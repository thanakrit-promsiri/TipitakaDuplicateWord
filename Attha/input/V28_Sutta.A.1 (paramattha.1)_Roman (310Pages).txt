AṬṬHAKATHĀ Book 28 : PĀḶI ROMAN
Sutta.A.1 (paramattha.1)

Page 1-100.

page1.
                Paramatthajotikā nāma khuddakanikāyaṭṭhakathā
                      suttanipātavaṇṇanā
                       ---------
            namo tassa bhagavato arahato sammāsambuddhassa.
                       Ganthārambhakathā
         uttamaṃ vandaneyyānaṃ       vanditvā ratanattayaṃ
         yo khuddakanikāyamhi        khuddācārappahāyinā.
         Desito lokanāthena       lokanissaraṇesinā
         tassa suttanipātassa        karissāmatthavaṇṇanaṃ.
         Ayaṃ suttanipāto ca        khuddakesveva ogadho
         yasmā tasmā imassāpi     karissāmatthavaṇṇanaṃ.
         Gāthāsatasamākiṇṇo        geyyabyākaraṇaṅkito
         kasmā suttanipātoti       saṅkhamesa gatoti ce.
         Suvuttato savanato         atthānaṃ suṭṭhu tāṇato
         sūcanā sūdanā ceva        yasmā suttaṃ pavuccati.
         Tathārūpāni suttāni        nipātetvā tato tato
         samūhato ayaṃ tasmā        saṅkhamevamupāgato.
         Sabbāni cāpi suttāni      pamāṇantena tādino
         vacanāni ayaṃ tesaṃ         nipāto ca 1- yato tato.
         Aññasaṅkhānimittānaṃ        visesānamabhāvato
         saṅkhaṃ suttanipātoti        evameva samajjhagāti.
@Footnote: 1 Ma. nipātova

---------------------------------------------------------------------------------------------
page2.
                            1. Uragavagga
                         1. Uragasuttavaṇṇanā
      evaṃ samadhigatasaṅkho ca yasmā esa vaggato uragavaggo cūḷavaggo
mahāvaggo aṭṭhakavaggo pārāyanavaggoti pañca vaggā honti, tesu
uragavaggo ādi. Suttato uragavagge dvādasa suttāni, cūḷavagge cuddasa,
mahāvagge dvādasa, aṭṭhakavagge soḷasa, pārāyanavagge soḷasāti sattati
suttāni, tesaṃ uragasuttaṃ ādi. Pariyattippamāṇato aṭṭha bhāṇavāRā. Evaṃ
vaggasuttapariyattippamāṇavato panassa:-
               "yo uppatitaṃ vineti kodhaṃ
                visaṭaṃ sappavisaṃva osadhehi
                so bhikkhu jahāti orapāraṃ
                urago jiṇṇamivattacaṃ purāṇan"ti
ayaṃ gāthā ādi. Tasmā assā ito pabhuti atthavaṇṇanaṃ kātuṃ idaṃ vuccati:-
        "yena yattha yadā yasmā      vuttā gāthā ayaṃ imaṃ
         vidhiṃ pakāsayitvāssā 1-     karissāmatthavaṇṇanan"ti
      kena panāyaṃ gāthā vuttā, kattha, kadā, kasmā ca vuttāti. Vuccate:-
yo so bhagavā catuvīsatibuddhasantike laddhabyākaraṇo yāva vessantarajātakaṃ,
tāva pāramiyo pūretvā tusitabhavane uppajji, tatopi cavitvā sakyarājakule
uppattiṃ gahetvā anupubbena katamahābhinikkhamano bodhirukkhamūle sammāsambodhiṃ
abhisambujjhitvā dhammacakkaṃ pavattetvā devamanussānaṃ hitāya dhammaṃ desesi,
tena bhagavatā sayambhunā anācariyakena sammāsambuddhena vuttā. Sā pana
āḷaviyaṃ. Yadā ca bhūtagāmasikkhāpadaṃ paññattaṃ, tadā tattha upagatānaṃ
dhammadesanatthaṃ vuttāti ayamettha saṅkhepavissajjanā. Vitthārato pana
@Footnote: 1 Sī., ka. pakāsayitvāssa

---------------------------------------------------------------------------------------------
page3.
Dūrenidānaavidūrenidānasantikenidānavasena veditabbā. Tattha dūrenidānaṃ nāma
dīpaṅkarato yāva paccuppannavatthukathā, avidūrenidānaṃ nāma tusitabhavanato yāva
paccuppannavatthukathā, santikenidānaṃ nāma bodhimaṇḍato yāva paccuppannavatthukathāti.
      Tattha yasmā avidūrenidānaṃ santikenidānañca dūrenidāneyeva samodhānaṃ
gacchanti, tasmā dūrenidānavasenevettha vitthārato vissajjanā veditabbā.
Sā panesā jātakaṭṭhakathāyaṃ vuttāti idha na vitthāritā, tato tattha
vitthāritanayeneva veditabbā. Ayaṃ pana viseso:- tattha paṭhamagāthāya sāvatthiyaṃ
vatthu uppannaṃ, idha āḷaviyaṃ. Yathāha:-
          tena samayena buddho  bhagavā āḷaviyaṃ  viharati  aggāḷave
      cetiye,  tena  kho pana  samayena  āḷavakā  bhikkhū  navakammaṃ
      karontā rukkhaṃ chindantipi chedāpentipi,  aññataropi  āḷavako
      bhikkhu rukkhaṃ chindati,  tasmiṃ rukkhe adhivatthā  devatā  taṃ  bhikkhuṃ
      etadavoca  "mā bhante attano bhavanaṃ kattukāmo  mayhaṃ  bhavanaṃ
      chindī"ti, so bhikkhu anādiyanto chindiyeva,  tassā ca devatāya
      dārakassa bāhuṃ ākoṭesi. Atha kho tassā devatāya etadahosi
      "yannūnāhaṃ imaṃ bhikkhuṃ idheva jīvitā  voropeyyan"ti.  atha kho
      tassā devatāya etadahosi  "na kho metaṃ patirūpaṃ,  yāhaṃ  imaṃ
      bhikkhuṃ idheva jīvitā voropeyyaṃ,  yannūnāhaṃ bhagavato  etamatthaṃ
      āroceyyan"ti. Atha kho sā devatā yena bhagavā tenupasaṅkami,
      upasaṅkamitvā bhagavato etamatthaṃ ārocesi. Sādhu sādhu devate,
      sādhu kho tvaṃ devate  taṃ  bhikkhuṃ jīvitā na voropesi.  sacajja
      tvaṃ devate taṃ bhikkhuṃ jīvitā voropeyyāsi, bahuṃ ca tvaṃ devate
      apuññaṃ pasaveyyāsi.  gaccha  tvaṃ  devate  amukasmiṃ  okāse
      rukkho vivitto, tasmiṃ upagacchāti. 1-
@Footnote: 1 vi. mahāvi. 2/89/159

---------------------------------------------------------------------------------------------
page4.
    Evañca pana vatvā puna bhagavā tassā devatāya uppannakodhavinayanatthaṃ:-
        "yo ve uppatitaṃ kodhaṃ     rathaṃ bhantaṃva vāraye"ti 1-
imaṃ gāthamabhāsi. Tato "kathaṃ hi nāma samaṇā sakyaputtiyā rukkhaṃ chindissantipi
chedāpessantipi, ekindriyaṃ samaṇā sakyaputtiyā jīvaṃ viheṭhentī"ti evaṃ
manussānaṃ ujjhāyitaṃ sutvā bhikkhūhi ārocito bhagavā "bhūtagāmapātabyatāya
pācittiyan"ti 2- imaṃ sikkhāpadaṃ paññāpetvā tattha upagatānaṃ dhammadesanatthaṃ:-
               "yo ve uppatitaṃ vineti kodhaṃ
                visaṭaṃ sappavisaṃva osadhehī"ti
imaṃ gāthamabhāsi. Evamidaṃ ekaṃyeva vatthu tīsu ṭhānesu saṅgahaṃ gataṃ vinaye
dhammapade suttanipāteti. Ettāvatā ca yā sā mātikā ṭhapitā:-
        "yena yattha yadā yasmā     vuttā gāthā ayaṃ imaṃ
         vidhiṃ pakāsayitvāssa        karissāmatthavaṇṇanan"ti.
      Sā saṅkhepato vitthārato ca pakāsitā hoti ṭhapetvā atthavaṇṇanaṃ.
      [1] Ayaṃ panettha atthavaṇṇanā:- yoti yo yādiso khattiyakulā
vā pabbajito brāhmaṇakulā vā pabbajito navo vā majjhimo vā thero
vā. Uppatitanti uddhamuddhaṃ patitaṃ gataṃ, pavattanti attho, uppannanti
vuttaṃ hoti. Uppannañca nāmetaṃ vattamānabhutvāpagatokāsakatabhūmiladdhavasena
anekappabhedaṃ. Tattha sabbampi saṅkhataṃ uppādādisamaṅgi vattamānuppannaṃ
nāma, yaṃ sandhāya "uppannā dhammā, anuppannā dhammā, uppādino
dhammā"ti 3- vuttaṃ. Ārammaṇarasamanubhavitvā niruddhaṃ anubhutvāpagatasaṅkhātaṃ
kusalākusalaṃ, uppādādittayamanuppatvā niruddhaṃ bhutvāpagatasaṅkhātaṃ sesasaṅkhatañca
bhutvāpagatuppannaṃ nāma. Tadetaṃ "evarūpaṃ pāpakaṃ diṭṭhigataṃ uppannaṃ hotī"ti 4-
ca "yathā ca uppannassa satisambojjhaṅgassa bhāvanāpāripūrī hotī"ti ca
evamādīsu suttantesu daṭṭhabbaṃ. "yānissa pubbe pāpakāni kammāni
@Footnote: 1 khu. dha. 25/222/56       2 vi. mahāvi. 2/90/160
@3 abhi. saṅ. 34/17/3      4 vi. mahāvi. 2/417/305, Ma.mū. 12/234/196

---------------------------------------------------------------------------------------------
page5.
Katānī"ti evamādinā 1- nayena vuttaṃ kammaṃ atītampi samānaṃ aññassa vipākaṃ
paṭibāhitvā attano vipākassokāsaṃ katvā ṭhitattā, tathā katokāsañca
vipākaṃ anuppannampi evaṃ kate okāse avassamuppattito okāsakatuppannaṃ
nāma. Tāsu tāsu bhūmīsu asamūhatamakusalaṃ bhūmiladdhuppannaṃ nāma.
     Ettha ca bhūmiyā bhūmiladdhassa ca nānattaṃ veditabbaṃ:- seyyathidaṃ?
Bhūmi nāma vipassanāya ārammaṇabhūtā tebhūmakā pañcakkhandhā. Bhūmiladdhaṃ nāma
tesu uppattirahaṃ 2- kilesajātaṃ. Tena hi sā bhūmiladdhā nāma hotīti. Tasmā
"bhūmiladdhan"ti vuccati. Tañca pana na ārammaṇavasena. Ārammaṇavasena hi sabbepi
atītādibhede pariññātepi ca khīṇāsavānaṃ khandhe ārabbha kilesā uppajjanti
mahākaccāyanauppalavaṇṇādīnaṃ khandhe ārabbha nandamāṇavakasoreyyaseṭṭhiputtādīnaṃ 3-
viya. Yadi cetaṃ bhūmiladdhaṃ nāma siyā, tassa appaheyyato na koci bhavamūlaṃ
jaheyya. Vatthuvasena pana bhūmiladdhaṃ nāma veditabbaṃ. Yattha hi vipassanāya
apariññātā khandhā uppajjanti, tattha tattha uppādato pabhuti tesu vaṭṭamūlakaṃ
kilesajātaṃ anuseti, taṃ appahīnaṭṭhena bhūmiladdhuppannaṃ nāmāti veditabbaṃ. Tattha ca
yassa khandhesu appahīnānusayitā kilesā, tassa te eva khandhā tesaṃ kilesānaṃ vatthu,
na itare khandhā. Atītakkhandhesu cassa appahīnānusayitānaṃ kilesānaṃ atītakkhandhā
eva vatthu, na itare. Eseva nayo anāgatādīsu. Tathā kāmāvacarakkhandhesu
appahīnānusayitānaṃ kilesānaṃ kāmāvacarakkhandhā eva vatthu, na itare. Esa
nayo rūpārūpāvacaresu.
     Sotāpannādīnaṃ pana yassa yassa ariyapuggalassa khandhesu taṃ taṃ vaṭṭamūlaṃ
kilesajātaṃ tena tena maggena pahīnaṃ, tassa tassa te te khandhā pahīnānaṃ
tesaṃ tesaṃ vaṭṭamūlakilesānaṃ avatthuto bhūmīti saṅkhaṃ na labhanti. Puthujjanassa
pana sabbaso vaṭṭamūlānaṃ kilesānaṃ appahīnattā yaṅkiñci kariyamānaṃ kammaṃ
kusalaṃ vā akusalaṃ vā hoti, iccassa kilesappaccayā 4- vaṭṭaṃ vaḍḍhati. Tassetaṃ
@Footnote: 1 Ma. u. 14/248/215         2 cha.Ma. uppattārahaṃ
@3 cha.Ma. soreyyaseṭṭhiputtanandamāṇavakādīnaṃ    4 Sī. kammakilesapaccayā

---------------------------------------------------------------------------------------------
page6.
Vaṭṭamūlaṃ rūpakkhandhe eva, na vedanākkhandhādīsu .pe. Viññāṇakkhandhe eva
vā, na rūpakkhandhādīsūti na vattabbaṃ. Kasmā? avisesena pañcasu khandhesu
anusayitattā. Kathaṃ? paṭhavīrasādimiva rukkhe. Yathā hi mahārukkhe paṭhavītalaṃ adhiṭṭhāya
paṭhavīrasañca āporasañca nissāya tappaccayā mūlakkhandhasākhapasākhapattapallava-
palāsapupphaphalehi vaḍḍhitvā nabhaṃ pūretvā yāvakappāvasānaṃ bījaparamparāya
rukkhappaveṇīsantāne ṭhite "taṃ paṭhavīrasādi mūle eva, na khandhādīsu, phale eva
vā, na mūlādīsū"ti na vattabbaṃ. Kasmā? avisesena sabbesveva mūlādīsu
anugatattā, evaṃ. Yathā pana tasseva rukkhassa pupphaphalādīsu nibbinno koci
puriso catūsu disāsu maṇḍūkakaṇṭakaṃ nāma rukkhe visaṃ payojeyya, atha so
rukkho tena visasamphassena phuṭṭho paṭhavīrasaāporasapariyādinnena appasavanadhammataṃ
āgamma puna santānaṃ nibbattetuṃ samattho na bhaveyya, evameva khandhappavattiyaṃ
nibbinno kulaputto tassa purisassa catūsu disāsu rukkhe visappayojanaṃ viya
attano santāne catumaggabhāvanaṃ ārabhati, athassa so khandhasantāno tena
catumaggavisasamphassena sabbaso vaṭṭamūlakilesānaṃ pariyādinnattā kiriyābhāvamatta-
mupagatakāyakammādisabbakammappabhedo āyatiṃ punabbhavābhinibbattadhammataṃ āgamma
bhavantarasantānaṃ nibbattetuṃ samattho na hoti. Kevalaṃ pana  carimaviññāṇanirodhena
nirindhano viya jātavedo anupādāno parinibbāti. Evaṃ bhūmiyā bhūmiladdhassa
ca nānattaṃ veditabbaṃ.
      Apica aparampi samudācārārammaṇādhiggahitāvikkhambhitāsamūhatavasena
catubbidhamuppannaṃ. Tattha vattamānuppannameva samudācāruppannaṃ. Cakkhvādīnaṃ pana
āpāthagate ārammaṇe pubbabhāge anuppajjamānampi kilesajātaṃ ārammaṇassa
adhiggahitattā eva aparabhāge avassamuppattito ārammaṇādhiggahituppannanti
vuccati. Kalyāṇagāme piṇḍāya carato mahātissattherassa visabhāgarūpadassanena
uppannakilesajātaṃ cettha nidassanaṃ. Tassa "uppannaṃ kāmavitakkan"tiādīsu 1-
payogo daṭṭhabbo. Samathavipassanānaṃ aññataravasena avikkhambhitaṃ kilesajātaṃ
@Footnote: 1 Ma.mū. 12/26/15, aṅ. chakka. 22/329/436 (syā)

---------------------------------------------------------------------------------------------
page7.
Cittasantatimanāruḷhampi uppattinivārakassa hetuno abhāvā avikkhambhituppannaṃ
nāma. Taṃ "ayampi kho bhikkhave ānāpānassatisamādhi bhāvito bahulīkato santo
ceva paṇīto ca asecanako ca sukho ca vihāro uppannuppanne pāpake
akusale dhamme ṭhānaso antaradhāpetī"tiādīsu 1- daṭṭhabbaṃ. Samathavipassanāvasena
vikkhambhitampi kilesajātaṃ ariyamaggena asamūhatattā uppattidhammataṃ anatītanti
katvā asamūhatuppannanti vuccati. Ākāsena gacchantassa aṭṭhasamāpattilābhino
therassa kusumitarukkhe upavane pupphāni ocinantassa madhurassarena gāyato
mātugāmassa gītassaraṃ sutavato uppannakilesajātaṃ cettha nidassanaṃ. Tassa
"ariyaṃ aṭṭhaṅgikaṃ maggaṃ bahulīkaronto uppannuppanne pāpake akusale
dhamme antarāyeva antaradhāpetī"tiādīsu 2- payogo daṭṭhabbo. Tividhampi
cetaṃ ārammaṇādhiggahitāvikkhambhitāsamūhatuppannaṃ bhūmiladdheneva saṅgahaṃ gacchatīti
veditabbaṃ.
      Evameva tasmiṃ 3- yathāvuttappabhede uppanne bhūmiladdhārammaṇādhiggahitā-
vikkhambhitāsamūhatuppannavasenāyaṃ kodho uppannoti veditabbo. Kasmā? evaṃvidhassa
vinetabbato. Evaṃvidhameva hi uppannaṃ yena kenaci vinayena vinetuṃ sakkā hoti.
Yaṃ panetaṃ vattamānabhutvāpagatokāsakatasamudācārasaṅkhātaṃ uppannaṃ, ettha aphalo
ca asakyo ca vāyāmo. Aphalo hi bhutvāpagate vāyāmo vāyāmantarenāpi tassa
niruddhattā. Tathā okāsakate. Asakyo ca vattamānasamudācāruppanne kilesavodānānaṃ
ekajjhamanuppattitoti.
      Vinetīti ettha pana:-
         duvidho vinayo nāma    ekamekettha pañcadhā
         tesu aṭṭhavidhenesa    vinetīti pavuccati.
      Ayañhi saṃvaravinayo pahānavinayoti duvidho vinayo, ettha ca duvidhe vinaye
ekameko vinayo pañcadhā bhijjati. Saṃvaravinayopi hi sīlasaṃvaro satisaṃvaro
@Footnote: 1 vi. mahāvi. 1/165/95  2 saṃ. mahā. 19/157/47  3 cha.Ma. evametasmiṃ

---------------------------------------------------------------------------------------------
page8.
Ñāṇasaṃvaro khantisaṃvaro vīriyasaṃvaroti pañcavidho, pahānavinayopi tadaṅgappahānaṃ
vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti
pañcavidho.
      Tattha "iminā pātimokkhasaṃvarena upeto hoti samupeto"tiādīsu 1- sīlasaṃvaro.
"rakkhati cakkhundriyaṃ, cakkhundriye saṃvaraṃ āpajjatī"tiādīsu 2- satisaṃvaro.
               "yāni sotāni lokasmiṃ (ajitāti bhagavā)
                sati tesaṃ nivāraṇaṃ
                sotānaṃ saṃvaraṃ brūmi
                paññāyete pithiyyare"ti-
ādīsu 3- ñāṇasaṃvaro. "khamo hoti sītassa uṇhassā"tiādīsu 4- khantisaṃvaro.
"uppannaṃ kāmavitakkaṃ nādhivāseti pajahati vinodetī"tiādīsu 5- vīriyasaṃvaro
veditabbo. Sabbopi cāyaṃ saṃvaro yathāsakaṃ saṃvaritabbānaṃ vinetabbānaṃ ca
kāyavacīduccaritādīnaṃ saṃvaraṇato saṃvaro, vinayanato vinayoti vuccati. Evantāva
saṃvaravinayo pañcadhā bhijjatīti veditabbo.
      Tathā yaṃ nāmarūpaparicchedādīsu vipassanaṅgesu yāva attano aparihānavasena
pavatti, tāva tena tena ñāṇena tassa tassa anatthasantānassa pahānaṃ. Seyyathidaṃ?
nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṃ,
tasseva aparabhāgena kaṅkhāvitaraṇena kathaṃkathībhāvassa, kalāpasammasanena "ahaṃ
mamā"ti gāhassa, maggāmaggavavatthānena amagge maggasaññāya, udayadassanena
ucchedadiṭṭhiyā, vayadassanena sassatadiṭṭhiyā, bhayadassanena sabhayesu abhayasaññāya,
ādīnavadassanena assādasaññāya, nibbidānupassanena abhiratisaññāya,
muccitukamyatāñāṇena amuccitukamyatāya, upekkhāñāṇena anupekkhāya, anulomena
@Footnote: 1 abhi. vi. 35/511/296         2 dī. Sī. 9/213/70, Ma. mū. 12/295/258,
@  saṃ. saḷā. 18/317/220 (syā), aṅ tika. 20/16/108  3 khu. su. 25/1042/532
@4 Ma. mū. 12/24/14, aṅ. catukka. 21/114/134  5 Ma. mū. 12/26/15,
@  aṅ. catukka. 21/114/133

---------------------------------------------------------------------------------------------
page9.
Dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittaggāhassa
pahānaṃ, etaṃ tadaṅgappahānaṃ nāma. Yaṃ pana upacārappanābhedassa samādhino
yāva attano aparihāni pavatti, tāva tenābhihatānaṃ nīvaraṇānaṃ yathāsakaṃ
vitakkādipaccanīkadhammānaṃ ca anuppattisaṅkhātaṃ padānaṃ, etaṃ vikkhambhanappahānaṃ
nāma. Yaṃ pana catunnaṃ ariyamaggānaṃ bhāvitattā taṃtaṃmaggavato attano santāne
yathāsakaṃ "diṭṭhigatānaṃ pahānāyā"tiādinā 1- nāyena vuttassa samudayapakkhiyassa
kilesagaṇassa puna accantaappavattibhāvena samucchedasaṅkhātaṃ pahānaṃ, idaṃ
samucchedappahānaṃ nāma. Yaṃ pana phalakkhaṇe paṭippassaddhattaṃ kilesānaṃ pahānaṃ,
etaṃ paṭippassaddhippahānaṃ nāma. Yaṃ pana sabbasaṅkhatanissaraṇattā pahīnasabbasaṅkhataṃ
nibbānaṃ, etaṃ nissaraṇappahānaṃ nāma. Sabbampi cetaṃ pahānaṃ yasmā cāgaṭṭhena
pahānaṃ, vinayanaṭṭhena vinayo, tasmā "pahānavinayo"ti vuccati, taṃtaṃpahānavato
vā tassa tassa vinayassa sambhavatopetaṃ "pahānavinayo"ti vuccati. Evaṃ pahānavinayopi
pañcadhā bhijjatīti veditabbo. Evamekekassa pañcadhā bhinnattā dasete vinayā
honti.
     Tesu paṭippassaddhivinayaṃ nissaraṇavinayañca ṭhapetvā avasesena aṭṭhavidhena vinayenesa
tena tena pariyāyena vinetīti vuccati. 2- Kathaṃ? sīlasaṃvarena kāyavacīduccaritāni
vinentopi hi taṃsampayuttaṃ kodhaṃ vineti, satipaññāsaṃvarehi abhijjhādomanassādīni
vinentopi domanassasampayuttaṃ kodhaṃ vineti, khantisaṃvarena sītādīni khamantopi
taṃtaṃāghātavatthusambhavaṃ kodhaṃ vineti, vīriyasaṃvarena byāpādavitakkaṃ vinentopi
taṃsampayuttaṃ kodhaṃ vineti, yehi dhammehi tadaṅgavikkhambhanasamucchedappahānāni
honti, tesaṃ dhammānaṃ attani nibbattanena te te dhamme pajahantopi
tadaṅgappahātabbaṃ vikkhambhetabbaṃ samucchinditabbañca kodhaṃ vineti. Kāmañcettha
pahānavinayena vinayo na sambhavati, yehi pana dhammehi pahānaṃ hoti, tehi
vinentopi pariyāyato "pahānavinayena vinetī"ti vuccati. Paṭippassaddhippahānakāle
pana vinetabbābhāvato nissaraṇappahānassa ca anuppādetabbato na tehi kiñaci
@Footnote: 1 abhi. saṅ. 34/277/84       2 cha.Ma. pavuccati

---------------------------------------------------------------------------------------------
page10.
Vinetīti vuccati. Evaṃ tesu paṭippassaddhivinayaṃ nissaraṇavinayañca ṭhapetvā
avasesena aṭṭhavidhena vinayenesa tena tena pariyāyena vinetīti vuccati. Ye vā:-
         "pañcime bhikkhave āghātapaṭivinayā,  yattha  bhikkhuno  uppanno
     āghāto  sabbaso  paṭivinetabbo.  katame  pañca,  yasmiṃ  bhikkhave
     puggale āghāto jāyetha, mettā tasmiṃ puggale bhāvetabbā .pe.
     Karuṇā,  upekkhā,  asatimanasikāro  tasmiṃ  puggale āpajjitabbo,
     evaṃ tasmiṃ puggale āghāto paṭivinetabbo.  kammassakatā eva  vā
     tasmiṃ puggale adhiṭṭhātabbā `kammassako ayamāyasmā .pe. Dāyādo
     bhavissatī"ti  1-
evaṃ pañca āghātapaṭivinayā vuttā, ye ca:-
         "pañcime  āvuso  āghātapaṭivinayā,  yattha bhikkhuno  uppanno
     āghāto sabbaso paṭivinetabbo.  katame pañca,  idhāvuso  ekacco
     puggalo aparisuddhakāyasamācāro hoti parisuddhavacīsamācāro, evarūpepi
     āvuso puggale āghāto paṭivinetabbo"ti 1-
evamādināpi nayena pañca āghātapaṭivinayā vuttā, tesu yena kenaci
āghātapaṭivinayena vinentopesa vinetīti vuccati. 2- Apica yasmā:-
           "ubhatodaṇḍakena  cepi  bhikkhave  kakacena  corā   ocarakā
     aṅgamaṅgāni okanteyyuṃ, tatrāpi yo mano padūseyya, na me so tena
     sāsanakaro"ti 3-
evaṃ satthu ovādaṃ,
        "tasseva tena pāpiyo       yo kuddhaṃ paṭikujjhati
         kuddhaṃ appaṭikujjhanto        saṅgāmaṃ jeti dujjayaṃ.
         Ubhinnamatthaṃ carati           attano ca parassa ca
         paraṃ saṅkupitaṃ ñatvā         yo sato upasammati". 4-
@Footnote: 1 aṅ pañcaka. 22/161/207 (syā)    2 cha.Ma. pavuccati  3 Ma.mū. 12/232/195
@4 saṃ.sa. 15/188/195

---------------------------------------------------------------------------------------------
page11.
            "sattime  bhikkhave dhammā sapattakantā sapattakaraṇā kodhanaṃ
      āgacchanti itthiṃ vā purisaṃ vā, katame satta, idha bhikkhave sapatto
      sapattassa evaṃ icchati `aho vatāyaṃ dubbaṇṇo assā'ti.  taṃ kissa
      hetu, na bhikkhave sapatto sapattassa vaṇṇavatāya nandati,  kodhanāyaṃ
      bhikkhave  purisapuggalo kodhābhibhūto kodhapareto  kiñcāpi so hoti
      sunhāto  suvilitto  kappitakesamassu odātavatthavasano,  atha kho
      so dubbaṇṇova hoti kodhābhibhūto,  ayaṃ  bhikkhave  paṭhamo  dhammo
      sapattakanto sapattakaraṇo kodhanaṃ āgacchati itthiṃ vā purisaṃ vā. 1-
            Puna  caparaṃ  bhikkhave  sapatto  sapattassa  evaṃ  icchati   `aho
      vatāyaṃ dukkhaṃ sayeyyā'ti .pe. `na Pacurattho assā'ti .pe. `na Bhogavā
      assā'ti .pe. `na Yasavā assā'ti .pe. `ne Mittavā assā'ti .pe.
      `kāyassa Bhedā paraṃ maraṇā apāyaṃ duggatiṃ vinipātaṃ nirayaṃ  upapajjeyyā'ti.
      Taṃ  kissa  hetu,  na  bhikkhave  sapatto  sapattassa  sugatigamanena nandati,
      kodhanāyaṃ   bhikkhave  purisapuggalo  kodhābhibhūto   kodhapareto   kāyena
      duccaritaṃ  carati,  vācāya,  manasā  duccaritaṃ carati,  so kāyena duccaritaṃ
      caritvā  .pe.   vācāya  .pe.   manasā  duccaritaṃ  caritvā  kāyassa
      bhedā paraṃ maraṇā .pe.  nirayaṃ upapajjati kodhābhibhūto"ti. 1-
        "kuddho atthaṃ na jānāti    kuddho dhammaṃ na passati
         andhatamaṃ tadā hoti       yaṃ kodho sahate naraṃ. 2-
         Yena kodhena kuddhāse    sattā gacchanti duggatiṃ
         taṃ kodhaṃ sammadaññāya      pajahanti vipassino. 3-
                Kodhaṃ jahe vippajaheyya mānaṃ
                saññojanaṃ sabbamatikkameyya. 4-
@Footnote: 1 aṅ. sattaka. 23/61/96 (syā)    2 aṅ. sattaka. 23/61/99 (syā),
@khu. mahā. 29/22/17 (syā)   3 khu. iti. 25/4/235   4 khu. dha. 25/221/56

---------------------------------------------------------------------------------------------
page12.
         Anatthajanano kodho       kodho cittappakopano
         bhayamantarato jātaṃ        taṃ jano nāvabujjhati. 1-
                Ekāparādhaṃ khama bhūripañña
                na paṇḍitā kodhabalā bhavantī"ti 2-
evamādinā nayena kodhe ādīnavañca paccavekkhatopi kodho vinayaṃ upeti. Tasmā
evaṃ paccavekkhitvā kodhaṃ vinentopi esa vinetīti vuccati.
     Kodhanti "anatthaṃ me acarīti āghāto jāyatī"tiādinā 3- nayena sutte
vuttānaṃ navannaṃ, "atthaṃ me na carī"tiādīnañca tappaṭipakkhato siddhānaṃ
navannamevāti aṭṭhārasannaṃ, khāṇukaṇṭakādinā aṭṭhānena saddhiṃ ekūnavīsatiyā
āghātavatthūnaṃ aññatarāghātavatthusambhavaṃ āghātaṃ. Visaṭanti vitthataṃ. Sappavisanti
sappassa visaṃ. Ivāti opammavacanaṃ, ikāralopaṃ katvā vaicceva vuttaṃ. Osadhehīti
agadehi. Idaṃ vuttaṃ hoti:- yathā visatikicchako vejjo sappena daṭṭhaṃ
sabbakāyaṃ pharitvā ṭhitaṃ visaṭaṃ sappavisaṃ mūlakkhandhatacappattapupphādīnaṃ aññatarehi
nānābhesajjehi, payojetvā katehi vā 4- osadhehi khippameva vineyya, evameva
yo yathāvuttenatthena uppatitaṃ cittasantānaṃ byāpetvā ṭhitaṃ kodhaṃ yathāvuttesu
vinayanūpāyesu kenaci upāyena vineti nādhivāseti pajahati vinodeti byantīkarotīti.
     So bhikkhu jahāti orapāranti so evaṃ kodhaṃ vinento bhikkhu yasmā kodho
tatiyamaggena sabbaso pahīyati, tasmā orapārasaññitāni pañcorambhāgiyasaññojanāni
jahātīti veditabbo. Avisesena hi 5- pāranti tīrassa nāmaṃ, tasmā orāni ca
tāni saṃsārasāgarassa pārabhūtāni cāti katvā "orapāran"ti vuccati. Atha vā
yo uppatitaṃ vineti kodhaṃ visaṭaṃ sappavisaṃva osadhehi, so tatiyamaggena sabbaso
kodhaṃ vinetvā anāgāmiphale ṭhito bhikkhu jahāti orapāraṃ. Tattha oranti
sakattabhāvo, pāranti parattabhāvo. Oraṃ vā cha ajjhattikāni āyatanāni,
@Footnote: 1 aṅ.sattaka. 23/61/99 (syā), khu.dha. 25/88/305   2 khu.jā. 27/2050/412 (syā)
@3 dī. pā. 11/340/232 (atthato samānaṃ), aṅ navaka. 23/233/422 (syā)
@4 Sī. ayaṃ saddo na dissati          5 Ma. so hi

---------------------------------------------------------------------------------------------
page13.
Pāraṃ cha bāhirāyatanāni. Tathā oraṃ manussaloko, pāraṃ devaloko. Oraṃ kāmadhātu,
pāraṃ rūpārūpadhātu. Oraṃ kāmarūpabhavo, pāraṃ arūpabhavo. Oraṃ attabhāvo.  pāraṃ
attabhāvasukhūpakaraṇāni. Evametasmiṃ orapāre catutthamaggena chandarāgaṃ pajahanto
"jahāti orapāran"ti vuccati. Ettha ca kiñcāpi anāgāmino kāmarāgassa pahīnattā
idhattabhāvādīsu chandarāgo eva natthi, apica kho panassa tatiyamaggādīnaṃ viya
vaṇṇappakāsanatthaṃ sabbametaṃ orapārabhāvaṃ 1- saṅgahetvā tattha chandarāgappahānena
"jahāti orapāran"ti vuttaṃ.
     Idāni tassatthassa vibhānatthāya upamaṃ āha "urago jiṇṇamivattacaṃ
purāṇan"ti. Tattha urena gacchatīti urago, sappassetaṃ adhivacanaṃ. So duvidho
kāmarūpī ca akāmarūpī ca, kāmarūpī piduvidho jalajo thalajo ca. Jalajo jale
eva kāmarūpaṃ labhati, na thale saṅkhapālajātake saṅkhapālanāgarājā viya. Thalajo
thale eva. Na jale. So jajjarabhāvena jiṇṇaṃ, cirakālatāya purāṇañcāti
saṅkhagataṃ tacaṃ jahanto catubbidhena jahāti sajātiyaṃ ṭhito, jigucchanto,
nissāya, thāmenāti. Sajāti nāma sappajāti dīghattabhāvo. Uragā hi pañcasu ṭhānesu
sajātiṃ nātivattanti uppattiyaṃ cutiyaṃ vissaṭṭhaniddokkamane samānajātiyā
methunapaṭisevane jiṇṇatacāpanayane cāti. Sappo hi yadā tacaṃ jahāti, tadā
sajātiyaṃyeva ṭhatvā jahāti. Sajātiyaṃ ṭhitopi ca jigucchanto jahāti. Jigucchanto
nāma yadā upaḍḍhaṭṭhāne mutto hoti, upaḍḍhaṭṭhāne amutto olambati,
tadā naṃ aṭṭīyanto jahāti. Evaṃ jigucchantopi ca daṇḍantaraṃ vā mūlantaraṃ
vā pāsāṇantaraṃ vā nissāya jahāti. Nissāya jahantopi ca thāmaṃ janetvā
ussāhaṃ karitvā 2- vīriyena vaṅkaṃ naṅguṭṭhaṃ katvā passasantova phaṇaṃ karitvā
jahāti. Evaṃ jahitvā yenakāmaṃ pakkamati, evameva ayampi bhikkhu orapāraṃ
jahitukāmo catubbidhena jahāti sajātiyaṃ ṭhito jigucchanto nissāya thāmenāti.
Sajāti nāma bhikkhuno "ariyāya jātiyā jāto"ti 3- vacanato sīlaṃ. Tenevāha
"sīle patiṭṭhāya naro sapañño"ti. 4- Evametissaṃ sajātiyaṃ ṭhito bhikkhu taṃ
@Footnote: 1 cha. orapārabhedaṃ   2 cha.Ma. katvā  3 Ma.Ma. 13/351/335  4 saṃ.sa. 15/23/16

---------------------------------------------------------------------------------------------
page14.
Sakattabhāvādiorapāraṃ 1- jiṇṇapurāṇatacamiva dukkhaṃ janentaṃ tattha tattha
ādīnavadassanena jigucchanto kalyāṇamitte nissāya adhimattavāyāmasaṅkhātaṃ
thāmaṃ janetvā "divasaṃ caṅkamena nisajjāya āvaraṇīyehi dhammehi cittaṃ
parisodhetī"ti 2- vuttanayena rattindivaṃ chadhā vibhajitvā ghaṭento vāyamanto
urago viya vaṅkaṃ naṅguṭṭhaṃ pallaṅkaṃ ābhujitvā urago viya passasanto ayampi
asithilaparakkamatāya vāyamanto uragova phaṇaṃ karitvā ayampi ñāṇavipphāraṃ
janetvā uragova tacaṃ orapāraṃ jahati. Jahitvā ca urago viya ohitataco
yenakāmaṃ ayampi ohitabhāro anupādisesanibbānadhātudisaṃ pakkamatīti. Tenāha
bhagavā:-
               "yo uppatitaṃ vineti kodhaṃ
                visaṭaṃ sappavisaṃva osadhehi
                so bhikkhu jahāti orapāraṃ
                urago jiṇṇamivattacaṃ purāṇan"ti.
Evamesā bhagavatā arahattanikūṭena paṭhamagāthā desitāti.
      [2] Idāni dutiyagāthāya atthavaṇṇanākkamo anuppatto, tatrāpi:-
        "yena yattha yadā yasmā      vuttā gāthā ayaṃ imaṃ
         vidhiṃ pakāsayitvāssa         karissāmatthavaṇṇanan"ti
     ayameva mātikā, tato parañca sabbagāthāsu. Ativitthārabhayena pana
ito pabhuti mātikaṃ anikkhipitvā uppattidassananayeneva tassā tassā atthaṃ
dassento atthavaṇṇanaṃ karissāmi. Seyyathidaṃ? yo rāgamudacchidā asesanti
ayaṃ dutiyagāthā.
     Tassuppatti:- ekaṃ samayaṃ bhagavā sāvatthiyaṃ viharati jetavane
anāthapiṇḍikassa ārāme, tena kho pana samayena āyasmato sāriputtattherassa
upaṭṭhāko aññataro suvaṇṇakāraputto therassa santike pabbajito, thero
tassa "daharānaṃ asubhaṃ sappāyan"ti mantvā rāgavighātatthaṃ asubhakammaṭṭhānaṃ
@Footnote: 1 cha.Ma. sakattabhāvādibhedaṃ orapāraṃ    2 aṅ. tika. 20/16/100. abhi. vi. 35/519/300

---------------------------------------------------------------------------------------------
page15.
Adāsi. Tassa tasmiṃ āsevanamattampi cittaṃ na labhati, so "anupakāraṃ
mametan"ti therassa ārocesi. Thero "daharānametaṃ sappāyan"ti mantvā
punapi tadevācikkhi. Evaṃ cattāro māsā atītā, so kiñcimattampi visesaṃ na
labhati. Tato naṃ thero bhagavatopi kathesi, 1- bhagavā "avisayo sāriputta tuyhaṃ
tassa sappāyaṃ jānituṃ, buddhaveneyyo eso"ti vatvā pabhassaravaṇṇaṃ padumaṃ
iddhiyā nimminitvā tassa hatthe pādāsi "handa bhikkhu imaṃ vihārapacchāyāyaṃ
vālikātale nāḷena vijjhitvā ṭhapehi, abhimukhaṃ cassa pallaṅkena nisīda
`lohitaṃ lohitan'ti āvajjento"ti. Ayaṃ kira pañcajātisatāni suvaṇṇakārova
ahosi, tenassa "lohitakanimittaṃ sappāyan"ti ñatvā bhagavā lohitakakammaṭṭhānaṃ
adāsi. So tathā katvā muhuttaṃyeva 2- yathākkamaṃ tattha cattāripi jhānāni
adhigantvā anulomapaṭilomādinā nayena jhānakīḷaṃ ārabhi. Atha bhagavā taṃ
padumaṃ "milāyatū"ti adhiṭṭhāsi. So jhānā vuṭṭhito taṃ milātaṃ kāḷavaṇṇaṃ
disvā "pabhassaraṃ rūpaṃ jarāya parimadditan"ti aniccasaññaṃ paṭilabhati. 3- Tato naṃ
ajjhattampi upasaṃhari. Tato "yadaniccaṃ taṃ dukkhaṃ, yaṃ dukkhaṃ tadanattā"ti
tayopi bhave āditte viya passi. Evaṃ passato cassāvidūre padumasaro atthi,
tattha dārakā orohitvā padumāni bhañjitvā 4- rāsiṃ karonti, tassa tāni
udake padumāni naḷavane aggijālā viya khāyiṃsu, pattāni patantāni papātaṃ
pavisantāni viya khāyiṃsu, thale nikkhittapadumānaṃ aggāni milātāni aggidaḍḍhāni
viya khāyiṃsu. Athassa tadanusārena sabbadhamme upanijjhāyato bhiyyoso mattāya
tayo bhavā ādittamiva agāraṃ appaṭisaraṇā hutvā upaṭṭhahiṃsu. Tato bhagavā
gandhakuṭiyaṃ nisinnova tassa bhikkhuno upari sarīrābhaṃ muñci, sā cassa mukhaṃyeva
ajjhotthari, tato so "kimetan"ti āvajjento bhagavantaṃ āgantvā samīpe
ṭhitamiva disvā uṭṭhāyāsanā añjaliṃ paṇāmesi. Athassa bhagavā sappāyaṃ viditvā
dhammaṃ desento imaṃ obhāsagāthaṃ abhāsi "yo rāgamudacchidā asesantī"ti.
@Footnote: 1 cha.Ma. bhagavato santikaṃ nesi     2 cha.Ma. muhutteneva  3 cha.Ma. paṭilabhi
@4 cha.Ma. bhañjitvā bhañjitvā

---------------------------------------------------------------------------------------------
page16.
    Tattha rañjanavasena rāgo, pañcakāmaguṇarāgassetaṃ adhivacanaṃ. Udacchidāti
ucchindati bhañjati vināseti. Atītakālikānampi hi chindatīti 1- vattamānavacanaṃ
akkharacintakā icchanti. Asesanti sānusayaṃ. Bhisapupphaṃva saroruhanti sare
viruḷhaṃ padumapupphaṃ viya. Vigayhāti ogayha, pavisitvāti attho. Sesaṃ
pubbasadisameva. Kiṃ vuttaṃ hoti? yathā nāma ete dārakā saraṃ oruyha
bhisapupphaṃ saroruhaṃ chindanti, evameva yo bhikkhu imaṃ tedhātukalokasannivāsaṃ
ogayha:-
          "natthi rāgasamo aggi" , 2-
          "kāmarāgena ḍayhāmi cittaṃ me pariḍayhati". 3-
          "ye rāgarattānupatanti sotaṃ
          sayaṃkataṃ makkaṭakova jālaṃ" 4-
            "ratto kho āvuso rāgena abhibhūto pariyādinnacitto pāṇampi
        hanatī"ti 5-
evamādinayamanugantvā rāgādīnavapaccavekkhaṇena yathāvuttappakārehi sīlasaṃvarādīhi
saṃvarehi saviññāṇakāviññāṇakesu vatthūsu asubhasaññāya ca thokaṃ thokaṃ rāgaṃ
samucchindanto anāgāmimaggena avasesaṃ arahattamaggena ca tato anavasesampi
ucchindati, pubbe vuttappakāreneva so bhikkhu jahāti orapāraṃ urago
jiṇṇamiva tacaṃ purāṇanti. Evamesā bhagavatā arahattanikūṭena gāthā desitā,
desanāpariyosāne ca so bhikkhu arahatte patiṭṭhitoti.
       [3] Yo taṇhamudacchidāti kā uppatti? bhagavā sāvatthiyaṃ viharati,
Aññataro bhikkhu gaggarāya pokkharaṇiyā tīre viharanto taṇhāvasena akusalavitakkaṃ
vitakketi, bhagavā tassajjhāsayaṃ viditvā imaṃ obhāsagāthamabhāsi.
       Tattha tasatīti 6- taṇhā, visayehi tittiṃ na upetīti attho,
kāmabhavavibhavataṇhānametaṃ adhivacanaṃ. Saritanti gataṃ pavattaṃ, yāva bhavaggā ajjhottharitvā
ṭhitanti vuttaṃ hoti. Sīghasaranti sīghagāminiṃ, sandiṭṭhikasamparāyikaṃ ādīnavaṃ
@Footnote: 1 cha. chindasi  2 khu.dha. 25/251/60   3 saṃ.sa. 15/212/227  4 khu.dha. 25/347/77
@5 aṅ. tika. 20/55.72/153,210 (thokaṃ visadisaṃ)   6 cha.Ma. tassatīti

---------------------------------------------------------------------------------------------
page17.
Agaṇayitvā muhutteneva paracakkavāḷampi bhavaggampi sampāpuṇituṃ samatthanti vuttaṃ
hoti. Evametaṃ saritaṃ sīghasaraṃ sabbappakārampi taṇhaṃ:-
        "uparivisālā duppūrā      icchā visaṭagāminī
         ye ca taṃ anugijjhanti      te honti cakkadhārino"ti, 1-
        "taṇhādutiyo puriso       dīghamaddhānasaṃsaraṃ
         itthabhāvaññathābhāvaṃ       saṃsāraṃ nātivattatī"ti 2- ,
      "ūno loko atitto taṇhādāsoti kho mahārājā"ti 3- ca
evamādīnavapaccavekkhaṇena vuttappakārehi sīlasaṃvarādīhi ca yo thokaṃ thokaṃ visosayitvā
arahattamaggena asesaṃ ucchijjati, so bhikkhu tasmiṃyeva khaṇe sabbappakārampi
jahāti orapāranti. Desanāpariyosāne so bhikkhu arahatte patiṭṭhitoti.
      [4] Yo mānamudabbadhīti kā uppatti? bhagavā sāvatthiyaṃ viharati,
Aññataro bhikkhu gaṅgāya tīre viharanto gimhakāle appodake sote
katanaḷasetuṃ pacchā āgatena mahoghena vuyhamānaṃ disvā "aniccā saṅkhārā"ti
saṃviggo aṭṭhāsi, tassajjhāsayaṃ viditvā bhagavā imaṃ obhāsagāthamabhāsi.
      Tattha mānoti jātiādivatthuko cetaso uṇṇamāno. 4- So "seyyohamasmī"ti
māno, "sadisohamasmī"ti māno, "hīnohamasmī"ti mānoti evaṃ tividho hoti.
Puna "seyyassa seyyohamasmīti, seyyassa sadiso, seyyassa hīno, sadisassa
seyyo, sadisassa sadiso, sadisassa hīno, hīnassa seyyo, hīnassa sadiso,
hīnassa hīnohamasmī"ti mānoti evaṃ navavidho hoti. Taṃ sabbappakārampi mānaṃ:-
      "yena mānena mattāse sattā gacchanti duggatin"tiādinā 5-
nayena tattha ādīnavapaccavekkhaṇena vuttappakārehi sīlasaṃvarādīhi ca yo thokaṃ
thokaṃ vadhento kilesānaṃ abaladubbalattā 6- naḷasetusadisaṃ lokuttaradhammānaṃ
atibalattā mahoghasadisena arahattamaggena asesaṃ udabbadhi, anavasesappahānavasena
@Footnote: 1 khu.jā. 27/797/180 (syā)        2 khu. iti. 25/15,105/241,324,
@  khu. mahā. 29/891/558 (syā), khu. cūḷa. 30/595/291 (syā)  3 Ma.Ma. 13/305/281
@4 cha.Ma. uṇṇāmo  5 khu.dha. 25/6/236  6 Sī. abalātidubbalattā

---------------------------------------------------------------------------------------------
page18.
Ucchindanto vadhetīti vuttaṃ hoti. So bhikkhu tasmiṃyeva khaṇe sabbappakārampi
jahāti orapāranti. Desanāpariyosāne so bhikkhu arahatte patiṭṭhitoti.
      [5] Yo nājjhagamāti kā uppatti? imissā gāthāya ito
Parānañca dvādasannaṃ ekāyeva uppatti:- ekaṃ samayaṃ bhagavā sāvatthiyaṃ
viharati, tena kho pana samayena aññataro brāhmaṇo attano dhītāya
vāreyye paccupaṭṭhite cintesi "kenaci vasalena aparibhuttapubbehi pupphehi
dārikaṃ alaṅkaritvā patikulaṃ pesessāmī"ti. So santarabāhiraṃ sāvatthiṃ
vicinanto kiñci tiṇapupphampi aparibhuttapubbaṃ nāddasa. Atha sambahule
dhuttakajātiye brāhmaṇadārake sannipatite disvā "ete pucchissāmi, avassaṃ
sambahulesu koci jānissatī"ti upasaṅkamitvā pucchi. Te taṃ brāhmaṇaṃ
upphaṇḍentā āhaṃsu "udumbarapupphaṃ nāma brāhmaṇa loke na kenaci
paribhuttapubbaṃ, tena dhītaraṃ alaṅkaritvā dehī"ti. So dutiyadivase kālasseva
uṭṭhāya 1- bhattavissaggaṃ katvā aciravatiyā nadiyā tīre udumbaravanaṃ gantvā
ekamekaṃ rukkhaṃ vicinanto pupphassa vaṇṭamattampi nāddasa. Atha vītivatte
majjhantike dutiyatīraṃ agamāsi, tatra ca aññataro bhikkhu aññatarasmiṃ
manuññe rukkhamūle divāvihāraṃ nisinno kammaṭṭhānaṃ manasikaroti. So tattha
upasaṅkamitvā amanasikaritvā sakiṃ nisīditvā sakiṃ ukkuṭiko hutvā sakiṃ ṭhatvā
taṃ rukkhaṃ sabbasākhāviṭapapattantaresu vicinanto kilamati. Tato naṃ so bhikkhu
āha "brāhmaṇa kiṃ maggasī"ti. Udumbarapupphaṃ bhoti. Udumbarapupphaṃ nāma
brāhmaṇa loke natthi, musā etaṃ vacanaṃ, mā kilamāti. Atha bhagavā tassa
bhikkhuno ajjhāsayaṃ viditvā obhāsaṃ muñcitvā samuppannasamannāhārabahumānassa
imā obhāsagāthāyo abhāsi "yo nājjhagamā bhavesu sāran"ti. Sabbā
vattabbā.
     Tattha paṭhamagāthāya tāva nājjhagamāti nādhigacchi, nādhigacchati vā. Bhavesūti
kāmarūpārūpasaññīasaññīnevasaññīnāsaññīekavokāracatuvokārapañcavokārabhavesu.
@Footnote: 1 cha.Ma. vuṭṭhāya

---------------------------------------------------------------------------------------------
page19.
Sāranti niccabhāvaṃ attabhāvaṃ vā. Vicinanti paññāya gavesanto. Pupphamiva
udumbaresūti yathā udumbararukkhesu pupphaṃ vicinanto esa brāhmaṇo
nājjhagamā, evaṃ yo yogāvacaropi paññāya vicinanto sabbabhavesu kiñci sāraṃ
nājjhagamā, so asārakaṭṭhena 1- te dhamme aniccato anattato ca vipassanto
anupubbena lokuttaradhamme adhigacchanto jahāti orapāraṃ urago jiṇṇamiva
tacaṃ purāṇanti ayamattho yojanā ca. Avasesagāthāsu panassa yojanaṃ avatvā
visesatthamattameva vakkhāma.
               "yassantarato na santi kopā
                itibhavābhavatañca vītivatto"ti 2-
ettha tāva ayaṃ antarasaddo:-
        "nadītīresu saṇṭhāne 3-       sabhāsu rathiyāsu ca
         janā saṅgamma mantenti       mañca tañca kimantaran"ti 4-
           "appamattakena visesādhigamena antarā vosānamāpādi" 5-
        "anatthajanano kodho          kodho cittappakopano
         bhayamantarato jātaṃ           taṃ jano nāvabujjhatī"ti 6-
evaṃ kāraṇavemajjhacittādīsu sambahulesu atthesu dissati. Idha pana citte.
Tato yassantarato na santi kopāti tatiyamaggena samūhatattā yassa citte
na santi kopāti attho. Yasmā pana bhavoti sampatti, vibhavoti vipatti.
Tathā bhavoti vuḍḍhi, 7- vibhavoti hāni. Bhavoti sassato vibhavoti ucchedo.
Bhavoti puññaṃ, vibhavoti pāpaṃ. Vibhavo abhavoti ca atthato ekameva, tasmā
itibhavābhavatañca vītivattoti ettha yā esā sampattivipattivuḍḍhihāni
sassatucchedapuññapāpavasena iti anekappakārā bhavābhavatā vuccati, catūhi
maggehi yathāsambhavaṃ tena tena nayena taṃ itibhavābhavatañca vītivattoti
evamattho ñātabbo.
@Footnote: 1 Sī. asārakattena  2 khu.u. 25/20/119  3 Sī. panthāne  4 saṃ.sa. 15/228/242
@5 aṅ. dasaka. 24/84/126  6 aṅ. sattaka. 23/61/99, khu.dha. 25/88/305  7 cha.Ma. vuddhi

---------------------------------------------------------------------------------------------
page20.
       [7] Yassa vitakkāti ettha pana yassa bhikkhuno tayo kāmabyāpādavihiṃsāvitakkā,
tayo ñātijanapadāmaravitakkā, tayo parānuddayatāpaṭisaṃyuttalābhasakkāra-
silokaanavaññattipaṭisaṃyuttavitakkāti ete nava vitakkā samantabhadrake 1-
vuttanayena tattha tattha ādīnavaṃ paccavekkhitvā paṭipakkhavavatthānena tassa tassa
pahānasamatthehi tīhi heṭṭhimamaggehi ca vidhūpitā bhusaṃ dhūpitā santāpitā
daḍḍhāti attho. Evaṃ vidhūpetvā ca ajjhattaṃ suvikappitā asesā,
niyakajjhattabhūte attano khandhasantāne ajjhattajjhattabhūte citte ca yathā na
puna sambhavanti, evaṃ arahattamaggena asesā chinnā. Chinnañhi kappitanti
vuccati. Yathāha "kappitakesamassū"ti. 2- Evamattho daṭṭhabbo. 3-
       [8] Idāni yo nāccasārīti ettha yo nāccasārīti yo nātidhāvi.
Na paccasārīti na ohīyi. Kiṃ vuttaṃ hoti? accāraddhavīriyena hi uddhacce
Patanto accāsarati, atisithilena kosajje patanto paccāsarati. Tathā
bhavataṇhāya attānaṃ kilamento accāsarati, kāmataṇhāya kāmasukhamanuyuñjanto
paccāsarati, kāmataṇhāya kāmasukhamanuyuñjanto paccāsarati. Sassatahiṭṭhiyā
accāsarati, ucchedadiṭṭhiyā paccāsarati. Atītaṃ anusocanto accāsarati, anāgataṃ
paṭikaṅkhanto paccāsarati. Pubbantānudiṭṭhiyā accāsarati, aparantānudiṭṭhiyā
paccāsarati. Tasmā yo ete ubho ante vajjetvā majjhimaṃ paṭipadaṃ
paṭipajjanto nāccasārī na paccasārīti evaṃ vuttaṃ hoti. Sabbaṃ accagamā
imaṃ papañcanti tāya ca pana arahattamaggavosānāya majjhimāya paṭipadāya
sabbaṃ imaṃ vedanāsaññāvitakkappabhavaṃ taṇhāmānadiṭṭhisaṅkhātaṃ tividhaṃ papañcaṃ
accagamā atikkanto, samatikkantoti attho.
       [9] Tadanantaragāthāya pana sabbaṃ vitathamidanti ñatvā loketi ayameva
viseso. Tassattho:- sabbanti anavasesaṃ, sakalamanūnanti vuttaṃ hoti. Evaṃ
santepi pana vipassanupagaṃ lokiyakkhandhāyatanadhātuppabhedaṃ saṅkhatameva idhādhippetaṃ.
@Footnote: 1 cha.Ma. samantabhaddake     2 saṃ.sa. 15/122/95, saṃ. saḷā. 18/660/426 (syā)
@3 cha.Ma. evamettha attho daṭṭhabbo

---------------------------------------------------------------------------------------------
page21.
Vitathanti vitathabhāvaṃ, 1- niccanti vā dhuvanti vā sukhanti vā subhanti vā attāti
vā yathā yathā kilesavasena bālajanehi gayhati, tathātathābhāvato vitathanti vuttaṃ
hoti. Idanti tameva sabbaṃ paccakkhabhāvena dassento āha. Ñatvāti
maggapaññāya jānitvā, tañca pana asammohato na visayato ca. 2- Loketi
okāsaloke sabbaṃ khandhādibhedaṃ dhammajātaṃ "vitathamidan"ti ñatvāti sambandho.
       [10-13] Idāni ito parāsu catūsu gāthāsu vītalobho vītarāgo
vītadoso vītamohoti ete visesā. Ettha lubbhanavasena lobho, sabbasaṅgāhikametaṃ
paṭhamassa akusalamūlassa adhivacanaṃ visamalobhassa vā, yo so "appekadā
mātumattīsupi lobhadhammā uppajjanti, bhaginimattīsupi lobhadhammā uppajjanti,
dhītumattīsupi lobhadhammā uppajjantī"ti 3- evaṃ vutto. Rajjanavasena rāgo,
pañcakāmaguṇarāgassetaṃ adhivacanaṃ. Dussanavasena doso, pubbe vuttakodhassetaṃ
adhivacanaṃ. Muyhanavasena moho, catūsu ariyasaccesu aññāṇassetaṃ adhivacanaṃ. Tattha
yasmā ayaṃ bhikkhu lobhaṃ jigucchanto vipassanaṃ ārabhi "kudāssu nāmāhaṃ lobhaṃ
vinetvā vigatalobho vihareyyan"ti, tasmā tassa lobhappahānūpāyaṃ sabbasaṅkhārānaṃ
vitathabhāvadassanaṃ 4- lobhappahānānisaṃsañca orapārappahānaṃ 5- dassento imaṃ
gāthamāha. Esa nayo ito parāsupi. Keci panāhu "yathāvutteneva nayena
ete dhamme jigucchitvā vipassanamāraddhassa tassa tassa bhikkhuno ekamekāva
etka gāthā vuttā"ti. Yaṃ ruccati, taṃ gahetabbaṃ. Esa nayo ito parāsu
catūsu gāthāsu.
       [14] Ayaṃ panettha atthavaṇṇanā:- appahīnaṭṭhena santāne
anusayantīti 6- anusayā, kāmarāgapaṭighamānadiṭṭhivicikicchābhavarāgāvijjānaṃ etaṃ
adhivacanaṃ. Sampayuttadhammānaṃ attano ākārānuvidhānaṭṭhena mūlā, akhemaṭṭhena
akusalā. Taṃpatiṭṭhābhūtātipi 7- mūlā, sāvajjadukkhavipākaṭṭhena akusalā. Ubhayametaṃ
@Footnote: 1 cha.Ma. vigatatathabhāvaṃ  2 Sī.,ka. asammohato ca visayato ca  3 saṃ.saḷā. 18/196/140 (syā)
@4 Sī.,Ma. vitathāvadassanatthaṃ  5 Sī. orapārappahānatthaṃ  6 cha.Ma. sayantīti
@7 cha.Ma. dhammānaṃ patiṭṭhābhūtātipi

---------------------------------------------------------------------------------------------
page22.
Lobhadosamohānaṃ adhivacanaṃ. Te hi "lobho bhikkhave akusalañca akusalamūlañcā"tiādinā
nayena evaṃ niddiṭṭhā. Evamete anusayā tena tena maggena
pahīnattā yassa keci na santi, ete ca akusalamūlā tatheva samūhatāse,
samūhatā icceva attho. Paccattabahuvacanassa 1- hi sekārāgamaṃ icchanti
saddalakkhaṇakovidā. Aṭṭhakathācariyā pana "seti nipāto"ti vaṇṇayanti. Yaṃ
ruccati, taṃ gahetabbaṃ. Ettha pana kiñcāpi so evaṃvidho bhikkhu khīṇāsavo
hoti, khīṇāsavo ca neva ādiyati, na pajahati, pajahitvā ṭhitoti vutto,
tathāpi vattamānasamīpe vattamānavacanalakkhaṇena "jahāti orapāran"ti vuccati.
Atha vā anupādisesāya ca nibbānadhātuyā parinibbāyanto attano
ajjhattikabāhirāyatanasaṅkhātaṃ jahāti orapāranti veditabbo.
       Tattha kilesapaṭipāṭiyā maggapaṭipāṭiyā cāti dvidhā anusayānaṃ abhāvo
veditabbo. Kilesapaṭipāṭiyā hi kāmarāgānusayapaṭighānusayānaṃ tatiyamaggena
abhāvo hoti, mānānusayassa catutthamaggena, diṭṭhānusayavicikicchānusayānaṃ
paṭhamamaggena, bhavarāgānusayāvijjānusayānaṃ catutthamaggena. Maggapaṭipāṭiyā pana
paṭhamamaggena diṭṭhānusayavicikicchānusayānaṃ abhāvo hoti, dutiyamaggena
kāmarāgānusayapaṭighānusayānaṃ tanubhāvo, tatiyamaggena sabbaso abhāvo, catutthamaggena
mānānusayabhavarāgānusayaavijjānusayānaṃ abhāvo hoti. Tattha yasmā na sabbe
anusayā akusalamūlā. Kāmarāgabhavarāgānusayā eva hi lobhākusalamūlena saṅgahaṃ
gacchanti, paṭighānusayāvijjānusayā ca "doso akusalamūlaṃ moho akusalamūla"micceva
saṅkhyaṃ gacchanti, diṭṭhimānavicikicchānusayā pana na kiñci akusalamūlaṃ honti.
Yasmā vā anusayābhāvavasena ca akusalamūlasamugghātavasena ca kilesappahānaṃpatthesi, 2-
tasmā:-
               "yassānusayā na santi keci
                mūlā ca akusalā samūhatāse"
iti bhagavā āha.
@Footnote: 1 Ma. paccattabahuvacanassante         2 Ma. patthesi paṭṭhapesi

---------------------------------------------------------------------------------------------
page23.
       [15] Yassa darathajāti ettha pana paṭhamuppannā 1- kilesā paribāhaṭṭhena
darathā nāma, aparāparañca uppannā tehi darathehi jātattā darathajā nāma.
Oranti sakkāyo vuccati. Yathāha "orimaṃ tīranti kho bhikkhu sakkāyassetaṃ
adhivacanan"ti. 2- Āgamanāyāti uppattiyā. Paccayāseti paccayā eva. Kiṃ vuttaṃ
hoti? yassa pana upādānakkhandhaggahaṇāya paccayabhūtā ariyamaggena pahīnattā
keci darathajavevacanā kilesā na santi pubbe vuttanayeneva so bhikkhu jahāti
orapāraṃ. 3-
       [16] Yassa vanathajāti etthāpi darathajā viya vanathajā veditabbā.
Vacanatthe pana ayaṃ viseso:- vanute, vanotīti vā vanaṃ, yācati sevati bhajatīti
attho, taṇhāyetaṃ adhivacanaṃ. Sā hi visayānaṃ patthanato sevanato ca "vanan"ti
vuccati. Taṃpariyuṭṭhānavasena vanaṃ tharati tanotīti vanatho, taṇhānusayassetaṃ
adhivacanaṃ. Vanathā jātāti vanathajāti. Keci panāhu "sabbepi kilesā gahanaṭṭhena
vanathoti vuccanti, aparāparuppannā pana vanathajā"ti. Ayameva cettha uragasutte
attho adhippeto, itaro pana dhammapadagāthāyaṃ. Vinibandhāya bhavāyāti
bhavavinibandhāya, atha vā cittassa visayesu vinibandhāya āyatiṃ uppattiyā cāti
attho. Hetuyeva hetukappā.
       [17] Yo nīvaraṇeti ettha nīvaraṇāti cittaṃ hitapaṭipattiṃ vā
nīvarantīti nīvaraṇā paṭicchādentīti attho. Pahāyāti chaḍḍetvā. Pañcāti tesaṃ
saṅkhāparicchedo. Īghābhāvato anīgho. Kathaṃkathāya tiṇṇattā tiṇṇakathaṅkatho.
Vigatasallattā visallo. Kiṃ vuttaṃ hoti? yo bhikkhu kāmacchandādīni pañca
Nīvaraṇāni samantabhadrake vuttanayena sāmaññato visesato ca nīvaraṇesu
ādīnavaṃ disvā tena tena maggena pahāya tesañca pahīnattā eva
kilesadukkhasaṅkhātassa īghassa abhāvena anīgho, "ahosiṃ nu kho ahaṃ
atītamaddhānan"tiādinā 4- nayena pavattāya kathaṃkathāya tiṇṇattā tiṇṇakathaṅkatho,
"tattha katame pañca sallā, rāgasallo dosasallo mohasallo mānasallo
@Footnote: 1 Sī. paṭhamuppannā paṭhamuppannā     2 saṃ. saḷā. 18/316/219 (syā)   3 orapāranti
@4 Ma.mū. 12/18/11, saṃ.ni. 16/20/27

---------------------------------------------------------------------------------------------
page24.
Diṭṭhisallo"ti vuttānaṃ pañcannaṃ sallānaṃ vigatattā visallo, so bhikkhu pubbe
vuttanayeneva jahāti orapāranti.
       Atrāpi ca kilesapaṭipāṭiyā maggapaṭipāṭiyā cāti dvidhā eva
nīvaraṇappahānaṃ veditabbaṃ. Kilesapaṭipāṭiyā hi kāmacchandanīvaraṇassa
byāpādanīvaraṇassa ca tatiyamaggena pahānaṃ hoti, thinamiddhanīvaraṇassa uddhaccanīvaraṇassa
ca catutthamaggena, "akataṃ vata me kusalan"tiādinā 1- nayena pavattassa
vippaṭisārasaṅkhātassa kukkuccanīvaraṇassa vicikicchānīvaraṇassa ca paṭhamamaggena.
Maggapaṭipāṭiyā pana kukkuccanīvaraṇassa vicikicchānīvaraṇassa ca paṭhamamaggena
pahānaṃ hoti, kāmacchandanīvaraṇassa byāpādanīvaraṇassa ca dutiyamaggena tanubhāvo
hoti, tatiyena anavasesappahānaṃ, thinamiddhanīvaraṇassa uddhaccanīvaraṇassa ca
catutthamaggena pahānaṃ hotīti. Evaṃ:-
               "yo nīvaraṇe pahāya pañca
                anīgho tiṇṇakathaṅkatho visallo
                so bhikkhu jahāti orapāraṃ
                urago jiṇjhamivattacaṃ purāṇan"ti
arahattanikūṭeneva bhagavā desanaṃ niṭṭhāpesi. Desanāpariyosāne so bhikkhu
arahatte patiṭṭhito. "ekacce yena yena tesaṃ bhikkhūnaṃ yā gāthā desitā,
tena tena tassā tassā gāthāya pariyosāne so so bhikkhu arahatte
patiṭṭhito"ti vadanti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       uragasuttavaṇṇanā niṭṭhitā.
                         ---------------
@Footnote: 1 Ma. u. 14/248/215

---------------------------------------------------------------------------------------------
page25.
                         2. Dhaniyasuttavaṇṇanā
       [18] Pakkodanoti dhaniyasuttaṃ. Kā uppatti? bhagavā sāvatthiyaṃ viharati,
tena samayena dhaniyo gopo mahiyā tīre paṭivasati. Tassāyaṃ pubbayogo:-
kassapassa bhagavato pāvacane dibbamāne vīsati vassasahassāni divase divase
saṃghassa vīsati salākabhattāni adāsi, so tato cuto devesu uppanno. Evaṃ
devaloke ekaṃ buddhantaraṃ khepetvā amhākaṃ bhagavato kāle videharaṭṭhamajjhe
pabbataraṭṭhaṃ nāma atthi, tattha dhammakoraṇḍaṃ 1- nāma nagaraṃ, tasmiṃ nagare
seṭṭhiputto hutvā nibbatto 2- goyūthaṃ nissāya jīvati. Tassa hi tiṃsamattāni
gosahassāni honti, sattavīsasahassā gāvo khīraṃ duyhanti. Gopā nāma
nibaddhavāsino na honti, vassike cattāro māse thale vasanti, avasesaṭṭhamāse
yattha tiṇodakaṃ sukhaṃ labbhati, tattha vasanti. Tañca nadītīraṃ vā jātassaratīraṃ
vā hoti. Athāyampi vassakāle attano vasitagāmato nikkhamitvā gunnaṃ
phāsuvihāratthāya okāsaṃ gavesanto mahāmahī bhijjitvā ekato kālamahī ekato
mahāmahicceva saṅkhaṃ gatā 3- sandamānā puna samuddasamīpe samāgantvā pavattā,
yaṃ okāsaṃ antaradīpaṃ akāsi, taṃ pavisitvā vacchānaṃ sālaṃ attano ca nivesanaṃ
māpetvā vāsaṃ kappesi. Tassa satta puttā satta dhītaro satta suṇisā aneke
ca kammakarā honti. Gopā nāma vassanimittaṃ jānanti. Yadā sakuṇikā kulāvakāni
rukkhagge karonti, kakkaṭakā udakasamīpe dvāraṃ pidahitvā thalasamīpadvārena 4-
vaḷañjenti, tadā suvuṭṭhikā bhavissatīti gaṇhanti. Yadā pana sakuṇikā kulāvakāni
nīcaṭṭhāne udakapiṭṭhe karonti, kakkaṭakā thalasamīpe dvāraṃ pidahitvā
udakasamīpadvārena vaḷañjenti, tadā dubbuṭṭhikā bhavissatīti gaṇhanti.
       Atha so dhaniyo suvuṭṭhikanimittāni upasallakkhetvā upakaṭṭhe vassakāle
antaradīpā nikkhamitvā mahāmahiyā paratīre sattasattāhampi deve vassante
udakena anajjhottharaṇokāse attano vasanokāsaṃ katvā samantā parikkhipitvā
@Footnote: 1 Sī. dhammakoṇḍaṃ  2 cha.Ma. abhinibbatto  3 cha.Ma. gantvā
@4 Sī., Ma. thalasamīpe dvārena

---------------------------------------------------------------------------------------------
page26.
Vacchasālāyo māpetvā tattha nivāsaṃ kappesi. Athassa dārutiṇādisaṅgahe kate
sabbesu puttadārakammakaraporisesu samāniyesu 1- jātesu nānappakāre khajjabhojje
paṭiyatte samantā catuddisā meghamaṇḍalāni uṭṭhahiṃsu. So dhenuyo duhāpetvā
vacchasālāsu vacche saṇṭhāpetvā 2- gunnaṃ catuddisā dhūmaṃ kārāpetvā sabbaṃ
parijanaṃ bhojāpetvā sabbakiccāni kārāpetvā tattha tattha dīpe ujjālāpetvā
sayaṃ khīrena bhattaṃ bhuñjitvā mahāsayane sayanto attano sirisampattiṃ disvā
tuṭṭhacitto hutvā aparadisāya meghatthanitasaddaṃ sutvā nipanno imaṃ udānaṃ
udānesi
               "pakkodano duddhakhīrohamasmi (iti dhaniyo gopo)
                anutīre mahiyā samānavāso
                channā kuṭi āhito gini
                atha ce patthayasī pavassa devā"ti.
     Tatrāyaṃ atthavaṇṇanā:- pakkodanoti siddhabhatto. Duddhakhīroti gāvo
duhitvā gahitakhīro. Ahanti attānaṃ nidasseti, asmīti attano tathābhāvaṃ.
Pakkodano duddhakhīro ca ahamasmi bhavāmīti attho. Itīti evamāhāti attho.
Niddese pana "itīti padasandhi padasaṃsaggo padapāripūri akkharasamavāyo
byañjanasiliṭṭhatā padānupubbatāmetan"ti 3- evamassa attho vaṇṇito, sopi
idameva sandhāyāti veditabbo. Yaṃ yaṃ hi padaṃ pubbapadena vuttaṃ, tassa tassa
evamāhāti etamatthaṃ pakāsentoyeva itisaddo pacchimena padena metteyyo
iti vā bhagavā iti vā evamādinā padasandhi hoti, nāññathā.
      Dhaniyo gopoti tassa seṭṭhiputtassa nāmasamodhānaṃ. So hi yānimāni
thāvarādīni pañca dhanāni, tesu ṭhapetvā dānasīlādianugāmikadhanaṃ
khettavatthuārāmādito thāvaradhanatopi, gavassādito jaṅgamadhanatopi, hiraññasuvaṇṇādito
saṃhārimadhanatopi, sippāyatanādito aṅgasamadhanatopi yaṃ taṃ lokassa pañcagorasānuppadānena
bahūpakāraṃ taṃ sandhāya "natthi gosamitaṃ dhanan"ti 4- evaṃ visesitaṃ godhanaṃ,
@Footnote: 1 Sī. samāhitesu  2 Sī. bandhāpetvā  3 khu.cūḷa. 30/59/8 (syā) 4 saṃ.sa. 15/13/7

---------------------------------------------------------------------------------------------
page27.
Tena samannāgatattā dhaniyo, gunnaṃ pālanato goPo. Yo hi attano gāvo
pāleti, so "gopo"ti vuccati. Yo paresaṃ vetanena kaṭo hutvā, so gopālako.
Ayaṃ pana attanoyeva, tena gopoti vutto.
      Anutīreti tīrassa samīpe. Mahiyāti mahāmahīnāmikāya nadiyā. Samānena
anukūlavattinā parijanena saddhiṃ vāso yassa so samānavāso, ayañca tathāvidho.
Tenāha "samānavāso"ti. Channāti tiṇapaṇṇacchadanehi anovassakā katā.
Kuṭīti vasanagharassetaṃ adhivacanaṃ. Āhitoti ābhato, jālito vā. Ginīti aggi.
Tesu tesu ṭhānesu aggi "ginī"ti voharīyati. Atha ce patthayasīti idāni yadi
icchasīti vuttaṃ hoti. Pavassāti siñca pagghara, udakaṃ muñcāti attho. Devāti
meghaṃ ālapati ayaṃ tāvettha padavaṇṇanā.
      Ayaṃ pana atthavaṇṇanā:- evamayaṃ dhaniyo gopo attano sayanaghare
mahāsayane nipanno meghatthanitaṃ sutvā "pakkodanohamasmī"ti bhaṇanto
kāyadukkhavūpasamūpāyaṃ kāyasukhahetuñca attano sannihitaṃ dīpeti, "duddhakhīrohamasmī"ti
bhaṇanto cittadukkhavūpasamūpāyaṃ cittasukhahetuñca, "anutīre mahiyā"ti nivāsanaṭṭhāna-
sampattiṃ, "samānavāso"ti tādise kāle piyavippayogapadaṭṭhānassa sokassābhāvaṃ,
"../../bdpicture/channā kuṭī"ti kāyadukkhāpagamapaṭighātaṃ. "āhito ginī"ti yasmā gopālakā
parikkhepadhūmadāruaggivasena tayo aggī karonti, te ca tassa gehe sabbe
katā, tasmā sabbadisāsu parikkhepaggiṃ sandhāya "āhito ginī"ti bhaṇanto
vāḷamigāgamananivāraṇaṃ dīpeti, gunnaṃ majjhe gomayādīhi dhūmaggiṃ sandhāya ḍaṃsamakasādīhi
gunnaṃ anābādhaṃ, gopālakānaṃ sayanaṭṭhāne dāruaggiṃ sandhāya gopālakānaṃ
sītābādhapaṭighātaṃ. So evaṃ dīpento attano vā gunnaṃ vā parijanassa vā
vuṭṭhipaccayassa kassaci ābādhassa abhāvato pītisomanassajāto āha "atha ce
patthayasī pavassa devā"ti.
       [19] Evaṃ dhaniyassa imaṃ gāthaṃ bhāsamānassa assosi bhagavā dibbāya
sotadhātuyā visuddhāya atikkantamānusikāya jetavanamahāvihāre gandhakuṭiyaṃ

---------------------------------------------------------------------------------------------
page28.
Viharanto. Sutvā ca pana buddhacakkhunā lokaṃ volokento addasa dhaniyañca
pajāpatiñcassa "ime ubhopi hetusampannā. Sace ahaṃ gantvā dhammaṃ desessāmi,
ubhopi pabbajitvā arahattaṃ pāpuṇissanti. No ce gamissāmi, sve udakoghena
vinassissantī"ti taṃkhaṇaññeva sāvatthito satta yojanasatāni dhaniyassa nivāsanaṭṭhānaṃ
ākāsena gantvā tassa kuṭiyā upari aṭṭhāsi. Dhaniyo taṃ gāthaṃ punappunaṃ
bhāsatiyeva, na niṭṭhāpeti, bhagavati gatepi bhāsati. Bhagavā ca taṃ sutvā "na ettakena
santuṭṭhā vā vissaṭṭhā vā honti, evaṃ pana hontī"ti dassetuṃ:-
               "akkodhano vigatakhilohamasmi (iti bhagavā)
                anutīre mahiyekarattivāso
                vivaṭā kuṭi nibbuto gini
                atha ce patthayasī pavassa devā"ti
imaṃ paṭigāthaṃ abhāsi byañjanasabhāgaṃ no atthasabhāgaṃ. Na hi "pakkodano"ti,
"akkodhano"ti ca ādīni padāni atthato samenti mahāsamuddassa orimapārimatīrāni
viya, byañjanaṃ panettha kiñci 1- sametīti byañjanasabhāgāni honti. Tattha
purimagāthāya sadisapadānaṃ vuttanayenevattho veditabbo.
      Visesapadānaṃ panāyaṃ padato atthato ca vaṇṇanā:- akkodhanoti
akujjhanasabhāvo. Yo hi so pubbe vuttappakāraāghātavatthusambhavo kodho
ekaccassa parittopi 2- uppajjamāno hadayaṃ santāpetvā vūpasammati, yena ca
tato balavataruppannena ekacco mukhavikuṇanamattaṃ karoti, tato balavatarena ekacco
pharusaṃ vatthukāmo hanucalanamattaṃ 3- karoti, aparo tato balavatarena pharusaṃ bhaṇati,
aparo tato balavatarena daṇḍaṃ vā satthaṃ vā gavesanto disā viloketi,
aparo tato balavatarena daṇḍaṃ vā satthaṃ vā āmasati, aparo tato balavatarena
daṇḍādīni gahetvā upadhāvati, aparo tato balavatarena ekaṃ vā dve vā
pahāre deti, aparo tato balavatarena api ñātisālohitaṃ jīvitā voropeti,
ekacco tato balavatarena pacchā vippaṭisārī attānampi jīvitā voropeti
@Footnote: 1 cha.Ma. kiñci kiñci   2 cha.Ma. suparittopi    3 cha.Ma. hanusañcalanamattaṃ

---------------------------------------------------------------------------------------------
page29.
Sīhaladīpe kālagāmavāsī amacco viya. Ettāvatā ca kodho paramavepullappatto
hoti. So bhagavatā bodhimaṇḍeyeva sabbaso pahīno ucchinnamūlo tālāvatthukato,
tasmā bhagavā "akkodhanohamasmī"ti āha.
      Vigatakhiloti apagatakhilo. Ye hi te cittathaddhabhāvena 1- pañca cetokhilā
vuttā, yehi ca khilabhūte citte seyyathāpi nāma khile bhūmibhāge cattāro māse
vassantepi deve sassāni na ruhanti, evameva saddhammassavanādikusalahetuvasse
vassantepi kusalaṃ na ruhati, te ca bhagavatā bodhimaṇḍeyeva sabbaso pahīnā,
tasmā bhagavā "vigatakhilohamasmī"ti āha.
      Ekarattiṃ vāso assāti ekarattivāso. Yathā hi dhaniyo tattha
cattāro vassike māse nibaddhavāsaṃ upagato, na tathā bhagavā. Bhagavā hi
taṃyeva rattiṃ tassa atthakāmatāya tattha vāsaṃ upagato. Tasmā "ekarattivāso"ti
āha. Vivaṭāti apanītacchadanā. Kuṭīti attabhāvo. Attabhāvo hi taṃ taṃ
atthavasaṃ paṭicca kāyotipi guhātipi dehotipi sandehotipi nāvātipi rathotipi
vaṇotipi dhajotipi vammikotipi kuṭītipi kuṭikātipi vuccati, idha pana kaṭṭhādīni
paṭicca gehanāmikā kuṭi viya aṭṭhiādīni paṭicca saṅkhyaṃ gatattā "kuṭī"ti
vutto. Yathāha:-
          "seyyathāpi āvuso kaṭṭhañca paṭicca valliñca paṭicca mattikañca
      paṭicca  tiṇañca paṭicca ākāso parivārito  agārantveva  saṅkhyaṃ
      gacchati,  evameva kho āvuso aṭṭhiñca paṭicca  nhāruñca  paṭicca
      maṃsañca paṭicca cammañca  paṭicca  ākāso  parivārito  rūpantveva
      saṅkhyaṃ gacchatī"ti. 2-
      Cittamakkaṭassa nivāsato vā kuṭi. Yathāha:-
        "aṭṭhikakalakuṭī cesā       makkaṭāvasatho iti
         makkaṭo pañcadvārāyaṃ     kuṭikāyaṃ pasakkiya
         dvārena anupariyāti      ghaṭṭayanto punappunan"ti. 3-
@Footnote: 1 cha.Ma. cittabandhabhāvena    2 Ma.mū. 12/306/269    3 khu. thera. 26/125/289

---------------------------------------------------------------------------------------------
page30.
      Sā kuṭi yena taṇhāmānadiṭṭhichadanena sattānaṃ channattā punappunaṃ
rāgādikilesavassaṃ ativassati. Yathāha:-
        "../../bdpicture/channamativassati           vivaṭaṃ nātivassati
         tasmā channaṃ vivaretha      evaṃ taṃ nātivassatī"ti. 1-
      Ayaṃ gāthā dvīsu ṭhānesu vuttā khandhake theragāthāyañca. Khandhake hi
"yo āpattiṃ paṭicchādeti, tassa kilesā ca punappunaṃ āpattiyo ca
ativassanti, yo pana na paṭicchādeti, tassa nātivassantī"ti imaṃ atthaṃ
paṭicca vuttā. Theragāthāyaṃ "yassa rāgādicchadanamatthi, tassa puna iṭṭhārammaṇādīsu
rāgādisambhavato channamativassati. Yo vā uppanne kilese adhivāseti. Tasseva
adhivāsitakilesacchadanacchannā attabhāvakuṭi punappunaṃ kilesavassaṃ ativassati,
yassa pana arahattamaggañāṇavātena kilesacchadanassa viddhaṃsitattā vivaṭā,
tassa nātivassatī"ti. Ayamattho idhādhippeto. Bhagavatā hi yathāvuttaṃ chadanaṃ
yathāvutteneva nayena viddhaṃsitaṃ, tasmā "vivaṭā kuṭī"ti āha. Nibbutoti
upasanto. Ginīti aggi. Yena hi ekādasavidhena agginā sabbamidaṃ ādittaṃ.
Yathāha "ādittaṃ rāgagginā"ti 2- vitthāro. So aggi bhagavato bodhimūleyeva
ariyamaggasalilasekena nibbuto, tasmā "nibbuto ginī"ti āha.
      Evaṃ vadanto ca dhaniyaṃ atuṭṭhabbena tussamānaṃ aññāpadeseneva
paribhāsati ovadati anusāsati. Kathaṃ? "akkodhano"ti hi vadamāno dhaniya tvaṃ
pakkodanohamasmī"ti tuṭṭho, odanapāko ca yāvajīvaṃ dhanaparikkhayena kattabbo,
dhanaparikkhayo ca anurakkhaṇādīsu dukkhapadaṭṭhānaṃ, 3- evaṃ sante dukkheneva
tuṭṭho hosi, ahaṃ pana "akkodhanohamasmī"ti tussanto sandiṭṭhikasamparāyikadukkhā-
bhāvena tuṭṭho homīti dīpeti. "vigatakhilo"ti vadamāno tvaṃ "duddhakhīrohamasmī"ti
tussanto akatakiccova "katakiccohamasmī"ti mantvā tuṭṭho, ahaṃ
pana "vigatakhilohamasmī"ti tussanto katakiccova tuṭṭho homīti dīpeti. "anutīre
@Footnote: 1 vi.pa. 8/339/315, khu.u. 25/45/170. khu. thera. 26/447/337 2 vi. mahā. 4/44/45
@3 Sī. ajjanarakkhaṇādipadaṭṭhānaṃ, cha.Ma. ārakkhādidukkhapadaṭṭhāno

---------------------------------------------------------------------------------------------
page31.
Mahiyekarattivāso"ti vadamāno tvaṃ anutīre mahiyā samānavāsoti tussato
catumāsanibaddhavāsena tuṭṭho. Nibaddhavāso ca āvāsasaṃsaggena 1- hoti, so ca
dukkhaṃ, 2- evaṃ sante dukkheneva tuṭṭho hosi. Ahaṃ pana ekarattivāsoti
tussanto anibaddhavāsena tuṭṭho, anibaddhavāso ca āvāsasaṃsaggābhāvena hoti,
āvāsasaṃsaggābhāvo ca sukhanti sukheneva tuṭṭho homīti dīpeti.
       "vivaṭā kuṭī"ti vadamāno tvaṃ channā kuṭīti tussanto, channagehatāya
tuṭṭho, gehe ca te channepi attabhāvakuṭikaṃ kilesavassaṃ ativassati,
yena sañjanitehi catūhi mahoghehi vuyhamāno anayabyasanaṃ pāpuṇeyyāsi,
evaṃ sante atuṭṭhabbeneva tuṭṭho hosi. Ahaṃ pana "vivaṭā kuṭī"ti
tussanto attabhāvakuṭiyā kilesacchadanābhāvena tuṭṭho, evañca me vivaṭāya
kuṭiyā na taṃ kilesavassaṃ ativassati, yena sañjanitehi catūhi mahoghehi
vuyhamāno anayabyasanaṃ pāpuṇeyyaṃ, evaṃ sante tuṭṭhabbeneva tuṭṭho
homīti dīpeti. "nibbuto ginī"ti  vadamāno tvamāhito ginīti tussanto
akatūpaddavanivāraṇova katūpaddavanivāraṇohamasmīti mantvā tuṭṭho, ahaṃ pana
nibbuto ginīti tussanto ekādasaggipariḷāhābhāvato katūpaddavanivāraṇattāyeva
tuṭṭhoti dīpeti. "atha ce patthayasi pavassa devā"ti vadamāno evaṃ
vigatadukkhānaṃ anuppattasukhānaṃ katasabbakiccānaṃ mādisānaṃ 3- etaṃ vacanaṃ sobhati,
atha ce patthayasi, pavassa deva, na no tayā vassantena vā avassantena
vā 4- vuḍḍhi vā hāni vā atthi, tvaṃ pana kasmā evaṃ vadasīti dīpeti.
Tasmā yaṃ vuttaṃ "evaṃ vadanto ca dhaniya atuṭṭhabbeneva tussamānaṃ
aññāpadeseneva paribhāsati ovadati anusāsatī"ti, taṃ sammadeva vuttanti.
      [20] Evamimaṃ bhagavatā vuttaṃ gāthaṃ sutvāpi dhaniyo gopo "ko ayaṃ
gāthaṃ bhāsatī"ti avatvā tena subhāsitena parituṭṭho punapi tathārūpaṃ sotukāmo
aparampi gāthaṃ āha "andhakamakasā"ti. Tattha andhakāti kāḷamakkhikānaṃ 5-
@Footnote: 1 cha.Ma. āvāsasaṅgena   2 cha.Ma. dukkho   3 cha.Ma. amhādisānaṃ
@4 cha.Ma. tayi vassante vā avassante vā    5 Sī. kāṇamakkhikānaṃ

---------------------------------------------------------------------------------------------
page32.
Adhivacanaṃ, piṅgalamakkhikānantipi eke. Makasāti makasāyeva. Na vijjareti natthi.
Kaccheti dve kacchāti dve kacchā nadīkaccho ca pabbatakaccho ca, idha
nadīkaccho. Ruḷhatiṇeti sañjātatiṇe. Carantīti bhattakiccaṃ karonti. Vuṭṭhimpīti
vātavuṭṭhiādayo anekā vuṭṭhiyo, tā āḷavakasutte pakāsayissāmi. Idha pana
vassavuṭṭhiṃ sandhāya vuttaṃ. Saheyyunti khameyyuṃ. Sesaṃ pākaṭameva. Ettha
dhaniyo ye andhakamakasā sannipatitvā ruhire 1- pivantā muhutteneva gāvo
anayabyasanaṃ pāpenti, tasmā vuṭṭhitamatteyeva te gopālakā paṃsunā ca
sākhāhi ca mārenti, tesaṃ abhāvena gunnaṃ khemataṃ. Kacche ruḷhatiṇacaraṇena
addhānagamanaparissamābhāvaṃ vatvā kilamathābhāvañca 2- dīpento "yathā aññesaṃ
gāvo andhakamakasasamphassehi dissamānā 3- addhānagamanena kilantā khudāya
milāyamānā ekavuṭṭhinipātampi na saheyyuṃ, na me tathā gāvo, mayhaṃ pana
gāvo vuttappakārābhāvā dvikkhattuṃ vā tikkhattuṃ vā vassavuṭṭhiṃ 4- saheyyun"ti
dīpeti.
      [21] Tato bhagavā yasmā dhaniyo antaradīpe vasanto bhayaṃ dīsvā
kullaṃ bandhitvā mahāmahiṃ taritvā taṃ kacchaṃ āgamma "ahaṃ suṭṭhu āgato,
nibbhayeva ṭhāne ṭhito"ti maññamāno evamāha, sabhaye eva ca so ṭhāne
ṭhito, tasmā tassa āgamanaṭṭhānā attano āgamanaṭṭhānaṃ uttaritarañca
paṇītatarañca vaṇṇento "baddhāsi bhisī"ti imaṃ gāthaṃ abhāsi atthasabhāgaṃ
no byañjanasabhāgaṃ.
      Tattha bhisīti pattharitvā puthulaṃ katvā baddho kullo vuccati loke,
ariyassa pana dhammavinaye ariyamaggassetaṃ adhivacanaṃ. Ariyamaggo hi:-
         maggo pajjo patho pantho    añjasaṃ vaṭumāyanaṃ
         nāvā uttarasetu ca        kullo ca bhisi saṅkamo 5-
         addhānaṃ pabhavo ceva        tattha tattha pakāsito.
@Footnote: 1 Sī. ruhiraṃ, cha.Ma. rudhire    2 cha.Ma. khudākilamathābhāvañca   3 Sī. rissamānā
@4 cha.Ma. vuṭaṭhimpi           5 khu. cūḷa. 30/568/277 (syā)

---------------------------------------------------------------------------------------------
page33.
      Imāyapi gāthāya bhagavā purimanayeneva taṃ ovadanto imaṃ atthaṃ āhāti
veditabbo:- dhaniya tvaṃ kullaṃ bandhitvā mahiṃ taritvā imaṃ ṭhānamāgato,
punapi ca te kullo bandhitabbo eva bhavissati, nadī ca taritabbā, na cetaṃ
ṭhānaṃ khemaṃ. Mayā pana ekacitte maggaṅgāni samodhānetvā ñāṇabandhanena baddhā
ahosi bhisi, sā ca sattattiṃsabodhipakkhiyadhammaparipuṇṇatāya ekarasabhāvamanugatattā 1-
aññamaññaṃ anativattanena puna bandhitabbappayojanābhāvena devamanussesu kenaci
mocetuṃ asakkuṇeyyatāya ca susaṅkhatā, tāya camhi tiṇṇo pubbe patthitatīrappadesaṃ
gato. Gacchantopi ca na sotāpannādayo viya kañcideva padesaṃ gato, atha kho
pāragato sabbāsavakkhayaṃ sabbadhammapāraṃ paramaṃ khemaṃ nibbānaṃ gato, tiṇṇoti vā
sabbaññutaṃ patto. Pāragatoti arahattaṃ patto. Kiṃ vineyya pāraṃ gatoti ce?
vineyya oghaṃ, kāmoghādicatubbidhaṃ oghaṃ taritvā atikkamma taṃ pāraṃ gatoti.
Idāni ca pana me puna taritabbābhāvato attho bhisiyā na vijjati, tasmā
mameva yuttaṃ vattuṃ "atha ce patthayasī pavassa devā"ti.
      [22] Tampi sutvā dhaniyo purimanayeneva "gopī mama assavā"ti imaṃ
gāthaṃ abhāsi. Tattha gopīti bhariyaṃ niddisati. Assavāti vacanakarā kiṃkārapaṭisāvinī.
Alolāti mātugāmo hi pañcahi lolatāhi lolo hoti āhāralolatāya
alaṅkāralolatāya parapurisalolatāya dhanalolatāya pādalolatāya. Tathā hi mātugāmo
bhattapūvasurādibhede āhāre lolatāya antamaso pārivāsikabhattampi bhuñjati,
hatthotāpakampi khādati, diguṇaṃ 2- dhanamanuppadatvāpi suraṃ pivati. Alaṅkāralolatāya
aññaṃ alaṅkāraṃ alabhamāno antamaso udakatelakenapi kese osaṇhetvā 3- mukhaṃ
parimajjati. Parapurisalolatāya antamaso puttenapi tādise padese pakkosiyamāno
paṭhamaṃ asaddhammavasena cintesi. Dhanalolatāya haṃsarājaṃ gahetvāna suvaṇṇā
parihāyatha. Pādalolatāya ārāmādigamanasīlo hutvā sabbaṃ dhanaṃ vināseti. Tattha
dhaniyo "ekāpi lolatā mayhaṃ gopiyā natthī"ti dassento "alolā"ti āha.
@Footnote: 1 cha.Ma. ekarasabhāvūpagatattā    2 Sī. dviguṇaṃ   3 cha.Ma. osaṇṭhetvā

---------------------------------------------------------------------------------------------
page34.
      Dīgharattaṃ saṃvāsiyāti dīghaṃ kālaṃ saddhiṃ vasamānā komārabhāvato pabhuti
ekato vaḍḍhitā. Tena parapurise na jānātīti dasseti. Manāpāti evaṃ parapurise
ajānantī mameva manaṃ 1- allīyatīti dasseti. Tassā na suṇāmi kiñci pāpanti
"itthannāmena nāma saddhiṃ imāya hasitaṃ vā lapitaṃ vā"ti evaṃ tassā na
suṇāmi kañci aticāradosanti dasseti.
      [23] Atha bhagavā etehi guṇehi gopiyā tuṭṭhaṃ dhaniyaṃ ovadanto
purimanayeneva "cittaṃ mama assavan"ti imaṃ gāthaṃ abhāsi atthasabhāgaṃ byañjanasabhāgañca.
Tattha uttānāneva padāni. Ayaṃ pana adhippāyo:- dhaniya tvaṃ "gopī mama
assavā"ti tuṭṭho, sā pana te assavā bhaveyya vā na vā, dujjānaṃ paracittaṃ,
visesato mātugāmassa. Mātugāmaṃ hi kucchiyā pariharantāpi rakkhituṃ na sakkonti,
evaṃ durakkhacittattā eva na sakkā tumhādisehi itthī alolāti vā saṃvāsiyāti
vā manāpāti vā nippāpāti vā jānituṃ, mayhaṃ pana cittaṃ assavaṃ ovādapaṭikaraṃ,
mama vase vattati, nāhantassa vase vattāmi. So cassa assavabhāvo yamakapāṭihāriye
channaṃ vaṇṇānamaggidhārāsu ca udakadhārāsu ca pavattamānāsu sabbajanassa pākaṭo
ahosi. Agginimmāne hi tejokasiṇampi samāpajjitabbaṃ, udakanimmāne āpokasiṇaṃ.
Nīlādinimmāne nīlādikasiṇāni. Buddhānampi hi dve cittāni ekato
nappavattanti, ekameva pana assavabhāvena evaṃ vasavatti ahosi. Tañca kho pana
sabbakilesabandhanāpagamā vimuttaṃ, vimuttattā tadeva alolaṃ, na tava gopī.
Dīpaṅkarabuddhakālato ca pabhuti dānasīlādīhi dīgharattaṃ paribhāvitattā saṃvāsiyaṃ,
na tava gopī. Tadetaṃ anuttarena damathena damitattā sudantaṃ, sudantattā attano
vasena chadavāravisevanaṃ pahāya mameva adhippāyamanassa vasenānuvattanato manāpaṃ,
na tava gopī.
      Pāpaṃ pana me na vijjatīti iminā pana bhagavā tassa attano cittassa
pāpābhāvaṃ dasseti, dhaniyo viya gopiyā. So cassa pāpābhāvo na kevalaṃ
sammāsambuddhakāleyeva, ekūnattiṃsavassāni sarāgādikāle agāramajjhe vasantassāpi
@Footnote: 1 Sī. ayaṃ pāṭho na dissati

---------------------------------------------------------------------------------------------
page35.
Veditabbo. Tadāpi hissa agāriyabhāvānurūpaṃ viññupaṭikuṭṭhaṃ kāyaduccaritaṃ vā
vacīduccaritaṃ vā manoduccaritaṃ vā na uppannapubbaṃ. Tato paraṃ māropi
chabbassāni anabhisambuddhaṃ, ekavassamabhisambuddhanti satta vassāni tathāgataṃ
anubandhi "appeva nāma vālagganitudanamattampissa pāpasamācāraṃ passeyyan"ti.
So adisvāva nibbinno imaṃ gāthaṃ abhāsi:-
        "satta vassāni bhagavantaṃ      anubandhiṃ padāpadaṃ
         otāraṃ nādhigacchissaṃ       sambuddhassa sirīmato"ti. 1-
      Buddhakālepi naṃ uttaramāṇavo satta māsāni anubandhi ābhisamācārikaṃ
daṭṭhukāmo. So kiñci vajjaṃ adisvāva parisuddhasamācāro bhagavāti gato. Cattāri
hi tathāgatassa arakkheyyāni. Yathāha:-
            "cattārimāni bhikkhave tathāgatassa arakkheyyāni. Katamāni cattāri,
        parisuddhakāyasamācāro bhikkhave tathāgato, natthi tathāgatassa kāyaduccaritaṃ,
        yaṃ tathāgato  rakkheyya  `mā  me  idaṃ  paro  aññāsī'ti, parisuddha-
        vacīsamācāro  .pe.   parisuddhamanosamācāro  .pe.   parisuddhājīvo
        bhikkhave tathāgato, natthi tathāgatassa micchājīvo,  yaṃ tathāgato rakkheyya
        `mā me idaṃ paro aññāsī"ti. 2-
      Evaṃ yasmā tathāgatassa cittassa na kevalaṃ sammāsambuddhakāle, pubbepi
pāpaṃ natthi eva, tasmā āha "pāpaṃ pana me na vijjatī"ti. Tassādhippāyo:-
mameva cittassa pāpaṃ na sakkā suṇituṃ, na tava gopiyā. Tasmā yadi etehi
guṇehi tuṭṭhena "atha ce patthayasī pavassa devā"ti vattabbaṃ, mayāvetaṃ vattabbanti.
        [24] Tampi sutvā dhaniyo taduttarimpi subhāsitarasāyanaṃ pivitukāmo
attano bhujissabhāvaṃ dassento āha "attavetanabhatohamasmī"ti. Tattha
attavetanabhatoti attaniyeneva ghāsacchādanena bhato, attanoyeva kammaṃ katvā
jīvāmi, na parassa vetanaṃ gahetvā parassa kammaṃ karomīti dasseti. Puttāti
@Footnote: 1 khu. su. 25/449/417           2 aṅ. sattaka. 23/55/84

---------------------------------------------------------------------------------------------
page36.
Dhītaro ca puttā ca, te sabbe puttātveva ekajjhaṃ vuccanti. Samāniyāti
sannihitā avippavuṭṭhā. Arogāti nirābādhā, sabbeva ūrupāsībāhubalāti 1-
dasseti. Tesaṃ na suṇāmi kiñci pāpanti tesaṃ corāti vā paradārikāti vā
dussīlāti vā kiñci pāpaṃ na suṇomīti.
        [25] Evaṃ vutte bhagavā purimanayeneva dhaniyaṃ ovadanto imaṃ gāthaṃ
abhāsi "nāhaṃ bhatako"ti. Tatrāpi uttānatthāneva padāni. Ayaṃ pana adhippāyo:-
tvaṃ "bhujissohamasmī"ti mantvā tuṭṭho, paramatthato ca attano kammaṃ karitvā
jīvantopi dāso evāsi taṇhādāsattā, bhatakavādā ca na parimuccasi. Vuttañhetaṃ
"ūno loko atitto taṇhādāso"ti. 2- Paramatthato pana nāhaṃ bhatakosmi kassaci.
Ahañhi kassaci parassa vā attano vā bhatako na homi. Kiṃkāraṇā? yasmā
Nibbiṭṭhena carāmi sabbaloke. Ahañhi dīpaṅkarapādamūlato yāva bodhi, tāva
sabbaññutaññāṇassa bhatako ahosiṃ. Sabbaññutaṃ patto pana nibbiṭṭhanibbiso 3-
rājabhato viya, teneva nibbiṭṭhena sabbaññubhāvena lokuttarasamādhisukhena ca jīvāmi.
Tassa me idāni uttarikaraṇīyassa kataparicayassa vā abhāvato appahīnapaṭisandhikānaṃ
tādisānaṃ viya pattabbo koci attho bhatiyā na vijjati. "bhaṭiyā"tipi pāṭho.
Tasmā yadi bhujissatāya tuṭṭhena "atha ce patthayasī pavassa devā"ti vattabbaṃ,
mayāvetaṃ vattabbanti.
        [26] Tampi sutvā dhaniyo atittova subhāsitāmatena attano
pañcappakāragomaṇḍalaparipuṇṇabhāvaṃ dassento āha "atthi vasā"ti. Tattha vasāti
adamitavuḍḍhavacchakā. Dhenupāti dhenuṃ pivantā taruṇavacchakā, khīradāyikā vā
gāvo. Godharaṇiyoti gabbhiniyo. Paveṇiyoti vayappattā balibaddehi saddhiṃ
methunapatthanagāvo. Usabhopi gavampatīti yo gopālakehi pāto eva nhāpetvā
bhojetvā pañcaṅgulaṃ datvā mālaṃ bandhitvā "ehi tāta gāvo gocaraṃ
pāpetvā rakkhitvā ānehī"ti pesīyati, evaṃ pesito ca tā gāvo agocaraṃ
@Footnote: 1 Sī. ūrubasibāhubalīti, cha.Ma. ūrubāhubalāti  2 Ma.Ma. 13/305/281
@3 cha.Ma. nibbiṭṭho nibbiso

---------------------------------------------------------------------------------------------
page37.
Pariharitvā gocare cāretvā sīhabyagghādibhayā parittāyitvā āneti. Tathārūpo
usabhopi gavampati idha mayhaṃ gomaṇḍale atthīti dassesi.
      [27] Evaṃ vutte bhagavā tatheva dhaniyaṃ ovadanto imaṃ paccanīkagāthaṃ
āha "natthi vasā"ti. Ettha cesa adhippāyo:- idha amhākaṃ sāsane
adamitaṭṭhena vuḍḍhaṭṭhena ca vasāsaṅkhātā pariyuṭṭhānā vā, taruṇavacchake
sandhāya vasānaṃ mūlaṭṭhena khīradāyiniyo sandhāya paggharaṇaṭṭhena vā
dhenupāsaṅkhātā anusayā vā, paṭisandhigabbhadhāraṇaṭṭhena godharaṇisaṅkhātā
puññāpuññāneñjābhisaṅkhāracetanā vā, saṃyogapatthanaṭṭhena paveṇisaṅkhātā
patthanā taṇhā vā, ādhipaccaṭṭhena pubbaṅgamaṭṭhena seṭṭhaṭṭhena ca
gavampatiusabhasaṅkhātaṃ abhisaṅkhāraviññāṇaṃ vā natthi, svāhaṃ imāya sabbayogakkhemabhūtāya
natthitāya tuṭṭho, tvaṃ pana sokādivatthubhūtāya atthitāya tuṭṭho. Tasmā
sabbayogakkhematāya tuṭṭhassa mamevetaṃ yuttaṃ vattuṃ "atha ce patthayasī pavassa
devā"ti.
      [28] Tampi sutvā dhaniyo taduttarimpi subhāsitāmatarasaṃ adhigantukāmo
attano gogaṇassa khilabandhanasampattiṃ dassento āha "khilā nikhātā"ti.
Tattha khilāti gunnaṃ bandhanatthambhā. Nikhātāti ākoṭetvā bhūmippavesitā 1-
khuddakā mahantā khaṇitvā ṭhapitā. Asampavedhīti akampakā. Dāmāti
vacchakānaṃ bandhanatthāya katā gaṇṭhipāsayuttā 2- rajjubandhanavisesā. Muñjamayāti
muñjatiṇamayā. Navāti acirakatā. Susaṇṭhānāti suṭṭhu saṇṭhānā,
suvaṭṭitasaṇṭhānā vā. Na hi sakkhintīti neva sakkhissanti. Dhenupāpī chettunti
taruṇavacchakāpi chindituṃ.
      [29] Evaṃ vutte bhagavā dhaniyassa indriyaparipākakālaṃ ñatvā
purimanayeneva taṃ ovadanto imaṃ catusaccaparidīpikaṃ gāthaṃ abhāsi "usabhoriva
chetvā"ti. Tattha usabhoti gopitā gopariṇāyako goyūthapati balibaddo. Keci
@Footnote: 1 cha.Ma. bhūmiyaṃ pavesitā   2 Sī. ganthitā nandipāsayuttā, cha.Ma. ganthitapāsayuttā

---------------------------------------------------------------------------------------------
page38.
Pana bhaṇanti "gavasatajeṭṭho usabho, gavasahassajeṭṭho vasabho gavasatasahassajeṭṭho 1-
nisabho"ti. Apare "ekagāmakkhette jeṭṭho usabho, dvīsu jeṭṭho vasabho,
sabbattha appaṭihato nisabho"ti. Sabbe ete papañcā, apica kho pana
usabhoti vā vasabhoti vā nisabhoti vā sabbepete appaṭisamaṭṭhena veditabbā.
Yathāha "nisabho vata bho samaṇo gotamo"ti. 2- Rakāro padasandhikaro.
Bandhanānīti rajjubandhanāni kilesabandhanāni ca. Nāgoti hatthī. Pūtilatanti
gaḷocīlataṃ. Yathā hi suvaṇṇavaṇṇopi kāyo pūtikāyo, vassasatikopi sunakho
kukkuro, tadahujātopi sigālo "jarasigālo"ti vuccati. Evaṃ abhinavāpi
gaḷocīlatā asārakaṭṭhena "pūtilatā"ti vuccati. Dālayitvāti 3- chinditvā.
Gabbhañca seyyañca gabbhaseyyaṃ. Tattha gabbhaggahaṇena jalābujayoni,
seyyaggahaṇena avasesā. 4- Gabbhaseyyamukhena vā sabbāpi tā vuttāti
veditabbā. Sesamettha padatthato uttānameva.
      Ayaṃ panettha adhippāyo:- dhaniya tvaṃ bandhanena tuṭṭho, ahaṃ
pana bandhanena aṭṭīyanto thāmavīriyūpeto mahāusabhoriva bandhanāni
pañcuddhambhāgiyasaṃyojanāni catutthaariyamaggathāmavīriyena chetvā, nāgo pūtilataṃva
pañcorambhāgiyasaṃyojanabandhanāni heṭṭhimamaggattayathāmavīriyena dālayitvā, atha vā
usabhoriva bandhanāni anusaye nāgo pūtilataṃva pariyuṭṭhānāni chetvā dālayitvāva
ṭhito. Tasmā na puna gabbhaseyyaṃ upessaṃ. Sohaṃ jātidukkhavatthukehi
sabbadukkhehi parimutto sobhāmi "atha ce patthayasī pavassa devā"ti vadamāno.
Tasmā sace tvampi ahaṃ viya vattumicchasi, chinda tāni bandhanānīti. Ettha
ca bandhanāni samudayasaccaṃ, gabbhaseyyā dukkhasaccaṃ, "na upessan"ti ettha
anupagamo anupādisesavasena, "../../bdpicture/chetvā dāletvā"ti ettha chedo padālanañca
saupādisesavasena nirodhasaccaṃ, yena chindati padāleti ca, taṃ maggasaccanti.
      Evametaṃ catusaccadīpikaṃ gāthaṃ sutvā gāthāpariyosāne dhaniyo ca
pajāpati cassa dve ca dhītaroti cattāro janā sotāpattiphale patiṭṭhahiṃsu.
@Footnote: 1 cha.Ma. satasahassajeṭṭho     2 saṃ.sa. 15/38/31    3 ka. padālayitvāti
@4 Ma. avasesā gabbhaseyyā

---------------------------------------------------------------------------------------------
page39.
Atha dhaniyo aveccappasādayogena tathāgate mūlajātāya patiṭṭhitāya saddhāya
paññācakkhunā bhagavato dhammakāyaṃ disvā dhammakāyasañcoditahadayo 1- cintesi:-
"bandhanāni chindiṃ, gabbhaseyyā ca me natthī"ti avīciṃ pariyantaṃ katvā yāva
bhavaggā ko añño evaṃ sīhanādaṃ nadissati aññatra bhagavatā, āgato nu
kho me satthāti. Tato bhagavā chabbaṇṇarasmijālavicitrasuvaṇṇarasasekapiñjaraṃ viya
sarīrābhaṃ dhaniyassa nivesane muñci "passa dāni yathāsukhan"ti.
      [30] Atha dhaniyo anto paviṭṭhacandimasūriyaṃ viya samantā
pajjalitapadīpasahassasamujjalitamiva ca nivesanaṃ disvā "āgato bhagavā"ti cittaṃ
uppādesi, tasmiṃyeva ca samaye meghopi pāvassi. Tenāhu saṅgītikārā
"ninnañca thalañca pūrayanto"ti. Tattha ninnanti pallalaṃ. Thalanti ukkūlaṃ.
Evametaṃ ukkūlavikūlaṃ sabbampi samaṃ katvā pūrayanto mahāmegho pāvassi,
vassituṃ ārabhīti vuttaṃ hoti. Tāvadevāti yaṃ khaṇaṃ bhagavā sarīrābhaṃ muñci,
dhaniyo ca "satthā me āgato"ti saddhāmayaṃ cittābhaṃ muñci, taṃ khaṇaṃ
pāvassīti. Keci pana "sūriyuggamanampi tasmiṃyeva khaṇe"ti vaṇṇayanti.
      [31-32] Evaṃ tasmiṃ dhaniyassa saddhuppādatathāgatobhāsapharaṇa-
sūriyuggamanakkhaṇe vassato devassa saddaṃ sutvā dhaniyo pītisomanassajāto
imamatthaṃ abhāsatha "lābhā vata no anappakā"ti. Dve gāthā vattabbā.
      Tattha yasmā dhaniyo saputtadāro bhagavato ariyamaggapaṭivedhena dhammakāyaṃ
disvā lokuttaracakkhunā rūpakāyaṃ disvā lokiyacakkhunā saddhāpaṭilābhaṃ labhi,
tasmā āha "lābhā vata no anappakā, ye mayaṃ bhagavantaṃ addasāmā"ti.
Tattha vataiti vimhayatthe nipāto. Noiti amhākaṃ. Anappakāti vipulā. Sesaṃ
uttānameva. Saraṇaṃ taṃ upemāti ettha pana kiñcāpi maggapaṭivedhenevassa
siddhaṃ saraṇagamanaṃ, tattha pana nicchayagamanameva gato, idāni vācāya
attasanniyyātanaṃ karoti. Maggavasena vā sanniyyātanasaraṇataṃ acalasaraṇataṃ patto,
taṃ paresaṃ vācāya pākaṭaṃ karonto paṇipātasaraṇagamanaṃ gacchati. Cakkhumāti
@Footnote: 1 cha. dhammatāya coditahadayo. Ma. dhammakāyacoditahadayo

---------------------------------------------------------------------------------------------
page40.
Bhagavā pakatidibbapaññāsamantabuddhacakkhūhi pañcahi cakkhūhi cakkhumā. Taṃ
ālapanto āha "saraṇaṃ taṃ upema cakkhumā"ti. Satthā no hohi tuvaṃ
mahāmunīti idaṃ pana vacanaṃ sissabhāvūpagamanenāpi saraṇagamanaṃ pūretuṃ bhaṇati,
gopi ca ahañca assavā, brahmacariyaṃ sugate carāmaseti idaṃ samādānavasena.
      Tattha brahmacariyanti methunaviratimaggasamaṇadhammasāsanasadārasantosānametaṃ
adhivacanaṃ. "brahmacārī"ti 1- evamādīsu hi methunavirati brahmacariyanti vuccati.
"idaṃ kho pana me pañcasikha brahmacariyaṃ ekantanibbidāyā"ti 2- evamādīsu
maggo. "abhijānāmi kho panāhaṃ sāriputta caturaṅgasamannāgataṃ brahmacariyaṃ
caritā"ti 3- evamādīsu samaṇadhammo. "tayidaṃ brahmacariyaṃ iddhañceva phītañcā"ti 4-
evamādīsu sāsanaṃ.
          "mayañca bhariyā nātikkamāma
            amhe ca bhariyā nātikkamanti
            aññatra tāhi brahmacariyaṃ carāma
            tasmā hi amhaṃ daharā na miyyare"ti 5-
evamādīsu sadārasantoso. Idha pana samaṇadhammabrahmacariyapubbaṅgamaṃ
uparimaggabrahmacariyamadhippetaṃ. Sugateti sugatassa santike. Bhagavā hi antadvayaṃ
anupagamma suṭṭhu gatattā, sobhanena ca ariyamaggagamanena samannāgatattā,
sundarañca nibbānasaṅkhātaṃ ṭhānaṃ gatattā sugatoti vuccati. Samīpatthe cettha
bhummavacanaṃ, tasmā sugatassa santiketi attho. Carāmaseti carāma. Yañhi taṃ
sugatena 6- carāmasīti vuccati, taṃ idha carāmaseti. Aṭṭhakathācariyā pana "seti
nipāto"ti bhaṇanti, teneva cettha āyācanatthaṃ sandhāya "carāma se"tipi pāṭhaṃ
vikappenti. Yaṃ ruccati, taṃ gahetabbaṃ.
     Evaṃ dhaniyo brahmacariyacaraṇāpadesena bhagavantaṃ pabbajjaṃ yācitvā
pabbajjāpayojanaṃ dassento 7- āha "jātimaraṇassa pāragā, 8- dukkhassantakarā
@Footnote: 1 ma mū 12/83/56   2 dī. mahā. 10/329/214   3 Ma.mū. 12/155/119
@4 dī. pā. 11/174/107        5 khu. jā. 27/1415/289 (syā)
@6 Sī. sakkatena, cha. sakkate, Ma. sugate  7 cha.Ma. dīpento   8 cha.Ma. pāragū

---------------------------------------------------------------------------------------------
page41.
Bhavāmase"ti. Jātimaraṇassa pāraṃ nāma nibbānaṃ, taṃ arahattamaggena gacchāma.
Dukkhassāti vaṭṭadukkhassa. Antakarāti abhāvakaRā. Bhavāmaseti bhavāma, atha vā
aho vata mayaṃ bhaveyyāmāti. "carāmase"ti ettha vuttanayeneva taṃ veditabbaṃ.
Evaṃ vatvāpi ca puna ubhopi kira bhagavantaṃ vanditvā "pabbājetha no
bhagavā"ti evaṃ pabbajjaṃ yāciṃsūti.
      [33] Atha māro pāpimā evaṃ te ubhopi vanditvā pabbajjaṃ
yācante disvā "ime mama visayaṃ atikkamitukāmā, handadāni nesaṃ 1- antarāyaṃ
karomī"ti āgantvā gharāvāse guṇaṃ dassento imaṃ gāthamāha "nandati
puttehi puttimā"ti. Tattha nandatīti tussati modati. Puttehīti puttehipi
dhītāhipi. Sahayogatthe karaṇatthe vā karaṇavacanaṃ, puttehi saha nandati,
puttehi karaṇabhūtehi nandatīti vuttaṃ hoti, puttimāti puttavā puggalo. Itīti
evamāha. Māroti vasavattibhūmiyaṃ aññataro dāmarikadevaputto. So hi taṇṭhānaṃ
atikkamitukāmaṃ 2- janaṃ yaṃ sakkoti, taṃ māreti. Yaṃ na sakkoti, tassapi maraṇaṃ
icchati. Tena "māro"ti vuccati. Pāpimāti lāmakapuggalo. Pāpasamācāro vā.
Saṅgītikārānametaṃ vacanaṃ, sabbagāthāsu ca īdisāni vacanasesāni. 3- Yathā ca
puttehi puttimā, gopiyo 4- gohi tatheva nandati. Yassa gāvo atthi, sopi
gopiyo, gohi saha, gohi vā karaṇabhūtehi tatheva nandatīti attho.
      Evaṃ vatvā idāni tassatthassa sādhakakāraṇaṃ niddisati "upadhī hi
narassa nandanā"ti. Tattha upadhīti cattāro upadhayo kāmūpadhi khandhūpadhi
kilesūpadhi abhisaṅkhārūpadhīti. Kāmāpi hi "yaṃ kho bhikkhave ime pañca kāmaguṇe
paṭicca uppajjati sukhaṃ somanassaṃ, ayaṃ kāmānaṃ assādo"ti 5- evaṃ vuttassa
sukhassa adhiṭṭhānabhāvato upadhiyati ettha sukhanti iminā vacanaṭṭhena upadhīti
vuccanti. Khandhāpi khandhamūlakadukkhassa adhiṭṭhānabhāvato, kilesāpi apāyadukkhassa
adhiṭṭhānabhāvato, abhisaṅkhārāpi bhavadukkhassa adhiṭṭhānabhāvatoti. Idha pana
@Footnote: 1 cha.Ma. handa nesaṃ  2 cha.Ma. saṭṭhānātikkamitukāmaṃ  3 cha.Ma. ayaṃ pāṭho na dissati
@4 Sī. gomiyo                     5 Ma.mū. 12/166/129

---------------------------------------------------------------------------------------------
page42.
Kāmūpadhi adhippeto. So sattasaṅkhāravasena duvidho. Tattha sattapaṭibaddho
padhāno, taṃ dassento "puttehi gohī"ti vatvā kāraṇaṃ āha "upadhī hi
narassa nandanā"ti. Tassattho:- yasmā ime kāmūpadhī narassa nandanā,
nandayanti naraṃ pītisomanassaṃ upasaṃharantā, tasmā veditabbametaṃ "nandati
puttehi puttimā, gopiyo gohi tatheva nandati, tvañca puttimā gopiyo ca,
tasmā etehi nanda, mā pabbajjaṃ pāṭikaṅkhi. Pabbajitassa hi ete
upadhayo na santi, evaṃ sante tvaṃ dukkhassantaṃ patthentopi dukkhitova
bhavissasī"ti.
      Idāni tassapi atthassa sādhakakāraṇaṃ niddisati "na hi so nandati,
yo nirūpadhī"ti. Tassattho:- tasmā yassete upadhayo natthi, so piyehi
ñātīhi 1- vippayutto nibbhogūpakaraṇo na nandati, tasmā tvaṃ ime upadhayo
vajjetvā pabbajito dukkhitova bhavissasīti.
      [34] Atha kho bhagavā "māro ayaṃ pāpimā imesamantarāyāya āgato"ti
viditvā phalena phalaṃ pātento viya tāyeva mārenābhatāya upamāya māravādaṃ
bhindanto tameva gāthaṃ parivattetvā "upadhi sokavatthū"ti dassento āha
"socati puttehi puttimā"ti. Tattha sabbaṃ padatthato uttānameva. Ayaṃ pana
adhippāyo:- mā pāpima evaṃ avaca "nandati puttehi puttimā"ti. Sabbeheva
hi piyehi manāpehi nānābhāvo vinābhāvo, anatikkamanīyo ayaṃ vidhi,
tesañca piyamanāpānaṃ puttadārānaṃ gavāssavaḷavahiraññasuvaṇṇādīnaṃ vinābhāvena
adhimattasokasallasamappitahadayā sattā ummattakāpi honti khittacittā, maraṇampi
nigacchanti maraṇamattampi dukkhaṃ. Tasmā evaṃ taṇhāya 2- :- socati puttehi
puttimā. Yathā ca puttehi puttimā, gopiyo gohi tatheva socatīti. Kiṃkāraṇā?
upadhī hi narassa socanā. Yasmā ca upadhī hi narassa socanā tasmā eva.
Na hi so socati, yo nirūpadhi. Yo upadhisaṃsaggappahānena 3- nirupadhi hoti,
so santuṭṭho hoti kāyaparihārikena cīvarena kucchiparihārikena piṇḍapātena,
@Footnote: 1 Ma. upadhīhi       2 cha. gaṇha           3 cha.Ma. upadhīsu saṅgappahānena

---------------------------------------------------------------------------------------------
page43.
Yena yeneva pakkamati, samādāyeva pakkamati. Seyyathāpi nāma pakkhī sakuṇo
.pe. Nāparaṃ itthattāyāti pajānāti. Evaṃ sabbasokasamugghātā na hi so
socati, yo nirupadhīti. Iti bhagavā arahattanikūṭena desanaṃ vosāpesi. Atha vā
yo nikkileso, so na socati. Yāvadeva hi kilesā santi, tāvadeva sabbe
upadhayo sokamūlāva 1- honti, kilesappahānā pana natthi sokoti. Evampi
arahattanikūṭeneva desanaṃ vosāpesi. Desanāpariyosāne dhaniyo ca gopī ca
ubhopi pabbajiṃsu, bhagavā ākāseneva jetavanaṃ agamāsi. Te pabbajitvā
arahattaṃ sacchikariṃsu, vasanaṭṭhāne ca nesaṃ gopālakā vihāraṃ kāresuṃ. So
ajjāpi gopālakavihārotveva 2- paññāyatīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       dhaniyasuttavaṇṇanā niṭṭhitā.
                       -------------------
                       3. Khaggavisāṇasuttavaṇṇanā
      sabbesu bhūtesūti khaggavisāṇasuttaṃ. Kā uppatti? sabbasuttānaṃ
catubbidhā uppatti attajjhāsayato parajjhāsayato aṭṭhuppattito pucchāvasito
cāti. Dvayatānupassanādīnañhi attajjhāsayato uppatti, mettasuttādīnaṃ
parajjhāsayato, uragasuttādīnaṃ aṭṭhuppattito, dhammikasuttādīnaṃ pucchāvasito.
Tattha khaggavisāṇasuttassa avisesena pucchāvasito uppatti. Visesena pana
yasmā ettha kāci gāthā tena tena paccekasambuddhena puṭṭhena vuttā, kāci
apuṭṭhena attanā adhigatamagganayānurūpaṃ 3- udānaṃyeva udānentena, tasmā
kāyaci gāthāya pucchāvasito, kāyaci attajjhāsayato uppatti.
      Tattha yā ayaṃ avisesena pucchāvasito uppatti, sā ādito pabhuti
evaṃ veditabbā:- ekaṃ samayaṃ sāvatthiyaṃ viharati, atha kho āyasmato ānandassa
@Footnote: 1 Sī. sokamūlā, cha.Ma. sokapphalāva   2 Sī. gokulaṅkavihārotveva
@3 Sī. attano abhisamayānurūpaṃ

---------------------------------------------------------------------------------------------
page44.
Rahogatassa paṭisallīnassa evaṃ cetaso parivitakko udapādi "buddhānaṃ patthanā
ca abhinīhāro ca dissati, tathā sāvakānaṃ, paccekabuddhānaṃ na dissati,
yannūnāhaṃ bhagavantaṃ upasaṅkamitvā puccheyyan"ti. So paṭisallānā vuṭṭhito
bhagavantaṃ upasaṅkamitvā yathākkamena etamatthaṃ pucchi. Athassa bhagavā
pubbayogāvacarasuttaṃ abhāsi:-
          "pañcime ānanda ānisaṃsā  pubbayogāvacare  diṭṭheva  dhamme
      paṭikacceva aññaṃ ārādheti. No  ce  diṭṭheva  dhamme  paṭikacceva
      aññaṃ  ārādheti,  atha  maraṇakāle  aññaṃ  ārādheti.  no  ce
      maraṇakāle aññaṃ ārādheti, atha devaputto samāno aññaṃ ārādheti,
      atha buddhānaṃ sammukhībhāve khippābhiñño  hoti,  atha  pacchime  kāle
      paccekasambuddho hotī"ti
evaṃ vatvā puna āha:-
          "paccekabuddhā  nāma   ānanda   abhinīhārasampannā   pubba-
      yogāvacarā honti, tasmā buddhapaccekabuddhasāvakānaṃ sabbesaṃ patthanā
      ca abhinīhāro ca icchitabbo"ti.
      So āha "buddhānaṃ bhante patthanā kīvaciraṃ vaṭṭatī"ti. Buddhānaṃ
ānanda heṭṭhimaparicchedena cattāri asaṅkhyeyyāni kappasatasahassañca,
majjhimaparicchedena aṭṭha asaṅkhyeyyāni kappasatasahassañca, uparimaparicchedena
soḷasa asaṅkhyeyyāni kappasatasahassañca. Ete tayo pabhedā 1-
paññādhikasaddhādhikavīriyādhikavasena ñātabbā. Paññādhikānaṃ hi saddhā mandā hoti,
paññā tikkhā. Saddhādhikānaṃ paññā majjhimā hoti, saddhā balavā.
Vīriyādhikānaṃ saddhāpaññā mandā, vīriyaṃ balavanti. Appatvā pana cattāri
asaṅkhyeyyāni kappasatasahassañca divase divase vessantaradānasadisaṃ dānaṃ
dentopi tadanurūpe sīlādisabbapāramidhamme ācinantopi antarā buddho
@Footnote: 1 cha.Ma. ete ca bhedā

---------------------------------------------------------------------------------------------
page45.
Bhavissatīti netaṃ ṭhānaṃ vijjati. Kasmā? ñāṇaṃ gabbhaṃ na gaṇhāti,
vepullaṃ nāpajjati, paripākaṃ na gacchatīti. Yathā nāma timāsacatumāsapañcamāsaccayena
nipphajjanakasassaṃ taṃ taṃ kālaṃ appatvā divase divase sahassakkhattuṃ keḷāyantopi
udakena siñcantopi antarā pakkhena vā māsena vā nipphādessatīti netaṃ
ṭhānaṃ vijjati. Kasmā? sassaṃ gabbhaṃ na gaṇhāti, vepullaṃ nāpajjati, paripākaṃ
na gacchatīti. Evamevaṃ appatvā cattāri asaṅkhyeyyāni .pe. Netaṃ ṭhānaṃ
vijjatīti. Tasmā yathāvuttameva kālaṃ pāramipūraṇaṃ kātabbaṃ ñāṇaparipākatthāya.
Ettakenāpi ca kālena buddhattaṃ patthayato abhinīhārakaraṇe aṭṭha sampattiyo
icchitabbā. Ayañhi:-
         manussattaṃ liṅgasampatti       hetu satthāradassanaṃ
         pabbajjā guṇasampatti        adhikāro ca chandatā
         aṭṭhadhammasamodhānā         abhinīhāro samijjhati. 1-
      Abhinīhāroti ca mūlapaṇidhānassetaṃ adhivacanaṃ tattha manussattanti manussajāti.
Aññatra hi manussajātiyā avasesajātīsu devajātiyampi ṭhitassa paṇidhi na ijjhati,
ettha ṭhitena pana buddhattaṃ patthentena dānādīni puññakammāni katvā
manussattaṃyeva patthetabbaṃ, tattha ṭhatvā paṇidhi kātabbo. Evaṃ hi samijjhati.
Liṅgasampattīti purisabhāvo. Mātugāmanapuṃsakaubhatobyañjanakānañhi manussajātiyaṃ
ṭhitānampi paṇidhi na samijjhati, tattha ṭhitena pana buddhattaṃ patthentena dānādīni
puṇṇakammāni katvā purisabhāvoyeva patthetabbo, tattha ṭhatvā paṇidhi kātabbo.
Evañhi samijjhati. Hetūti arahattassa upanissayasampattī, yo hi tasmiṃ attabhāve
vāyamanto arahattaṃ pāpuṇituṃ samattho, tassa samijjhati, no itarassa yathā
sumedhapaṇḍitassa. So hi dīpaṅkarapādamūle pabbajitvā tenattabhāvena arahattaṃ
pāpuṇituṃ samattho ahosi. Satthāradassananti buddhānaṃ sammukhā dassanaṃ. Evañhi
ijjhati, no aññathā yathā sumedhapaṇḍitassa. So hi dīpaṅkaraṃ sammukhā
@Footnote: 1 abhi. A. 1/76, udāna. A. 137

---------------------------------------------------------------------------------------------
page46.
Disvā paṇidhesi. Pabbajjāti anagāriyabhāvo. So ca kho sāsane vā
kammavādikiriyavāditāpasaparibbājakanikāye vā vaṭṭati yathā sumedhapaṇḍitassa. So hi
sumedho nāma tāpaso hutvā paṇidhesi. Guṇasampattīti jhānādiguṇapaṭilābho.
Pabbajitassāpi hi guṇasampannasseva ijjhati, no itarassa yathā sumedhapaṇḍitassa.
So hi pañcābhiñño aṭṭhasamāpattilābhī ca hutvā paṇidhesi. Adhikāroti adhikakāro,
pariccāgoti attho. Jīvitādipariccāgañhi katvā paṇidahatoyeva ijjhati, no
itarassa yathā sumedhapaṇḍitassa so hi:-
        "akkamitvāna maṃ buddho       saha sissehi gacchatu
         mā naṃ kalale akkamittha      hitāya me bhavissatī"ti 1-
evaṃ jīvitapariccāgaṃ katvā paṇidhesi. Chandatāti kattukamyatā. Sā yassa balavatī
hoti, tassa ijjhati. Sā ca sace koci vadeyya "ko cattāri asaṅkhyeyyāni
satasahassañca kappe niraye pacitvā buddhattaṃ icchatī"ti, taṃ sutvā yo "ahan"ti
vattuṃ ussahati, tassa balavatīti veditabbā, tathā yadī koci vadeyya "ko
sakalacakkavāḷaṃ vītaccikānaṃ aṅgārānaṃ pūraṃ akkamanto atikkamitvā buddhattaṃ
icchati, ko sakalacakkavāḷaṃ sattisūlehi ākiṇṇaṃ akkamanto atikkamitvā buddhattaṃ
icchati, ko sakalacakkavāḷaṃ samatittikaṃ udakapuṇṇaṃ uttaritvā buddhattaṃ icchati,
ko sakalacakkavāḷaṃ nirantaraṃ veḷugumbasañchannaṃ maddanto atikkamitvā buddhattaṃ
icchatī"ti, taṃ sutvā yo "ahan"ti vattuṃ ussahati, tassa balavatīti veditabbā.
Evarūpena ca kattukamyatāchandena samannāgato sumedhapaṇḍito paṇidhesīti.
      Evaṃ samiddhābhinīhāro ca bodhisatto imāni aṭṭhārasa abhabbaṭṭhānāni
na upeti. So hi tato pabhuti na jaccandho hoti na jaccabadhiro, na ummattako,
na eḷamūgo, na pīṭhasappi, na milakkhūsu uppajjati, na dāsikucchiyā nibbattati,
na niyatamicchādiṭṭhiko hoti, nāssa liṅgaṃ parivattati, na pañcānantarikakammāni
karoti, na kuṭṭhī hoti, na tiracchānayoniyaṃ vaṭṭakato pacchimattabhāvo hoti, na
@Footnote: 1 khu. buddha. 33/53/421

---------------------------------------------------------------------------------------------
page47.
Khuppipāsikanijjhāmataṇhikapetesu uppajjati na kālakañjikāsuresu, na avīciniraye,
na lokantarikesu, kāmāvacaresu na māro hoti, rūpāvacaresu na asaññībhave, na
suddhāvāsabhavesu uppajjati, na antimabhavesu, 1- na aññaṃ cakkavāḷaṃ saṅkamati.
      Yā cimā ussāho ummaggo 2- avatthānaṃ hitacariyā cāti catasso buddhabhūmiyo,
tāhi samannāgato hoti. Tattha:-
        ussāho vīriyaṃ vuttaṃ         ummaggo paññā pavuccati
        avatthānaṃ adhiṭṭhānaṃ          hitacariyā mettābhāvanāti
veditabbā. Ye cāpi ime nekkhammajjhāsayo pavivekajjhāsayo alobhajjhāsayo
adosajjhāsayo amohajjhāsayo nissaraṇajjhāsayoti cha ajjhāsayā bodhiparipākāya
saṃvattanti, yehi samannāgatattā nekkhammajjhāsayā ca bodhisattā kāme
dosadassāvino, pavivekajjhāsayā ca bodhisattā saṅgaṇikāya dosadassāvino,
alobhajjhāsayā ca bodhisattā lobhe dosadassāvino, adosajjhāsayā ca bodhisattā
dose dosadassāvino, amohajjhāsayā ca bodhisattā mohe dosadassāvino,
nissaraṇajjhāsayā ca bodhisattā sabbabhavesu dosadassāvinoti vuccanti, tehi
ca samannāgato hoti.
      Paccekabuddhānaṃ pana kīvaciraṃ patthanā vaṭṭatīti? paccekabuddhānaṃ devaṃ
Asaṅkhyeyyāni kappasatasahassañca. Tato oraṃ na sakkā. Pubbe vuttanayenevettha
kāraṇaṃ veditabbaṃ. Ettakenāpi ca kālena paccekabuddhattaṃ patthayato abhinīhārakaraṇe
pañca sampattiyo icchitabbā. Tesañhi:-
        manussattaṃ liṅgasampatti        vigatāsavadassanaṃ
        adhikāro chandatā ete      abhinīhārakāraṇā.
      Tattha vigatāsavadassananti buddhapaccekabuddhasāvakānaṃ yassa kassaci dassananti
attho. Sesaṃ vuttanayameva.
@Footnote: 1 cha. arūpabhavesu      2 cha.Ma. ummaṅgo

---------------------------------------------------------------------------------------------
page48.
      Atha sāvakānaṃ patthanā kittakaṃ vaṭṭatīti? dvinnaṃ aggasāvakānaṃ ekaṃ
asaṅkhyeyyāni kappasatasahassañca, asītimahāsāvakānaṃ kappasatasahassaṃ, tathā buddhassa
mātāpitūnaṃ upaṭṭhākassa puttassa cāti. Tato oraṃ na sakkā. Vuttanayamevettha
kāraṇaṃ. Imesaṃ pana sabbesampi adhikāro chandatāti dvaṅgasampannoyeva
abhinīhāro hoti.
      Evaṃ imāya patthanāya iminā ca abhinīhārena yathāvuttappabhedaṃ kālaṃ
pāramiyo pūretvā buddhā loke uppajjantā khattiyakule vā brāhmaṇakule
vā uppajjanti, paccekabuddhā khattiyabrāhmaṇagahapatikulānaṃ aññatarasmiṃ,
aggasāvakā pana khattiyabrāhmaṇakulesveva buddhā iva. Sabbabuddhā saṃvaṭṭamāne
kappe na uppajjanti, vivaṭṭamāne kappe uppajjanti. Paccekabuddhā buddhe
appatvā buddhānaṃ uppajjanakāleyeva 1- uppajjanti. Buddhā sayañca bujjhanti,
pare ca bodhenti, paccekabuddhā sayameva bujjhanti, na pare bodhenti.
Attharasameva paṭivijjhanti, na dhammarasaṃ, na dhammarasaṃ. Na hi te lokuttaradhammaṃ
paññattiṃ āropetvā desetuṃ sakkonti, mūgena diṭṭhasupino viya vanacarakena
nagare sāyitabyañjanaraso viya ca nesaṃ dhammābhisamayo hoti. Sabbaṃ iddhisamāpatti-
paṭisambhidāpabhedaṃ pāpuṇanti, guṇavisiṭṭhatāya buddhānaṃ heṭṭhā sāvakānaṃ upari
honti, aññe pabbājetvā ābhisamācārikaṃ sikkhāpenti, "cittasallekho
kātabbo, vosānaṃ nāpajjitabban"ti iminā uddesena uposathaṃ karonti,
ajjuposathoti vacanamattena vā. Uposathaṃ karontā ca gandhamādane mañjūsakarukkhamūle
ratanamāḷe sannipatitvā karontīti. Evaṃ bhagavā āyasmato ānandassa
paccekabuddhānaṃ sabbākāraparipūraṃ patthanañca abhinīhārañca kathetvā idāni
imāya patthanāya iminā ca abhinīhārena samudāgate te te paccekabuddhe kathetuṃ
"sabbesu bhūtesu nidhāya daṇḍan"tiādinā nayena imaṃ khaggavisāṇasuttaṃ
abhāsi. Ayaṃ tāva avisesena pucchāvasito khaggavisāṇasuttassa uppatti.
@Footnote: 1 Ma. antarāuppajjanakāleyeva

---------------------------------------------------------------------------------------------
page49.
      [35] Idāni visesena vattabbā. Tattha imissā tāva gāthāya evaṃ
uppatti veditabbā:- ayaṃ kira paccekabuddho paccekabodhisattabhūmiṃ ogāhanto
dve asaṅkhyeyyāni kappasatasahassañca pāramiyo pūretvā kassapassa bhagavato
sāsane pabbajitvā āraññiko hutvā gatapaccāgatavattaṃ pūrento samaṇadhammaṃ
akāsi. Etaṃ kira vattaṃ aparipūretvā paccekabodhiṃ pāpuṇantā nāma natthi.
Kiṃ panetaṃ gatapaccāgatavattaṃ nāma? haraṇapaccāharaṇanti. Taṃ yathā vibhūtaṃ hoti,
Tathā katheyyāma. 1-
      Idhekacco bhikkhu harati na paccāharati, ekacco paccāharati na harati,
ekacco pana neva harati na paccāharati, ekacco harati ca paccāharati ca.
Tattha yo bhikkhu pageva vuṭṭhāya cetiyaṅgaṇabodhiyaṅgaṇavattaṃ katvā bodhirukkhe
udakaṃ āsiñcitvā pānīyaghaṭaṃ pūretvā pānīyamāḷe ṭhapetvā ācariyavattaṃ
upajjhāyavattaṃ katvā dveasīti khuddakavattāni 2- cuddasa mahāvattāni ca
samādāya vattati, so sarīraparikammaṃ katvā senāsanaṃ pavisitvā yāva
bhikkhācāravelā, tāva vivittāsane vītināmetvā velaṃ ñatvā nivāsetvā
kāyabandhanaṃ bandhitvā uttarāsaṅagaṃ katvā saṅghāṭiṃ khandhe karitvā sattaṃ aṃse
ālaggetvā kammaṭṭhānaṃ manasikaronto cetiyaṅgaṇaṃ patvā cetiyañca bodhiñca
vanditvā gāmasamīpe cīvaraṃ pārupitvā pattaṃ ādāya gāmaṃ piṇḍāya pavisati.
Evaṃ paviṭṭho ca lābhī bhikkhu puññavā upāsakehi sakkatagarukato upaṭṭhākakule
vā paṭikkamanasālāyaṃ vā paṭikkamitvā upāsakehi taṃ taṃ pañhaṃ pucchiyamāno
tesaṃ pañhavissajjanena dhammadesanāvikkhepena ca taṃ manasikāraṃ chaḍḍetvā
nikkhamati, vihāraṃ āgatopi bhikkhūnaṃ pañhaṃ puṭṭho katheti, dhammaṃ bhaṇati, taṃ
taṃ byāpāramāpajjati. Pacchābhattampi purimayāmampi majjhimayāmampi evaṃ bhikkhūhi
saddhiṃ papañcetvā kāyaduṭṭhullābhibhūto pacchimayāmepi 3- sayati, neva kammaṭṭhānaṃ
manasikaroti. Ayaṃ vuccati harati na paccāharatīti.
@Footnote: 1 cha.Ma. kathessāma    2 Sī. khandhakavattāni     3 Sī. pacchimayāme

---------------------------------------------------------------------------------------------
page50.
      Yo pana byādhibahulo hoti, bhuttāhāro paccūsasamaye na sammā
pariṇamati, pageva vuṭṭhāya yathāvuttaṃ vattaṃ kātuṃ na sakkoti kammaṭṭhānaṃ vā
manasi kātuṃ, aññadatthu yāguṃ vā bhesajjaṃ vā patthayamāno kālasseva
pattacīvaraṃ ādāya gāmaṃ pavisati, tattha yāguṃ vā bhesajjaṃ vā bhattaṃ vā
laddhā bhattakiccaṃ niṭṭhāpetvā paññattāsane nisinno kammaṭṭhānaṃ manasi
karitvā visesaṃ patvā appatvā vā vihāraṃ āgantvā teneva manasikārena
viharati. Ayaṃ vuccati paccāharati na haratīti. Īdisā ca bhikkhū yāguṃ pivitvā
vipassanaṃ ārabhitvā buddhasāsane arahattaṃ pattā gaṇanapathaṃ vītivattā,
sīhaladīpeyeva tesu tesu gāmesu āsanasālāyaṃ na taṃ āsanaṃ atthi, yattha
yāguṃ pivitvā arahattaṃ patto bhikkhu natthīti.
      Yo pana pamādavihārī hoti nikkhittadhuro, sabbavattāni bhinditvā
pañcavidhacetokhilavinibandhanabaddhacitto viharanto kammaṭṭhānamanasikāramanuyutto gāmaṃ
piṇḍāya pavisitvā gihipapañcena papañcito tucchako nikkhamati, ayaṃ vuccati
neva harati na paccāharatīti.
      Yo pana pageva vuṭṭhāya purimanayeneva sabbavattāni paripūretvā yāva
bhikkhācāravelā, tāva pallaṅkaṃ ābhujitvā kammaṭṭhānaṃ manasikaroti. Kammaṭṭhānaṃ
nāma duvidhaṃ sabbatthakaṃ pārihāriyañca sabbatthakaṃ nāma mettā ca maraṇassati
ca, taṃ sabbattha icchitabbato "sabbatthakan"ti vuccati. Mettā nāma
āvāsādīsu sabbattha icchitabbā. Āvāsesu hi mettāvihārī bhikkhu
sabrahmacārīnaṃ piyo hoti, tena phāsuṃ asaṅghaṭṭo 1- viharati. Devatāsu mettāvihārī
devatāhi rakkhitagopito sukhaṃ viharati. Rājarājamahāmattādīsu mettāvihārī tehi
mamāyito sukhaṃ viharati. Gāmanigamādīsu mettāvihārī sabbattha bhikkhācariyādīsu
manussehi sakkatagarukato sukhaṃ viharati, maraṇassatibhāvanāya jīvitanikantiṃ pahāya
appamatto viharati.
@Footnote: 1 Sī. asaṃsaṭṭho, cha. asaṃghaṭṭho

---------------------------------------------------------------------------------------------
page51.
      Yaṃ pana sadā pariharitabbaṃ caritānukūlena gahitattā 1- dasāsubhakasiṇānussatīsu
aññataraṃ catudhātuvavatthānameva vā, taṃ sadā pariharitabbato rakkhitabbato
bhāvetabbato ca pārihāriyanti vuccati, mūlakammaṭṭhānantipi tadeva. Tattha yaṃ
paṭhamaṃ sabbatthakakammaṭṭhānaṃ manasi karitvā pacchā pārihāriyakammaṭṭhānaṃ manasi
karoti, taṃ catudhātuvavatthānamukhena dassessāma.
      Ayaṃ hi yathāṭhitaṃ yathāpaṇihitaṃ kāyaṃ dhātuso paccavekkhati:- yaṃ
imasmiṃ sarīre vīsatikoṭṭhāsesu kakkhaḷaṃ kharagataṃ, sā paṭhavīdhātu. Yaṃ dvādasasu
ābandhanakiccakaraṃ snehagataṃ, sā āpodhātu. Yaṃ catūsu paripācanakaraṃ usumagataṃ,
sā tejodhātu. Yaṃ pana chasu vitthambhanakaraṃ vāyogataṃ, sā vāyodhātu. Yaṃ
panettha catūhi mahābhūtehi asamphuṭṭhaṃ chiddaṃ vivaraṃ, sā ākāsadhātu.
Taṃvijānanakaṃ cittaṃ viññāṇadhātu. Tato uttariṃ añño satto vā puggalo
vā natthi, kevalaṃ suddhasaṅkhārapuñjova ayanti.
        Evaṃ ādimajjhapariyosānato kammaṭṭhānaṃ manasikaritvā kālaṃ ñatvā
uṭṭhāyāsanā nivāsetvā pubbe vuttanayeneva gāmaṃ piṇḍāya gacchati.
Gacchanto ca yathā andhaputhujjanā abhikkamādīsu "attā abhikkamati, attanā
abhikkamo nibbattito"ti vā, ahaṃ "abhikkamāmi, mayā abhikkamo nibbattito"ti
vā sammuyhanti, tathā asammuyhanto "abhikkamāmī"ti citte uppajjamāne
teneva cittena saddhiṃ cittasamuṭṭhānā sandhāraṇavāyodhātu uppajjati, sā imaṃ
paṭhavīdhātvādisannivesabhūtaṃ kāyasammataṃ aṭṭhikasaṅghāṭaṃ vippharati, tato
cittakiriyāvāyodhātuvipphāravasena ayaṃ kāyasammato aṭṭhikasaṅghāṭo abhikkamati. Tassevaṃ
abhikkamato ekekapāduddhāraṇe catūsu dhātūsu vāyodhātuanugatā tejodhātu adhikā
uppajjati, mandā itaRā. Atiharaṇavītiharaṇāpaharaṇesu pana tejodhātuanugatā
vāyodhātu adhikā uppajjati, mandā itaRā. Orohaṇe pana paṭhavīdhātuanugatā
āpodhātu adhikā uppajjati, mandā itaRā. Sannikkhepanasamuppīḷanesu
āpodhātvānugatā paṭhavīdhātu adhikā uppajjati, mandā itaRā. Iccetā
@Footnote: 1 Ma.,ka.gahitaṃ, taṃ

---------------------------------------------------------------------------------------------
page52.
Dhātuyo tena tena attano uppādakacittena saddhiṃ tattha tattheva bhijjanti.
Tattha ko eko 1- abhikkamati, kassa vā ekassa abhikkamanan"ti evaṃ
ekekapāduddhāraṇādīsu pakāresu ekamekasmiṃ pakāre uppannadhātuyo,
tadavinibbhuttā ca sesarūpadhammā, taṃsamuṭṭhāpakaṃ cittaṃ, taṃsampayuttā ca sesā
arūpadhammāti ete rūpārūpadhammā tato paraṃ atiharaṇavītiharaṇādīsu aññaṃ pakāraṃ
na sampāpuṇanti, tattha tattheva bhijjanti. Tasmā aniccā. Yañca aniccaṃ,
taṃ dukkhaṃ. Yaṃ dukkhaṃ, tadanattāti evaṃ sabbākāraparipūraṃ kammaṭṭhānaṃ
manasikarontova gacchati. Atthakāmā hi kulaputtā sāsane pabbajitvā dasapi
vīsampi tiṃsampi cattālīsampi paññāsampi saṭṭhipi sattatipi satampi ekato
vasantā katikavattaṃ katvā viharanti "āvuso tumhe na iṇaṭṭā na bhayaṭṭā
na jīvikāpakatā pabbajitā, dukkhā muccitukāmā panettha pabbajitā. Tasmā
gamane uppannakilesaṃ gamaneyeva niggaṇhatha, ṭhāne, nisajjāya. Sayane
uppannakilesaṃ sayaneyeva niggaṇhathā"ti, te evaṃ katikavattaṃ katvā bhikkhācāraṃ
gacchantā aḍḍhausabhausabhaaḍḍhagāvutagāvutantaresu pāsāṇā honti, tāya
saññāya kammaṭṭhānaṃ manasikarontāva gacchanti. Sace kassaci gamane kileso
uppajjati, tattheva naṃ niggaṇhāti. Tathā asakkonto tiṭṭhati, athassa
pacchato āgacchantopi tiṭṭhati. So "ayaṃ bhikkhu tuyhaṃ uppannavitakkaṃ
jānāti. Ananucchavikaṃ te etan"ti attānaṃ paṭicodetvā vipassanaṃ vaḍḍhetvā
tattheva ariyabhūmiṃ okkamati. Tathā asakkonto nisīdati, athassa pacchato
āgacchantopi nisīdatīti soyeva nayo. Ariyabhūmiṃ okkamituṃ asakkontopi taṃ
kilesaṃ vikkhambhetvā kammaṭṭhānaṃ manasikarontova gacchati, na kammaṭṭhānavippayuttena
cittena pādaṃ uddharati. Uddharati ce, paṭinivattitvā purimappadesaṃyeva eti
sīhaladīpe ālindakavāsī mahāpussadevatthero viya.
      So kira ekūnavīsati vassāni gatapaccāgatavattaṃ pūrento eva vihāsi.
Manussāpi sudaṃ antarāmagge kasantā ca vapantā ca maddantā ca kammāni
@Footnote: 1 Sī. eso

---------------------------------------------------------------------------------------------
page53.
Karontā theraṃ tathā gacchantaṃ disvā "ayaṃ thero punappunaṃ nivattitvā gacchati,
kiṃ nu kho maggamūḷho. Udāhu kiñci pamuṭṭho"ti samullapanti. So taṃ
anādiyitvā kammaṭṭhānayutteneva cittena samaṇadhammaṃ karonto vīsativassabbhantare
arahattaṃ pāpuṇi. Arahattappattadivase cassa caṅkamanakoṭiyaṃ adhivatthā devatā
aṅgulīhi dīpaṃ ujjāletvā aṭṭhāsi, cattāropi mahārājāno sakko ca
devānamindo brahmā ca sahampati upaṭṭhānaṃ āgamaṃsu. Tañca obhāsaṃ disvā
vanavāsī tissatthero 1- taṃ dutiyadivase pucchi "rattibhāge āyasmato santike
obhāso ahosi, kiṃ so obhāso"ti. Thero vikkhepaṃ karonto "obhāso nāma
dīpobhāsopi hoti maṇiobhāsopī"ti evamādimāha. So "paṭicchādetha tumhe"ti
nibaddho "āmā"ti paṭijānitvā ārocesi.
      Kāḷavallimaṇḍapavāsī mahānāgatthero viya ca. Sopi kira gatapaccāgatavattaṃ
pūrento "paṭhamaṃ tāva bhagavato mahāpadhānaṃ pūjemī"ti satta vassāni
ṭhānacaṅkamameva adhiṭṭhāsi, puna soḷasa vassāni gatapaccāgatavattaṃ pūretvā
arahattaṃ pāpuṇi. Evaṃ kammaṭṭhānayutteneva cittena pādaṃ uddharanto
vippayuttena cittena uddhaṭe pana paṭinivattanto gāmasamīpaṃ gantvā "gāvī
nu pabbajito nū"ti āsaṅkanīyappadese ṭhatvā saṅghāṭiṃ pārupitvā pattaṃ
gahetvā gāmadvāraṃ patvā kacchakantarato 2- udakaṃ gahetvā gaṇḍūsaṃ katvā gāmaṃ
pavisati "bhikkhaṃ dātuṃ vā vandituṃ vā upagate manusse `dīghāyukā hothā'ti
vacanamattenāpi me kammaṭṭhānavikkhepo mā ahosī"ti. Sace pana "ajja
bhante kiṃ sattamī, udāhu aṭṭhamī"ti divasaṃ pucchanti, udakaṃ gilitvā āroceti.
Sace divasapucchakā na honti, nikkhamanavelāyaṃ gāmadvāre niṭṭhubhitvāva yāti.
      Sīhaladīpeyeva kalambatitthavihāre vassūpagatā paññāsabhikkhū viya ca.
Te kira vassūpanāyikauposathadivase katikavattaṃ akaṃsu "arahattaṃ appatvā na
aññamaññaṃ ālapissāmā"ti. Gāmañca piṇḍāya pavisantā gāmadvāre
@Footnote: 1 cha.Ma. mahātissatthero            2 Sī. kacchakarakā

---------------------------------------------------------------------------------------------
page54.
Udakagaṇḍūsaṃ katvā pavisiṃsu, divase pucchite udakaṃ gilitvā ārocesuṃ,
apucchite gāmadvāre niṭṭhubhitvā vihāraṃ āgamiṃsu. Tattha manussā niṭṭhubhanaṭṭhānaṃ
disvā jāniṃsu "ajja eko āgato, ajja dve"ti. Evañca cintesuṃ
"kinnu kho ete amheheva saddhiṃ na sallapanti, udāhu aññamaññampi.
Yadi aññamaññampi na sallapanti, addhā vivādajātā bhavissanti, handa nesaṃ
aññamaññaṃ khamāpessāmā"ti. Sabbe vihāraṃ agamaṃsu. Tattha paññāsabhikkhūsu
vassaṃ upagatesu dve bhikkhū ekokāse nāddasaṃsu. Tato yo etesu 1-
cakkhumā puriso, so evamāha "na bho kalahakārakānaṃ vasanokāso īdiso hoti,
susammaṭṭhaṃ cetiyaṅgaṇaṃ, bodhiyaṅgaṇaṃ, sunikkhittā sammajjaniyo, 2- sūpaṭṭhitaṃ
pānīyaparibhojanīyan"ti. Te tatova nivattā. Te bhikkhū antotemāseyeva
vipassanaṃ ārabhitvā arahattaṃ patvā mahāpavāraṇāya visuddhipavāraṇaṃ pavāresuṃ.
      Evaṃ kāḷavallimaṇḍapavāsī mahānāgatthero viya kalambatitthavihāre
vassūpagatabhikkhū viya ca kammaṭṭhānayutteneva cittena pādaṃ uddharanto gāmasamīpaṃ
gantvā 3- udakagaṇḍūsaṃ katvā vīthiyo sallakkhetvā yattha surāsoṇḍadhuttādayo
kalahakārakā caṇḍahatthiassādayo vā natthi, taṃ vīthiṃ paṭipajjati. Tattha ca
piṇḍāya caramāno na turitaturito viya javena gacchati, javanapiṇḍapātikadhutaṅgaṃ
nāma natthi. Visamabhūmibhāgappattaṃ pana udakabharitasakaṭamiva niccalova hutvā
gacchati. Anugharaṃ paviṭṭho ca dātukāmaṃ adātukāmaṃ vā sallakkhetuṃ tadanurūpaṃ
kālaṃ āgamento bhikkhaṃ gahetvā patirūpe okāse nisīditvā kammaṭṭhānaṃ
manasikaronto āhāre paṭikūlasaññaṃ upaṭṭhapetvā akkhabbhañjanavaṇālepana-
puttamaṃsūpamāvasena paccavekkhanto aṭṭhaṅgasamannāgataṃ āhāraṃ āhāreti neva
davāya na madāya .pe. Bhuttāvī ca udakakiccaṃ katvā muhuttaṃ bhattakilamathaṃ
paṭippassambhetvā yathā purebhattaṃ, evaṃ pacchābhattaṃ purimayāmañca pacchimayāmañca
kammaṭṭhānaṃ manasikaroti. Ayaṃ vuccati harati ceva paccāharati cāti. Evametaṃ
haraṇapaccāharaṇaṃ gatapaccāgatavattanti vuccati.
@Footnote: 1 cha.Ma. tesu           2 Ma. samuñjaniyo      3 cha.Ma. patvā

---------------------------------------------------------------------------------------------
page55.
      Etaṃ pūrento yadi upanissayasampanno hoti, paṭhamavaye eva arahattaṃ
pāpuṇāti. No ce paṭhamavaye pāpuṇāti, atha majjhimavaye pāpuṇāti. No ce
majjhimavaye pāpuṇāti, atha maraṇasamaye pāpuṇāti. No ce maraṇasamaye
pāpuṇāti, atha devaputto hutvā pāpuṇāti. No ce devaputto hutvā
pāpuṇāti, atha paccekasambuddho hutvā parinibbāyati. 1- No ce paccekasambuddho
hutvā parinibbāyati, 1- atha buddhānaṃ santike khippābhiñño hoti seyyathāpi
thero bāhiyo, mahāpañño vā hoti seyyathāpi thero sāriputto.
      Ayaṃ pana paccekabodhisatto kassapassa bhagavato sāsane pabbajitvā
āraññiko hutvā vīsativassasahassāni etaṃ gatapaccāgatavattaṃ pūretvā kālaṃ
katvā kāmāvacaradevaloke uppajji. Tato cavitvā bārāṇasirañño aggamahesiyā
kucchimhi paṭisandhiṃ aggahesi. Kusalā itthiyo tadaheva gabbhasaṇṭhānaṃ jānanti,
sā ca tāsaṃ aññatarā, tasmā taṃ gabbhapatiṭṭhānaṃ rañño nivedesi. Dhammatā
esā, yaṃ puññavante satte gabbhe uppanne mātugāmo gabbhaparihāraṃ
labhati. Tasmā rājā tassā gabbhaparihāraṃ adāsi. Sā tato pabhuti nāccuṇhaṃ
kiñci ajjhoharituṃ labhati, nātisītaṃ nātiambilaṃ nātiloṇaṃ nātikaṭukaṃ
nātitittakaṃ. Accuṇhe hi mātarā ajjhohaṭe gabbhassa lohakumbhivāso viya
hoti, atisīte lokantarikavāso viya, accambilaloṇakaṭukatittakesu bhuttesu satthena
phāletvā ambilādīhi sittāni viya gabbhaseyyakassa aṅgāni tibbavedanāni
honti. Aticaṅkamanaṭṭhānanisajjāsayanatopi naṃ nivārenti "kucchigatassa sañcalanadukkhaṃ
mā ahosī"ti. Mudukattharaṇatthatāya bhūmiyaṃ caṅkamanādīni mattāya kātuṃ
labhati, vaṇṇagandhādisampannaṃ sādusappāyaṃ annapānaṃ labhati. Pariggahetvāva naṃ
caṅkamāpenti nisīdāpenti vuṭṭhāpenti.
       Sā evaṃ parihariyamānā gabbhaparipākakāle sūtigharaṃ pavisitvā paccūsasamaye
puttaṃ vijāyi pakkatelamadditamanosilāpiṇḍisadisaṃ dhaññapuññalakkhaṇūpetaṃ. Tato
@Footnote: 1 cha.Ma. parinibbāti

---------------------------------------------------------------------------------------------
page56.
Naṃ pañcamadivase alaṅkatappaṭiyattaṃ rañño dassesuṃ, rājā tuṭṭho chasaṭṭhiyā
dhātīhi upaṭṭhāpesi. So sabbasampattīhi vaḍḍhamāno na cirasseva viññutaṃ
pāpuṇi. Taṃ soḷasavassuddesikameva samānaṃ rājā rajje abhisiñci, vivadhanāṭakāni
cassa upaṭṭhāpesi. Abhisitto rājaputto rajjaṃ kāresi nāmena brahmadatto
sakalajambudīpe vīsatiyā nagarasahassesu. Jambudīpe hi pubbe caturāsīti
nagarasahassāni ahesuṃ, tāni parihāyantāni saṭṭhi ahesuṃ, tato parihāyantāni
cattālīsaṃ, sabbaparihānakāle pana vīsati honti. Ayañca brahmadatto
sabbaparihānakāle uppajji, tenassa vīsati nagarasahassāni ahesuṃ vīsati
pāsādasahassāni, vīsati hatthisahassāni, vīsati assasahassāni, vīsati rathasahassāni,
vīsati pattisahassāni, vīsati itthisahassāni orodhā ca nāṭakitthiyo ca, vīsati
amaccasahassāni. So mahārajjaṃ kārayamāno evaṃ kasiṇaparikammaṃ katvā pañca
abhiññāyo aṭṭha samāpattiyo ca nibbattesi. Yasmā pana abhisittaraññā
nāma avassaṃ aṭṭakaraṇe nisīditabbaṃ, tasmā ekadivasaṃ pageva pātarāsaṃ
bhuñjitvā vinicchayaṭṭhāne nisīdi. Tattha uccāsaddamahāsaddaṃ akaṃsu, so
"ayaṃ saddo samāpattiyā upakkileso"ti pāsādatalaṃ abhiruhitvā "samāpattiṃ
appemī"ti nisinno nāsakkhi appetuṃ, rajjavikkhepena samāpatti parihīnā.
Tato cintesi "kiṃ rajjaṃ varaṃ, udāhu samaṇadhammo"ti. Tato "rajjasukhaṃ parittaṃ
anekādīnavaṃ, samaṇadhammasukhaṃ pana vipulamanekānisaṃsaṃ uttamapurisasevitañcā"ti
ñatvā aññataraṃ amaccaṃ āṇāpesi "imaṃ rajjaṃ dhammena samena anusāsa,
mā kho adhammakāraṃ akāsī"ti sabbaṃ niyyādetvā pāsādaṃ abhiruhitvā
samāpattisukhena viharati, na koci upasaṅkamituṃ labhati aññatra
mukhadhovanadantakaṭṭhadāyakabhattanīhārakādīhi.
      Tato aḍḍhamāsamatte vītikkante mahesī pucchi "rājā uyyānagamanabaladassana-
nāṭakādīsu katthaci na dissati, kuhiṃ gato"ti. Tassā tamatthaṃ ārocesuṃ.
Sā amaccassa pāhesi "rajje sampaṭicchite ahampi sampaṭicchitā homi, etu

---------------------------------------------------------------------------------------------
page57.
Mayā saddhiṃ saṃvāsaṃ kappetū"ti. So ubho kaṇṇe thaketvā "asavanīyametan"ti
paṭikkhipi. Sā punapi dvittikkhattuṃ pesetvā anicchamānaṃ tajjāpesi "yadi na
karosi, ṭhānāpi te cāvemi, jīvitāpi voropemī"ti. So bhīto "mātugāmo
nāma daḷhanicchayo, kadāci evampi kārāpeyyā"ti ekadivasaṃ raho gantvā
tāya saddhimpi sirisayane saṃvāsaṃ 1- kappesi. Sā puññavatī sukhasamphassā, so
tassā samphassarāgena ratto tattha abhikkhaṇaṃ saṅkitasaṅkitova agamāsi, anukkamena
attano gharasāmiko viya nibbisaṅko pavisitumāraddho.
      Tato rājamanussā taṃ pavuttiṃ rañño ārocesuṃ, rājā na saddahati.
Dutiyampi tatiyampi ārocesuṃ, tato nilīno sayameva disvā sabbāmacce
sannipātāpetvā ārocesi. Te "ayaṃ rājāparādhiko hatthacchedaṃ arahati,
pādacchedaṃ arahatī"ti yāva sūle uttāsanaṃ, tāva sabbakammakāraṇāni niddisiṃsu.
Rājā "etassa vadhabandhanatāḷane mayhaṃ vihiṃsā uppajjeyya, jīvitā voropane
pāṇātipāto bhaveyya, dhanaharaṇe adinnādānaṃ, alaṃ evarūpehi katehi, imaṃ
mama rajjā nikkaḍḍhathā"ti āha. Amaccā taṃ nibbisayaṃ akaṃsu. So attano
dhanasārañca puttadārañca gahetvā paravisayaṃ agamāsi. Tattha rājā sutvā
"kiṃ āgatosī"ti pucchi. Deva icchāmi taṃ upaṭṭhātunti so taṃ sampaṭicchi.
Amacco katipāhaccayena laddhavissāso taṃ rājānaṃ etadavoca "mahārāja
amakkhikamadhuṃ passāmi, taṃ khādanto natthī"ti. Rājā "kiṃ etaṃ upphaṇḍetukāmo
bhaṇatī"ti na suṇāti. So antaraṃ labhitvā punapi suṭṭhutaraṃ vaṇṇetvā ārocesi.
Rājā "kiṃ etan"ti pucchi. Bārāṇasirajjaṃ devāti. Rājā "maṃ netvā
māretukāmosī"ti āha. So "mā deva evaṃ avaca, yadi na saddahasi, manusse
pesehī"ti. So manusse pesesi, te gantvā gopuraṃ khaṇitvā rañño sayanaghare
uṭṭhahiṃsu.
      Rājā disvā "kissa āgatatthā"ti pucchi. Corā mayaṃ mahārājāti.
Rājā tesaṃ dhanaṃ dāpetvā "mā puna evamakaritthā"ti. Ovaditvā vissajjesi.
@Footnote: 1 Sī. vāsaṃ

---------------------------------------------------------------------------------------------
page58.
Te āgantvā tassa rañño ārocesuṃ. So punapi dvittikkhattuṃ tatheva vīmaṃsitvā
"sīlavā rājā"ti caturaṅginiyaṃ senaṃ sannayhitvā sīmantare ekaṃ nagaraṃ
upagamma tattha amaccassa pāhesi "nagaraṃ vā me dehi yuddhaṃ vā"ti. So
brahmadattassa tamatthaṃ ārocāpesi "āṇāpetu devo kiṃ yujjhāmi, udāhu
nagaraṃ demī"ti. Rājā "na yujjhitabbaṃ, nagaraṃ datvā idhāgacchā"ti pesesi.
So tathā akāsi. Paṭirājāpi taṃ nagaraṃ gahetvā avasesanagaresupi tatheva dūtaṃ
pāhesi. Tepi amaccā tatheva brahmadattassa ārocetvā tena "na yujjhitabbaṃ,
idhāgantabban"ti vuttā bārāṇasiṃ āgamiṃsu.
      Tato amaccā brahmadattaṃ āhaṃsu "mahārāja tena saha yujjhāmā"ti.
Rājā "mama pāṇātipāto bhavissatī"ti vāresi. Amaccā "mayaṃ mahārāja taṃ
jīvaggāhaṃ gahetvā idheva ānessāmā"ti nānāupāyehi rājānaṃ saññāpetvā
"ehi mahārājā"ti gantuṃ āraddhā. Rājā "sace sattamāraṇappaharaṇavilumpanakammaṃ
na karotha, gacchāmī"ti bhaṇati. Amaccā "na deva karoma, bhayaṃ dassetvā
palāpemā"ti caturaṅginīsenaṃ sannayhitvā ghaṭesu dīpe pakkhipitvā rattiṃ gacchiṃsu.
Paṭirājā taṃ divasaṃ bārāṇasinagaraṃ 1- gahetvā idāni kinti rattiṃ sannāhaṃ
mocāpetvā pamatto niddaṃ okkami saddhiṃ balakāyena. Tato amaccā
bārāṇasirājānaṃ gahetvā paṭirañño khandhāvāraṃ gantvā sabbaghaṭehi dīpe nīharāpetvā
ekapajjotāya senāya saddaṃ akaṃsu. Paṭirañño amacco mahābalaṃ disvā bhīto
attano rājānaṃ upasaṅkamitvā "uṭṭhehi amakkhikamadhuṃ khādāhī"ti mahāsaddaṃ
akāsi, tathā dutiyopi tatiyopi. Paṭirājā tena saddena paṭibujjhitvā bhayaṃ
santāsaṃ āpajji. Ukkuṭṭhisatāni pavattiṃsu. So "paravacanaṃ saddahitvā amittahatthaṃ
pattomhī"ti sabbarattiṃ taṃ taṃ vippalapitvā dutiyadivase "dhammiko rājā,
uparodhaṃ na kareyya, gantvā khamāpemī"ti cintetvā rājānaṃ upasaṅkamitvā
jaṇṇukehi patiṭṭhahitvā "khama mahārāja mayhaṃ aparādhan"ti āha. Rājā taṃ
ovaditvā "uṭṭhehi, khamāmi te"ti āha. So rañño evaṃ vuttamatteyeva
@Footnote: 1 cha.Ma. bārāṇasisamīpe nagaraṃ

---------------------------------------------------------------------------------------------
page59.
Paramassāsappatto ahosi, bārāṇasirañño samīpeyeva janapade rajjaṃ labhi. Te
aññamaññaṃ sahāyakā ahesuṃ.
      Atha brahmadatto dvepi senā sammodamānā ekato ṭhitā disvā
"mamekassa cittānurakkhanatthāya 1- asmiṃ janakāye khuddakamakkhikāya pivanamattampi 2-
lohitabindu na uppannaṃ, aho sādhu, aho suṭṭhu, sabbe sattā sukhitā
hontu, averā hontu, abyāpajjhā hontū"ti mettājhānaṃ uppādetvā
tadeva pādakaṃ katvā saṅkhāre sammasitvā paccekabodhiñāṇaṃ sacchikatvā sayambhutaṃ
pāpuṇi. Taṃ maggasukhena phalasukhena sukhitaṃ hatthikkhandhe nisinnaṃ amaccā paṇipātaṃ
katvā āhaṃsu "yānakālo mahārāja vijitabalakāyassa sakkāro kātabbo,
parājitabalakāyassa bhattaparibbayo dātabbo"ti. So āha "nāhaṃ bhaṇe rājā,
paccekabuddho nāmāhan"ti. Kiṃ devo bhaṇati, na edisā paccekabuddhā hontīti.
Kīdisā bhaṇe paccekabuddhāti. Paccekabuddhā nāma dvaṅgulakesamassū
aṭṭhaparikkhārayuttā bhavantīti. So dakkhiṇahatthena sīsaṃ parāmasi, tāvadeva gihiliṅgaṃ
antaradhāyi, pabbajitaveso pāturahosi, dvaṅgulakesamassu aṭṭhaparikkhārasamannāgato
vassasatikattherasadiso ahosi. So catutthajjhānaṃ samāpajjitvā hatthikkhandhato
vehāsaṃ abbhuggantvā padumapupphe nisīdi. Amaccā vanditvā "kiṃ bhante
kammaṭṭhānaṃ, kathaṃ adhigatosī"ti pucchiṃsu. So yato assa mettājhānakammaṭṭhānaṃ
ahosi, tañca vipassanaṃ vipassetvā adhigato, tasmā tamatthaṃ dassento
udānagāthañca byākaraṇagāthañca imaññeva gāthaṃ abhāsi "sabbesu bhūtesu nidhāya
daṇḍan"ti.
      Tattha sabbesūti anavasesesu. Bhūtesūti sattesu. Ayamettha saṅkhepo,
vitthāraṃ pana ratanasuttavaṇṇanāyaṃ vakkhāma. Nidhāyāti nikkhipitvā. Daṇḍanti
kāyavacīmanodaṇḍaṃ, kāyaduccaritādīnametaṃ adhivacanaṃ. Kāyaduccaritaṃ hi daṇḍayatīti
daṇḍo, bādheti anayabyasanaṃ pāpetīti vuttaṃ hoti. Evaṃ vacīduccaritaṃ manoduccaritaṃ
ca. Paharaṇadaṇḍo eva vā daṇḍo, etaṃ nidhāyātipi vuttaṃ hoti. Aviheṭhayanti
@Footnote: 1 cha.Ma. cittānurakkhaṇāya            2 ka. lehanamattampi

---------------------------------------------------------------------------------------------
page60.
Aviheṭhayanto. Aññatarampīti yaṅkiñci ekampi. Tesanti tesaṃ sabbabhūtānaṃ.
Na puttamiccheyyāti atrajo khetrajo dinnako antevāsikoti imesu catūsu
puttesu yaṅkiñci puttaṃ na iccheyya. Kuto sahāyanti sahāyaṃ pana iccheyyāti
kuto eva etaṃ.
      Ekoti pabbajjāsaṅkhātena eko, adutiyaṭṭhena eko, taṇhāpahānena
eko, ekantavigatakilesoti eko, eko paccekasambodhiṃ abhisambuddhoti eko.
Samaṇasahassassāpi hi majjhe vattamāno gihisaññojanassa chinnattā eko,
evaṃ pabbajjāsaṅkhātena eko. Eko tiṭṭhati, eko gacchati, eko nisīdati,
eko seyyaṃ kappeti, eko iriyati vattatīti evaṃ adutiyaṭṭhena eko.
        "taṇhādutiyo puriso       dīghamaddhānasaṃsaraṃ
         itthabhāvaññathābhāvaṃ       saṃsāraṃ nātivattati.
         Etamādīnavaṃ *- ñatvā    taṇhaṃ dukkhassa sambhavaṃ
         vītataṇho anādāno      sato bhikkhu paribbaje"ti 1-
evaṃ taṇhāpahānaṭṭhena eko. Sabbakilesassa pahīnā ucchinnamūlā tālāvatthukatā
anabhāvaṃkatā āyatiṃ anuppādadhammāti evaṃ ekantavigatakilesoti eko. Anācariyako
hutvā sayambhū sāmaññeva paccekasambodhiṃ abhisambuddhoti evaṃ eko paccekasambodhiṃ
abhisambuddhoti eko.
      Careti yā imā aṭṭha cariyāyo. Seyyathidaṃ? paṇidhisampannānaṃ catūsu
Iriyāpathesu iriyāpathacariyā, indriyesu guttadvārānaṃ ajjhattikāyatanesu
āyatanacariyā, appamādavihārīnaṃ catūsu satipaṭṭhānesu saticariyā, adhicittamanuyuttānaṃ
catūsu jhānesu samādhicariyā, buddhisampannānaṃ catūsu ariyasaccesu ñāṇacariyā,
sammāpaṭipannānaṃ catūsu ariyamaggesu maggacariyā, adhigataphalānaṃ catūsu paṭipannānaṃ
catūsu ariyamaggesu maggacariyā, adhigataphalānaṃ catūsu sāmaññaphalesu pakaticariyā,
@Footnote: * cha.Ma. evamādīnavaṃ     1 khu.iti. 25/15,105/241,324,
@  khu,mahā. 29/891/558 (syā), khu.cūḷa. 30/595/291 (syā)

---------------------------------------------------------------------------------------------
page61.
Tiṇṇaṃ buddhānaṃ sabbasattesu lokatthacariyā, tattha padesato paccekabuddhasāvakānanti.
Yathāha:- "cariyāti aṭṭha cariyāyo iriyāpathacariyā"ti 1- vitthāro.
Tāhi cariyāhi samannāgato bhaveyyāti attho. Atha vā yā imā "adhimuccanto
saddhāya carati, paggaṇhanto vīriyena carati, upaṭṭhāpanto satiyā carati,
avikkhitto samādhinā carati, pajānanto paññāya carati, vijānanto viññāṇena
carati, evaṃ paṭipannassa kusalā dhammā āyatananti 2- āyatanacariyāya carati, evaṃ
paṭipanno visesamadhigacchatīti visesacariyāya caratī"ti 3- evaṃ aparāpi aṭṭha
cariyā vuttā, tāhipi samannāgato bhaveyyāti attho. Khaggavisāṇakappoti
ettha khaggavisāṇaṃ nāma khaggamigasiṅgaṃ. Kappasaddassa atthaṃ vitthārato
maṅgalasuttavaṇṇanāyaṃ pakāsayissāma, idha panāyaṃ "satthukappena vata bho kira
sāvakena saddhiṃ mantayamānā"ti 4- evamādīsu viya paṭibhāgo veditabbo.
Khaggavisāṇakappoti khaggavisāṇasadisoti vuttaṃ hoti. Ayaṃ tāvettha padato
atthavaṇṇanā,
      adhippāyānusandhito pana evaṃ veditabbā:- yvāyaṃ vuttappakāro
daṇḍo bhūtesu pavattiyamāno ahito hoti, taṃ tesu appavattanena
tappaṭipakkhabhūtāya mettāya ca parahitupasaṃhārena ca sabbesu bhūtesu nidhāya
daṇḍaṃ, nihitadaṇḍattā eva ca yathā anihitadaṇḍā sattā bhūtāni daṇḍena
vā satthena vā pāṇinā vā leḍḍunā vā vihiṃsanti, 5- tathā aviheṭhayaṃ,
aññatarampi tesaṃ imaṃ mettākammaṭṭhānamāgamma yadeva tattha vedanāgataṃ
saññāsaṅkhāraviññāṇagataṃ tañca tadanusāreneva tadaññañca saṅkhāragataṃ
vipassitvā imaṃ paccekabodhiṃ adhigatomhīti ayaṃ tāva adhippāyo.
      Ayaṃ pana anusandhi:- evaṃ vutte te amaccā āhaṃsu "idāni
bhante kuhiṃ gacchathā"ti. Tato tena "pubbapaccekasambuddhā kattha vasantī"ti
āvajjetvā ñatvā "gandhamādanapabbate"ti vutte punāhaṃsu "amhe dāni
@Footnote: 1 khu.paṭi. 31/197, 28/232,435        2 cha.Ma. āyatantīti
@3 khu. paṭi. 31/197, 29/233,436   4 Ma.mū. 12/260/221   5 cha.Ma. viheṭhayanti

---------------------------------------------------------------------------------------------
page62.
Bhante pajahatha na icchathā"ti. Atha paccekabuddho āha "na puttamiccheyyā"ti
sabbaṃ. Tatrādhippāyo:- ahaṃ idāni atrajādīsu yaṅkiñci puttampi na
iccheyyaṃ, kuto pana tumhādisaṃ sahāyaṃ. Tasmā tumhesupi yo mayā saddhiṃ
gantuṃ mādiso vā hotuṃ icchati, so eko care khaggavisāṇakapPo. 1- Atha vā
tehi "amhe dāni bhante pajahatha na icchathā"ti vutte so paccekabuddho
"na puttamiccheyya kuto sahāyan"ti vatvā attano yathāvuttenatthena
ekacariyāya guṇaṃ disvā pamudito pītisomanassajāto imaṃ udānaṃ udānesi
"eko care khaggavisāṇakappo"ti. Evaṃ vatvā pekkhamānasseva mahājanassa
ākāse uppatitvā gandhamādanaṃ agamāsi.
      Gandhamādano nāma himavati cūḷakāḷapabbataṃ mahākāḷapabbataṃ
nāgapaliveṭhanaṃ candagabbhaṃ sūriyagabbhaṃ suvaṇṇapassaṃ himavantapabbatanti satta
pabbate atikkamma hoti. Tattha nandamūlakaṃ nāma pabbhāraṃ paccekabuddhānaṃ
vasanokāso, tisso ca guhāyo suvaṇṇaguhā maṇiguhā rajataguhāti. Tattha
maṇiguhādvāre mañjūsako nāma rukkho yojanaṃ ubbedhena, yojanaṃ vitthārena.
So yattakāni udake vā thale vā pupphāni, sabbāni tāni pupphayati
visesena paccekabuddhāgamanadivase. Tassa purato 2- sabbaratanamālo hoti. Tattha
sammajjanakavāto kacavaraṃ chaḍḍeti, samakaraṇavāto sabbaratanamayaṃ vālikaṃ samaṃ
karoti, siñcanakavāto anotattadahato ānetvā udakaṃ siñcati, sugandhakaraṇavāto
himavantato sabbesaṃ gandharukkhānaṃ gandhe āneti, ocinakavāto pupphāni
ocinitvā pāteti, santharaṇakavāto sabbattha santharati. Sadā paññattāni
cettha āsanāni honti, yesu paccekabuddhuppādadivase uposathadivase ca
sabbapaccekabuddhā sannipatitvā nisīdanti. Ayaṃ tattha pakati. 3-
Abhisambuddhapaccekabuddho tattha gantvā paññattāsane nisīdati. Tato sace tasmiṃ kāle
aññepi paccekabuddhā saṃvijjanti, tepi taṃkhaṇaṃ sannipatitvā paññattāsanesu
nisīdanti. Nisīditvā ca kiñcideva samāpattiṃ samāpajjitvā vuṭṭhahanti, tato
@Footnote: 1 cha.Ma. iti-saddo na dissati     2 cha.Ma. tassūparito    3 Sī. atha sampati

---------------------------------------------------------------------------------------------
page63.
Saṃghatthero adhunāgataṃ paccekabuddhaṃ sabbesaṃ anumodanatthāya "kathamadhigatan"ti
kammaṭṭhānaṃ pucchati, tadāpi so tameva attano udānabyākaraṇagāthaṃ bhāsati.
Puna bhagavāpi āyasmatā ānandena puṭṭho tameva gāthaṃ bhāsati, ānando
ca saṅgītiyanti evameva ekekā 1- gāthā paccekasambodhiabhisambuddhaṭṭhāne,
mañjūsakamāle, ānandena pucchitakāle, saṅgītiyanti catukkhattuṃ bhāsitā hotīti.
                       Paṭhamagāthāvaṇṇanā samattā.
      [36] Saṃsaggajātassāti kā uppatti? ayampi paccekabodhisatto
Kassapassa bhagavato sāsane vīsati vassasahassāni purimanayeneva samaṇadhammaṃ
karonto kasiṇaparikammaṃ katvā paṭhamajjhānaṃ nibbattetvā nāmarūpaṃ vavatthapetvā
lakkhaṇasammasanaṃ katvā ariyamaggaṃ anadhigamma brahmaloke nibbattaṃ. So
tato cuto bārāṇasirañño aggamahesiyā kucchimhi uppajjitvā purimanayeneva
vaḍḍhamāno yato pabhuti "ayaṃ itthī ayaṃ puriso"ti visesaṃ aññāsi, tadupādāya
itthīnaṃ hatthe na ramati, ucchādananhāpanamaṇḍanādimattampi na sahati. Taṃ
purisā eva posenti, thaññapāyanakāle dhātiyo kañcukaṃ paṭimuñcitvā
purisavesena thaññaṃ pāyenti. So itthīnaṃ gandhaṃ ghāyitvā saddaṃ vā sutvā
rodati, viññutaṃ pattopi itthiyo phusituṃ 2- na icchati, tena taṃ
anitthigandhotveva sañjāniṃsu.
      Tasmiṃ kumāre soḷasavassike 3- jāte rājā "kulaṃ 4- saṇṭhapessāmī"ti
nānākulehi tassa anurūpaṃ kaññaṃ 5- ānetvā aññataraṃ amaccaṃ āṇāpesi
"kumāraṃ ramāpehī"ti. Amacco upāyena taṃ ramāpetukāmo tassa avidūre
sāṇipākāraṃ parikkhipitvā 6- nāṭakāni payojāpesi. Kumāro gītavāditasaddaṃ
sutvā "kasseso saddo"ti āha. Amacco "taveso deva nāṭakitthīnaṃ saddo,
puññavantānaṃ īdisāni nāṭakāni honti, abhirama deva mahāpuññosi tvan"ti
āha. Kumāro amaccaṃ daṇḍena tāḷāpetvā nikkaḍḍhāpesi. So rañño
@Footnote: 1 cha.Ma. evamekekā   2 cha.Ma. passituṃ    3 cha.Ma. tasmiṃ soḷasavassuddesike
@4 cha.Ma. kulavaṃsaṃ        5 cha.Ma. anurūpā kaññāyo  6 cha.Ma. parikkhipāpetvā

---------------------------------------------------------------------------------------------
page64.
Ārocesi. Rājā kumārassa mātarā saha gantvā kumāraṃ ramāpehīti 1- puna
amaccaṃ āṇāpesi. 2- Kumāro tehi atinippīḷiyamāno seṭṭhasuvaṇṇaṃ datvā
suvaṇṇakāre āṇāpesi "sundaraṃ itthirūpaṃ karothā"ti. Te vissakammunā
nimmitasadisaṃ sabbālaṅkāravibhūsitaṃ itthirūpaṃ katvā dassesuṃ. Kumāro disvā
vimhayena sīsaṃ cāletvā mātāpitūnaṃ pesesi "yadi īdisiṃ itthiṃ labhissāmi,
gaṇhāmī"ti, mātāpitaro "amhākaṃ putto mahāpuñño, avassaṃ tena saha
katapuññā kāci dārikā loke uppannā bhavissatī"ti taṃ suvaṇṇarūpakaṃ rathaṃ
āropetvā amaccānaṃ āṇāpesuṃ 3- "gacchatha īdisiṃ dārikaṃ gavesathā"ti. Te
gahetvā soḷasa mahājanapade carantā taṃ taṃ gāmaṃ gantvā udakatitthādīsu
yattha yattha janasamūhaṃ passanti, tattha tattha devataṃ viya suvaṇṇarūpaṃ ṭhapetvā
nānāpupphavatthālaṅkārehi pūjaṃ katvā vitānaṃ bandhitvā ekamantaṃ tiṭṭhanti
"yadi kenaci evarūpā diṭṭhasutapubbā 4- bhavissati, so kathaṃ samuṭṭhāpessatī"ti.
Etenupāyena aññatra maddaraṭṭhā sabbā janapade āhiṇḍitvā taṃ
"khuddakaraṭṭhan"ti avamaññamānā tattha paṭhamaṃ agantvā nivattiṃsu.
      Tato nesaṃ ahosi "maddaraṭṭhampi tāva gacchāma, mā no bārāṇasiṃ
paviṭṭhepi rājā puna pāhesī"ti maddaraṭṭhe sāgalanagaraṃ agamaṃsu. Sāgalanagare
ca maddavo nāma rājā. Tassa dhītā soḷasavassuddesikā abhirūpā hoti. Tassā
ca 5- vaṇṇadāsiyo nhānodakatthāya titthaṃ gatā tattha amaccehi ṭhapitaṃ taṃ
suvaṇṇarūpaṃ dūratova disvā "amhe udakatthāya pesetvā rājaputtī sayameva
āgatā"ti bhaṇantiyo samīpaṃ gantvā "nāyaṃ sāminī, amhākaṃ sāminī ito
abhirūpatarā"ti āhaṃsu. Amaccā taṃ sutvā rājānaṃ upasaṅkamitvā anurūpena
nayena dārikaṃ yāciṃsu, sopi adāsi. Tato bārāṇasirañño pāhesuṃ "laddhā
dārikā, sāmaṃ āgacchissati, udāhu amheva ānemā"ti. So ca "mayi
gacchante 6- janapadapīḷā bhavissati, tumheva ānethā"ti pesesi.
@Footnote: 1 cha.Ma. khamāpetvā   2 cha.Ma. appesi   3 cha.Ma. appesuṃ  4 cha.Ma. diṭapuṭhabbā
@5 cha.Ma. ayaṃ saddo na dissati            6 cha.Ma. āgacchante

---------------------------------------------------------------------------------------------
page65.
      Amaccā dārikaṃ gahetvā nagarā nikkhamitvā kumārassa pāhesuṃ "laddhā
suvaṇṇarūpasadisī dārikā"ti. Kumāro sutvāpi 1- rāgena abhibhūto paṭhamajjhānā
parihāyi. So dūtaparamparaṃ pesesi "sīghaṃ ānetha sīghaṃ ānethā"ti. Te sabbattha
ekarattivāseneva bārāṇasiṃ patvā bahinagare ṭhitā rañño pesesuṃ 2- "ajja
pavisitabbaṃ, no"ti. Rājā "seṭṭhakulā ānītā dārikā, maṅgalakiriyaṃ katvā
mahāsakkārena pavesessāma, uyyānaṃ tāva naṃ nethā"ti āṇāpesi. Te tathā
akaṃsu. Sā accantasukhumālā yānugghātena ubbāḷhā addhānaparissamena
uppannavātarogā milātamālā viya hutvā rattimeva kālamakāsi. Amaccā
"sakkārā parikaṭṭhamhā"ti parideviṃsu. Rājā ca nāgarā ca "kulavaṃso vinaṭṭho"ti
parideviṃsu. Nagare mahākolāhalaṃ ahosi, kumārassa sutamatteyeva mahāsoko
udapādi. Tato kumāro sokassa mūlaṃ khaṇitumāraddho, so cintesi "ayaṃ soko
nāma na ajātassa hoti, jātassa pana hoti, tasmā jātiṃ paṭicca soko"ti
"jāti pana kiṃ paṭiccā"ti. Tato "bhavaṃ paṭicca jātī"ti evaṃ pubbabhāvanānubhāvena
yoniso manasikaronto anulomapaṭilomapaṭiccasamuppādaṃ disvā saṅkhāre sammasanto
tattheva nisinno paccekabodhiṃ sacchākāsi. Taṃ maggaphalasukhena sukhitaṃ santindriyaṃ
santamānasaṃ nisinnaṃ disvā paṇipātaṃ katvā amaccā āhaṃsu "mā soci deva,
mahanto jambudīpo, aññaṃ tato sundarataraṃ dārikaṃ 3- ānessāmā"ti so āha
"nāhaṃ socako, nissoko paccekabuddho ahan"ti. Ito paraṃ sabbaṃ purimagāthāya
sadisaṃ ṭhapetvā gāthāvaṇṇanaṃ.
      Gāthāvaṇṇanāya pana saṃsaggajātassāti jātasaṃsaggassa. Tattha
dassanasavanakāyasamullapanasambhogasaṃsaggavasena pañcavidho saṃsaggo. Tattha aññamaññaṃ
disvā cakkhuviññāṇavīthivasena uppannarāgo dassanasaṃsaggo nāma. Tattha sīhaladīpe
kāladīghavāpīgāme 4- piṇḍāya carantaṃ kalyāṇavihāravāsiṃ dīghabhāṇakadaharabhikkhuṃ
disvā paṭibaddhacittā kenaci upāyena taṃ alabhitvā kālakatā kuṭumbiyadhītā,
@Footnote: 1 cha.Ma. sutvāva  2 cha.Ma. pāhesuṃ  3 cha.Ma. ayaṃ pāṭho na dissati  4 Sī. kāladīghagāme

---------------------------------------------------------------------------------------------
page66.
Tassā nivāsanacoḷakaṃ 1- disvā "evarūpavatthadhāriniyā nāma saddhiṃ saṃvāsaṃ
nālatthan"ti hadayaṃ phāletvā kālakato so eva ca daharo nidassanaṃ.
      Parehi pana kathiyamānaṃ rūpādisampattiṃ attanā vā hasitalapitagītasaddaṃ
sutvā sotaviññāṇavīthivasena uppanno rāgo savanasaṃsaggo nāma. Tatrāpi
girigāmavāsīkammāradhītāya pañcahi kumārīhi saddhiṃ padumasaraṃ gantvā nhātvā
mālaṃ āropetvā uccāsaddena gāyantiyā ākāsena gacchanto saddaṃ sutvā
kāmarāgena visesā parihāyitvā anayabyasanaṃ patto pañcaggaḷaleṇavāsī tissadaharo
nidassanaṃ.
      Aññamaññaṃ aṅgaparāmasanena uppanno rāgo kāyasaṃsaggo nāma.
Dhammabhāsakadaharabhikkhu 2- cettha nidassanaṃ. Mahāvihāre kira daharabhikkhu dhammaṃ bhāsati,
tattha mahājane āgate rājāpi agamāsi saddhiṃ antepurena. Tato rājadhītāya
tassa rūpañca sarañca 3- āgamma balavarāgo uppanno tassa ca daharassāpi.
Taṃ disvā rājā sallakkhetvā sāṇipākārena parikkhipāpesi, te aññamaññaṃ
parāmasitvā āliṅgiṃsu. Puna sāṇipākāraṃ apanetvā passantā dvepi kālakateyeva
addasaṃsu. 4-
      Aññamaññaṃ ālapanasamullapane uppannarāgo pana samullapanasaṃsaggo
nāma. Bhikkhubhikkhunīhi saddhiṃ paribhogakaraṇe uppannarāgo sambhogasaṃsaggo nāma.
Dvīsupi cetesu pārājikappatto bhikkhu ca bhikkhunī ca nidassanaṃ. Marīcivaṭṭināma-
mahāvihāramahe kira duṭṭhagāmaṇi abhayamahārājā mahādānaṃ paṭiyādetvā ubhatosaṃghaṃ
parivisati. Tattha uṇhayāguyā dinnāya saṃghanavakasāmaṇerī anādhārakassa
saṃghanavakassa sāmaṇerassa dantavalayaṃ datvā samullāpaṃ akāsi, te ubhopi
upasampādetvā 5- saṭṭhivassā hutvā paratīraṃ gatā aññamaññaṃ samullāpena
pubbasaññaṃ paṭilabhitvā tāvadeva jātasinehā sikkhāpadaṃ vītikkamitvā pārājikā
ahesunti.
@Footnote: 1 nivāsanacoḷakhaṇḍaṃ    2 cha.Ma. dhammagāyanadaharabhikkhu    3 cha.Ma. saddañca
@4 cha.Ma. addasaṃsūti    5 cha.Ma. upasampajjitvā

---------------------------------------------------------------------------------------------
page67.
      Evaṃ pañcavidhe saṃsagge yena kenaci saṃsaggena jātasaṃsaggassa bhavati sneho,
purimarāgappaccayā balavarāgo uppajjati. Tato snehanvayaṃ dukkhamidaṃ pahoti,
tameva snehaṃ anugacchantaṃ sandiṭṭhikasamparāyikaṃ sokaparidevādinānappakārakaṃ
dukkhamidaṃ pahoti nibbattati bhavati jāyati. Apare pana "ārammaṇe cittassa
vossaggo saṃsaggo"ti bhaṇanti. Tato sneho, snehā dukkhamidanti.
      Evamatthappabhedaṃ imaṃ aḍḍhagāthaṃ vatvā so paccekabuddho āha "svāhaṃ
yamidaṃ snehanvayaṃ sokādidukkhaṃ pahoti, tassa dukkhassa mūlaṃ khaṇanto paccekasambodhiṃ
adhigato"ti. Evaṃ vutte te amaccā āhaṃsu "amhehi dāni bhante kiṃ
kattabban"ti tato so āha "tumhe vā aññe vā yo imamhā dukkhā
muccitukāmo, so sabbopi ādīnavaṃ snehajaṃ pekkhamāno, eko care
khaggavisāṇakappo"ti. Ettha ca yaṃ "snehanvayaṃ dukkhamidaṃ pahotī"ti vuttaṃ,
tadeva sandhāya "ādīnavaṃ snehajaṃ pekkhamāno"ti idaṃ vuttanti veditabbaṃ.
Atha vā yathāvuttena saṃsaggena saṃsaggajātassa bhavati sneho, snehanvayaṃ
dukkhamidaṃ pahoti, etaṃ yathābhūtaṃ ādīnavaṃ snehajaṃ pekkhamāno ahaṃ adhigatoti
evampi abhisambandhitvā catutthapādo pubbe vuttanayeneva udānavasena vuttoti
veditabbo. Tato paraṃ sabbaṃ purimagāthāya vuttasadisamevāti.
                      Saṃsaggagāthāvaṇṇanā samattā.
     [37] Mitte suhajjeti kā uppatti? ayaṃ paccekabodhisatto purimagāthāyaṃ
Vuttanayeneva uppajjitvā bārāṇasiyaṃ rajjaṃ kārento paṭhamajjhānaṃ nibbattetvā
"kiṃ samaṇadhammo varo, rajjaṃ varan"ti vīmaṃsitvā catunnaṃ amaccānaṃ hatthe
rajjaṃ niyyādetvā samaṇadhammaṃ karoti. Amaccā "dhammena samena karothā"ti
vuttāpi lañcaṃ gahetvā adhammena karonti, te lañcaṃ gahetvā sāmike
parājentā ekadā aññataraṃ rājavallabhaṃ parājesuṃ. So rañño bhattahārakehi
saddhiṃ pavisitvā sabbaṃ ārocesi. Rājā dutiyadivase sayaṃ vinicchayaṭṭhānaṃ
agamāsi. Tato mahājanakāyā "amaccā sāmike assāmike karontī"ti mahāsaddaṃ

---------------------------------------------------------------------------------------------
page68.
Karontā mahāyuddhaṃ viya akaṃsu. Atha rājā vinicchayaṭṭhānā vuṭṭhāya pāsādaṃ
abhiruhitvā samāpattiṃ appetuṃ nisinno tena saddena vikkhittattā 1- na sakkoti
appetuṃ. So "kiṃ me rajjena, samaṇadhammo varo"ti rajjasukhaṃ pahāya puna
samāpattiṃ nibbattetvā pubbe vuttanayeneva vipassitvā 2- paccekasambodhiṃ
sacchākāsi. Kammaṭṭhānañca pucchito imaṃ gāthaṃ abhāsi:-
               "mitte suhajje anukampamāno
                hāpeti atthaṃ paṭibaddhacitto
                etaṃ bhayaṃ santhave pekkhamāno
                eko care khaggavisāṇakappo"ti.
      Tattha mettāyanavasena mittā. Suhadayabhāvena suhajjā. Keci hi
ekantahitakāmatāya mittāva honti, na suhajjā. Keci gamanāgamanaṭṭhāna-
nisajjāsamullāpādīsu hadayasukhajananena suhajjāva honti, na mittā. Keci tadubhayavasena
suhajjā ceva mittā ca. Te duvidhā honti agāriyā anagāriyā ca. Tattha
agāriyā tividhā honti upakāro samānasukhadukkhā anukampakāti. Anagāriyā
visesena atthakkhāyino eva. Te catūhi aṅgehi samannāgatā honti. Yathāha:-
            "catūhi kho gahapatiputta ṭhānehi upakāro  mitto  suhado
       veditabbo, pamattaṃ rakkhati, pamattassa sāpateyyaṃ rakkhati, bhītassa
       paṭisaraṇaṃ *- hoti,  uppannesu  kiccakaraṇīyesu  taddiguṇaṃ  bhogaṃ
       anuppadeti". 3-
Tathā:-
            "catūhi kho gahapatiputta ṭhānehi samānasukhadukkho mitto suhado
       veditabbo,  guyhamassa ācikkhati, guyhamassa parigūhati, āpadāsu na
       vijahati, jīvitampissa atthāya pariccattaṃ hoti" 4-
@Footnote: 1 cha.Ma. vikkhittacitto  2 cha.Ma. vipassanto  * cha.Ma. saraṇaṃ  3 dī. pā. 11/261/162
@4 dī. pā. 11/262/163

---------------------------------------------------------------------------------------------
page69.
Tathā:-
            "catūhi kho gahapatiputta ṭhānehi anukampako mitto suhado
       veditabbo, abhavenassa na nandati,  bhavenassa nandati,  avaṇṇaṃ
       bhaṇamānaṃ nivāreti, vaṇṇaṃ bhaṇamānaṃ pasaṃsati". 1-
Tathā:-
            "catūhi kho gahapatiputta ṭhānehi atthakkhāyī mitto suhado
       veditabbo, pāpā nivāreti, kalyāṇe niveseti, assutaṃ sāveti,
       saggassa maggaṃ ācikkhatī"ti. 2- Tesvidha agāriyā adhippetā, atthato
       pana sabbepi yujjanti. Te mitte suhajje. Anukampamānoti
       anudayamāno, tesaṃ sukhaṃ upasaṃharitukāmo dukkhaṃ apaharitukāmo ca.
     Hāpeti atthanti diṭṭhadhammikasamparāyikaparamatthavasena tividhaṃ, tathā
attatthaparatthaubhayatthavasenapi tividhaṃ atthaṃ laddhavināsanena aladdhānuppādanenāti
dvidhāpi hāpeti vināseti. Paṭibaddhacittoti "ahaṃ imaṃ vinā na jīvissāmi, 3-
esa me gati, esa me parāyanan"ti evaṃ attānaṃ ṭhapentopi paṭibaddhacitto
hoti. "ime maṃ vinā na jīvanti, ahaṃ tesaṃ gati, tesaṃ parāyaṇan"ti
evaṃ attānaṃ uccaṭṭhāne ṭhapentopi paṭibaddhacitto hoti. Idha pana evaṃ
paṭibaddhacitto adhippeto. Etaṃ bhayanti etaṃ atthahāpanabhayaṃ, attano
samāpattihāniṃ sandhāya vuttaṃ. Santhaveti tividho santhavo taṇhādiṭṭhimittasanthavavasena.
Tattha aṭṭhasatappabhedāpi taṇhā taṇhāsanthavo, dvāsaṭṭhibhedāpi
diṭṭhi diṭṭhisanthavo, paṭibaddhacittatāya mittānukampanā mittasanthavo. So idha
adhippeto. Tena hissa samāpatti parihīnā. Tenāha "etaṃ bhayaṃ santhave
pekkhamāno ahaṃ adhigato"ti. Sesaṃ vuttasadisamevāti veditabbaṃ. 4-
                     Mittasuhajjagāthāvaṇṇanā samattā.
       [38] Vaṃso visāloti kā uppatti? pubbe kira kassapassa bhagavato
Sāsane tayo paccekabodhisattā pabbajitvā vīsativassasahassāni gatapaccāgatavattaṃ
@Footnote: 1 dī. pā. 11/264/163   2 dī. pā. 11/263/163   3 cha.Ma. jīvāmi
@4 cha.Ma. veditabbanti

---------------------------------------------------------------------------------------------
page70.
Pūretvā devaloke uppannā. Tato cavitvā tesaṃ seṭṭho 1-  bārāṇasirājakule
nibbatto, itare paccantarājakulesu. Te ubhopi kammaṭṭhānaṃ uggaṇhitvā
rajjaṃ pahāya pabbajitvā anukkamena paccekabuddhā hutvā nandamūlakapabbhāre
vasantā ekadivasaṃ samāpattito vuṭṭhāya "mayaṃ kiṃ kammaṃ katvā imaṃ lokuttarasukhaṃ
anuppattā"ti āvajjetvā paccavekkhamānā kassapabuddhakāle attano cariyaṃ
addasaṃsu. Tato "tatiyo kuhin"ti āvajjentā bārāṇasiyaṃ rajjaṃ kārentaṃ
disvā tassa guṇe saritvā "so pakatiyāva appicchatādiguṇasamannāgato
ahosi, amhākaññeva ovādako vattā vacanakkhamo pāpagarahī, handa
naṃ ārammaṇaṃ dassetvā mocessāmā"ti okāsaṃ gavesantā taṃ ekadivasaṃ
sabbālaṅkāravibhūsitaṃ uyyānaṃ gacchantaṃ disvā ākāsenāgantvā uyyānadvāre
veḷugumbamūle aṭṭhaṃsu. Mahājano attano 2- rājadassanena rājānaṃ oloketi.
Tato rājā "atthi nu kho koci mama dassane abyāvaṭo"ti olokento
paccekabuddhe addakkhi, saha dassaneneva cassa tesu sineho uppajji.
      So hatthikkhandhā oruyha santena upacārena te upasaṅkamitvā
"bhante kiṃnāmā tumhe"ti pucchi. Te āhaṃsu "mayaṃ mahārāja asajjamānā
nāmā"ti. Bhante asajjamānāti etassa ko atthoti. Alagganattho
mahārājāti. Tato taṃ veḷugumbaṃ dassentā āhaṃsu "seyyathāpi mahārāja
imaṃ veḷugumbaṃ sabbaso mūlakkhandhasākhā 3- saṃsibbitvā ṭhitaṃ asihattho puriso
mūle chetvā āviñchanto na sakkuṇeyya uddharituṃ, evameva tvaṃ anto ca
bahi ca jaṭāya jaṭito āsattavisatto tattha laggo. Seyyathāpi tassa
majjhagatopi 4- ayaṃ vaṃsakaḷīro asañjātasākhattā kenaci alaggo ṭhito, sakkā
ca pana agge vā mūle vā chetvā uddharituṃ, evameva mayaṃ katthaci
asajjamānā sabbadisā gacchāmā"ti tāvadeva catutthajjhānaṃ samāpajjitvā
passato eva rañño ākāsena nandamūlakapabbhāraṃ agamaṃsu. Tato rājā
@Footnote: 1 cha.Ma. jeṭṭhako  2 cha. atitto  3 Sī. mūlakhandhasākhānusākhaṃ,
@  cha.Ma. mūlakhandhasākhānusākhāhi   4 Sī. seyyathāpi vā panassa vemajjhe jātopi,
@  cha.Ma. seyyathāpi vā panassa vemajjhagatopi

---------------------------------------------------------------------------------------------
page71.
Cintesi "kadā nu kho ahampi evaṃ asajjamāne bhaveyyan"ti tattheva
nisīditvā vipassanto paccekabodhiṃ sacchākāsi. Purimanayeneva kammaṭṭhānaṃ
pucchito imaṃ gāthaṃ abhāsi:-
               "vaṃso visālova yathā visatto
                puttesu dāresu ca yā apekkhā
                vaṃsakkaḷīrova asajjamāno
                eko care khaggavisāṇakappo"ti.
     Tattha vaṃsoti veḷu. Visāloti vitthiṇṇo. Cakāro avadhāraṇattho,
evakāro vā ayaṃ, sandhivasenettha evakāro daṭṭhabbo. 1- Tassa parapadena
sambandho, taṃ pacchā yojessāma. Yathāti paṭibhāge. Visattoti laggo
jaṭito saṃsibbito. Puttesu dāresu cāti puttadhītubhariyāsu. Yā apekkhāti
yā taṇhā yo sneho. Vaṃsakkaḷīrova asajjamānoti vaṃsakaḷīro viya
alaggamāno. Kiṃ vuttaṃ hoti? yathā vaṃso visālo visatto eva hoti,
puttesu dāresu ca yā apekkhā, sāpi evaṃ tāni vatthūni saṃsibbitvā
ṭhitattā visattā eva. Svāhaṃ tāya apekkhāya apekkhavā visālo vaṃso viya
visattoti evaṃ apekkhāya ādīnavaṃ disvā taṃ pekkhaṃ maggañāṇena chindanto
ayaṃ vaṃsakaḷīro viya rūpādīsu vā lābhādīsu vā kāmabhavādīsu vā diṭṭhādīsu vā
taṇhāmānadiṭṭhivasena asajjamāno paccekabodhiṃ adhigatoti. Sesaṃ purimanayeneva
veditabbaṃ.
                      Vaṃsakaḷīragāthāvaṇṇanā samattā.
      [39] Migo araññamhīti kā uppatti? eko kira bhikkhu kassapassa
Bhagavato sāsane yogāvacaro kālaṃ katvā bārāṇasiyaṃ seṭṭhikule uppanno
aḍḍhe mahaddhane mahābhoge, so sarāgo 2- ahosi, tato paradāriko hutvā
tattheva kālakato niraye nibbatto tattha paccitvā vipākāvasesena seṭṭhibhariyāya
@Footnote: 1 Ma. vakāro daṭṭhabbo        2 cha.Ma. subhago

---------------------------------------------------------------------------------------------
page72.
Kucchimhi itthipaṭisandhiṃ aggahesi. Nirayato āgatānaṃ gattāni uṇhāni
honti, tena seṭṭhibhariyā ḍayhamānena udarena kicchena kasirena taṃ gabbhaṃ
dhāretvā kālena dārikaṃ vijāyi. Sā jātadivasato pabhuti mātāpitūnaṃ
sesabandhuparijanānañca dessā ahosi. Vayappattā ca yamhi kule dinnā,
tatthāpi sāmikasassusassurānaṃ dessāva ahosi appiyā amanāpā. Atha
nakkhatte ghosite seṭṭhiputto tāya saddhiṃ kīḷituṃ anicchanto vesiṃ ānetvā
kīḷati, sā taṃ dāsīnaṃ santikā sutvā seṭṭhiputtaṃ upasaṅkamitvā nānappakārehi
anunayitvā 1- āha "ayyaputta itthī nāma sacepi dasannaṃ rājūnaṃ kaniṭṭhā
hoti cakkavattino vā dhītā, tathāpi sāmikassa pesanakarā hoti, sāmike
anālapante sūle āropitā viya dukkhaṃ paṭisaṃvedeti. Sace ahaṃ anuggahārahā,
anuggahetabbā. No ce, vissajjetabbā, attano ñātikulaṃ gamissāmī"ti.
Seṭṭhiputto "hotu bhadde, mā soci, kīḷanasajjā hohi, nakkhattaṃ
kīḷissāmā"ti āha. Seṭṭhidhītā tāvatakenāpi sallāpamattakena ussāhajātā
"sve nakkhattaṃ kīḷissāmī"ti bahuṃ khajjabhojjaṃ paṭiyādeti. Seṭṭhiputto
dutiyadivase anārocetvāva kīḷanaṭṭhānaṃ gato. Sā "idāni pesessati, idāni
pesessatī"ti maggaṃ olokentī nisinnā ussūraṃ disvā manusse pesesi, te
paccāgantvā  "seṭṭhiputto gato"ti ārocesuṃ. Sā sabbaṃ taṃ paṭiyāditaṃ
ādāya yānaṃ abhiruhitvā uyyānaṃ gantuṃ āraddhā.
      Atha nandamūlakapabbhāre paccekasambuddho sattame divase nirodhā
vuṭṭhāya anotatte mukhaṃ dhovitvā nāgalatādantapoṇaṃ khāditvā "kattha ajja
bhikkhaṃ carissāmī"ti āvajjento taṃ seṭṭhidhītaraṃ disvā "imissā mayi sakkāraṃ
karitvā taṃ kammaṃ parikkhayaṃ gamissatī"ti ñatvā pabbhārasamīpe saṭṭhiyojanaṃ
manosilātalaṃ, tattha ṭhatvā nivāsetvā pattacīvaramādāya abhiññāpādakajjhānaṃ
samāpajjitvā ākāsenāgantvā tassā paṭipathe oruyha bārāṇasībhimukho
agamāsi. Taṃ disvāva dāsiyo seṭṭhidhītāya ārocesuṃ, sā yānā oruyha
@Footnote: 1 Ma. ānayitvā

---------------------------------------------------------------------------------------------
page73.
Sakkaccaṃ vanditvā pattaṃ gahetvā sabbarasasampannena khādanīyabhojanīyena
pūretvā padumapupphena ca 1- paṭicchādetvā heṭṭhāpi padumapupphaṃ katvā
pupphakalāpaṃ hatthena gahetvā paccekabuddhaṃ upasaṅkamitvā tassa hatthe pattaṃ
datvā vanditvā pupphakalāpahatthā patthesi "bhante yathā idaṃ pupphaṃ, evāhaṃ
yattha yattha uppajjāmi, tattha tattha mahājanassa piyā bhaveyyaṃ manāpā"ti.
Evaṃ patthetvā dutiyampi patthesi "bhante dukkho gabbhavāso, taṃ anupagamma
padumapupphe eva paṭisandhi bhaveyyā"ti. Tatiyampi patthesi "bhante jigucchanīyo
mātugāmo, cakkavattidhītāpi purisavasaṃ 2- gacchati, tasmā ahaṃ itthibhāvaṃ
anupagamma puriso bhaveyyan"ti. Catutthampi patthesi "bhante imaṃ saṃsāradukkhaṃ
atikkamma pariyosāne tumhehi pattaṃ amataṃ pāpuṇeyyan"ti.
      Evaṃ caturo paṇidhī katvā taṃ padumapupphakalāpaṃ pūjetvā paccekabuddhassa
pañcapatiṭṭhitena vanditvā "pupphasadiso eva me gandho ceva vaṇṇo ca
hotū"ti imaṃ pañcamaṃ paṇidhiṃ akāsi. Tato paccekabuddho pattaṃ pupphakalāpañca
gahetvā ākāse ṭhatvā:-
        "icchitaṃ patthitaṃ tuyhaṃ        khippameva samijjhatu
         sabbe pūrentu saṅkappā    cando paṇṇaraso yathā"ti
imāya gāthāya seṭṭhidhītā anumodanaṃ katvā "seṭṭhidhītā maṃ gacchantaṃ
passatū"ti adhiṭṭhahitvā nandamūlakapabbhāraṃ agamāsi. Seṭṭhidhītāya taṃ disvā
mahatī pīti uppannā, bhavantare kataṃ akusalakammaṃ anokāsatāya parikkhīṇaṃ,
ciñcambiladhotatambabhājanamiva suddhā jātā. Tāvadeva cassā patikule ñātikule
ca sabbo jano tuṭṭho "kiṃ karomā"ti piyavacanāni paṇṇākārāni ca pesesi.
Seṭṭhiputto manusse pesesi "sīghaṃ sīghaṃ ānetha seṭṭhidhītaraṃ, ahaṃ
vissaritvā uyyānaṃ āgato"ti. Tato pabhuti ca naṃ ure vilittacandanaṃ viya
āmuttamuttāhāraṃ viya pupphamālaṃ viya ca piyāyanto parihari.
@Footnote: 1 cha.Ma. ayaṃ saddo na dissati      2 cha.Ma. paravasaṃ

---------------------------------------------------------------------------------------------
page74.
      Sā tattha yāvatāyukaṃ issariyabhogasukhaṃ anubhavitvā kālaṃ katvā
purisabhāvena devaloke padumapupphe uppajji. So devaputto gacchantopi
padumapupphagabbheyeva gacchati, tiṭṭhantopi, nisīdantopi, sayantopi padumagabbheyeva
sayati. Mahāpadumadevaputtoti cassa nāmaṃ akaṃsu. Evaṃ so tena iddhānubhāvena
anulomapaṭilomaṃ chadevaloke eva saṃsarati.
      Tena ca samayena bārāṇasirañño vīsatiitthisahassāni honti, rājā
ekissāpi kucchiyaṃ puttaṃ na labhati. Amaccā rājānaṃ viññāpesuṃ "deva
kulavaṃsānupālako putto icchitabbo, atraje avijjamāne khetrajopi kulavaṃsadharo
hotī"ti. Rājā "ṭhapetvā mahesiṃ avasesā nāṭakitthiyo sattāhaṃ dhammanāṭakaṃ
karothā"ti yathākāmaṃ bahi carāpesi, tathāpi puttaṃ nālattha. Puna amaccā
āhaṃsu "mahārāja mahesī nāma puññena ca paññāya ca sabbitthīnaṃ aggā,
appeva nāma devo mahesiyāpi kucchimhi puttaṃ labheyyā"ti. Rājā mahesiyā
etamatthaṃ ārocesi. Sā āha "mahārāja yā itthī saccavādinī sīlavatī,
sā puttaṃ labheyya, hirottapparahitāya kuto putto"ti pāsādaṃ abhiruhitvā
pañcasīlāni samādiyitvā punappunaṃ anumajjati, sīlavatiyā rājadhītāya pañcasīlāni
anumajjantiyā puttapatthanācitte uppannamatte sakkassa āsanaṃ santappi.
      Atha sakko āsanatāpakāraṇaṃ āvajjento etamatthaṃ viditvā "sīlavatiyā
rājadhītāya puttavaraṃ demī"ti ākāsenāgantvā deviyā pamukhe 1- ṭhatvā "kiṃ
patthesi devī"ti pucchi. Puttaṃ mahārājāti. "dammi te devi puttaṃ, mā
cintayī"ti vatvā devalokaṃ gantvā "atthi nu kho ettha khīṇāyuko"ti
āvajjento "ayaṃ mahāpadumo uparidevaloke uppajjituṃ ito cavatī"ti ñatvā
tassa vimānaṃ gantvā "tāta mahāpaduma manussalokaṃ gacchāhī"ti yāci. So
āha "mahārāja mā evaṃ bhaṇi, jeguccho manussaloko"ti. Tāta tvaṃ
manussaloke puññaṃ katvā idhūpapanno, tattheva ṭhatvā pāramiyo pūretabbā,
gaccha tātāti. Dukkho mahārāja gabbhavāso, na sakkomi tattha vasitunti.
@Footnote: 1 cha.Ma. sammukhe

---------------------------------------------------------------------------------------------
page75.
"kiṃ te tāta gabbhavāsena, tathā hi tvaṃ kammaṃ akāsi, yathā padumagabbheyeva
nibbattissasi, gaccha tātā"ti punappunaṃ vuccamāno adhivāsesi.
      Tato mahāpadumo devalokā cavitvā bārāṇasirañño uyyāne
silāpaṭṭapokkharaṇiyaṃ padumagabbhe nibbatto. Tañca rattiṃ mahesī paccūsasamaye
supinantena vīsatiitthisahassaparivutā uyyānaṃ gantvā silāpaṭṭapokkharaṇiyaṃ
padumasare puttaṃ laddhā viyā ahosi. Sā pabhātāya rattiyā sīlāni
rakkhamānā tatheva tattha gantvā ekaṃ padumapupphaṃ addasa, taṃ neva tīre hoti
na gambhīre. Saha dassaneneva cassā tattha puttasineho uppajji. Sā
sāmaṃyeva pavisitvā taṃ pupphaṃ aggahesi, pupphe gahitamatteyeva pattāni vikasiṃsu.
Tattha pattake 1- āsittasuvaṇṇapaṭimaṃ viya dārakaṃ addasa, disvāva "putto me
laddho"ti saddaṃ nicchāresi. Mahājano sādhukārasahassāni muñci. Rañño ca
pesesi. Rājā sutvā "kattha laddho"ti pucchitvā laddhokāsañca sutvā
"uyyānañca pokkharaṇiyaṃ padumañca amhākaṃyeva khettaṃ, tasmā amhākaṃ
khette jātattā khetrajo nāmāyaṃ putto"ti vatvā nagaraṃ pavesetvā
vīsatisahassaitthiyo dhātikiccaṃ kārāpesi. Yā yā kumārassa ruciṃ ñatvā
patthitapatthitaṃ khādanīyaṃ khādāpeti, sā sā sahassaṃ labhati. Sakalabārāṇasī
calitā, sabbo jano kumārassa paṇṇākārasahassāni pesesi. Kumāro taṃ taṃ
atinetvā "imaṃ khāda, imaṃ bhuñjā"ti vuccamāno bhojanena ubbāḷho
ukkaṇṭhito hutvā gopuradvāraṃ gantvā lākhāguḷakena kīḷati.
      Tadā aññataro paccekabuddho bārāṇasiṃ nissāya isipatane vasati,
so kālasseva vuṭṭhāya senāsanavattasarīraparikammamanasikārādīni sabbakiccāni
katvā paṭisallānā vuṭṭhito "ajja kattha bhikkhaṃ gahessāmī"ti āvajjento
kumārassa sampattiṃ disvā "esa pubbe kiṃ kammamakarī"ti vīmaṃsanto "mādisassa
piṇḍapātaṃ datvā catasso patthanā patthesi, tattha tisso siddhā, ekā
tāva na sijjhati, tassa upāyena ārammaṇaṃ dassemī"ti bhikkhācariyavasena
@Footnote: 1 cha.Ma. taṭṭake

---------------------------------------------------------------------------------------------
page76.
Kumārassa santikaṃ agamāsi. Kumāro taṃ disvā "samaṇa mā idha āgacchi,
ime hi tampi `idaṃ khāda, idaṃ bhuñjā'ti vadeyyun"ti āha. So ekavacaneneva
tato nivattitvā attano senāsanaṃ pāvisi. Kumāro parijanaṃ āha "ayaṃ
samaṇo mayā vuttamatto nivatto, kuddho nu kho mamā"ti. Tato tehi
"pabbajitā nāma deva na kodhaparāyanā honti, parena pasannamanena yaṃ
dinnaṃ hoti, tena yāpentī"ti vuccamānopi "kuddho eva mamāyaṃ samaṇo,
khamāpessāmi nan"ti mātāpitūnaṃ ārocetvā hatthiṃ abhiruhitvā mahatā
rājānubhāvena isipatanaṃ gantvā migayūthaṃ disvā pucchi "kiṃ nāma ete"ti. Ete
sāmi migā nāmāti. Ete 1- "imaṃ khādatha, imaṃ bhuñjatha, imaṃ sāyathā"ti vatvā
paṭijaggantā atthīti. Natthi sāmi, yattha tiṇodakaṃ sulabhaṃ, tattha vasantīti.
      Kumāro "yathā ime arakkhiyamānāva yattha icchanti, tattha vasanti,
kadā nu kho ahampi evaṃ vaseyyan"ti etamārammaṇaṃ aggahesi. Paccekabuddhopi
tassa āgamanaṃ ñatvā senāsanamaggañca caṅkamañca sammajjitvā maṭṭhaṃ katvā
ekadvikkhattuṃ caṅkamitvā padanikkhepaṃ dassetvā divāvihārokāsañca paṇṇasālañca
sammajjitvā maṭṭhaṃ katvā pavisanapadanikkhepaṃ dassetvā nikkhamanapadanikkhepaṃ
adassetvā aññatra agamāsi, kumāro tattha gantvā taṃ padesaṃ sammajjitvā
maṭṭhaṃ kataṃ 2- disvā "vasati maññe ettha so paccekabuddho"ti parijanena
bhāsitaṃ sutvā āha "pātopi hesa 3- samaṇo duṭṭho, 4- idāni hatthiassādīhi 5-
attano okāsaṃ akkantaṃ 6- disvā suṭṭhutaraṃ dusseyya, 7- idheva tumhe
nisīdathā"ti 8- hatthikkhandhato oruyha ekakova senāsanaṃ paviṭṭho vattasīsena
susammaṭṭhokāse padanikkhepaṃ disvā "ayaṃ samaṇo ettha caṅkamanto na
vaṇijjādikammaṃ cintesi, addhā attano hitameva cintesi maññe"ti
pasannamānaso caṅkamaṃ āruhitvā dūrīkataputhuvitakko gantvā pāsāṇaphalake
@Footnote: 1 cha.Ma. etesaṃ   2 ka. maṭṭhakataṃ     3 cha.Ma. so    4 cha.Ma. kuddho
@5 ka....dīni     6 ka. akkantāni   7 cha.Ma. kujjheyya  8 cha.Ma. tiṭṭhathā"ti

---------------------------------------------------------------------------------------------
page77.
Nisīditvā sañjātaekaggo hutvā paṇṇasālaṃ pavisitvā vipassanto paccekabodhiñāṇaṃ
adhigantvā purimanayeneva purohitena kammaṭṭhāne pucchite gaganatale
nisinno imaṃ gāthamāha
               "migo araññamhi yathā abaddho
                yenicchakaṃ gacchati gocarāya
                viññū naro seritaṃ pekkhamāno
                eko care khaggavisāṇakappo"ti.
      Tattha migoti dve migā tiṇamigo 1- ca pasadamigo ca. Apica sabbesaṃ
āraññikānaṃ catuppadānametaṃ adhivacanaṃ. Idha pana pasadamigo adhippetoti
vadanti. 2- Araññamhīti gāmañca gāmūpacārañca ṭhapetvā avasesaṃ araññaṃ, idha
pana uyyānamadhippetaṃ tasmā uyyānamhīti vuttaṃ hoti, yathāti paṭibhāge.
Abaddhoti rajjubandhanādīhi abaddho, etena vissatthacariyaṃ dīpeti. Yenicchakaṃ
gacchati gocarāyāti yena yena disābhāgena gantumicchati, tena tena disābhāgena
gocarāya gacchati. Vuttampi cetaṃ bhagavatā:-
            "seyyathāpi bhikkhave āraññako migo araññe pavane caramāno
        vissattho gacchati, vissattho tiṭṭhati, vissattho nisīdati, vissattho
        seyyaṃ kappeti. Taṃ kissa hetu, anāpāthagato bhikkhave luddassa,
        evameva kho bhikkhave bhikkhu vivicceva kāmehi .pe. Paṭhamaṃ jhānaṃ
        upasampajja viharati. Ayaṃ vuccati bhikkhave bhikkhu andhamakāsi  māraṃ  3-
        apadaṃ, vadhitvā mārassa cakkhuṃ adassanaṃ gato pāpimato"ti  4-
        vitthāro.
@Footnote: 1 cha.Ma. eṇimigo    2 cha.Ma. idha pana pasadamigo adhippeto    3 Ma. mārassa
@4 Ma.mū. 12/287/250-1

---------------------------------------------------------------------------------------------
page78.
      Viññū naroti paṇḍitapuriso. Seritanti sacchandavuttitaṃ aparāyattavuttitaṃ. 1-
2- Idaṃ vuttaṃ hoti:- yathā migo araññamhi abaddho yenicchakaṃ gacchati
gocarāya, tathā ahampi taṇhābandhanaṃ chinditvā evaṃ gaccheyyanti, tasmā
aññopi viññū paṇḍito naro seritaṃ pekkhamāno eko careti. 2-
                     Migaaraññagāthāvaṇṇanā samattā.
      [40] Āmantanā hotīti kā uppatti? atīte kira ekavajjikabrahmadatto
Nāma rājā ahosi mudukajātiko. Yadā amaccā tena saha yuttaṃ vā ayuttaṃ
vā mantetukāmā honti, tadā naṃ pāṭiyekkaṃ pāṭiyekkaṃ ekamantaṃ nenti.
Taṃ ekadivasaṃ divāseyyaṃ upagataṃ aññataro amacco "deva mama sotabbaṃ
atthī"ti ekamante gamanaṃ yāci, so uṭṭhāya agamāsi. Puna eko mahāupaṭṭhāne
nisinnaṃ varaṃ yāci, eko hatthikkhandhe, eko assapiṭṭhiyaṃ, eko suvaṇṇarathe,
eko sirikāya nisīditvā uyyānaṃ gacchantaṃ yāci, rājā tato orohitvā
ekamantaṃ agamāsi. Aparo janapadacārikaṃ gacchantaṃ yāci, tassāpi vacanaṃ sutvā
hatthikkhandhato oruyha ekamantaṃ agamāsi. Evaṃ so tehi nibbinno hutvā
pabbaji. Amaccā issariyena vaḍḍhanti. Tesu eko gantvā rājānaṃ āha
"amukaṃ mahārāja janapadaṃ mayhaṃ dehī"ti. Rājā "taṃ itthannāmo bhuñjatī"ti
bhaṇati, so rañño vacanaṃ anādiyitvā "gacchāmahaṃ taṃ janapadaṃ gahetvā
bhuñjāmī"ti tattha gantvā kalahaṃ katvā puna ubhopi rañño santikaṃ āgantvā
aññamaññassa dosaṃ ārocenti, rājā "na sakkā ime tosetun"ti tesaṃ
lobhe ādīnavaṃ disvā vipassanto paccekasambodhiṃ sacchākāsi. So purimanayeneva
imaṃ udānagāthaṃ akāsi:-
@Footnote: 1 cha.Ma. aparāyattataṃ  2-2 cha.Ma. pekkhamānoti paññācakkhunā olokayamāno. atha vā
@dhammaseritaṃ puggalaseritañca. lokuttaradhammā hi kilesavasaṃ agamanato serino tehi
@samannāgatā puggalā ca, tesaṃ bhāvaniddeso seritā. taṃ pekkhamānoti kiṃ vuttaṃ hoti
@"yathā migo araññamhi abaddho yenacchakaṃ gacchata gocarāya, kadā nu kho ahampi evaṃ
@gaccheyyan"ti iti me tumhehi ito cito ca parivāretvā ṭhitehi baddhassa
@yenicchakaṃ gantuṃ alabhantassa tasmiṃ yenicchakagamanābhāvena yenicchakagamane cānisaṃsaṃ
@disvā anukkamena samathavipassanā pāripūriṃ agamaṃsu. tato paccekabodhiṃ adhigatomhi.
@tasmā aññepi viññū paṇḍito naro seritaṃ pekkhamāno eko care
@khaggavisāṇakappoti. sesaṃ vuttanayeneva veditabbanti.

---------------------------------------------------------------------------------------------
page79.
               "āmantanā hoti sahāyamajjhe
                vāse ṭhāne gamane cārikāya
                anabhijjhitaṃ seritaṃ pekkhamāno
                eko care khaggavisāṇakappo"ti.
      Tassattho:- sahāyamajjhe ṭhitassa divāseyyasaṅkhāte vāse ca,
mahāupaṭṭhānasaṅkhāte ṭhāne ca, uyyānagamanasaṅkhāte gamane ca, janapadacārikasaṅkhātāya
cārikāya ca "idaṃ me suṇa, idaṃ me dehī"tiādinā nayena tathā tathā āmantanā
hoti, tasmā ahaṃ tattha nibbijjitvā yāyaṃ ariyajanasevitā anekānisaṃsā
ekantasukhā, evaṃ santepi lobhābhibhūtehi sabbakāpurisehi anabhijjhitā anabhipatthitā
pabbajjā, taṃ anabhijjhitaṃ paresaṃ avasavattanena dhammapuggalavasena ca seritaṃ
pekkhamāno vipassanaṃ ārabhitvā anukkamena paccekasambodhiṃ adhigatosmīti. Sesaṃ
vuttanayameva. 1-
                     Āmantanagāthāvaṇṇanā samattā.
      [41] Khiḍḍā ratīti kā uppatti? bārāṇasiyaṃ ekaputtakabrahmadatto
Nāma rājā ahosi, so cassa ekaputtako piyo ahosi manāpo pāṇasamo,
so sabbairiyāpathesu puttaṃ gahetvāva vattati. So ekadivasaṃ uyyānaṃ gacchanto
taṃ ṭhapetvā gato, kumāropi taṃdivasaññeva uppannena byādhinā mato. Amaccā
"puttasinehena rañño hadayampi phaleyyā"ti anārocetvāva naṃ jhāpesuṃ. Rājā
uyyāne surāmadena matto puttaṃ neva sari, tathā dutiyadivasepi nhānabhojanavelāsu,
atha bhuttāvī nisinno saritvā "puttaṃ me ānethā"ti āha. Tassa anurūpena
vidhānena taṃ pavuttiṃ ārocesuṃ. Tato sokābhibhūto nisinno evaṃ yoniso
manasākāsi "imasmiṃ sati idaṃ hoti, imassuppādā idaṃ uppajjatī"ti. So
evaṃ anukkamena anulomapaṭilomaṃ paṭiccasamuppādaṃ sammasanto paccekasambodhiṃ
sacchākāsi. Sesaṃ saṃsaggagāthāya vuttasadisameva ṭhapetvā gāthāyatthavaṇṇanaṃ.
@Footnote: 1 cha.Ma......nayamevāti

---------------------------------------------------------------------------------------------
page80.
      Atthavaṇṇanāyaṃ pana khiḍḍāti kīḷanā. Sā duvidhā hoti kāyikā ca
vācasikā ca. Tattha kāyikā nāma hatthīhipi kīḷanti, assehipi rathehipīti 1-
evamādi. Vācasikā nāma gītaṃ silokabhaṇanaṃ mukhabherīti evamādi. Ratīti pañcakāmaguṇarati.
Vipulanti yāva aṭṭhimiñjaṃ āhacca ṭhānena sakalattabhāvabyāpakaṃ. Sesaṃ pākaṭameva.
Anusandhiyojanāpi cettha saṃsaggagāthāya vuttanayeneva veditabbā, tato parañca
sabbanti.
                     Khiḍḍāratigāthāvaṇṇanā samattā.
      [42] Cātuddisoti kā uppatti? pubbe kira kassapabhagavato
Sāsane pañca paccekabodhisattā pabbajitvā vīsativassasahassāni gatapaccāgatavattaṃ
pūretvā devaloke uppannā. Tato cavitvā tesaṃ jeṭṭhako bārāṇasiyaṃ
rājā ahosi, sesā pākatikarājāno. Te cattāropi kammaṭṭhānaṃ uggaṇhitvā
rajjaṃ pahāya pabbajitvā anukkamena paccekabuddhā hutvā nandamūlakapabbhāre
vasantā ekadivasaṃ samāpattito vuṭṭhāya vaṃsakaḷīragāthāyaṃ vuttanayeneva attano
kammañca sahāyañca āvajjetvā ñatvā bārāṇasiyaṃ rañño upāyena
ārammaṇaṃ dassetuṃ okāsaṃ gavesanti. So ca rājā tikkhattuṃ rattiyā
ubbijjati, bhīto vissaraṃ karoti, mahātale dhāvati. Purohitena kālasseva
vuṭṭhāya sukhaseyyaṃ pucchitopi "kuto me ācariya sukhan"ti sabbaṃ taṃ pavuttiṃ
ārocesi. Purohitopi "ayaṃ rogo suṭṭhutaraṃ 2- na sakkā yena kenaci
uddhaṃvirecanādinā bhesajjakammena vinetuṃ, mayhaṃ pana khādanūpāyo uppanno"ti
cintetvā "rajjahānijīvitantarāyādīnaṃ pubbanimittaṃ etaṃ mahārājā"ti rājānaṃ
suṭṭhutaraṃ ubbejetvā tassa vūpasamanatthaṃ "ettake ca ettake ca hatthiassarathādayo
hiraññasuvaṇṇañca dakkhiṇaṃ katvā 3- yañño yajitabbo"ti taṃ yaññayajane samādapesi.
@Footnote: 1 cha.Ma. rathehipi dhanūhipīti    2 cha.Ma. ayaṃ pāṭho na dissati  3 cha.Ma. datvā

---------------------------------------------------------------------------------------------
page81.
      Tato paccekabuddhā anekāni pāṇasahassāni yaññatthāya sampiṇḍiyamānāni
disvā "etasmiṃ kamme kate dubbodhaneyyo hoti. 1- Handa naṃ
paṭikacceva gantvā pekkhāmā"ti vaṃsakaḷīragāthāya vuttanayeneva āgantvā
piṇḍāya caramānā rājaṅgaṇe paṭipāṭiyā agamaṃsu. Rājā sīhapañjare ṭhito
rājaṅgaṇaṃ olokayamāno te addakkhi, saha dassaneneva cassa sineho
uppajji. Tato te pakkosāpetvā ākāsatale paññattāsane nisīdāpetvā
sakkaccaṃ bhojāpetvā 2- katabhattakicce "ke tumhe"ti pucchi. Mayaṃ mahārāja
cātuddisā nāmāti. Bhante cātuddisāti imassa ko atthoti. Catūsu disāsu
katthaci kutoci bhayaṃ vā cittutrāso vā amhākaṃ natthi mahārājāti. Bhante
tumhākaṃ taṃ bhayaṃ kiṃkāraṇā na hotīti. "mayaṃ hi mahārāja mettaṃ bhāvema,
karuṇaṃ bhāvema, muditaṃ bhāvema, upekkhaṃ bhāvema, tena no taṃ bhayaṃ na hotī"ti
vatvā uṭṭhāyāsanā attano vasatiṃ agamaṃsu.
      Tato rājā cintesi "ime samaṇā mettādibhāvanāya bhayaṃ na hotīti
bhaṇanti, brāhmaṇā pana anekasahassapāṇavadhaṃ vaṇṇayanti, kesaṃ nu kho vacanaṃ
saccan"ti. Athassa etadahosi "samaṇā suddhena asuddhaṃ dhovanti, brāhmaṇā
pana asuddhena asuddhaṃ. Na ca sakkā asuddhenāsuddhaṃ dhovituṃ, pabbajitānaṃ
eva vacanaṃ saccan"ti. So "sabbe sattā sukhitā hontū"tiādinā nayena
mettādayo cattāropi brahmavihāre bhāvetvā hitapharaṇacittena amacce
āṇāpesi "sabbe pāṇe muñcatha, sītāni pānīyāni pivantu, haritāni tiṇāni
khādantu, sīto ca nesaṃ vāto upavāyatū"ti. Te tathā akaṃsu.
      Tato rājā "kalyāṇamittānaṃ vacaneneva pāpakammato muttomhī"ti tattheva
nisinno vipassitvā paccekasambodhiṃ sacchākāsi. Amaccehi ca bhojanavelāyaṃ
"bhuñja mahārāja kālo"ti vutte "nāhaṃ rājā"ti purimanayeneva sabbaṃ vatvā
imaṃ udānabyākaraṇagāthaṃ abhāsi:-
@Footnote: 1 cha.Ma. bhavissati         2 cha.Ma. bhojetvā

---------------------------------------------------------------------------------------------
page82.
               "cātuddiso appaṭigho ca hoti
                santussamāno itarītarena
                parissayānaṃ sahitā achambhī
                eko care khaggavisāṇakappo"ti.
      Tattha cātuddisoti catūsu disāsu yathāsukhavihārī, "ekaṃ disaṃ pharitvā
viharatī"tiādinā 1- vā nayena brahmavihārabhāvanāpharitā catasso disā assa
santītipi cātuddiso. Tāsu disāsu katthaci satte saṅkhāre vā bhayena na
paṭihaññatīti appaṭigho. Santussamānoti dvādasavidhassa santosassa vasena
santussako. Itarītarenāti uccāvacena paccayena. Parissayānaṃ sahitā achambhīti
ettha parissayanti kāyacittāni, parihāpenti vā tesaṃ sampattiṃ, tāni vā
paṭicca sayantīti parissayā, bāhirānaṃ sīhabyagghādīnaṃ abbhantarānañca
kāmacchandādīnaṃ kāyacittupaddavānaṃ etaṃ adhivacanaṃ. Te parissaye adhivāsanakhantiyā
ca vīriyādīhi dhammehi ca sahatīti parissayānaṃ sahitā, thaddhabhāvakarabhayābhāvena 2-
achambhī. Kiṃ vuttaṃ hoti? yathā te cattāro samaṇā, evaṃ itarītarena
paccayena santussamāno ettha paṭipattipadaṭṭhāne santose ṭhito catūsu
disāsu mettādibhāvanāya cātuddiso, sattasaṅkhāresu paṭihananabhayābhāvena
appaṭigho ca hoti. So cātuddisattā vuttappakārānaṃ parissayānaṃ sahitā,
appaṭighattā achambhī ca hotīti evaṃ paṭipattiguṇaṃ disvā yoniso
paṭipajjitvā paccekabodhiṃ adhigatomhīti. Atha vā te samaṇā viya santussamāno
itarītarena vuttanayeneva cātuddiso hotīti ñatvā evaṃ cātuddisabhāvaṃ
patthayanto yoniso paṭipajjitvā adhigatomhi. Tasmā aññopi īdisaṃ ṭhānaṃ
patthayamāno cātuddisatāya parissayānaṃ sahitā appaṭighatāya ca achambhī hutvā
eko care khaggavisāṇakappoti. Sesaṃ vuttanayameva.
                     Cātuddisagāthāvaṇṇanā samattā.
@Footnote: 1 aṅ. catukka. 21/125/145, dī.pā. 11/308/200  2 Sī. thaddhabhāvakaraṇabhayābhāvena,
@cha.Ma....karabhayābhāvena

---------------------------------------------------------------------------------------------
page83.
      [43] Dussaṅgahāti kā uppatti? bārāṇasirañño kira aggamahesī
kālamakāsi. Tato vītivattesu sokadivasesu ekaṃ divasaṃ amaccā "rājūnaṃ nāma
tesu tesu kiccesu aggamahesī avassaṃ icchitabbā, sādhu devo aññaṃ deviṃ
ānetū"ti yāciṃsu. Rājā "tena hi bhaṇe jānāthā"ti āha. Te pariyesantā
sāmantarajje rājā mato, tassa devī rajjaṃ anusāsati, sā ca gabbhinī hoti,
amaccā "ayaṃ rañño anurūpā"ti ñatvā taṃ yāciṃsu. Sā "gabbhinī nāma
manussānaṃ manāpā na hoti, sace āgametha, yāva vijāyāmi, evaṃ hotu. No
ce, aññaṃ pariyesathā"ti āha. Te raññopi etamatthaṃ ārocesuṃ. Rājā
"gabbhinīpi hotu ānethā"ti. Te ānesuṃ. Rājā taṃ abhisiñcitvā sabbaṃ
mahesiyā bhogaṃ adāsi, tassā parijanañca nānāvidhehi paṇṇākārehi
saṅgaṇhāti. Sā kālena pattaṃ vijāyi, tampi rājā attano puttaṃ viya 1-
sabbiriyāpathesu aṅke ca ure ca katvā viharati. Tato deviyā parijano
cintesi "rājā ativiya saṅgaṇhāti kumāraṃ, ativissāsaniyāni 2- rājahadayāni,
handa naṃ paribhedemā"ti.
      Tato kumāraṃ "tvaṃ tāta amhākaṃ rañño putto, na imassa rañño,
mā ettha vissāsaṃ āpajjī"ti āhaṃsu. Atha kumāro "ehi puttā"ti raññā
vuccamānopi hatthe gahetvā ākaḍḍhiyamānopi pubbe viya rājānaṃ na
allīyati. Rājā "kiṃ etan"ti vīmaṃsanto taṃ pavattiṃ ñatvā "are ete
mayā evaṃ saṅgahitāpi paṭikūlavuttino evā"ti nibbijjitvā rajjaṃ pahāya
pabbajito. "rājā pabbajito"ti amaccaparijanāpi bahū pabbajitā, "saparijano
rājā pabbajito"ti manussā paṇīte paccaye upanāmenti, 3- rājā paṇīte
paccaye yathāvuḍḍhaṃ dāpeti. Tattha ye sundaraṃ labhanti, te tussanti. Itare
ujjhāyanti "mayaṃ pariveṇasammajjanādīni sabbakiccāni karontā lūkhabhattaṃ
jiṇṇavatthañca labhāmā"ti. So tampi ñatvā "are yathāvuḍḍhaṃ diyyamānepi
nāma ujjhāyanti, aho ayaṃ parisā dussaṅgahā"ti pattacīvaraṃ ādāya eko
@Footnote: 1 cha.Ma. jātaputtamiva     2 Sī. avissanīyāni     3 cha.Ma. upanenti

---------------------------------------------------------------------------------------------
page84.
Araññaṃ pavisitvā vipassanaṃ ārabhitvā paccekabodhiṃ sacchākāsi. Tattha āgatehi
ca kammaṭṭhānaṃ pucchito imaṃ gāthaṃ abhāsi:-
               "dussaṅgahā pabbajitāpi eke
                atho gahaṭṭhā gharamāvasantā
                appossukko paraputtesu hutvā
                eko care khaggavisāṇakappo"ti.
      Sā atthato pākaṭā eva. Ayaṃ pana yojanā:- dussaṅgahā
pabbajitāpi eke, ye asantosābhibhūtā, tathāvidhā eva ca atho gahaṭṭhā
gharamāvasantā. Etamahaṃ dussaṅgahabhāvaṃ jigucchanto vipassanaṃ ārabhitvā
paccekabodhiṃ adhigatomhīti. Sesaṃ purimanayeneva veditabbaṃ. 1-
                     Dussaṅgahagāthāvaṇṇanā samattā.
      [44] Oropayitvāti kā uppatti? bārāṇasiyaṃ kira
Cātumāsikabrahmadatto nāma rājā gimhānaṃ paṭhame māse uyyānaṃ gato tattha ramaṇīye
bhūmibhāge nīlaghanapattasañchannaṃ koviḷārarukkhaṃ disvā "koviḷāramūle mama sayanaṃ
paññāpethā"ti vatvā uyyāne kīḷitvā sāyanhasamayaṃ tattha seyyaṃ kappesi.
Puna gimhānaṃ majjhime māse uyyānaṃ gato, tadā koviḷāro pupphito
hoti, tadāpi tatheva akāsi. Puna gamhānaṃ pacchime māse gato, tadā
koviḷāro sañchinnapatto 2- sukkharukkho viya hoti, tadāpi so adisvāva taṃ
rukkhaṃ pubbaparicayena tattheva seyyaṃ āṇāpesi, amaccā jānantāpi "raññā
āṇattan"ti bhayena tattha sayanaṃ paññāpesuṃ. So uyyāne kīḷitvā
sāyanhasamayaṃ tattha seyyaṃ kappento taṃ rukkhaṃ disvā "are ayaṃ pubbe
sañchannapatto maṇimayo viya abhirūpadassano ahosi, tato maṇivaṇṇasākhantare
ṭhapitapavāḷaṅkurasadisehi pupphehi sassirikacārudassano ahosi,
muttādalasadisavālikākiṇṇo cassa heṭṭhā bhūmibhāgo bandhanā pamuttapupphasañchanno
@Footnote: 1 cha.Ma. veditabbanti       2 Sī. saṃsīnapatto

---------------------------------------------------------------------------------------------
page85.
Rattakambalasanthato viya ahosi, so nāmajja sukkharukkho viya sākhāmattāvaseso
ṭhito, aho jarāya upahato koviḷāro"ti cintetvā "anupādinnampi tāva
jarā haññati, kimaṅgaṃ pana upādinnan"ti aniccasaññaṃ paṭilabhi. Tadanusāreneva
sabbasaṅkhāre dukkhato anattato ca vipassanto "aho vatāhampi sañchinnapatto
koviḷāro viya apetagihibyañjano bhaveyyan"ti patthayamāno anupubbena tasmiṃ
sayanatale dakkhiṇena passena nipannoyeva paccekabodhiṃ sacchākāsi, tato
gamanakāle amaccehi "kālo gantuṃ mahārājā"ti vutte "nāhaṃ rājā"tiādīni
vatvā purimanayeneva gāthaṃ abhāsi:-
               "oropayitvā gihibyañjanāni
                sañchinnapatto yathā koviḷāro
                chetvāna vīro gihibandhanāni
                eko care khaggavisāṇakappo"ti.
      Tattha oropayitvāti chaḍḍetvā 1- apanetvā. Gihibyañjanānīti
kesamassuodātavatthālaṅkāramālāgandhavilepanaitthiputtadāsidāsādīni. Etāni hi
gihibhāvaṃ byañjayanti, tasmā "gihibyañjanānī"ti vuccanti. Sañchinnapattoti
patitapatto. Chetvānāti maggañāṇena chinditvā. Vīroti maggavīriyasamannāgato.
Gihibandhanānīti kāmabandhanāni. Kāmā hi gihīnaṃ bandhanāni. Ayaṃ tāva padattho.
      Ayaṃ pana adhippāyo:- "aho vatāhampi oropayitvā gihibyañjanāni
sañchinnapatto yathā koviḷāro bhaveyyan"ti evaṃ hi cintayamāno vipassanaṃ
ārabhitvā paccekabodhiṃ adhigatomhīti. Sesaṃ purimanayeneva veditabbanti.
                     Koviḷāragāthāvaṇṇanā samattā.
                        Paṭhamo vaggo niṭṭhito.
                          -------------
@Footnote: 1 cha.Ma. ayaṃ pāṭho na dissanti

---------------------------------------------------------------------------------------------
page86.
     [45-46] Sace labhethāti kā uppatti? pubbe kira kassapassa
bhagavato sāsane dve paccekabodhisattā pabbajitvā vīsativassasahassāni
gatapaccāgatavattaṃ pūretvā devaloke uppannā. Tato cavitvā tesaṃ jeṭṭhako
bārāṇasirañño putto, kaniṭṭho purohitassa putto ahosi. Te ekadivasaṃyeva
paṭisandhiṃ gahetvā ekadivasameva mātukucchito nikkhamitvā sahapaṃsukīḷitasahāyakā
ahesuṃ. Purohitaputto paññavā ahosi. So rājaputtaṃ āha "samma tvaṃ pituno
accayena rajjaṃ labhissasi, ahaṃ purohitaṭṭhānaṃ, susikkhitena ca sukhaṃ rajjaṃ
anusāsituṃ sakkā, ehi sippaṃ aggahessāmā"ti. Tato ubhopi pubbopacitakammā 1-
hutvā gāmanigamādīsu bhikkhaṃ caramānā paccantajanapadagāmaṃ gatā. Tañca gāmaṃ
paccekabuddhā bhikkhācāravelāya pavisanti, atha manussā paccekabuddhe disvā
ussāhajātā āsanāni paññāpenti, paṇītaṃ khādanīyaṃ bhojanīyaṃ upanāmenti
mānenti pūjenti. Tesaṃ etadahosi "amhehi sadisā uccākulino nāma natthi,
apica 2- panime manussā yadi icchanti, amhākaṃ bhikkhaṃ denti, sace 3- nicchanti,
na denti, imesaṃ pana pabbajitānaṃ evarūpaṃ sakkāraṃ karonti, addhā ete
kiñci sippaṃ jānanti, handa nesaṃ santike sippaṃ uggaṇhāmā"ti.
      Te manussesu paṭikkantesu okāsaṃ labhitvā "yaṃ bhante tumhe sippaṃ
jānātha, taṃ amhepi sikkhāpethā"ti yāciṃsu. Paccekabuddhā "na sakkā
apabbajitena sikkhitun"ti āhaṃsu. Te pabbajjaṃ yācitvā pabbajiṃsu. Tato nesaṃ
paccekabuddhā "evaṃ vo nivāsitabbaṃ, evaṃ pārupitabban"tiādinā nayena
ābhisamācārikaṃ ācikkhitvā "imassa sippassa ekībhāvābhirati nipphatti, tasmā
ekeneva nisīditabbaṃ, ekena caṅkamitabbaṃ, ṭhātabbaṃ, sayitabban"ti pāṭiyekkaṃ
paṇṇasālamadaṃsu, tato te attano attano paṇṇasālaṃ pavisitvā nisīdiṃsu.
Purohitaputto nisinnakālato pabhuti cittasamādhānaṃ laddhā jhānaṃ labhi. Rājaputto
muhutteneva ukkaṇṭhito tassa santikaṃ āgato. So taṃ disvā "kiṃ sammā"ti pucchi.
@Footnote: 1 Sī.,i. yaññopavītakaṇṭhā    2 cha.Ma. atha ca    3 cha.Ma. yadi ca

---------------------------------------------------------------------------------------------
page87.
"ukkaṇṭhitomhī"ti āha. Tena hi idha nisīdāhīti. So tattha muhuttaṃ nisīditvā
āha "imassa kira samma sippassa ekībhāvābhirati nipphattī"ti. Purohitaputto
"evaṃ samma, tena hi tvaṃ attano nisinnokāsaṃ eva gaccha, uggahessāmi
imassa sippassa nipphattin"ti āha. So gantvā punapi muhutteneva ukkaṇṭhito
purimanayeneva tikkhattuṃ āgato.
      Tato naṃ purohitaputto tatheva uyyojetvā tasmiṃ gate cintesi "ayaṃ
attano ca kammaṃ hāpeti mama ca idha abhikkhaṇaṃ āgacchatī"ti. 1- So paṇṇasālato
nikkhamma araññaṃ paviṭṭho. Itaro attano paṇṇasālāya nisinno punapi
muhutteneva ukkaṇṭhito hutvā tassa paṇṇasālaṃ āgantvā ito cito ca
maggantopi taṃ adisvā cintesi "yo gahaṭṭhakāle paṇṇākārampi ādāya āgato
maṃ daṭṭhuṃ na labhati, so nāma mayi āgate dassanampi adātukāmo pakkāmi,
aho re citta na lajjasi. Yaṃ maṃ catukkhattuṃ idhānesi, sodāni te vase na
vattissāmi, aññadatthu tameva mama vase vattāpessāmī"ti attano senāsanaṃ
pavisitvā vipassanaṃ ārabhitvā paccekabodhiṃ sacchikatvā ākāsena nandamūlakapabbhāraṃ
agamāsi. Itaropi araññaṃ pavisitvā vipassanaṃ ārabhitvā paccekabodhiṃ sacchikatvā
tattheva agamāsi. Te ubhopi manosilātale nisīditvā pāṭiyekkaṃ pāṭiyekkaṃ imā
udānagāthāyo abhāsiṃsu:-
               "sace labhetha nipakaṃ sahāyaṃ
                saddhiṃ caraṃ sādhuvihāri dhīraṃ
                abhibhuyya sabbāni parissayāni
                tareyya tenattamano satīmā.
                No ce labhetha nipakaṃ sahāyaṃ
                saddhiṃ caraṃ sādhuvihāri dhīraṃ
                rājāva raṭṭhaṃ vijitaṃ pahāya
                eko care mātaṅgarañañeva nāgo"ti.
@Footnote: 1 cha.Ma. āgacchantoti

---------------------------------------------------------------------------------------------
page88.
      Tattha nipakanti pakatinipuṇaṃ 1- paṇḍitaṃ kasiṇaparikammādikusalaṃ. Sādhuvihārinti
appanāvihārena vā upacārena vā samannāgataṃ. Dhīranti dhitisampannaṃ. Tattha
nipakaṭṭhena dhitisampadā vuttā. Idha pana dhitisampannamevāti attho. Dhiti nāma
asithilaparalakkamatā, "kāmaṃ taco ca nahārū cā"ti 2- evaṃ pavattavīriyassetaṃ adhivacanaṃ.
Apica dhikatapāpotipi dhīro. Rājāva raṭṭhaṃ vijitaṃ pahāyāti yathā paṭirājā "vijitaṃ
raṭṭhaṃ anatthāvahan"ti ñatvā rajjaṃ pahāya eko carati, evaṃ bālasahāyaṃ
pahāya eko care. Atha vā rājāva raṭṭhanti yathā sutasomo rājā vijitaṃ raṭṭhaṃ
pahāya eko cari, yathā ca mahājanako, evaṃ eko careti ayampi tassattho.
Sesaṃ vuttānusārena sakkā jānitunti na vitthāritaṃ.
                      Sahāyagāthāvaṇṇanā samattā.
      [47] Addhā pasaṃsāmāti imissā gāthāya yāva ākāsatale paññattāsane
paccekabuddhānaṃ nisajjā, tāva cātuddisagāthāya uppattisadisā eva uppatti.
Ayaṃ pana viseso:- yathā so rājā rattiyā tikkhattuṃ ubbijji, na tathā ayaṃ,
nevassa yañño paccupaṭṭhito ahosi. So ākāsatale paññattesu āsanesu
paccekabuddhe nisīdāpetvā "ke tumhe"ti pucchi. Mayaṃ mahārāja anavajjabhojino
nāmāti. Bhante "anavajjabhojino"ti imassa ko atthoti. Sundaraṃ vā asundaraṃ
vā laddhā nibbikārā bhuñjāma mahārājāti. Taṃ sutvā rañño etadahosi
"yannāhaṃ ime upaparikkheyyaṃ edisā vā no vā"ti. Taṃdivasaṃ kaṇājakena
bilaṅgadutiyena parivisi, paccekabuddhā amataṃ bhuñjantā viya nibbikārā bhuñjiṃsu.
Rājā "honti ime 3- ekadivasaṃ paṭiññātattā nibbikārā, sve jānissāmī"ti
svātanāyapi nimantesi, tato dutiyadivasepi tathevākāsi. Tepi tatheva paribhuñjiṃsu.
Atha rājā "idāni sundaraṃ datvā vīmaṃsissāmī"ti punapi nimantetvā dve
divase mahāsakkāraṃ katvā paṇītena ativicitrena khādanīyena 4- bhojanīyena parivisi,
@Footnote: 1 Ma. pakatinipakaṃ  2 Ma.Ma. 13/186/159, aṅ.duka. 20/5/50 khu.mahā. 29/914/584-5
@  (syā)      3 cha.Ma. nāma        4 cha.Ma. paṇītena ativicitrena khādanīyena

---------------------------------------------------------------------------------------------
page89.
Tepi tatheva nibbikārā bhuñjitvā rañño maṅgalaṃ vatvā pakkamiṃsu. Rājā
acirapakkantesu tesu "anavajjabhojinova ete samaṇā, aho vatāhampi
anavajjabhojī bhaveyyan"ti cintetvā mahārajjaṃ pahāya pabbajjaṃ samādāya
vipassanaṃ ārabhitvā paccekabuddho hutvā mañjūsakarukkhamūle paccekabuddhānaṃ
majjhe attano ārammaṇaṃ vibhāvento imaṃ gāthaṃ abhāsi:-
               "addhā pasaṃsāma sahāyasampadaṃ
                seṭṭhā samā sevitabbā sahāyā
                ete aladdhā anavajjabhojī
                eko care khaggavisāṇakappo"ti.
      Sā padatthato uttānā eva, kevalaṃ pana sahāyasampadanti ettha
asekkhehi sīlādikkhandhehi sampannā sahāyā eva sahāyasampadāti veditabbā.
Ayaṃ panettha yojanā:- yā ayaṃ vuttā sahāyasampadā, taṃ sahāyasampadaṃ addhā
pasaṃsāma, ekaṃseneva thomemāti vuttaṃ hoti. Kathaṃ? seṭṭhā samā sevitabbā
sahāyāti. Kasmā? attano hi sīlādīhi seṭṭhe sevamānassa sīlādayo dhammā
anuppannā uppajjanti, uppannā vuḍḍhiṃ viruḷhiṃ vepullaṃ pāpuṇanti. Same
sevamānassa aññamaññaṃ samadhāraṇena kukkuccassa vinodanena ca laddhā na
parihāyanti. Ete pana sahāyake seṭṭhe ca same ca aladdhā kuhanādimicchājīvaṃ
vajjetvā dhammena samena uppannaṃ bhojanaṃ bhuñjanto tattha ca paṭighānunayaṃ
anuppādento anavajjabhojī hutvā atthakāmo kulaputto eko care
khaggavisāṇakapPo. Ahampi hi evaṃ caranto imaṃ sampattiṃ adhigatomhīti.
                    Anavajjabhojigāthāvaṇṇanā samattā.
      [48] Disvā suvaṇṇassāti kā uppatti? aññataro bārāṇasirājā
Gimhasamaye divāseyyaṃ upagato, santike cassa vaṇṇadāsī gosītacandanaṃ piṃsati. 1-
@Footnote: 1 cha.Ma. pisati

---------------------------------------------------------------------------------------------
page90.
Tassā ekabāhāyaṃ ekaṃ suvaṇṇavalayaṃ, ekabāhāyaṃ dve, tāni saṅghaṭṭanti,
itaraṃ na saṅghaṭṭati. Rājā taṃ disvā "evameva gaṇavāse saṅghaṭṭanā, ekavāse
asaṅghaṭṭanā"ti punappunaṃ taṃ dāsiṃ olokayamāno cintesi, tena ca samayena
sabbālaṅkāravibhūsitā devī taṃ vījayantī ṭhitā hoti, sā "vaṇṇadāsiyā
paṭibaddhacitto maññe rājā"ti cintetvā taṃ dāsiṃ uṭṭhāpetvā sayameva
piṃsitumāraddhā. Tassā ubhosu bāhāsu aneke suvaṇṇavalayā, te saṅghaṭṭantā
mahāsaddaṃ janayiṃsu. Rājā suṭṭhutaraṃ nibbinno dakkhiṇena passena nipannoyeva
vipassanaṃ ārabhitvā paccekabodhiṃ sacchākāsi. Taṃ anuttarena sukhena sukhitaṃ nipannaṃ
candanahatthā devī upasaṅkamitvā "ālimpāmi mahārājā"ti āha. Rājā "apehi
mā ālimpāhī"ti āha. Sā "kissa mahārājā"ti āha. So "nāhaṃ rājā"ti.
Evametesaṃ taṃ kathāsallāpaṃ sutvā amaccā upasaṅkamiṃsu, tehipi mahārājavādena
ālapito "nāhaṃ bhaṇe rājā"ti āha. Sesaṃ paṭhamagāthāya vuttasadisameva.
      Ayaṃ pana gāthāvaṇṇanā:-
            1- "disvā suvaṇṇassa pabhassarāni
                kammāraputtena suniṭṭhitāni
                saṅghaṭṭamānāni duve bhujasmiṃ
                eko care khaggavisāṇakappo"ti. 1-
      Tattha disvāti oloketvā. Suvaṇṇassāti kāñcanassa. "valayānī"ti
pāṭhaseso. Sāvasesaattho 2- hi ayaṃ attho. Pabhassarānīti pabhāsanasīlāni,
jutimantānīti vuttaṃ hoti. Sesaṃ uttānapadatthameva. Ayaṃ pana yojanā:- disvā
@Footnote: 1-1 cha.Ma. ayaṃ gāthā na dissati       2 cha. sāvasesapāṭho

---------------------------------------------------------------------------------------------
page91.
Bhujismiṃ suvaṇṇassa valayāni "gaṇavāse sati saṅghaṭṭanā, ekavāse asaṅghaṭṭanā"ti evaṃ
cintento vipassanaṃ ārabhitvā paccekabodhiṃ adhigatomhīti. Sesaṃ vuttanayamevāti.
                    Suvaṇṇāvalayagāthāvaṇṇanā samattā.
      [49] Evaṃ dutiyenāti kā uppatti? aññataro bārāṇasirājā daharova
Pabbajitukāmo amacce āṇāpesi "deviṃ gahetvā rajjaṃ pariharatha, ahaṃ
pabbajissāmī"ti. Amaccā "na mahārāja arājakaṃ rajjaṃ amhehi sakkā rakkhituṃ,
sāmantarājāno āgamma vilumpissanti, yāva ekaputtakopi uppajjati, tāva
āgamehī"ti saññāpesuṃ. Muducitto rājā adhivāsesi. Atha devī gabbhaṃ gaṇhi,
rājā punapi te āṇāpesi "devī gabbhinī, puttaṃ jātaṃ rajje abhisiñcitvā
rajjaṃ pariharatha, ahaṃ pabbajissāmī"ti. Amaccā "dujjānaṃ mahārāja etaṃ, devī
puttaṃ vā vijāyissati dhītaraṃ vā, vijāyanakālaṃ tāva āgamehī"ti punapi saññāpesuṃ.
Atha sā puttaṃ vijāyi. Tadāpi rājā tatheva amacce āṇāpesi. Amaccā punapi
rājānaṃ "āgamehi mahārāja yāva paṭibalo hotī"ti bahūhi kāraṇehi saññāpesuṃ.
Tato kumāre paṭibale jāte amacce sannipātāpetvā "paṭibalo ayaṃ, taṃ rajje
abhisiñcitvā paṭipajjathā"ti amaccānaṃ okāsaṃ adatvā antarāpaṇā kāsāyavatthādayo
sabbaparikkhāre āharāpetvā antepure eva pabbajitvā mahājanako
viya nikkhami, sabbaparijano nānappakāraṃ paridevamāno rājānaṃ anubandhi.
      Rājā yāva attano rajjasīmā, tāva gantvā kattaradaṇḍena lekhaṃ katvā
"ayaṃ lekhā nātikkamitabbā"ti āha. Mahājano lekhāya sīsaṃ katvā bhūmiyaṃ
nipanno paridevamāno "tuyhaṃ dāni tāta raññā āṇā ṭhapitā 1- kiṃ karissatī"ti
kumāraṃ lekhaṃ atikkamāpesi. Kumāro "tāta tātā"ti dhāvitvā rājānaṃ sampāpuṇi.
@Footnote: 1 cha.Ma. rañño āṇā

---------------------------------------------------------------------------------------------
page92.
Rājā 1- "etaṃ mahājanaṃ pariharanto rajjaṃ kāresiṃ, kiṃ dāni ekaṃ dārakaṃ pariharituṃ
na sakkhissan"ti kumāraṃ gahetvā araññaṃ paviṭṭho tattha pubbapaccekabuddhehi
vasitapaṇṇasālaṃ disvā vāsaṃ kappesi saddhiṃ puttena. Tato kumāro varasayanādīsu
kataparicayo tiṇasanthārake vā rajjumañcake vā sayamāno rodati. Sītavātādīhi
phuṭṭho samāno "sītaṃ tāta, uṇhaṃ tāta, makkhikā tāta khādanti, chātomhi
tāta, pipāsitomhi tātā"ti vadati. Rājā taṃ saññāpentoyeva rattiṃ vītināmeti.
Divāpissa piṇḍāya caritvā bhattaṃ upanāmeti, taṃ hoti missakabhattaṃ
kaṅguvarakamuggādibahulaṃ, kumāro acchādentampi taṃ jighacchāvasena bhuñjamāno
katipāheneva uṇhe ṭhapitapadumaṃ viya milāyi. Paccekabodhisatto pana paṭisaṅkhānabalena
nibbikāroyeva bhuñjati.
      Tato so kumāraṃ saññāpento āha "nagarasmiṃ tāta paṇītāhāro
labbhati, tattha gacchāmā"ti. Kumāro "āma tātā"ti āha. Tato naṃ purakkhatvā
āgatamaggeneva nivatti. Kumāramātāpi devī "na dāni rājā kumāraṃ gahetvā
araññe ciraṃ vasissati, katipāheneva nivattissatī"ti cintetvā raññā
kattaradaṇḍena likhitaṭṭhāneyeva vatiṃ 2- kārāpetvā vāsaṃ kappesi. Tato rājā
tassā vatiyā avidūre ṭhatvā "ettha te tāta mātā nisinnā. Gacchāhī"ti
pesesi. Yāva ca so taṃ ṭhānaṃ pāpuṇāti. Tāva udikkhanto aṭṭhāsi "mā heva
naṃ koci viheṭheyyā"ti. Kumāro mātu santikaṃ dhāvanto agamāsi, ārakkhakapurisā
ca naṃ disvā deviyā ārocesuṃ. Devī vīsatināṭakitthisahassaparivutā gantvā
paṭiggahesi, rañño ca pavattiṃ pucchi. Atha "pacchato āgacchatī"ti sutvā manusse
pesesi. Rājāpi tāvadeva sakavasatiṃ agamāsi. Manussā rājānaṃ adisvā nivattiṃsu.
@Footnote: 1 cha.Ma. rājā kumāraṃ disvā       2 Sī. guttiṃ

---------------------------------------------------------------------------------------------
page93.
Tato devī nirāsāva hutvā puttaṃ gahetvā nagaraṃ patvā 1- taṃ rajje abhisiñci.
Rājāpi attano vasatiṃ patvā tattha nisinno vipassitvā paccekabodhiṃ sacchikatvā
mañjūsakarukkhamūle paccekabuddhānaṃ majjhe imaṃ udānagāthaṃ abhāsi:-
               "evaṃ dutiyena saha mamassa
                vācābhilāpo abhisajjanā vā
                etaṃ bhayaṃ āyatiṃ pekkhamāno
                eko care khaggavisāṇakappo"ti.
      Sā padatthato uttānā eva. Ayaṃ panettha adhippāyo:- yvāyaṃ etena
dutiyena kumārena sītuṇhādīni nivedentena sahavāsena taṃ saññāpentassa mama
vācābhilāpo, tasmiṃ sinehavasena abhisajjanā ca jātā, sace ahaṃ imaṃ na
pariccajāmi, tato āyatimpi hessati, yatheva idāni, evaṃ dutiyena saha mamassa
vācābhilāpo abhisajjanā vā ubhayampi. Cetaṃ antarāyakaraṃ visesādhigamassāti etaṃ
bhayaṃ āyatiṃ pekkhamāno taṃ chaḍḍetvā yoniso paṭipajjitvā paccekabodhiṃ
adhigatomhīti. Sesaṃ vuttanayamevāti.
                     Āyatibhayagāthāvaṇṇanā samattā.
      [50] Kāmā hi citrāti kā uppatti? bārāṇasiyaṃ kira seṭṭhiputto
Daharova seṭṭhiṭṭhānaṃ labhi, tassa tiṇṇaṃ utūnaṃ tayo pāsādā honti. So
tattha sabbasampattīhi devakumāro viya paricāreti. So daharova samāno
"pabbajissāmī"ti mātāpitaro āmantesi. 2- Te naṃ vārenti. So tatheva nibandhati.
Punapi naṃ mātāpitaro "tvaṃ tāta sukhumālo, dukkarā pabbajjā khuradhārāya upari
caṅkamanasadisā"ti nānappakārehi vārenti. So tatheva nibandhati. Te cintesuṃ.
"sacāyaṃ pabbajati, amhākaṃ domanassaṃ hoti. Sace naṃ nivārema, etassa
@Footnote: 1 cha.Ma. gantvā         2 cha.Ma. yāci

---------------------------------------------------------------------------------------------
page94.
Domanassaṃ hoti. Apica amhākaṃ domanassaṃ hotu, mā ca etassā"ti anujāniṃsu.
Tato so sabbaparijanaṃ paridevamānaṃ anādiyitvā isipatanaṃ gantvā paccekabuddhānaṃ
santike pabbaji. Tassa uḷārasenāsanaṃ na pāpuṇāti, mañcake taṭṭikaṃ pattharitvā
sayi. So varasayane kataparicayo sabbarattiṃ atidukkhito ahosi, pabhātepi
sarīraparikammaṃ katvā pattacīvaramādāya paccekabuddhehi saddhiṃ piṇḍāya pāvisi.
Tattha vuḍḍhā aggāsanañca aggapiṇḍañca labhanti, navakā yaṃ kiñcideva āsanaṃ
lūkhabhojanañca. So tena lūkhabhojanenapi atidukkhito ahosi. So katipāheneva 1-
kiso dubbaṇṇo hutvā nibbijji yathā taṃ aparipākagate samaṇadhamme. Tato
mātāpitūnaṃ dūtaṃ pesetvā uppabbaji. So katipāhasseva balaṃ gahetvā punapi
pabbajitukāmo ahosi, tato teneva kamena pabbajitvā punapi uppabbajitvā
tatiyavāre pabbajitvā sammāpaṭipanno paccekasambodhiṃ sacchikatvā imaṃ udānagāthaṃ
vatvā punapi paccekabuddhānaṃ majjhe imameva byākaraṇagāthampi abhāsi:-
               "kāmā hi citrā madhurā manoramā
                virūparūpena mathenti cittaṃ
                ādīnavaṃ kāmaguṇesu disvā
                eko care khaggavisāṇakappo"ti.
      Tattha kāmāti dve kāmā vatthukāmā ca kilesakāmā ca. Tattha vatthukāmā
manāpiyarūpādayo dhammā, kilesakāmā chandādayo sabbepi rāgappabhedā.
Idha pana vatthukāmā adhippetā. Rūpādianekappakāravasena citRā. Lokassādavasena
madhuRā. Bālaputhujjanānaṃ manaṃ ramentīti manoramā. Virūparūpenāti virūpena rūpena,
anekavidhena sabhāvenāti vuttaṃ hoti. Te hi rūpādivasena citrā, rūpādīsupi
@Footnote: 1 cha.Ma. katipāhaṃyeva

---------------------------------------------------------------------------------------------
page95.
Nīlādivasena vividharūpā. Evaṃ tena virūparūpena tathā tathā assādaṃ dassetvā
mathenti cittaṃ, pabbajjāya abhiramituṃ na dentīti. Sesamettha pākaṭameva,
nigamanampi dvīhi tīhi vā padehi yojetvā purimagāthāsu vuttanayeneva
veditabbanti.
                       Kāmagāthāvaṇṇanā samattā.
      [51] Ītī cāti kā uppatti? bārāṇasiyaṃ kira rañño gaṇḍo
Udapādi, bāḷhā vedanā vattanti, vejjā "satthakammena vinā phāsu na
hotī"ti bhaṇanti. Rājā tesaṃ abhayaṃ datvā satthakammaṃ kārāpesi. Te phāletvā
pubbalohitaṃ nīharitvā nibbedanaṃ katvā vaṇapaṭaṃ bandhiṃsu, 1- lūkhamaṃsāhāresu 2-
ca naṃ sammā ovadiṃsu, rājā lūkhabhojanena kisasarīro ahosi, gaṇḍo cassa
milāyi. So phāsukasaññī hutvā siniddhāhāraṃ bhuñji, tena ca sañjātavaṇo
tādisaṃyeva 3- paṭisevi. Tassa gaṇḍo puna purimasabhāvameva sampāpuṇi. Evaṃ yāva
tikkhattuṃ satthakammaṃ kārāpetvā vejjehi parivajjito nibbijjitvā rajjaṃ pahāya
pabbajitvā araññaṃ pavisitvā vipassanaṃ ārabhitvā sattahi vassehi paccekabodhiṃ
sacchikatvā imaṃ udānagāthaṃ bhāsitvā nandamūlakapabbhāraṃ agamāsi.
               "ītī ca gaṇḍo ca upaddavo ca
                rogo ca sallañca bhayañca metaṃ
                etaṃ bhayaṃ kāmaguṇesu disvā
                eko care khaggavisāṇakappo"ti.
      Tattha etīti īti, āgantukānaṃ akusalabhāgiyānaṃ byasanahetūnaṃ etaṃ
adhivacanaṃ. Tasmā kāmaguṇāpi ete anekabyasanāvahaṭṭhena daḷhasannipātaṭṭhena
@Footnote: 1 cha. vaṇaṃ paṭṭena bandhiṃsu, Ma. vaṇapaṭaṃ paṭibandhīsu
@2 cha.Ma. āhārācāresu       3 Ma. sañjātavaṇavisaye, cha. sañjātabalo visaye

---------------------------------------------------------------------------------------------
page96.
Ca īti. Gaṇḍopi asuciṃ paggharati, uddhumātaparipakkaparibhinno hoti. Tasmā
ete kilesāsucipaggharaṇato uppādajarābhaṅgehi uddhumātaparipakkaparibhinnabhāvato
ca gaṇḍo. Upaddavatīti upaddavo, anatthaṃ janento abhibhavati, ajjhottharatīti
attho, rājadaṇḍādīnametaṃ adhivacanaṃ. Tasmā kāmaguṇāpete aviditanibbānattakamana-
hetutāya 1- sabbupaddavavatthutāya ca upaddavo. Yasmā panete kilesāturabhāvaṃ
janentā sīlasaṅkhātamārogyaṃ, loluppaṃ vā uppādentā pākatikameva ārogyaṃ
vilumpanti, tasmā iminā ārogyavilumpanaṭṭhena rogo. Abbhantaramanuppaviṭṭhaṭṭhena
pana antotudakaṭṭhena dunniharaṇīyaṭṭhena ca sallaṃ. Diṭṭhadhammikasamparāyikabhayāvahanato
bhayaṃ. Me etanti metaṃ. Sesamettha pākaṭameva. Nigamanampi vuttanayeneva
veditabbanti.
                       Ītigāthāvaṇṇanā samattā.
      [52] Sītañcāti kā uppatti? bārāṇasiyaṃ kira sītālukabrahmadatto
Nāma rājā ahosi, so pabbajitvā araññakuṭikāya viharati. Tasmiṃ ca padese
sīte sītaṃ, uṇhe uṇhameva ca hoti abbhokāsattā padesassa. Gocaragāme
bhikkhā yāvadatthāya na labbhati, pivanapānīyampi dullabhaṃ, vātātapaḍaṃsasiriṃsapāpi 2-
bādhenti. Tassa etadahosi "ito aḍḍhayojanamatte samatto 3- padeso, tattha
sabbepi ete parissayā natthi, yannūnāhaṃ tattha gaccheyyaṃ, phāsukaṃ viharantena
sakkā sukhaṃ 4- adhigantun"ti. Tassa puna ahosi "pabbajitā nāma paccayavasikā na honti,
evarūpañca cittaṃ vase vattenti. Na cittassa vase vattanti, nāhaṃ gamissāmī"ti
paccavekkhitvā na agamāsi. Evaṃ yāvatatiyakaṃ uppannacittaṃ paccavekkhitvā
@Footnote: 1 cha.Ma. aviditanibbānatthāvahahetutāya, i. aviditatibbānatthāvahahetutāya
@2 cha.Ma......sarīsapāpi    3 cha.Ma. sampanno    4 cha.Ma. visesaṃ

---------------------------------------------------------------------------------------------
page97.
Nivattesi. Tato tattheva satta vassāni vasitvā sammā paṭipajjamāno
paccekasambodhiṃ sacchikatvā imaṃ udānagāthaṃ bhāsitvā nandamūlakapabbhāraṃ agamāsi.
               "sītañca uṇhañca khudaṃ pipāsaṃ
                vātātape ḍaṃsasiriṃsape ca
                sabbānipetāni abhisambhavitvā
                eko care khaggavisāṇakappo"ti.
      Tattha sītañcāti sītaṃ nāma duvidhaṃ abbhantaradhātukkhobhappaccayañca
bāhiradhātukkhobhappaccayañca, tathā uṇhaṃ. Ḍaṃsāti piṅgalamakkhikā. Siriṃsapāti ye keci
dīghajātikā saritvā gacchanti. Sesaṃ pākaṭameva. Nigamanampi vuttanayeneva
veditabbanti.
                      Sītālukagāthāvaṇṇanā samattā.
      [53] Nāgovāti kā uppatti? bārāṇasiyaṃ kira aññataro rājā
Vīsati vassāni rajjaṃ kāretvā kālakato niraye vīsati eva vassāni paccitvā
himavantappadese hatthiyoniyaṃ uppajjitvā sañjātakkhandho padumavaṇṇasakalasarīro
uḷāro yūthapati mahānāgo ahosi. Tassa obhaggobhaggaṃ sākhābhaṅgaṃ hatthicchāpāva
khādanti, ogāhepi naṃ hatthiniyo kaddamena limpanti, sabbaṃ pālileyyakanāgasseva
ahosi. So yūthā nibbijjitvā pakkāmi. Tato naṃ padānusārena
puna 1- yūthaṃ anubandhi. Evaṃ yāvatatiyaṃ pakkanto anubaddhova. Tato cintesi
"idāni mayhaṃ nattako bārāṇasiyaṃ rajjaṃ kāresi, 2- yannūnāhaṃ attano
purimajātiyā uyyānaṃ gaccheyyaṃ, tatra maṃ so rakkhissatī"ti. Tato rattiṃ niddāya
vasaṃ gate yūthe yūthaṃ pahāya tameva uyyānaṃ pāvisi. Uyyānapālo disvā rañño
@Footnote: 1 cha.Ma. ayaṃ saddo na dissati            2 cha.Ma. kāreti

---------------------------------------------------------------------------------------------
page98.
Ārocesi, rājā "hatthiṃ gahessāmī"ti senāya parivārayi. Hatthī rājānaṃ eva
abhimukho gacchati, rājā "maṃ abhimukho etī"ti khurappaṃ sannayhitvā aṭṭhāsi. Tato
hatthī "vijjheyyāpi maṃ eso"ti mānusikāya vācāya "brahmadatta mā maṃ vijjha,
ahante ayyako"ti āha. Rājā "kiṃ bhaṇasī"ti sabbaṃ pucchi, hatthīpi rajje ca
narake ca hatthiyoniyañca pavattiṃ sabbaṃ ārocesi. Rājā "sundaraṃ mā bhāyi,
mā ca kañci bhiṃsāpehī"ti hatthino bhattañca attharake ca 1- hatthibhaṇḍe ca
upaṭṭhāpesi.
      Athekadivasaṃ rājā hatthikkhandhagato "ayaṃ vīsati vassāni rajjaṃ kāretvā
nirayaṃ patto, 2- vipākāvasesena ca tiracchānayoniyaṃ uppanno, tatthāpi
gaṇavāsasaṅghaṭṭanaṃ asahanto idhāgato, aho dukkho gaṇavāso, ekavāso eva 3- ca pana
sukho"ti cintetvā tattheva vipassanaṃ ārabhitvā paccekabodhiṃ sacchākāsi. Taṃ
lokuttarasukhena sukhitaṃ amaccā upasaṅkamitvā paṇipātaṃ katvā "yānakālo
mahārājā"ti āhaṃsu. Tato "nāhaṃ rājā"ti vatvā purimanayeneva imaṃ gāthaṃ
abhāsi:-
               "nāgova yūthāni vivajjayitvā
                sañjātakhandho padumī uḷāro
                yathābhirantaṃ viharaṃ araññe
                eko care khaggavisāṇakappo"ti.
      Sā padatthato pākaṭā eva. Ayaṃ panettha adhippāyayojanā, sā ca kho
yuttivaseneva, na anussavavasena. Yathā ayaṃ hatthī manussakantesu sīlesu dantattā
adantabhūminnāgacchatīti vā, sarīramantatāya vā nāgo, evaṃ kudāssu nāmāhampi
@Footnote: 1 cha.Ma. vaṭaṭañca ārakkhake ca
@2 cha.Ma. rajjaṃ katvā niraye pakko          3 cha.Ma. ekībhāvo eva

---------------------------------------------------------------------------------------------
page99.
Ariyakantesu sīlesu dantattā adantabhūmiṃ nāgamanena āguṃ akaraṇena puna
itthattaṃ anāgamanena ca guṇasarīramahantattā vā nāgo bhaveyyaṃ. Yathā cesa
yūthāni vivajjayitvā 1- ekacariyasukhena yathābhirantaṃ viharaṃ araññe eko care
khaggavisāṇakappo, kudāssu nāmāhampi evaṃ gaṇaṃ vivajjetvā ekantavihārasukhena 2-
jhānasukhena yathābhirantaṃ viharaṃ araññe attano yathā yathā sukhaṃ, tathā tathā,
yattakaṃ vā icchāmi, tattakaṃ araññe nivāsaṃ eko care khaggavisāṇakappo
careyyanti attho. Yathā cesa susaṇṭhitakkhandhatāya sañjātakhandho, kudāssu
nāmāhampi evaṃ asekkhasīlakkhandhamahantatāya sañjātakkhandho bhaveyyaṃ. Yathā cesa
padumasadisagattatāya vā padumakule uppannatāya vā padumī, kudāssu nāmāhampi
evaṃ padumasadisaujugattatāya 3- vā ariyajātipadume uppannatāya vā padumī
bhaveyyaṃ. Yathā cesa thāmabalajavādīhi uḷāro, kudāssu nāmāhampi evaṃ
parisuddhakāyasamācāratādīhi sīlasamādhinibbedhikapaññādīhi vā uḷāro bhaveyyanti
evaṃ cintento vipassanaṃ ārabhitvā paccekabodhiṃ adhigatomhīti.
                       Nāgagāthāvaṇṇanā samattā.
      [54] Aṭṭhāna tanti kā uppatti? bārāṇasirañño kira putto daharo
Eva samāno pabbajitukāmo mātāpitaro āmantesi, 4- mātāpitaro naṃ vārenti.
So vāriyamānopi nibandhatiyeva "pabbajissāmī"ti. Tato naṃ pubbe vuttaṃ
seṭṭhiputtaṃ viya sabbaṃ vatvā anujāniṃsu. Pabbajitvā ca uyyāneyeva vasitabbanti
paṭijānāpesuṃ, so tathā akāsi. Tassa mātā pātova vīsatisahassanāṭakitthiparivutā
uyyānaṃ gantvā puttaṃ yāguṃ pāyetvā antare 5- khajjakādīni ca khādāpetvā
@Footnote: 1 cha.Ma. vivajjetvā     2 Sī. ekantābhiratisukhena, cha.Ma. ekavihārasukhena
@3 Sī. padumasadisabojjhaṅgamahantatāya    4 cha.Ma. yāci     5 cha.Ma. antarā

---------------------------------------------------------------------------------------------
page100.
Yāva majjhantikasamayaṃ tena saddhiṃ samullapitvā nagaraṃ pavisati, pitā ca majjhantike
āgantvā taṃ bhojetvā attanāpi bhuñjitvā divasaṃ tena saddhiṃ samullapitvā
sāyanhasamaye jaggikapurise 1- ṭhapetvā nagaraṃ pavisati. So evaṃ rattindivā
avivitto viharati. Tena kho pana samayena ādiccabandhu nāma paccekabuddho
nandamūlakapabbhāre viharati. So āvajjento taṃ addasa "ayaṃ kumāro pabbajituṃ
asakkhi, jaṭaṃ chindituṃ na sakkotī"ti. Tato paraṃ āvajji "attano dhammatāya
nibbijjissati, no"ti. Atha "dhammatāya nibbindanto aticiraṃ bhavissatī"ti ñatvā
"tassa ārammaṇaṃ dassessāmī"ti pubbe vuttanayeneva manosilātalato āgantvā
uyyāne aṭṭhāsi. Rājapuriso disvā "paccekabuddho āgato mahārājā"ti
rañño ārocesi. Rājā "idāni me putto paccekabuddhena saddhiṃ anukkaṇṭhito
vasissatī"ti pamuditamano hutvā paccekabuddhaṃ sakkaccaṃ upaṭṭhahitvā tattheva vāsaṃ
yācitvā paṇṇasālādivāvihāraṭṭhānacaṅkamādisabbaṃ kāretvā vāsesi.
      So tattha vasanto ekadivasaṃ okāsaṃ labhitvā kumāraṃ pucchi "kosi
tvan"ti. So āha "ahaṃ pabbajito"ti. Pabbajitā nāma na edisā hontīti.
"atha bhante kīdisā honti, kiṃ mayhaṃ ananucchavikan"ti vutte "tvaṃ attano
ananucchavikaṃ na pekkhasi, nanu te mātā vīsatisahassitthikāhi saddhiṃ pubbaṇhasamaye
āgacchantī uyyānaṃ avivittaṃ karoti, pitā mahatā balakāyena sāyanhasamaye,
jagganakapurisā sakalarattiṃ, pabbajitā nāma tava sadisā na honti, edisā pana
hontī"ti. Tatra ṭhitasseva iddhiyā himavante aññataraṃ vihāraṃ dassesi. So
tattha paccekabuddhe ālambanabāhaṃ nissāya ṭhite ca caṅkamante ca
rajanakammasūcikammādīni karonte ca disvā āha "tumhe idha nāgacchatha, pabbajjā
@Footnote: 1 Sī.,i. jāgarakapurise, cha.Ma. jagganapurise

Page 101-200.

page101.
Ca 1- tumhehi anuññātā"ti. "āma pabbajjā anuññātā, pabbajitakālato
paṭṭhāya samaṇā nāma attano nissaraṇaṃ kātuṃ icchitapatthitañca padesaṃ gantuṃ
labhanti, ettakaṃva vaṭṭatī"ti vatvā ākāse ṭhatvā:-
               "aṭṭhāna taṃ saṅgaṇikāratassa
                yaṃ phussaye 2- sāmayikaṃ vimuttin"ti
imaṃ upaḍḍhagāthaṃ vatvā dissamāneneva kāyena nandamūlakapabbhāraṃ agamāsi.
Evaṃ gate paccekabuddhe so attano paṇṇasālaṃ pavisitvā nipajji. Ārakkhapurisopi
"sayito kumāro, idāni kuhiṃ gamissatī"ti pamatto niddaṃ okkami. So tassa
pamattabhāvaṃ ñatvā pattacīvaraṃ gahetvā araññaṃ pāvisi. Tatra ca vivitto
vipassanaṃ ārabhitvā paccekabodhiṃ sacchikatvā paccekabuddhaṭṭhānaṃ gato. Tatra ca
"kathamadhigatan"ti pucchito ādiccabandhunā vuttaṃ upaḍḍhagāthaṃ paripuṇṇaṃ katvā
abhāsi.
      Tassattho:- aṭṭhāna tanti aṭṭhānaṃ taṃ, akāraṇaṃ tanti vuttaṃ hoti,
anunāsikalopo kato "ariyasaccāna dassanan"tiādīsu 3- viya. Saṅgaṇikāratassāti
gaṇābhiratassa. Yanti karaṇavacanametaṃ "yaṃ hirīyati hiriyitabbenā"tiādīsu 4- viya.
Phussayeti adhigacche. Sāmayikaṃ vimuttinti lokiyasamāpattiṃ. Sā hi appitappitasamaye
eva paccanīkehi vimuccanato "sāmayikā vimuttī"ti vuccati. Taṃ sāmayikaṃ vimuttiṃ.
Aṭṭhānaṃ taṃ, na taṃ kāraṇaṃ vijjati saṅgaṇikāratassa, yena kāraṇena phussayeti
etaṃ ādiccabandhussa paccekabuddhassa vaco nisamma saṅgaṇikāratiṃ pahāya yoniso
paṭipajjanto adhigatomhīti āha. Sesaṃ vuttanayamevāti.
                      Aṭṭhānagāthāvaṇṇanā samattā.
                        Dutiyo vaggo niṭṭhito.
                          -------------
@Footnote: 1 Sī. pabbajjā tāva cha.Ma. pabbajjā nāma            2 cha.Ma. phassaye
@3 khu.khu. 25/11/4, khu.su. 25/270/386       4 abhi.saṅ. 34/1330/299

---------------------------------------------------------------------------------------------
page102.
      [55] Diṭṭhīvisūkānīti kā uppatti? bārāṇasiyaṃ kira aññataro rājā
rahogato cintesi "yathā sītādīnaṃ paṭighātakāni uṇhādīni atthi, atthi nu kho
evaṃ vaṭṭapaṭighātakaṃ vivaṭṭaṃ, no'ti. So amacce pucchi "vivaṭṭaṃ jānāthā"ti.
Te "jānāma mahārājā"ti āhaṃsu. Rājā kiṃ tanti. Tato "antavā loko"tiādinā
nayena sassatucchedaṃ kathesuṃ. Atha rājā "ime na jānanti, sabbepime
diṭṭhigatikā"ti sayameva tesaṃ vilomatañca ayuttatañca disvā "vaṭṭapaṭighātakaṃ
vivaṭṭaṃ atthi, taṃ gavesitabban"ti cintetvā rajjaṃ pahāya pabbajitvā vipassanto
paccekabodhiṃ sacchākāsi. Imañca udānagāthaṃ abhāsi paccekabuddhamajjhe
byākaraṇagāthañca.
               "diṭṭhīvisūkāni upātivatto
                patto niyāmaṃ paṭiladdhamaggo
                uppannañāṇomhi anaññaneyyo
                eko care khaggavisāṇakappo"ti.
      Tassattho:- diṭṭhīvisūkānīti dvāsaṭṭhidiṭṭhigatāni. Tāni hi
maggasammādiṭṭhiyā visūkaṭṭhena vijjhanaṭṭhena vilomaṭṭhena ca visūkāni. Evaṃ diṭṭhiyā
visūkāni, diṭṭhi eva vā visūkāni diṭṭhivisūkāni. Upātivattoti dassanamaggena
atikkanto patto niyāmanti avinipātadhammatāya sambodhiparāyanatāya ca niyatabhāvaṃ adhigato,
sammattaniyāmasaṅkhātaṃ vā paṭhamamagganti. Ettāvatā paṭhamamaggakiccanipphatti ca
tassa paṭilābho ca vutto. Idāni paṭiladdhamaggoti iminā sesamaggapaṭilābhaṃ
dasseti. Uppannañāṇomhīti uppannapaccekabodhiñāṇo amhi, etena phalaṃ
dasseti. Anaññaneyyoti aññehi "idaṃ saccaṃ idaṃ saccan"ti na netabbo.
Etena sayambhutaṃ dīpeti, patte vā paccekabodhiñāṇe aneyyatāya abhāvā

---------------------------------------------------------------------------------------------
page103.
Sayaṃvasitaṃ. Samathavipassanāya vā 1- diṭṭhivisūkāni upātivatto, ādimaggena patto
niyāmaṃ, sesehi paṭiladdhamaggo, phalañāṇena uppannañāṇo, taṃ sabbaṃ attanāva
adhigatoti anaññaneyyo. Sesaṃ vuttanayeneva veditabbanti.
                     Diṭṭhivisūkagāthāvaṇṇanā samattā.
      [56] Nillolupoti kā uppatti? bārāṇasirañño kira sūdo antarabhattaṃ
Pacitvā upanāmeti manuññadassanaṃ sādurasaṃ "appevanāma me rājā dhanamanuppadeyyā"ti.
Taṃ rañño gandheneva bhottukamyataṃ 2- janesi mukhe kheḷaṃ uppādentaṃ.
Paṭhamakabaḷe pana mukhe pakkhittamatte satta rasaharaṇisahassāni amateneva phuṭṭhāni
ahesuṃ. Sūdo "idāni me dassati, idāni me dassatī"ti cintesi. Rājāpi
"sakkārāraho sūdo"ti cintesi, "rasaṃ sāyitvā pana sakkarontaṃ maṃ pāpako
kittisaddo abbhuggaccheyya "lolo ayaṃ rājā rasagaruko"ti na kiñci abhaṇi.
Evaṃ yāva bhojanapariyosānaṃ, tāva sūdopi "idāni dassati, idāni dassatī"ti
cintesi. Rājāpi avaṇṇabhayena na kiñci abhaṇi. Tato sūdo "natthi imassa
rañño jivhāviññāṇan"ti dutiyadivase asādhubhattaṃ 3- upanāmesi. Rājā bhuñjanto
"niggahāraho ajja sūdo"ti jānantopi pubbe viya paccavekkhitvā avaṇṇabhayena
na kiñci abhaṇi. Tato sūdo "rājā neva sundaraṃ na asundaraṃ jānātī"ti
cintetvā sabbaṃ paribbayaṃ attanā gahetvā yaṅkiñcideva pacitvā rañño
deti. Rājā "aho vata lobho, ahaṃ nāma vīsati nagarasahassāni bhuñjanto
imassa lobhena bhattamattampi na labhāmī"ti nibbijjitvā rajjaṃ pahāya pabbajitvā
vipassanto paccekabodhiṃ sacchākāsi, purimanayeneva ca imaṃ gāthaṃ abhāsi:-
@Footnote: 1 Sī. vipassanāya     2 cha.Ma. bhottukāmataṃ
@3 Sī. asāduvantaṃ, cha.Ma. arasabhattaṃ

---------------------------------------------------------------------------------------------
page104.
               "nillolupo nikkuho nippipāso
                nimmakkho niddhantakasāvamoho
                nirāsayo sabbaloke bhavitvā
                eko care khaggavisāṇakappo"ti.
      Tattha nillolupoti aloluPo. Yo hi rasataṇhābhibhūto hoti, so phusaṃ
luppati punappunañca luppati, tena lolupoti vuccati. Tasmā esa taṃ paṭikkhipanto
āha "nillolupo"ti. Nikkuhoti ettha kiñcāpi yassa tividhaṃ kuhanavatthuṃ natthi,
so nikkuhoti vuccati, imissā pana gāthāya manuññabhojanādīsu vimhayamanāpajjanato
nikkuhoti ayamadhippāyo. Nippipāsoti ettha pātumicchā pipāsā, tassā abhāvena
nippipāso, sādhurasalobhena bhottukamyatāvirahitoti attho. Nimmakkhoti ettha
paraguṇavināsanalakkhaṇo makkho, tassa abhāvena nimmakkho. Attano gahaṭṭhakāle
sūdassa guṇamakkhanābhāvaṃ sandhāyāha. Niddhantakasāvamohoti ettha rāgādayo
tayo, kāyaduccaritādīni ca tīṇīti cha dhammā yathāsambhavaṃ appasannaṭṭhena sakabhāvaṃ
vijahāpetvā parabhāvaṃ gaṇhāpanaṭṭhena kasaṭaṭṭhena ca kasāvāti veditabbā.
Yathāha:-
               "tattha katame tayo kasāvā, rāgakasāvo dosakasāvo
        mohakasāvo, ime tayo kasāvā. Aparepi 1- tayo kasāvā kāyakasāvo
        vacīkasāvo manokasāvo"ti. 2-
      Tesu mohaṃ ṭhapetvā pañcannaṃ kasāvānaṃ tesañca sabbesaṃ mūlabhūtassa
mohassa niddhantattā niddhantakasāvamoho, tiṇṇaṃ eva vā kāyavacīmanokasāvānaṃ
mohassa ca niddhantattā niddhantakasāvamoho. Itaresu nillolupatādīhi
@Footnote: 1 cha.Ma. tattha katame aparepi           2 abhi.vi. 35/924/450

---------------------------------------------------------------------------------------------
page105.
Rāgakasāvassa, nimmakkhatāya dosakasāvassa niddhantabhāvo siddho eva. Nirāsayoti 1-
nittaṇho. Sabbaloketi sakalaloke, tīsu bhavesu dvādasasu vā āyatanesu
bhavavibhavataṇhāvirahito hutvāti attho. Sesaṃ vuttanayeneva veditabbaṃ. Atha vā
tayopi pāde vatvā eko careti eko carituṃ sakkuṇeyyāti evampi ettha
sambandho kātabboti.
                     Nillolupagāthāvaṇṇanā samattā.
      [57] Pāpaṃ sahāyanti kā uppatti? bārāṇasiyaṃ kira aññataro rājā
Mahaccarājānubhāvena nagaraṃ padakkhiṇaṃ karonto manusse koṭṭhāgārato
purāṇadhaññāni bahiddhā nīharante disvā "kiṃ bhaṇe idan"ti amacce pucchi. Idāni
mahārāja navadhaññāni uppajjissanti, tesaṃ okāsaṃ kātuṃ ime manussā
purāṇadhaññādīni chaḍḍentīti. Rājā kiṃ bhaṇe itthāgārabalakāyādīnaṃ vaṭṭaṃ
paripuṇṇanti āha. Āma mahārāja paripuṇṇanti. Tena hi bhaṇe dānasālaṃ
kārāpetha, dānaṃ dassāmi, mā imāni dhaññāni anupakārāni vinassiṃsūti. Tato
naṃ aññataro diṭṭhigatiko amacco "mahārāja natthi dinnan"ti ārabbha yāva
"bālā ca paṇḍitā ca sandhāvitvā saṃsaritvā dukkhassantaṃ karissantī"ti vatvā
nivāresi. So dutiyampi tatiyampi koṭṭhāgāre vilumpante disvā tatheva āṇāpesi.
Tatiyampi naṃ "mahārāja dattupaññattaṃ yadidaṃ dānan"tiādīni vatvā nivāresi.
So "are ahaṃ attano santakampi na labhāmi dātuṃ, kiṃ me imehi
pāpasahāyehī"ti nibbinno rajjaṃ pahāya pabbajitvā vipassanto paccekabodhiṃ
sacchākāsi, tañca pāpasahāyaṃ garahanto imaṃ udānagāthaṃ abhāsi:-
               "pāpaṃ sahāyaṃ parivajjayetha
                anatthadassiṃ visame niviṭṭhaṃ
@Footnote: 1 Sī. nirāsasoti, Ma. nirāsāsoti

---------------------------------------------------------------------------------------------
page106.
                Sayaṃ na seve pasutaṃ pamattaṃ
                eko care khaggavisāṇakappo"ti.
      Tassāyaṃ saṅkhepattho:- yvāyaṃ dasavatthukāya diṭṭhiyā 1- samannāgatattā
pāpo, paresampi anatthaṃ passatīti anatthadassī, kāyaduccaritādimhi ca visame
niviṭṭho, taṃ atthakāmo kulaputto pāpaṃ sahāyaṃ parivajjayetha anatthadassiṃ visame
niviṭṭhaṃ. Sayaṃ na seveti attano vasena na seve. Yadi pana paravaso hoti,
kiṃ sakkā kātunti vuttaṃ hoti. Pasutanti pasaṭaṃ, 2- diṭṭhivasena tattha tattha
lagganti attho. Pamattanti kāmaguṇesu vossaṭṭhacittaṃ, kusalabhāvanārahitaṃ vā.
Taṃ evarūpaṃ na seve na bhaje na payirupāse, aññadatthu eko care
khaggavisāṇakappoti.
                     Pāpasahāyagāthāvaṇṇanā samattā.
      [58] Bahussutanti kā uppatti? pubbe kira kassapassa bhagavato
Sāsane aṭṭha paccekabodhisattā pabbajitvā gatapaccāgatavattaṃ pūretvā devaloke
uppannāti sabbaṃ anavajjabhojīgāthāya vuttasadisameva. Ayaṃ pana viseso:-
paccekabuddhe nisīdāpetvā rājā āha "ke tumhe"ti. Te āhaṃsu "mayaṃ
mahārāja bahussutā nāmā"ti. Rājā "ahaṃ sutabrahmadatto nāma, sutena
tittiṃ na gacchāmi, handa nesaṃ santike vicitranayaṃ saddhammadesanaṃ sossāmī"ti
attamano dakkhiṇodakaṃ datvā parivisitvā bhattakiccapariyosāne saṃghattherassa
pattaṃ gahetvā vanditvā purato nisīdi "dhammakathaṃ bhante karothā"ti. So "sukhito
hotu mahārāja, rāgakkhayo hotū"ti vatvā uṭṭhito. Rājā "ayaṃ na bahussuto,
@Footnote: 1 cha.Ma. pāpadiṭṭhiyā       2 Sī. pasattaṃ

---------------------------------------------------------------------------------------------
page107.
Dutiyo bahussuto bhavissati, sve dāni vicitradhammadesanaṃ sossāmī"ti svātanāya
nimantesi. Evaṃ yāva sabbesaṃ paṭipāṭi gacchati, tāva nimantesi. Te sabbepi
"dosakkhayo hotu, mohakkhayo, gatikkhayo, vaṭṭakkhayo, upadhikkhayo, taṇhakkhayo
hotū"ti evaṃ ekekaṃ padaṃ visesetvā sesaṃ paṭhamasadisameva vatvā uṭṭhahiṃsu.
      Tato rājā "ime `bahussutā mayan'ti bhaṇanti, na ca tesaṃ vicitrakathā,
kimetehi vuttan"ti tesaṃ vacanatthaṃ upaparikkhitumāraddho. Atha "rāgakkhayo hotū"ti
upaparikkhanto "rāge khīṇe dosopi mohopi aññataraññatarepi kilesā khīṇā
hontī"ti ñatvā attamano ahosi "nippariyāyabahussutā ime samaṇā. Yathā
hi purisena mahāpaṭhaviṃ vā ākāsaṃ vā aṅguliyā niddisantena na aṅgulimattova
padeso niddiṭṭho hoti, apica kho pana paṭhavīākāsā eva niddiṭṭhā honti,
evaṃ imehi ekamekaṃ atthaṃ niddisantehi aparimāṇā atthā niddiṭṭhā hontī"ti.
Tato so "kudāssu nāmāhampi evaṃ bahussuto bhavissāmī"ti tathārūpaṃ bahussutabhāvaṃ
patthento rajjaṃ pahāya pabbajitvā vipassanto paccekabodhiṃ sacchikatvā imaṃ
udānagāthaṃ abhāsi:-
               "bahussutaṃ dhammadharaṃ bhajetha
                mittaṃ uḷāraṃ paṭibhānavantaṃ
                aññāya atthāni vineyya kaṅkhaṃ
                eko care khaggavisāṇakappo"ti.
      Tatthāyaṃ saṅkhepattho:- bahussutanti duvidho bahussuto tīsu piṭakesu
atthato nikhilo 1- pariyattibahussuto ca, maggaphalavijjābhiññānaṃ paṭividdhattā 2-
paṭivedhabahussuto ca. Āgatāgamo dhammadharo. Uḷārehi pana kāyavacīmanokammehi
@Footnote: 1 Sī. niccalo                2 Ma. maggaphalavijjābhiññāpaṭividdhattho

---------------------------------------------------------------------------------------------
page108.
Samannāgato uḷāro. Yuttapaṭibhāno ca muttapaṭibhāno ca yuttamuttapaṭibhāno ca
paṭibhānavā. Pariyattiparipucchādhigamavasena vā tidhā paṭibhānavā veditabbo. Yassa
hi pariyatti paṭibhāti, so pariyattipaṭibhānavā. Yassa atthañca ñāyañca lakkhaṇañca
ṭhānāṭṭhānañca paripucchantassa paripucchā paṭibhāti, so paripucchāpaṭibhānavā.
Yena maggādayo paṭividdhā honti, so adhigamapaṭibhānavā. Taṃ evarūpaṃ bahussutaṃ
dhammadharaṃ bhajetha mittaṃ uḷāraṃ paṭibhānavantaṃ. Tato tassānubhāvena
attatthaparatthaubhayatthabhedato vā diṭṭhadhammikasamparāyikaparamatthabhedato vā anekappakārāni
aññāya, atthāni, tato "ahosiṃ nu kho ahaṃ atītamaddhānan"tiādīsu 1-
kaṅkhaṭṭhānesu vineyya kaṅkhaṃ vicikicchaṃ vinetvā vināsetvā evaṃ katasabbakicco
eko care khaggavisāṇakappoti.
                      Bahussutagāthāvaṇṇanā samattā.
      [59] Khiḍḍaṃ ratinti kā uppatti? bārāṇasiyaṃ vibhūsakabrahmadatto nāma
Rājā pātova yāguṃ vā bhattaṃ vā bhuñjitvā nānāvidhavibhūsanehi attānaṃ
vibhūsāpetvā mahāādāse sakalasarīraṃ disvā yaṃ na icchati, taṃ apanetvā
aññena vibhūsanena vibhūsāpeti. Tassa ekadivasaṃ evaṃ karoto bhattavelā
majjhantikasamayo 2- patto. Atha avibhūsitova dussapaṭṭena sīsaṃ veṭhetvā bhuñjitvā
divāseyyaṃ upagañchi. Punapi uṭṭhahitvā tatheva karoto sūriyo ogato. 3- Evaṃ
dutiyadivasepi tatiyadivasepi. Athassa evaṃ maṇḍanappasutassa piṭṭhirogo udapādi.
Tassetadahosi "aho re ahaṃ sabbatthāmena vibhūsantopi imasmiṃ kappake
vibhūsane asantuṭṭho lobhaṃ uppādesiṃ, lobho ca nāmesa apāyagamanīyo dhammo,
handa naṃ niggaṇhāmī"ti rajjaṃ pahāya pabbajitvā vipassanto paccekabodhiṃ
sacchikatvā imaṃ udānagāthaṃ abhāsi:-
@Footnote: 1 Ma.mū. 12/18/11, saṃ.ni. 16/02/26   2 cha.Ma. bhattavelā majjhanhikasamayo
@3 cha.Ma. atthaṅgato

---------------------------------------------------------------------------------------------
page109.
               "khiḍḍaṃ ratiṃ kāmasukhañca loke
                analaṅkaritvā anapekkhamāno
                vibhūsanaṭṭhānā virato saccavādī
                eko care khaggavisāṇakappo"ti.
      Tattha khiḍḍā ca rati ca pubbe vuttāva. Kāmasukhanti vatthukāmasukhaṃ.
Vatthukāmāpi hi sukhassa visayādibhāvena sukhanti vuccanti. Yathāha "atthi rūpaṃ
sukhaṃ sukhānupatitan"ti. 1- Evametaṃ khiḍḍaṃ ratiṃ kāmasukhañca imasmiṃ okāsaloke
analaṅkaritvā alanti akatvā, etaṃ tappakanti vā sārabhūtanti vā evaṃ
aggahetvā. Anapekkhamānoti tena alaṅkaraṇena anapekkhaṇasīlo apihāluko
nittaṇho vibhūsanaṭṭhānā virato saccavādī eko careti. Ettha 2- vibhūsā duvidhā
agārikavibhūsā ca anagārikavibhūsā ca. Tattha agārikavibhūsā sāṭakaveṭhanamālāgandhādi,
anagārikavibhūsā pattamaṇḍanāni. Vibhūsā eva vibhūsanaṭṭhānaṃ, tasmā vibhūsanaṭṭhānā
tividhāya viratiyā virato. Avitathavacanato saccavādīti evamattho daṭṭhabbo.
                    Vibhūsanaṭṭhānagāthāvaṇṇanā samattā.
      [60] Puttañca dāranti kā uppatti? bārāṇasirañño kira putto
Daharakāle eva abhisitto rajjaṃ kāresi. So paṭhamagāthāya vuttapaccekabodhisatto
viya rajjasirimanubhavanto ekadivasaṃ cintesi "ahaṃ rajjaṃ kārento bahūnaṃ dukkhaṃ
karomi, kimme ekabhogatthāya iminā pāpena, handa sukhamuppādemī"ti rajjaṃ
pahāya pabbajitvā vipassanto paccekabodhiṃ sacchikatvā imaṃ udānagāthaṃ
abhāsi:-
@Footnote: 1 saṃ.kha. 17/60/57             2 cha.Ma. tattha

---------------------------------------------------------------------------------------------
page110.
               "puttañca dāraṃ pitarañca mātaraṃ
                dhanāni dhaññāni ca bandhavāni
                hitvāna kāmāni yathodhikāni
                eko care khaggavisāṇakappo"ti.
      Tattha dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni.
Dhaññānīti sālivīhiyavagodhumakaṅkuvarakakudrūsakapabhedāni satta sesāparaṇṇāni ca.
Bandhavānīti ñātibandhugottabandhumittabandhusippabandhuvasena catubbidhe bandhave.
Yathodhikānīti sakasakaodhivasena ṭhitāneva, sesaṃ vuttanayamevāti.
                     Puttadāragāthāvaṇṇanā samattā.
      [61] Saṅgo esoti kā uppatti? bārāṇasiyaṃ kira pādalolabrahmadatto
Nāma rājā ahosi. So pātova yāguṃ vā bhattaṃ vā bhuñjitvā tīsu pāsādesu
tividhanāṭakāni passati. Tividhanāṭakānīti kira pubbarājato āgataṃ, anantararājato
āgataṃ, attano kāle uṭṭhitanti. So ekadivasaṃ pātova daharanāṭakapāsādaṃ
gato, tā nāṭakitthiyo "rājānaṃ ramāpessāmā"ti sakkassa devānamindassa
accharāyo viya atimanoharaṃ naccagītavāditaṃ payojesuṃ. Rājā "anacchariyametaṃ
daharānan"ti asantuṭṭho hutvā majjhimanāṭakapāsādaṃ gato, tāpi nāṭakitthiyo
tatheva akaṃsu. So tatthāpi tatheva asantuṭṭho hutvā mahānāṭakapāsādaṃ gato,
tāpi nāṭakitthiyo tatheva akaṃsu. Rājā dve tayo rājaparivaṭṭe atītānaṃ tāsaṃ
mahallakabhāvena aṭṭhikīḷanasadisaṃ naccaṃ disvā gītañca amadhuraṃ sutvā punadeva
daharanāṭakapāsādaṃ, puna majjhimanāṭakapāsādanti evaṃ vicaritvā katthaci asantuṭṭho
cintesi "imā nāṭakitthiyo sakkaṃ devānamindaṃ accharāyo viya maṃ ramāpetukāmā
sabbatthāmena naccagītavāditaṃ payojesuṃ, svāhaṃ katthaci asantuṭṭho lobhameva

---------------------------------------------------------------------------------------------
page111.
Vaḍḍhemi, lobho ca nāmesa apāyagamanīyo dhammo handāhaṃ lobhaṃ niggaṇhāmī"ti
rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ
abhāsi:-
               "saṅgo eso parittamettha sokhyaṃ
                appassādo dukkhamettha bhiyyo
                gaṇḍo 1- eso iti ñatvā matimā
                eko care khaggavisāṇakappo"ti.
      Tassattho:- saṅgo esoti attano upabhogaṃ niddisati. So hi
sajjanti tattha pāṇino kaddame paviṭṭho hatthī viyāti saṅgo. Parittamettha
sokhyanti ettha pañcakāmaguṇūpabhogakāle viparītasaññāya uppādetabbato
kāmāvacaradhammapariyāpannato vā lāmakaṭṭhena sokhyaṃ parittaṃ, vijjuppabhāya
obhāsitanaccadassanasukhaṃ viya ittaraṃ, tāvakālikanti vuttaṃ hoti. Appassādo
dukkhamettha bhiyyoti ettha ca yvāyaṃ "yaṃ kho bhikkhave ime pañca kāmaguṇe
paṭicca uppajjati sukhaṃ somanassaṃ, ayaṃ kāmānaṃ assādo"ti 2- vutto, so yadidaṃ
"ko ca bhikkhave kāmānaṃ ādīnavo, idha bhikkhave kulaputto yena sippuṭṭhānena
jīvikaṃ kappeti yadi muddhāya yadi gaṇanāyā"tievamādinā 2- nayenettha dukkhaṃ
vuttaṃ, taṃ upanidhāya appo udakabindumatto hoti, atha kho dukkhameva bhiyyo
bahu, catūsu samuddesu udakasadisaṃ hoti. Tena vuttaṃ "appassādo dukkhamettha
bhiyyo"ti. Gaṇḍo esoti assādaṃ dassetvā ākaḍḍhanavasena baḷiso viya
eso yadidaṃ pañca kāmaguṇā. Iti ñatvā matimāti evaṃ ñatvā buddhimā
paṇḍito puriso sabbametaṃ pahāya eko care khaggavisāṇakappoti.
              Saṅgagāthāvaṇṇanā samattā.
@Footnote: 1 cha.Ma. gaḷo      2 Ma.mū. 12/166/129

---------------------------------------------------------------------------------------------
page112.
      [62] Sandālayitvānāti kā uppatti? bārāṇasiyaṃ kira anivattabrahmadatto
nāma rājā ahosi. So saṅgāmaṃ otiṇṇo ajinitvā aññaṃ vā kiccaṃ
āraddho aniṭṭhapetvā na nivattati, tasmā naṃ evaṃ sañjāniṃsu. So ekadivasaṃ
uyyānaṃ gacchati, tena ca samayena vanadāho uṭṭhāsi, so aggi sukkhāni ca
haritāni ca tiṇādīni dahanto anivattamāno eva gacchati. Rājā taṃ disvā
tappaṭibhāganimittaṃ uppādesi "yathāyaṃ vanadāho, evameva ekādasavidho aggi
sabbe satte dahanto anivattamānova gacchati mahādukkhaṃ uppādento, kudāssu
nāmāhampi imassa dukkhassa nivattanatthaṃ ayaṃ aggi viya ariyamaggañāṇagginā
kilese dahanto anivattamāno gaccheyyan"ti. Tato muhuttaṃ gantvā kevaṭṭe
addasa nadiyaṃ macche gaṇhante. Tesaṃ jālantaraṃ paviṭṭho eko mahāmaccho
jālaṃ bhetvā palāyi. Te "maccho jālaṃ bhetvā gato"ti saddamakaṃsu. Rājā
tampi vacanaṃ sutvā tappaṭibhāganimittaṃ uppādesi "kudāssu nāmāhampi
ariyamaggañāṇena taṇhādiṭṭhijālaṃ bhetvā asajjamāno gaccheyyan"ti. So rajjaṃ
pahāya pabbajitvā vipassanaṃ ārabhitvā paccekabodhiṃ sacchākāsi, imañca
udānagāthaṃ abhāsi:-
               "sandālayitvāna saṃyojanāni
                jālaṃva bhetvā salilambucārī
                aggīva daḍḍhaṃ anivattamāno
                eko care khaggavisāṇakappo"ti.
      Tassā dutiyapāde jālanti suttamayaṃ vuccati. Ambūti udakaṃ, tattha caratīti
ambucārī, macchassetaṃ adhivacanaṃ. Salile ambucārī salilambucārī, tasmiṃ nadīsalile
jālaṃ bhetvā ambucārīvāti vuttaṃ hoti. Tatiyapāde daḍḍhanti daḍḍhaṭṭhānaṃ
vuccati. Yathā aggi daḍḍhaṭṭhānaṃ puna na nivattati, na tattha bhiyyo āgacchati,

---------------------------------------------------------------------------------------------
page113.
Evaṃ maggañāṇagginā daḍḍhakāmaguṇaṭṭhānaṃ anivattamāno tattha bhiyyo
anāgacchantoti vuttaṃ hoti. Sesaṃ vuttanayamevāti.
                     Sandālanagāthāvaṇṇanā samattā.
      [63] Okkhittacakkhūti kā uppatti? bārāṇasiyaṃ kira cakkhulolabrahmadatto
Nāma rājā pādalolabrahmadatto viya nāṭakadassanamanuyutto hoti. Ayaṃ pana
viseso:- so asantuṭṭho tattha tattha gacchati, ayaṃ taṃ taṃ nāṭakaṃ disvā
ativiya abhinanditvā nāṭakaparivattadassanena taṇhaṃ vaḍḍhento vicarati. So kira
nāṭakadassanāya āgataṃ aññataraṃ kuṭumbiyabhariyaṃ disvā rāgaṃ uppādesi. Tato
saṃvegamāpajjitvā puna "ahaṃ imaṃ taṇhaṃ vaḍḍhento apāyaparipūrako bhavissāmi,
handa naṃ niggaṇhāmī"ti pabbajitvā vipassanto paccekabodhiṃ sacchikatvā
attano purimapaṭipattiṃ garahanto tappaṭipakkhaguṇaṃ dīpetuṃ 1- imaṃ udānagāthaṃ
abhāsi:-
               "okkhittacakkhu na ca pādalolo
                guttindriyo rakkhitamānasāno
                anavassuto apariḍayhamāno
                eko care khaggavisāṇakappo"ti.
      Tattha okkhittacakkhūti heṭṭhā khittacakkhu, satta gīvaṭṭhīni paṭipāṭiyā
ṭhapetvā parivajjanapahātabbadassanatthaṃ 2- yugamattaṃ pekkhamānoti vuttaṃ hoti.
Na tu hanukaṭṭhinā hadayaṭṭhiṃ saṅghaṭṭento. Evañhi okkhittacakkhutā na
samaṇasāruppo hoti. Na ca pādaloloti ekassa dutiyo, dvinnaṃ tatiyoti
@Footnote: 1 cha.Ma. tappaṭipakkhaguṇadīpikaṃ
@2 Sī. parivajjanāpahātabbadassanatthaṃ, cha.Ma. parivajjahetabbadassanatthaṃ

---------------------------------------------------------------------------------------------
page114.
Evaṃ gaṇamajjhaṃ pavisitukāmatāya kaṇḍūyamānapādo viya avicaranto, 1- dīghacārikā-
nivattacārikāvirato vā. 2- Guttindriyoti chasu indriyesu idha visuṃ
vuttāvasesavasena gopitindriyo. Rakkhitamānasānoti mānasaṃyeva mānasānaṃ, taṃ
rakkhitamassāti rakkhitamānasāno. Yathā kilesehi na viluppati, evaṃ rakkhitacittoti
vuttaṃ hoti. Anavassutoti imāya paṭipattiyā tesu tesu ārammaṇesu
kilesaanvāssavavirahito. Apariḍayhamānoti evaṃ anvāssavavirahā eva kilesaggīhi
apariḍayhamāno. Bahiddhā vā anavassuto, ajjhattaṃ apariḍayhamāno. Sesaṃ vuttanayamevāti.
                    Okkhittacakkhugāthāvaṇṇanā samattā.
      [64] Ohārayitvāti kā uppatti? bārāṇasiyaṃ kira ayaṃ aññopi
Cātumāsikabrahmadatto nāma rājā catumāse catumāse 3- uyyānakīḷaṃ gacchati.
So ekadivasaṃ gimhānaṃ majjhimamāse uyyānaṃ pavisanto uyyānadvāre
pattasañchannaṃ pupphālaṅkataviṭapaṃ pāricchattakakoviḷāraṃ disvā ekaṃ pupphaṃ
gahetvā uyyānaṃ pāvisi. Tato "raññā aggapupphaṃ gahitan"ti aññataropi
amacco hatthikkhandhe ṭhito eva ekaṃ pupphaṃ aggahesi. Eteneva upāyena
sabbo balakāyo aggahesi. Pupphaṃ anassādentā pattampi gaṇhiṃsu. So
rukkho nippattapuppho khandhamattova ahosi. Taṃ rājā sāyanhasamaye uyyānā
nikkhamanto disvā "kiṃ kato ayaṃ rukkho, mamāgamanavelāyaṃ maṇivaṇṇasākhantaresu
pavāḷasadisapupphālaṅkato ahosi, idāni nippattapuppho jāto"ti cintento
tasseva avidūre apupphitarukkhaṃ sañchannapalāsaṃ addasa. Disvā cassa etadahosi
"ayaṃ rukkho pupphabharitasākhattā bahujanassa lobhanīyo ahosi, tena muhuttaṃyeva
@Footnote: 1 Ma. adhāvanto, cha. athavanto
@2 Sī. dīghacārikaanavatthacārikavirato vā, Ma. dīghacārikāya vā anavaṭṭhitacārikā virato,
@     cha. dīghacārikaanavaṭṭhitacārikavirato vā       3 i. catutthamāse

---------------------------------------------------------------------------------------------
page115.
Byasanaṃ patto, ayaṃ pana añño alobhanīyattā tatheva ṭhito. Idampi rajjaṃ
pupphitarukkho viya sobhanīyaṃ, bhikkhubhāvo pana apupphitarukkho viya alobhanīyo.
Tasmā yāva idampi ayaṃ rukkho viya na viluppati, tāva ayamañño sañchannapatto
yathā pāricchattako, evaṃ kāsāvena hi sañchannena 1- hutvā pabbajitabban"ti.
So rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ
abhāsi:-
               "ohārayitvā gihibyañjanāni
                sañchannapatto yathā pārichatto
                kāsāyavattho abhinikkhamitvā
                eko care khaggavisāṇakappo"ti.
      Tattha kāsāyavattho abhinikkhamitvāti imassa pādassa gehā abhinikkhamitvā
kāsāyavattho hutvāti evamattho veditabbo. Sesaṃ vuttanayeneva sakkā jānitunti
na vitthāritanti.
                    Pāricchattakagāthāvaṇṇanā samattā.
                        Tatiyo vaggo niṭṭhito.
                          -------------
      [65] Rasesūti kā uppatti? aññataro kira bārāṇasirājā uyyāne
amaccaputtehi parivuto silāpaṭṭapokkharaṇiyaṃ kīḷati. Tassa sūdo sabbamaṃsānaṃ rasaṃ
gahetvā atīva susaṅkhataṃ amatakappaṃ antarabhattaṃ pacitvā upanāmesi, so tattha
gedhamāpanno kassaci kiñci adatvā attanāva bhuñji. Udake kīḷanto 2-
ativikāle nikkhanto sīghaṃ sīghaṃ bhuñji. Yehi saddhiṃ pubbe bhuñjati, na tesaṃ
@Footnote: 1 Sī. kāsāyenapi sañchannena, cha.Ma. kāsāvena parisañchannena
@2 Ma. udake kīḷanto, cha. udakakīḷato

---------------------------------------------------------------------------------------------
page116.
Kañci sari. Atha pacchā paṭisaṅkhānaṃ uppādetvā "aho mayā pāpaṃ kataṃ,
yvāhaṃ rasataṇhāya abhibhūto sabbajanaṃ visaritvā ekakova bhuñjiṃ, handa
rasataṇhaṃ niggaṇhāmī"ti rajjaṃ pahāya pabbajitvā vipassanto paccekabodhiṃ
sacchikatvā attano purimapaṭipattiṃ garahanto tappaṭipakkhaguṇadīpikaṃ imaṃ udānagāthaṃ
abhāsi:-
               "rasesu gedhaṃ akaraṃ alolo
                anaññaposī sapadānacārī
                kule kule appaṭibaddhacitto
                eko care khaggavisāṇakappo"ti.
      Tattha rasesūti ambilamadhuratittakakaṭukaloṇikakhārikakasāvādibhedesu sāyanīyesu.
Gedhaṃ akaranti giddhimakaronto, taṇhaṃ anuppādentoti vuttaṃ hoti. Aloloti
"idaṃ sāyissāmi, idaṃ sāyissāmī"ti evaṃ rasavisesesu anākulo. Anaññaposīti
positabbakasaddhivihārikādivirahito, kāyasaṃvaraṇamattena 1- santuṭṭhoti vuttaṃ hoti.
Yathā vā pubbe uyyāne rasesu gedhakaraṇe lolo hutvā aññaposī ahosiṃ, 2-
evaṃ ahutvā yāya taṇhāya lolo hutvā rasesu gedhaṃ karoti, taṃ taṇhaṃ
hitvā āyatiṃ taṇhāmūlakassa aññassa attabhāvassa anibbattanena anaññaposīti
dasseti. Atha vā atthabhañjanakaṭṭhena aññeti kilesā vuccanti, tesaṃ
aposanena anaññaposīti ayamettha attho. Sapadānacārīti avokkammacārī
anupubbacārī, gharapaṭipāṭiṃ achaḍḍetvā aḍḍhakulañca daliddakulañca nirantaraṃ
piṇḍāya pavisamānoti attho. Kule kule appaṭibaddhacittoti khattiyakulādīsu
yattha katthaci kilesavasena alaggacitto, candūpamo niccanavako hutvāti attho.
Sesaṃ vuttanayamevāti.
                      Rasagedhagāthāvaṇṇanā samattā.
@Footnote: 1 cha.Ma. kāyasandhāraṇamattena         2 cha.Ma. āsiṃ

---------------------------------------------------------------------------------------------
page117.
      [66] Pahāya pañcāvaraṇānīti kā uppatti? bārāṇasiyaṃ kira aññataro
rājā paṭhamajjhānalābhī ahosi. So jhānānurakkhanatthaṃ rajjaṃ pahāya pabbajitvā
vipassanto paccekabodhiṃ sacchikatvā attano paṭipattisampadaṃ dīpento imaṃ
udānagāthaṃ abhāsi:-
               "pahāya pañcāvaraṇāni cetaso
                upakkilese byapanujja sabbe
                anissito chetva 1- sinehadosaṃ
                eko care khaggavisāṇakappo"ti.
      Tattha āvaraṇānīti nīvaraṇāneva, tāni atthato uragasutte vuttāni.
Tāni pana yasmā abbhādayo viya candasūriye ceto āvaranti, tasmā
"āvaraṇāni cetaso"ti vuttāni. Tāni upacārena vā appanāya vā pahāya.
Upakkileseti upagamma cittaṃ vibādhente akusaladhamme, vatthopamādīsu vutte
abhijjhādayo vā. Byapanujjāti panuditvā vināsetvā, vipassanāmaggena
pajahitvāti attho. Sabbeti anavasese. Evaṃ samathavipassanāsampanno paṭhamamaggena
diṭṭhinissayassa pahīnattā anissito, sesamaggehi chetvā tedhātukagataṃ sinehadosaṃ,
taṇhārāganti 2- vuttaṃ hoti. Sineho eva hi guṇapaṭipakkhato sinehadosoti
vutto. Sesaṃ vuttanayamevāti.
                      Āvaraṇagāthāvaṇṇanā samattā.
      [67] Vipiṭṭhikatvānāti kā uppatti? bārāṇasiyaṃ kira aññataro
Rājā catutthajjhānalābhī ahosi. So jhānānurakkhanatthaṃ rajjaṃ pahāya pabbajitvā
@Footnote: 1 sī,Ma. chetvā         2 Sī. taṇhaṃ rāganti

---------------------------------------------------------------------------------------------
page118.
Vipassanto paccekabodhiṃ sacchikatvā attano paṭipattisampadaṃ dassento 1- imaṃ
udānagāthaṃ abhāsi:-
               "vipiṭṭhikatvāna sukhaṃ dukkhañca
                pubbeva ca somanassadomanassaṃ
                laddhānupekkhaṃ samathaṃ visuddhaṃ
                eko care khaggavisāṇakappo"ti.
      Tattha vipiṭṭhikatvānāti piṭṭhito katvā, chaḍḍetvā jahitvāti attho.
Sukhaṃ dukkhañcāti kāyikasātāsātaṃ. Somanassadomanassanti cetasikasātāsātaṃ.
Upekkhanti catutthajjhānupekkhaṃ. Samathanti catutthajjhānasamathameva. Visuddhanti
pañcanīvaraṇavitakkavicārapītisukhasaṅkhātehi navahi paccanīkadhammehi vimuttattā visuddhaṃ,
niddhantasuvaṇṇamiva vigatūpakkilesanti attho.
      Ayaṃ pana yojanā:- vipiṭṭhikatvāna sukhaṃ dukkhañca pubbeva,
paṭhamajjhānupacārabhūmiyaṃyeva dukkhaṃ, tatiyajjhānupacārabhūmiyaṃ sukhanti adhippāyo. Puna
ādito vuttaṃ cakāraṃ parato netvā "somanassaṃ domanassañca vipiṭṭhikatvāna
pubbevā"ti adhikāro. Tena somanassaṃ catutthajjhānupacāre, domanassañca
dutiyajjhānupacāreyevāti dīpeti. Etāni hi etesaṃ pariyāyato pahānaṭṭhānāni.
Nippariyāyato pana dukkhassa paṭhamajjhānaṃ, domanassassa dutiyajjhānaṃ, sukhassa
tatiyajjhānaṃ, somanassassa catutthajjhānaṃ pahānaṭṭhānaṃ. Yathāha "paṭhamaṃ jhānaṃ
upasampajja viharati etthuppannaṃ dukkhindriyaṃ aparisesaṃ nirujjhatī"tiādiṃ. 2-
Taṃ sabbaṃ aṭṭhasāliniyā dhammasaṅgahaṭṭhakathāyaṃ 3- vuttaṃ. Yato pubbeva tīsu
@Footnote: 1 cha.Ma. dīpento  2 saṃ.mahā. 19/510/188
@3 abhi.A. 1/165/229

---------------------------------------------------------------------------------------------
page119.
Paṭhamajjhānādīsu dukkhadomanassasukhāni vipiṭṭhikatvā catutthajjhāne somanassaṃ
vipiṭṭhikatvā imāya paṭipadāya laddhānupekkhaṃ samathaṃ visuddhaṃ eko careti. Sesaṃ
sabbattha pākaṭamevāti.
                    Vipiṭṭhikatvāgāthāvaṇṇanā samattā.
      [68] Āraddhaviriyoti kā uppatti? aññataro kira paccantarājā
Sahassayodhaparimāṇabalakāyo rajjena khuddako, paññāya mahanto ahosi. So
ekadivasaṃ "kiñcāpi ahaṃ khuddako, paññavatā ca pana sakkā sakalajambudīpaṃ
gahetun"ti cintetvā sāmantarañño dūtaṃ pāhesi "sattadivasabbhantare me
rajjaṃ vā detu yuddhaṃ vā"ti. Tato so attano amacce samodhānetvā āha
"mayā tumhe anāpucchāyeva sāhasaṃ kataṃ, amukassa rañño evaṃ pahitaṃ, kiṃ
kātabban"ti. Te āhaṃsu "sakkā mahārāja so dūto nivattetun"ti. Na
sakkā, gato bhavissatīti. Yadi evaṃ vināsitamhā tayā, tena hi dukkhaṃ aññassa
hatthena 2- marituṃ, handa mayaṃ aññamaññaṃ paharitvā marāma, attānaṃ paharitvā
marāma, ubbandhāma, visaṃ khādāmāti. Evaṃ tesu ekameko maraṇameva saṃvaṇṇeti.
Tato rājā "kiṃ me imehi, atthi bhaṇe mayhaṃ yodhā"ti āha. Atha "ahaṃ
mahārāja yodho, ahaṃ mahārāja yodho"ti taṃ yodhasahassaṃ uṭṭhahi. 3-
      Rājā "ete upaparikkhissāmī"ti mantvā citakaṃ sajjetvā āha "mayā
bhaṇe idaṃ nāma sāhasaṃ kataṃ, taṃ me amaccā paṭikkosanti, sohaṃ citakaṃ
pavisāmi, 4- ko mayā saddhiṃ pavisati, kena mayhaṃ jīvitaṃ pariccattan"ti. Evaṃ
vutte pañcasatā yodhā uṭṭhahiṃsu "mayaṃ mahārāja pavisāmā"ti. Tato rājā
@Footnote: 1 cha.Ma. paditaṃ       2 cha.Ma. satthena
@3 ka. uṭṭhahati       4 cha.Ma. pavisissāmi

---------------------------------------------------------------------------------------------
page120.
Apare pañcasate yodhe āha "tumhe dāni tātā kiṃ karissathā"ti. Te āhaṃsu
"nāyaṃ mahārāja purisakāro, itthicariyā 1- esā, apica mahārājena paṭirañño
dūto pesito, tena mayaṃ raññā saddhiṃ yujjhitvā marissāmā"ti. Tato rājā
"pariccattaṃ tumhehi mama jīvitan"ti caturaṅginīsenaṃ sannayhitvā tena yodhasahassena
parivuto gantvā rajjasīmāya nisīdi.
      Sopi paṭirājā taṃ pavattiṃ sutvā "are so khuddakarājā mama dāsassāpi
nappahotī"ti tusitvā 2- sabbaṃ balanikāyaṃ ādāya yujjhituṃ nikkhami. Khuddakarājā
taṃ abbhuyyātaṃ disvā balakāyaṃ āha "tātā tumhe na bahukā, sabbe
sampiṇḍitvā asicammaṃ gahetvā sīghaṃ imassa rañño purato ujukaṃ eva
gacchathā"ti. Te tathā akaṃsu, atha sā senā duvidhā 3- bhijjitvā antaramadāsi.
Te taṃ rājānaṃ jīvaggāhaṃ gaṇhiṃsu, aññe yodhā palāyiṃsu. Khuddakarājā "taṃ
māremī"ti purato dhāvati, paṭirājā taṃ abhayaṃ yāci. Tato tassa abhayaṃ datvā
sapathaṃ kārāpetvā taṃ attano manussaṃ katvā tena saha 4- aññaṃ rājānaṃ
jīvaggāhaṃ gaṇhituṃ ārabbha gantvā 4- tassa rajjasīmāya ṭhatvā pesesi "rajjaṃ
vā me detu yuddhaṃ vā"ti. So "ahaṃ ekayuddhampi na sahāmī"ti rajjaṃ
niyyādesi. 5- 6- Eteneva upāyena rājāno yujjhanti, te parājissanti. Ete
rājāno ayujjhitvā rajjaṃ niyyādenti. Sabbe rājāno gahetvā ante
bārāṇasirājānaṃ aggahesi. 6-
      7- So ekasatarājaparivuto sakalajambudīpe rajjaṃ anusāsanto rajjasiriṃ
anubhavi. So rājā aparakāle cintesi 7- "ahaṃ pubbe khuddako ahosiṃ, somhi
@Footnote: 1 cha.Ma. itthikiriyā       2 Sī. russitvā, Ma. dussitvā, cha. kujjhitvā
@3 cha.Ma. dvidhā   4-4 cha.Ma. aññaṃ rājānaṃ abbhuggantvā   5 cha.Ma. niyyātesi
@6-6 cha.Ma. eteneva upāyena sabbarājāno gahetvā ante bārāṇasirājānampi aggahesi
@7-7 cha.Ma. soekasatarājaparivuto sakalajambudīpe rajjaṃ anusāsanto cintesi

---------------------------------------------------------------------------------------------
page121.
Attano ñāṇasampattiyā sakalajambudīpassa issaro jāto. 1- Yaṃ me ñāṇaṃ
lokiyavīriyasampayuttaṃ, taṃ 1- neva nibbidāya na virāgāya saṃvattati, sādhu vatassa
svāhaṃ iminā ñāṇena lokuttaradhammaṃ gaveseyyan"ti. Tato bārāṇasirañño
rajjaṃ datvā puttadārañca sakajanapadameva pesetvā pabbajjaṃ samādāya vipassanaṃ
ārabhitvā paccekabodhiṃ sacchikatvā attano vīriyasampattiṃ dīpento imaṃ udānagāthaṃ
abhāsi:-
               "āraddhaviriyo paramatthapattiyā
                alīnacitto akusītavutti
                daḷhanikkamo thāmabalūpapanno
                eko care khaggavisāṇakappo"ti.
      Tattha āraddhaṃ vīriyamassāti āraddhaviriyo. Etena attano vīriyārambhaṃ
ādivīriyaṃ dasseti. Paramattho vuccati nibbānaṃ, tassa pattiyā paramatthapattiyā.
Etena vīriyārambhena pattabbaphalaṃ dasseti. Alīnacittoti etena balavīriyūpatthambhānaṃ
2- cittacetasikānaṃ alīnataṃ dasseti, akusītavuttīti etena ṭhānāsanacaṅkamādīsu
kāyassa anavasīdanaṃ. Daḷhanikkamoti etena "kāmaṃ taco ca nhāru cā"ti 3-
evaṃ pavattaṃ padahanavīriyaṃ dasseti, yantaṃ anupubbasikkhādīsu padahanto "kāyena
ceva paramasaccaṃ sacchikaroti, paññāya ca naṃ ativijjha passatī"ti 4- vuccati. Atha
vā etena maggasampayuttaṃ vīriyaṃ dasseti. Tañhi daḷhañca bhāvanāya laddhattā, 5-
nikkamo ca sabbaso paṭipakkhā nikkhantattā, tasmā taṃsamaṅgī puggalopi daḷho
nikkamo assāti daḷhanikkamo. 6- Thāmabalūpapannoti maggakkhaṇe kāyathāmena
@Footnote: 1-1 cha.Ma. taṃ kho pana me ñāṇaṃ lokiyavīriyasampayuttaṃ  2 cha.Ma. balavīriyūpatthambhānaṃ Sī.
@vīriyūpatthambhānaṃ  3 cha.Ma. 13/184/159, aṅa.duka. 20/5/50, khu.mahā. 29/918/584-5
@4 cha.Ma. paramasaccaṃ sacchikaroti, paññāya ca naṃ ativijjha passatīti vuccati  5 cha.Ma.,i.
@  tañhi daḷhañca bhāvanāpāripūriṃ gatattā  6 cha.Ma. assāti daḷhanikkamoti vuccati

---------------------------------------------------------------------------------------------
page122.
Ñāṇabalena ca upapanno, atha vā thāmabhūtena balena upapannoti thāmabalūpapanno,
thirañāṇabalūpapannoti vuttaṃ hoti. Etena tassa vīriyassa vipassanāñāṇasampayogaṃ
dīpento yoniso padhānabhāvaṃ 1- sādheti. Pubbabhāgamajjhimaukkaṭṭhavīriyavasena vā
tayopi pādā yojetabbā. Sesaṃ vuttanayamevāti.
                    Āraddhavīriyagāthāvaṇṇanā samattā.
      [69] Paṭisallānanti kā uppatti? imissā gāthāya āvaraṇagāthāya
Uppattisadisā eva uppatti, natthi koci viseso. Atthavaṇṇanāya panassā
paṭisallānanti tehi tehi sattasaṅkhārehi paṭinivattitvā sallīnaṃ ekamattasevitā 2-
ekībhāvo, kāyavivekoti attho. Jhānanti paccanīkajjhāpanato ārammaṇalakkhaṇūpanijjhānato
ca cittaviveko vuccati. Tattha aṭṭhasamāpattiyo nīvaraṇādipaccanīkajjhāpanato
ārammaṇūpanijjhānato ca jhānanti vuccati, vipassanāmaggaphalāni
sattasaññādipaccanīkajjhāpanato, lakkhaṇūpanijjhānatoyeva cetatha jhānāni. 3- Idha
pana ārammaṇūpanijjhānaṃyeva adhippetaṃ. Evametaṃ paṭisallānaṃ ca jhānaṃ ca
ariñcamāno ajahamāno anisajjamāno. Dhammesūti vipassanūpagesu pañcakkhandhādidhammesu.
Niccanti satataṃ samitaṃ abbhokiṇṇaṃ. Anudhammacārīti te dhamme ārabbha
pavattamānena anugataṃ vipassanādhammaṃ caramāno, atha vā dhammāti nava lokuttaradhammā,
tesaṃ dhammānaṃ anulomo dhammoti anudhammo, vipassanāyetaṃ adhivacanaṃ. Tattha
"dhammānaṃ niccaṃ anudhammacārī"ti vattabbe gāthābandhasukhatthaṃ vibhattibyattiyena 4-
"dhammesū"ti vuttaṃ siyā. Ādīnavaṃ sammasitā bhavesūti tāya anudhammacaritāsaṅkhātāya
@Footnote: 1 cha.Ma. padahanabhāvaṃ
@2 Sī. ekamantasevitā, cha. ekattasevitā, Ma. ekamattasevitattā
@3 Sī. jhānāni, cha.Ma. phalāni          4 cha.Ma. vibhattibyattayena

---------------------------------------------------------------------------------------------
page123.
Vipassanāya aniccākārādidosaṃ tīsu bhavesu samanupassanto evaṃ imaṃ
kāyavivekacittavivekaṃ ariñcamāno sikhāpattavipassanāsaṅkhātāya paṭipadāya adhigatoti
vattabbo eko careti evaṃ yojanā veditabbā.
                     Paṭisallānagāthāvaṇṇanā samattā.
      [70] Taṇhakkhayanti kā uppatti? aññataro kira bārāṇasirājā
Mahaccarājānubhāvena nagaraṃ padakkhiṇaṃ karoti. Tassa sarīrasobhāya āvaṭṭitahadayā 1-
sattā purato gacchantāpi nivattitvā tameva ullokenti, pacchato gacchantāpi,
ubhohi passehi gacchantāpi. Pakatiyā eva hi buddhadassane puṇṇacandasamuddarājadassane
ca atitto loko. Atha aññatarā kuṭumbiyabhariyāpi uparipāsādagatā
sīhapañjaraṃ vivaritvā olokayamānā aṭṭhāsi. Rājā taṃ disvāva paṭibaddhacitto
hutvā amaccaṃ āṇāpesi "jānāhi tāva bhaṇe ayaṃ itthī sassāmikā vā
assāmikā vā"ti. So gantvā "sassāmikā"ti ārocesi. Atha rājā cintesi
"imā vīsatisahassā nāṭakitthiyo devaccharāyo viya maṃyeva ekaṃ abhiramenti,
so dānāhaṃ etāpi atusitvā 2- parassa itthiyā taṇhaṃ uppādesiṃ, sā uppannā
apāyameva ākaḍḍhatī"ti taṇhāya ādīnavaṃ disvā "handa naṃ niggaṇhāmī"ti
rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ
abhāsi:-
               "taṇhakkhayaṃ patthayamappamatto
                anelamūgo sutavā satīmā
@Footnote: 1 Sī.,Ma. āvajjitahadayā          2 Sī. atīyitvā

---------------------------------------------------------------------------------------------
page124.
                Saṅkhātadhammo niyato padhānavā
                eko care khaggavisāṇakappo"ti.
      Tattha taṇhakkhayanti nibbānaṃ, evaṃ diṭṭhādīnavāya taṇhāya eva
appavattiṃ. Appamattoti sātaccakārī. 1- Anelamūgoti alālāmukho. Atha vā anelo
ca amūlo ca, paṇḍito byattoti vuttaṃ hoti. Hitasukhasampāpakaṃ sutamassa atthīti
sutavā, āgamasampannoti vuttaṃ hoti. Satīmāti cirakatādīnaṃ anussaritā.
Saṅkhātadhammoti dhammopaparikkhāya pariññātadhammo. Niyatoti ariyamaggena niyāmaṃ
patto. Padhānavāti sammappadhānavīriyasampanno. Uppaṭipāṭiyā esa pāṭho
yojetabbo. Evametehi appamādādīhi samannāgato niyāmasampāpakena padhānena
padhānavā, tena padhānena pattaniyāmato 2- niyato, tato arahattappattiyā
saṅkhātadhammo. Arahā hi puna saṅkhātabbābhāvato "saṅkhātadhammo"ti vuccati.
Yathāha "ye ca saṅkhātadhammāse, ye ca sekhā puthū idhā"ti. 3- Sesaṃ vuttanayamevāti.
                     Taṇhakkhayagāthāvaṇṇanā samattā.
      [71] Sīhovāti kā uppatti? aññatarassa kira bārāṇasirañño dūre
Uyyānaṃ hoti, so pageva vuṭṭhāya uyyānaṃ gacchanto antarāmagge yānā
oruyha udakaṭṭhānaṃ upagato "mukhaṃ dhovissāmī"ti. Tasmiñca padese sīhī sīhapotakaṃ
janetvā 4- gocarāya gatā, rājapuriso taṃ disvā "sīhapotako devā"ti ārocesi.
Rājā "sīho kira na kassaci bhāyatī"ti taṃ upaparikkhituṃ bheriādīni ākoṭāpesi,
sīhapotako taṃ saddaṃ sutvāpi tatheva sayi. Rājā yāvatatiyakaṃ ākoṭāpesi,
so tatiyavāre sīsaṃ ukkhipitvā sabbaṃ parisaṃ oloketvā tatheva sayi. Atha rājā
@Footnote: 1 cha.Ma. sātaccakārī sakkaccakārī        2 cha.Ma. pattaniyāmattā
@3 khu.su. 25/1045/532, khu.cūḷa. 40/90/23 (syā)   4 Sī. jahitvā

---------------------------------------------------------------------------------------------
page125.
"yāvassa mātā nāgacchati, tāva gacchāmā"ti vatvā gacchanto cintesi "taṃdivasaṃ
jātopi sīhapotako na santasati na bhāyati, kudāssu nāmāhampi taṇhādiṭṭhiparitāsaṃ
chetvā na santaseyyaṃ na bhāyeyyan"ti. So taṃ ārammaṇaṃ gahetvā
gacchanto puna kevaṭṭehi macche gahetvā sākhāsu bandhitvā pasārite jāle
vātaṃ asaṃsajjamānaṃyeva 1- gacchamānaṃ disvā tampi nimittaṃ aggahesi "kudāssu
nāmāhampi taṇhādiṭṭhijālaṃ mohajālaṃ vā phāletvā evaṃ asajjamāno
gaccheyyan"ti.
      Atha uyyānaṃ gantvā silāpaṭṭe pokkharaṇitīre nisinno vātabbhāhatāni
padumāni onamitvā udakaṃ phusitvā vātavigame puna yathāṭṭhāne ṭhitāni udakena
anupalittāni disvā tampi nimittaṃ aggahesi "kudāssu nāmāhampi yathā etāni
udake jātāni udakena anupalittāni tiṭṭhanti, evaṃ loke jāto lokena
anupalitto tiṭṭheyyan"ti. So punappunaṃ "yathā sīhavātapadumāni, evaṃ
asantasantena asajjamānena anupalittena bhavitabban"ti cintetvā rajjaṃ pahāya
pabbajitvā vipassanto paccekabodhiṃ sacchikatvā imaṃ udānagāthaṃ abhāsi:-
               "sīhova saddesu asantasanto
                vātova jālamhi asajjamāno
                padumaṃva toyena alimpamāno 2-
                eko care khaggavisāṇakappo"ti
      tattha sīhoti cattāro sīhā tiṇasīho narasīho 3- kāḷasīho kesarasīhoti.
Kesarasīho tesaṃ aggamakkhāyati, sova idha adhippeto. Vāto puratthimādivasena
anekavidho, padumaṃ rattasetādivasena. Tesu yo koci vāto yaṃ kiñci padumañca
@Footnote: 1 Sī. asaṅgaṃyeva, cha.Ma. alaggaṃyeva   2 cha.Ma. alippamāno
@3 Ma. narasīho, cha. paṇḍusīho

---------------------------------------------------------------------------------------------
page126.
Vaṭṭatiyeva. Tattha yasmā santāso attasinehena hoti, attasineho ca
taṇhālepo, sopi diṭṭhisampayuttena vā diṭṭhivippayuttena vā lobhena hoti,
so ca taṇhāyeva. Sajjanaṃ pana tattha upaparikkhāvirahitassa mohena hoti, moho
ca avijjā. Tattha samathena taṇhāya pahānaṃ hoti, vipassanāya avijjāya. Tasmā
samathena attasinehaṃ pahāya sīhova saddesu aniccādīsu asantasanto, vipassanāya
mohaṃ pahāya vātova jālamhi khandhāyatanādīsu asajjamāno, samatheneva lobhaṃ
lobhasampayuttaṃ eva 1- diṭṭhiñca pahāya, padumaṃva toyena sabbabhavabhogalobhena
alimpamāno ettha ca samathassa sīlaṃ padaṭṭhānaṃ, samatho samādhi, vipassanā
paññāti evaṃ tesu dvīsu dhammesu siddhesu tayopi khandhā siddhā honti. Tattha
sīlakkhandhena surato hoti, so sīhova saddesu āghātavatthūsu kujjhitukāmatāya
na santasati, paññākkhandhena paṭividdhasabhāvo vātova jālamhi khandhādidhammabhede
na sajjati, samādhikkhandhena vītarāgo padumaṃva toyena rāgena na limpati. 2- Evaṃ
samathavipassanāhi sīlasamādhipaññākkhandhehi ca yathāsambhavaṃ avijjātaṇhānaṃ tiṇṇañca
akusalamūlānaṃ pahānavasena asantasanto asajjamāno alimpamāno ca veditabbo.
Sesaṃ vuttanayamevāti.
                     Asantasantagāthāvaṇṇanā samattā.
      [72] Sīho yathāti kā uppatti? aññataro kira bārāṇasirājā
Paccantaṃ kupitaṃ vūpasametuṃ gāmānugāmimaggaṃ chaḍḍetvā ujuṃ aṭavimaggaṃ gahetvā
mahatiyā senāya gacchati. Tena ca samayena aññatarasmiṃ pabbatapāde sīho
bālasūriyātapaṃ tappamāno nipanno hoti. Taṃ disvā rājapuriso rañño
ārocesi. Rājā "sīho kira saddena na santasatī"ti bherisaṅkhapaṇavādīhi saddaṃ
@Footnote: 1 Sī. lokasampayuttattā eva         2 cha.Ma. lippati

---------------------------------------------------------------------------------------------
page127.
Kārāpesi, sīho tatheva nipajji. Dutiyampi kārāpesi, sīho tatheva nipajji,
tatiyampi kārāpesi, sīho "mama paṭisattu atthī"ti catūhi pādehi suppatiṭṭhitaṃ
patiṭṭhahitvā sīhanādaṃ nadi. Taṃ sutvāva hatthārohādayo hatthiādīhi orohitvā
tiṇagahanāni paviṭṭhā, hatthiassagaṇā disāvidisā palātā. Rañño hatthīpi rājānaṃ
gahetvā vanagahanādīni pothayamāno palāyi. So taṃ sandhāretuṃ asakkonto
rukkhasākhāya olambitvā paṭhaviṃ patitvā ekapadikamaggena gacchanto paccekabuddhānaṃ
vasanaṭṭhānaṃ pāpuṇitvā tattha paccekabuddhe pucchi "api bhante saddamassutthā"ti.
Āma mahārājāti. Kissa saddaṃ bhanteti. Paṭhamaṃ bherisaṅkhādīnaṃ, pacchā sīhassāti.
Na bhāyittha bhanteti. Na mayaṃ mahārāja kassaci saddassa bhāyāmāti. Sakkā pana
bhante mayhampi edisaṃ kātunti. Sakkā mahārāja sace pabbajasīti, pabbajāmi
bhanteti. Tato naṃ pabbājetvā pubbe vuttanayeneva ābhisamācārikaṃ sikkhāpesuṃ.
Sopi pabbe vuttanayeneva vipassanto paccekabodhiṃ sacchikatvā imaṃ udānagāthaṃ
abhāsi:-
               "sīho yathā dāṭhabalī pasayha
                rājā migānaṃ abhibhuyya cārī
                sevetha pantāni senāsanāni
                eko care khaggavisāṇakappo"ti
      tattha sahanā ca hananā ca sīghajavattā ca sīho. Kesarasīhova idha
adhippeto. Dāṭhā balamassa atthīti dāṭhabalī. Pasayha abhibhuyyāti ubhayaṃ
cārīsaddena saha yojetabbaṃ pasayhacārī abhibhuyyacārīti. Tattha pasayha niggahetvā
caraṇena pasayhacārī, abhibhavitvā santāsetvā vasīkatvā caraṇena abhibhuyyacārī.
Svāyaṃ kāyabalena pasayhacārī, tejasā abhibhuyyacārī. Tattha sace koci vadeyya

---------------------------------------------------------------------------------------------
page128.
"kiṃ pasayha abhibhuyya cārī"ti, tato migānanti sāmivacanaṃ upayogavacanaṃ katvā
"mige pasayha abhibhuyya cārī"ti paṭivattabbaṃ. Pantānīti dūrāni. Senāsanānīti
vasanaṭṭhānāni. Sesaṃ pubbe vuttanayeneva sakkā jānitunti na vitthāritanti.
                    Dāṭhabalīgāthāvaṇṇanā samattā.
      [73] Mettaṃ upekkhanti kā uppatti? aññataro kira rājā
Mettādijhānalābhī ahosi. So "jhānasukhantarāyakaraṃ rajjan"ti jhānānurakkhaṇatthaṃ
rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ
abhāsi:-
               "mettaṃ upekkhaṃ karuṇaṃ vimuttiṃ
                āsevamāno muditañca kāle
                sabbena lokena avirujjhamāno
                eko care khaggavisāṇakappo"ti.
      Tattha "sabbe sattā sukhitā hontū"tiādinā nayena hitasukhupanayanakāmatā
metatā. "aho vata imamhā dukkhā vimucceyyun"tiādinā nayena ahitadukkhāpanayanakāmatā
karuṇā "modanti vata bhonto sattā, modanti sādhu suṭṭhū"tiādinā nayena
hitasukhāvippayogakāmatā muditā. "paññāyissanti sakena kammenā"ti sukhadukkhesu
ajjhupekkhanatā upekkhā. Gāthābandhasukhatthaṃ pana uppaṭipāṭiyā mettaṃ vatvā
upekkhā vuttā, muditā pacchā. Vimuttinti catassopi hi etā attano
paccanīkadhammehi vimuttattā vimuttiyo tena vuttaṃ "mettaṃ upekkhaṃ karuṇaṃ
vimuttiṃ āsevamāno muditañca kāle"ti.
      Tattha āsevamānoti tisso tikacatukkajjhānavasena, upekkhaṃ catutthajjhānavasena
bhāvayamāno. Kāleti mettaṃ āsevitvā tato vuṭṭhāya karuṇaṃ, tato vuṭṭhāya

---------------------------------------------------------------------------------------------
page129.
Muditaṃ, tato itarato vā nippītikajjhānato vuṭṭhāya upekkhaṃ āsevamāno
"kāle āsevamāno"ti vuccati, āsevituṃ phāsukāle vā, sabbena lokena
avirujjhamānoti dasasu disāsu sabbena sattalokena avirujjhamānoti 1-
mettādīnañhi bhāvitattā sattā appaṭikūlā honti, sattesu ca virodhibhūto
paṭigho vūpasammati. Tena vuttaṃ "sabbena lokena avirujjhamāno"ti. Ayamettha
saṅkhepo, vitthārena pana mettādikathā aṭṭhasāliniyā dhammasaṅgahaṭṭhakathāyaṃ 2-
vuttā. Sesaṃ pubbavuttasadisamevāti.
                     Appamaññāgāthāvaṇṇanā samattā.
      [74] Rāgañca dosañcāti kā uppatti? rājagahaṃ kira upanissāya
Mātaṅgo nāma paccekabuddho viharati sabbapacchimo paccekabuddhānaṃ. Atha amhākaṃ
bodhisatte uppanne devatāyo bodhisattassa pūjanatthāya āgacchantiyo taṃ
disvā "mārisā mārisā buddho loke uppanno"ti bhaṇiṃsu. So nirodhā
vuṭṭhahanto taṃ saddaṃ sutvā attano ca jīvitakkhayaṃ disvā himavante mahāpapāto 3-
nāma pabbato paccekabuddhānaṃ parinibbānaṭṭhānaṃ, tattha ākāsena gantvā pubbe
parinibbutapaccekabuddhassa aṭṭhisaṅghātaṃ papāte pakkhipitvā silātale nisīditvā
imaṃ udānagāthaṃ abhāsi:-
               "rāgañca dosañca pahāya mohaṃ
                sandālayitvāna saṃyojanāni
                asantasaṃ jīvitasaṅkhayamhi
                eko care khaggavisāṇakappo"ti.
@Footnote: 1 cha.Ma. avirujjhamāno
@2 abhi.A. 1/251/247        3 Ma. sujāto

---------------------------------------------------------------------------------------------
page130.
      Tattha rāgadosamohā uragasutte vuttā. Saṃyojanānīti dasa saṃyojanāni,
tāni ca tena tena maggena sandālayitvā. Asantasaṃ jīvitasaṅkhayamhīti jīvitasaṅkhayo
vuccati cuticittassa paribhedo, tasmiṃ ca jīvitasaṅkhaye jīvitanikantiyā pahīnattā
asantasanti. Ettāvatā sopādisesanibbānadhātuṃ attano dassetvā gāthāpariyosāne
anupādisesāya nibbānadhātuyā parinibbāyīti.
                     Jīvitasaṅkhayagāthāvaṇṇanā samattā.
      [75] Bhajantīti kā uppatti? bārāṇasiyaṃ kira aññataro rājā
Ādigāthāya vuttappakārameva phītaṃ rajjaṃ samanusāsati, tassa kharo ābādho
uppajji, dukkhā vedanā vattanti. Vīsatisahassitthiyo parivāretvā
hatthapādasambāhanādīni karonti. Amaccā "na dānāyaṃ rājā jīvissati, handa mayaṃ
attano saraṇaṃ gavesissāmā"ti 1- cintetvā aññassa rañño santikaṃ gantvā
upaṭṭhānaṃ yāciṃsu. Te tattha upaṭṭhahantiyeva, na kiñci labhanti. Rājāpi ābādhā
vuṭṭhahitvā pucchi "itthannāmo ca itthannāmo ca kuhin"ti. Tato taṃ pavuttiṃ
sutvā sīsaṃ cāletvā tuṇhī ahosi. Tepi amaccā "rājā vuṭṭhito"ti sutvā tattha
kiñci alabhamānā paramena pārijuññena samannāgatā punadeva āgantvā
rājānaṃ vanditvā ekamantaṃ aṭṭhaṃsu. Tena ca raññā "kuhiṃ tātā tumhe
gatā"ti vuttā āhaṃsu "devaṃ dubbalaṃ disvā ājīvikabhayenamhā asukaṃ nāma
janapadaṃ gatā"ti. Rājā sīsaṃ cāletvā cintesi "yannūnāhaṃ ime vīmaṃseyyaṃ, kiṃ
punapi evaṃ kareyyuṃ no"ti. So pubbe ābādhikarogena 2- phuṭṭho viya
gāḷhavedanaṃ attānaṃ dassento gilānālayamakāsi. Itthiyo samparivāretvā
pubbasadisameva sabbaṃ akaṃsu. Tepi amaccā tatheva puna bahutaraṃ
@Footnote: 1 cha.Ma. gavesāmāti             2 Sī. sābhāvikarogena

---------------------------------------------------------------------------------------------
page131.
Janaṃ gahetvā pakkamiṃsu. Evaṃ rājā yāvatatiyaṃ sabbaṃ vuttasadisaṃ 1- akāsi, tepi
tatheva pakkamiṃsu. Tato catutthampi te āgate disvā "aho ime dukkaraṃ akaṃsu,
ye maṃ byādhitaṃ pahāya anapekkhā pakkamiṃsū"ti nibbinno rajjaṃ pahāya
pabbajitvā vipassanto paccekabodhiṃ sacchikatvā imaṃ udānagāthaṃ abhāsi:-
               "bhajanti sevanti ca kāraṇatthā
                nikkāraṇā dullabhā ajja mittā
                attaṭṭhapaññā asucī manussā
                eko care khaggavisāṇakappo"ti.
      Tattha bhajantīti sarīrena allīyitvā 2- payirupāsanti. Sevantīti añjalikammā-
dīhi kiṃkārapaṭissāvitāya ca paricanti. Kāraṇaṃ attho etesanti kāraṇatthā, bhajanāya
sevanāya ca nāññaṃ kāraṇamatthi, attho eva nesaṃ kāraṇaṃ, attahetu sevantīti
vuttaṃ hoti. Nikkāraṇā dullabhā ajja mittāti "ito kiñci lacchāmā"ti evaṃ
attapaṭilābhakāraṇena nikkāraṇā, kevalaṃ:-
        "upakāro ca yo mitto     sukhadukkho 3- ca yo sakhā.
         Atthakkhāyī ca yo mitto    yo ca mittānukampako"ti 4-
evaṃ vuttena ariyena mittabhāvena samannāgatā dullabhā ajja mittā. Attani
ṭhitā etesaṃ paññā, attānaṃyeva olokenti, na aññanti attaṭṭhapaññā.
Diṭṭhatthapaññāti ayampi kira porāṇapāṭho, sampati diṭṭheyeva atthe etesaṃ
paññā, āyatiṃ na pekkhantīti vuttaṃ hoti. Asucīti asucinā anariyena
kāyavacīmanokammena samannāgatā. Sesaṃ pubbe vuttayeneva veditabbanti.
                     Kāraṇatthagāthāvaṇṇanā samattā.
                 Catuttho vaggo niṭṭhito ekādasahi gāthāhi.
@Footnote: 1 cha.Ma. pubbasadisaṃ           2 Sī. allīyanti
@3 dī.pā. 11/265/163      4 cha.Ma. sukhe dukkhe

---------------------------------------------------------------------------------------------
page132.
      Evametaṃ ekacattālīsagāthāparimāṇaṃ khaggavisāṇasuttaṃ katthacideva vuttena
yojanānayena sabbattha yathānurūpaṃ yojetvā anusandhito atthato ca veditabbaṃ.
Ativitthārabhayena pana amhehi na sabbattha yojitanti.
                     Paramatthajotikāya khuddakaṭṭhakathāya
                          suttanipātaṭṭhakathāya
                     khaggavisāṇasuttavaṇṇanā niṭṭhitā.
                          -------------
                      4. Kasibhāradvājasuttavaṇṇanā
      evamme sutanti kasibhāradvājasuttaṃ. Kā uppatti? bhagavā magadhesu
viharanto dakkhiṇāgirismiṃ ekanālāyaṃ brāhmaṇāgāme purebhattakiccaṃ
pacchābhattakiccanti imesu dvīsu buddhakiccesu purebhattakiccaṃ niṭṭhāpetvā
pacchābhattakiccāvasāne buddhacakkhunā lokaṃ volokento kasibhāradvājaṃ brāhmaṇaṃ
arahattassa upanissayasampannaṃ disvā "tattha mayi gate kathā pavattissati, tato kathāvasāne
dhammadesanaṃ sutvā esa brāhmaṇo pabbajitvā arahattaṃ pāpuṇissatī"ti ca
ñatvā tattha gantvā kathaṃ samuṭṭhāpetvā imaṃ suttaṃ abhāsi.
      Tattha siyā "katamaṃ buddhānaṃ purebhattakiccaṃ, katamaṃ pacchābhattakiccan"ti.
Vuccate:- buddho bhagavā pāto eva vuṭṭhāya 1- upaṭṭhākānuggahatthaṃ sarīraphāsukatthañca
mukhadhovanādisarīraparikammaṃ katvā yāva bhikkhācāravelā, tāva vivittāsane vītināmetvā
bhikkhācāravelāya nivāsetvā kāyabandhanaṃ bandhitvā cīvaraṃ pārupitvā pattamādāya
kadāci ekakova kadāci bhikkhusaṃghaparivuto gāmaṃ vā nigamaṃ vā piṇḍāya pavisati
kadāci pakatiyā, kadāci anekehi pāṭihāriyehi pavattamānehi. 2- Seyyathidaṃ?
@Footnote: 1 cha.Ma. uṭṭhāya        2 cha.Ma. vattamānehi

---------------------------------------------------------------------------------------------
page133.
Piṇḍāya pavisato lokanāthassa purato gantvā mudugatiyo vātā paṭhaviṃ sodhenti,
valāhakā udakaphusitāni muñcantā magge reṇuṃ vūpasametvā upari vitānaṃ hutvā
tiṭṭhanti. Apare vātā pupphāni upasaṃharitvā magge okiranti, unnatā
bhūmippadesā onamanti, onatā unnamanti, pādanikkhepasamaye samāva bhūmi hoti,
sukhasamphassāni rathacakkamattāni padumapupphāni vā pāde sampaṭicchanti, indakhīlassa
anto ṭhapitamatte dakkhiṇapāde sarīrā chabbaṇṇarasmiyo niccharitvā
suvaṇṇarasapiñjarāni viya citrapaṭaparikkhittāni viya ca pāsādakūṭāgārādīni karontiyo
ito cito ca vidhāvanti, hatthiassavihaṅgādayo sakasakaṭṭhānesu ṭhitāyeva madhurena
ākārena saddaṃ karonti, tathā bherivīṇādīni turiyāni manussānaṃ kāyūpagāni ca
ābharaṇāni, tena saññāṇena manussā jānanti "ajja bhagavā idha piṇḍāya
paviṭṭho"ti. Te sunivatthā supārutā gandhapupphādīni ādāya gharā nikkhamitvā
antaravīthiṃ paṭipajjitvā bhagavantaṃ gandhapupphādīhi sakkaccaṃ pūjetvā vanditvā
"amhākaṃ bhante dasa bhikkhū, amhākaṃ vīsati, amhākaṃ bhikkhusataṃ dethā"ti yācitvā
bhagavatopi pattaṃ gahetvā āsanaṃ paññāpetvā sakkaccaṃ piṇḍapātena
paṭimānenti.
      Bhagavā katabhattakicco tesaṃ santānāni oloketvā tathā dhammaṃ deseti,
yathā keci saraṇagamane patiṭṭhahanti, keci pañcasu sīlesu, keci sotāpattisakadāgāmi-
anāgāmiphalānaṃ aññatarasmiṃ, keci pabbajitvā aggaphale arahatteti. Evaṃ tathā
tathā janaṃ anuggahetvā uṭṭhāyāsanā vihāraṃ gacchati. Tattha tattha maṇḍalamāḷe
paññattapavarabuddhāsane nisīdati bhikkhūnaṃ bhattakiccapariyosānaṃ āgamayamāno. Tato
bhikkhūnaṃ bhattakiccapariyosāne upaṭṭhāko bhagavato nivedeti, atha bhagavā gandhakuṭiṃ
pavisati. Idantāva purebhattakiccaṃ. Yamettha 1- na vuttaṃ, taṃ brahmāyusutte
vuttanayeneva gahetabbaṃ.
@Footnote: 1 cha.Ma. yañcettha

---------------------------------------------------------------------------------------------
page134.
      Atha bhagavā evaṃ katapurebhattakicco gandhakuṭiyā upaṭṭhāne nisīditvā
pāde pakkhāletvā pādapīṭhe ṭhatvā bhikkhusaṃghaṃ ovadati "bhikkhave appamādena sampādetha,
buddhuppādo dullabho lokasmiṃ, manussapaṭilābho dullabho, saddhāsampatti 1-
dullabhā, pabbajjā dullabhā, saddhammassavanaṃ dullabhaṃ lokasmin"ti. Tato bhikkhū
bhagavantaṃ vanditvā kammaṭṭhānaṃ pucchanti, atha bhagavā bhikkhūnaṃ cariyāvasena
kammaṭṭhānaṃ deti. Te kammaṭṭhānaṃ uggahetvā bhagavantaṃ abhivādetvā attano
attano vasanaṭṭhānaṃ gacchanti, keci araññaṃ, keci rukkhamūlaṃ, keci pabbatādīnaṃ
aññataraṃ, keci cātumahārājikabhavanaṃ .pe. Keci vasavattibhavananti. Tato bhagavā
gandhakuṭiṃ pavisitvā sace ākaṅkhati, dakkhiṇena passena sato sampajāno muhuttaṃ
sīhaseyyaṃ kappeti. Atha samassāsitakāyo uṭṭhahitvā dutiyabhāge lokaṃ voloketi.
Tatiyabhāge yaṃ gāmaṃ vā nigamaṃ vā upanissāya viharati, tattha janā 2- purebhattaṃ
dānaṃ datvā pacchābhattaṃ sunivatthā supārutā 3- gandhapupphādīni ādāya vihāre
sannipatanti. 4- Tato bhagavā sampattaparisāya anurūpena pāṭihāriyena gantvā
dhammasabhāyaṃ paññattapavarabuddhāsane nisajja dhammaṃ deseti kālayuttaṃ pamāṇayuttaṃ.
Atha kālaṃ viditvā parisaṃ uyyojeti.
      Tato sace gattāni parisiñcitukāmo 5- hoti, atha buddhāsanā vuṭṭhāya
upaṭṭhākena udakapaṭiyāditokāsaṃ gantvā upaṭṭhākahatthā 6- udakasāṭikaṃ gahetvā
nhānakoṭṭhakaṃ pavisati. Upaṭṭhākopi buddhāsanaṃ ānetvā gandhakuṭipariveṇe
paññāpeti, bhagavā gattāni parisiñcitvā 7- surattadupaṭṭaṃ nivāsetvā kāyabandhanaṃ
bandhitvā uttarāsaṅgaṃ katvā tattha gantvā 8- nisīdati ekakova muhuttaṃ
@Footnote: 1 Sī. khaṇasampatti        2 cha.Ma. jano          3 cha.Ma. sunivattho supāruto
@4 cha.Ma. sannipatati       5 cha.Ma. osiñcitukāmo   6 cha.Ma. upaṭṭhākahatthato
@7 cha.Ma. osiñcitvā                         8 cha.Ma. āgantvā

---------------------------------------------------------------------------------------------
page135.
Paṭisallīno. Atha bhikkhū tato tato āgamma bhagavato upaṭṭhānaṃ āgacchanti. 1-
Tattha ekacce pañhaṃ pucchanti, ekacce kammaṭṭhānaṃ, ekacce dhammassavanaṃ yācanti.
Bhagavā tesaṃ adhippāyaṃ sampādento paṭhamayāmaṃ vītināmeti.
      Majjhimayāme dasasahassilokadhātudevatāyo 2- okāsaṃ labhamānā bhagavantaṃ
upasaṅkamitvā pañhaṃ pucchanti yathābhisaṅkhataṃ antamaso caturakkharampi. Bhagavā tāsaṃ
devatānaṃ pañhaṃ vissajjento majjhimayāmaṃ vītināmeti. Tato pacchimayāmaṃ cattāro
bhāge katvā ekaṃ bhāgaṃ caṅkamaṃ adhiṭṭhāti, dutiyabhāgaṃ gandhakuṭiṃ pavisitvā
dakkhiṇena passena sato sampajāno sīhaseyyaṃ kappeti, tatiyabhāgaṃ phalasamāpattiyā
vītināmeti, catutthabhāgaṃ mahākaruṇāsamāpattiṃ pavisitvā buddhacakkhunā lokaṃ voloketi
apparajakkhamahārajakkhādisattadassanatthaṃ. Idaṃ pacchābhattakiccaṃ.
      Evamimassa pacchābhattakiccassa lokavolokanasaṅkhāte catutthabhāgāvasāne
buddhadhammasaṃghesu dānasīlauposathakammādīsu ca akatādhikāre ca katādhikāre ca
anupanissayasampanne ca upanissayasampanne ca satte passituṃ buddhacakkhunā lokaṃ
volokento kasibhāradvājaṃ brāhmaṇaṃ arahattupanissayasampannaṃ disvā "tattha
mayi gate kathā pavattissati, tato kathāvasāne dhammadesanaṃ sutvā  esa brāhmaṇo
pabbajitvā arahattaṃ pāpuṇissatī"ti ca ñatvā tattha gantvā kathaṃ samuṭṭhāpetvā
imaṃ suttaṃ abhāsi.
      Tattha evamme sutantiādi āyasmatā ānandena paṭhamamahāsaṅgītikāle
dhammasaṅgītiṃ karontena āyasmatā mahākassapattherena puṭṭhena pañcannaṃ
arahantasatānaṃ vuttaṃ, "ahaṃ kho samaṇa kasāmi ca vappāmi 3- cā"ti kasibhāradvājena
vuttaṃ, "ahampi kho brāhmaṇa kasāmi ca vappāmi cā"tiādi bhagavatā vuttaṃ,
tadetaṃ sabbampi samodhānetvā "kasibhāradvājasuttan"ti vuccati.
@Footnote: 1 cha.Ma. gacchanti        2 cha.Ma. sakaladasasahassi.....      3 cha.Ma. vapāmi

---------------------------------------------------------------------------------------------
page136.
      Tattha evanti ayaṃ ākāranidassanāvadhāraṇattho evaṃsaddo. Ākāratthena
hi etena etamatthaṃ dīpeti:- nānānayanipuṇamanekajjhāsayasamuṭṭhānamatthabyañjanasampannaṃ
vividhapāṭihāriyaṃ dhammatthadesanāpaṭivedhagambhīraṃ sabbasattehi sakasakabhāsānurūpa-
mupalakkhaṇiyasabhāvaṃ tassa bhagavato vacanaṃ, taṃ sabbappakārena 1- ko samattho
viññātuṃ, atha kho evamme sutaṃ, mayāpi ekenākārena sutanti. Nidassanatthena
"nāhaṃ sayambhū, na mayā idaṃ sacchikatan"ti attānaṃ parimocento "evamme
sutaṃ, mayā evaṃ sutan"ti idāni vattabbaṃ sakalaṃ suttaṃ nidasseti. Avadhāraṇatthena
"etadaggaṃ bhikkhave mama sāvakānaṃ bhikkhūnaṃ bahussutānaṃ yadidaṃ ānando,
gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando"ti 2- evaṃ
bhagavatā pasatthabhāvānurūpaṃ attano dhāraṇabalaṃ dassento sattānaṃ sotukamyataṃ
janeti "evamme sutaṃ tañca atthato vā byañjanato vā anūnamanadhikaṃ, evaṃ na
aññathā daṭṭhabban"ti. Me sutanti ettha mayāsaddattho mesaddo,
sotadvāraviññāṇattho sutasaddo. Tasmā evamme sutanti evaṃ mayā
sotaviññāṇapubbaṅgamāya sotaviññāṇavīthiyā 3- upadhāritanti vuttaṃ hoti.
      Ekaṃ samayanti ekaṃ kālaṃ. Bhagavāti bhāgyavā bhaggavā bhattavāti vuttaṃ
hoti. Magadhesu viharatīti magadhā nāma janapadino rājakumārā, tesaṃ nivāso
ekopi janapado rūḷhisaddena "magadhā"ti vuccati, tasmiṃ magadhesu janapade.
Keci pana "yasmā cetiyarājā musāvādaṃ bhaṇitvā bhūmiṃ pavisanto `mā gadhaṃ
pavisā'ti vutto, yasmā vā taṃ rājānaṃ maggantā bhūmiṃ khaṇantā purisā
`mā gadhaṃ karothā'ti vuttā, tasmā magadhā"ti evamādīhi nayehi bahudhā
papañcenti. Yaṃ ruccati, taṃ gahetabbaṃ. 4- Viharatīti ekaṃ iriyāpathabādhanaṃ
@Footnote: 1 cha.Ma. sabbākārena           2 aṅ.ekaka. 20/219-23/25
@3 cha.Ma. viññāṇavīthiyā           4 cha.Ma. gahetabbanti

---------------------------------------------------------------------------------------------
page137.
Aparena iriyāpathena vicchinditvā aparipatantaṃ attabhāvaṃ harati, pavattetīti vuttaṃ
hoti. Dibbabrahmaariyavihārehi vā sattānaṃ vividhaṃ hitaṃ haratīti viharati. Haratīti
upasaṃharati upaneti janeti uppādetīti vuttaṃ hoti. Tathā hi yadā sattā
kāmesu vippaṭipajjanti, tadā kira bhagavā dibbena vihārena viharati tesaṃ
alobhakusalamūlasamuppādanatthaṃ "appeva nāma imaṃ paṭipattiṃ disvā ettha ruciṃ
uppādetvā kāmesu virajjeyyun"ti. Yadā pana issariyatthaṃ sattesu
vippaṭipajjanti, tadā brahmavihārena viharati tesaṃ adosakusalamūlasamuppādanatthaṃ
"appeva nāma imaṃ paṭipattiṃ disvā ettha ruciṃ uppādetvā adosena dosaṃ
vūpasameyyun"ti. Yadā pana pabbajitā dhammādhikaraṇaṃ vivadanti, tadā ariyavihārena viharati
tesaṃ amohakusalamūlasamuppādanatthaṃ  "appeva nāma imaṃ paṭipattiṃ disvā ettha ruciṃ
uppādetvā amohena mohaṃ vūpasameyyun"ti. Iriyāpathavihārena pana na kadāci
na viharati taṃ vinā attabhāvapariharaṇābhāvatoti. Ayamettha saṅkhepo, vitthāraṃ pana
maṅgalasuttavaṇṇanāyaṃ vakkhāma.
      Dakkhiṇāgirisminti yo so rājagahaṃ parivāretvā ṭhito giri, tassa
dakkhiṇapassena janapado "dakkhiṇāgirī"ti vuccati dakkhiṇagirīti vā 1- tasmiṃ
janapadeti vuttaṃ hoti. Tattha vihārassāpi tadeva nāmaṃ. Ekanāḷāyaṃ
brāhmaṇagāmeti ekanāḷāti tassa gāmassa nāmaṃ. Brāhmaṇā cettha sambahulā
paṭivasanti, brāhmaṇabhogo vā so, tasmā "brāhmaṇagāmo"ti vuccati.
      Tena kho pana samayenāti yaṃ samayaṃ bhagavā aparājitapallaṅkaṃ ābhujitvā
anuttaraṃ sammāsambodhiṃ abhisambujjhitvā pavattitapavaradhammacakko magadharaṭṭhe
ekanāḷaṃ brāhmaṇagāmaṃ upanissāya dakkhiṇāgirimahāvihāre brāhmaṇassa
indriyaparipākaṃ āgamayamāno viharati, tena samayena karaṇabhūtenāti vuttaṃ hoti.
@Footnote: 1 cha.Ma. "dakkhiṇāgirī"ti vuccati, Sī. vuccati, dakkhiṇagirīti vā

---------------------------------------------------------------------------------------------
page138.
Kho panāti idaṃ panettha nipātadvayaṃ padapūraṇamattaṃ, adhikārantaradassanatthaṃ vāti
daṭṭhabbaṃ. Kasibhāradvājassa brāhmaṇassāti so brāhmaṇo kasiyā jīvati,
bhāradvājoti cassa gottaṃ, tasmā evaṃ vuccati. Pañcamattānīti yathā "bhojane
mattaññutā"ti 1- ettha mattasaddo pamāṇe vattati, evamidhāpi, tasmā
pañcappamāṇāni anūnāni anadhikāni, pañca naṅgalasatānīti vuttaṃ hoti.
Payuttānīti payojitāni, balibaddānaṃ khandhesu ṭhapetvā yuge yottehi yuttāni 2-
hontīti attho.
      Vappakāleti vappanakāle, bījanikkhipanakāleti 3- vuttaṃ hoti. Tattha dve
vappāni kalalavappaṃ paṃsuvappañca. Paṃsuvappaṃ idhādhippetaṃ, tañca kho paṭhame divase
maṅgalavappaṃ. Tatrāyaṃ upakaraṇasampadā:- tīṇi balibaddasahassāni upaṭṭhāpitāni
honti, sabbesaṃ suvaṇṇamayāni siṅgāni paṭimukkāni, rajatamayā khurā, sabbe
setamālāhi sabbagandhasugandhehi pañcaṅgulikehi ca alaṅkatā paripuṇṇaṅgapaccaṅgā
sabbalakkhaṇasampannā, ekacce kāḷā añjanavaṇṇāyeva, ekacce setā
rajatavaṇṇā, 4- ekacce rattā pavāḷavaṇṇā, ekacce kammāsā masāragallavaṇṇā.
Pañcasatā kassakapurisā sabbe ahatasetavatthanivatthā mālālaṅkatā dakkhiṇaaṃsakūṭesu
ṭhapitapupphacumbaṭakā haritālamanosilālañchanujjalitagattabhāgā 5- dasa dasa naṅgalā
ekekagumbā hutvā gacchanti. Naṅgalānaṃ sīsañca yugañca patodā ca
suvaṇṇavinaddhā. Paṭhamanaṅgale aṭṭha balibaddā yuttā, sesesu cattāro cattāro,
avasesā kilantaparivattanatthaṃ ānītā. Ekekagumbe ekamekaṃ bījasakaṭaṃ ekeko
kasati, ekeko vappati.
      Brāhmaṇo pana pageva massukammaṃ kārāpetvā nhātvā sugandhagandhehi
vilitto pañcasatagghanikaṃ vatthaṃ nivāsetvā sahassagghanikaṃ 6- vatthaṃ ekaṃsaṃ karitvā
@Footnote: 1 cha.Ma. mattaññūti        2 cha.Ma. yojitāni       3 cha.Ma. bījanikkhipakāleti
@4 Sī. valāhakavaṇṇā, Ma. bakavaṇṇā, cha. phalikavaṇṇā   5 Sī....lañchanujjalagattabhāgā
@6 cha.Ma. pañcasatagghanakaṃ...sahassagghanakaṃ

---------------------------------------------------------------------------------------------
page139.
Ekamekissā aṅguliyā dve dve katvā vīsati aṅgulimuddikāyo, kaṇṇesu
sīhakuṇḍalāni, 1- sīse ca brahmaveṭhanaṃ paṭimuñcitvā suvaṇṇamālaṃ kaṇṭhe
katvā brāhmaṇagaṇaparivuto kammantaṃ vosāsati. Athassa brāhmaṇī
anekasatabhājanesu pāyāsaṃ pacāpetvā mahāsakaṭesu āropetvā gandhodakena
nhāyitvā sabbālaṅkāravibhūsitā brāhmaṇīgaṇaparivutā kammantaṃ agamāsi.
Gehampissa sabbattha gandhehi 2- suvilittaṃ pupphehi sukatabalikammaṃ, khettañca
tesu tesu ṭhānesu samussitapaṭākaṃ ahosi. Parijanakammakarehi saha kammantaṃ
osaṭaparisā aḍḍhateyyasahassā ahosi sabbe ahatavatthanivatthā, sabbesañca
pāyāsabhojanaṃ paṭiyattaṃ ahosi.
      Atha brāhmaṇo yattha sāmaṃ bhuñjati, taṃ suvaṇṇathālaṃ 3- dhovāpetvā
pāyāsassa pūretvā sappimadhuphāṇitādīhi abhisaṅkharitvā naṅgalabalikammaṃ kārāpesi.
Brāhmaṇī pañca kassakasatāni suvaṇṇarajatakaṃsatambamayāni bhājanāni gahetvā
nisinnāni suvaṇṇakaṭacchuṃ gahetvā pāyāsena parivisantī gacchati. Brāhmaṇo
pana balikammaṃ kārāpetvā rattasuvaṇṇūpāhanāyo 4- ārohitvā rattasuvaṇṇadaṇḍaṃ
gahetvā "idha pāyāsaṃ detha, idha sappiṃ detha, idha sakkharaṃ dethā"ti vosāsamāno
vicarati. Atha kho bhagavā gandhakuṭiyaṃ nisinnova brāhmaṇassa parivesanaṃ vattamānaṃ
ñatvā "ayaṃ kālo brāhmaṇaṃ dametun"ti nivāsetvā kāyabandhanaṃ bandhitvā
saṅghāṭiṃ pārupitvā pattaṃ gahetvā gandhakuṭito nikkhami yathātaṃ anuttaro
purisadammasārathi. Tenāha āyasmā ānando "atha kho bhagavā pubbaṇhasamayaṃ
nivāsetvā"ti.
      Tattha athaiti nipāto adhikāravacanārambhaṃ joteti, 5- khoti padapūraṇe.
Bhagavāti vuttanayameva. Pubbaṇhasamayanti divasassa pubbabhāgasamayaṃ, pubbaṇhasamayeti
@Footnote: 1 Ma. gehamukhakuṇḍalāni    2 Sī. sabbagandhehi   3 Sī. suvaṇṇathāliṃ, cha.Ma. suvaṇṇapātiṃ
@4 cha.Ma. rattasuvaṇṇabandhūpāhanāyo   5 Ma. adhikāravacanārambhe, cha. aññādhikāravacanārambhe

---------------------------------------------------------------------------------------------
page140.
Attho, pubbaṇhe vā samayaṃ pubbaṇhasamayaṃ, pubbaṇhe ekaṃ khaṇanti vuttaṃ
hoti. Evaṃ accantasaṃyoge upayogavacanaṃ labbhati. Nivāsetvāti paridahitvā,
vihāranivāsanaparivattanavasenetaṃ veditabbaṃ. Na hi bhagavā tato pubbe anivattho
āsi. Pattacīvaramādāyāti pattaṃ hatthehi, cīvaraṃ kāyena ādiyitvā, sampaṭicchitvā
dhāretvāti attho. Bhagavato kira piṇḍāya pavisitukāmassa bhamaro viya vikasitaṃ
padumadvayamajjhaṃ, indanīlamaṇivaṇṇaselamayaṃ pattaṃ hatthadvayamajjhaṃ āgacchati,
tasmā evamāgataṃ pattaṃ hatthehi sampaṭicchitvā cīvarañca parimaṇḍalaṃ pārutaṃ
kāyena dhāretvāti evamassa attho veditabbo. Yena vā tena vā pakārena
gaṇhanto ādāya icceva vuccati yathā "samādāyeva pakkamatī"ti.
      Yenāti yena maggena. Kammantoti kammakaraṇokāso. Tenāti tena
maggena. Upasaṅkamīti gato, yena maggena kasibhāradvājassa brāhmaṇassa
kammanto gammati, tena maggena gatoti vuttaṃ hoti. Atha kasmā bhikkhū
bhagavantaṃ nānubandhiṃsūti? vuccate:- yadā bhagavā ekakova katthaci upasaṅkamitukāmo
hoti, bhikkhācāravelāyaṃ dvāraṃ pidahitvā antogandhakuṭiyaṃ pavisati, tato bhikkhū
tāya saññāya jānanti "ajja bhagavā ekakova gāmaṃ pavisitukāmo, addhā
kañci eva vinetabbaṃ puggalaṃ addasā"ti. Te attano pattacīvaraṃ gahetvā
gandhakuṭiṃ padakkhiṇaṃ katvā bhikkhācāraṃ gacchanti. Tadā ca bhagavā evamakāsi, tasmā
bhikkhū bhagavantaṃ nānubandhiṃsūti.
      Tena kho pana samayenāti yena samayena bhagavā kammantaṃ upasaṅkami, tena
samayena tassa brāhmaṇassa parivesanā vattati, bhattavissaggo vattatīti attho.
Yaṃ pubbe avocumhā 1- "brāhmaṇī pañca kassakasatāni suvaṇṇarajatakaṃsatambamayāni
@Footnote: 1 cha.Ma. avocumha

---------------------------------------------------------------------------------------------
page141.
Bhājanāni gahetvā nisinnāni suvaṇṇakaṭacchuṃ gahetvā pāyāsena parivisantī
gacchatī"ti. Atha kho bhagavā yena parivesanā tenupasaṅkamati. Kiṃkāraṇāti?
brāhmaṇassa anuggahakaraṇatthaṃ. Na hi bhagavā kapaṇapuriso viya bhottukāmatāya 1-
parivesanaṃ upasaṅkamati. Bhagavato hi dveasītisahassasaṅkhātā 2- sakyakoliyarājāno
ñātayo, te attano sampattiyā nibaddhabhattaṃ dātuṃ ussahanti. Na pana
bhagavā bhattatthāya pabbajito, apica kho pana "anekāni asaṅkhyeyyāni
pañcamahāpariccāge pariccajanto pāramiyo pūretvā mutto mocessāmi, danto
damessāmi, santo samessāmi, nibbuto nibbāpessāmī"ti 3- pabbajito.
Tasmā attano muttattā .pe. Parinibbutattā ca paraṃ mocento .pe.
Parinibbāpento ca loke vicaranto brāhmaṇassa anuggahakaraṇatthaṃ yena
parivesanā tenupasaṅkamīti veditabbaṃ.
      Upasaṅkamitvā ekamantaṃ aṭṭhāsīti evaṃ upasaṅkamitvā ca ekamantaṃ
aṭṭhāsi. Ekamantanti bhāvanapuṃsakaniddeso, ekokāsaṃ ekapassanti vuttaṃ hoti.
Bhummatthe vā upayogavacanaṃ, tassa dassanūpacāre kathāsavanaṭṭhāne, yattha ṭhitaṃ
brāhmaṇo passati, tattha uccaṭṭhāne aṭṭhāsi. Ṭhatvā ca suvaṇṇarasapiñjaraṃ
sahassacandasūriyobhāsātibhāsayamānaṃ sarīrābhaṃ muñci samantato asītihatthaparimāṇaṃ,
yāya ajjhottharitattā brāhmaṇassa kammantasālābhittirukkhakasitamattikāpiṇḍādayo
suvaṇṇamayā viya ahesuṃ. Atha manussā pāyāsaṃ bhuttā asītianubyañjanaparivāra-
dvattiṃsavaralakkhaṇapaṭimaṇḍitasarīraṃ byāmappabhāparikkhepavibhūsitabāhuyugalaṃ
ketumālāsamujjalitasassirikadassanaṃ jaṅgamamiva padumasaraṃ, raṃsijālujjalitatārāgaṇamiva
gaganatalaṃ, ādittamiva ca kanakagirisikharaṃ siriyā jalamānaṃ sammāsambuddhaṃ ekamantaṃ ṭhitaṃ
@Footnote: 1 Ma. bhattakāmatāya          2 cha.Ma. dve asītisahassasaṅkhyā
@3 cha.Ma. parinibbuto parinibbāpessāmīti

---------------------------------------------------------------------------------------------
page142.
Disvā hatthapāde dhovitvā añjaliṃ paggayha samparivāretvā aṭṭhaṃsu. Evaṃ
tehi samparivāritaṃ addasa kho kasibhāradvājo brāhmaṇo bhagavantaṃ piṇḍāya
ṭhitaṃ, disvāna bhagavantaṃ etadavoca "ahaṃ kho samaṇa kasāmi ca vappāmi
cā"ti.
      Kasmā panāyaṃ evamāha, kiṃ samantapāsādike pasādanīye
uttamadamathasamathamanuppattepi bhagavati appasādena, udāhu aḍḍhateyyānaṃ janasahassānaṃ
pāyāsaṃ paṭiyādetvāpi kaṭacchubhikkhāya maccherenāti? ubhayathāpi no, apica
khvassa bhagavato dassanena atittaṃ nikkhittakammantaṃ janaṃ disvā "kammabhaṅgaṃ
me kātuṃ āgato"ti anattamanatā ahosi, tasmā evamāha. Bhagavato ca
lakkhaṇasampattiṃ disvā "sacāyaṃ kammante payojayittha, 1- sakalajambudīpe manussānaṃ
sīse cūḷāmaṇi viya abhavissa, ko nāmassa attho na sampajjissa, evamevaṃ
alasatāya kammante appayojetvā vappamaṅgalakālādīsu 2- piṇḍāya caritvā
bhuñjanto kāyadaḷhībahulo vicaratī"tipissa ahosi. Tenāha:- ahaṃ kho samaṇa
kasāmi ca vappāmi ca, kasitvā ca vappitvā ca bhuñjāmīti. Na me kammantā
byāpajjanti, na camhi yathā tvaṃ evaṃ lakkhaṇasampannoti adhippāyo. Tvampi
samaṇa .pe. Bhuñjassu, ko te attho na sampajjeyya evaṃ lakkhaṇasampannassāti
adhippāyo.
      Apicāyaṃ assosi "sakyarājakule kira kumāro uppanno, so cakkavattirajjaṃ
pahāya pabbajito"ti. Tasmā "idāni ayaṃ so"ti ñatvā "cakkavattirajjaṃ kira
pahāya nikkhantosī"ti 3- upārambhaṃ karonto āha "ahaṃ kho samaṇā"ti. Apicāyaṃ
tikkhapañño brāhmaṇo, na bhagavantaṃ avakkhipanto bhaṇati, bhagavato pana
@Footnote: 1 cha.Ma. payojayissa     2 cha.Ma. vappamaṅgalādīsu     3 cha. kilantosīti

---------------------------------------------------------------------------------------------
page143.
Rūpasampattiṃ disvā paññāsampattiṃ sambhāvayamāno kathāpavattanatthampi evamāha
"ahaṃ kho samaṇā"ti. Tato bhagavā veneyyavasena sadevake loke
aggakassakavappakabhāvaṃ 1- attano dassento āha "ahampi kho brāhmaṇā"ti.
      Atha brāhmaṇassa cintā udapādi "ayaṃ samaṇo `kasāmi ca vappāmi
cā'ti āha, na cassa oḷārikāni yuganaṅgalādīni kasibhaṇḍāni passāmi, so
musā nu kho bhaṇati, no"ti bhagavantaṃ tāva pādatalā paṭṭhāya yāva upari kesantā
sammālokayamāno 2- aṅgavijjāya katādhikārattā dvattiṃsavaralakkhaṇasampattimassa
ñatvā "aṭṭhānametaṃ anavakāso, yaṃ evarūpo musā bhaṇeyyā"ti tāvadeva
sañjātabahumāno bhagavati samaṇavādaṃ pahāya gottena bhagavantaṃ samudācaramāno
āha "na kho pana mayaṃ passāma bhoto gotamassā"ti.
      Evaṃ ca pana vatvā tikkhapañño brāhmaṇo "gambhīratthaṃ sandhāya iminā
etaṃ vuttan"ti ñatvā pucchitvā tamatthaṃ ñātukāmo bhagavantaṃ gāthāya ajjhabhāsi.
Tenāha āyasmā ānando "atha kho kasibhāradvājo brāhmaṇo bhagavantaṃ
gāthāya ajjhabhāsī"ti. Tattha gāthāyāti akkharapadaniyamitena vacanena. Ajjhabhāsīti
abhāsi.
      [76-77] Tattha brāhmaṇo "kasin"ti yuganaṅgalādikasisambhārasamāyogaṃ
vadati. Bhagavā pana yasmā pubbadhammasabhāgena ropetvā kathanannāma buddhānaṃ
ānubhāvo, tasmā buddhānubhāvaṃ dīpento pubbadhammasabhāgena ropento āha
"saddhā bījan"ti. Ko panettha pubbadhammasabhāgo, nanu brāhmaṇena bhagavā
yuganaṅgalādikasisambhārasamāyogaṃ pucchito  atha ca pana apucchitassa bījassa
sabhāgena ropento āha "saddhā bījan"ti, evañca sati ananusandhikāva ayaṃ
@Footnote: 1 Ma. aggakassakabhāvaṃ            2 Ma. samolokayamāno

---------------------------------------------------------------------------------------------
page144.
Kathā hotīti? vuccate:- na buddhānaṃ ananusandhikā nāma kathā atthi, nāpi
buddhā pubbadhammasabhāgaṃ āropetvā 1- kathenti. Evañcettha anusandhi veditabbā:-
anena hi brāhmaṇena bhagavā yuganaṅgalādikasisambhāravasena kasiṃ pucchito, tassa
anukampāya "idaṃ apucchitan"ti aparihāpetvā samūlaṃ saupakāraṃ sasambhāraṃ saphalaṃ
kasiṃ ñāpetuṃ mūlato paṭṭhāya kasiṃ dassento āha "saddhā bījan"ti. Bījaṃ hi
kasiyā mūlaṃ tasmiṃ sati kattabbato, asati akattabbato, tappamāṇena ca
kattabbato. Bīje hi sati kasiṃ karonti, asati na karonti. Bījappamāṇena ca
kusalā kassakā khettaṃ kasanti, na ūnaṃ "mā no sassaṃ parihāyī"ti, na adhikaṃ
"mā no mogho vāyāmo ahosī"ti. Yasmā ca bījameva mūlaṃ, tasmā bhagavā mūlato
paṭṭhāya kasiṃ dassento tassa brāhmaṇassa kasiyā pubbadhammassa bījassa
sabhāgena attano kasiyā pubbadhammaṃ ropento āha "saddhā bījan"ti.
Evamettha pubbadhammasabhāgo veditabbo.
      Pucchitaṃyeva vatvā apucchitaṃ pacchā kiṃ na vuttanti ce? tassa
Upakārabhāvato dhammasambandhasamatthabhāvato ca ayañhi brāhmaṇo paññavā,
micchādiṭṭhikule pana jātattā saddhāvirahito. Saddhāvirahito ca paññavā paresaṃ
saddhāya attano visaye appaṭipajjamāno visesaṃ nādhigacchati, kilesakālussiya-
bhāvāpagamaappasādamattalakkhaṇāpi cassa dubbalā saddhā balavatiyā paññāya saha
vattamānā atthasiddhiṃ na karoti hatthinā saha ekadhure yuttagoṇo viya. Tasmā
tassa saddhā upakārikā. Evaṃ tassa brāhmaṇassa saupakārabhāvato taṃ brāhmaṇaṃ
saddhāya patiṭṭhāpentena pacchāpi vattabbo ayamattho pubbe vutto
@Footnote: 1 Sī. aropetvā, cha.Ma. anāropetvā

---------------------------------------------------------------------------------------------
page145.
Desanākusalatāya yathā aññatrāpi "saddhā bandhati pātheyyan"ti 1- ca, "saddhā
dutiyā purisassa hotī"ti 2- ca, "saddhīdha vittaṃ purisassa seṭṭhan"ti 3- ca,
"saddhāya tarati oghan"ti 4- ca, "saddhāhattho mahānāgo"ti 5- ca, "saddho 6-
kho bhikkhave ariyasāvakoti cā"ti. 7- Tassa 8- bījassa ca upakārikā vuṭṭhi, sā
tadanantaraññeva vuccamānā samatthā hoti. Evaṃ dhammasambandhasamatthabhāvato
pacchāpi vattabbo ayamattho pubbe vutto, añño ca evaṃvidho īsāyottādi.
      Tattha sampasādanalakkhaṇā saddhā, okappanalakkhaṇā vā, pakkhandanarasā,
adhimuttipaccupaṭṭhānā, akālussiyapaccupaṭṭhānā vā, sotāpattiyaṅgapadaṭṭhānā,
saddahitabbadhammapadaṭṭhānā vā, ādāsajalatalādīnaṃ pasādo viya cetaso pasādabhūtā,
udakappasādakamaṇi viya udakassa, sampayuttadhammānaṃ pasādikā. Bījanti pañcavidhaṃ
mūlabījaṃ khandhabījaṃ phalabījaṃ aggabījaṃ bījabījameva pañcamanti. Taṃ sabbampi viruhanaṭṭhena
bījantveva saṅkhyaṃ gacchati. Yathāha "bījañcetaṃ viruhanaṭṭhenā"ti.
      Tattha yathā brāhmaṇassa kasiyā mūlabhūtaṃ bījaṃ dve kiccāni karoti,
heṭṭhā mūlena patiṭṭhāti, upari aṅkuraṃ uṭṭhāpeti, evaṃ bhagavato kasiyā mūlabhūtā
saddhā heṭṭhā sīlamūlena patiṭṭhāti, upari samathavipassanaṅkuraṃ uṭṭhāpeti. Yathā cetaṃ
mūlena paṭhavirasaṃ āporasaṃ gahetvā nāḷena dhaññaparipākagahaṇatthaṃ vaḍḍhati,
evamayaṃ sīlamūlena samathavipassanārasaṃ gahetvā ariyamagganāḷena
ariyaphalaparipākagahaṇatthaṃ 9- vaḍḍhati. Yathā ca taṃ subhūmiyaṃ patiṭṭhahitvā
mūlaṅkurapaṇṇanāḷakaṇḍakapasavehi vuḍḍhiṃ virūḷhiṃ vepullaṃ patvā khīraṃ
janetvā anekasāliphalabharitasālisīsaṃ
@Footnote: 1 saṃ.sa. 15/79/50  2 saṃ.sa. 15/59/43  3 saṃ.sa. 15/73/48, khu.su. 25/184/369
@4 saṃ.sa. 15/246/258     5 aṅ.chakaka. 22/314/387, khu.thera. 26/694/366
@6 cha.Ma. saddhesiko sa. saddhāyiko Ma. saddhāya   7 aṅ.sattaka. 23/64/110 (syā)
@8 cha.Ma. ayaṃ pāṭho na dissati                9 cha.Ma. ariyaphaladhaññavipāka....

---------------------------------------------------------------------------------------------
page146.
Nipphādeti, evamayaṃ cittasantāne patiṭṭhahitvā sīlacittadiṭṭhi-
kaṅkhāvitaraṇamaggāmaggañāṇadassanapaṭipadāñāṇadassanavisuddhīhi vuḍḍhiṃ virūḷhiṃ vepullaṃ
patvā ñāṇadassanavisuddhikhīraṃ janetvā anekapaṭisambhidādhammabharitaarahattaphalaṃ 1-
nipphādeti. Tenāha bhagavā "saddhā bījan"ti.
      Tattha siyā "paropaṇṇāsakusaladhammesu 2- ekato uppajjamānesu kasmā
saddhāva bījaṃ vuttā"ti? vuccate:- bījakiccakaraṇato. Yathā hi tesu viññāṇaṃyeva
vijānanakiccaṃ karoti, evaṃ saddhā bījakiccaṃ, sā ca sabbakusalānaṃ mūlabhūtā.
Yathāha:-
            "saddhājāto upasaṅkamati, upasaṅkamanto payirupāsati,
        payirupāsanto sotaṃ odahati, ohitasoto dhammaṃ suṇāti, sutvā
        dhammaṃ dhāreti, dhatānaṃ dhammānaṃ atthaṃ upaparikkhati, atthaṃ upaparikkhato
        dhammā nijjhānaṃ khamanti, dhammanijjhānakkhantiyā sati chando jāyati,
        chandajāto ussahati, ussahitvā tulayati, tulayitvā padahati, pahitatto
        samāno kāyena ceva paramatthasaccaṃ sacchikaroti, paññāya ca naṃ
        ativijjha passatī"ti. 3-
      Tapati akusaladhamme kāyañcāti tapo, indriyasaṃvaravīriyadhutaṅgadukkarakārikānaṃ
etamadhivacanaṃ, idha pana indriyasaṃvaro adhippeto. Vuṭṭhīti vassavuṭṭhivātavuṭṭhīti-
ādinā 4- anekavidhā, idha vassavuṭṭhi adhippetā. Yathā hi brāhmaṇassa
vassavuṭṭhisamanuggahitaṃ bījaṃ bījamūlakañca sassaṃ viruhati na milāyati nipphattiṃ
gacchati, evaṃ bhagavato indriyasaṃvarasamanuggahitā saddhā saddhāmūlā ca sīlādayo
dhammā viruhanti na milāyanti nipphattiṃ. Tenāha "tapo vuṭṭhī"ti. "paññā
@Footnote: 1 cha.Ma. anekapaṭisambhidābhiññāpharitaṃ arahattaphalaṃ      2 cha.Ma. paropaññāsa...
@3 Ma.Ma. 13/183/158-432/420              5 cha.Ma.....vātavuṭṭhiādinā

---------------------------------------------------------------------------------------------
page147.
Me"ti ettha ca vutto mesaddo imesupi padesu yojetabbo "saddhā me
bījaṃ, bījaṃ, tapo me vuṭṭhī"ti. Tena kiṃ dīpeti? yathā brāhmaṇa tayā vappite
bīje sace vuṭṭhi atthi, sādhu, no ce atthi, udakampi dātabbaṃ hoti, tathā
mayā hiriīse paññāyuganaṅgale manoyottena ekābaddhe kate vīriyabalibadde
yojetvā satipācanena vijjhitvā attano cittasantānakkhette saddhābīje
vappite vuṭṭhiabhāvo nāma natthi. Ayaṃ pana me satataṃ samitaṃ tapo vuṭṭhīti.
      Pajānāti etāya puggalo, sayaṃ vā pajānātīti paññā, sā
kāmāvacarādibhedato anekavidhā, idha pana saha vipassanāya maggapaññā adhippetā.
Yuganaṅgalanti yugañca naṅgalañca. Yathā hi brāhmaṇassa yuganaṅgalaṃ, evaṃ bhagavato
duvidhāpi paññā. Tattha yathā yugaṃ īsāya upanissayaṃ 1- hoti, purato hoti,
īsābaddhaṃ hoti, yottānaṃ nissayaṃ hoti, balibaddānaṃ ekato gamanaṃ dhāreti, 2-
evaṃ paññā hiripamukhānaṃ dhammānaṃ upanissayā 3- hoti. Yathāha "paññuttarā sabbe
kusalā dhammā"ti 4- ca, "paññā hi seṭṭhā kusalā vadanti, nakkhattarājāriva
tārakānan"ti 5- ca. Kusalānaṃ dhammānaṃ pubbaṅgamaṭṭhena purato ca hoti. Yathāha
"sīlaṃ hirī cāpi satañca dhammo, anvāyikā paññavato bhavantī"ti. 5- Hirivippayogena
anuppattito īsābaddhā hoti, manosaṅkhātassa samādhiyottassa nissayapaccayato
yottānaṃ nissayo hoti, accāraddhātilīnabhāvapaṭisedhanato vīriyabalibaddānaṃ
ekato gamanaṃ dhāreti. Yathā pana naṅgalaṃ phālayuttaṃ kasanakāle paṭhavīghanaṃ
bhindati, mūlasantānakāni padāleti, evaṃ satiyuttā paññā vipassanākāle
dhammānaṃ santatisamūhakiccārammaṇaghanaṃ bhindati, sabbakilesamūlasantānakāni padāleti.
@Footnote: 1 Sī. uparisayaṃ    2 Sī. vāreti      3 Sī. uparisayā
@4 aṅ.aṭṭhaka. 23/189/350 (syā)   5 khu.jā. 27/2468/541 (syā)

---------------------------------------------------------------------------------------------
page148.
Sā ca kho lokuttarāva, itarā ca lokiyāpi siyā. Tenāha "paññā me
yuganaṅgalan"ti.
      Hirīyati etāya puggalo, sayaṃ vā hirīyati akusalappavattiṃ jigucchatīti
hirī. Taggahaṇena sahacaraṇabhāvato ottappaṃ gahitaṃyeva hoti. Īsāti
yuganaṅgalasandhārikā dāruyaṭṭhi. Yathā hi brāhmaṇassa īsā yuganaṅgalaṃ sandhāreti,
evaṃ evaṃ bhagavatopi hirī lokiyalokuttarapaññāsaṅkhātaṃ yuganaṅgalaṃ sandhāreti hiriyā
asati paññāya abhāvato. Yathā ca īsāpaṭibaddhaṃ yuganaṅgalaṃ kiccakaraṃ hoti acalaṃ
asithilaṃ, evaṃ hiripaṭibaddhā ca paññā kiccakārī hoti acalā asithilā
abbokiṇṇā ahirikena. Tenāha "hirī īsā"ti.
      Munātīti mano, cittassetaṃ adhivacanaṃ, idha pana manosīsena taṃsampayutto
samādhi adhippeto. Yottanti rajjubandhanaṃ. Taṃ tividhaṃ īsāya saha yugassa
bandhanaṃ, yugena saha balibaddānaṃ bandhanaṃ, sārathinā saha balibaddānaṃ
bandhananti. Tattha yathā brāhmaṇassa yottaṃ īsāyugabalibadde ekābaddhe
katvā sakakicce paṭipādeti, evaṃ bhagavato samādhi sabbeva te hiripaññāvīriyadhamme
ekārammaṇe avikkhepabhāvena bandhitvā sakakicce paṭipādeti. Tenāha "mano
yottan"ti.
      Sarati etāya cirakatādimatthaṃ puggalo, sayaṃ vā saratīti sati, sā
apammussanalakkhaṇā. 1- Phāletīti phālo. Pājeti etenāti pājanaṃ. Taṃ idha
"pācanan"ti vuccati, patodassetaṃ adhivacanaṃ. Phālo ca pācanañca phālapācanaṃ. Yathā
hi brāhmaṇassa phālapācanaṃ, evaṃ bhagavato vipassanāyuttā ca maggayuttā ca
sati. Tattha yathā phālo naṅgalaṃ anurakkhati, purato cassa gacchati, evaṃ sati
@Footnote: 1 cha.Ma. asammussa....

---------------------------------------------------------------------------------------------
page149.
Kusalānaṃ dhammānaṃ tatiyo samanvesamānā ārammaṇe vā upaṭṭhāpayamānā
paññānaṅgalaṃ rakkhati. Tathā hi "satārakkhena cetasā viharatī"tiādīsu 1-
"ārakkhā"ti vuttā. Apammussanavasena cassa purato hoti. Satiparicite hi dhamme
paññā pajānāti, no pammuṭṭhe. 2- Yathā ca pācanaṃ balibaddānaṃ vijjhanabhayaṃ
dassentaṃ saṃsīdanaṃ na deti, uppathagamanañca vāreti, evaṃ sati vīriyabalibaddānaṃ
apāyabhayaṃ dassentī kosajjasaṃsīdanaṃ na deti, kāmaguṇasaṅkhāte agocare cāraṃ
nivāretvā kammaṭṭhāne niyojentī uppathagamanañca vāreti. Tenāha "sati me
phālapācanan"ti.
      [78] Kāyaguttoti tividhena kāyasucaritena gutto. Vacīguttoti catubbidhena
vacīsucaritena gutto. Ettāvatā pātimokkhasaṃvarasīlaṃ vuttaṃ. Āhāre udare yatoti
ettha āhāramukhena sabbapaccayānaṃ saṅgahitattā catubbidhepi paccaye yato saṃyato
nirupakkilesoti attho. Iminā ājīvapārisuddhisīlaṃ vuttaṃ. Udare yatoti udare
yato saṃyato mitabhojī, āhāre mattaññūti vuttaṃ hoti. Iminā bhojane
mattaññutāmukhena paccayapaṭisevanasīlaṃ vuttaṃ. Tena kiṃ dīpeti? yathā tvaṃ brāhmaṇa
bījaṃ vappitvā sassaparipālanatthaṃ kaṇṭakavatiṃ vā rukkhavatiṃ vā pākāraparikkhepaṃ
vā karosi, tena te gomahiṃsamigagaṇā pavesaṃ alabhamānā 3- sassaṃ na vilumpanti,
evamahampi saddhābījaṃ vappitvā nānappakārakusalasassaparipālanatthaṃ kāyavacīāhāra-
guttimayaṃ tividhaṃ parikkhepaṃ karomi, tena me rāgādiakusaladhammagomahisamigagaṇā
pavesaṃ alabhantā nānappakāraṃ kusalasassaṃ na vilumpantīti.
    Saccaṃ karomi niddānanti ettha dvīhi dvārehi avisaṃvādanaṃ saccaṃ. Niddānanti
chedanaṃ lunanaṃ uppāṭanaṃ, karaṇavacanatthe 4- cetaṃ upayogavacanaṃ veditabbaṃ. Ayañhi
@Footnote: 1 cha.Ma. sammuṭṭhe         2 aṅ.chakka. 22/297/352 (syā)
@3 cha.Ma. alabhantā         4 cha.Ma. karaṇatthe

---------------------------------------------------------------------------------------------
page150.
Ettha attho "saccena karomi niddhānan"ti. Kiṃ vuttaṃ hoti? yathā tvaṃ
bāhiraṃ kasiṃ kasitvā sassadūsakānaṃ tiṇānaṃ hatthena vā asitena vā niddhānaṃ
karosi, evamahampi ajjhattikaṃ kasiṃ kasitvā kusalasassadūsakānaṃ visaṃvādanatiṇānaṃ
saccena niddhānaṃ 1- karomi. Ñāṇasaccaṃ vā ettha saccanti veditabbaṃ, yantaṃ
yathābhūtañāṇanti vuccati, tena attasaññādīnaṃ tiṇānaṃ niddhānaṃ karomīti evaṃ
yojetabbaṃ. Atha vā niddānanti chedakaṃ lāvakaṃ, uppāṭakanti attho. Evaṃ
sante yathā tvaṃ dāsaṃ vā kammakaraṃ vā niddhānaṃ karosi, "niddhehi tiṇānī"ti tiṇānaṃ
chedakaṃ lāvakaṃ uppāṭakaṃ karosi, evamahaṃ saccaṃ karomīti upayogavacaneneva vattuṃ
yujjati. Atha vā saccanti diṭṭhisaccaṃ. Tamahaṃ niddhānaṃ karomi, chinditabbaṃ
lunitabbaṃ uppāṭetabbaṃ karomīti evampi upayogavacaneneva vattuṃ yujjati.
      Soraccaṃ me pamocananti ettha yantaṃ "kāyiko avītikkamo vācasiko
avītikkamo"ti, evaṃ sīlameva "soraccan"ti vuttaṃ na taṃ idha adhippetaṃ, vuttameva
etaṃ "kāyagutto"tiādinā nayena, arahattaphalaṃ pana adhippetaṃ. Tampi hi sundare
nibbāne ratabhāvato "soraccan"ti vuccati. Pamocananti yoggavissajjanaṃ. Kiṃ
vuttaṃ hoti? yathā tava pamocanaṃ punapi sāyanhe vā dutiyadivase vā
anāgatasaṃvacchare vā yojetabbato appamocanameva hoti, na mama evaṃ. Na hi
mama antarā mocanannāma atthi. Ahañhi dīpaṅkaradasabalakālato pabhuti paññānaṅgale
vīriyabalibadde yojetvā cattāri asaṅkhyeyyāni kappasatasahassañca mahākasiṃ
kasanto tāva na muñaciṃ, yāva na sammāsambodhiṃ abhisambujjhiṃ. Yadā ca me
sabbantaṃ kālaṃ khepetvā bodhirukkhamūle aparājitapallaṅke nisinnassa sabbaguṇaparivāraṃ
arahattaphalaṃ udapādi, tadā mayā taṃ sabbussukkapaṭippassaddhippattiyā
@Footnote: 1 cha.Ma. niddānaṃ, evamuparipi

---------------------------------------------------------------------------------------------
page151.
Pamuttaṃ, nadāni puna yojetabbaṃ bhavissatīti. Etamatthaṃ sandhāya bhagavā āha
"soraccamme pamocanan"ti.
      [79] Vīriyaṃ me dhuradhorayhanti ettha vīriyanti "kāyiko vā cetasiko
vā vīriyārambho"tiādinā nayena vuttappadhānaṃ. Dhurāya dhorayhaṃ dhuradhorayhaṃ, dhuraṃ
vahatīti attho. Yathā hi brāhmaṇassa dhurāya dhorayhākaḍḍhitaṃ naṅgalaṃ bhūmighanaṃ
bhindati, mūlasantānakāni ca padāleti, evaṃ bhagavato vīriyākaḍḍhitaṃ paññānaṅgalaṃ
yathāvuttaṃ ghanaṃ bhindati, kilesasantānakāni ca padāleti. Tenāha "vīriyaṃ me
dhuradhorayhan"ti. Atha vā purimadhuraṃ vahantā dhurā, mūladhuraṃ vahantā dhorayhā. Dhurā
ca dhorayhā ca dhuradhorayhaṃ. 1- Tattha yathā brāhmaṇassa ekamekasmiṃ naṅgale
catubalibaddappabhedaṃ dhuradhorayhaṃ vahantaṃ uppannānuppannatiṇamūlaghātaṃ
sassasampattiñca sādheti, evaṃ bhagavato catusammappadhānavīriyappabhedaṃ dhuradhorayhaṃ vahantaṃ
uppannānuppannākusalamūlaghātaṃ kusalasampattiñca sādheti. Tenāha "vīriyaṃ me
dhuradhorayhan"ti.
      Yogakkhemādhivāhananti ettha yogehi khemattā "yogakkheman"ti nibbānaṃ
vuccati, taṃ adhigantvā 2- vāhīyati, abhimukhaṃ vā vāhīyatīti adhivāhanaṃ, yogakkhemassa
adhivāhanaṃ yogakkhemādhivāhanaṃ. Tena kiṃ dīpeti? yathā tava dhuradhorayhaṃ puratthimaṃ
disaṃ pacchimādīsu vā aññataraṃ abhimukhaṃ vāhīyati, tathā mama dhuradhorayhaṃ
nibbānābhimukhaṃ vāhīyati.
      Evaṃ vāhiyamānañca gacchati anivattantaṃ. Yathā tava naṅgalaṃ vahantaṃ
dhuradhorayhaṃ khettakoṭiṃ patvā puna nivattati, evaṃ anivattantaṃ dīpaṅkarakālato
pabhuti gacchateva. Yasmā vā tena tena maggena pahīnā kilesā puna 3-
pahātabbā na honti, yathā tava naṅgalena chinnāni tiṇāni punapi aparasmiṃ
@Footnote: 1 cha.Ma. dhuradhorayhā    2 cha. adhikatvā        4 cha.Ma. punappunaṃ

---------------------------------------------------------------------------------------------
page152.
Samaye chinditabbāni honti, tasmāpi etaṃ 1- paṭhamamaggavasena diṭṭhekaṭṭhe
kilese, dutiyavasena oḷārike kilese, tatiyavasena anusahagate kilese,
catutthavasena sabbakilese pajahantaṃ gacchati anivattantaṃ. Atha vā gacchati anivattantanti
nivattanarahitaṃ hutvā gacchatīti attho. Tanti taṃ dhuradhorayhaṃ. Evamettha 2-
padacchedo veditabbo. Evaṃ gacchantañca yathā tava dhuradhorayhaṃ na taṃ ṭhānaṃ
gacchati, yattha gantvā kassako asoko nissoko virajo hutvā na socati,
etaṃ pana taṃ ṭhānaṃ gacchati, yattha gantvā na socati. Yattha satipācanena etaṃ
vīriyadhuradhorayhaṃ codento gantvā mādiso kassako asoko nissoko virajo
hutvā na socati, taṃ sabbasokasallasamugghātabhūtaṃ nibbānāmatasaṅkhātaṃ ṭhānaṃ
gacchatīti.
         [80] Idāni nigamanaṃ karonto bhagavā imaṃ gāthamāha:-
               "evamesā kasī kaṭṭhā    sā hoti amatapphalā
                etaṃ kasiṃ kasitvāna      sabbadukkhā pamuccatī"ti.
      Tassāyaṃ saṅkhepattho:- mayā brāhmaṇa esā saddhābījā tapovuṭṭhiyā
anuggahitā kasi paññāmayaṃ yuganaṅgalaṃ hirimayañca īsaṃ manomayena yottena
ekābaddhaṃ katvā paññānaṅgale satiphālaṃ ākoṭṭetvā satipācanaṃ gahetvā
kāyavacīāhāraguttiyā gopetvā saccaṃ niddhānaṃ katvā soraccaṃ pamocanaṃ
vīriyaṃ dhuradhorayhaṃ yogakkhemābhimukhaṃ anivattantaṃ vāhantena kaṭṭhā, kasikammapariyosānaṃ
catubbidhaṃ sāmaññaphalaṃ pāpitā, sā hoti amatapphalāti, sā esā kasi
amatapphalā hoti. Amataṃ vuccati nibbānaṃ, nibbānānisaṃsā hotīti attho. Sā
kho panesā kasi na mamevekassa amatapphalā hoti, apica kho pana yo koci
@Footnote: 1 Sī. tathā mama          2 cha.Ma. evampettha

---------------------------------------------------------------------------------------------
page153.
Khattiyo vā brāhmaṇo vā vesso vā suddo vā gahaṭṭho vā pabbajito
vā etaṃ kasiṃ kasati, so sabbopi etaṃ kasiṃ kasitvāna, sabbadukkhā pamuccatīti 1-
sabbasmā vaṭṭadukkhadukkhadukkhasaṅkhāradukkhavipariṇāmadukkhā pamuccatīti. Evaṃ bhagavā
brāhmaṇassa arahattanikūṭena nibbānapariyosānaṃ katvā desanaṃ niṭṭhāpesi.
      Tato brāhmaṇo gambhīratthadesanaṃ sutvā "mama kasiphalaṃ bhuñjitvā
aparajju eva chāto hoti, imassa pana kasi amatapphalā, tassā phalaṃ bhuñjitvā
sabbadukkhā pamuccatī"ti ca viditvā pasanno pasannākāraṃ kātuṃ pāyāsaṃ
dātumāraddho. Tenāha "atha kho kasibhāradvājo"ti. Tattha mahatiyāti mahatiyanti
attho. Kaṃsapātiyāti suvaṇṇapātiyaṃ, satasahassagghanike attano suvaṇṇathāle.
Vaḍḍhetvāti chupitvā, ākiritvāti vuttaṃ hoti. Bhagavato upanāmesīti
sappimadhuphāṇitādīhi vicittaṃ 2- katvā dukūlavitānena paṭicchādetvā ukkhipitvā
sakkaccaṃ tathāgatassa abhihari, kinti? "bhuñjatu bhavaṃ gotamo pāyāsaṃ kassako bhavan"ti.
Tato kassakabhāvasādhakaṃ kāraṇamāha "yañhi .pe. Kasatī"ti, yasmā bhavaṃ .pe.
Kasatīti vuttaṃ hoti. Atha bhagavā "gāthābhigītamme"ti āha.
      [81] Tattha gāthābhigītanti gāthāhi abhigītaṃ, gāthāyo bhāsitvā laddhanti
vuttaṃ hoti. Meti mayā. Abhojaneyyanti bhuñjanārahaṃ na hoti. Sampassatanti
sammā ājīvapārisuddhiṃ 3- passataṃ, samantā vā passataṃ sampassataṃ, buddhānanti
vuttaṃ hoti. Nesa dhammoti "gāthābhigītaṃ bhuñjitabban"ti esa dhammo etaṃ
cārittaṃ na hoti, tasmā gāthābhigītaṃ panudanti buddhā, paṭikkhipanti na bhuñjantīti.
Kiṃ pana bhagavatā pāyāsatthaṃ gāthā abhigītā, yena evamāhāti? na
Etamatthaṃ abhigītā, apica kho pana pāto paṭṭhāya khettasamīpe ṭhatvā
@Footnote: 1 cha.Ma. pamuccati    2 cha.Ma. vicitraṃ    3 cha.Ma. ājīvasuddhiṃ

---------------------------------------------------------------------------------------------
page154.
Kaṭacchubhikkhampi alabhitvā puna sakalabuddhaguṇe pakāsetvā laddhaṃ tadetaṃ naṭanaccakādīhi
naccitvā gāyitvā ca laddhasadisaṃ hoti, tena "gāthābhigītan"ti vuttaṃ. Tādisañca
yasmā buddhānaṃ na kappati, tasmā "abhojaneyyan"ti vuttaṃ. Appicchatānurūpaṃ
cetaṃ na hoti, tasmāpi pacchimaṃ janataṃ anukampamānena ca evaṃ vuttaṃ. Yatra ca
nāma parappakāsitenāpi attano guṇena uppannaṃ lābhaṃ paṭikkhipanti seyyathāpi
appiccho ghaṭikāro kumbhakāro, tatra kathaṃ koṭippattāya appicchatāya samannāgato
bhagavā attanāva attano guṇappakāsanena uppannaṃ lābhaṃ sādiyissati, yato
yuttameva etaṃ bhagavatā vuttanti. 1-
      Ettāvatā "appasannaṃ adātukāmaṃ brāhmaṇaṃ gāthābhāsanena 2- dātukāmaṃ
katvā samaṇo gotamo bhojanaṃ paṭiggahesi, āmisakāraṇā imassa desanā"ti
imamhā lokapavādā attānaṃ mocento desanāpārisuddhiṃ dīpetvā idāni
ājīvapārisuddhiṃ dīpento āha "dhamme satī brāhmaṇa vuttiresā"ti. Tassattho:-
ājīvapārisuddhidhamme vā dasavidhasucaritadhamme vā buddhānaṃ cārittadhamme vā
sati saṃvijjamāne anusahagate 3- vattamāne vuttiresā ekantavodātā ākāse
pāṇippasāraṇakappā esanā pariyesanā jīvitavutti buddhānaṃ brāhmaṇāti.
      [82] Evaṃ vutte brāhmaṇo "pāyāsaṃ me paṭikkhipati, akappiyaṃ kiretaṃ bhojanaṃ,
adhañño vatasmi, dānaṃ dātuṃ 4- na labhāmī"ti domanassaṃ uppādetvā 5- "appeva
nāma aññaṃ paṭiggaṇheyyā"ti ca cintesi. Taṃ ñatvā bhagavā "ahaṃ bhikkhācāravelaṃ
paricchinditvā āgato `ettakena kālena imaṃ brāhmaṇaṃ pasādessāmī'ti,
brāhmaṇo ca domanassaṃ akāsi, idāni tena domanassena mayi cittaṃ pakopetvā
@Footnote: 1 Ma. bhagavato vattanti, cha. bhagavato vattunti
@2 cha. gāthāgāyanena           3 cha. anupahate
@4 ka. ahaññe tasmiṃ, dātuṃ       5 ka. uppādesi

---------------------------------------------------------------------------------------------
page155.
Amatavaradhammaṃ paṭivijjhituṃ na sakkhissatī"ti brāhmaṇassa pasādajananatthaṃ tena
patthitamanorathaṃ pūrento āha "aññena ca kevalinan"ti. Tattha kevalinanti
sabbaguṇaparipuṇṇaṃ, sabbayogavisaṃyuttaṃ vāti attho. Mahantānaṃ sīlakkhandhādīnaṃ
guṇānaṃ esanato mahesiṃ. Parikkhīṇasabbāsavattā khīṇāsavaṃ. Hatthapādakukkuccamādiṃ
katvā vūpasantasabbakukkuccattā kukkuccavūpasantaṃ. Upaṭṭhahassūti parivisassu 1-
paṭimānayassu. Evaṃ brāhmaṇena citte uppāditepi pariyāyameva bhaṇati, na tu
bhaṇati "dehi, āharāhī"ti. Sesamettha uttānatthameva.
      Atha brāhmaṇo "ayaṃ pāyāso bhagavato ānīto, nāhaṃ arahāmi taṃ attano
chandena kassaci dātun"ti cintetvā āha "atha kassa cāhan"ti. Tato bhagavā
"taṃ pāyāsaṃ ṭhapetvā tathāgataṃ tathāgatasāvakañca aññassa ajīraṇadhammo"ti ñatvā āha
"khvāhaṃ tan"ti tattha sadevakavacanena pañcakāmāvacaradevaggahaṇaṃ, samārakavacanena
chaṭṭhakāmāvacaradevaggahaṇaṃ, sabrahmakavacanena rūpāvacarabrahmaggahaṇaṃ arūpāvacarā
pana bhuñjeyyunti asambhāvaneyyā. Sassamaṇabrāhmaṇivacanena sāsanapaccatthikapaccāmitta-
samaṇabrāhmaṇaggahaṇaṃ samitapāpavāhitapāpasamaṇabrāhmaṇaggahaṇañca, pajāvacanena
sattalokaggahaṇaṃ, sadevamanussavacanena sammutidevaavasesamanussaggahaṇaṃ.
Evamettha tīhi vacanehi okāsaloko, dvīhi pajāvasena sattaloko gahitoti
veditabbo. Esa saṅkhepo, vitthāraṃ pana āḷavakasutte vaṇṇayissāma.
      Kasmā pana sadevakādīsu kassaci na sammā pariṇāmaṃ gaccheyyāti?
Oḷārike sukhumojāpakkhipanato. Imasmiṃ hi pāyāse bhagavantaṃ uddissa
gahitamatteyeva devatāhi ojā pakkhittā yathā sujātāya pāyāse, cundassa ca
sūkaramaddave paccamāne, verañjāyañca bhagavatā gahitagahitālope, bhesajjakkhandhake
ca kaccāyanassa guḷhakumbhasmiṃ avasiṭṭhaguḷhe. So oḷārike sukhumojāpakkhipanato
@Footnote: 1 Sī. paṭicarassu

---------------------------------------------------------------------------------------------
page156.
Devānaṃ na pariṇamati. Devā hi sukhumasarīrā, tesaṃ oḷāriko manussāhāro na
sammā pariṇamati. Manussānampi na pariṇamati. Manussā hi oḷārikasarīrā, tesaṃ
sukhumā dibbojā na sammā pariṇamati. Tathāgatassa pana pakatiaggināva pariṇamati,
sammā jīrati. Kāyabalañāṇabalappabhāvenāti eke. Tathāgatasāvakassa khīṇāsavassetaṃ
samādhibalena mattaññutāya ca pariṇamati, itaresaṃ iddhimantānampi na pariṇamati.
Acintanīyaṃ vā ettha kāraṇaṃ, buddhavisayo esoti.
      Tena hi tvanti yasmā aññaṃ na passāmi, mama na kappati, mama
akappantaṃ sāvakassapi me na kappati, tasmā tvaṃ brāhmaṇāti vuttaṃ hoti.
Appahariteti parittaharitatiṇe, apparūḷhaharitatiṇe vā pāsāṇapiṭṭhisadise.
Appāṇaketi nippāṇake, pāyāsajjhottharaṇakāraṇena maritabbapāṇarahite vā
mahāudakakkhandhe, saha tiṇanissitehi pāṇehi tiṇānaṃ pāṇakānañca anukampanatthāya 1-
etaṃ vuttaṃ. Cicciṭāyati ciṭiciṭāyatīti evaṃ saddaṃ karoti. Saṃdhūmāyatīti 2- samantā
dhūmāyati. Sampadhūmāyatīti 3- tatheva adhimattaṃ dhūmāyati. Kasmā evaṃ ahosīti? bhagavato
ānubhāvena, na udakassa, na pāyāsassa, na brāhmaṇassa, na aññesaṃ
devayakkhādīnaṃ. Bhagavā hi brāhmaṇassa dhammasaṃvegatthaṃ tathā adhiṭṭhāsi. Seyyathāpi
nāmāti opammanidassanametaṃ, yathā phāloti ettakameva vuttaṃ hoti. Saṃviggo
cittena, lomahaṭṭhajāto sarīrena. Sarīre kirassa navanavuti lomakūpasahassāni
suvaṇṇabhittiyā āhatamaṇināgadantā viya uddhaggā ahesuṃ. Sesaṃ pākaṭameva.
      Pādesu pana nipatitvā bhagavato dhammadesanaṃ abbhānumodamāno bhagavantaṃ
etadavoca "abhikkantaṃ bho gotama abhikkantaṃ bho gotamā"ti. Abbhānumodane
@Footnote: 1 cha.Ma. anurakkhaṇatthāya  2 cha.Ma. saṃdhūpāyatīti   3 cha.Ma. sampadhūpāyatīti

---------------------------------------------------------------------------------------------
page157.
Hi ayamidha abhikkantasaddo. Vitthārato panassa maṅgalasuttavaṇṇanāyaṃ atthavaṇṇanā
āvibhavissati. Yasmā ca abbhānumodanatthe, tasmā sādhu sādhu bho gotamāti
vuttaṃ hotīti veditabbaṃ.
        "bhaye kodhe pasaṃsāyaṃ      turite kotūhalecchare
         hāse soke pasāde ca   kare āmeḍitaṃ budho"ti
iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti
veditabbo. Atha vā abhikkantanti atikkantaṃ 1- atiiṭṭhaṃ atimanāpaṃ, atisundaranti
vuttaṃ hoti.
      Tattha ekena abhikkantasaddena desanaṃ thometi, ekena attano pasādaṃ.
Ayañhi ettha adhippāyo:- abhikkantaṃ bho gotama yadidaṃ bhoto gotamassa dhammadesanā,
abhikkantaṃ yadidaṃ bhoto gotamassa dhammadesanaṃ āgamma mama pasādoti. Bhagavato eva
vā vacanaṃ dve atthe sandhāya thometi:- bhoto gotamassa vacanaṃ abhikkantaṃ
dosanāsanato, abhikkantaṃ guṇādhigamanato, tathā saddhājananato, paññājananato,
sātthato, sabyañjanato, uttānapadato, gambhīratthato, kaṇṇasukhato, hadayaṅgamato,
anattukkaṃsanato, aparavambhanato, karuṇāsītalato, paññāvadātato, āpātharamaṇīyato,
vimaddakkhamato, suyyamānasukhato, vīmaṃsiyamānahitatoti evamādīhi yojetabbaṃ.
      Tato parampi catūhi upamāhi desanaṃyeva thometi. Tattha nikkujjitanti adhomukhaṃ
ṭhapitaṃ heṭṭhā mukhajātaṃ vā. Ukkujjeyyāti uparimukhaṃ kareyya. Paṭicchannanti
tiṇādīhi chāditaṃ 2- vivareyyāti ugghāṭeyya. Mūḷhassāti disāmūḷhassa. Maggaṃ
ācikkheyyāti hatthe gahetvā "esa maggo"ti vadeyya. Andhakāreti
kāḷapakkhacātuddasīaḍḍharattaghanavanasaṇḍameghapaṭalehi caturaṅge tamasi. Ayaṃ tāva padattho.
@Footnote: 1 Sī. atikantaṃ, Ma. abhikkantaṃ, cha. abhikantaṃ        2 cha.Ma. tiṇapaṇṇādicchāditaṃ

---------------------------------------------------------------------------------------------
page158.
      Ayaṃ pana adhippāyayojanā:- yathā koci nikkujjitaṃ ukkujjeyya, evaṃ
saddhammavimukhaṃ asaddhammapatitaṃ maṃ asaddhammā vuṭṭhāpentena, yathā paṭicchannaṃ
vivareyya, evaṃ kassapassa bhagavato sāsanantaradhānā pabhuti micchādiṭṭhigahanapaṭicchannaṃ
sāsanaṃ vivarantena, yathā mūḷhassa maggaṃ ācikkheyya, evaṃ
kummaggamicchāmaggapaṭipannassa me saggamokkhamaggaṃ ācikkhantena, yathā andhakāre
telapajjotaṃ dhāreyya, evaṃ mohandhakāranimuggassa me buddhādiratanarūpāni
apassato tappaṭicchādakamohandhakāraviddhaṃ sakadesanāpajjotadhāraṇena mayhaṃ bhotā
gotamena etehi pariyāyehi desitattā anekapariyāyena dhammo pakāsito.
      Atha vā ekacciyena matena yasmā ayaṃ dhammo dukkhadassanena ca asubhe
"subhan"ti vipallāsappahānena ca nikkujjitukkujjitasadiso, samudayadassanena
dukkhe "sukhan"ti vipallāsappahānena ca paṭicchannavivaraṇasadiso, nirodhadassanena
anicce "niccan"ti vipallāsappahānena ca mūḷhassa maggācikkhanasadiso,
maggadassanena anattani "attā"ti vipallāsappahānena ca andhakāre
telapajjotasadiso 1- tasmā seyyathāpi nāma nikkujjitaṃ vā ukkujjeyya .pe.
Pajjotaṃ dhāreyya "cakkhumanto rūpāni dakkhantī"ti, evaṃ pakāsito hoti.
      Yasmā panettha saddhātapakāyaguttatādīhi sīlakkhandho pakāsito hoti,
paññāya paññākkhandho, hirimanaādīhi samādhikkhandho, yogakkhemena nirodhoti
evaṃ tikkhandho ariyamaggo nirodho cāti sarūpeneva dve ariyasaccāni pakāsitāni,
tattha maggo paṭipakkho samudayassa, nirodho dukkhassāti paṭipakkhena dve. Iti
iminā pariyāyena cattāri ariyasaccāni 2- pakāsitāni. Tasmā anekapariyāyena
pakāsito hotīti veditabbo.
@Footnote: 1 cha.Ma. pajjotasadiso       2 cha.Ma. saccāni

---------------------------------------------------------------------------------------------
page159.
      Esāhantiādīsu eso ahanti esāhaṃ. Saraṇaṃ gacchāmīti pādesu
nipatitvā paṇipātena saraṇagamanena gatopi idāni vācāya samādiyanto āha,
atha vā paṇipātena buddhaṃyeva saraṇaṃ tatoti idāni taṃ ādiṃ katvā sesadhammasaṃghepi
gantuṃ āha. Ajjataggeti ajjataṃ ādiṃ katvā, ajjadaggeti vā pāṭho, dakāro
padasandhikaro, ajja aggaṃ katvāti vuttaṃ hoti. Pāṇehi upetaṃ pāṇupetaṃ, yāva me
jīvitaṃ pavattati, tāva upetaṃ, anaññasatthukaṃ tīhi saraṇagamanehi saraṇaṃ gataṃ maṃ
bhavaṃ gotamo dhāretu jānātūti vuttaṃ hoti. Ettāvatānena sutānurūpā paṭipatti
dassitā hoti. Nikkujjitādīhi vā satthu sampattiṃ dassetvā iminā
"esāhan"tiādinā sissasampatti dassitā. Tena vā paññāpaṭilābhaṃ dassetvā
iminā saddhāpaṭilābho dassito. Idāni evaṃ paṭiladdhasaddhena paññavatā yaṃ
kattabbaṃ, taṃ kātukāmo 1- bhagavantaṃ yācati "labheyyāhan"ti. Tattha bhagavato
iddhiādīhi abhippasāditacitto "bhagavāpi cakkavattirajjaṃ pahāya pabbajito,
kimaṅgaṃ panāhan"ti saddhāya pabbajjaṃ yācati, tattha paripūrakāritaṃ patthento
paññāya upasampadaṃ. Sesaṃ pākaṭameva.
      Eko vūpakaṭṭhotiādīsu pana eko kāyavivekena, vūpakaṭṭho cittavivekena,
appamatto kammaṭṭhāne satiavijahanena, ātāpī kāyikacetasikavīriyasaṅkhātena
ātāpena, pahitatto kāye ca jīvite ca anapekkhatāya viharanto
aññatarairiyāpathavihārena. Na cirassevāti pabbajjaṃ upādāya vuccati. Kulaputtāti
duvidhā kulaputtā jātikulaputto ca ācārakulaputto ca, ayaṃ pana ubhayathāpi kulaputto.
Agārasmāti ghaRā. Agārassa 2- hitaṃ agāriyaṃ, kasigorakkhādikuṭumbaposanakammaṃ
vuccati, natthi ettha agāriyanti anagāriyaṃ, pabbajjāyetaṃ adhivacanaṃ. Pabbajantīti
@Footnote: 1 cha.Ma. kattukāmo          2 cha.Ma. agārānaṃ

---------------------------------------------------------------------------------------------
page160.
Upagacchanti upasaṅkamanti. Tadanuttaranti taṃ anuttaraṃ. Brahmacariyapariyosānanti
maggabrahmacariyassa pariyosānaṃ, arahattaphalanti vuttaṃ hoti. Tassa hi atthāya
kulaputtā pabbajanti. Diṭṭheva dhammeti tasmiṃyeva attabhāve. Sayaṃ abhiññā
sacchikatvāti attanāyeva paññāya paccakkhaṃ katvā aparappaccayaṃ ñatvāti attho.
Upasampajja vihāsīti pāpuṇitvā sampādetvā vā vihāsi. Evaṃ viharanto ca
khīṇā jāti .pe. Abbhaññāsi. Etenassa paccavekkhaṇabhūmiṃ dasseti.
      Katamā panassa jāti khīṇā, kathañca naṃ abbhaññāsīti? vuccate:-
Na tāvassa atītā jāti khīṇā pubbeva khīṇattā, na anāgatā anāgate
vāyāmābhāvato, 1- na paccuppannā vijjamānattā. Yā pana maggassa abhāvitattā
uppajjeyya ekacatupañcavokārabhavesu ekacatupañcakkhandhappabhedā jāti, sā
maggassa bhāvitattā anuppādadhammataṃ āpajjanena khīṇā. Taṃ so maggabhāvanāya
pahīnakilese paccavekkhitvā kilesābhāve vijjamānampi kammaṃ āyatiṃ appaṭisandhikaṃ
hotīti jānanto jānāti.
      Vusitanti vutthaṃ parivutthaṃ, kataṃ caritaṃ niṭṭhāpitanti attho. Brahmacariyanti
maggabrahmacariyaṃ. Kataṃ karaṇīyanti catūsu saccesu catūhi maggehi pariññāpahāna-
sacchikiriyābhāvanāvasena soḷasavidhampi kiccaṃ niṭṭhāpitanti attho. Nāparaṃ
itthattāyāti idāni puna itthabhāvāya evaṃ soḷasakiccabhāvāya kilesakkhayāya vā
maggabhāvanā natthīti. Atha vā itthattāyāti itthabhāvato, imasmā evampakārā idāni
vattamānakkhandhasantānā aparaṃ khandhasantānaṃ natthi, ime pana pañcakkhandhā
pariññātā tiṭṭhanti chinnamūlako rukkho viyāti abbhaññāsi. Aññataroti eko.
@Footnote: 1 i. nānāgatā pubbe cetarahi ca anāgatattā

---------------------------------------------------------------------------------------------
page161.
Arahatanti arahantānaṃ. Mahāsāvakānaṃ abbhantaro āyasmā bhāradvājo ahosīti
ayaṃ kirettha adhippāyoti.
                     Paramatthajotikāya khuddakaṭṭhakathāya
                          suttanipātavaṇṇanāya
                    kasibhāradvājasuttavaṇṇanā niṭṭhitā.
                          -------------
                         5. Cundasuttavaṇṇanā
      [83] Pucchāmi muniṃ pahūtapaññanti cundasuttaṃ. Kā uppatti? saṅkhepato
tāva attajjhāsayaparajjhāsayaaṭṭhuppattipucchāvasikabhedato catūsu uppattīsu imassa
suttassa pucchāvasikā uppatti. Vitthārato pana ekaṃ samayaṃ bhagavā mallesu
cārikañcaramāno mahatā bhikkhusaṃghena saddhiṃ yena pāvā tadavasari. Tatra sudaṃ
bhagavā pāvāyaṃ viharati cundassa kammāraputtassa ambavane. Ito pabhuti yāva
"atha kho bhagavā pubbaṇhasamayaṃ nivāsetvā pattacīvaramādāya saddhiṃ bhikkhusaṃghena,
yena cundassa kammāraputtassa nivesanaṃ tenupasaṅkami, upasaṅkamitvā paññatte
āsane nisīdī"ti 1- tāva sutte āgatanayena 2- vitthāretabbaṃ.
      Evaṃ bhikkhusaṃghena saddhiṃ nisinne bhagavati cundo kammāraputto buddhappamukhaṃ
bhikkhusaṃghaṃ parivisanto byañjanasūpādiggahaṇatthaṃ bhikkhūnaṃ suvaṇṇabhājanāni
upanāmesi, apaññatte sikkhāpade keci bhikkhū suvaṇṇabhājanāni sampaṭicchiṃsu, 3-
keci na sampaṭicchiṃsu. 3- Bhagavato pana ekameva bhājanaṃ attano selamayaṃ pattaṃ,
dutiyabhājanaṃ buddhā na gaṇhanti. Tattha aññataro pāpabhikkhu sahassagghanikaṃ
@Footnote: 1 dī.mahā. 10/189/112   2 cha.Ma. āgatanayeneva    3 cha.Ma. paṭicchiṃsu

---------------------------------------------------------------------------------------------
page162.
Suvaṇṇabhājanaṃ attano bhojanatthāya sampattaṃ theyyacittena kuñcikatthavikāyaṃ
pakkhipi. Cundo parivisitvā hatthapādaṃ dhovitvā bhagavantaṃ namassamāno bhikkhusaṃghaṃ
olokento taṃ bhikkhuṃ addasa, disvā ca pana apassamāno viya hutvā na naṃ
kiñci abhaṇi bhagavati ca theresu ca gāravena, apica "micchādiṭṭhikānaṃ vacanapatho
mā ahosī"ti. So "kiṃ nu kho saṃvarayuttāyeva samaṇā, udāhu bhinnasaṃvarā
īdisāpi samaṇā"ti ñātukāmo sāyanhasamaye bhagavantaṃ upasaṅkamitvā āha
"pucchāmi munin"ti.
      Tattha pucchāmīti idaṃ "tisso pucchā adiṭṭhajotanā pucchā"tiādinā 1-
nayena niddese vuttanayameva. Muninti etampi "monaṃ vuccati ñāṇaṃ. Yā
paññā pajānanā .pe. Sammādiṭṭhi, tena ñāṇena samannāgato muni,
monappattoti, tīṇi moneyyāni kāyamoneyyan"tiādinā 2- nayena tattheva
vuttanayameva. Ayaṃ panettha saṅkhepo:- pucchāmīti okāsaṃ karonto muninti
munimuniṃ bhagavantaṃ ālapati. Pahūtapaññantiādīni thutivacanāni, tehi taṃ muniṃ
thunāti. Tattha pahūtapaññanti vipulapaññaṃ. Ñeyyapariyantikattā cassa vipulatā
veditabbā. Iti cundo kammāraputtoti idaṃ dvayaṃ dhaniyasutte vuttanayameva.
Ito paraṃ pana ettakampi avatvā sabbaṃ vuttanayaṃ chaḍḍetvā avuttanayameva
vaṇṇayissāma.
      Buddhanti tīsu buddhesu tatiyabuddhaṃ. Dhammassāminti maggadhammassa
janakattā puttasseva pitaraṃ attanā uppāditasippāyatanādīnaṃ viya ca ācariyaṃ
dhammassāmiṃ, dhammissaraṃ dhammarājaṃ dhammavasavattinti attho. Vuttampi cetaṃ:-
             "so hi brāhmaṇa bhagavā anuppannassa maggassa
         uppādetā, asañjātassa maggassa sañjanetā, anakkhātassa
@Footnote: 1 khu.cūḷa. 30/122/47 (syā)   2 khu.mahā. 29/67/67, khu.cūḷa. 30/164/82-3 (syā)

---------------------------------------------------------------------------------------------
page163.
         Maggassa akkhātā, maggaññū maggavidū maggakovido, maggānugā ca
         pana etarahi sāvakā viharanti pacchā samannāgatā"ti. 1-
      Vītataṇhanti vigatakāmabhavavibhavataṇhaṃ. Dipaduttamanti 2- dvipadānaṃ uttamaṃ. Tattha
kiñcāpi bhagavā na kevalaṃ dvipaduttamo eva, atha kho yāvatā sattā apadā vā
dvipadā vā .pe. Nevasaññīnāsaññino vā, tesaṃ sabbesaṃ uttamo. Atha kho
ukkaṭṭhaparicchedavasena dipaduttamotveva 3- vuccati. Dvipadā hi sabbasattānaṃ
ukkaṭṭhā cakkavattimahāsāvakapaccekabuddhādīnaṃ 4- tattha uppattito, tesañca
uttamoti vutte sabbasattuttamoti vuttoyeva hoti. Sārathīnaṃ pavaranti sāretīti
sārathi, hatthidamakādīnametaṃ adhivacanaṃ. Tesañca bhagavā pavaro anuttarena damakena 5-
purisadamme dametuṃ samatthabhāvato. Yathāha:-
              "hatthidamakena bhikkhave hatthidammo sārito ekaṃyeva disaṃ
           dhāvati puratthimaṃ vā pacchimaṃ vā uttaraṃ vā dakkhiṇaṃ vā. Assadamakena
           bhikkhave assadammo .pe. Godamakena bhikkhave godammo .pe.
           Dakkhiṇaṃ vā. Tathāgatena hi bhikkhave arahatā sammāsambuddhena
           purisadammo sārito aṭṭha disā vidhāvati, rūpī rūpāni passati, ayaṃ
           paṭhamā 6- disā .pe. Saññāvedayitanirodhaṃ upasampajja viharati, ayaṃ
           aṭṭhamī disā"ti. 7-
      Katīti atthappabhedapucchā. Loketi sattaloke. Samaṇāti pucchitabbaatthanidassanaṃ.
Iṅghāti yācanatthe nipāto. Tadiṅghāti te iṅgha. Brūhīti ācikkha
kathayassūti.
@Footnote: 1 Ma.u. 14/79/59, khu.mahā. 29/889/551-2 (syā)   2 cha.Ma. dvipaduttamanti
@3 cha.Ma. dvipaduttamo                      4 cha.Ma....paccekabuddhabuddhānaṃ
@5 cha.Ma. damanena        6 cha.Ma. ayamekā    7 Ma.u. 14/312/285-6

---------------------------------------------------------------------------------------------
page164.
      [84] Evaṃ vutte bhagavā cundaṃ kammāraputtaṃ "kiṃ bhante kusalaṃ, kiṃ
akusalan"tiādinā 1- nayena gihipañhaṃ apucchitvā samaṇapañhaṃ pucchantaṃ disvā
āvajjento "taṃ pāpabhikkhuṃ sandhāya ayaṃ pucchatī"ti ñatvā tassa
paññattivohāramattā 2- assamaṇabhāvaṃ dīpento āha "caturo samaṇā"ti. Tattha caturoti
saṅkhyāparicchedo. Samaṇāti kadāci bhagavā titthiye samaṇavādena vadati. Yathāha
"yāni tāni puthusamaṇabrāhmaṇānaṃ vatakotūhalamaṅgalānī"ti. 3- Kadāci puthujjane.
Yathāha "samaṇā samaṇāti vo bhikkhave jano sañjānātī"ti. 4- Kadāci sekkhe.
Yathāha "idheva bhikkhave samaṇo, idha dutiyo samaṇo"ti 5- kadāci khīṇāsave.
Yathāha "āsavānaṃ khayā samaṇo hotī"ti. Kadāci attānaṃyeva. Yathāha "samaṇoti
bhikkhave tathāgatassetaṃ adhivacanan"ti. 6- Idha pana tīhi padehi sabbepi ariye
sīlavantaṃ puthujjanañca, catutthena itaraṃ assamaṇampi bhaṇḍukāsāvakaṇṭhaṃ kevalaṃ
vohāramattakena samaṇoti saṅgaṇhitvā "caturo samaṇā"ti āha. Na pañcamatthīti
imasmiṃ dhammavinaye vohāramattakena paṭiññāmattakenāpi pañcamo samaṇo nāma
natthi.
      Te te āvikaromīti te caturo samaṇe tava pākaṭe karomi. Sakkhipuṭṭhoti
sammukhā pucchito. Maggajinoti maggena sabbakilese vijitāvīti attho.
Maggadesakoti paresaṃ maggadesako. 7- Magge jīvatīti sattasu sekkhesu yo koci
sekkho apariyositamaggavāsattā lokuttare, sīlavantaputhujjano ca lokiye magge
jīvati nāma, sīlavantaputhujjano vā lokuttaramagganimittaṃ jīvanatopi magge jīvatīti
veditabbo. Yo ca maggadūsīti yo ca dussīlo micchādiṭṭhi maggapaṭilomāyapi 8-
paṭipattiyā maggassa dūsakoti attho.
@Footnote: 1 Ma.u. 14/296/267             2 cha.Ma.,i. aññatra vohāramattā
@3 Ma.mū. 12/407/364             4 Ma.mū. 12/435/382
@5 dī.mahā. 10/214/133, Ma.mū. 12/139/98, aṅ.catukka. 21/241/265
@6 aṅ.aṭṭhaka. 23/192/352 (syā)   7 cha.Ma. maggaṃ desetā  8 cha.Ma...paṭilomāya

---------------------------------------------------------------------------------------------
page165.
      [85] "ime te caturo samaṇā"ti evaṃ bhagavatā saṅkhepena uddiṭṭhe
caturo samaṇe "ayaṃ nāmettha maggajino, ayaṃ maggadesako, ayaṃ magge jīvati,
ayaṃ maggadūsī"ti evaṃ paṭivijjhituṃ asakkonto puna pucchituṃ cundo āha
"kaṃ maggajinan"ti. Tattha magge jīvati meti yo so magge jīvati, taṃ me brūhi
puṭṭhoti. Sesaṃ pākaṭameva.
      [86] Idānissa bhagavā caturopi samaṇe catūhi gāthāhi niddisanto
āha "yo tiṇṇakathaṃkatho visallo"ti. Tattha tiṇṇakathaṃkatho visalloti etaṃ
uragasutte vuttanayameva. Ayaṃ pana viseso:- yasmā imāya gāthāya maggajinoti
buddhasamaṇo adhippeto, tasmā sabbaññutaññāṇena kathaṃkathāpatirūpakassa
sabbadhammesu aññāṇassa tiṇṇattāpi "tiṇṇakathaṃkatho"ti veditabbo. Pubbe
vuttanayena hi tiṇṇakathaṃkathāpi sotāpannādayo paccekabuddhapariyosānā
sakadāgāmivisayādīsu buddhavisayapariyosānesu appaṭihatañāṇappabhāvattā 1- pariyāyena
atiṇṇakathaṃkathāva honti, bhagavā pana sabbappakārena tiṇṇakathaṃkathoti.
Nibbānābhiratoti nibbāne abhirato, phalasamāpattivasena sadā nibbānaninnacittoti
attho. Tādiso ca bhagavā. Yathāha:-
               "so kho ahaṃ aggivessana tassāyeva gāthāya pariyosāne
           tasmiṃyeva purimasmiṃ samādhinimitte  ajjhattameva  cittaṃ  saṇṭhapemi
           2- sannisādemi, ekodiṃ karomi, 2- samādahāmī"ti. 3-
      Anānugiddhoti kañci dhammaṃ taṇhāgedhena anānugijjhanto. Lokassa
sadevakassa netāti āsayānusayānulomena dhammaṃ desetvā pārāyanamahāsamayādīsu
@Footnote: 1 cha.Ma. paṭihata...              2-2 ka. sannisīdāmi, ekodikaropi
@3 Ma.mū. 12/387/345

---------------------------------------------------------------------------------------------
page166.
Anekesu suttantesu aparimāṇānaṃ devamanussānaṃ saccapaṭivedhasampādanena
sadevakassa lokassa netā gamayitā tāretā, pāraṃ sampāpetāti attho. Tādinti
tādisaṃ, 1- yathāvuttappakāraṃ lokadhammehi vā 2- nibbikāranti attho. Sesamettha
pākaṭameva.
      [87] Evaṃ bhagavā imāya gāthāya "maggajinan"ti buddhasamaṇaṃ niddisitvā
idāni khīṇāsavasamaṇaṃ niddisanto āha "paramaṃ paraman"ti. Tattha paramaṃ nāma
nibbānaṃ, sabbadhammānaṃ aggaṃ uttamanti attho. Paramanti yodha ñatvāti taṃ
paramaṃ paramamicceva yo idha sāsane ñatvā paccavekkhaṇañāṇena. Akkhāti vibhajati 3-
idheva dhammanti nibbānadhammaṃ akkhāti, attanā paṭividdhattā paresaṃ pākaṭaṃ
karoti "idaṃ nibbānan"ti maggadhammaṃ vibhajati "ime cattāro satipaṭṭhānā
.pe. Ayaṃ ariyo aṭṭhaṅgiko maggo"ti. Ubhayampi vā ugghaṭitaññūnaṃ
saṅkhepadesanāya ācikkhati, vipañcitaññūnaṃ vitthāradesanāya vibhajati. Evaṃ
ācikkhanto ca "idheva sāsane ayaṃ dhammo, na ito bahiddhā"ti sīhanādaṃ
nadanto akkhāti ca vibhajati. Tena vuttaṃ "akkhāti vibhajati 3- idheva dhamman"ti.
Taṃ kaṅkhachidaṃ muniṃ anejanti taṃ evarūpaṃ catusaccapaṭivedhena attano, desanāya
ca paresaṃ kaṅkhacchedanena kaṅkhacchidaṃ, moneyyasamannāgamena muniṃ, ejāsaṅkhātāya
taṇhāya abhāvato anejaṃ dutiyaṃ bhikkhunamāhu maggadesinti.
      [88] Evaṃ imāya gāthāya sayaṃ anuppannaṃ 4- maggaṃ uppādetvā
desanāya anuttaro maggadesī samānopi dūtamiva lekhavācakamiva ca rañño attano
sāsanaharaṃ sāsanajotakañca "maggadesin"ti khīṇāsavasamaṇaṃ niddisitvā idāni
@Footnote: 1 Sī. tādinaṃ            2 cha.Ma. vā-saddo na dissati
@3 cha.Ma. vibhajate         4 cha.Ma.,i. anuttaraṃ

---------------------------------------------------------------------------------------------
page167.
Sekkhasamaṇañca sīlavantaputhujjanasamaṇañca niddisanto āha "yo dhammapade"ti.
Tattha padavaṇṇanā pākaṭāyeva. Ayaṃ panettha atthavaṇṇanā:- yo nibbānadhammassa
padattā dhammapade, ubho ante anupagamma desitattā āsayānurūpato vā
satipaṭṭhānādinānappakārehi desitattā sudesite, maggasamaṅgīpi anavasitamaggakiccattā
magge jīvati, sīlasaṃyamena saññato, kāyādīsu supatiṭṭhitāya cirakatādisaraṇāya
vā satiyā satimā, anumattassāpi vajjassa abhāvato anavajjattā, koṭṭhāsabhāvena
ca padattā sattattiṃsabodhipakkhiyadhammasaṅkhātāni anavajjapadāni bhaṅgañāṇato pabhuti
bhāvanāsevanāya sevamāno, taṃ bhikkhūnaṃ tatiyaṃ maggajīvinti āhūti.
      [89] Evaṃ bhagavā imāya gāthāya "maggajīvin"ti sekkhasamaṇaṃ sīlavantaṃ
puthujjanasamaṇañca niddisitvā idāni taṃ bhaṇḍukāsāvakaṇṭhaṃ 1- kevalaṃ
vohāramattakasamaṇaṃ 2- niddisanto āha "../../bdpicture/chadanaṃ katvānā"ti. Tattha chadanaṃ katvānāti
patirūpaṃ karitvā, vesaṃ gahetvā, liṅgaṃ dhāretvāti attho. Subbatānanti
buddhapaccekabuddhasāvakānaṃ. Tesaṃ hi sundarāni vatāni, tasmā te subbatāti
vuccanti. Pakkhandīti pakkhandako, anto pavisakoti attho. Dussīlo hi
gūthapaṭicchādanatthaṃ tiṇapaṇṇādicchadanaṃ viya attano dussīlabhāvapaṭicchādanatthaṃ
subbatānaṃ chadanaṃ katvāna 3- "ahampi bhikkhū"ti bhikkhumajjhe pakkhandati,
"ettakavassena bhikkhunā gahetabbaṃ etan"ti lābhe dīyamāne "ahaṃ
ettakavasso"ti gaṇhituṃ pakkhandati, tena vuccati "../../bdpicture/chadanaṃ katvāna subbatānaṃ
pakkhandī"ti. Catunnampi khattiyādikulānaṃ uppannaṃ pasādaṃ ananurūpapaṭipattiyā
dūsetīti kuladūsako. Pagabbhoti aṭṭhaṭṭhānena kāyapāgabbhiyena, catuṭṭhānena
vacīpāgabbhiyena, anekaṭṭhānena manopāgabbhiyena ca samannāgatoti attho.
Ayamettha saṅkhepo, vitthāraṃ pana mettasuttavaṇṇanāyaṃ pavakkhāma. 4-
@Footnote: 1 Ma. bhaṇḍuṃ kāsāvakaṇṭhaṃ            2 cha.Ma. vohāramattasamaṇaṃ
@3 cha.Ma. katvā                  4 cha.Ma. vakkhāma

---------------------------------------------------------------------------------------------
page168.
      Katapaṭicchādanalakkhaṇāya māyāya samannāgatattā māyāvī. Sīlasaṃyamābhāvena
asaññato. 1- Palāpasadisattā palāPo. Yathā hi palāpo anto taṇḍularahitopi
bahi thusena vīhi viya dissati, evamidhekacco anto sīlādiguṇasāravirahitopi bahi
subbatacchadanena samaṇavesena samaṇo viya dissati, eso 2- evaṃ palāpasadisattā
"palāpo"ti vuccati. Ānāpānassatisutte pana "apalāpāyaṃ bhikkhave parisā, nippalāpāyaṃ
bhikkhave parisā suddhā sāre 3- patiṭṭhitā"ti 4- evaṃ puthujjanakalyāṇopi
"palāpo"ti vutto. Idha pana kapilasutte ca "tato palāpe vāhetha assamaṇe
samaṇamānine"ti evaṃ pārājiko "palāpo"ti vutto. Patirūpena caraṃ sa maggadūsīti
taṃ subbatānaṃ chadanaṃ katvā yathā carantaṃ "āraññiko ayaṃ, rukkhamūliko,
paṃsukūliko, piṇḍapātiko, appiccho, santuṭṭho"ti maṃ 5- jano jānāti, evaṃ
patirūpena yuttarūpena vā bāhiramaṭṭhena ācārena 6- caraṃ so puggalo 6- attano
lokuttaramaggassa, paresaṃ sugatimaggassa ca dūsanato "maggadūsī"ti veditabbo.
      [90] Evaṃ imāya gāthāya "maggadūsī"ti dussīlaṃ vohāramattakasamaṇaṃ
niddisitvā idāni tesaṃ aññamaññaṃ abyāmissībhāvaṃ dīpento āha "ete
ca paṭivijjhī"ti. Tassattho:- ete caturo samaṇe yathāvuttena lakkhaṇena
paṭivijjhi aññāsi sacchākāsi yo gahaṭṭho khattiyo vā brāhmaṇo vā añño
vā koci, imesaṃ catunnaṃ samaṇānaṃ lakkhaṇassavanamattena sutavā, tasseva
lakkhaṇassa ariyānaṃ santike sutattā ariyasāvako, teyeva samaṇe "ayañca ayañca
evaṃlakkhaṇo"ti pajānanamattena sappañño, yādiso ayaṃ pacchā vutto maggadūsī,
itarepi sabbe netādisāti ñatvā iti disvā evaṃ pāpaṃ 8- karontampi etaṃ
@Footnote: 1 ka. asaṃyato        2 cha.Ma. so          3 ka. parisuddhasāre
@4 Ma.u. 14/146/129                    5 cha.Ma. ayaṃ pāṭho na dissati
@6-6 cha.Ma. caranto puggalo                 7 ka. pāpakaṃ

---------------------------------------------------------------------------------------------
page169.
Pāpabhikkhuṃ disvā. Tatthāyaṃ yojanā:- ete ca paṭivijjhi yo gahaṭṭho sutavā
ariyasāvako sappañño tassa tāya paññāya sabbe "netādisā"ti ñatvā
viharato iti disvā na hāpeti saddhā, evaṃ pāpakammaṃ karontaṃ pāpabhikkhuṃ
disvāpi na hāpeti na hāyati nassati saddhāti.
      Evaṃ imāya gāthāya tesaṃ abyāmissībhāvaṃ dīpetvā idāni iti disvāpi
"sabbe netādisā"ti jānantaṃ ariyasāvakaṃ pasaṃsanto āha "kathaṃ hi duṭṭhenā"ti
      tassa sambandho:- etadeva ca kathañhi yuttaṃ sutavato ariyasāvakassa,
yadidaṃ ekaccaṃ pāpaṃ karontaṃ iti disvāpi sabbe "netādisā"ti jānanaṃ.
Kiṃkāraṇā 1- ? kathañhi duṭṭhena asampaduṭṭhaṃ, suddhaṃ asuddhena samaṃ kareyyāti.
Tassattho:- kathaṃ hi sutavā ariyasāvako sappañño sīlavipattiyā duṭṭhena maggadūsinā
aduṭṭhaṃ itaraṃ samaṇaṃ taṃsadisamattameva parisuddhaṃ kāyasamācāratādīhi 2- asuddhena
pacchimena vohāramattakasamaṇena samaṃ kareyya sadisanti jāneyyāti.
      Suttapariyosāne upāsakassa maggo vā phalaṃ vā na kathitaṃ. Kaṅkhāmattameva
hi tassa pahīnanti.
                     Paramatthajotikāya khuddakaṭṭhakathāya
                          suttanipātavaṇṇanāya
                       cundasuttavaṇṇanā niṭṭhitā.
                        6. Parābhavasuttavaṇṇanā
      evamme sutanti parābhavasuttaṃ. Kā uppatti? maṅgalasuttaṃ kira sutvā
devānaṃ etadahosi "bhagavatā maṅgalasutte sattānaṃ vuḍḍhiñca sotthiñca
@Footnote: 1 Sī.,ka. kiṃkāraṇaṃ   2 i. itaraṃ samaṇattayaṃ suddhaṃ samaṇattayameva parisuddhakāyasamācāra-
@  tādīhi,  cha.Ma. itaraṃ samaṇattayaṃ, suddhaṃ samaṇattayamevaṃ aparisuddhakāyasamācāratādīhi

---------------------------------------------------------------------------------------------
page170.
Kathayamānena ekaṃsena bhavo eva kathito, no parābhavo, handa dāni yena sattā
parihāyanti vinassanti, taṃ nesaṃ parābhavampi pucchāmā"ti. Atha maṅgalasuttakathitadivasato
dutiyadivase dasasahassacakkavāḷesu devatāyo parābhavasuttaṃ sotukāmā
imasmiṃ ekacakkavāḷe sannipatitvā ekavālaggakoṭiokāsamatte dasapi vīsampi
tiṃsampi cattālīsampi paññāsampi saṭṭhipi sattatipi asītipi sukhumattabhāvaṃ 1-
nimminitvā sabbadevamārabrahmāno siriyā ca tejena ca adhigayha virocamānaṃ
paññattapavarabuddhāsane 2- nisinnaṃ bhagavantaṃ parivāretvā aṭṭhaṃsu. Tato sakkena
devānamindena āṇatto aññataro devaputto bhagavantaṃ parābhavapañhaṃ pucchi,
atha bhagavā pucchāvasena imaṃ suttaṃ abhāsi.
      Tattha "evamme sutan"tiādi 3- āyasmatā ānandena vuttaṃ, "parābhavantaṃ
purisan"tiādinā nayena ekantarikā gāthā devaputtena vuttā, "suvijāno bhavaṃ
hotī"tiādinā nayena ekantarikā eva avasānagāthā ca bhagavatā vuttā, tadetaṃ
sabbampi samodhānetvā "parābhavasuttan"ti vuccati. Tattha "evamme sutan"tiādīsu
yaṃ vattabbaṃ, taṃ sabbaṃ maṅgalasuttavaṇṇanāyaṃ vakkhāma.
      [91] Parābhavantaṃ purisantiādīsu pana parābhavantanti parihāyantaṃ vinassantaṃ.
Purisanti yaṃ kiñci sattaṃ jantuṃ. Mayaṃ pucchāma gotamanti 4- sesadevehi saddhiṃ
attānaṃ dassetvā 5- okāsaṃ karonto 6- so devaputto gottena bhagavantaṃ ālapati.
Bhagavantaṃ puṭṭhumāgammāti 7- mayaṃ hi bhagavantaṃ pucchissāmāti tato tato cakkavāḷā
āgatāti attho. Etena ādaraṃ dasseti. Kiṃ parābhavato mukhanti evaṃ āgatānaṃ
amhākaṃ brūhi parābhavato purisassa kiṃ mukhaṃ kiṃ dvāraṃ kā yoni kiṃ kāraṇaṃ,
@Footnote: 1 cha.Ma. sukhumattabhāve                       2 cha.Ma. paññattavara...evamuparipi
@3 ka. ādikaṃ          4 cha.Ma. gotamāti       5 cha.Ma. nidassetvā
@6 cha.Ma. kārento                         7 cha.Ma. bhavantaṃ puṭṭhumāgamhāti

---------------------------------------------------------------------------------------------
page171.
Yena mayaṃ parābhavantaṃ purisaṃ jāneyyāmāti attho. Etena "parābhavantaṃ
purisan"ti ettha vuttassa parābhavato purisassa parābhavakāraṇaṃ pucchati.
Parābhavakāraṇe hi ñāte tena kāraṇasāmaññena sakkā yo koci parābhavapuriso
jānitunti.
      [92] Athassa bhagavā suṭṭhu pākaṭīkaraṇatthaṃ paṭipakkhaṃ dassetvā
puggalādhiṭṭhānāya desanāya parābhavamukhaṃ dīpento āha "suvijāno bhavan"ti.
Tassattho:- yvāyaṃ bhavaṃ vaḍḍhanto aparihāyanto puriso, so suvijāno hoti,
sukhena akasirena akicchena sakkā vijānituṃ. Yo cāyaṃ 1- parābhavatīti parābhavo,
parihāyati vinassati, yassa tumhe taṃ 2- parābhavato purisassa mukhaṃ maṃ pucchatha, sopi
suvijāno. Kathaṃ? ayaṃ hi dhammakāmo bhavaṃ hoti dasakusalakammapathadhammaṃ kāmeti
piheti pattheti suṇāti paṭipajjati, so taṃ paṭipattiṃ disvā sutvā ca jānitabbato
suvijāno hoti. Itaropi dhammadessī parābhavo, tameva dhammaṃ dessati na kāmeti
na piheti na pattheti na suṇāti na paṭipajji, so etaṃ 3- vippaṭipattiṃ disvā
sutvā ca jānitabbato suvijāno hotīti. Evamettha bhagavā paṭipakkhaṃ dassento
atthato dhammakāmataṃ bhavato mukhaṃ dassetvā dhammadessitaṃ parābhavato mukhaṃ
dassetīti veditabbaṃ.
      [93] Atha sā devatā bhagavato bhāsitaṃ abhinandamānā āha "iti hetan"ti.
Tassattho:- iti hi yathā vutto bhagavatā, tatheva 4- etaṃ vijānāma gaṇhāma
dhārema, paṭhamo so parābhavo so dhammadessitalakkhaṇo 5- paṭhamo parābhavo.
Yāni mayaṃ parābhavamukhāni vijānituṃ āgatamha, 6- tesu idaṃ tāva ekaṃ parābhavato
@Footnote: 1 cha.Ma. yopāyaṃ         2 cha.Ma. ayaṃ pāṭho na dissati     3 cha.Ma. taṃ
@4 Ma. iti yathāvuttadhammadessitameva 5 cha.Ma....dessitā... 6 cha.Ma. āgatamhā

---------------------------------------------------------------------------------------------
page172.
Mukhanti vuttaṃ hoti. Tattha viggaho:- parābhavanti etenāti parābhavo. Kena
ca parābhavanti? yaṃ pana 1- parābhavato mukhaṃ kāraṇaṃ, tena. Byañjanamattena eva
hi ettha nānākaraṇaṃ, atthato pana parābhavoti vā parābhavato mukhanti vā
nānākaraṇaṃ natthi. Evametaṃ parābhavato mukhaṃ vijānāmāti abhinanditvā tato paraṃ
ñātukāmā mayanti āha 2- "dutiyaṃ bhagavā brūhi, kiṃ parābhavato mukhan"ti. Ito
parañca tatiyaṃ catutthantiādīsupi iminā eva nayena attho veditabbo.
      [94] Byākaraṇapakkhepi ca yasmā te te sattā tehi tehi 3-
parābhavamukhehi samannāgatā, na ekoyeva sabbehi, na ca sabbe ekeneva, 4-
tasmā tesaṃ tesaṃ tāni tāni parābhavamukhāni dassetuṃ "asantassa piyā hontī"ti-
ādinā nayena puggalādhiṭṭhānāya eva desanāya nānāvidhāni parābhavamukhāni
byākāsīti veditabbā. 5-
      Tatthāyaṃ 6- saṅkhepato atthavaṇṇanā:- asanto nāma cha satthāro,
ye vā panaññepi avūpasantena kāyavacīmanokammena samannāgatā, te asanto
assa piyā honti sunakkhattādīnaṃ acelakakorakkhattiyādayo viya. Santo nāma
buddhapaccekabuddhasāvakā, ye vā panaññepi vūpasantena kāyavacīmanokammena
samannāgatā, te sante na kurute piyaṃ, attano piye iṭṭhe kante manāpe
na kuruteti attho. Veneyyavasena hettha vacanabhedo katoti veditabbo. Atha vā
sante na kurute iti sante na sevatīti attho yathā "rājānaṃ sevatī"ti. Etasmiṃ
hi atthe rājānaṃ piyaṃ kuruteti 7- saddavidū vaṇṇenti. 8- Piyanti piyamāno
@Footnote: 1 cha.Ma. ca-saddo na dissati             2 cha.Ma. ñātukāmatāyāha
@3 Ma. yehi yehi                     4 Ma. na ekoyeva na ca dve, atha kho anekā
@5 ka. veditabbo   6 cha.Ma. tatrāyaṃ     7 Sī. pakuruteti
@8 cha.Ma. mantenti

---------------------------------------------------------------------------------------------
page173.
Tussamāno modamānoti attho. Asataṃ dhammo nāma dvāsaṭṭhi diṭṭhigatāni,
dasākusalakammapathā vā. Taṃ asataṃ dhammaṃ roceti piheti pattheti sevati. Evametāya
gāthāya asantapiyatā santaappiyatā asataṃ dhammarocanañca 1- tividhaṃ parābhavato
mukhaṃ vuttaṃ. Etena hi samannāgato puriso parābhavati parihāyati, neva idha na
huraṃ vuḍḍhiṃ pāpuṇāti, tasmā "parābhavato mukhan"ti vuccati. Vitthāraṃ panettha
"asevanā ca bālānaṃ, paṇḍitānañca sevanā"ti gāthāvaṇṇanāyaṃ vakkhāma.
      [96] Niddāsīlī nāma yo gacchantopi nisīdantopi tiṭṭhantopi
sayānopi niddāyati eva. Sabhāsīlī nāma saṅgaṇikārāmataṃ bhassārāmatamanuyutto.
Anuṭṭhātāti vīriyatejavirahito uṭṭhānasīlo na hoti, aññehi codiyamāno
gahaṭṭho vā samāno gahaṭṭhakammaṃ, pabbajito vā pabbajitakammaṃ na ārabhati.
Alasoti jātialaso, accantābhibhūto thinena ṭhitaṭṭhāne ṭhito eva hoti, nisinno 2-
nisinnaṭṭhāne nisinno eva hoti, attano ussāhena aññaṃ iriyāpathaṃ na
kappeti. Atīte araññe aggimhi dāpite 3- apalāyanaalasā cettha nidassanaṃ.
Ayamettha ukkaṭṭhaparicchedo tato lāmakaparicchedenāpi pana alaso alasotveva
veditabbo. Dhajova rathassa, dhūmova aggino, kodho paññāṇamassāti kodhapaññāṇo.
Dosacarito khippakodho 4- arukūpamacitto puggalo evarūpo hoti. Imāya gāthāya
niddāsīlatā sabhāsīlatā anuṭṭhānasīlatā 5- alasatā kodhapaññāṇatāti pañcavidhaṃ
parābhavamukhaṃ vuttaṃ. Etena hi samannāgato neva gahaṭṭho gahaṭṭhavuḍḍhiṃ, na
pabbajito pabbajitavuḍḍhiṃ pāpuṇāti, aññadatthu parihāyatiyeva parābhavatiyeva,
tasmā "parābhavato mukhan"ti vuccati.
@Footnote: 1 cha.Ma. asaddhammarocanañcāti           2 cha.Ma. ayaṃ pāṭho na dissati
@3 cha.Ma. uṭṭhite           4 cha.Ma. khippakopi      5 cha.Ma. anuṭṭhānatā

---------------------------------------------------------------------------------------------
page174.
      [98] Mātāti janikā veditabbā. Pītāti janakoyeva. Jiṇṇakaṃ sarīrasithilatāya.
Gatayobbanaṃ yobbanātikkamena āsītikaṃ vā nāvutikaṃ vā sayaṃ kammāni kātumasamatthaṃ.
Pahusantoti samattho samiddho 1- sukhaṃ jīvamāno. Na bharatīti na poseti. Imāya
gāthāya mātāpitūnaṃ abharaṇaṃ aposanaṃ anupaṭṭhānaṃ ekaṃyeva parābhavamukhaṃ vuttaṃ.
Etena hi samannāgato yaṃ taṃ:-
        "tāya naṃ pāricariyāya      mātāpitūsu paṇḍitā
         idheva naṃ pasaṃsanti        pecca sagge pamodatī"ti 2-
mātāpitubharaṇe ānisaṃsaṃ vuttaṃ, taṃ na pāpuṇāti, aññadatthu "mātāpitaropi na
bharati, kaṃ aññaṃ bharissatī"ti nindañca vajjanīyatañca duggatiñca pāpuṇanto
parābhavatiyeva, tasmā "parābhavato mukhan"ti vuccati.
      [100] Pāpānaṃ bāhitattā brāhmaṇaṃ, samitattā samaṇaṃ. Brāhmaṇakulappabhavampi
vā brāhmaṇaṃ, pabbajjūpagataṃ samaṇaṃ, tato aññaṃ vāpī yaṃ kiñci
yācanakaṃ. Musāvādena vañcetīti "vada bhante paccayenā"ti pavāretvā yācito
vā paṭijānitvā pacchā appadānena tassa taṃ visaṃvādeti. 3- Imāya gāthāya
brāhmaṇādīnaṃ musāvādena vañcanaṃ ekameva parābhavamukhaṃ vuttaṃ. Etena hi
samannāgato idha nindaṃ, samparāye duggatiṃ sugatiyampi adhippāyavipattiñca
pāpuṇāti. Vuttañhetaṃ:-
           "dussīlassa sīlavipannassa pāpako kittisaddo abbhuggacchatī"ti. 4-
      Tathā:-
           "catūhi bhikkhave dhammehi samannāgato yathābhataṃ nikkhitto
            evaṃ niraye, katamehi catūhi, musāvādī hotī"tiādi. 5-
@Footnote: 1 cha.Ma. samāno    2 aṅ.catukka. 21/63/80    3 cha.Ma. taṃ āsaṃ visaṃvādeti
@4 vi.mahā. 5/245/61, dī.mahā. 10/149/77, aṅ.pañcaka. 22/213/281
@5 aṅ.catukka. 21/82/94

---------------------------------------------------------------------------------------------
page175.
      Tathā:-
             "idha sāriputta ekacco samaṇaṃ vā brāhmaṇaṃ vā upasaṅkamitvā
         pavāreti `vada bhante paccayenā'ti, so yena pavāreti, taṃ na deti.
         So ce tato cuto  itthattaṃ  āgacchati, so yaññadeva 1- vaṇijjaṃ
         payojeti sāssa hoti chedagāminī. Idha pana sāriputta .pe. So
         yena pavāreti, na taṃ yathādhippāyaṃ deti, so ce tato cuto
         itthattaṃ āgacchati, so yaññadeva vaṇijjaṃ payojeti, sāssa na
         hoti yathādhippāyā"ti. 2-
      Evamimāni nindādīni pāpuṇanto parābhavatiyeva, tasmā "parābhavato
mukhan"ti vuttaṃ.
      [102] Pahūtavittoti pahūtajātarūparajatamaṇiratano. Sahiraññoti sakahāpaṇo.
Sabhojanoti anekasūpabyañjanabhojanasampanno. Eko bhuñjati sādūnīti sādūni 3-
bhojanāni attano puttānampi adatvā paṭicchannokāse bhuñjatīti eko bhuñjati
sādūni. 4- Imāya gāthāya bhojane giddhatāya bhojanamacchariyaṃ ekaṃyeva parābhavamukhaṃ
vuttaṃ. Etena hi samannāgato nindaṃ vajjanīyaṃ duggatinti evamādīni pāpuṇanto
parābhavatiyeva, tasmā "parābhavato mukhan"ti vuttaṃ. Vuttanayeneva ca sabbaṃ
suttānusārena yojetabbaṃ, ativitthārabhayena pana idāni yojanānaṃ nayaṃ
adassetvā atthamattameva bhaṇāma.
      [104] Jātitthaddho nāma yo "ahaṃ jātisampanno"ti mānaṃ janetvā
tena thaddho vātapūritabhastā viya uddhumāto hutvā na kassaci onamati. Esa
@Footnote: 1 cha.Ma. yaṃ yadeva             2 aṅ.catukka. 21/79/92
@3 ka. sādhūni                 4 ka. sādhūni bhuñjati

---------------------------------------------------------------------------------------------
page176.
Nayo dhanagottatthaddhesu. Saññātimatimaññetīti attano ñātimpi jātiyā atimaññati
sakyā viya viḍūḍabhaṃ. Dhanenāpi ca "kapaṇo ayaṃ daliddo"ti atimaññati,
sāmīcimattampi na karoti, tassa te ñātayo parābhavameva icchanti. Imāya gāthāya
vatthuto catubbidhaṃ lakkhaṇato ekameva parābhavamukhaṃ vuttaṃ.
      [106] Itthidhuttoti itthīsu sāratto, yaṃ kiñci atthi, taṃ sabbampi datvā
aparāparaṃ itthiṃ saṅgaṇhāti. Tathā sabbampi attano santakaṃ nikkhipitvā
surāpānappayutto surādhutto. Nivatthasāṭakampi nikkhipitvā jūtakīḷanamanuyutto
akkhadhuttoti. 1- Etehi tīhi ṭhānehi yaṃ kiñcipi laddhaṃ hoti, tassa vināsanato 2-
laddhaṃ laddhaṃ vināsetīti veditabbo. Yo 3- evaṃvidho so 4- parābhavatiyeva.
Tenassetaṃ imāya gāthāya tividhaṃ parābhavamukhaṃ vuttaṃ.
      [108] Sehi dārehīti attano dārehi. Yo attano dārehi asantuṭṭho
hutvā vesiyāsu padussati, tathā paradāresu, so yasmā vesīnaṃ dhanuppadānena 5-
ca paradārasevanena ca rājadaṇḍādīhi ca parābhavatiyeva, tenassetaṃ imāya
gāthāya duvidhaṃ parābhavamukhaṃ vuttaṃ.
      [110] Atītayobbanoti yobbanamaticca āsītiko vā nāvutiko vā
hutvā āneti pariggaṇhāti. Timbarutthaninti timbaruphalasadisatthaniṃ taruṇadārikaṃ.
Tassā issā na supatīti "daharāya nāma mahallakena saddhiṃ rati ca saṃvāso ca
amanāpo, mā heva kho taruṇaṃ pattheyyā"ti 6- issāya taṃ rakkhanto na supati.
Yasmā kāmarāgena ca issāya ca dayhanto bahiddhā kammante ca appayojento
parābhavatiyeva, tenassetaṃ imāya gāthāya issāya 7- asupanaṃ ekaṃyeva parābhavamukhaṃ
vuttaṃ.
@Footnote: 1 cha.Ma. akkhadhutto                  2 Ma. vināsanattā
@3-4 cha.Ma. imā pāṭhā na paññāyanti     5 cha.Ma. dhanappadānena
@6 ka. paṭṭheyyāti                   7 cha.Ma. imaṃ issāya

---------------------------------------------------------------------------------------------
page177.
      [112] Soṇḍinti macchamaṃsādīsu 1- lolaṃ gedhajātaṃ. 2- Vikiraṇinti tesaṃ
atthāya dhanaṃ paṃsukaṃ viya vikiritvā nāsanasīlaṃ. Purisaṃ vāpi tādisanti puriso
vāpi yo evarūpo hoti, yo taṃ issariyasmiṃ ṭhāpeti, 3- lañchanamuddikādīni
datvā gharāvāse vā kammante vā vaṇijjādivohāresu vā byāpāraṃ kāreti, 4-
so yasmā tassa dosena dhanakkhayaṃ pāpuṇanto parābhavatiyeva, tenassetaṃ imāya
gāthāya tathāvidhassa issariyasmiṃ ṭhāpanaṃ 5- ekaṃyeva parābhavamukhaṃ vuttaṃ.
      [114] Appabhogo nāma sannicitānañca bhogānaṃ āyamukhassa ca bhagavato.
Mahātaṇhoti mahatiyā bhogataṇhāya samannāgato, yaṃ laddhaṃ, tena asantuṭṭho.
Khattiye jāyate kuleti khattiyānaṃ kule jāyati. So ca rajjaṃ patthayatīti 6- so
etāya rajjaṃ patthayanakāmatāya 7- mahātaṇhatāya anupāyena uppaṭipāṭiyā attano
dāyajjabhūtaṃ alabbhaneyyaṃ vā parasantakaṃ vā rajjaṃ pattheti, so evaṃ patthento 8-
yasmā tampi appakaṃ bhogaṃ yodhādīnaṃ 9- datvā rajjaṃ apāpuṇanto parābhavatiyeva,
tenassetaṃ imāya gāthāya rajjapatthanaṃ ekaṃyeva parābhavamukhaṃ vuttaṃ.
      [115] Ito paraṃ yadi sā devatā "terasamaṃ bhagavā brūhi .pe.
Satasahassimaṃ bhagavā brūhī"ti puccheyya, tampi 10- bhagavā katheyya. Yasmā pana sā
devatā "kiṃ imehi pucchitehi, ekamettha vuḍḍhikaraṃ natthī"ti tāni parābhavamukhāni
asuyyamānā 11- ettakampi pucchitvā vippaṭisārī hutvā tuṇhī ahosi, tasmā
bhagavā tassā ajjhāsayaṃ 12- viditvā desanaṃ samāpento 13- imaṃ gāthaṃ abhāsi
"ete parābhave loke"ti.
@Footnote: 1 ka. macchamaṃsamajjādīsu         2 cha.Ma. gedhajātikaṃ         3 cha.Ma. ṭhapeti
@4 Sī. sabyāpāraṃ karoti, cha.Ma. tadeva vāvaṭaṃ kāreti         5 cha.Ma. ṭhapanaṃ
@6 ka. paṭṭhayatīti              7 cha.Ma. rajjaṃ patthayanakāmatāya-iti na paññāyanti
@8 ka. paṭṭhento             9 cha.Ma. yodhājīvādīnaṃ       10 ka. tepi
@11 Sī. asukhāyamānā          12 cha.Ma. tassāsayaṃ         13 cha.Ma. niṭṭhāpento

---------------------------------------------------------------------------------------------
page178.
      Tattha paṇḍitoti parivīmaṃsāya samannāgato. Samavekkhiyāti paññācakkhunā
upaparikkhitvā. 1- Ariyoti na maggena na phalena, apica kho pana etasmiṃ
parābhavasaṅkhāte anaye na iriyatīti ariyo. Yena dassanena yāya paññāya ca 2-
parābhave disvā vivajjeti, tena sampannattā dassanasampanno. Sa lokaṃ bhajate
sivanti so evarūpo sivaṃ khemamuttamaṃ anupaddavaṃ devalokaṃ bhajati allīyati,
upagacchatīti vuttaṃ hoti.
      Desanāpariyosāne parābhavamukhāni sutvā uppannasaṃvegānurūpaṃ yoniso
padahitvā sotāpattisakadāgāmianāgāmiphalāni pattā devatā gaṇanapathaṃ 3- vītivattā.
Yathāha:-
        "mahāsamayasutte ca            atho maṅgalasuttake
         samacitte rāhulovāde        dhammacakke parābhave.
         Devatāsamitī tattha            appameyyā asaṅkhiyā 4-
         dhammābhisamayo cettha          gaṇanāto asaṅkhiyo"ti. 5-
                Paramatthajotikāya khuddakaṭṭhakathāya
                    suttanipātavaṇṇanāya
                 parābhavasuttavaṇṇanā niṭṭhitā.
                7. Aggikabhāradvājasuttavaṇṇanā
      evamme sutanti aggikabhāradvājasuttaṃ, "vasalasuttan"tipi vuccati. Kā
uppatti? bhagavā sāvatthiyaṃ viharati jetavane anāthapiṇḍikassa ārāme,
@Footnote: 1 ka. parikkhitvā      2 cha.Ma. ayaṃ saddo na dissati
@3 cha.Ma. gaṇanaṃ        4 Sī. anappikā, ka. anappakā   5 cha.Ma. asaṅkhiyoti

---------------------------------------------------------------------------------------------
page179.
Kasibhāradvājasutte vuttanayeneva bhattakiccādiavasāne 1- buddhacakkhunā lokaṃ
volokento aggikabhāradvājaṃ brāhmaṇaṃ saraṇasikkhāpadānaṃ upanissayasampannaṃ
disvā "tattha mayi gate kathā pavattissati, tato kathāvasāne dhammadesanaṃ sutvā
esa brāhmaṇo saraṇaṃ gantvā sikkhāpadāni samādiyissatī"ti ca 2- ñatvā tattha
ca 2- gantvā pavattāya kathāya brāhmaṇena dhammadesanaṃ yācito imaṃ suttamabhāsi.
Tattha "evamme sutan"tiādiṃ maṅgalasutte 3- vaṇṇayissāma, "atha kho bhagavā
pubbaṇhasamayan"tiādikaṃ 4- kasibhāradvājasutte vuttanayeneva veditabbaṃ.
      Tena kho pana samayena aggikabhāradvājassāti yaṃ yaṃ avuttapubbaṃ, taṃ
tadeva vaṇṇayissāma. Seyyathidaṃ? so hi brāhmaṇo aggiṃ juhati paricaratīti
katvā aggikoti nāmena pākaṭo ahosi, bhāradvājoti gottena. Tasmā vuttaṃ
"aggikabhāradvājassā"ti. Nivesaneti ghare. Tassa kira brāhmaṇassa nivesanadvāre
antaravīthiyaṃ aggihutasālā ahosi. Tato "nivesanadvāre"ti vattabbe tassapi
padesassa nivesaneyeva pariyāpannattāva. 5-  "nivesane"ti vuttaṃ. Samīpatthe vā
bhummavacanaṃ, nivesanasamīpeti attho. Aggi pajjalito hotīti aggiyāpane 6- ṭhito
aggi kaṭṭharuddhāraṇe samīpe vā pakkhepaṃ 7- vījanavātañca labhitvā pajjalito 8-
uddhaṃ samuggataccisamākulo hoti. Āhuti paggahitāti sasīsaṃ nhāyitvā mahatā
sakkārena pāyāsasappimadhuphāṇitādīni abhisaṅkhatāni 9- hontīti attho. Yaṃ hi
kiñci aggimhi juhitabbaṃ, taṃ sabbaṃ "āhutī"ti vuccati. Sapadānanti anugharaṃ.
Bhagavā hi sabbajanānuggahatthāya āhārasantuṭṭhiyā ca uccanīcakule 10- avokkamma
piṇḍāya carati. Tena vuttaṃ "sapadānaṃ piṇḍāya caramāno"ti.
@Footnote: 1 cha.Ma. vuttanayena pacchābhattakiccāvasāne     2 cha.Ma. ca-saddo na dissati
@3 cha.Ma. maṅgalasuttavaṇṇanāyaṃ                4 cha.Ma. ādi
@5 cha.Ma. pariyāpannattā                   6 cha. aggiyādhāne, Ma. aggisālaṭṭhāne
@7 cha.Ma. ṭhito aggi katabbhuddharaṇo samidhāpakkhepaṃ  8 cha.Ma. jalito
@9 Sī. abhihatāni                        10 cha.Ma....kulaṃ

---------------------------------------------------------------------------------------------
page180.
      Atha kimatthaṃ sabbākārasampannaṃ samantapāsādikaṃ bhagavantaṃ disvā
brāhmaṇassa cittaṃ na pasīdati, kasmā ca evaṃ pharusena vacanena bhagavantaṃ
samudācaratīti? vuccate:- ayaṃ kira brāhmaṇo "maṅgalakiccesu samaṇadassanaṃ
avamaṅgalan"ti evaṃ diṭṭhiko, tato "mahābrahmuno bhuñjanavelāya kāḷakaṇṇī
muṇḍasamaṇako mama nivesanaṃ upasaṅkamatī"ti mantvā cittaṃ na pasādeti,
aññadatthu dosavasaṃyeva 1- agamāsi. Atha kuddho anattamano anattamanavācañca 2-
nicchāresi atreva 3- muṇḍakātiādi. Tatrāpi ca yasmā "muṇḍo asuddho hotī"ti
brāhmaṇānaṃ diṭṭhi, tasmā "ayaṃ asuddho, tena devabrāhmaṇapūjito 4- na
hotī"ti jigucchanto "muṇḍakā"ti āha. Muṇḍakattā vā ucchiṭṭho esa, na
imaṃ padesaṃ arahati āgacchitunti. Samaṇo hutvāpi īdisaṃ kāyakilesaṃ na vaṇṇetīti
ca samaṇabhāvaṃ jigucchanto "samaṇakā"ti āha. Na kevalaṃ dosavaseneva, 5- vasale
vā pabbājetvā 6- tehi saddhiṃ ekato sambhogaparibhogakaraṇena patīto ayaṃ
vasalatopi pāpataroti jigucchanto "vasalakā"ti āha. "vasalajātikānaṃ vā
āhutidassanamantasavanena 7- pāpaṃ hotī"ti maññamānopi evamāha.
      Bhagavā tathā vuttopi vippasanneneva mukhavaṇṇena madhurena sarena
brāhmaṇassa upari anukampāsītalena cittena attano sabbasattehi
asādhāraṇatādibhāvaṃ pakāsento āha "jānāsi pana tvaṃ brāhmaṇā"ti. Atha
brāhmaṇo bhagavato mukhappasādasaṃsūcitatādibhāvaṃ 8- ñatvā anukampāsītalena cittena
nicchāritaṃ madhurassaraṃ sutvā amateneva abhisittahadayo attamano vippasannindriyo
nīhatamāno 9- hutvā taṃjātisabhāvaṃ visaoragasadisaṃ 10- samudācāravacanaṃ pahāya
@Footnote: 1 ka. rosāsaṃyeva    2 cha.Ma. ca-saddo na dissati    3 cha.Ma. tatreva
@4 cha.Ma....pūjako    5 ka. rosavaseneva          6 ka. vasavo vā pabbajitvā
@7 cha.Ma....mattasavanena        8 cha.Ma. mukhappasādasūcitaṃ tādibhāvaṃ
@9 ka. nīhaṭamāno            10 Sī.,i. visuggārasadisaṃ, cha.Ma. visauggirasadisaṃ

---------------------------------------------------------------------------------------------
page181.
"yannūnāhaṃ hīnajaccaṃ vasalanti paccemi, na so paramatthato vasalo, na ca
hīnajaccatā eva vasalakaraṇo dhammo"ti maññamāno "na kho ahaṃ bho gotamā"ti
āha. Dhammatā hesā, yaṃ hetusampanno paccayālābhena pharusopi samāno
laddhamatte paccaye muduko hotīti.
      Tattha sādhūti ayaṃ saddo āyācanasampaṭicchanasampahaṃsanasundaradaḷhīkammādīsu
dissati. "sādhu me bhante bhagavā saṅkhittena dhammaṃ desetū"tiādīsu 1- hi
āyācane. "sādhu bhanteti kho so bhikkhu bhagavato bhāsitaṃ abhinanditvā
anumoditvā"tiādīsu 2- sampaṭicchane. "sādhu sādhu sāriputtā"tiādīsu 3-
sampahaṃsane.
        "sādhu dhammarucī rājā      sādhu paññāṇavā naro
         sādhu mittānamaddubbho     pāpassākaraṇaṃ sukhan"ti-
ādīsu 4- sundare. "taṃ suṇātha, sādhukaṃ manasikarothā"tiādīsu 5- daḷhīkamme. Idha
pana āyācane.
      Tena hīti tassādhippāyanidassanaṃ, sace ñātukāmosīti vuttaṃ hoti.
Kāraṇavacanaṃ vā, tassa yasmā ñātukāmosi, tasmā brāhmaṇa suṇāhi, sādhukaṃ
manasikarohi, tathā te bhāsissāmi, yathā tvaṃ jānissasīti evaṃ parapadehi saddhiṃ
sambandho veditabbo. Tatra ca suṇāhīti sotindriyavikkhepavāraṇaṃ, sādhukaṃ
manasikarohīti manasikāre daḷhīkammaniyojanena manindriyavikkhepavāraṇaṃ. Purimaṃ cettha
byañjanavipallāsaggāhavāraṇaṃ, pacchimaṃ atthavipallāsaggāhavāraṇaṃ. Purimena ca
dhammassavane niyojeti, pacchimena sutānaṃ dhammānaṃ dhāraṇatthūpaparikkhādīsu. Purimena
ca "sabyañjano ayaṃ dhammo, tasmā savanīyo"ti dīpeti, pacchimena "sāttho,
@Footnote: 1 saṃ.saḷā. 18/131/89, aṅ.sattaka. 23/80/145 (syā)
@2 Ma.u. 14/86/67                 3 dī.pā. 11/349/240
@4 khu.jā. 28/50/20 (syā)          5 Ma.mū. 12/1/1

---------------------------------------------------------------------------------------------
page182.
Tasmā manasikātabbo"ti. Sādhukapadaṃ vā ubhayapadehi saddhiṃ 1- yojetvā "yasmā
ayaṃ dhammo dhammagambhīro ca desanāgambhīro ca, tasmā suṇāhi sādhukaṃ, yasmā
atthagambhīro ca paṭivedhagambhīro ca, tasmā sādhukaṃ manasikarohī"ti etamatthaṃ
dīpento āha "suṇāhi sādhukaṃ manasikarohī"ti.
      Tato "evaṃ gambhīre kathamahaṃ patiṭṭhaṃ labhissāmī"ti visīdantamiva taṃ brāhmaṇaṃ
samussāhento āha "bhāsissāmī"ti. Tattha "yathā tvaṃ ñassasi, tathā parimaṇḍalehi
padabyañjanehi uttānena nayena bhāsissāmī"ti evamadhippāyo 2- veditabbo.
Tato ussāhajāto hutvā "evaṃ bho"ti kho aggikabhāradvājo brāhmaṇo
bhagavato paccassosi, sampaṭicchi paṭiggahesīti vuttaṃ hoti, yathānusiṭṭhaṃ vā
paṭipajjanena abhimukho assosīti. Athassa "bhagavā etadavocā"ti etaṃ avoca,
idāni 3- vattabbaṃ sandhāya vuttaṃ "kodhano upanāhī"ti evamādikaṃ.
      [116] Tattha kodhanoti kujjhanasīlo. Upanāhīti tasseva kodhassa
daḷhīkammena upanāhena samannāgato. Paresaṃ guṇe makkheti puñchatīti makkhī,
pāpo ca so makkhī cāti pāpamakkhī. Vipannadiṭṭhīti vinaṭṭhasammādiṭṭhi, vipannāya
vā virūpagatāya dasavatthukāya micchādiṭṭhiyā samannāgato. Māyāvīti attani
vijjamānadosapaṭicchādanalakkhaṇāya māyāya samannāgato. Taṃ jaññā vasalo itīti
taṃ evarūpaṃ puggalaṃ etesaṃ hīnadhammānaṃ vassanato siñcanato anvāssavanato ca
"vasalo"ti jāneyyāti, 4- sabbe hi brāhmaṇamatthake jātā. 4- Ayañhi paramatthato
vasalo eva, attano hadayatuṭṭhimattaṃ, na paranti. Evamettha bhagavā ādipadeneva
tassa brāhmaṇassa kodhaniggahaṃ katvā "kodhādidhammo 5- hīnapuggalo"ti 6-
@Footnote: 1 cha.Ma. ayaṃ pāṭho na dissati                 2 ka. evamussāho
@3 cha.Ma. athassa "bhagavā etadavocā"ti idāni
@4-4 Sī.,i. sace hi brahmuno matthake jāto, cha.Ma. etehi sabbehi
@   brāhmaṇamatthake jāto   5 ka. kodhanadhammo   6 Sī. kodhādidhamme hīnapuggale...

---------------------------------------------------------------------------------------------
page183.
Puggalādhiṭṭhānāya ca desanāya kodhādidhamme desento ekena tāva pariyāyena
vasalaṃ ca vasalakaraṇe ca dhamme desesi, evaṃ desento ca "tvaṃ ahan"ti
paravambhanaṃ attukkaṃsanañca akatvā dhammeneva samena ñāyena taṃ brāhmaṇaṃ
vasalabhāve, attānañca brāhmaṇabhāve ṭhapesi.
      [117] Idāni yāyaṃ brāhmaṇānaṃ diṭṭhi "kadāci pāṇātipātaadinnādānādīni
karontopi brāhmaṇo evā"ti, taṃ diṭṭhiṃ paṭisedhento, ye ca sattahiṃsādīsu
akusaladhammesu tehi tehi samannāgatā ādīnavaṃ apassantā te dhamme
upādenti, 1- tesaṃ "hīnā ete dhammā vasalakaraṇā"ti tattha ādīnavañca
dassento aparehipi pariyāyehi vasalañca vasalakaraṇe ca dhamme desetuṃ "ekajaṃ
vā dvijaṃ vā"ti evamādigāthāyo abhāsi.
      Tattha ekajoti ṭhapetvā aṇḍajaṃ avasesayonijo. So hi ekadā eva
jāyati. Dvijoti aṇḍajo. So hi mātukucchito aṇḍakosato cāti dvikkhattuṃ
jāyati. Taṃ ekajaṃ vā dvijaṃ vāpi. Yodha pāṇanti yo idha sattaṃ. Vihiṃsatīti
kāyadvārikacetanāsamuṭṭhitena vā vacīdvārikacetanāsamuṭṭhitena vā payogena jīvitā
voropeti. "pāṇāni hiṃsatī"tipi pāṭho, tattha ekajaṃ vā dvijaṃ vāti evaṃpabhedāni
yodha pāṇāni hiṃsatīti evaṃ sambandho veditabbo. Yassa pāṇe dayā natthīti
etena manasā anukampāya abhāvamāha. Sesamettha vuttanayameva ito parāsu ca
gāthāsu, yato ettakampi avatvā ito paraṃ uttānatthāni padāni pariharantā
avaṇṇitapadavaṇṇanāmattameva karissasāma.
      [118] Hantīti hanati vināseti. Uparundhetīti 2- senāya parivāretvā
tiṭṭhati. Gāmāni nigamāni cāti ettha casaddena nagarānītipi vattabbaṃ.
@Footnote: 1 Sī. nappajahanti, Ma. uppādessanti,      2 Ma. uparundhatīti, cha. parirundhatīti

---------------------------------------------------------------------------------------------
page184.
Niggāhako samaññātoti iminā hananapaṭirundhanena 1- gāmanigamanagaraghātakoti
loke vidito.
      [119] Gāme vā yadi vāraññeti gāmopi nigamopi nagarampi sabbova
idha gāmo saddhiṃ upacārena, taṃ ṭhapetvā sesaṃ araññaṃ. Tasmiṃ gāme vā yadi
vāraññe yaṃ paresaṃ mamāyitaṃ, yaṃ parasattānaṃ pariggahitamapariccattaṃ satto vā
saṅkhāro vā. Theyyā adinnaṃ ādiyatīti 2- tehi adinnaṃ ananuññātaṃ theyyacittena
ādiyati, yena kenaci payogena yena kenaci avahārena attano gahaṇaṃ sādheti.
      [120] Iṇamādāyāti attano santakaṃ kiñci nikkhipitvā nikkhepaggahaṇena
vā, kiñci anikkhipitvā "ettakena kālena ettakaṃ vaḍḍhiṃ dassāmī"ti
vaḍḍhiggahaṇena vā, "yaṃ ito udayaṃ bhavissati, taṃ mayhaṃ mūlaṃ taveva
bhavissatī"ti vā "udayaṃ ubhinnampi sādhāraṇan"ti vā evaṃ taṃtaṃāyogaggahaṇena 3-
vā iṇaṃ gahetvā. Bhuñjamāno 4- palāyati na hi te iṇamatthīti tena iṇāyikena
"dehi me iṇan"ti codiyamāno "na hi te iṇamatthi, mayā gahitanti ko
sakkhī"ti evaṃ bhaṇanena ghare vasantopi palāyati.
      [121] Kiñcikkhakamyatāti appamattakepi kismiñcideva icchāya. Panthasmiṃ
vajataṃ 4-  jananti magge gacchantaṃ yaṃ kiñci itthiṃ vā purisaṃ vā, hantā 5-
kiñcikkhamādetīti māretvā koṭṭetvā vā 6- taṃ bhaṇḍakaṃ gaṇhāti.
      [122] Attahetūti attano jīvitakāraṇā, tathā parahetu. Dhanahetūti
sakadhanassa vā kāraṇā. Cakāro sabbattha vikappanattho. 7- Sakkhipuṭṭhoti yaṃ
jānāsi, taṃ vadehīti pucchito. Musā brūtīti jānanto vā "na jānāmī"ti
@Footnote: 1 cha.Ma. hananaparirundhanena       2 cha.Ma. adinnamādetīti     3 Sī.,ka. āyogaggahaṇena
@4 cha.Ma. cujjamāno           4 cha.Ma. vajantaṃ           5 cha.Ma. hantvā
@6 cha.Ma. vā-saddo na dissati                          7 ka. vikappanaṭṭho

---------------------------------------------------------------------------------------------
page185.
Ajānanto vā "jānāmī"ti bhaṇati, sāmike assāmike, 1- assāmike ca sāmike
karoti.
      [123] Ñātīnanti sambandhīnaṃ. Sakhīnanti. Sahāyakānaṃ. 2- Dāresūti
parapariggahitesu. Paṭidissatīti paṭikūlena dissati, aticaranto dissatīti attho.
Sāhasāti balakkārena anicchaṃ. Sampiyenāti tehi tesaṃ dārehi patthiyamāno sayaṃ
ca patthayamāno, ubhayasinehavasenāpīti vuttaṃ hoti.
      [124] Mātaraṃ vā 3- pitaraṃ vāti evaṃ mettāya padaṭṭhānabhūtampi,
jiṇṇakaṃ gatayobbananti evaṃ karuṇāya ca 4- padaṭṭhānabhūtampi. Pahu santo na bharatīti
atthasampanno hutvāpi na bharati na posati. 5-
      [125] Sasunti sassuṃ. Hantīti pāṇinā vā leḍḍunā vā aññena vā
kenaci paharati. Rosetīti kodhamassa sañjaneti vācāya pharusavacanena.
      [126] Atthanti sandiṭṭhikasamparāyikaparamatthesu yaṃ kiñci. Pucchito
santoti puṭṭho samāno. Anatthamanusāsatīti tassa ahitameva ācikkhati.
Paṭicchannena mantetīti atthaṃ vā 6- ācikkhantopi yathā so na jānāsi, tathā
apākaṭehi padabyañjanehi paṭicchannena vacanena manteti, ācariyamuṭṭhiṃ vā
katvā dīgharattaṃ vasāpetvā sāvasesameva manteti.
      [127] Yo katvāti ettha mayā pubbabhāge 7- pāpicchatā vuttā,
yā sā "idhekacco kāyena duccaritaṃ caritvā vācāya duccaritaṃ caritvā manasā
duccaritaṃ caritvā tassa paṭicchādanahetuṃ pāpikaṃ icchaṃ paṇidahati, mā maṃ jaññāti
@Footnote: 1 cha.Ma. asāmike evamuparipi           2 cha.Ma. vayassānaṃ
@3 cha.Ma. vā-saddo na dissati           4 cha.Ma. ca-saddo na dissati
@5 cha.Ma. hutvāpi na poseti            6 cha.Ma. vā-saddo na dissati
@7 Sī.,ka. aṭṭhakathāya mayā pubbabhāgā

---------------------------------------------------------------------------------------------
page186.
Icchatī"ti 1- evaṃ āgatā. Yathā aññe na jānanti, tathā karaṇena katānañca
anāvikaraṇena 2- paṭicchannā assa kammantāti paṭicchannakammanto.
      [128] Parakulanti ñātikulaṃ vā mittakulaṃ vā, āgatanti yassa tena
kulena 3- bhuttaṃ, taṃ attano gehamāgataṃ pānabhojanādīhi nappaṭipūjeti, na vā
deti, avabhuttaṃ vā detīti adhippāyo.
      [129] Yo brāhmaṇaṃ vāti parābhavasutate vuttanayameva.
      [130] Bhattakāle upaṭṭhiteti bhojanakāle jāte upaṭṭhite. 4-
Upaṭṭhitantipi pāṭho, pāto 5- bhattakāle āgatanti attho. Roseti vācā na ca
detīti "atthakāmo me ayaṃ na balakkārena maṃ puññaṃ kārāpetuṃ āgato"ti
acintetvā appatirūpena pharusavacanena roseti, antamaso sammukhabhāvamattampi cassa
na deti, pageva bhojananti adhippāyo.
      [131] Asataṃ yodha pabrūtīti yo idha yathā nimittāni dissanti
"asukadivase idañcidañca te bhavissatī"ti, evaṃ asajjamānavacanaṃ pabrūtīti. 6-
"asantan"tipi pāṭho, abbhutanti attho. Pabrūtīti bhaṇati "asukasmiṃ nāma gāme
mayhaṃ īdiso gharavibhavo, ehi tattha gacchāma, gharaṇī me bhavissasi, idañcidañca
te dassāmī"ti parabhariyaṃ vā paradāsiṃ vā vañcento dhutto viya. Nijigīsānoti
nijigīsamāno maggamāno, taṃ vañcetvā yaṃ kiñci gahetvā palāyitukāmoti
adhippāyo.
      [132] Yo cattānanti yo  ca attānaṃ. Samukkaṃseti  jātiādīhi
samukkaṃsati uccaṭṭhāne ṭhapeti. Pare ca mavajānatīti tehiyeva pare avajānāti,
@Footnote: 1 abhi.vi. 35/894/438, 35/911/484   2 cha.Ma. avivaraṇena  3 cha.Ma. kule
@4 cha.Ma. ayaṃ pāṭho na dissati            5 cha.Ma. pāto-iti pāṭho na dissati
@6 cha.Ma. evaṃ asajjanānaṃ vacanaṃ pabrūti

---------------------------------------------------------------------------------------------
page187.
Nīcaṃ karoti. Makāro padasandhikaro. Nihīnoti guṇavuḍḍhito parihīno, adhamabhāvaṃ
vā gato. Sena mānenāti tena ukkaṃsanāvambhasaṅkhātena 1- attano mānena.
      [133] Rosakoti kāyavācāhi paresaṃ rosajanako. Kadariyoti thaddhamaccharī,
yo pare paresaṃ dente aññaṃ vā puññaṃ karonte vāreti, tassetaṃ adhivacanaṃ.
Pāpicchoti asantaguṇasambhāvanicchāya samannāgato. Maccharīti āvāsādimacchariyayutto
saṭhoti asantaguṇappakāsanalakkhaṇena sāṭheyyena samannāgato, asammābhāsī
vā 2- akātukāmopi "karomī"tiādivacanena. Nāssa pāpajigucchanalakkhaṇā hirī,
nāssa uttāsanato ubbegalakkhaṇaṃ ottappanti ahiriko anottappī.
      [134] Buddhanti sammāsambuddhaṃ. Paribhāsatīti. "asabbaññū"tiādīhi
upavadati, 3- sāvakañca "duppaṭipanno"tiādīhi. Paribbājakaṃ 4- gahaṭṭhaṃ vāti
sāvakavisesanameva cetaṃ 5- pabbajitaṃ vā tassa sāvakaṃ, gahaṭṭhaṃ vā paccayadāyakanti
attho. Bāhirakaṃ vā paribbājakaṃ, yaṃ kiñci vā gahaṭṭhaṃ abhūtena dosena
paribhāsatīti evamettha 6- atthaṃ icchanti porāṇā.
      [135] Anarahaṃ santoti akhīṇāsavo samāno. Arahaṃ paṭijānatīti "ahaṃ
arahā"ti paṭijānāti, yathā naṃ "arahā ayan"ti jānanti, tathā vācaṃ
nicchāreti, kāyena parakkamati, cittena icchati adhivāseti. Coroti theno.
Sabrahmake loketi ukkaṭṭhavasena āha, sabbaloketi vuttaṃ hoti. Loke hi
sandhicchedananillopaharaṇaekāgārikakaraṇaparipanthatiṭṭhanādīni 7- katvā 8- paresaṃ dhanaṃ
vilumpantā corāti vuccanti, sāsane pana parisasampattiādīhi paccayādīni
vilumpantā. Yathāha:-
@Footnote: 1 cha.Ma. ukkaṃsanāvajānanasaṅkhātena   2 Ma. samma mā bhāyīti vā    3 cha.Ma. apavadati
@4 cha.Ma. paribbājaṃ               5 cha.Ma. sāvakavisesanamevetaṃ  6 cha.Ma. evampettha
@7 cha.Ma...tiṭaṭhanādīhi             8 cha.Ma. katvā-iti pāṭho na dissati

---------------------------------------------------------------------------------------------
page188.
            "pañcime  bhikkhave   mahācorā   santo   saṃvijjamānā   lokasmiṃ,
        katame   pañca,  idha  bhikkhave  ekaccassa   mahācorassa   evaṃ   hoti
        `kudāssu  nāmāhaṃ  satena  vā  sahassena   vā   parivuto   gāmanigama-
        rājadhānīsu  āhiṇḍissāmi  hananto  ghātento  chindanto   chedāpento
        pacanto pācāpento'ti, 1- so aparena samayena satena vā sahassena vā
        parivuto gāmanigamarājadhānīsu  āhiṇḍati  hananto  .pe.  pācāpento 1-
        evameva kho  bhikkhave  idhekaccassa  pāpabhikkhuno  evaṃ  hoti  `kudāssu
        nāmāhaṃ  satena  vā  .pe.  rājadhānīsu   cārikaṃ   carissāmi   sakkato
        garukato   mānito   pūjito   apacito   gahaṭṭhānañceva   pabbajitānañca,
        lābhī  cīvara  .pe.  parikkhārānan"ti,   so  aparena  samayena   satena
        vā  .pe.  rājadhānīsu  cārikaṃ  carati  sakkato   .pe.   parikkhārānaṃ.
        Ayaṃ bhikkhave paṭhamo mahācoro santo saṃvijjamāno lokasmiṃ.
            Puna  caparaṃ  bhikkhave  idhekacco pāpabhikkhu tathāgatappaveditaṃ
        dhammavinayaṃ pariyāpuṇitvā attano dahati, ayaṃ bhikkhave dutiyo .pe.
        Lokasmiṃ.
            Puna caparaṃ bhikkhave idhekacco  pāpabhikkhu  suddhaṃ  brahmacāriṃ
        parisuddhaṃ brahmacariyaṃ carantaṃ amūlakena abrahmacariyena  anuddhaṃseti,
        ayaṃ bhikkhave tatiyo .pe. Lokasmiṃ.
            Puna caparaṃ bhikkhave  idhekacco  pāpabhikkhu  yāni  tāni  saṃghassa
        garubhaṇḍāni garuparikkhārāni, seyyathidaṃ? ārāmo ārāmavatthu vihāro
        vihāravatthu mañco pīṭhaṃ bhisi bimbohanaṃ lohakumbhī lohabhāṇakaṃ lohavārako
@Footnote: 1 cha.Ma. pācentoti

---------------------------------------------------------------------------------------------
page189.
        Lohakaṭāhaṃ vāsī pharasu kuṭhārī kuddālo nikhādanaṃ vallī veḷu muñjaṃ
        pabbajaṃ  tiṇaṃ  mattikā  dārubhaṇḍaṃ  mattikābhaṇḍaṃ,  etehi  gihiṃ
        saṅgaṇhāti upalāpeti, ayaṃ bhikkhave catuttho .pe. Lokasmiṃ.
            Sadevake bhikkhave loke .pe. Sadevamanussāya ayaṃ aggo
        mahācoro, yo asantaṃ abhūtaṃ uttarimanussadhammaṃ  ullapatī"ti. 1-
      Tattha lokiyacorā lokiyameva dhanadhaññādiṃ thenenti, sāsane vuttacoresu
paṭhamo tathārūpaṃyeva cīvarādipaccayamattaṃ, dutiyo pariyattidhammaṃ, tatiyo parassa
brahmacariyaṃ, catuttho saṃghikagarubhaṇḍaṃ, pañcamo jhānasamādhisamāpattimaggaphalappabhedaṃ
lokiyalokuttaraguṇadhanaṃ lokiyañca cīvarādipaccayajātaṃ. Yathāha "theyyāya vo bhikkhave
raṭṭhapiṇḍo bhutto"ti. 2- Tattha yvāyaṃ pañcamo mahācoro, taṃ sandhāyāha bhagavā
"coro sabrahamake loke"ti. So hi "sadevake bhikkhave loke .pe.
Sadevamanussāya ayamaggo mahācoro hoti, 3- yo asantaṃ abhūtaṃ uttarimanussadhammaṃ
ullapatī"ti 4- evaṃ lokiyalokuttaradhanathenanato aggo mahācoroti vutto, tasmā
taṃ idhāpi "sabrahmake loke"ti iminā ukkaṭṭhaparicchedena pakāsesi.
      Eso kho vasalādhamoti ettha khoti avadhāraṇattho, tena eso eva
vasalādhamo, vasalānaṃ hīno sabbapacchimakoti avadhāreti. Kasmā? visiṭṭhavatthumhi
theyyadhammavassanato, yāva taṃ paṭiññaṃ na vissajjeti, tāva adhigatavasalakaraṇo
vasalako vāti. 5-
      Ete kho vasalāti idāni ye te paṭhamagāthāya āsayavipattivasena
kodhanādayo pañca, pāpamakkhiṃ vā dvidhā katvā cha, dutiyagāthāya payogavipattivasena
@Footnote: 1 vi.mahāvi. 1/195/126             2 vi.mahāvi. 1/195/126
@3 cha.Ma. ayaṃ pāṭho na dissati           4 vi.mahāvi. 1/195/126
@5 cha.Ma.,i. tāva avigatavasalakaraṇadhammato cāti

---------------------------------------------------------------------------------------------
page190.
Pāṇahiṃsako eko, tatiyāya payogavipattivaseneva gāmanigamaniggāhako eko,
catutthāya theyyāvahāravasena eko, pañcamāya iṇavañcanavasena eko, chaṭṭhāya
pasayhāvahāravasena panthadūsako eko, sattamāya kūṭasakkhivasena eko, aṭṭhamāya
mittadubbhivasena eko, navamāya akataññuvasena eko, dasamāya katanāsanavihesanavasena
eko, ekādasamāya parassa vañcanavasena 1- eko, dvādasamāya paṭicchannakammanta-
vasena 2- dve, terasamāya akataññuvaseneva 3- eko, cuddasamāya vañcanavasena
eko, pannarasamāya vihesanavasena eko, soḷasamāya vañcanavasena eko,
sattarasamāya attukkaṃsanaparavambhanavasena dve, aṭṭhārasamāya payogāsayavipattivasena
rosakādayo satta, ekūnavīsatimāya paribhāsanavasena dve, vīsatimāya aggamahācoravasena
ekoti evaṃ tettiṃsa vā vasalā vuttā, te niddisanto āha "ete kho vasalā
vuttā, mayā ye te 4- pakāsitāti. Tassattho:- ye te mayā pubbe "jānāsi
pana tvaṃ brāhmaṇa vasalan"ti evaṃ saṅkhepato vasalā vuttā, te vitthārato
ete kho pakāsitāti. Atha vā ye te mayā puggalavasena vuttā, te
dhammavasenāpi ete kho pakāsitā. Atha vā ete kho vasalā vuttā
ariyadhammavasena, 5- na jātivasena, mayā vo ye vasalā pakāsitāti 6- "kodhano
upanāhī"tiādinā nayena.
      [136] Evaṃ bhagavā vasalaṃ dassetvā idāni yasmā brāhmaṇo
sakkāyadiṭṭhiyā 7- atīva abhiniviṭṭho hoti, tasmā taṃ diṭṭhiṃ paṭisedhento āha
"na jaccā vasalo hotī"ti. Tassattho:- paramatthato hi na jaccā vasalo
hoti, na jaccā hoti brāhmaṇo, apica kho kammunā vasalo hoti, kammunā
@Footnote: 1 cha.Ma.,i. hadayavañcanavasena           2 paṭicchannakammavipattivasena
@3 cha,Ma. akataññuvasena       4 Sī. ye vo   5 cha.Ma. ariyehi kammavasena
@6 cha.Ma. mayā ye te pakāsitā             7 cha.Ma. sakāya diṭṭhiyā

---------------------------------------------------------------------------------------------
page191.
Hoti brāhmaṇo, aparisuddhakammavassanato vasalo hoti, parisuddhena kammunā
aparisuddhavāhanato brāhmaṇo hoti. Yasmā vā tumhe hīnaṃ vasalaṃ ukkaṭṭhaṃ
brāhmaṇaṃ maññatha, 1- tasmā hīnena kammunā vasalo hoti, ukkaṭṭhena kammena 2-
brāhmaṇo hotīti evampi atthaṃ ñāpento evamāha.
      [137-139] Idāni tamevatthaṃ nidassanena sādhetuṃ "tadamināpi
jānāthā"tiādikā tisso gāthāyo āha. Tāsu dve catuppadā, ekā chappadā,
tāsaṃ attho:-  yaṃ mayā vuttaṃ "na jaccā vasalo hotī"tiādi, tadamināpi
jānātha, yathā medaṃ nidassanaṃ, taṃ imināpi pakārena jānātha, yena me
pakārena yena sāmaññena idaṃ nidassananti vuttaṃ hoti. Katamaṃ nidassananti vuttaṃ.
Ce? caṇḍālaputto sopāko .pe. Brahmalokūpapattiyāti.
      Caṇḍālassa putto caṇḍālaputto. Attano khādanatthāya mate sunakhe
labhitvā pacatīti sopāko. Mātaṅgoti evaṃnāmo. Vissutoti evaṃ hīnāya
jātiyā ca jīvikāya ca nāmena ca pākaṭo.
      Soti purimapadena sambandhitvā so mātaṅgo yasaparamappatto, 3-
abbhutamuttamaṃ ativisiṭṭhaṃ yasaṃ kittiṃ pasaṃsaṃ sampatto. Yaṃ sudullabhanti yaṃ uḷāra-
kuluppannenāpi 4- dullabhaṃ, hīnakuluppannena 5- sudullabhaṃ. Evaṃ yasappattassa ca
āgañchuṃ 6- tassupaṭṭhānaṃ, khattiyā brāhmaṇā bahū, tassa mātaṅgassa pāricariyatthaṃ
khattiyā ca brāhmaṇā ca aññe ca bahū vessasuddādayo jambudīpamanussā
yebhuyyena upaṭṭhānaṃ āgamiṃsūti attho.
@Footnote: 1 cha.Ma. maññittha                   2 cha.Ma. kammunā
@3 cha.Ma. yasaṃ paramaṃ patto             4 cha.Ma...,kulūpapannāpi
@5 cha.Ma. hīnakulūpapannena              6 cha.Ma. āgacchuṃ

---------------------------------------------------------------------------------------------
page192.
      Evaṃ uṭṭhānasampanno 1- so mātaṅgo vigatakilesarajattā virajaṃ, mahantehi
buddhādīhi paṭipannattā mahāpathaṃ, brahmalokasaṅkhātaṃ devalokaṃ yāpetuṃ samatthattā
brahmalokayānasaññitaṃ 2- aṭṭhasamāpattiyānaṃ abhiruyha tāya paṭipattiyā kāmarāgaṃ
virājetvā kāyassa bhedā brahmalokūpago ahu, sā tathā hīnāpi na naṃ jāti
nivāresi brahmalokūpapattiyā, brahmalokūpapattitoti vuttaṃ hoti.
      Ayaṃ panattho evaṃ veditabbo:- atīte kira mahāpuriso tena tenupāyena
sattahitaṃ karonto sopākajīvike caṇḍālakule uppajji. So nāmena mātaṅgo,
rūpena duddasiko hutvā bahinagare cammakuṭikāya vasati, antonagare bhikkhaṃ caritvā
jīvikaṃ kappeti. Athekadivasaṃ tasmiṃ nagare surānakkhatte 3- ghosite dhuttā yathāsakena
parivārena kīḷanti. Aññatarāpi brāhmaṇamahāsāladhītā pannarasa
soḷasavassuddesikā devakaññā viya rūpena dassanīyā pāsādikā "attano kulavaṃsānurūpaṃ
kīḷissāmī"ti pahūtaṃ khajjabhojjādikīḷanasambhāraṃ sakaṭesu āropetvā
sabbasetavaḷavayuttaṃ 4- yānamāruyha mahāparivārena uyyānabhūmiṃ gacchati diṭṭhamaṅgalikāti
nāmena. Sā kira "dussaṇṭhitaṃ rūpaṃ avamaṅgalan"ti 5- daṭṭhuṃ na icchati, tenassā
diṭṭhamaṅgalikātveva saṅkhā udapādi.
      Tadā so mātaṅgo kālasseva vuṭṭhāya paṭapilotikaṃ nivāsetvā kaṭṭhatālaṃ 6-
hatthe bandhitvā bhājanahattho nagaraṃ pavisati manusse disvā dūrato eva
kaṭṭhatālaṃ ākoṭento. Atha diṭṭhamaṅgalikā "ussaratha ussarathā"ti purato purato
hīnajanaṃ apanentehi purisehi niyyamānā nagaradvāramajjhe mātaṅgaṃ disvā
@Footnote: 1 cha.Ma. upaṭṭhānasampanno             2 cha.Ma. devalokayāna...
@3 Ma. subhanakkhatte                   4 Sī. sabbasetabalibaddayuttaṃ
@5 Sī. dussaṇṭhitarūpaṃ amaṅgalanti           6 cha.Ma. kaṃsatāḷaṃ, evamuparipi

---------------------------------------------------------------------------------------------
page193.
Eso"ti āha. Ahaṃ mātaṅgacaṇḍāloti. Sā "īdisaṃ disvā gatānaṃ kuto vuḍḍhī"ti
yānaṃ nivattāpesi. Manussā "yaṃ mayaṃ uyyānaṃ gantvā khajjabhojjādiṃ labheyyāma,
tassa no mātaṅgena antarāyo kato"ti kupitā "gaṇhatha caṇḍālan"ti leḍḍūhi
paharitvā "mato"ti vatvā pāde gahetvā ekamante chaḍḍetvā kacavarena
paṭicchādetvā agamaṃsu. So satiṃ paṭilabhitvā uṭṭhāya manusse pucchi "kiṃ ayyā
dvāraṃ nāma sabbasādhāraṇaṃ, udāhu brāhmaṇānaṃyeva katan"ti. Manussā āhaṃsu
"na kataṃ, 1- sabbesaṃ sādhāraṇan"ti. "evaṃ sabbasādhāraṇadvārena pavisitvā
bhikkhācārena 2- yāpentaṃ maṃ diṭṭhamaṅgalikāya manussā imaṃ anayabyasanaṃ pāpesun"ti
rathikāya rathikaṃ āhiṇḍanto manussānaṃ ārocetvā barāhmaṇassa gharadvāre
nipajji "diṭṭhamaṅgalikaṃ aladdhā na vuṭṭhahissāmī"ti.
      Brāhmaṇo "gharadvāre mātaṅgo nipanno"ti sutvā "tassa kākaṇikaṃ
detha, telena aṅge makkhitvā 3- gacchatū"ti āha. So taṃ na icchati,
"diṭṭhamaṅgalikaṃ aladdhā na vuṭṭhahissāmi"cceva āha. Tato brāhmaṇo "dve
kākaṇikāyo detha. Kākaṇikāya pūvaṃ 4- khādatu, kākaṇikāya telena aṅge
makkhitvā 3- gacchatū"ti āha. So tampi 5- na icchati, tatheva vadati. Brāhmaṇo
sutvā "māsakaṃ detha, pādaṃ, upaḍḍhakahāpaṇaṃ, kahāpaṇaṃ, dve, tīṇī"ti yāva sataṃ
āṇāpesi, so na icchati, tatheva vadati. Evaṃ yācantānaṃyeva sūriyo atthaṅgato.
Atha brāhmaṇī pāsādā oruyha sāṇipākāraṃ parikkhipāpetvā taṃ upasaṅkamitvā
yāci "tāta mātaṅga diṭṭhamaṅgalikāya aparādhaṃ khama, sahassaṃ gaṇhāhi, dve
6- tīṇi yāva satasahassaṃ 6- gaṇhāhī"ti āha so tuṇhībhūto nipajjiyeva.
@Footnote: 1 cha.Ma. na kataṃ-iti idaṃ na dissati         2 cha.Ma. bhikkhāhārena
@3 cha.Ma. aṅgaṃ makkhetvā               4 Ma. kākaṇikamūlaṃ,
@5 cha.Ma. taṃ                     6-6 cha.Ma. tīṇī"ti yāva "satasahassaṃ

---------------------------------------------------------------------------------------------
page194.
      Evaṃ catūhapañcāhe vītivatte bahumpi paṇṇākāraṃ datvā diṭṭhamaṅgalikaṃ
alabhantā khattiyakumārādayo mātaṅgassa upakaṇṇake ārocesuṃ 1- "purisā nāma anekānipi
saṃvaccharāni vīriyaṃ katvā icchitatthaṃ pāpuṇanti, mā kho tvaṃ nibbijji,
addhā dvīhatīhaccayena diṭṭhamaṅgalikaṃ lacchasī"ti. So tuṇhībhūto nipajjiyeva.
Atha sattame divase samantā paṭivissakā upaṭṭhahitvā "tumhe mātaṅgaṃ
uṭṭhāpetha, dārikaṃ vā detha, mā amhe sabbe nāsayitthā"ti āhaṃsu. Tesaṃ
kira ayaṃ diṭṭhi "yassa gharadvāre evaṃ nipanno caṇḍālo marati, tassa gharena
saha samantā sattasattagharavāsino caṇḍālā hontī"ti. Tato diṭṭhamaṅgalikaṃ
nīlapaṭapilotikaṃ nivāsāpetvā uluṅkakaḷopikādīni datvā paridevamānaṃ tassa
santikaṃ netvā "gaṇha dārikaṃ, uṭṭhāya gacchāhī"ti adaṃsu. Sā passe ṭhatvā
"uṭṭhāhī"ti āha, so "hatthena maṃ gahetvā uṭṭhāpehī"ti āha, sā naṃ
uṭṭhāpesi. So nisīditvā āha "mayaṃ antonagare vasituṃ na labhāma, ehi
maṃ bahinagare cammakuṭikaṃ nehī"ti. Sā naṃ hatthe gahetvā tattha nesi. "piṭṭhiyā
āropetvā"ti jātakabhāṇakā. Netvā cassa sarīraṃ telena makkhetvā uṇhodakena
nhāpetvā yāguṃ pacitvā adāsi. So "brāhmaṇakaññā ayaṃ mā vinassī"ti
jātisambhedaṃ akatvāva aḍḍhamāsamattaṃ balaṃ gahetvā "ahaṃ vanaṃ gacchāmi,
`aticirāyatī'ti mā tvaṃ ukkaṇṭhī"ti vatvā gharamānusakāni ca "imaṃ mā pamajjitthā"ti
āṇāpetvā gharā nikkhamma tāpasapabbajjaṃ pabbajitvā kasiṇaparikammaṃ katvā
katipāheneva aṭṭha samāpattiyo pañca ca abhiññāyo nibbattetvā "idānāhaṃ
diṭṭhamaṅgalikāya ca nātho 2- bhavissāmī"ti ākāsenāgantvā nagaradvāre orohitvā
diṭṭhamaṅgalikāya santikaṃ pesesi.
@Footnote: 1 Ma. ārocāpesuṃ           2 cha.Ma. diṭṭhamaṅgalikāya manāpo

---------------------------------------------------------------------------------------------
page195.
      Sā sutvā "koci maññe mama ñātako pabbajito maṃ dukkhitaṃ ñatvā
daṭṭhuṃ āgato bhavissatī"ti cintayamānā gantvā taṃ ñatvā pādesu nipatitvā
"kissa maṃ anāthaṃ katvā tumhe āgatatthā"ti 1- āha. Mahāpuriso "mā tvaṃ
diṭṭhamaṅgalike dukkhinī ahosi, sakalajambudīpavāsīhi te sakkāraṃ kāressāmī"ti
vatvā etadavoca "gaccha tvaṃ ghosanaṃ kārāpehi 2- `mahābrahmā mama sāmiko na
mātaṅgo, so candavimānaṃ bhinditvā sattame divase mama santikaṃ āgacchissatī"ti. 3-
Sā āha "ahaṃ bhante brāhmaṇamahāsāladhītā hutvā attano pāpakammena imaṃ
caṇḍālabhāvaṃ 4- pattā, na sakkomi evaṃ vattun"ti. Mahāpuriso "na tvaṃ mātaṅgassa
ānubhāvaṃ jānāsī"ti vatvā, yathā sā saddahati, tathā anekāni pāṭihāriyāni
dassetvā tatheva taṃ āṇāpetvā attano vasatiṃ agamāsi. Sā tathā akāsi.
      Manussā ujjhāyanti hasanti "kathañhi nāmāyaṃ attano pāpakammena
caṇḍālabhāvaṃ patvā puna taṃ mahābrahmānaṃ karissatī"ti. Sā adhimānā evaṃ 5-
hutvā divase divase ghosentī nagaraṃ āhiṇḍati "ito chaṭṭhe divase, pañcame,
catutthe, tatiye, sve, ajja āgamissatī"ti. Manussā tassā vissaṭṭhabhāvaṃ sutvā 6-
"kadāci evampi siyā"ti attano attano gharadvāresu maṇḍapaṃ kārāpetvā
sāṇiggahaṇaṭṭhānaṃ 7- sajjetvā vayappattā dārikāyo alaṅkaritvā "mahābrahmani
āgate kaññādānaṃ dassāmā"ti ākāsaṃ olokentā 8- nisīdiṃsu. Atha mahāpuriso
puṇṇamadivase gaganatelaṃ 9- upāruḷhe cande candavimānaṃ phāletvā passato
mahājanassa mahābrahmarūpena niggacchi. Mahājano "dve candā jātā"ti
atimaññi. Tato anukkamena āgataṃ disvā "saccaṃ diṭṭhamaṅgalikā āha,
@Footnote: 1 Ma. akatthāti   2 cha.Ma. karohi   3 cha.Ma. āgamissati...  4 i. kapaṇabhāvaṃ
@5 Sī. adhimanā    6 Sī. vissatthabhāvaṃ ñatvā, cha.Ma. vissatthavācaṃ sutvā
@7 Sī. pāṇigahaṇaṭṭhānaṃ, cha.Ma. sāṇipākāraṃ, i. pāṇiggahaṇaṭṭhānaṃ
@8 cha.Ma. ullokento            9 ka. gagaṇatalaṃ

---------------------------------------------------------------------------------------------
page196.
Mahābrahmāva ayaṃ diṭṭhamaṅgalikaṃ dametuṃ pubbe mātaṅgavesenāgañchī"ti 1- niṭṭhaṃ
agamāsi. Evaṃ so mahājanena dissamāno diṭṭhamaṅgalikāya vasanaṭṭhāne eva otari.
Sā ca tadā utunī ahosi, so tassā nābhiṃ aṅguṭṭhakena parāmasi, tena
phassena gabbho patiṭṭhāsi. Tato naṃ "gabbho te saṇṭhito, puttamhi jāte taṃ
nissāya jīvāhī"ti vatvā passato mahājanassa puna candavimānaṃ pāvisi.
      Brāhmaṇā "diṭṭhamaṅgalikā mahābrahmuno pajāpati amhākaṃ mātā
jātā"ti vatvā tato tato āgacchanti. Taṃ sakkāraṃ kātukāmānaṃ manussānaṃ vasena 2-
nagaradvārāni anokāsāni ahesuṃ. Te diṭṭhamaṅgalikaṃ hiraññarāsimhi ṭhapetvā
nhāpetvā maṇḍetvā rathaṃ āropetvā mahāsakkārena nagaraṃ padakkhiṇaṃ
kārāpetvā nagaramajjhe maṇḍapaṃ kārāpetvā tatra naṃ mahābrahmuno pajāpatī"ti
diṭṭhaṭṭhāne ṭhapetvā vasāpenti "yāvassā patirūpaṃ vasanokāsaṃ karoma, tāva idheva
vasatū"ti. Sā maṇḍape eva puttaṃ vijāyi. Taṃ visuddhidivase 3- saddhiṃ puttena sasīsaṃ
nhāpetvā maṇḍape jāto"ti dārakassa "maṇḍabyakumāro"ti nāmaṃ akaṃsu. Tato
pabhuti ca naṃ brāhmaṇā "mahābrahmuno putto"ti parivāretvā caranti. Tato
anekasatasahassappakārā paṇṇākārā āgacchanti, te brāhmaṇā kumārassārakkhaṃ
ṭhapesuṃ, āgatā lahuṃ kumāraṃ daṭṭhuṃ na labhanti.
      Kumāro anupubbena vuḍḍhimanvāya dānaṃ dātuṃ āraddho. So āsāya 4-
sampattānaṃ kapaṇaddhikānaṃ adatvā brāhmaṇānaṃyeva deti. Mahāpuriso "kiṃ mama
putto dānaṃ deti na detī"ti 5- āvajjetvā brāhmaṇānaṃyeva dānaṃ dentaṃ
disvā "yathā sabbesaṃ dassati, tathā karissāmī"ti cīvaraṃ pārupitvā pattaṃ
@Footnote: 1 cha.Ma....vesanāgacchi...     2 Sī. sakkātukāmā, manussasampiḷanena, cha.Ma. sampīḷanena
@3 cha.Ma. visuddhadivase          4 cha.Ma. sālāya
@5 cha.Ma. na deti-iti pāṭho na dissati

---------------------------------------------------------------------------------------------
page197.
Gahetvā ākāsena āgamma puttassa gharadvāre aṭṭhāsi. Kumāro taṃ disvā
"kuto ayaṃ evaṃ virūpaveso vasalo āgato"ti kuddho imaṃ gāthamāha:-
               "kuto nu āgacchasi dummavāsī 1-
                otallako paṃsupisācakova
                saṅkāracoḷaṃ paṭimuñca kaṇṭhe
                ko re tuvaṃ hosi adakkhiṇeyyo"ti. 2-
      Brāhmaṇā "gaṇhatha gaṇhathā"ti taṃ gahetvā ākoṭetvā anayabyasanaṃ
pāpesuṃ. So ākāsena gantvā bahinagare paccuṭṭhāsi. 3- Devatā kupitā kumāraṃ
gale gahetvā uddhaṃpādaṃ adhosiraṃ ṭhapesuṃ, so akkhīhi niggatehi mukhena kheḷaṃ
paggharantena ghurughurupassāsī 4- dukkhaṃ vedayati. Diṭṭhamaṅgalikā sutvā "koci āgato
atthī"ti pucchi. Āma pabbajito āgañchīti. 5- Kuhiṃ gatoti. Evaṃ gatoti. Sā
tattha gantvā "khamatha bhante attano dāsassā"ti yācantī tassa pādamūle
bhūmiyā nipajji. Tena ca samayena mahāpuriso piṇḍāya caritvā yāguṃ labhitvā
taṃ pivanto tattha nisinno hoti, so avasiṭṭhaṃ thokaṃ yāguṃ diṭṭhamaṅgalikāya
adāsi "gacchimaṃ yāguṃ udakakumbhiyā āloletvā yesaṃ bhūtavikāro atthi, tesaṃ
akkhimukhakaṇṇanāsābilesu āsiñca, sesasarīraṃ 6- ca paripphosehi, evaṃ nibbikārā
bhavissantī"ti āha. Sā tathā akāsi. Tato kumāre pakatisarīre jāte "ehi
tāta maṇḍabya taṃ khamāpessāmā"ti puttaṃ ca sabbe brāhmaṇe ca tassa
pādamūle nikkujjetvā nipajjāpetvā khamāpesi.
      So "sabbajanassa dānaṃ dātabban"ti ovaditvā dhammakathaṃ katvā attano
vasanaṭṭhānaṃyeva gantvā cintesi "itthīsu pākaṭā diṭṭhamaṅgalikā damitā, purisesu
@Footnote: 1 Sī. rummavāsī, ka. cammavāsī       2 ju.jā. 27/2033/409 (syā)
@3 cha. paccaṭṭhāsi                 4 cha.Ma. gharugharupassāsī
@5 cha.Ma. āma pabbajito āgacchīti     6 Ma. sarīrañca

---------------------------------------------------------------------------------------------
page198.
Pākaṭo maṇḍabyakumāro, idāni ko dametabbo"ti. Tato jātimantatāpasaṃ addasa
bandhumatīnagaraṃ nissāya kumbhavatīnadītīre 1- viharantaṃ. So "ahaṃ jātiyā visiṭṭho,
aññehi paribhuttodakaṃ na paribhuñjāmī"ti uparinadiyaṃ 2- vasati. Mahāpuriso tassa
uparibhāge vāsaṃ kappetvā tassūdakaparibhogavelāyaṃ dantakaṭṭhaṃ khāditvā udake
pakkhipi, tāpaso taṃ udakena vuyhamānaṃ disvā "kenidaṃ khittan"ti paṭisotaṃ
gantvā mahāpurisaṃ disvā "ko etthā"ti āha. Mātaṅgacaṇḍālo ācariyāti
apehi caṇḍāla, mā nadiyā upari vasāti. 3- Mahāpuriso "sādhu ācariyā"ti
heṭṭhānadiyā vasati, paṭisotampi dantakaṭṭhaṃ tāpasassa santikaṃ āgacchati. Tāpaso
puna gantvā "apehi caṇḍāla, mā heṭṭhānadiyaṃ vasa, uparinadiyaṃyeva 4- vasā"ti
āha. Mahāpuriso "sādhu ācariyā"ti tathā akāsi, punapi tatheva akāsi. 5-
Tāpaso punapi "tathā karotī"ti ruddho 6- mahāpurisaṃ sapi "sūriyassa te
uggamanavelāya sattadhā muddhā phalatū"ti. Mahāpurisopi "sādhu ācariya ahaṃ pana
sūriyassuṭṭhānaṃ na demī"ti vatvā sūriyuṭṭhānaṃ nivāresi. Tato ratti na vibhāyati,
andhakāro jāto, bhītā bandhumatīvāsino tāpasassa santikaṃ gantvā "atthi nu
kho ācariya amhākaṃ sotthibhāvo"ti pucchiṃsu. Tepi ca taṃ 7- "arahā"ti maññanti,
so tesaṃ sabbaṃ ācikkhi. Te mahāpurisaṃ upasaṅkamitvā "sūriyaṃ bhante muñcathā"ti
yāciṃsu, mahāpuriso "yadi tumhākaṃ arahā āgantvā maṃ khamāpeti, muñcāmī"ti
āha.
      Manussā gantvā tāpasaṃ "ehi bhante mātaṅgapaṇḍitaṃ khamāpehi, tumhākaṃ
kalahakāraṇā mayaṃ mā nassimhā"ti. So "nāhaṃ caṇḍālaṃ khamāpemī"ti āha.
@Footnote: 1 Sī. mandhumatīnadītīre             2 cha.Ma. uparinadiyā
@3 cha.Ma. mā uparinadiyā vasīti       4 cha.Ma....nadiyāyeva
@5 cha.Ma. ahosi           6 cha.Ma. duṭṭho   7 cha.Ma. te hi taṃ

---------------------------------------------------------------------------------------------
page199.
Manussā "amhe tvaṃ nāsesī"ti taṃ hatthapadesu gahetvā mahāpurisassa santikaṃ
nesuṃ. Mahāpuriso "mama pādamūle kucchiyā nipajjitvā khamāpente khamāmī"ti
āha, manussā "evaṃ karohī"ti āhaṃsu. Tāpaso "nāhaṃ caṇḍālaṃ vandāmī"ti.
Manussā "tava chandena na vandissasī"ti hatthapādamassugīvādīsu gahetvā
mahāpurisassa pādamūle sayāpesuṃ. So "khamāmahaṃ imassa, apica ahaṃ tassevānukampāya
sūriyaṃ na muñciṃ. 1- Sūriye hi uggatamatte muddhā assa sattadhā
phalissatī"ti āha. Manussā "idāni bhante kiṃ kātabban"ti āhaṃsu. Mahāpuriso
2- "tena hi tumhe tāpasassa sīse mattikāpiṇḍaṃ ṭhapetvā tañca galappamāṇe
udake pavesetha ahaṃ sūriyaṃ muñcissāmīti āha. Sūriye muñcitamatte mattikāpiṇḍe
sattadhā phalitvā patite 2- tāpaso bhīto palāyi. Manussā disvā "passatha bho
samaṇassa ānubhāvan"ti dantakaṭṭhapakkhipanamādiṃ katvā sabbaṃ vitthāretvā "natthi
īdiso samaṇo"ti tasmiṃ pasīdiṃsu. Tato pabhuti sakalajambudīpe khattiyabrāhmaṇādayo
gahaṭṭhapabbajitā mātaṅgapaṇḍitassa upaṭṭhānaṃ agamaṃsu. So yāvatāyukaṃ ṭhatvā
kāyassa bhedā brahmaloke uppajji. Tenāha bhagavā "tadamināpi jānātha .pe.
Brahmalokūpapattiyā"ti.
      [140-141] Evaṃ "na jaccā vasalo hoti, kammunā vasalo hotī"ti.
Sādhetvā idāni "na jaccā hoti, brāhmaṇo kammunā hoti brāhmaṇo"ti
evaṃ 3- sādhetumāha "ajjhāyakakule jātā .pe. Duggaccā 4- garahāya vā"ti.
      Tattha ajjhāyakakule jātāti mantajjhāyake brāhmaṇakule jātā.
"ajjhāyikakule 5- jātā"tipi pāṭho. Mantānaṃ ajjhāyake anupakkuṭṭhe ca
@Footnote: 1 cha.Ma. na muñcāmi   2 cha.Ma. "tena hi imaṃ galappamāṇe udake ṭhapetvā
@mattikāpiṇḍenassa sīsaṃ paṭicchādetha, sūriyarasmīhi phuṭṭho mattikāpiṇḍo sattadhā
@phalissati, tasmiṃ phalite esa aññatra gacchatū"ti āha. te tāpasaṃ hatthapādādīsu
@gahetvā tathā akaṃsu, sūriye muñcitamatte mattikāpiṇḍo sattadhā phalitvā pati,
@3 cha.Ma. etaṃ   4 cha.Ma. duggatyā, evamuparipi   5 cha.Ma. ajjhāyakākuṭṭhe

---------------------------------------------------------------------------------------------
page200.
Brāhmaṇakule jātāti attho. Mantā bandhu 1- etesanti mantabandhavā. Vedabandhavā 2-
vedapaṭissaraṇāti vuttaṃ hoti. Te ca pāpesu kammesu abhiṇhamupadissareti
te evaṃ kule jātā mantabandhavāva 3- samānāpi yadi pāṇātipātādīsu pāpakammesu
punappunaṃ upadissanti, atha diṭṭheva dhamme gārayhā samparāye 4- ca duggati,
te evamupadissamānā imasmiṃyeva attabhāve mātāpitūhipi "nayime amhākaṃ puttā,
dujjātā ete kulassa aṅgārabhūtā, nikkaḍḍhatha ne"ti, brāhmaṇehipi "gahapatikā
ete, na ete, brāhmaṇā, mā nesaṃ saddhayaññathālipākādīsu pavesaṃ detha, mā
nehi saddhiṃ sallapethā"ti, aññehipi manussehi "pāpakammantā ete, na ete
brāhmaṇā"ti evaṃ gārayhā honti. Samparāye ca nesaṃ duggati nirayādibhedā,
duggati etesaṃ paraloko 5- hotīti attho. Samparāyetipi pāṭho. Paraloke etesaṃ
duggati dukkhas sagati, 6- dukkhappattiyeva hotīti attho. Na ne jāti nivāreti
duggaccā, garahāya vāti sā tathā ukkaṭṭhāpi yaṃ tvaṃ sārato paccesi, jāti ete
pāpakammesu paṭidissante 7- brāhmaṇe "samparāye ca duggatī"ti ettha
vuttappakārāya duggaccā vā, 8- "diṭṭheva dhamme gārayhā"ti ettha vuttappakārāya
garahāya vā na nivāreti.
      [142] Evaṃ bhagavā ajjhāyakakule jātānampi brāhmaṇānaṃ
gārayhādikammavasena diṭṭheva dhamme patitabhāvaṃ dīpento duggatigamanena ca samparāye
brāhmaṇajātiyā abhāvaṃ dīpento "na jaccā hoti brāhmaṇo, kammunā hoti
brāhmaṇo"ti etampi atthaṃ sādhetvā idāni duvidhampi atthaṃ nigamento āha
"evaṃ brāhmaṇa:-
@Footnote: 1 cha.Ma. bandhavā           2 cha. vedabandhu       3 cha.Ma. mantabandhavā ca
@4 cha.Ma. samparāye                           5 cha.Ma. paraloke
@6 cha.Ma. dukkhassa gati duggati   7 cha.Ma. padissante    8 cha.Ma. duggatiyā vā

Page 201-300.

page201.
        "na jaccā vasalo hoti      na jaccā hoti brāhmaṇo.
         Kammunā vasalo hoti       kammunā hoti brāhmaṇo"ti
      sesaṃ kasibhāradvājasutte vuttanayameva. Visesato vā ettha nikkujjitaṃ
vātiādīnaṃ evaṃ yojanā veditabbā:- yathā koci nikkujjitaṃ vā ukkujjeyya,
evaṃ maṃ kammavimukhaṃ jātivāde patitaṃ "jātiyā brāhmaṇavasalabhāvo hotī"ti diṭṭhito
uṭṭhapentena, 1- yathā paṭicchannaṃ vivareyya, evaṃ jātivādapaṭicchannakammavādaṃ
vivarantena, yathā mūḷhassa maggaṃ ācikkheyya, evaṃ brāhmaṇavasalabhāvassa asambhinnaṃ
ujumaggaṃ ācikkhantena, yathā andhakāreva 2- telapajjotaṃ dhāreyya, evaṃ
mātaṅgādinidassanapajjotadhāraṇena mayhaṃ bhotā gotamena etehi pariyāyehi pakāsitattā
anekapariyāyena dhammo pakāsitoti.
                     Paramatthajotikāya khuddakaṭṭhakathāya
                          suttanipātavaṇṇanāya
                   aggikabhāradvājasuttavaṇṇanā niṭṭhitā.
                         --------------
                         8. Mettasuttavaṇṇanā
      karaṇīyamatthakusalenāti mettasuttaṃ. Kā uppatti? himavantapassato kira
devatāhi ubbāḷhā bhikkhū bhagavato santikaṃ sāvatthiṃ āgacchiṃsu, tesaṃ bhagavā
parittatthāya kammaṭṭhānatthāya ca imaṃ suttamabhāsi. Ayaṃ tāva saṅkhePo.
      Ayaṃ pana vitthāro:- ekaṃ samayaṃ bhagavā sāvatthiyaṃ viharati upakaṭṭhāya
vassūpanāyikāya, tena kho pana samayena sambahulā nānāverajjakā bhikkhū
@Footnote: 1 cha.Ma. vuṭṭhāpentena      2 cha.Ma. andhakāre vā

---------------------------------------------------------------------------------------------
page202.
Bhagavato santike kammaṭṭhānaṃ gahetvā tattha tattha vassaṃ upagantukāmā bhagavantaṃ
upasaṅkamanti. Tatra sudaṃ bhagavā rāgacaritānaṃ saviññāṇakāviññāṇakavasena ekādasavidhaṃ
asubhakammaṭṭhānaṃ, dosacaritānaṃ catubbidhaṃ mettādikammaṭṭhānaṃ, mohacaritānaṃ
maraṇānussatikammaṭṭhānādīni, vitakkacaritānaṃ ānāpānassatipaṭhavīkasiṇādīni,
saddhācaritānaṃ buddhānussatikammaṭṭhānādīni, buddhicaritānaṃ catudhātuvavatthānādīnīti
iminā nayena caturāsītisahassappabhedacaritānukūlāni kammaṭṭhānāni katheti.
      Atha kho pañcamattāni bhikkhusatāni bhagavato santike kammaṭṭhānaṃ uggahetvā
sappāyasenāsanañca gocaragāmañca pariyesamānāni anupubbena gantvā paccante
himavantena saddhiṃ ekābaddhaṃ nīlakācamaṇisannibhasilātalaṃ sītalaghanacchāyā 1-
nīlavanasaṇḍamaṇḍitaṃ muttā 2- dalarajatapaṭṭasadisavālukākiṇṇabhūmibhāgaṃ sucisātasītalajalāsaya-
parivāritaṃ pabbatamaddasaṃsu. Atha kho te bhikkhū tatthevekarattiṃ 3- vasitvā pabhātāya
rattiyā sarīraparikammaṃ katvā tassāvidūre aññataraṃ gāmaṃ piṇḍāya pavisiṃsu. Gāmo
ghananivesana 4- sanniviṭṭhakulasahassayutto. Manussā cettha saddhā pasannā, te
paccante pabbajitadassanassa dullabhatāya bhikkhū disvāeva pītisomanassajātā
hutvā te bhikkhū bhojetvā "idheva bhante temāsaṃ vasathā"ti vatvā 5- yācitvā
pañca padhānakuṭisatāni kārāpetvā tattha mañcapīṭhapānīyaparibhojanīyaghaṭādīni
sabbūpakaraṇāni paṭiyādesuṃ.
      Bhikkhū dutiyadivase aññaṃ gāmaṃ piṇḍāya pavisiṃsu, tatthapi manussā tatheva
upaṭṭhahitvā vassāvāsaṃ yāciṃsu. Bhikkhū "antarāye asatī"ti 6- adhivāsetvā taṃ
@Footnote: 1 Ma....chāYu...          2 cha.Ma. muttātala..., Sī. muttājāla...
@3 cha.Ma. tatthekarattiṃ        4 cha.Ma. ghananivesa...
@5 cha.Ma. ayaṃ pāṭho na dissati  6 cha.Ma. asati antarāyeti

---------------------------------------------------------------------------------------------
page203.
Vanasaṇḍaṃ pavisitvā sabbarattindivaṃ āraddhavīriyā hutvā yāmagaṇḍikaṃ koṭṭetvā
yonisomanasikārabahulā viharantā rukkhamūlāni upagantvā nisīdanti. 1- Sīlavantānaṃ
bhikkhūnaṃ tejena vihatatejā rukkhadevatā attano attano vimānā oruyha
dārake gahetvā ito cito ca vicaranti. Seyyathāpi nāma rājūhi vā
rājamahāmattehi vā gāmakāvāsaṃ gatehi gāmavāsīnaṃ ghare 2- okāse gahite
gharamānusakā gharā nikkhamitvā aññatra vasantā "kadā nu gamissantī"ti dūrato
olokenti, evameva devatā attano attano vimānāni chaḍḍetvā ito
cito ca vicarantiyo dūratova olokenti "kadā nu kho bhaddantā gamissantī"ti
tato evaṃ samacintesuṃ "paṭhamavassūpagatā bhikkhū avassaṃ temāsaṃ vasissanti, mayaṃ
pana tāva ciraṃ dārake gahetvā okkamma vasituṃ na sikkhissāma, handa mayaṃ
bhikkhūnaṃ bhayānakaṃ ārammaṇaṃ dassemā"ti. Tā ca 3- rattiṃ bhikkhūnaṃ samaṇadhammakaraṇavelāya
bhiṃsanakāni yakkharūpāni nimminitvā purato purato tiṭṭhanti, bheravasaddañca
karonti. Bhikkhūnaṃ tāni rūpāni passantānaṃ tañca saddaṃ suṇantānaṃ hadayaṃ
phandi. Dubbaṇṇā ca ahesuṃ uppaṇḍuppaṇḍukajātā, tena te bhikkhū cittaṃ
ekaggaṃ nāsakkhiṃsu kātuṃ. Tesaṃ tesaṃ 4- anekaggacittānaṃ tesaṃ 4- bhayena ca
punappunaṃ saṃviggānaṃ sati pammussati, 5- tato nesaṃ muṭṭhassatīnaṃ duggandhāni
ārammaṇāni payojesuṃ. Tesaṃ tena duggandhena nimmathiyamānamiva matthaluṅgaṃ
ahosi, bāḷhasīsavedanā uppajjiṃsu, na ca taṃ pavattiṃ aññamaññassa
ārocesuṃ.
      Athekadivasaṃ saṃghattherassa upaṭṭhānakāle sabbesu sannipatitesu saṃghatthero
pucchi "tumhākaṃ āvuso imaṃ vanasaṇḍaṃ pavisantānaṃ 6- katipāhaṃ ativiya parisuddho
@Footnote: 1 cha.Ma. nisīdiṃsu                2 cha.Ma. gharesu
@3 cha.Ma. ca-saddo na dissati       4 cha.Ma. ayaṃ pāṭho na dissati
@5 cha.Ma. sammussi               6 cha.Ma. paviṭṭhānaṃ

---------------------------------------------------------------------------------------------
page204.
Chavivaṇṇo ahosi pariyodāto, vippasannāni ca indriyāni, etarahi panettha 1-
kisā dubbaṇṇā uppaṇḍuppaṇḍukajātā, kiṃ vo idha asappāyan"ti tato eko
bhikkhu āha "ahaṃ bhante rattiṃ īdisañca īdisañca bheravārammaṇaṃ passāmi ca
suṇāmi ca, īdisañca gandhaṃ ghāyāmi, tena me cittaṃ na samādhiyatī"ti. Eteneva
upāyena sabbe taṃ pavattiṃ ārocesuṃ. Saṃghatthero āha "bhagavatā āvuso dve
vassūpanāyikā paññattā, amhākañca imaṃ senāsanaṃ asappāyaṃ, āyāmāvuso bhagavato
santikaṃ, gantvā aññaṃ sappāyaṃ senāsanaṃ pucchāmā"ti. "sādhu bhante"ti te
bhikkhū therassa paṭissuṇitvā sabbeva 2- senāsanaṃ saṃsāmetvā pattacīvaramādāya
anupalitattā 3- kulesu kañci anāmantetvā eva yena sāvatthi tena cārikaṃ
pakkamiṃsu. Te 4- anupubbena sāvatthiṃ gantvā bhagavato santikaṃ agamaṃsu.
      Bhagavā te bhikkhū disvā etadavoca "na bhikkhave antovassaṃ cārikā
caritabbāti 5- mayā sikkhāpadaṃ paññattaṃ, kissa tumhe cārikaṃ carathā"ti. Te
bhagavato sabbaṃ ārocesuṃ. Bhagavā āvajjento sakalajambudīpe antamaso
catuppādapīṭhakaṭṭhānamattampi tesaṃ sappāyasenāsanaṃ nāddasa. Atha te bhikkhū āha
"na bhikkhave tumhākaṃ aññaṃ sappāyasenāsanaṃ atthi, tattheva tumhe viharantā
āsavakkhayaṃ pāpuṇeyyātha, gacchatha bhikkhave tameva senāsanaṃ upanissāya viharatha,
sace pana devatāhi abhayaṃ icchatha, imaṃ parittaṃ uggaṇhatha, etañhi vo parittañca
kammaṭṭhānañca bhavissatī"ti imaṃ suttaṃ abhāsi.
      Apare panāhu:- "gacchatha bhikkhave tameva senāsanaṃ upanissāya viharathā"ti
idañca vatvā bhagavā āha "apica kho āraññakena pariharaṇaṃ ñātabbaṃ.
@Footnote: 1 cha.Ma. panattha           2 cha.Ma. sabbe    3 cha.Ma. anupalittattā
@4 cha.Ma. ayaṃ pāṭho na dissati                5 vi.mahā. 4/185/204

---------------------------------------------------------------------------------------------
page205.
Seyyathidaṃ? sāyaṃpātaṃ karaṇavasena dve mettā dve parittā dve asubhā dve
maraṇassatī aṭṭhamahāsaṃvegavatthusamāvajjanañca. Aṭṭha mahāsaṃvegavatthūni nāma
jātijarābyādhimaraṇāni 1- cattāri apāyadukkhānīti, atha vā jātijarābyādhimaraṇāni
cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ
paccuppanne āhārapariyeṭṭhimūlakaṃ dukkhan"ti. Evaṃ bhagavā pariharaṇaṃ ācikkhitvā
tesaṃ bhikkhūnaṃ mettatthañca parittatthañca vipassanāpādakajjhānatthañca imaṃ
suttamabhāsīti.
      [143] Tattha karaṇīyamatthakusalenāti imissā paṭhamagāthāya tāva ayaṃ
padavaṇṇanā:- karaṇīyanti kātabbaṃ, karaṇārahanti attho. Atthoti paṭipadā, yaṃ vā kiñci
attano hitaṃ, taṃ sabbaṃ araṇīyato atthoti vuccati, araṇīyato nāma upagantabbato.
Atthe kusalena atthakusalena, atthe chekenāti 2- vuttaṃ hoti. Yanti aniyamitapaccattaṃ.
Tanti niyamitaupayogaṃ. Ubhayampi vā yantanti paccattavacanaṃ. Santaṃ padanti
upayogavacanaṃ. Tattha lakkhaṇato santaṃ, pattabbato padaṃ, nibbānassetaṃ adhivacanaṃ.
Abhisameccāti abhisamāgantvā. Sakkotīti sakko, samattho paṭibaloti vuttaṃ hoti.
Ujūti ājjavayutto. Suṭṭhu ujūti suhuju. Sukhaṃ vaco asminti suvaco. Assāti
bhaveyya. Mudūti maddavayutto. Na atimānīti anatimānī.
      Ayaṃ panettha atthavaṇṇanā:- karaṇīyamatthakusalena yantaṃ santaṃ 3- padaṃ abhisameccāti
ettha tāva atthi karaṇīyaṃ, atthi akaraṇīyaṃ. Tattha saṅkhepato sikkhāttayaṃ 4-
karaṇīyaṃ sīlavipatti diṭṭhivipatti ācāravipatti ājīvavipatti evamādi akaraṇīyaṃ.
Tathā atthi atthakusalo, atthi anatthakusalo.
@Footnote: 1 cha.Ma. jātijarābyādhimaraṇaṃ          2 cha.Ma. atthachekenāti
@3 cha.Ma. yanta santaṃ. evamuparipi       4 cha.Ma. sikkhattayaṃ

---------------------------------------------------------------------------------------------
page206.
      Tattha yo imasmiṃ sāsane pabbajitvā na attānaṃ sammā payojeti,
khaṇḍasīlo hoti, ekavīsatividhaṃ anesanaṃ nissāya jīvikaṃ kappeti. Seyyathidaṃ?
veḷudānaṃ pattadānaṃ pupphadānaṃ phaladānaṃ dantakaṭṭhadānaṃ mukhodakadānaṃ sinānadānaṃ
cuṇṇadānaṃ mattikādānaṃ 1- pātukamyataṃ muggasuppataṃ pāribhatyataṃ 1- jaṅghapesanīyaṃ
vejjakammaṃ dūtakammaṃ pahīnagamanaṃ piṇḍapaṭipiṇḍadānānuppadānaṃ 2- vatthuvijjaṃ 3-
nakkhattavijjaṃ aṅgavijjanti. Chabbidhe ca agocare carati. Seyyathidaṃ? vesiyagocare
vidhavathullakumārikapaṇḍakabhikkhunipānāgāragocareti. Saṃsaṭṭho ca viharati rājūhi
rājamahāmattehi titthiyehi titthiyasāvakehi ananulomikena gihisaṃsaggena. Yāni vā pana
tāni kulāni assaddhāni appasannāni anopānabhūtāni akkosakaparibhāsakāni
anatthakāmāni ahitaaphāsukaayogakkhemakāmāni bhikkhūnaṃ .pe. Upāsikānaṃ,
tathārūpāni kulāni sevati bhajati payirupāsati. Ayaṃ anatthakusalo.
      Yo vā pana 4- imasmiṃ sāsane pabbajitvā attānaṃ sammā payojeti,
anesanaṃ pahāya catupārisuddhisīle patiṭṭhātukāmo saddhāsīsena pātimokkhasaṃvaraṃ
satisīsena indriyasaṃvaraṃ vīriyasīsena ājīvapārisuddhiṃ, paññāsīsena paccayapaṭisevanaṃ
pūreti. Ayaṃ atthakusalo.
      Yo vā sattāpattikkhandhasodhanavasena pātimokkhasaṃvaraṃ, chadvāre
ghaṭṭitārammaṇesu abhijjhādīnaṃ anuppattivasena indriyasaṃvaraṃ, anesanaparivajjanavasena
viññupasatthabuddhabuddhasāvakavaṇṇitapaccayasevanena ājīvapārisuddhiṃ,
yathāvuttapaccavekkhaṇavasena paccayapaṭisevanaṃ, catuiriyāpathaparivattane sātthakādīnaṃ
paccavekkhaṇavasena 5- sampajaññañca sodheti, ayampi atthakusalo.
@Footnote: 1-1 cha.Ma.,i. cāṭukamyataṃ muggasūpyataṃ pāribhaṭutaṃ
@2 Ma. piṇḍadānaṃ                   3 Ma. vatthuvijjaṃ khettavajjaṃ
@4 khuddaka.A. 213                 5 cha.Ma. yo pana

---------------------------------------------------------------------------------------------
page207.
      Yo vā yathā usodakaṃ paṭicca saṅkiliṭṭhavatthaṃ pariyodāyati, chārikaṃ
paṭicca ādāso, ukkāmukhaṃ paṭicca jātarūpaṃ, tathā ñāṇaṃ paṭicca sīlaṃ vodāyatīti
ñatvā ñāṇodakena dhovanto sīlaṃ pariyodāpeti. Yathā ca kikīsakuṇikā aṇḍaṃ,
cāmarīmigī 1- vāladhiṃ, ekaputtikā nārī piyaṃ ekaputtakaṃ, ekanayano puriso taṃ
ekanayanañca 2- rakkhati, tathā ativiya appamatto attano sīlakkhandhaṃ rakkhati,
sāyaṃpātaṃ paccavekkhamāno anumattampi vajjaṃ na passati, ayampi atthakusalo.
      Yo vā pana avippaṭisārakaraṇasīle patiṭṭhāya kilesavikkhambhanapaṭipadaṃ
paggaṇhāti, taṃ paggahetvā kasiṇaparikammaṃ karoti, kasiṇaparikammaṃ katvā
samāpattiyo nibbatteti, ayampi atthakusalo. Yo vā pana samāpattito vuṭṭhāya
saṅkhāre sammasitvā arahattaṃ pāpuṇāti, ayaṃ atthakusalānaṃ aggo.
      Tattha yepīme 3- yāva avippaṭisārakaraṇasīle patiṭṭhānena, yāva vā
kilesavikkhambhanapaṭipadāya paggaṇhanena 4- maggaphalena vaṇṇitā atthakusalā, te
imasmiṃ atthe atthakusalāti adhippetā. Tathāvidhā ca te bhikkhū. Tena bhagavā te
bhikkhū sandhāya ekapuggalādhiṭṭhānāya desanāya "karaṇīyamatthakusalenā"ti āha.
      Tato "kiṃ karaṇīyan"ti tesaṃ sañjātakaṅkhānaṃ āha "yantaṃ santaṃ padaṃ
abhisameccā"ti. Ayaṃ 5- adhippāyo:- taṃ buddhānubuddhehi vaṇṇitaṃ santaṃ
nibbānapadaṃ paṭivedhavasena abhisamecca viharitukāmena yaṃ karaṇīyanti. Ettha ca
yanti imassa gāthāpādassa ādito vuttameva karaṇīyanti adhikārato anuvattati, taṃ
santaṃ padaṃ abhisameccāti. Ayaṃ pana yasmā sāvasesapāṭho attho, tasmā
"viharitukāmenā"ti vuttanti veditabbaṃ.
@Footnote: 1 cha.Ma. camarīmigo                      2 cha.Ma. casaddo na dissati
@3 cha.Ma. ye ime     4 cha.Ma....paggahaṇena     5 cha.Ma. ayamettha

---------------------------------------------------------------------------------------------
page208.
      Atha vā santaṃ padaṃ abhisameccāti anussavādivasena lokiyapaññāya
nibbānapadaṃ santanti ñatvā taṃ adhigantukāmena yantaṃ karaṇīyanti adhikārato
anuvattati, taṃ karaṇīyamatthakusalenāti, evamettha 1- adhippāyo veditabbo. Atha
vā "karaṇīyamatthakusalenā"ti vutte "kin"ti cintentānaṃ āha "yantaṃ santaṃ
padaṃ abhisameccā"ti. Tasseva 2- adhippāyo veditabbo:- lokiyapaññāya santaṃ
padaṃ abhisamecca yaṃ karaṇīyaṃ, tanti. Yaṃ kātabbaṃ, taṃ karaṇīyaṃ, karaṇārahameva tanti
vuttaṃ hoti.
      Kiṃ pana tanti? kimaññaṃ siyā aññatra tadadhigamūpāyato. Kāmañcetaṃ
Karaṇārahaṭṭhena 3- sikkhattayadīpakena ādipadeneva vuttaṃ, tathā hi tassa
atthavaṇṇanāyaṃ avocumhā "atthi karaṇīyaṃ atthi akaraṇīyaṃ. Tattha saṅkhepato
sikkhattayaṃ karaṇīyan"ti. Atisaṅkhepadesitattā pana tesaṃ bhikkhūnaṃ kehici viññātaṃ,
kehici na viññātaṃ, tato yehi na viññātaṃ, tesaṃ viññāpanatthaṃ yaṃ visesato
āraññakena bhikkhunā kātabbaṃ, taṃ vitthārento "sakko ujū ca suhujū ca,
suvaco cassa mudu anatimānī"ti imaṃ tāva upaḍḍhagāthaṃ āha.
      Kiṃ vuttaṃ hoti? santaṃ padaṃ abhisamecca viharitukāmo lokiyapaññāya vā
Taṃ abhisamecca tadadhigamāya paṭipajjamāno āraññako bhikkhu dutiyacatutthapadhāniyaṅga-
samannāgamena kāye ca jīvite ca anapekkho hutvā saccapaṭivedhāya paṭipajjituṃ
sakko assa, tathā kasiṇaparikammavattasamādānādīsu, attano pattacīvara-
paṭisaṅkharaṇādīsu ca, yāni tāni sabrahmacārīnaṃ uccāvacāni kiṃkaraṇīyāni, tesu
aññesu ca evarūpesu sakko assa dakkho analaso samattho. Sakko hontopi ca
tatiyapadhāniyaṅgasamannāgamena uju assa. Uju hontopi ca sakiṃ ujubhāvena
@Footnote: 1 cha.Ma. evampettha             2 cha.Ma. tassevaṃ
@3 Sī. karaṇārahattena cha.Ma. karaṇārahatthena

---------------------------------------------------------------------------------------------
page209.
Santosaṃ anāpajjitvā yāvajīvaṃ punappunaṃ asithilakaraṇena suṭṭhutaraṃ uju assa.
Asaṭhatāya vā uju, amāyāvitāya suhuju. Kāyavacīvaṅkappahānena vā uju,
manovaṅkappahānena suhuju. Asantaguṇassa vā anāvikaraṇena uju, asantaguṇena
uppannalābhassa anadhivāsanena suhuju. Evaṃ ārammaṇūpanijjhānalakkhaṇūpanijjhānehi 1-
purimadvayatatiyasikkhāhi payogāsayasuddhīhi ca uju ca suhuju ca assa.
      Na kevalañca uju ca suhuju ca, apica pana suvaco ca assa. Yo hi
puggalo "idaṃ na kātabban"ti vutto "kinte diṭṭhaṃ, kinte sutaṃ, ko me
hutvā vadasi, kiṃ upajjhāyo ācariyo sandiṭṭho sambhatto vā"ti vadati,
tuṇhībhāvena vā taṃ viheṭheti, sampaṭicchitvā vā na tathā karoti, so visesādhigamassa
dūre hoti. Yo pana ovadiyamāno "sādhu bhante suṭṭhutaraṃ 2- vuttaṃ, attano
vajjaṃ nāma sududdasaṃ 3- hoti, punapi maṃ evarūpaṃ disvā vadeyyātha anukampaṃ
upādāya, cirassaṃ me tumhākaṃ santikā ovādo laddho"ti vadati, yathānusiṭṭhañca
paṭipajjati, so visesādhigamassa avidūre hoti. Tasmā evaṃ parassa vacanaṃ
sampaṭicchitvā karonto suvaco ca assa.
      Yathā ca subbaco, evaṃ mudu assa. Mudūti gahaṭṭhehi dūtagamanapahīnagamanādīsu
niyuñjiyamāno tattha mudubhāvaṃ akatvā thaddho hutvā vattappaṭipattiyaṃ
sakalabrahmacariye ca mudu assa suparikammakatasuvaṇṇaṃ viya tattha tattha viniyogakkhamo. Atha
vā mudūti abhākuṭiko uttānamukho sukhasambhāso paṭisanthāravutti sutitthaṃ viya
sukhāvaggāho assa. Na kevalañca mudu, apica anatimānī assa, jātigottādīhi
atimānavatthūhi pare nāvamaññeyya, 4- sāriputtatthero viya caṇḍālakumārakasamena
cetasā vihareyyāti.
@Footnote: 1 cha.Ma. ārammaṇalakkhanūpanijjhānehi           2 cha.Ma. suṭṭhu
@3 cha.Ma. duddasaṃ                        4 cha.Ma. nātimaññeyya

---------------------------------------------------------------------------------------------
page210.
     [144] Evaṃ bhagavā santaṃ padaṃ abhisamecca viharitukāmassa tadadhigamāya
vā paṭipajjamānassa visesato āraññakassa bhikkhuno ekaccaṃ karaṇīyaṃ vatvā puna
taduttarimpi 1- vattukāmo "santussako cā"ti dutiyaṃ gāthamāha.
      Tattha "santuṭṭhī ca kataññutā"ti ettha vuttappabhedena dvādasavidhena santosena
santussatīti santussako. Atha vā tussatīti tussako, sakena tussako, santena
tussako, samena tussakoti santussako. Tattha sakaṃ nāma "piṇḍiyālopabhojanaṃ
nissāyā"ti 2- evaṃ upasampadamaṇḍale 3- uddiṭṭhaṃ attanāva 4- sampaṭicchitaṃ
catuppaccayajātaṃ, tena sundarena vā asundarena vā sakkaccaṃ vā asakkaccaṃ vā dinnena
paṭiggahaṇakāle paribhogakāle ca vikāraṃ adassetvā 5- yāpento "sakena tussako"ti
vuccati. Santaṃ nāma yaṃ laddhaṃ hoti attano vijjamānaṃ, tena santeneva tussanto
tato paraṃ apatthento 6- atricchataṃ pajahanto "santena tussako"ti vuccati.
Samaṃ nāma iṭṭhāniṭṭhesu anunayapaṭighappahānaṃ, tena samena sabbārammaṇesu
tussanto "samena tussako"ti vuccati.
      Sukhena bhariyatīti subharo, suposoti vuttaṃ hoti. Yo hi bhikkhu
sālimaṃsodanādīnaṃ pattena 7- pūretvā dinnepi dummukhabhāvaṃ anattamanabhāvameva ca
dasseti, tesaṃ vā sammukhāva taṃ piṇḍapātaṃ "kiṃ tumhehi dinnan"ti apasādento
sāmaṇeragahaṭṭhādīnaṃ deti, esa dubbharo. Etaṃ disvā manussā dūratova
parivajjenti "dubbharo bhikkhu na sakkā positun"ti. Yo pana yaṃ kiñci lūkhaṃ vā
paṇītaṃ vā appaṃ vā bahuṃ vā labhitvā attamano attamano vippasannamukho
hutvā yāpeti, 8- esa subharo. Etaṃ disvā manussā ativiya vissaṭṭhā honti
@Footnote: 1 cha.Ma. tatuttaripi, evamuparipi   2 vi.mahā. 4/73/74
@3 cha.Ma. upasampadamāḷake       4 cha.Ma. attanā ca  5 cha.Ma. vikāramadassetvā
@6 ka. apaṭṭhento, cha.Ma. na patthento   7 cha.Ma. patte    8 Sī. yāti

---------------------------------------------------------------------------------------------
page211.
"amhākaṃ bhadanto subharo thokathokenapi 1- tussati, mayameva taṃ posissāmā"ti 2-
paṭiññaṃ katvā posenti. Evarūpo idha subharoti adhippeto.
      Appaṃ kiccamassāti appakicco, na kammārāmatābhassārāmatā-
saṅgaṇikārāmatādianekakiccabyāvaṭo. Atha vā sakalavihāre navakammasaṃghagaṇa 3-
sāmaṇeraārāmikavosāsanādikiccavirahito, attano kesanakhacchedanapattacīvara-
parikammādiṃ katvā samaṇadhammakiccaparo hotīti vuttaṃ hoti.
      Sallahukā vutti assāti sallahukavutti, yathā ekacco bahubhaṇḍikabhikkhu 4-
disāpakkamanakāle bahupattacīvarapaccattharaṇatelaguḷādiṃ mahājanena sīsabhārakaṭibhārādīhi
uccārāpetvā 5- pakkamati, evaṃ ahutvā yo appaparikkhāro hoti, pattacīvarādi-
aṭṭhasamaṇaparikkhāramattameva pariharati, disāpakkamanakāle pakkhī sakuṇo viya
samādāyeva pakkamati, evarūpo idha sallahukavuttīti adhippeto. Santāni
indriyāni assāti santindriyo, iṭṭhārammaṇādīsu rāgādivasena anuddhatin-
driyoti vuttaṃ hoti. Nipakoti viññū vibhāvī paññavā, sīlānurakkhaṇapaññāya
cīvarādivicāraṇapaññāya āvāsādisattasappāyaparijānanapaññāya ca samannāgatoti
adhippāyo.
      Na pagabbhoti appagabbho, aṭṭhaṭṭhānena kāyapāgabbhiyena catuṭṭhānena
vacīpāgabbhiyena anekaṭṭhānena manopāgabbhiyena ca virahitoti attho.
      Aṭṭhaṭṭhānaṃ kāyapāgabbhiyaṃ 6- nāma saṃghagaṇapuggalabhojanasālājantāghara-
nhānatitthabhikkhācāramaggaantaragharappavesanesu kāyena appatirūpakaraṇaṃ. Seyyathidaṃ?
idhekacco saṃghamajjhe pallatthikāya vā nisīdati, pāde pādamodahetvā 7- vāti
@Footnote: 1 Ma. appakenapi                         2 cha.Ma. naṃ posessāmāti
@3 cha.Ma. navakammasaṃghabhoga...  4 cha. bahubhaṇḍo bhikkhu   5 i. uddharāpetvā
@6 khuddaka.A. 217 saṃyutta.A. 188      7 Sī. pādamādahitvā, cha.Ma. pādamodahitvā

---------------------------------------------------------------------------------------------
page212.
Evamādi, tathā gaṇamajjhe, gaṇamajjheti catuparisasannipāte. Tathā vuḍḍhatare
puggale. Bhojanasālāyaṃ pana vuḍḍhānaṃ āsanaṃ na deti, navānaṃ āsanena 1-
paṭibāhati, tathā jantāghare, vuḍḍhe cettha anāpucchā aggijālanādīni karoti.
Nhānatitthe ca yadidaṃ "daharo vuḍḍhoti pamāṇaṃ akatvā āgatapaṭipāṭiyā
nhāyitabban"ti vuttaṃ, tampi anādiyanto pacchā āgantvā udakaṃ otaritvā
vuḍḍhe ca nave ca bādheti. Bhikkhācāramagge pana aggāsanaaggodakaaggapiṇḍatthaṃ
vuḍḍhānaṃ purato purato yāti bāhāya bāhaṃ paharanto, antaragharappavesane
vuḍḍhānaṃ paṭhamataraṃ pavisati, daharehi kāyakīḷanaṃ karotīti evamādi.
      Catuṭṭhānaṃ vacīpāgabbhiyaṃ nāma saṃghagaṇapuggalaantaragharesu appatirūpavācānicchāraṇaṃ.
Seyyathidaṃ? idhekacco saṃghamajjhe anāpucchā dhammaṃ bhāsati, tathā
Pubbe vuttappakāre gaṇe vuḍḍhatarapuggale ca. Tattha manussehi pañhaṃ puṭṭho
vuḍḍhataraṃ anāpucchā vissajjeti. Antaraghare pana "itthannāme kiṃ atthi, kiṃ
yāgu udāhu khādanīyaṃ, kiṃ me dassasi, kiṃ ajja khādissāmi, kiṃ bhuñjissāmi,
kiṃ pivissāmī"ti evamādikaṃ 2- bhāsati.
      Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi
ajjhācāraṃ anāpajjitvā 3- manasā eva kāmavitakkādinānappakāraṃ appatirūpavitakkanaṃ.
      Kulesu ananugiddhoti 4- yāni kulāni upasaṅkamati, tesu paccayataṇhāya vā
ananulomiyagihisaṃsaggavasena vā ananugiddho, na sahasokī, na sahanandī, na
sukhitesu sukhito, na dukkhitesu dukkhito, na uppannesu kiccakaraṇīyesu attanā
vā yotamāpajjitāti 5- vuttaṃ hoti. Imissā ca gāthāya yaṃ "suvaco cassā"ti
@Footnote: 1 cha.Ma. āsanaṃ    2 cha.Ma. evamādiṃ    3 cha.Ma. anāpajjitvāpi
@4 cha.Ma. kulesvananugiddho        5 Sī. attanāvuyyogamāpajjitāti

---------------------------------------------------------------------------------------------
page213.
Ettha vuttaṃ "assā"ti vacanaṃ, taṃ sabbapadehi saddhiṃ "santussako ca assa,
subharo ca assā"ti evaṃ yojetabbaṃ.
      [145] Evaṃ bhagavā santaṃ padaṃ abhisamecca viharitukāmassa tadadhigamāya
vā paṭipajjitukāmassa visesato āraññakassa bhikkhuno taduttarimpi karaṇīyaṃ
ācikkhitvā idāni akaraṇīyampi ācikkhitukāmo:-
               "na ca khuddaṃ samācare kiñci
                yena viññū pare upavadeyyun"ti
imaṃ upaḍḍhagāthamāha. Tassattho:- evamimaṃ karaṇīyaṃ karonto yantaṃ
kāyavacīmanoduccaritaṃ khuddaṃ lāmakanti vuccati, taṃ na ca khuddaṃ samācare. Asamācaranto
ca na kevalaṃ oḷārikaṃ, kiṃ pana kiñci na samācare, appamattakaṃ anumattakampi 1-
na samācareti vuttaṃ hoti.
      Tato tassa samācāre sandiṭṭhikameva ādīnavaṃ dasseti "yena viññū pare
upavadeyyun"ti. Ettha ca yasmā aviññū pare appamāṇaṃ. Tepi hi anavajjaṃ
vā sāvajjaṃ karonti, appasāvajjaṃ vā mahāsāvajjaṃ karonti, viññū eva pana
pamāṇaṃ. Te hi anuvicca pariyogāhetvā avaṇṇārahassa avaṇṇaṃ bhāsanti,
vaṇṇārahassa ca vaṇṇaṃ bhāsanti, tasmā "viññū pare"ti vuttaṃ.
      Evaṃ bhagavā imāhi aḍḍhaḍheyyagāthāhi santaṃ padaṃ abhisamecca
viharitukāmassa, tadadhigamāya vā paṭipajjitukāmassa visesato āraññakassa
āraññakasīsena ca sabbesampi kammaṭṭhānaṃ gahetvā viharitukāmānaṃ
karaṇīyākaraṇīyabhedaṃ kammaṭṭhānūpacāraṃ vatvā idāni tesaṃ bhikkhūnaṃ tassa devatābhayassa
@Footnote: 1 cha.Ma. aṇumattampi

---------------------------------------------------------------------------------------------
page214.
Paṭighātāya parittatthaṃ vipassanāpādakajjhānavasena kammaṭṭhānatthañca "sukhino vā
khemino hontū"tiādinā nayena mettakathaṃ kathetumāraddho.
      Tattha sukhinoti sukhasamaṅgino. Kheminoti khemavanto, abhayā nirupaddavāti
vuttaṃ hoti. Sabbeti anavasesā. Sattāti pāṇino. Sukhitattāti sukhitacittā.
Ettha ca kāyikena sukhena sukhino, mānasena sukhitattā, tadubhayenāpi
sabbabhayūpaddavavigamena vā kheminoti veditabbā. Kasmā pana evaṃ vuttaṃ?
mettābhāvanākāradassanatthaṃ. Evañhi mettā bhāvetabbā "sabbe sattā sukhito
hontū"ti vā, "khemino hontū"ti vā, "sukhitattā hontū"ti vā.
      [146] Evaṃ yāva upacārato appanākoṭi, tāva saṅkhepena mettābhāvanaṃ
dassetvā idāni vitthāratopi taṃ dassetuṃ "ye kecī"ti gāthādvayamāha. Atha
vā yassa 1- puthuttārammaṇe paricitaṃ cittaṃ na ādikeneva ekagge 2- saṇṭhāti,
ārammaṇappabhedaṃ pana anugantvā kameneva 3- saṇṭhāti, tasmā tassa tasathāvarādi-
dukattikappabhede ārammaṇe anugantvā anugantvā saṇṭhāpanatthampi 4- "ye
kecī"ti gāthādvayamāha. Atha vā yasmā yassa yaṃ ārammaṇaṃ vibhūtaṃ hoti, tassa
tattha cittaṃ sukhaṃ tiṭṭhati, tasmā tesaṃ bhikkhūnaṃ yassa yaṃ vibhūtaṃ ārammaṇaṃ, tassa
tattha cittaṃ saṇṭhāpetukāmo tasathāvarādidukattikārammaṇappabhedadīpakaṃ "ye kecī"ti
imaṃ gāthādvayamāha.
      Ettha hi tasathāvaradukaṃ diṭṭhādiṭṭhadukaṃ dūrasantikadukaṃ bhūtasambhavesidukanti
cattāri dukāni, dīghādīhi ca chahi padehi majjhimapadassa tīsu, aṇukapadassa ca
dvīsu tikesu atthasambhavato dīgharassamajjhimattikaṃ mahantāṇukamajjhimattikaṃ
@Footnote: 1 cha.Ma. yasmā                 2 cha.Ma. ethatte
@3 cha.Ma. kamena                 4 cha.Ma. saṇṭhānatthampi

---------------------------------------------------------------------------------------------
page215.
Thūlāṇukamajjhimattikanti tayo tike ca dīpeti. Tattha ye kecīti anavasesavacanaṃ.
Pāṇā eva bhūtā  pāṇabhūtā. Atha vā pāṇantīti pāṇā. Etena
assāsapassāsapaṭibaddhe pañcavokārasatte gaṇhāti. Bhavantīti bhūtā. Etena
ekavokāracatuvokārasatte gaṇhāti. Atthīti santi saṃvijjanti.
      Evaṃ "ye keci pāṇabhūtatthī"ti iminā vacanena dukattikehi saṅgahetabbe
sabbe satte ekajjhaṃ dassetvā idāni sabbepi te tasā vā thāvarā vā
anavasesāti iminā dukena saṅgahetvā dasseti.
      Tattha tasantīti tasā, sataṇhānaṃ sabhayānaṃ cetaṃ adhivacanaṃ. Tiṭṭhantīti
thāvarā, pahīnataṇhābhayānaṃ 1- arahataṃ etaṃ adhivacanaṃ. Natthi tesaṃ avasesanti
anavasesā, sabbepīti vuttaṃ hoti. Yañca dutiyagāthāya ante vuttaṃ, taṃ sabbaṃ
dukattikehi sambandhitabbaṃ:- ye keci pāṇabhūtatthi tasā vā thāvarā vā
anavasesā, imepi sabbe sattā bhavantu sukhitattā. Evaṃ yāva bhūtā vā
sambhavesī vā imepi sabbe sattā bhavantu sukhitattāti.
      Idāni dīgharassamajjhimāditikattayadīpakesu dīghā vātiādīsu chasu padesu
dīghāti dīghattabhāvā nāgamacchagodhādayo. Anekabyāmasatappamāṇāpi hi
mahāsamudde nāgādīnaṃ 2- attabhāvā anekayojanappamāṇāpi macchagodhādīnaṃ
attabhāvā honti. Mahantāti mahantattabhāvā jale macchakacchapādayo, thale
hatthināgādayo, amanussesu dānavādayo. Āha ca "rāhuggaṃ attabhāvīnan"ti. 3-
Tassa hi attā 4- ubbedhena cattāri yojanasahassāni aṭṭha ca yojanasatāni,
bāhū dvādasayojanasataparimāṇā, paññāsayojanaṃ bhamukantaraṃ, tathā ca 5-
@Footnote: 1 ka. pahīnataṇhāgamanānaṃ             2 cha.Ma. nāgānaṃ
@3 aṅ.catukka. 21/15/19           4 cha.Ma. attabhāvo
@5 cha.Ma. casaddo na dissati

---------------------------------------------------------------------------------------------
page216.
Aṅgulantarikā, hatthalāni dve yojanasatānīti. Majjhimāti assagoṇamahiṃsasūkarādīnaṃ
attabhāvā. Rassakāti tāsu tāsu jātīsu vāmanādayo dīghamajjhimehi omakappamāṇā
sattā. Aṇukāti maṃsacakkhussa agocarā dibbacakkhuvisayā udakādīsu nibbattā
sukhumattabhāvā sattā, ūkādayo vā. Apica ye tāsu tāsu jātīsu mahantamajjhimehi
thūlamajjhimehi ca omakappamāṇā sattā, te aṇukāti veditabbā. Thūlāti
parimaṇḍalattabhāvā macchakummasippikasambukādayo sattā.
      [147] Evaṃ tīhi tikehi anavasesato satte dassetvā idāni "diṭṭhā
vā ye ca 1- adiṭṭhātiādīhi tīhi dukehipi te saṅgahetvā dassetuṃ āha. 2-
      Tattha diṭṭhāti ye attano cakkhussa āpāthamāgatavasena diṭṭhapubbā.
Adiṭṭhāti ye parasamuddaparaselaparacakkavāḷādīsu ṭhitā. "ye ca dūre vasanti
avidūre"ti iminā pana dukena attano attabhāvassa dūre ca avidūre ca vasante
satte dasseti. Te upādāyupādāvasena veditabbā. Attano hi kāye vasantā
sattā avidūre, bahikāye vasantā dūre. Tathā antoupacāre vasantā avidūre,
bahiupacāre vasantā dūre. Attano vihāre gāme janapade dīpe cakkavāḷe
vasantā avidūre vasanti, 3- paracakkavāḷe vasantā dūre vasantīti vuccanti.
      Bhūtāti jātā abhinibbattā. Ye bhūtā eva, na puna bhavissantīti saṅkhyaṃ
gacchanti, tesaṃ khīṇāsavānametaṃ adhivacanaṃ. Sambhavamesantīti sambhaveSī.
Appahīnabhavasaṃyojanattā āyatimpi sambhavaṃ esantānaṃ sekkhaputhujjanānametaṃ adhivacanaṃ. Atha
vā catūsu yonīsu aṇḍajajalābujā sattā yāva aṇḍakosaṃ vatthikosañca na
bhindanti, tāva sambhavesī nāma. Aṇḍakosaṃ vatthikosañca bhinditvā bahi
@Footnote: 1 cha.Ma. yeva           2 cha.Ma. dasseti
@3 cha.Ma. ayaṃ pāṭho na dissati

---------------------------------------------------------------------------------------------
page217.
Nikkhantā bhūtā nāma. Saṃsedajā opapātikā ca paṭhamacittakkhaṇe sambhavesī nāma.
Dutiyacittakkhaṇato pabhuti bhūtā nāma. Yena vā iriyāpathena jāyanti, yāva tato
aññaṃ na pāpuṇanti, tāva sambhavesī nāma. 1- Tato paraṃ bhūtāti.
      [148] Evaṃ bhagavā "sukhino vā"tiādīhi aḍḍhaḍheyyagāthāhi nānappakārato
tesaṃ bhikkhūnaṃ hitasukhāgamanapatthanāvasena 2- sattesu mettābhāvanaṃ
dassetvā idāni ahitadukkhānāgamanapatthanāvasenapi taṃ dassento āha "na
paro paraṃ nikubbethā"ti esa porāṇapāṭho, idāni "paraṃ hī"tipi paṭhanti. Ayaṃ
na sundaro. 3-
      Tattha paroti parajano. Paranti parajanaṃ. Na nikubbethāti na vambheyya. 4-
Nātimaññethāti na atikkamitvā maññeyya. Katthacīti katthaci okāse, gāme vā
khette 5- vā ñātimajjhe vā puttamajjhe vātiādīsu. 6- Nanti etaṃ. Kañcīti
yaṃ kañci khattiyaṃ vā brāhmaṇaṃ vā gahaṭṭhaṃ vā pabbajitaṃ vā sugataṃ vā duggataṃ
vātiādi. Byārosanā paṭighasaññāti kāyavacīvikārehi byārosanāya ca,
manovikārena paṭighasaññāya ca. "byārosanāya paṭighasaññāyā"ti hi vattabbe
"byārosanā paṭighasaññā"ti vuccati yathā "sammadaññāya vimuttā"ti vattabbe
"sammadaññā vimuttā"ti, 7- yathā ca "anupubbasikkhāya anupubbakiriyāya
anupubbapaṭipādāyā"ti vattabbe "anupubbasikkhā anupubbakiriyā anupubbapaṭipadā
aññārādhanā"ti. 8- Nāññamaññassa dukkhamiccheyyāti aññamaññassa
dukkhaṃ na iccheyya. Kiṃ vuttaṃ hoti? na kevalaṃ "sukhino vā khemino
@Footnote: 1 ka. sambhavesī        2 cha.Ma.... gamapatthanā..., ka....gamahapaṭṭhanā...
@3 cha.Ma. sobhano        4 cha.Ma.,i. na vañceyya
@5 Ma. nigame vā khette vā     6 cha.Ma. pūgamajjhe vātiādi
@7 saṃ.mahā. 19/988/283, Ma.u. 14/147/129
@8 aṅ.aṭṭhaka. 23/109/203, 110/210 (syā) khu.u. 25/45/168, vi.cūḷa. 7/385/208

---------------------------------------------------------------------------------------------
page218.
Hontū"tiādimanasikāravaseneva mettaṃ bhāveyya, kiṃ pana "aho vata yo
koci parapuggalo yaṃ kañci parapuggalaṃ vañcanādīhi nikatīhi na nikubbetha,
jātiādīhi ca navahi mānavatthūhi katthaci padese yaṃ kañci parapuggalaṃ nātimaññeyya,
aññamaññassa ca byārosanāya vā paṭighasaññāya vā dukkhaṃ na iccheyyā"ti
evampi manasikaronto bhāveyyāti.
      [149] Evaṃ ahitadukkhānāgamanapatthanāvasena atthato mettābhāvanaṃ
dassetvā idāni tameva upamāya dassento āha "mātā yathā niyaṃ puttan"ti.
      Tassattho:- yathā mātā niyaṃ puttaṃ attani jātaṃ orasaṃ puttaṃ, tañca
ekaputtameva āyusā anurakkhe, tassa dukkhāgamanapaṭibāhanatthaṃ 1- attano
āyumpi cajitvā taṃ anurakkhe, evampi sabbabhūtesu idaṃ mettamānasaṃ bhāvaye,
punappunaṃ janaye vaḍḍhaye, tañca aparimāṇasattārammaṇavasena ekasmiṃ vā satte
anavasesapharaṇavasena aparimāṇaṃ bhāvaye iti.
      [150] Evaṃ sabbākārena mettābhāvanaṃ dassetvā idāni tasseva
vaḍḍhanaṃ dassento āha "mettañca sabbalokasmin"ti.
      Tattha mijjati tāyati cāti mittā, 2- hitajjhāsayatāya siniyhati,
ahitāgamanato rakkhati cāti attho. Mittassa bhāvo mettaṃ. Sabbanti anavasesaṃ. 3-
Lokasminti sattaloke. Manasi bhavaṃ 4- mānasaṃ. Tañhi cittasampayuttattā evaṃ
vuttaṃ. Bhāvayeti vaḍḍhaye. Nāssa parimāṇanti aparimāṇaṃ, aparimāṇasattārammaṇatāya
evaṃ vuttaṃ. Uddhanti upari. Tena arūpabhavaṃ gaṇhāti. Adhoti heṭṭhā.
Tena kāmabhavaṃ gaṇhāti. Tiriyanti vemajjhaṃ. Tena rūpabhavaṃ gaṇhāti. Asambādhanti
@Footnote: 1 Sī. dukkhopagamapaṭibāhanatthaṃ            2 cha.Ma. mitto
@3 cha.Ma. sabbasmiṃ anavasese            4 cha.Ma. manasi bhavanti

---------------------------------------------------------------------------------------------
page219.
Sambādhavirahitaṃ, bhinnasīmanti vuttaṃ hoti. Sīmā nāma paccatthiko vuccati,
tasmimpi pavattanti attho. Averanti veravirahitaṃ, antarantarāpi veracetanāpātubhāva-
virahitanti vuttaṃ hoti. Asapattanti vigatapaccatthikaṃ. Mettāvihārī hi puggalo
manussānaṃ piyo hoti, amanussānaṃ piyo hoti, nāssa koci paccatthiko hoti,
tenassa taṃ mānasaṃ vigatapaccatthikattā "asapattan"ti vuccati. Pariyāyavacanaṃ hi
etaṃ, yadidaṃ paccatthiko sapattoti. Ayaṃ anupadato atthavaṇṇanā.
      Ayaṃ panettha adhippetatthavaṇṇanā:- yadetaṃ "evampi sabbabhūtesu mānasaṃ
bhāvaye aparimāṇan"ti vuttaṃ, tañcetaṃ aparimāṇaṃ mettaṃ mānasaṃ sabbalokasmiṃ
bhāvaye vaḍḍhaye, vuḍḍhiṃ virūḷhiṃ vepullaṃ gamaye. Kathaṃ? uddhaṃ adho ca tiriyañca,
uddhaṃ yāva bhavaggā, adho yāva avīcito, tiriyaṃ yāva avasesasadisā. Uddhaṃ vā
āruppaṃ, adho kāmadhātuṃ, tiriyaṃ rūpadhātuṃ anavasesaṃ pharanto. Evaṃ bhāventopi ca
taṃ yathā asambādhaṃ averaṃ asapattañca hoti, tathā sambādhaverasapattābhāvaṃ
karonto bhāvaye. Yaṃ vā taṃ vā bhāvanāsampadaṃ pattaṃ sabbattha okāsalokavasena 1-
asambādhaṃ, attano paresu āghātapaṭivinayena averaṃ, attani ca paresaṃ
āghātapaṭivinayena asapattaṃ hoti, taṃ asambādhaṃ averaṃ asapattaṃ aparimāṇaṃ mettaṃ
mānasaṃva 2- uddhaṃ adho tiriyañcāti tividhaparicchedena sabbalokasmiṃ bhāvaye
vuḍḍhayeti.
      [151] Evaṃ mettābhāvanāya vaḍḍhanaṃ dassetvā idāni tāva 3- taṃ
bhāvanaṃ anuyuttassa viharato iriyāpathaniyamābhāvaṃ dassento āha tiṭṭhaṃ caraṃ .pe.
Adhiṭṭheyyā"ti.
      Tassattho:- evaṃ cetaṃ 4- mettaṃ mānasaṃ bhāvento so "nisīdati pallaṅkaṃ
ābhujitvā ujuṃ kāyaṃ paṇidhāya parimukhantiādīsu 5- viya iriyāpathaniyamaṃ akatvā
@Footnote: 1 cha.Ma.,i. okāsalābhavasena          2 cha.Ma. mānasaṃ
@3 cha.Ma. ayaṃ pāṭho na dissati           4 cha.Ma. evametaṃ
@5 dī.mahā. 10/374/248, Ma.mū. 12/107/77, abhi.vi. 35/508/294

---------------------------------------------------------------------------------------------
page220.
Yathāsukhaṃ aññataraaññatarairiyāpathabādhanavinodanaṃ karonto tiṭṭhaṃ vā caraṃ vā nisinno
vā sayāno vā yāvatā vigatamiddho assa, atha etaṃ mettajjhānassatiṃ adhiṭṭheyya.
      Atha vā evaṃ mettābhāvanāya vaḍḍhanaṃ dassetvā idāni vasībhāvaṃ
dassento āha "tiṭṭhañcaran"ti. Vasībhāvappatto hi tiṭṭhaṃ vā caraṃ vā nisinno
vā sayāno vā yāvatā 1- iriyāpathena etaṃ mettajjhānassatiṃ adhiṭṭhātukāmo
hoti, atha vā tiṭṭhaṃ caraṃ nisinnoti 2- na tassa ṭhānādīni antarāyakarāni
honti. Apica kho so yāvatā etaṃ mettajjhānassatiṃ adhiṭṭhātukāmo hoti,
tāvatā vigatamiddho 3- hutvā. Adhiṭṭhāti, natthi tassa tattha bandhāyitattaṃ. Tenāha
"tiṭṭhañcaraṃ nisinno vā sayāno vā yāvatassa vigatamiddho. Etaṃ satiṃ
adhaṭṭheyyā"ti
      tassāyaṃ adhippāyo:- yantaṃ "mettañca sabbalokasmiṃ, mānasaṃ bhāvaye"ti
vuttaṃ, taṃ tathā bhāvaye, yathā ṭhānādīsu yāvatā iriyāpathena, ṭhānādīni vā
anādiyitvā yāvatā etaṃ mettajjhānassatiṃ adhiṭṭhātukāmo assa, tāvatā
vigatamiddho hutvā etaṃ satiṃ adhiṭṭheyyāti.
      Evaṃ mettābhāvanāya vasībhāvaṃ dassento "etaṃ satiṃ adhiṭṭheyyā"ti tasmiṃ
mettāvihāre niyojetvā idāni taṃ vihāraṃ thunanto āha brahmametaṃ vihāraṃ
idhamāhū"ti.
      Tassattho:- yvāyaṃ "sukhino vā khemino hontū"tiādiṃ katvā yāva
"etaṃ satiṃ adhiṭṭheyyā"ti saṃvaṇṇito 4- mettāvihāro, etaṃ catūsu
dibbabrahmaariyairiyāpathavihāresu niddosattā attanopi paresampi atthakarattā ca idha
ariyassa dhammavinaye brahmavihāramāhu seṭṭhavihāramāhūti. Yato satataṃ samitaṃ
@Footnote: 1 Sī. yāvatā yāvatā              2 cha.Ma. tiṭṭhaṃ vā caraṃ vāti
@3 cha.Ma. vitamiddho, evamuparipi        4 cha.Ma. saṃvaṇṇito

---------------------------------------------------------------------------------------------
page221.
Abbokiṇṇaṃ tiṭṭhaṃ caraṃ nisinno vā sayāno vā yāvatāssa vigatamiddho, etaṃ
satiṃ adhiṭṭheyyāti.
      [152] Evaṃ bhagavā tesaṃ bhikkhūnaṃ nānappakārato mettābhāvanaṃ dassetvā
idāni yasmā mettā sattārammaṇattā attadiṭṭhiyā āsannā hoti, tasmā
diṭṭhiggahaṇanisedhanamukhena tesaṃ bhikkhūnaṃ tadeva mettajjhānaṃ pādakaṃ katvā
ariyabhūmippattiṃ dassento āha "diṭṭhiñca anupagammā"ti. Imāya desanaṃ
samāpesi.
      Tassattho:- yvāyaṃ "brahmametaṃ vihāraṃ idhamāhū"ti saṃvaṇṇito
mettajjhānavihāro, tato vuṭṭhāya ye tattha vitakkavicārādayo dhammā, te, tesañca
vatthādianusārena rūpadhamme pariggahetvā arūpadhamme pariggahetvā 1- iminā
nāmarūpaparicchedena suddhasaṅkhārapuñjoyaṃ na idha sattūpalabbhatī"ti 2- evaṃ diṭṭhiñca
anupagamma anupubbena lokuttarasīlena sīlavā hutvā lokuttarasīlasampayutteneva
sotāpattimaggasammādiṭṭhisaṅkhātena dassanena sampanno. Tato paraṃ yo cāyaṃ 3-
vatthukāmesu gedho kilesakāmo appahīno hoti, tampi sakadāgāmianāgāmimaggehi
ca tanubhāvena anavasesappahānena ca kāmesu gedhaṃ vineyya vinayitvā vūpasametvā
na hi jātu gabbhaseyyaṃ puna reti ekaṃseneva puna gabbhaseyyaṃ na eti,
suddhāvāsesu nibbattitvā tattheva arahattaṃ pāpuṇitvā parinibbātīti.
      Evaṃ bhagavā desanaṃ samāpetvā te bhikkhū āha "gacchatha bhikkhave tasmiṃ 4-
vanasaṇḍe viharatha, imañca suttamādāya 5- māsassa aṭṭhasu dhammassavanadivasesu
gaṇḍiṃ ākoṭetvā osāretha, dhammakathaṃ karotha sākacchatha anumodatha, kammaṭṭhānaṃ
@Footnote: 1 cha.Ma. arūpadhamme pariggahetvāti ayaṃ pāṭho na dissati     2 saṃ.sa. 15/171/173
@3 cha.Ma. yopāyaṃ          4 cha.Ma. tasmiṃyeva
@5 cha.Ma. ādāyāti idaṃ na paññāyati

---------------------------------------------------------------------------------------------
page222.
Āsevatha bhāvetha bahulīrotha, tepi vo amanussā taṃ bheravārammaṇaṃ na
dassessanti, aññadatthuṃ atthakāmā hitakāmā bhavissantī"ti. Te "sādhū"ti
bhagavato paṭissuṇitvā uṭṭhāyāsanā bhagavantaṃ abhivādetvā padakkhiṇaṃ katvā tattha
gantvā tathā akaṃsu. Devatāyo ca "bhaddantā amhākaṃ atthakāmā hitakāmā"ti
pītisomanassajātā hutvā sayameva senāsanaṃ sammajjanti, uṇhodakaṃ paṭiyādenti,
piṭṭhiparikammaṃ karonti, pādaparikammaṃ karonti, ārakkhaṃ saṃvidahanti. Tepi bhikkhū
tatheva mettaṃ bhāvetvā tameva pādakaṃ katvā vipassanaṃ ārabhitvā sabbepi
tasmiṃyeva antotemāse aggaphalaṃ arahattaṃ pāpuṇitvā mahāpavāraṇāya
visuddhipavāraṇaṃ pavāresunti.
                Evañhi atthakusalena tathāgatena 1-
                dhammissarena kathitaṃ karaṇīyamatthaṃ
                katvānubhuyya paramaṃ dahayassa santiṃ
                santaṃ padaṃ abhisamenti samattapaññā.
                Tasmā hi taṃ amatamabbhutamariyakantaṃ
                santaṃ padaṃ abhisamecca viharitukāmo.
                Viññū jano vimalasīlasamādhipaññā-
                bhedaṃ kareyya satataṃ karaṇīyamatthanti.
                Paramatthajotikāya khuddakaṭṭhakathāya
                          suttanipātaṭṭhakathāya
                       mettasuttavaṇṇanā niṭṭhitā.
@Footnote: 1 Sī.,Ma. atthakusalā kusalassa dhamme

---------------------------------------------------------------------------------------------
page223.
                        9. Hemavatasuttavaṇṇanā
      ajja pannarasoti hemavatasuttaṃ. Kā uppatti? pucchāvasikā uppatti.
Hemavatena hi puṭṭho bhagavā "../../bdpicture/chasu loko samuppanno"tiādīni abhāsi, tattha "ajja
pannaraso"tiādi sātāgirena vuttaṃ, "iti sātāgiro"tiādi saṅgatikārehi, "kacci
mano"tiādi hemavatena "../../bdpicture/chasu loko"tiādi bhagavatā, taṃ sabbampi samodhānetvā
"hemavatasuttan"ti vuccati. "sātāgirisuttan"ti ekacce. 1-
      Tattha yāyaṃ "ajja pannaraso"tiādi gāthā, tassā uppatti:- imasmiṃyeva
bhaddakappe vīsativassasahassāyukesu purisesu uppajjitvā soḷasavassasahassāyukāni
ṭhatvā parinibbutassa bhagavato kassapasammāsambuddhassa mahatiyā pūjāya sarīrakiccaṃ
akaṃsu. Tassa dhātuyo avikiritvā suvaṇṇakkhandho viya ekagghanā hutvā aṭṭhaṃsu. 2-
Dīghāyukabuddhānaṃ hi esā dhammatā. Appāyukabuddhā pana yasmā bahutarena janena
adiṭṭhāeva parinibbāyanti, tasmā dhātupūjampi katvā "tattha janā puññaṃ
pasavissantī"ti anukampakāya "dhātuyo vikirantū"ti adhiṭṭhahanti, tena tesaṃ
suvaṇṇavaṇṇanā 3- viya dhātuyo vikiranti seyyathāpi amhākaṃ bhagavato.
      Manussā tassa bhagavato ekaṃyeva dhātugharaṃ katvā cetiyaṃ patiṭṭhāpesuṃ.
Yojanaṃ ubbedhena parikkhepena ca. Tassa ekekagāvutantarāni cattāri dvārāni
ahesuṃ, ekaṃ dvāraṃ kiṃkirājā 4- aggahesi, ekaṃ tasseva putto paṭhavindharo
nāma, ekaṃ senāpatippamukhā amaccā, ekaṃ seṭṭhippamukhā jānapadā.
Rattasuvaṇṇamayā ekagghanā rattasuvaṇṇarasapaṭibhāgā ca nānāratanamayā iṭṭhakā
ahesuṃ ekekā satasahassagghanikā. Te haritālamanosilāhi mattikākiccaṃ surabhitelena
udakakiccañca katvā taṃ cetiyaṃ patiṭṭhāpesuṃ.
@Footnote: 1 cha.Ma. ekaccehi                        2 Sī. saṇṭhahiṃsu
@3 cha.Ma.,i. suvaṇṇacuṇṇāni                   4 cha.Ma. kikīrājā

---------------------------------------------------------------------------------------------
page224.
      Evaṃ patiṭṭhite cetiye dve kulaputtā sahāyakā nikkhamitvā sammukhasāvakānaṃ
therānaṃ santike pabbajiṃsu. Dīghāyukabuddhānañhi sammukhasāvakāyeva pabbājenti
upasampādenti nissayaṃ denti, itare na labhanti. Tato te kulaputtā "sāsane
bhante kati dhurānī"ti pucchiṃsu. Therā "dve dhurānī"ti kathesuṃ "vāsadhuraṃ
pariyattidhuran"ti. Tattha pabbajitena kulaputtena ācariyupajjhāyasantike pañca
vassāni vasitvā vattappaṭivattaṃ pūretvā pātimokkhaṃ dve tīṇi bhāṇavārasuttantāni
ca paguṇaṃ katvā kammaṭṭhānaṃ uggahetvā kule vā gaṇe vā
nirālayena araññaṃ pavisitvā arahattasacchikiriyāya ghaṭitabbaṃ vāyamitabbaṃ, etaṃ
vāsadhuraṃ. Attano thāmena pana ekaṃ vā nikāyaṃ pariyāpuṇitvā dve vā pañca
vā nikāye pariyattito ca atthato ca suvisuddhaṃ 1- sāsanaṃ anuyuñjitabbaṃ, etaṃ
pariyattidhuranti. Atha te kulaputtā "dvinnaṃ dhurānaṃ vāsadhurameva seṭṭhan"ti
vatvā "mayaṃ panamhā daharā, vuḍḍhakāle vāsadhuraṃ paripūressāma, pariyattidhuraṃ
tāva pūressāmā"ti pariyattiṃ ārabhiṃsu. Te pakatiyāva paññavanto nacirasseva
sakale buddhavacane pakataññuno vinaye ca ativiya vinicchayakusalā ahesuṃ. Tesaṃ
pariyattiṃ nissāya parivāro uppajji, parivāraṃ nissāya lābho, ekamekassa
pañcasatā pañcasatā bhikkhū parivārā ahesuṃ. Te satthu sāsanaṃ dīpentā vihariṃsu,
puna buddhakālo viya ahosi.
      Tadā dve bhikkhū gāmakāvāse viharanti dhammavādī ca adhammavādī ca.
Adhammavādī caṇḍo hoti pharuso mukharo, tassa ajjhācāro itarassa pākaṭo
hoti. Tato naṃ "idaṃ te āvuso kammaṃ sāsanassa appatirūpan"ti codesi, so
"kinte diṭṭhaṃ kinte sutan"ti vikkhipati. Itaro "vinayadharā jānissantī"ti āha.
@Footnote: 1 cha.Ma. suvisadaṃ

---------------------------------------------------------------------------------------------
page225.
Tato adhammavādī "sace imaṃ vatthuṃ vinayadharā vinicchinissanti, addhā me sāsane
patiṭṭhā na bhavissatī"ti ñatvā attano pakkhaṃ kātukāmo tāvadeva parikkhāre
ādāya te dve there upasaṅkamitvā samaṇaparikkhāre datvā tesaṃ nissayena
viharitumāraddho, sabbañca nesaṃ upaṭṭhānaṃ karonto sakkaccaṃ vattappaṭivattiṃ
pūretukāmo viya akāsi. Tato ekadivasaṃ upaṭṭhānaṃ gantvā vanditvā tehi
vissajjiyamānopi aṭṭhāsiyeva, therā "kiṃ kiñci vattabbaṃ atthī"ti taṃ pucchiṃsu.
So "āma bhante ekena me bhikkhunā saha ajjhācāraṃ paṭicca vivādo atthi, so
yadi taṃ vatthuṃ idhāgantvā ārocessati, 1- yathāvinicchayaṃ na vinicchinitabban"ti.
Therā "osaṭaṃ vatthuṃ yathāvinicchayaṃ avinicchinituṃ na vaṭṭatī"ti āhaṃsu. So "evaṃ
kariyamāne bhante mama sāsane patiṭṭhā natthi, mayhametaṃ pāpaṃ hoti, mā taṃ
tumhepi vinicchinitthā"ti. 2- Te tena nippīḷiyamānā sampaṭicchiṃsu. So tesaṃ
paṭiññaṃ gahetvā puna taṃ āvāsaṃ gantvā "sabbaṃ vinayadharānaṃ santike
niṭṭhitan"ti dhammavādiṃ suṭṭhutaraṃ avamaññanto pharusena samudācarati. Dhammavādī
"nisittako 3- ayaṃ jāto"ti tāvadeva nikkhamitvā therānaṃ parivāraṃ bhikkhusahassaṃ
upasaṅkamitvā āha "nanu āvuso osaṭaṃ vatthuṃ 4- yathādhammaṃ vinicchinitabbaṃ,
anosārāpetvā eva vā aññamaññaṃ accayaṃ desāpetvā sāmaggī kātabbā, ime
pana therā neva vatthuṃ vinicchiniṃsu, na sāmaggiṃ akaṃsu, kinnāmetan"ti. Tepi sutvā
tuṇhī ahesuṃ "nūna kiñci ācariyehi ñātan"ti. Tato adhammavādī okāsaṃ
labhitvā "tvaṃ pubbe `vinayadharā jānissantī'ti bhaṇasi, idāni tesaṃ vinayadharānaṃ 5-
ārocehi taṃ vatthun"ti taṃ dhammavādiṃ pīḷetvā "ajjatagge parājito tvaṃ mā
@Footnote: 1 cha.Ma. āroceti
@2 cha.Ma. mā tumhe vinicchinathāti 3 Ma. nirāsaṅko, cha. nissaṅko
@4 cha.Ma. vatthu  5 Sī. imedāni te vinayadharā, Ma. imesaṃ dāni vinayadharānaṃ

---------------------------------------------------------------------------------------------
page226.
Taṃ āvāsaṃ āgacchī"ti vatvā pakkāmi. Tato dhammavādī there upasaṅkamitvā "tumhe
sāsanaṃ anapekkhitvā `amhe upaṭṭhesi paritosesī'ti puggalamevāpekkhitvā, 1-
sāsanaṃ arakkhitvā puggalaṃ arakkhittha, 2- ajjatagge dāni tumhākaṃ vinicchayaṃ
vinicchinituṃ na vaṭṭati, ajja parinibbuto kassapo bhagavā"ti mahāsaddena kanditvā
"naṭṭhaṃ satthu sāsanan"ti paridevamāno pakkāmi.
      Atha kho te bhikkhū saṃviggamānasā "mayaṃ puggalamanurakkhantā sāsanaratanaṃ sobbhe
pakkhipimhā"ti kukkuccaṃ uppādesuṃ. Te teneva kukkuccena upetā saṃyuttā
kālaṃ 3- katvā sagge nibbattituṃ asakkontā ekācariyo himavati hemavate
pabbate nibbatti hemavato yakkhoti nāmena, dutiyācariyo majjhimappadese
sātapabbate sātāgiroti nāmena. Tepi nesaṃ parivārā bhikkhū tesaṃyeva
anuvattitvā sagge nibbattituṃ asakkontā tesaṃ parivārā yakkhāva hutvā
nibbattiṃsu. Tesaṃ pana paccayadāyakā gahaṭṭhā devaloke nibbattiṃsu. Hemavatasātāgirā
aṭṭhavīsatiyakkhasenāpatīnamabbhantarā mahānubhāvā yakkharājāno ahesuṃ.
      Yakkhasenāpatīnañca ayaṃ dhammatā:- māse māse aṭṭha divasāni
dhammavinicchayanatthaṃ himavati manosilātale nāgavatimaṇḍape 4- devatānaṃ sannipāto
hoti, tattha sannipatitabbanti. Atha sātāgirahemavatā tasmiṃ samāgame aññamaññaṃ
disvā sañjāniṃsu, "tvaṃ samma kuhiṃ uppanno, tvaṃ kuhiṃ uppanno"ti attano
attano uppattiṭṭhānañca pucchitvā vippaṭisārino ahesuṃ "naṭṭhā mayaṃ samma,
pubbe vīsati vassasahassāni samaṇadhammaṃ katvā ekaṃ pāpasahāyaṃ nissāya
yakkhayoniyaṃ uppannā, amhākaṃ pana paccayadāyakā kāmāvacaradevesu nibbattā"ti.
@Footnote: 1 cha.Ma. puggalameva apekkhittha             2 cha.Ma. rakkhittha
@3 cha.Ma. upahatāsayattā kālaṃ              4 Sī. bhagalavatipabbate

---------------------------------------------------------------------------------------------
page227.
Atha naṃ sātāgiro āha "mārisa himavā nāma acchariyabbhutasammato, kiñci
acchariyaṃ disvā vā sutvā vā mamāpi āroceyyāsī"ti. Hemavatopi āha "mārisa
majjhimadeso nāma acchariyabbhutasammato, kiñci acchariyaṃ disvā vā sutvā vā
mamāpi āroceyyāsī"ti. Evaṃ tesu dvīsu sahāyesu aññamaññaṃ katikaṃ katvā
tameva uppattiṃ ariñcitvā 1- vasamānesu ekaṃ buddhantaraṃ vītivattaṃ, mahāpaṭhavī
ekayojanatigāvutamattaṃ ussadā.
      Atha amhākaṃ bodhisatto dīpaṅkarapādamūle katapaṇidhāno yāva vessantarajātakaṃ,
tāva pāramiyo pūretvā tusitabhavane uppajjitvā tattha yāvatāyukaṃ ṭhatvā dhammapadanidāne
vuttanayeneva 2- devatāhi abhiyācito 3- pañca mahāvilokanāni viloketvā
devatānaṃ ārocetvā dvattiṃsāya pubbanimittesu vattamānesu idha paṭisandhiṃ
aggahesi dasasahassīlokadhātuṃ kampetvā, tāni disvāpi ime rājayakkhā "iminā
kāraṇena nibbattānī"ti na jāniṃsu. "khiḍḍāpasutattā nevaddasaṃsū"ti eke.
Esa nayo jātiyaṃ abhinikkhamane bodhiyañca. Dhammacakkappavattane pana pañcavaggiye
āmantetvā bhagavati tiparivaṭṭaṃ dvādasākāraṃ varadhammacakkaṃ pavattente
mahābhūmicālaṃ pubbanimittaṃ pāṭihāriyāni ca etesaṃ eko sātāgiroyeva paṭhamaṃ
addasa. Nibbattikāraṇañca tesaṃ ñatvā sapariso bhagavantaṃ upasaṅkamma desanaṃ 4-
assosi, na ca kiñci visesaṃ adhigacchi. Kasmā? so hi dhammaṃ suṇanto
hemavataṃ anussaritvā "āgato nu kho me sahāyako, no"ti parisaṃ oloketvā
taṃ apassanto "vañcito 5- me sahāyo, yo evaṃ vicitrapaṭibhānaṃ bhagavato
dhammadesanaṃ na suṇātī"ti vikkhittacitto ahosi. Bhagavā ca atthaṅgatepi sūriye
desanaṃ na niṭṭhāpesi.
@Footnote: 1 cha.Ma. avivajjetvā
@2 cha.Ma. vuttanayena             3 cha.Ma. āyācito
@4 cha.Ma. dhammadesanaṃ             5 Ma. papañcito

---------------------------------------------------------------------------------------------
page228.
      Atha sātāgiro "sahāyaṃ gahetvā tena sahāgamma dhammadesanaṃ sossāmī"ti
assayānahatthiyānagaruḷayānādīni māpetvā pañcahi yakkhasatehi parivuto
himavantābhimukho pāyāsi. Tadā hemavatopi yasmā paṭisandhijātiabhinikkhamanabodhi-
parinibbānesveva dvattiṃsa pubbanimittāni hutvāva pativigacchanti, na
ciraṭṭhitikāni honti, dhammacakkappavattane pana tāni savisesāni hutvā cirataraṃ ṭhatvā
nirujjhanti, tasmā himavati taṃ acchariyapātubhāvaṃ "yato ahaṃ jāto, na kadāci
ayaṃ pabbato evaṃ abhirāmo bhūtapubbo, handa dāni mama sahāyaṃ gahetvā
āgamma tena saha imaṃ pupphasiriṃ anubhavissāmī"ti tatheva majjhimadesābhimukho
āgacchati. Te ubhopi rājagahassa upari samāgantvā aññamaññassa āgamanakāraṇaṃ
pucchiṃsu. Hemavato āha "yato ahaṃ mārisa jāto, nāyaṃ pabbato evaṃ
akālakusumitehi rukkhehi abhirāmo bhūtapubbo, tasmā etaṃ pupphasiriṃ tayā saddhiṃ
anubhavissāmīti āgatomhī"ti. Sātāgiro āha "jānāsi pana tvaṃ mārisa yena
kāraṇena imaṃ akālapupphapāṭihāriyaṃ jātan"ti. Na jānāmi mārisāti. Imaṃ
mārisa pāṭihāriyaṃ na kevalaṃ himavanteyeva, apica kho pana dasasahassilokadhātūsu
nibbattaṃ, sammāsambuddho loke uppanno, ajja dhammacakkaṃ pavattesi, tena
kāraṇenāti. Evaṃ sātāgiro hemavatassa buddhuppādaṃ kathetvā taṃ bhagavato
santikaṃ ānetukāmo imaṃ gāthamāha. Keci pana gotamake cetiye viharante
bhagavati ayamevamāhāti bhaṇanti "ajja pannaraso"ti.
      [153] Tattha ajjāti ayaṃ rattindivo pakkhagaṇanato pannaraso, upavasitabbato
uposatho. Tīsu vā uposathesu ajja pannaraso uposatho, na cātuddasī uposatho,
na sāmaggīuposatho. Yasmā vā pātimokkhuddesaaṭṭhaṅgaupavāsapaññattidivasādīsu
sambahulesu atthesu uposathasaddo pavattati. 1- "āyāmāvuso kappina uposathaṃ
@Footnote: 1 cha.Ma. vattati

---------------------------------------------------------------------------------------------
page229.
Gamissāmā"tiādīsu hi pātimokkhuddese uposathasaddo. "evaṃ aṭṭhaṅgasamannāgato
kho visākhe uposatho upavuttho"tiādīsu 1- pāṇātipātā veramaṇiādikesu aṭṭhaṅgesu.
"suddhassa ve sadā phaggu, suddhassuposatho sadā"tiādīsu 2- upavāse. "uposatho
nāma nāgarājā"tiādīsu 3- paññattiyaṃ. "tadahuposathe pannarase sīsanhātassā"ti-
ādīsu 4- divase. Tasmā anavasesatthaṃ 5- paṭikkhipitvā āsāḷhīpuṇṇamadivasaṃyeva
niyāmento āha "ajja pannaraso uposatho"ti. Pāṭipado dutiyoti evaṃ
gaṇiyamāne ajja pannaraso divasoti attho.
      Divibhavāti dibyā, dibyāni 6- ettha atthīti dibyā. 7- Kāni tāni?
Rūpāni. Tañhi rattiṃ devānaṃ dasasahassilokadhātuto sannipatitānaṃ
sarīravatthābharaṇavimānappabhāhi abbhādiupakkilesavirahitāya candappabhāya ca sakalajambudīpo
alaṅkato ahosi, visesālaṅkato ca paramavisuddhidevassa bhagavato sarīrappabhāya.
Tenāha "dibyā ratti upaṭṭhitā"ti.
      Evaṃ rattiguṇavaṇṇanāpadesenapi sahāyassa cittappasādaṃ janento
buddhuppādaṃ kathetvā āha "anomanāmaṃ satthāraṃ handa passāma gotaman"ti.
Tattha anomehi alāmakehi sabbākāraparipūrehi gaṇehi nāmaṃ assāti anomanāmo.
Tathā hissa "bujjhitā saccānīti buddho, bodhetā pajāyāti buddho"tiādinā 8-
nayena buddhoti anomehi guṇehi nāmaṃ, "bhaggarāgoti bhagavā, bhaggadosoti
bhagavā"tiādinā 9- nayena ca anomehi guṇehi nāmaṃ. Esa nayo "arahaṃ
sammāsambuddho vijjācaraṇasampanno"tiādīsu. Diṭṭhadhammikādīsu vā atthesu
@Footnote: 1 aṅ.aṭṭhaka. 23/133/260 (syā)   2 Ma.mū. 12/79/52  3 dī.mahā. 10/246/151,
@Ma.u. 14/258/225  4 dī.pā. 11/83/51, Ma.u. 14/256/223  5 cha.Ma. avasesatthaṃ
@6 cha.Ma. divi bhavāni dibbāni   7 cha.Ma. dibbā, evamuparipi   8 khu.mahā. 29/893/560
@  (syā), khu.cūḷa. 30/546/271 (syā), khu.paṭi. 31/386/261 (syā)
@9 khu.mahā. 29/379/252 (syā)

---------------------------------------------------------------------------------------------
page230.
Devamanusse anusāsati "imaṃ pajahatha imaṃ samādāya vattathā"ti satthā. Apica "satthā
bhagavā satthavāho, yathā satthavāho satte kantāraṃ tāretī"tiādinā 1-
niddese vuttanayenāpi satthā. Taṃ anomanāmaṃ satthāraṃ. Handāti byavasānatthe
nipāto. Passāmāti tena attānaṃ saha saṅgahetvā paccuppannavacanaṃ gotamanti
gotamagottaṃ. Kiṃ vuttaṃ hoti? "satthā, na satthā"ti mā vimatiṃ akāsi,
ekantabyavasito 2- hutvāva ehi passāma gotamanti.
      [154] Evaṃ vutte hemavato "ayaṃ satāgiro `anomanāmaṃ satthāran'ti
bhaṇanto tassa sabbaññutaṃ pakāseti, sabbaññuno ca dullabhā loke,
sabbaññupaṭiññehi pūraṇādisadiseheva loko upadduto, so pana yadi sabbaññū, addhā
tādilakkhaṇappatto bhavissati, tena taṃ evaṃ pariggaṇhissāmī"ti cintetvā
tādilakkhaṇaṃva 3- pucchanto āha "kacci mano"ti.
      Tattha kaccīti pucchā. Manoti cittaṃ. Supaṇihitoti suṭṭhu ṭhapito, acalo
asampavedhī. Sabbesu bhūtesu sabbabhūtesu. Tādinoti tādilakkhaṇappattasseva sato.
Pucchā eva vā ayaṃ "so te satthā sabbabhūtesu tādī, 4- udāhu iṭṭhe aniṭṭhe
cāti evarūpe ārammaṇe. Saṅkappāti vitakkā. Vasīkatāti vasaṃ gamitā. Kiṃ vuttaṃ hoti?
yaṃ tvaṃ satthāraṃ vadasi, tassa te satthuno kacci tādilakkhaṇappattassa sato sabbabhūtesu
mano supaṇihito, udāhu yāva calanappaccayaṃ na labhati, tāva supaṇihito viya
khāyati. So vā te satthā kacci sabbabhūtesu samacittena tādī, udāhu no, ye
ca kho iṭṭhāniṭṭhesu ārammaṇesu rāgadosavasena saṅkappā uppajjeyyuṃ, tyāssa
kacci vasīkatā, udāhu kadāci tesampi vasena vattatīti.
      [155] Tato sātāgiro bhagavato sabbaññubhāve byavasitattā sabbe
sabbaññuguṇe anujānanto āha "mano cassa supaṇihito"tiādi. Tattha supaṇihitoti
@Footnote: 1 khu.mahā. 29/885/545 (syā)            2 Ma. ekantabyavasiko
@3 cha.Ma. tādilakkhaṇaṃ                       4 cha.Ma. tādī, evamuparipi

---------------------------------------------------------------------------------------------
page231.
Suṭṭhu ṭhapito, paṭhavīsamo avirujjhanaṭṭhena, sinerusamo suppatiṭṭhitācalanaṭṭhena,
indakhīlasamo catubbidhamāraparavādigaṇehi akampiyaṭṭhena. Anacchariyametaṃ, 1- bhagavato
idāni sabbākārasampannattā sabbaññubhāve ṭhitassa mano supaṇihito acalo
bhaveyya, yassa tiracchānabhūtassāpi sarāgādikāle chaddantanāgakule uppannassa
savisena sallena viddhassa acalo ahosi, vadhakepi tasmiṃ na padussi, aññadatthu tasseva
attano dante chetvā adāsi, tathā mahākapibhūtassa mahatiyā silāya sīle
pahaṭassāpi tasseva ca maggaṃ dassesi, tathā vidhurapaṇḍitabhūtassa pādesu gahetvā
saṭṭhiyojane kāḷapabbatapapāte pakkhittassāpi aññadatthu tasseva yakkhassatthāya
dhammaṃ desesi. Tasmā sammadeva āha sātāgiro "mano cassa supaṇihito"ti.
      Sabbabhūtesu tādinoti sabbasattesu tādilakkhaṇappattasseva sato mano
supaṇihito, na yāva paccayaṃ na labhatīti attho. Tattha bhagavato tādilakkhaṇaṃ
pañcadhā veditabbaṃ. Yathāha:-
              "bhagavā pañcahākārehi tādī, iṭṭhāniṭṭhe tādī,  cattāvīti
           tādī, muttāvīti tādī, tiṇṇāvīti tādī, tanniddesāti tādī. Kathaṃ
           bhagavā iṭṭhāniṭṭhe tādī? bhagavā lābhepi tādī"ti.
      Evamādi sabbaṃ niddese 2- vuttanayena gahetabbaṃ. Lābhādayo ca tassa
mahāaṭṭhakathāyaṃ vitthāritanayena gahetabbā. 3- "pucchā eva vā ayaṃ, so te
satthā sabbabhūtesu tādī, no"ti. Imasmimpi vikappe sabbabhūtesu samacittatāya tādī
amhākaṃ satthāti attho. Ayaṃ hi bhagavā sukhūpasaṃhārakāmatāya dukkhāpanayanakāmatāya
ca sabbasattesu samacitto, yādiso attani, tādiso paresu. Yādiso mātari
mahāmāyāya, tādiso ciñcamāṇavikāya. Yādiso pitari suddhodane, tādiso suppabuddhe.
@Footnote: 1 cha.Ma. anacchariyañcetaṃ    2 khu.mahā. 29/180/138 (syā)    3 cha.Ma. veditabbā

---------------------------------------------------------------------------------------------
page232.
Yādiso putte rāhule, tādiso vadhakesu devadattadhanapālakaaṅgulimālādīsu. Sadevake
lokepi tādī. Tasmā sammadevāha sātāgiro "sabbabhūtesu tādino"ti.
      Atho iṭṭhe aniṭṭhe cāti ettha pana evaṃ attho daṭṭhabbo:-
yaṃ kiñci iṭṭhaṃ vā aniṭṭhaṃ vā ārammaṇaṃ, sabbappakārehi tattha ye rāgadosavasena
saṅkappā uppajjeyyuṃ, tyāssa anuttarena maggena rāgādīnaṃ pahīnattā
vasīkatā, na kadāci tesaṃ vase vattati. So hi bhagavā anāvilasaṅkappo
suvimuttacitto suvimuttapaññoti. Ettha ca supaṇihitamanatāya ayonisomanasikārābhāvo
vutto. Sabbabhūtaiṭṭhāniṭṭhesu tādī so 1- yattha bhaveyya, taṃ sattasaṅkhārabhedato
duvidhamārammaṇaṃ vuttaṃ. Saṅkappavasībhāvena tasmiṃ ārammaṇe tassa manasikārassābhāvato 2-
kilesappahānaṃ vuttaṃ. Supaṇihitamanatāya ca manosamācārasuddhi, sabbabhūtesu tāditāya
ca kāyasamācārasuddhi, saṅkappavasībhāvena 3- vitakkamūlakattā vācāya ca vacīsamācārasuddhi.
Tathā supaṇihitamanatāya ca lobhādisabbadosābhāvo, sabbabhūtesu tāditāya
mettādiguṇasambhavo, 4- saṅkappavasībhāvena paṭikūle appaṭikūlasaññitādibhedā
ariyiddhi, tāya cassa sabbaññubhāvo vutto hotīti veditabbo.
      [156] Evaṃ hemavato pubbe manodvāravaseneva tādibhāvaṃ pucchitvā
tañca paṭijānantaṃ vīmaṃsitvā 5- daḷhīkammatthaṃ idāni dvārattayavasenāpi pubbe
vā saṅkhepena kāyavacīmanodvārasuddhiṃ pucchitvā tañca paṭijānantaṃ vīmaṃsitvā 5-
daḷhīkammatthameva vitthārenāpi pucchanto āha "kacci adinnan"ti. Tattha
gāthābandhasukhatthāya paṭhamaṃ adinnādānaviratiṃ pucchi. Ārā pamādamhāti pañcasu
kāmaguṇesu cittavossaggato dūrībhāvena abrahmacariyaviratiṃ pucchati. "ārā
pamadamhā"tipi vā paṭhanti, ārā mātugāmāti vuttaṃ hoti. Jhānaṃ na riñcatīti
@Footnote: 1 Sī. iṭṭhāniṭṭhesu hi so, cha.Ma. sabbabhūtesu iṭṭhāniṭṭhehi so
@2 cha.Ma. manasikārābhāvato     3 Sī. saṅkappesu vasībhāvena
@4 cha.Ma. mettādiguṇasambhāvo   5 cha.Ma. paṭijānantamimaṃ sutvā

---------------------------------------------------------------------------------------------
page233.
Iminā pana tassāyeva tividhāya kāyaduccaritaviratiyā balavabhāvaṃ pucchati. Jhānayuttassa
hi virati balavatī hotīti.
      [157] Atha sātāgiro yasmā bhagavā na kevalaṃ etarahi, atītepi addhāne
dīgharattaṃ adinnādānādīhi paṭivirato, tassāyeva 1- viratiyā ānubhāvena taṃ taṃ
mahāpurisalakkhaṇaṃ paṭilabhati, sadevako cassa loko "adinnādānā paṭivirato samaṇo
gotamo"tiādinā nayena vaṇṇaṃ bhāsati, tasmā vissaṭṭhāya vācāya sīhanādaṃ nadanto
āha "na so adinnaṃ ādiyatī"ti. Taṃ atthato pākaṭameva. Imissāpi gāthāya
tatiyapāde "pamādamhā pamadamhā"ti duvidhā pāṭho. Catutthapādeva 2- jhānaṃ na
riñcatīti jhānaṃ rittakaṃ suññakaṃ na karoti, na pariccajatīti attho veditabbo.
      [158] Evaṃ kāyadvāre suddhiṃ sutvā idāni vacīdvāre suddhiṃ pucchanto
āha "kacci musā na bhaṇatī"ti. Ettha khīṇātīti khīṇo, vihiṃsati bādhatīti attho.
Vācāya patho byapatho, khīṇo byapatho assāti khīṇabyapatho. Taṃ nakārena paṭisedhetvā
pucchati "na khīṇabyapatho"ti, na pharusavācoti vuttaṃ hoti. "nākhīṇabyapatho"tipi
pāṭho, nākhīṇavacanoti attho. Pharusavacanaṃ hi paresaṃ hadayesu akhīyamānaṃ 3-
tiṭṭhati, tādivacano kacci na soti vuttaṃ hoti. Vibhūtīti vināso, vibhūtiṃ kāsati
karoti vāti 4- vibhūtikaṃ, vibhūtikameva vebhūtikaṃ, vebhūtiyantipi vuccati,
pesuññassetaṃ adhivacanaṃ. Tañhi sattānaṃ aññamaññato bhedena vināsaṃ karoti. Sesaṃ
uttānatthameva.
      [159] Atha sātāgiro yasmā bhagavā na kevalaṃ etarahi, atītepi addhāne
dīgharattaṃ musāvādādīhi paṭivirato, tassāyeva 5- ca viratiyā ānubhāvena taṃ taṃ
mahāpurisalakkhaṇaṃ paṭilabhati, sadevako cassa loko "musāvādā paṭivirato samaṇo
@Footnote: 1 cha.Ma. tassā tassāyeva ca     2 cha.Ma. ca    3 Sī. akhiyyamānaṃ, ka. khīṇamānaṃ
@4 Sī.,Ma. kāyati karoti cāti                 5 cha.Ma. tassā tassāyeva

---------------------------------------------------------------------------------------------
page234.
Gotamo"ti vaṇṇaṃ bhāsati, tasmā vissaṭṭhāya vācāya sīhanādaṃ nadanto āha
"musā ca so na bhaṇatī"ti. Tattha musāti vinidhāya diṭṭhādīnaṃ 1- paravisaṃvādanavacanaṃ,
taṃ so na bhaṇati. Dutiyapāde pana paṭhamatthavasena na khīṇabyapathoti, dutiyatthavasena
nākhīṇabyapathoti pāṭho. Catutthapāde mantāti paññā vuccati. Bhagavā yasmā
tāya mantāya paricchinditvā atthameva bhāsati atthato anapetavacanaṃ, na samphaṃ.
Aññāṇapurekkhārañhi niratthakaṃ vacanaṃ buddhānaṃ natthi, tasmā āha "mantā
atthaṃ so bhāsatī"ti. Sesamettha pākaṭameva.
      [160] Evaṃ vacīdvārasuddhimpi sutvā idāni manodvārasuddhiṃ pucchanto
āha "kacci na rajjati kāmesū"ti tattha kāmāti vatthukāmā. Tesu
kilesakāmena na rajjatīti pucchanto anabhijjhālutaṃ pucchati. Anāvilanti pucchanto
byāpādenāvilabhāvaṃ sandhāya abyāpādataṃ pucchati. Mohaṃ atikkantoti pucchanto
yena mohena mūḷho micchādiṭṭhiṃ gaṇhāti, tassātikkamena sammādiṭṭhitaṃ
pucchati. Dhammesu cakkhumāti pucchanto sabbadhammesu appaṭihatassa ñāṇacakkhuno,
pañcacakkhuvisayesu vā dhammesu pañcannampi cakkhūnaṃ vasena sabbaññutaṃ pucchati
"dvārattayapārisuddhiyāpi sabbaññū na hotī"ti cintetvā.
      [161] Atha sātāgiro yasmā bhagavā appatvāva arahattaṃ anāgāmimaggena
kāmarāgabyāpādānaṃ pahīnattā neva kāmesu rajjati, na byāpādena āvilacitto,
sotāpattimaggeneva ca micchādiṭṭhipaccayassa saccapaṭicchādakamohassa pahīnattā mohaṃ
atikkanto, sāmaṃ ca saccāni abhisambujjhitvā buddhoti vimokkhantikaṃ nāmaṃ
yathāvuttāni ca cakkhūni paṭilabhati, tasmā tassa manodvārasuddhiṃ sabbaññutañca
ugghosento āha "na so rajjati kāmesūti.
@Footnote: 1 cha.Ma. diṭṭhādīni

---------------------------------------------------------------------------------------------
page235.
      [162] Evaṃ hemavato bhagavato dvārattayapārisuddhiṃ sabbaññutañca
sutvā tuṭṭho uddhaggo atītajātiyaṃ bāhusaccavisadāya paññāya asajjamānavacanapatho
hutvā acchariyabbhutarūpe sabbaññuguṇe sotukāmo āha "kacci vijjāya sampanno"ti.
Tattha vijjāya sampannoti iminā dassanasampattiṃ pucchati, saṃsuddhacāraṇoti
iminā gamanasampattiṃ. Chandavasena cettha dīghaṃ katvā cākāramāha, saṃsuddhacaraṇoti
attho. Āsavā khīṇāti iminā etāya dassanagamanasampattiyā pattabbāya
āsavakkhayasaññitāya paṭhamanibbānadhātuyā pattiṃ pucchi, natthi punabbhavoti iminā
dutiyanibbānadhātupattisamatthataṃ, paccavekkhaṇajhānena vā paramassāsampattiṃ ñatvā
ṭhitabhāvaṃ.
      [163] Tato yā esā "so anekavihitaṃ pubbenivāsan"tiādinā 1-
nayena bhayabheravādīsu tividhā, "so evaṃ samāhite citte .pe. Āneñjappatte
ñāṇadassanāya cittaṃ abhinīharatī"tiādi 2- nayena ambaṭṭhādīsu aṭṭhavidhā vijjā
vuttā, tāya yasmā sabbāyapi sabbākārasampannāya bhagavā upeto. Yaṃ cetaṃ
"idha mahānāma ariyasāvako sīlasampanno hoti, indriyesu guttadvāro hoti,
bhojane mattaññū hoti, jāgariyaṃ anuyutto hoti, sattahi saddhammehi samannāgato
hoti, catunnaṃ jhānānaṃ ābhicetasikānaṃ diṭṭhadhammasukhavihārānaṃ nikāmalābhī hotī"ti
evaṃ uddisitvā "kathañca mahānāma ariyasāvako sīlasampanno hotī"tiādinā 3-
nayena sekhasutte niddiṭṭhaṃ pannarasappabhedaṃ caraṇaṃ, taṃ ca yasmā
sabbūpakkilesappahānena bhagavato ativiya saṃsuddhaṃ. Yepime kāmāsavādayo cattāro āsavā,
tepi yasmā sabbe saparivārā savāsanā bhagavato khīṇā. Yasmā ca imāya vijjācaraṇa-
sampadāya khīṇāsavo hutvā tadā bhagavā "natthi dāni punabbhavo"ti paccavekkhitvā
@Footnote: 1 Ma.mū. 12/49/28     2 dī.Sī. 9/279/99
@3 Ma.Ma. 13/24/18

---------------------------------------------------------------------------------------------
page236.
Ṭhito, tasmā sātāgiro ca bhagavato sabbaññubhāve byapathena 1- samussāhitahadayo
sabbepi te guṇe anujānanto āha "vijjāya ceva sampanno"ti.
      [164] Tato hemavato "sammāsambuddho bhagavā"ti nikkaṅkho hutvā
ākāse ṭhitoyeva bhagavantaṃ pasaṃsanto sātāgirañca anumodento 2- āha
"sampannaṃ munino cittan"ti. Tassattho:- sampannaṃ munino cittaṃ, "mano
cassa supaṇihito"ti ettha vuttatādibhāvena puṇṇaṃ sampannaṃ, "na so adinnaṃ
ādiyatī"ti ettha vuttakāyakammunā, "na so rajjati kāmesū"ti ettha
vuttamanokammunā ca puṇṇaṃ sampannaṃ, "musā ca so na bhaṇatī"ti ettha
vuttabyapathena ca vacīkammunāti vuttaṃ hoti. Evaṃ sampannacittaṃ ca anuttarāya
vijjāsampadāya caraṇasampadāya ca sampannattā vijjācaraṇasampannaṃ imehi
guṇehi "mano cassa supaṇihito"tiādinā nayena dhammato naṃ pasaṃsasi,
sabhāvato tacchato bhūtato eva naṃ pasaṃsasi, na kevalaṃ saddhāmattakenāti dasseti.
      [165-166] Tato sātāgiropi "evametaṃ mārisa, suṭṭhu tayā ñātaṃ ca
anumoditaṃ cā"ti adhippāyena tameva sambhāvento 3- āha "sampannaṃ munino
.pe. Dhammato anumodasī"ti. Evañca pana vatvā puna bhagavato dassane taṃ
abhitthavayamāno āha "sampannaṃ .pe. Handa passāma gotaman"ti.
      [167] Atha hemavato attano abhirucitaguṇehi purimajātibāhusaccabalena
bhagavantaṃ abhitthunanto sātāgiraṃ āha "eṇijaṅghaṃ .pe. Ehi passāma
gotaman"ti. Tassattho:- eṇimigasseva jaṅghā assāti eṇijaṅgho. Buddhānañhi
eṇimigasseva anupubbavaṭṭā jaṅghā honti, na purato nimmaṃsā pacchato suṃsumārakucchi
4- viya uddhumātā. Kisā ca buddhā honti dīgharassasamavaṭṭitayuttaṭṭhānesu
@Footnote: 1 cha.Ma. byavasāyena            2 Sī. saṃrādhento, cha.Ma. ārādhento
@3 cha.Ma. saṃrādhento            4 cha.Ma. susumārakucchi

---------------------------------------------------------------------------------------------
page237.
Tathārūpāya aṅgapaccaṅgasampattiyā, na parapurisā 1- viya thūlā. Paññāya
vilekhitakilesattā 2- vā kisā. Ajjhattikabāhirasapattaviddhaṃsanato vīRā. Ekāsanabhojitāya
ca parimitabhojitāya ca appāhārā, na dvittimattālopabhojitāya. Yathāha:-
            "ahaṃ kho pana udāyi appekadā iminā pattena samatittikampi
        bhuñjāmi, bhiyyopi bhuñjāmi. `appāhāro Samaṇo gotamo appāhāratāya
        ca vaṇṇavādī'ti iti ce maṃ udāyi sāvakā sakkareyyuṃ garukareyyuṃ māneyyuṃ
        pūjeyyuṃ, sakkatvā garukatvā upanissāya  vihareyyuṃ. Ye te udāyi
        mama sāvakā kosakāhārāpi aḍḍhakosakāhārāpi veḷuvāhārāpi
        aḍḍhaveḷuvāhārāpi, na maṃ te iminā dhammena sakkareyyuṃ .pe.
        Upanissāya vihareyyun"ti. 3-
      Āhāre chandarāgābhāvena alolupā aṭṭhaṅgasamannāgataṃ āhāraṃ āhārenti.
Moneyyasampattiyā munino. Anāgārikatāya vivekaninnamānasatāya ca vane
jhāyanti. Tenāha hemavato yakkho "eṇijaṅghaṃ .pe. Ehi passāma
gotaman"ti.
      [168] Evañca vatvā puna tassa bhagavato santike dhammaṃ sotukāmatāya
"sīhaṃvekacaran"ti imaṃ gāthamāha. Tassattho:- sīhaṃvāti durāsadaṭṭhena ca khamanaṭṭhena
ca nibbhayaṭṭhena ca kesarasīhasadisaṃ. Yāya taṇhāya "taṇhā dutiyo puriso"ti
vuccati, tassa abhāvena ekacaraṃ, ekissā lokadhātuyā dvinnaṃ buddhānaṃ
anuppattitopi ekacaraṃ. Khaggavisāṇasutte vuttanayenāpi cettha taṃtaṃattho
daṭṭhabbo. Nāganti punabbhavaṃ neva gantāraṃ nāgantāraṃ. Atha vā āguṃ na
karontītipi nāgo. Balavātipi nāgo. Taṃ nāgaṃ. Kāmesu anapekkhinanti dvīsupi
@Footnote: 1 cha.Ma. vacarapurisā                     2 cha.Ma. vilikhita...
@3 Ma.Ma. 13/242/218

---------------------------------------------------------------------------------------------
page238.
Kāmesu chandarāgābhāvena anapekkhinaṃ. Upasaṅkamma pucchāma, maccupāsappamocananti
taṃ evarūpaṃ mahesiṃ upasaṅkamma tebhūmakavaṭṭassa maccupāsassa pamocanaṃ vivaṭṭaṃ
nibbānaṃ pucchāma, yena vā upāyena dukkhasamudayasaṅkhātā maccupāsā pamuccati,
taṃ maccupāsappamocanaṃ pucchāmāti. Imaṃ gāthaṃ hemavato sātāgiraṃ sātāgiraparisaṃ
ca attano parisaṃ ca sandhāya āha.
      Tena kho pana samayena rājagahe 1- āsāḷhanakkhattaṃ ghositaṃ ahosi.
Atha samantato alaṅkatappaṭiyatte devanagare siriṃ paccanubhontī viya rājagahe
kāḷī nāma kuraragharikā upāsikā pāsādamāruyha sīhapañjaraṃ vivaritvā
gabbhaparissamaṃ 2- vinodentī pavātappadese utuggahaṇatthaṃ ṭhitā tesaṃ yakkhasenāpatīnaṃ
taṃ buddhaguṇappaṭisaṃyuttaṃ kathaṃ ādimajjhapariyosānato assosi, sutvā ca "evaṃ
vividhaguṇasamannāgatā buddhā"ti buddhārammaṇaṃ pītiṃ uppādetvā tāya nīvaraṇāni
vikkhambhitvā tattheva ṭhitā sotāpattiphale patiṭṭhāsi. Tato eva ca bhagavatā
"etadaggaṃ bhikkhave mama sāvikānaṃ upāsikānaṃ anussavappasannānaṃ, yadidaṃ kāḷī
upāsikā kuraragharikā"ti 3- etadagge ṭhapitā.
      [169] Tepi yakkhasenāpatayo sahassayakkhaparivārā majjhimayāmasamaye isipatanaṃ
patvā dhammacakkappavattitapallaṅkeneva nisinnaṃ bhagavantaṃ upasaṅkamma vanditvā
imāya gāthāya bhagavanti abhitthavitvā okāsamakārayiṃsu "akkhātāraṃ pavattāran"ti.
Tassattho:- ṭhapetvā taṇhaṃ tebhūmake dhamme "idaṃ kho bhikkhave dukkhaṃ
ariyasaccan"tiādinā 4- nayena saccānaṃ vavatthānakathāya akkhātāraṃ. "taṃ kho panidaṃ
dukkhaṃ ariyasaccaṃ pariññeyyanti me bhikkhave"tiādinā 4- nayena tesu kiccañāṇa-
katañāṇapavattanena pavattāraṃ. Ye vā dhammā yathā voharitabbā, tesu tathā
@Footnote: 1 cha.Ma. ayaṃ pāṭho na dissati         2 i. ghammaparissamaṃ
@3 aṅ.ekaka. 20/267/27/15/14    4 vi.mahā. 4/14/19, saṃ.mahā. 19/1081/367-8

---------------------------------------------------------------------------------------------
page239.
Vohārakathanena akkhātāraṃ, tesaṃyeva dhammānaṃ sattānurūpato pavattāraṃ.
Ugghaṭitaññuvipañcitaññūnaṃ vā desanāya akkhātāraṃ, veneyyānaṃ paṭipādanena pavattāraṃ.
Uddesena vā akkhātāraṃ, vibhaṅgena tehi tehi pakārehi vacanato pavattāraṃ.
Bodhipakkhiyānaṃ vā salakkhaṇakathanena akkhātāraṃ, sattānaṃ cittasantāne pavattanena
pavattāraṃ. Saṅkhepato vā tīhi parivaṭṭehi saccānaṃ kathanena akkhātāraṃ, vitthārato
pavattāraṃ. "saddhindriyādi dhammo, taṃ taṃ dhammaṃ pavattetīti dhammacakkan"ti 1-
evamādinā paṭisambhidānayena vitthāritassa pavattanena 2- pavattāraṃ.
      Sabbadhammānanti catubhūmakadhammānaṃ. Pāragunti chahākārehi pāragataṃ
abhiññāya pariññāya pahānena bhāvanāya sacchikiriyāya samāpattiyā. So hi
bhagavā sabbadhamme abhijānanto gatoti abhiññāpāragū, pañcupādānakkhandhe
parijānanto gatoti pariññāpāragū, sabbakilese pajahanto gatoti
pahānapāragū, cattāro magge bhāvento gatoti bhāvanāpāragū, nirodhaṃ
sacchikaronto gatoti sacchikiriyāpāragū, sabbasamāpattiyo samāpajjanto gatoti
samāpattipāragū. Evaṃ sabbadhammānaṃ pāraguṃ. Buddhaṃ verabhayātītanti aññāṇasayanato
paṭibuddhattā buddhaṃ, sabbena ca 3- saraṇavaṇṇanāyaṃ vuttenatthena buddhaṃ,
pañcaverabhayānaṃ atītattā verabhayātītaṃ. Evaṃ bhagavantaṃ abhitthavantā "mayaṃ pucchāma
gotaman"ti okāsamakārayiṃsu.
      [170] Atha nesaṃ yakkhānaṃ tejena ca paññāya ca atthāya 4- ca aggo
hemavato yathādhippetaṃ pucchitabbaṃ pucchanto "kismiṃ loko"ti imaṃ gāthamāha.
Tassādipāde kisminti bhāvena bhāvalakkhaṇe bhummavacanaṃ, kismiṃ uppanne loko
samuppanno hoti, 5- ayaṃ hi ettha adhippāyo. Sattalokasaṅkhāraloke sandhāya
@Footnote: 1 khu.paṭi. 31/40/373     2 cha.Ma. pavattanato      3 cha.Ma. vā
@4 cha.Ma. ayaṃ pāṭho na dissati                    5 cha.Ma. hotīti

---------------------------------------------------------------------------------------------
page240.
Pucchati. Kismiṃ kubbati santhavanti ahanti vā mamanti vā taṇhādiṭṭhisanthavaṃ
kisamiṃ kubbati, adhikaraṇatthe bhummavacanaṃ. Kissa lokoti upayogatthe sāmivacanaṃ,
kiṃ upādāya lokoti saṅkhyaṃ gacchatīti ayaṃ hi ettha adhippāyo. Kismiṃ lokoti
bhāvena bhāvalakkhaṇādhikaraṇatthesu 1- bhummavacanaṃ. Kismiṃ sati kena kāraṇena loko
vihaññati pīḷīyati bādhīyatīti ayaṃ hi ettha adhippāyo.
      [171] Atha bhagavā yasmā chasu ajjhattikabāhiresu āyatanesu uppannesu
sattaloko ca dhanadhaññādivasena saṅkhāraloko ca uppanno hoti, yasmā cettha
sattaloko tesveva chasu duvidhampi santhavaṃ karoti. Cakkhvāyatanaṃ vā hi
"ahaṃ maman"ti gaṇhanto 2- gaṇhāti avasesesu vā aññataraṃ. Yathāha "cakkhu
attāti yo vadeyya, taṃ na upapajjatī"tiādi. 3- Yasmā ca etāniyeva cha
upādāya duvidhopi lokoti saṅkhyaṃ gacchati, yasmā ca tesveva chasu sati sattaloko
dukkhapātubhāvena vihaññati, yathāha:-
              "hatthesu bhikkhave sati ādānanikkhepanaṃ hoti, pādesu
           sati abhikkamapaṭikkamo hoti, pabbesu sati samiñjanapasāraṇaṃ hoti,
           kucchismiṃ sati jighacchāpipāsā hoti, evameva kho bhikkhave cakkhusmiṃ
           sati cakkhusamphassapaccayā uppajjati. Ajjhattaṃ sukhadukkhan"tiādi. 4-
      Tathā tesu ādhārabhūtesu paṭihato saṅkhāraloko vihaññati. Yathāha:-
              "cakkhusmiṃ anidassane sappaṭighe paṭihaññati "iti ca
              "cakkhuṃ bhikkhave paṭihaññati manāpāmanāpesu rūpesū"ti 5- evamādi.
@Footnote: 1 cha.Ma. bhāvenabhāvalakkhaṇakāraṇatthesu       2 cha.Ma. ayaṃ pāṭho na dissati
@3 Ma.u. 14/422/362                 4 saṃ.saḷā. 18/305-308/214-5 (syā)
@5 abhi.dha. 34/597/182

---------------------------------------------------------------------------------------------
page241.
      Tathā tehiyeva kāraṇabhūtehi duvidhopi loko vihaññati. Yathāha:-
             "cakkhuṃ āviñjati 1- manāpāmanāpiyesu 2- rūpesū"ti ca, "cakkhuṃ
         bhikkhave ādittaṃ, rūpā ādittā, kena ādittaṃ, rāgagginā"ti 3-
         evamādi.
             Tasmā chaajjhattikabāhirāyatanavasena taṃ pucchaṃ vissajjento
         āha "../../bdpicture/chasu loko samuppanno"ti.
      [172] Atha so yakkho attanā vaṭṭavasena puṭṭhapañhaṃ bhagavatā
dvādasāyatanavasena 4- saṅkhipitvā vissajjitaṃ na suṭṭhu upalakkhetvā tañca atthaṃ
tappaṭipakkhañca ñātukāmo saṅkhepeneva vaṭṭavivaṭṭaṃ pucchanto āha "katamaṃ
tan"ti. Tattha upādātabbatthena upādānaṃ, dukkhasaccassetaṃ adhivacanaṃ. Yattha
loko vihaññatīti "../../bdpicture/chasu loko vihaññatī"ti evaṃ bhagavatā yattha chabbidhe
upādāne loko vihaññatīti vutto, taṃ katamaṃ upādānanti evaṃ upaḍḍhagāthāya
sarūpeneva dukkhasaccaṃ pucchi. Samudayasaccaṃ pana tassa kāraṇabhāvena gahitameva
hoti. Niyyānaṃ pucchitoti imāya pana upaḍḍhagāthāya maggasaccaṃ pucchi.
Maggasaccena hi ariyasāvako dukkhaṃ parijānanto, samudayaṃ pajahanto, nirodhaṃ
sacchikaronto, maggaṃ bhāvento ca 5- lokamhā niyyāti, tasmā niyyānanti
vuccati. Kathanti kena pakārena. Dukkhā pamuccatīti "upādānan"ti vuttā
vaṭṭadukkhā pamokkhaṃ pāpuṇāti. Evamettha sarūpeneva maggasaccaṃ pucchi, nirodhasaccaṃ
pana tassa visayabhāvena gahitameva hoti.
      [173] Evaṃ yakkhena sarūpena dassetvā ca adassetvā ca catusaccavasena
pañhaṃ puṭṭho bhagavā teneva nayena vissajjento āha "pañca kāmaguṇā"ti.
@Footnote: 1 cha.Ma. vihaññati               2 cha.Ma....manāpesu
@3 vi.mahā. 4/53/44-5, saṃ.saḷā. 18/31/23-4 (syā)
@4 cha.Ma. chāyatanavasena           5 cha.Ma. ayaṃ pāṭho na dissati

---------------------------------------------------------------------------------------------
page242.
Tattha pañcakāmaguṇasaṅkhātagocaraggahaṇena taggocarāni pañcāyatanāni gahitāneva
honti. Mano chaṭṭho etesanti manochaṭṭhā. Paveditāti pakāsitā. Ettha
ajjhattikesu chaṭṭhassa manāyatanassa gahaṇena tassa visayabhūtaṃ dhammāyatanaṃ
gahitameva hoti. Evaṃ "katamaṃ taṃ upādānan"ti imaṃ pañhaṃ vissajjento
punapi puṭṭho 1- dvādasāyatanavaseneva dukkhasaccaṃ pakāsesi. Manogahaṇena
sattannaṃ viññāṇadhātūnaṃ gahitattā tāsu purimapañcaviññāṇadhātuggahaṇena tāsaṃ
vatthūni pañca cakkhvāyatanādīni āyatanāni, manodhātumanoviññāṇadhātuggahaṇena
tāsaṃ vatthugocarabhedaṃ dhammāyatanaṃ gahitamevāti evampi dvādasāyatanavasena
dukkhasaccaṃ pakāsesi. Lokuttaramanāyatanadhammāyatanekadeso panettha yattha loko
vihaññati, taṃ sandhāya niddiṭṭhattā na saṅgayhati.
      Ettha chandaṃ virājetvāti ettha dvādasāyatanabhede dukkhasacce
tānevāyatanāni khandhato dhātuto nāmarūpatoti tathā tathā vavatthapetvā tilakkhaṇaṃ
āropetvā vipassanto arahattamaggapariyosānāya vipassanāya taṇhāsaṅkhātaṃ
chandaṃ sabbaso virājetvā vinetvā viddhaṃsetvāti attho. Evaṃ dukkhā pamuccatīti
iminā pakārena etasmā vaṭṭadukkhā pamuccatīti. Evamimāya upaḍḍhagāthāya
"niyyānaṃ pucchito brūhi, kathaṃ dukkhā pamuccatī"ti ayaṃ pañho vissajjito
hoti, maggasaccañca pakāsitaṃ. Samudayanirodhasaccāni panettha purimanayeneva
saṅgahitattā pakāsitāneva hontīti veditabbāni. Upaḍḍhagāthāya vā dukkhasaccaṃ,
chandena samudayasaccaṃ. "virājetvā"ti ettha virāgena nirodhasaccaṃ, "virāgā
vimuccatī"ti vacanato 2- maggasaccaṃ. "evan"ti upādāya nidassanena maggasaccaṃ,
@Footnote: 1 cha.Ma. ayaṃ pāṭho na dissati          2 cha.Ma. vacanato vā

---------------------------------------------------------------------------------------------
page243.
Dukkhanirodhanti vacanato vā. "dukkhā pamuccatī"ti dukkhapamokkhena nirodhasaccanti
evaṃ cettha cattāri saccāni pakāsitāni hontīti veditabbāni.
      [174] Evaṃ catusaccagabbhāya gāthāya lakkhaṇato niyyānaṃ pakāsetvā
puna tadeva sakena niruttābhilāpena nigamento āha "etaṃ lokassa
niyyānan"ti. Ettha etanti pubbe vuttassa niddeso, lokassāti tedhātulokassa.
Yathātathanti aviparītaṃ. Etaṃ vo ahamakkhāmīti sacepi maṃ sahassakkhattuṃ puccheyyātha,
etaṃ vo ahamakkhāmi, na aññaṃ kasmā? yasmā evaṃ dukkhā pamuccati, na
aññathāti adhippāyo. Atha vā etena niyyānena ekadvattikkhattuṃ niggatānampi
etaṃ vo ahamakkhāmi, uparivisesādhigamāyapi etadeva ahamakkhāmīti attho.
Kasmā? yasmā evaṃ dukkhā pamuccati asesanissesāti arahattanikūṭena
Desanaṃ niṭṭhāpesi. Desanāpariyosāne dvepi yakkhasenāpatayo sotāpattiphale
patiṭṭhahiṃsu saddhiṃ yakkhasahassena.
      [175] Atha hemavato pakatiyāpi dhammagaru, idāni ariyabhūmiyaṃ patiṭṭhāya
suṭṭhutaraṃ atitto vicitrapaṭibhānāya desanāya bhagavantaṃ sekkhāsekkhabhūmiṃ pucchanto
"ko sūdha tarati 1- oghanti gāthaṃ abhāsi. Tattha ko sūdha tarati oghanti iminā
caturoghaṃ ko taratīti sekkhabhūmiṃ pucchati avisesena. Yasmā aṇṇavanti na
vitthatamattaṃ nāpi gambhīramattaṃ, apica pana yaṃ vitthatatarañca gambhīratarañca taṃ vuccati,
tādisova saṃsāraṇṇavo. 2- Ayaṃ hi samantato pariyantābhāvena vitthato, heṭṭhā
patiṭṭhābhāvena upari ālambanābhāvena ca gambhīro, tasmā "ko idha tarati aṇṇavaṃ,
tasmiṃ ca appatiṭṭhe anālambe gamthīre aṇṇave ko na sīdatī"ti asekkhabhūmiṃ
pucchati.
@Footnote: 1 cha.Ma. taratīti  2 cha.Ma. tādiso ca saṃsāraṇṇavo

---------------------------------------------------------------------------------------------
page244.
      [176] Atha bhagavā yo bhikkhu jīvitahetupi vītikkamaṃ akaronto sabbadā
sīlasampanno lokiyalokuttarāya ca paññāya paññavā, upacārappanāsamādhinā
iriyāpathaheṭṭhimamaggaphalehi ca susamāhito, tilakkhaṇaṃ āropetvā vipassanāya
niyakajjhattacintanasīlo, sātaccakiriyāvahāya 1- appamādasatiyā ca samannāgato,
yasmā so catutthamaggena imaṃ suduttaraṃ oghaṃ anavasesaṃ tarati, tasmā sekkhabhūmiṃ
vissajjento "sabbadā sīlasampanno"ti imaṃ tisikkhāgabbhagāthamāha. Ettha hi
sīlasampadāya adhisīlasikkhā, satisamādhīhi adhicittasikkhā, ajjhattacintitāpaññāhi
adhipaññāsikkhāti tisso sikkhā saupakārā sānisaṃsā ca vuttā. Upakāro hi
sikkhānaṃ lokiyapaññā sati ca, ānisaṃso sāmaññaphalānīti.
      [177] Evaṃ paṭhamagāthāya sekkhabhūmiṃ dassetvā idāni asekkhabhūmiṃ
dassento dutiyagāthamāha. Tassattho:- virato kāmasaññāyāti yā kāci
kāmasaññā, tato sabbato catutthamaggasampayuttāya samucchedaviratiyā virato.
"viratto"tipi pāṭho, tadā "kāmasaññāyā"ti bhummavacanaṃ hoti, sagāthavagge pana
"kāmasaññāsū"tipi 2- pāṭho. Catūhipi maggehi dasannaṃ saṃyojanānaṃ atītattā
sabbasaṃyojanātigo, catuttheneva vā uddhambhāgiyasabbasaṃyojanātigo, 3- tatratatrābhi-
nandinītaṇhāsaṅkhātāya nandiyā tiṇṇaṃ ca bhavānaṃ parikkhīṇattā nandibhavaparikkhīṇo
so tādiso khīṇāsavo bhikkhu gambhīre saṃsāraṇṇave na sīdati nandiparikkhayena
ca 4- saupādisesaṃ, bhavaparikkhayena ca anupādisesaṃ nibbānadhātuphalaṃ 5- samāpajja 6-
paramassāsappattiyāti.
      [178] Atha hemavato sahāyañca yakkhaparisañca oloketvā
pītisomanassajāto "gambhīrapaññan"ti evamādīhi gāthāhi bhagavantaṃ abhitthavitvā
@Footnote: 1 Ma. sātaccakiriyamappahāya  2 saṃ.sa. 15/96/62
@3 ka. udadhambhāgiyasaṃyojanātigo  4 cha.Ma. ayaṃ saddo na dissati
@5 cha.Ma. nibbānathalaṃ  6 Sī. āsajja

---------------------------------------------------------------------------------------------
page245.
Sabbāvatiyā parisāya sahāyena ca saddhiṃ abhivādetvā padakkhiṇaṃ katvā attano
vasanaṭṭhānaṃ agamāsi.
      Tāsaṃ pana gāthānaṃ ayaṃ atthavaṇṇanā:- gambhīrapaññanti gambhīrāya
paññāya samannāgataṃ. Tattha paṭisambhidāyaṃ vuttanayeneva gambhīrapaññā veditabbā.
Vuttaṃ hi tattha "gambhīresu khandhesu ñāṇaṃ pavattatīti gambhīrapaññā"tiādi. 1-
Iti gambhīrapaññaṃ. 2- Nipuṇatthadassinti nipuṇehi khattiyapaṇḍitādīhi abhisaṅkhatānaṃ
pañhānaṃ atthadassiṃ, attānaṃ vā yāni nipuṇāni kāraṇāni duppaṭivijjhāni
aññehi tesaṃ dassanena nipuṇatthadassiṃ. Rāgādikiñcanābhāvena akiñcanaṃ. Duvidhe
kāme tividhe ca bhave alagganena kāmabhave asattaṃ. Khandhādippabhedesu
sabbārammaṇesu chandarāgabandhanābhāvena sabbadhi vippamuttaṃ. Dibbe pathe
kamamānanti aṭṭhasamāpattibhede dibbe pathe samāpajjanavasena caṅkamantaṃ. Tattha
kiñcāpi na tāya velāya bhagavā dibbe pathe kamati, apica kho pubbe kamanaṃ
upādāya kamanasattisambhāvena tattha laddhavasībhāvatāya evaṃ vuccati. Atha vā ye
te visuddhidevā arahanto, tesaṃ pathe santavihāre 3- kamanenāpetaṃ vuttaṃ.
Mahantānaṃ guṇānaṃ esanena mahesiṃ.
      [179] Dutiyagāthāya aparena pariyāyena thuti āraddhāti katvā puna
nipuṇatthadassiggahaṇaṃ nidasseti. 4- Atha vā nipuṇatthe dassetāranti attho.
Paññādadanti paññāpaṭilābhasaṃvattanikāya paṭipattiyā kathanena paññādāyakaṃ.
Kāmālaye asattanti yvāyaṃ kāmesu taṇhādiṭṭhivasena duvidho ālayo, tattha
asattaṃ. Sabbavidunti sabbadhammaviduṃ, sabbaññunti vuttaṃ hoti. Sumedhanti tassa
sabbaññubhāvassa maggabhūtāya pāramipaññāsaṅkhātāya medhāya samannāgataṃ. Ariye
@Footnote: 1 khu.paṭi. 31/4/406  2 cha.Ma. ayaṃ pāṭho na dissati
@3 i. chasattavihāre    4 Sī. na dissati

---------------------------------------------------------------------------------------------
page246.
Patheti aṭṭhaṅgike magge, phalasamāpattiyaṃ vā. Kamamānanti paññāya ajjhogāhamānaṃ
maggalakkhaṇaṃ ñatvā desanato, pavisamānaṃ vā khaṇe khaṇe phalasamāpattisamāpajjanato,
catubbidhamaggabhāvanāsaṅkhātāya 1- kamanasattiyā kamitapubbaṃ vā.
      [180] Sudiṭṭhaṃ vata no ajjāti ajja amhehi sundaraṃ diṭṭhaṃ, ajja
vā amhākaṃ sundaraṃ diṭṭhi, dassananti attho. Suppabhātaṃ suhuṭṭhitanti ajja
amhākaṃ suṭṭhu pabhātaṃ, sobhanaṃ vā pabhātaṃ ahosi, ajja vata no sundaraṃ
uṭṭhitaṃ ahosi, anuparodhasayanato uṭṭhitaṃ. 2- Kiṃ kāraṇaṃ? yaṃ addasāma sambuddhaṃ,
yasmā sambuddhaṃ addasāmāti attano lābhasampattiṃ ārabbha pāmojjaṃ pavedeti.
      [181] Iddhimantoti kammavipākajiddhiyā samannāgatā. Yasassinoti
lābhaggaparivāraggasampannā. Saraṇaṃ yantīti kiñcāpi maggeneva gatā, tathāpi
sotāpannabhāvaparidīpanatthaṃ pasādadassanatthaṃ 3- ca vācaṃ bhindati.
      [182] Gāmā gāmanti devagāmā devagāmaṃ. Nagā naganti devapabbatā
devapabbataṃ. Namassamānā sambuddhaṃ, dhammassa ca sudhammatanti "sammāsambuddho
vata bhagavā, svākkhāto vata bhagavatā dhammo"tiādinā nayena buddhasubodhitañca
dhammasudhammatañca, "suppaṭipanno vata bhagavato sāvakasaṃgho"tiādinā saṃghasuppaṭipattiñca
abhitthavitvā 4- namassamānā dhammaghosakā hutvā vicarissāmāti vuttaṃ hoti.
Sesamettha uttānamevāti.
                      Paratthajotikāya khuddakaṭṭhakathāya
                          suttanipātaṭṭhakathāya
                      hemavatasuttavaṇṇanā niṭṭhitā.
                          -------------
@Footnote: 1 Sī. catubbidhe hi magge bhāvanāsaṅkhātāya   2 Sī. anuppageva sayanato uṭṭhitaṃ,
@  i. anuppageva sayanato uṭṭhānaṃ          3 Sī. pasādupadassanatthañca
@  Ma. pasādānurūpadassanatthañaca             4 cha.Ma. abhitthavitvā abhitthavitvā

---------------------------------------------------------------------------------------------
page247.
                        10. Āḷavakasuttavaṇṇanā
      evamme sutanti āḷavakasuttaṃ. Kā uppatti? atthavaṇṇanānayenevassa
uppatti āvibhavissati. Atthavaṇṇanāya ca "evamme sutaṃ, ekaṃ samayaṃ bhagavā"ti
etaṃ vuttatthameva. Āḷaviyaṃ viharati āḷavakassa yakkhassa bhavaneti ettha pana kā
āḷavī, kasmā ca bhagavā tassa yakkhassa bhavane viharatīti? vuccate:- āḷavīti
taṃ 1- raṭṭhampi nagarampi vuccati, tadubhayampi idha vaṭṭati. Āḷavinagarassa hi samīpe
viharantopi "āḷaviyaṃ viharatī"ti vuccati. Tassa ca nagarassa samīpe avidūre
gāvutamatte taṃ bhavanaṃ, āḷaviraṭṭhe viharantopi "āḷaviyaṃ viharatī"ti vuccati,
āḷaviraṭṭhe etaṃ 2- bhavanaṃ.
      Yasmā pana āḷavako rājā vividhanāṭakupabhogaṃ chaḍḍetvā corapaṭibāhanatthaṃ
paṭirājanisedhanatthaṃ byāyāmakaraṇatthañca 3- sattame sattame divase migavaṃ gacchanto
ekadivasaṃ balakāyena saddhiṃ katikamakāsi "yassa passena migo palāyati, tasseva so
bhāroti. Atha tasseva passena migo palāyati, 4- javasampanno rājā dhanuṃ
gahetvā pattikova tiyojanaṃ taṃ migaṃ anubandhi. Eṇimigā ca tiyojanavegā 5-
honti. Atha parikkhīṇajavaṃ taṃ migaṃ udakaṃ pavisitvā ṭhitaṃ vadhitvā dvidhā chetvā
anatthikopi maṃsena "nāsakkhi migaṃ gahetun"ti aparādhamocanatthaṃ 6- kājenādāya
āgacchanto nagarassa avidūre bahalapattapalāsaṃ mahānigrodhaṃ disvā parissamavinodanatthaṃ
tassa mūlaṃ upagato. Tasmiṃ ca nigrodhe āḷavako yakkho vessavaṇamahārājassa
santikā 7- varaṃ labhitvā majjhanhikasamaye tassa rukkhassa chāyāya
phuṭṭhokāsaṃ paviṭṭhe pāṇino khādanto paṭivasati, so taṃ disvā khādituṃ
@Footnote: 1 cha.Ma. ayaṃ pāṭho na dissati     2 cha.Ma. cetaṃ   3 Sī. vāyāmakaraṇatthañca
@4 cha.Ma. palāyi                            5 cha.Ma. tiyojanavegā eva
@6 cha.Ma. apavādhamocanatthaṃ                     7 cha.Ma. mahārājasantikā

---------------------------------------------------------------------------------------------
page248.
Upagato. [1]- Atha rājā tena saddhiṃ katikaṃ akāsi "maṃ muñca, ahaṃ muccanto 2-
divase divase manussañca thālipākañca pesessāmī"ti. Yakkho "tvaṃ rājūpabhogena
pamatto pammussasi, 3- ahaṃ pana bhavanaṃ anupagatañca ananuññātañca khādituṃ na
labhāmi, svāhaṃ bhavantampi jīveyyan"ti 4- na muñci. Rājā "yaṃ divasaṃ na pesemi,
taṃ divasaṃ maṃ gahetvā khādāhī"ti attānaṃ anujānitvā tena mutto nagarābhimukho
pāyāsi. 5-
      Balakāyo magge khandhāvāraṃ bandhitvā ṭhito rājānaṃ disvā "kiṃ mahārāja
ayasamattabhayā evaṃ kilantosī"ti vadanto paccuggamanaṃ dassesi. 6- Rājā taṃ
pavattiṃ ārocetvā nagaraṃ gantvā katapātarāso nagaraguttikaṃ āmantetvā
etamatthaṃ ārocesi. Nagaraguttiko "kiṃ deva kālaparicchedo kato"ti āha. Rājā
"na kato bhaṇe"ti āha. Duṭṭhu kataṃ deva, amanussā hi paricchinnamattameva
labhanti, aparicchinne pana janapadassa ābādho 7- bhavissati, hotu deva, kiñcāpi
evamakāsi, appossukko tvaṃ pana rajjasukhaṃ anubhohi, ahamettha kātabbaṃ
karissāmīti. So kālasseva vuṭṭhāya bandhanāgāraṃ gantvā ye ye vajjhā honti,
te te sandhāya "yo jīvitatthiko hoti, so nikkhamatū"ti bhaṇati, yo paṭhamaṃ
nikkhamati. Taṃ gahetvā 8- nhāpetvā bhojetvā ca "imaṃ thālipākaṃ yakkhassa dehī"ti
pesesi, 9- taṃ rukkhamūlaṃ paviṭṭhamattaṃyeva yakkho bheravaṃ attabhāvaṃ nimminitvā
mūlakaṇḍaṃ viya khādati. Yakkhānubhāvena kira manussānaṃ kesādīni upādāya
sakalasarīraṃ navanītapiṇḍo viya hoti. Yakkhassa bhattaṃ gāhāpetuṃ gatapurisā taṃ
@Footnote: 1 Ma. (rājā dvidhā chinnaṃ migaṃ datvā attānaṃ mocetukāmo ahosi. yakkho "mama
@hatthagatakālato paṭṭhāya nanu migo mama santakova, migaṃ datvā attano mocanaṃ kinnāmetaṃ
@karosi tvaṃ "iti vatvā rājānaṃ na muñci.)   2 cha.Ma. ahaṃ te   3 cha.Ma. sammussasi
@4 Sī. bhavantampi muñceyyaṃ kathaṃ jīveyyanti    5 cha.Ma. agamāsi
@6 cha.Ma. paccuggantvā paṭiggahesi         7 Sī. bādhā Ma. janapadassa vihedho
@8 cha.Ma. taṃ gehaṃ netvā               9 cha.Ma. peseti

---------------------------------------------------------------------------------------------
page249.
Disvā bhītā yathāmittaṃ ārocesuṃ. Tato pabhuti "rājā core 1- gahetvā yakkhassa
detī"ti manussā corakammato paṭiviratā. Tato aparena samayena navacorānaṃ
abhāvena porāṇacorānaṃ parikkhayena bandhanāgārāni suññāni ahesuṃ.
      Atha nagaraguttiko rañño ārocesi. Rājā attano dhanaṃ nagararacchāsu
chaḍḍāpesi "appeva nāma koci lobhena gaṇheyyā"ti. Taṃ pādenapi na koci
chupi. So core alabhanto amaccānaṃ ārocesi, amaccā "kulapaṭipāṭiyā ekamekaṃ
jiṇṇakaṃ pesema, so pakatiyāpi maccumukhe 2- vattatī"ti āhaṃsu. Rājā "amhākaṃ
pitaraṃ amhākaṃ pitāmahaṃ pesetīti manussā khobhaṃ 3- karissanti, mā vo etaṃ
ruccī"ti nivāresi. "tena hi deva dārakaṃ pesema uttānaseyyakaṃ, tathāvidhassa hi
`mātā me pitā me'ti sineho natthī"ti āhaṃsu. Rājā anujāni, te tathā
akaṃsu. Nagare dārakamātaro ca dārake gahetvā gabbhiniyo ca palāyitvā
parajanapade dārake saṃvaḍḍhetvā ānenti, evaṃ sabbānipi dvādasa vassāni
gatāni.
      Tato ekadivasaṃ sakalanagaraṃ vicinitvā ekampi dārakaṃ alabhitvā rañño
ārocesuṃ "natthi deva nagare dārako ṭhapetvā antepure tava puttaṃ
āḷavakakumāran"ti. Rājā "yathā mama putto piyo, evaṃ sabbalokassa, attanā
pana piyataraṃ natthi, gacchatha tampi datvā mama jīvitaṃ rakkhathā"ti āha. Tena ca
samayena āḷavakakumārassa mātā puttaṃ nhāpetvā maṇḍetvā dukūlacumbaṭake
katvā aṅke sayāpetvā nisinnā hoti, rājapurisā rañño āṇāya tattha
gantvā vippalapantiyā tassā soḷasannaṃ ca itthisahassānaṃ saddhiṃ dhātiyā taṃ
ādāya pakkamiṃsu "sve yakkhabhakkho bhavissatī"ti. Taṃ divasañca bhagavā paccūsasamaye
@Footnote: 1 ka. coraṃ    2 Sī. maccupathe     3 Sī. veraṃ

---------------------------------------------------------------------------------------------
page250.
Paccuṭṭhāya jetavanamahāvihāre gandhakuṭiyaṃ mahākaruṇāsamāpattiṃ samāpajjitvā puna
buddhacakkhunā lokaṃ volokento addasa āḷavakakumārassa anāgāmiphaluppattiyā
upanissayaṃ, yakkhassa sotāpattiphaluppattiyā upanissayaṃ desanāpariyosāne ca 1-
caturāsītiyā pāṇasahassānaṃ dhammacakkhupaṭilābhassāti. Tasmā vibhātāya rattiyā
purebhattakiccaṃ katvā aniṭṭhitapacchābhattakiccova kāḷapakkhauposathadivase vattamāne
uggate sūriye ekakova adutiyo pattacīvaramādāya pādagamaneneva 2- sāvatthito tiṃsa
yojanāni gantvā tassa yakkhassa bhavanaṃ pāvisi. Tena vuttaṃ "āḷavakassa
yakkhassa bhavane"ti.
      Kiṃ pana bhagavā yasmiṃ nigrodhe āḷavakassa bhavanaṃ, tassa mūle vihāsi,
udāhu bhavaneyevāti? vuccate:- bhavaneyeva. Yatheva hi yakkhā attano bhavanaṃ
passanti, tathā bhagavāpi. So tattha gantvā bhavanadvāre aṭṭhāsi. Tadā
āḷavako himavante yakkhasamāgamaṃ gato hoti, tato āḷavakassa dvārapālo
gadrabho nāma yakkho bhagavantaṃ upasaṅkamitvā vanditvā "kiṃ bhante bhagavā vikāle
āgato"ti āha. Āma gadrabha āgatomhi, sace te agaru, vihareyyaṃ ekarattiṃ
āḷavakassa bhavaneti. Na me bhante garu, apica kho so yakkho kakkhaḷo pharuso
mātāpitūnampi abhivādanādīni na karoti, mā rucci bhagavato idha vāsoti. Jānāmi
gadrabha tassa yakkhassa kakkhaḷattaṃ, na koci mama antarāyo bhavissati, sace te
agaru, vihareyyamekarattinti.
      Dutiyampi gadrabho yakkho bhagavantaṃ etadavoca "aggitattakapālasadiso
bhante āḷavako, `mātāpitaro'ti vā `samaṇabrāhmaṇā'ti vā `dhammo'ti vā na
jānāti, idhāgatānaṃ cittakkhepampi karoti, hadayampi phāleti, pādepi gahetvā
@Footnote: 1 ka. yakkhassa sotāpattiyā desanāpariyosāne ca   2 Sī. pādamaggeneva

---------------------------------------------------------------------------------------------
page251.
Parasamudde vā paracakkavāḷe vā khipatī"ti. Dutiyampi bhagavā āha "jānāmi
gadrabha, sace te agaru, vihareyyamekarattin"ti. Tatiyampi gadrabho dakkho
bhagavantaṃ etadavoca "aggitattakapālasadiso bhante āḷavako, `mātāpitaro'ti vā
`samaṇabrāhmaṇā'ti vā `dhammo'ti vā na jānāti, idhāgatānaṃ cittakkhepampi
karoti, hadayampi phāleti, pādepi gahetvā parasamudde vā paracakkavāḷe vā
khipatī"ti. Tatiyampi bhagavā āha "jānāmi gadrabha, sace te agaru, vihareyyamekarattin"ti.
Na me bhante garu, apica kho so yakkho attano anārocetvā
anujānantaṃ maṃ jīvitā voropeyya, ārocemahaṃ bhante tassāti. Yathāsukhaṃ gadrabha
ārocehīti. "tena hi bhante tvameva jānāhī"ti bhagavantaṃ abhivādetvā
himavantābhimukho pakkāmi. Bhavanadvārampi sayameva bhagavato vivaramadāsi. Bhagavā
antobhavanaṃ pavisitvā yattha abhilakkhitesu maṅgaladivasādīsu nisīditvā āḷavako
siriṃ anubhoti, tasmiṃyeva dibbaratanapallaṅke nisīditvā suvaṇṇābhaṃ muñci. Taṃ
disvā yakkhassa itthiyo āgantvā bhagavantaṃ vanditvā samparivāretvā nisīdiṃsu.
Bhagavā "pubbe tumhe dānaṃ datvā sīlaṃ samādiyitvā pūjaneyyaṃ pūjetvā imaṃ
sampattiṃ pattā, idānipi tatheva karotha, mā aññamaññaṃ issāmacchariyābhibhūtā
viharathā"tiādinā nayena tāsaṃ pakiṇṇakadhammakathaṃ kathesi. Tā ca bhagavato
madhuranigghosaṃ sutvā sādhukārasahassāni datvā bhagavantaṃ parivāretvā nisīdiṃsuyeva,
gadrabhopi himavantaṃ gantvā āḷavakassa ārocesi "yagghe mārisa jāneyyāsi,
vimāne te bhagavā nisinno"ti. So gadrabhassa saññamakāsi "tuṇhī hohi,
gantvā kattabbaṃ karissāmī"ti. Purisamānena kira lajjito ahosi, tasmā "na
koci 1- parisamajjhe suṇeyyā"ti vāresi.
      Tadā sātāgirahemavatā bhagavantaṃ jetavaneyeva vanditvā "yakkhasamāgamaṃ
gamissāmā"ti saparivārā nānāyānehi ākāsena gacchanti. Ākāse ca yakkhānaṃ
@Footnote: 1 cha.Ma. mā koci

---------------------------------------------------------------------------------------------
page252.
Sabbattha maggo na atthi, ākāsaṭṭhāni kanakavimānāni pariharitvā maggaṭṭhāneyeva
maggo hoti. Āḷavakassa pana vimānaṃ bhūmaṭṭhaṃ suguttapākāraparikkhittaṃ
susaṃvihitadvāraṭṭālakagopuraṃ upari kaṃsajālacchannaṃ 1- mañjūsasadisaṃ tiyojanaṃ
ubbedhena, tassa upari maggo hoti. Te taṃ padesamāgamma gantumasamatthā
ahesuṃ. Buddhānaṃ hi nisinnokāsassa uparibhāgena yāva bhavaggā, tāva koci
gantumasamattho. Te "kimidan"ti āvajjetvā bhagavantaṃ disvā ākāse
khittaleḍḍu viya oruyha vanditvā dhammaṃ sutvā padakkhiṇaṃ katvā "yakkhasamāgamaṃ
gacchāma bhagavā"ti tīṇi vatthūni pasaṃsantā yakkhasamāgamaṃ agamaṃsu. Āḷavako te
disvā "idha nisīdathā"ti paṭikkamma okāsamadāsi, te āḷavakassa nivedesuṃ
"lābhā te āḷavaka, yassa te bhavane bhagavā viharati, gacchāvuso bhagavantaṃ
payirupāsassū"ti. Evaṃ bhagavā bhavaneyeva vihāsi, na yasmiṃ nigrodhe āḷavakassa
bhavanaṃ, tassa mūleti. Tena vuttaṃ "ekaṃ samayaṃ bhagavā āḷaviyaṃ viharati āḷavakassa
yakkhassa bhavane"ti.
      Atha kho āḷavako .pe. Bhagavantaṃ etadavoca "nikkhama samaṇā"ti
kasmā panāyaṃ etadavocāti? vuccate:- rosetukāmatāya. Tatrevaṃ ādito pabhuti
sambandho veditabbo:- ayaṃ hi yasmā assaddhassa saddhākathā dukkathā 2- hoti
dussīlādīnaṃ sīlādikathā viya, tasmā tesaṃ yakkhānaṃ santikā bhagavato pasaṃsaṃ
sutvā eva vaggimhi pakkhittaloṇasakkharā viya abbhantare kopena taṭataṭāyamānahadayo
hutvā "ko so bhagavā nāma, yo mama bhavanaṃ paviṭṭho"ti āha. Te
āhaṃsu "na tvaṃ āvuso jānāsi bhagavantaṃ amhākaṃ satthāraṃ, yo tusitabhavane
ṭhito pañca mahāvilokanāni 3- viloketvā"tiādinā nayena yāva dhammacakkappavattanaṃ
@Footnote: 1 cha.Ma. kaṃlajālasañchannaṃ      2 ka. dukkatā     3 ka. mahāvilokane

---------------------------------------------------------------------------------------------
page253.
Kathentā paṭisandhiādīsu 1- dvattiṃsa pubbanimittāni vatvā "imāni tvaṃ āvuso
acchariyāni nāddasā"ti codesuṃ. So disvāpi kodhavasena "nāddasan"ti āha.
Āvuso āḷavaka passeyyāsi vā tvaṃ, na vā, ko tayā attho passatā vā
apassatā vā, kiṃ tvaṃ karissasi amhākaṃ satthuno, yo tvaṃ taṃ upaṇidhāya
calakkakudhamahāusabhasamīpe tadahujātavacchako viya, tidhāpabhinnamattavāraṇasamīpe
bhiṅkapotako 2- viya, bhāsuravilambakesaraupasobhitakkhandhassa migarañño samīpe
jarasigālo viya, diyaḍḍhayojanasatappavaḍḍhakāyasupaṇṇarājasamīpe chinnapakkhakākapotako
viya khāyasi, gaccha yaṃ te karaṇīyaṃ, taṃ karohīti. Evaṃ vutte ruddho 3-
āḷavako uṭṭhahitvā manosilātale vāmapādena ṭhatvā "passatha dāni tumhākaṃ
vā satthā mahānubhāvo, ahaṃ vā"ti dakkhiṇapādena saṭṭhiyojanamattaṃ
kelāsapabbatakūṭaṃ akkami, taṃ ayokūṭapahaṭo viya niddhantaayopiṇḍo pappaṭikāyo 4-
muñci. So tatra ṭhatvā "ahaṃ āḷavako"ti ghosesi, sakalajambudīpaṃ 5- saddo phari.
      Cattāro kira saddā sakalajambudīpe suyyiṃsu:- yañca puṇṇako yakkhasenāpati
dhanañjayakorabyarājānaṃ jūte 6- jinitvā apphoṭetvā "ahaṃ jinin"ti
ugghosesi, yañca sakko devānamindo kassapassa bhagavato sāsane parihāyamāne
vissakammadevaputtaṃ sunakhaṃ kāretvā "ahaṃ pāpabhikkhū ca pāpabhikkhuniyo ca
upāsakaupāsikāyo ca sabbe ceva adhammavādino khādāmī"ti ugghosāpesi,
yañca kusajātake pabhāvatihetu sattahi rājūhi nagare uparuddhe pabhāvatiṃ attanā
saha hatthikkhandhaṃ 7- āropetvā nagarā nikkhamma "ahaṃ sīhassarakusamahārājā"ti
mahāpuriso ugghosesi, yañca āḷavako kelāsamuddhani ṭhatvā "ahaṃ āḷavako"ti.
@Footnote: 1 cha.Ma. paṭisandhiādinā
@2 sī,Ma.,ī. bhiṅkārapotako       3 Sī. ruṭṭho, cha.Ma. kuddho
@4 cha.Ma. papaṭikāyo             5 ka. sakalajambudīpe
@6 ka. jūtena                  7 ka. hatthikkhandhe

---------------------------------------------------------------------------------------------
page254.
Tadā hi sakalajambudīpe dvāre dvāre ṭhatvā ugghositasadisaṃ ahosi,
tiyojanasahassavitthato ca himavāpi saṅkampi yakkhassānubhāvena.
      So vātamaṇḍalaṃ samuṭṭhāpesi "eteneva samaṇaṃ palāpessāmī"ti. Te
puratthimādibhedā vātā samuṭṭhahitvā aḍḍhayojanadviyojanatiyojanappamāṇāni
pabbatakūṭāni padāletvā vanagaccharukkhādīni ummīletvā 1- āḷavinagaraṃ pakkhantā
jiṇṇahatthisālādīni cuṇṇantā chadaniṭṭhakā ākāse bhamentā. Bhagavā "mā kassaci
uparodho hotū"ti adhiṭṭhāsi, te vātā dasabalaṃ patvā cīvarakaṇṇamattampi cāletuṃ
nāsakkhiṃsu. Tato mahāvassaṃ samuṭṭhāpesi "udakena ajjhottharitvā samaṇaṃ māressāmī"ti.
Uparūpari 2- satapaṭalasahassapaṭalādibhedā valāhakā uṭṭhahitvā vassiṃsu, vuṭṭhidhārāvegena
paṭhavī chiddā ahosi, tato vanarukkhānaṃ upari mahāmegho 3- āgantvā dasabalassa cīvare
ussāvabindumattampi temetuṃ nāsakkhi. Tato pāsāṇavassaṃ samuṭṭhāpesi, mahantāni
mahantāni pabbatakūṭāni dhūmāyantāni pajjalantāni ākāsenāgantvā dasabalaṃ
patvā dibbapupphāni 4- dibbamālāguḷāni ca sampajjiṃsu. Tato paharaṇavassaṃ
samuṭṭhāpesi, ekatodhārā ubhatodhārā asisattikhurappādayo dhūmāyantā pajjalantā
ākāsenāgantvā dasabalaṃ patvā dibbapupphāni ahesuṃ. Tato aṅgāravassaṃ samuṭṭhāpesi,
kiṃsukavaṇṇā aṅgārā ākāsenāgantvā dasabalassa pādamūle dibbapupphāni hutvā
vikiriṃsu. Tato kukkulavassaṃ samuṭṭhāpesi, abbhuṇho 5- kukkulo ākāsenāgantvā
dasabalassa pādamūle candanacuṇṇaṃ hutvā nipati. Tato vālukāvassaṃ samuṭṭhāpesi,
atisukhumavālukā dhūmāyantā pajjalantā ākāsenāgantvā dasabalassa pādamūle
dibbapupphāni hutvā nipatiṃsu. Tato kalalavassaṃ samuṭṭhāpesi, taṃ kalalavassaṃ dhūmāyantaṃ
pajjalanti ākāsenāgantvā dasabalassa pādamūle dibbagandhaṃ hutvā nipati.
@Footnote: 1 cha.Ma. umamūletvā            2 cha.Ma. tassānubhāvena uparūpari
@3 cha.Ma. mahogho    4 cha.Ma. ayaṃ pāṭho na dissati    5 cha.Ma. accuṇho

---------------------------------------------------------------------------------------------
page255.
Tato andhākāraṃ samuṭṭhāpesi "bhiṃsetvā samaṇaṃ palāpessāmī"ti. Taṃ caturaṅga-
samannāgatandhakārasadisaṃ hutvā dasabalaṃ patvā sūriyappabhāvihaṭamivandhakāraṃ antaradhāyi.
      Evaṃ yakkho imāhi navahi vātavassapāsāṇapaharaṇaṅgārakukkulavālukakalalandhakāravuṭṭhīhi
bhagavantaṃ palāpetumasakkonto nānāvidhapaharaṇahatthaanekappakārarūpabhūtagaṇasamākulāya
caturaṅginiyā senāya sayameva bhagavantaṃ abhigato. Te bhūtagaṇā
anekappakāre vikāre katvā "gaṇhatha hanathā"ti bhagavato upari āgacchantā
viya honti, apica te niddhantalopiṇḍaṃ viya makkhikā, bhagavantaṃ allīyituṃ
asamatthā eva ahesuṃ. Evaṃ santepi yathā bodhimaṇḍe māro āgatavelāyameva nivatto,
tathā anivattitvā upaḍḍharattimattaṃ byākulamakaṃsu. Evaṃ upaḍḍharattimattaṃ 1-
anekappakāravibhiṃsanadassanamattenapi bhagavantaṃ cāletuṃ asakkonto āḷavako
cintesi "yannūnāhaṃ kenaci ajeyyaṃ dussāvudhaṃ muñceyyan"ti.
      Cattāri kira āvudhāni loke seṭṭhāni:- sakkassa vajirāvudhaṃ, vessavaṇassa
gadāvudhaṃ, yamassa nayanāvudhaṃ, āḷavakassa dussāvudhanti. Yadi hi sakko kuddho 2-
vajirāvudhaṃ sinerumatthake pahareyya, aṭṭhasaṭṭhisahassādhikayojanasatasahassaṃ sineruṃ
nivijjhitvā heṭṭhato gaccheyya. Vessavaṇena 3- puthujjanakāle vissajjitā gadā
bahunnaṃ yakkhasahassānaṃ sīlaṃ pātetvā puna hatthapāsaṃ āgantvā tiṭṭhati.
Yamena ruddhena nayanāvudhena olokitamatte anekāni kumbhaṇḍasahassāni tattakapāle
tiṇapalāsā viya 4- vipphurantāni vinassanti. Āḷavako kuddho sace
ākāse dussāvudhaṃ muñceyya, dvādasavassāni devo na vasseyya. Sace paṭhaviyaṃ
muñceyya, sabbarukkhatiṇādīni sussitvā dvādasavassānantaraṃ na puna ruheyyuṃ.
Sace samudde muñceyya, tattakapāle udakabindu viya sabbamudakaṃ susseyya. Sace
@Footnote: 1 ka. upaḍḍharattimatte        2 ka. ruddho
@3 cha.Ma. vessavanassa         4 cha.Ma. tilā viya

---------------------------------------------------------------------------------------------
page256.
Sinerusadise pabbate muñceyya, khaṇḍākhaṇḍaṃ hutvā vikireyya. So evaṃ mahānubhāvaṃ
dussāvudhaṃ uttariyakataṃ muñcetvā aggahesi. Yebhuyyena dasasahassilokadhātudevatā
vegena sannipatiṃsu "ajja bhagavā āḷavakaṃ damessati, tattha dhammaṃ sossāmā"ti
yuddhadassanakāmāpi devatā sannipatiṃsu. Evaṃ sakalampi ākāsaṃ devatāhi puṇṇamahosi. 1-
      Atha āḷavako bhagavato samīpe uparūpari vicaritvā vatthāvudhaṃ muñci, taṃ
asanicakkaṃ viya 2- ākāse bheravasaddaṃ karontaṃ dhūmāyantaṃ pajjalantaṃ bhagavantaṃ
patvā yakkhassa mānamaddanatthaṃ pādapuñchanacoḷakaṃ hutvā pādamūle nipati.
Āḷavako taṃ disvā chinnavisāṇo viya mahāusabho, udadhaṭadāṭho viya sappo
nittejo nimmato nīhaṭamānaddhajo 3- hutvā cintesi "dussāvudhampi samaṇaṃ
nābhitosi, 4- kiṃ nu kho kāraṇan"ti. Idaṃ kāraṇaṃ, mettāvihārayutto samaṇo,
handa naṃ rosetvā mettāya viyojessāmīti. Iminā sambandhenetaṃ vuttaṃ "atha
kho āḷavako yakkho yena bhagavā .pe. Nikkhama samaṇā"ti. Tatrāyamadhippāyo:-
yasmā 5- mayā ananuññāto mama bhavanaṃ pavisitvā gharasāmiko viya itthāgārassa
majjhe nisinnosi, nanu ayuttametaṃ samaṇassa yadidaṃ adinnaparibhogo itthisaṃsaggo
ca, tasmā yadi tvaṃ samaṇadhamme ṭhito, nikkhama samaṇāti. Eke pana "etāni
aññāni ca pharusavacanāni vatvā evāyaṃ etadavocā"ti bhaṇanti.
      Atha bhagavā "yasmā thaddho paṭithaddhabhāvena vinetuṃ na sakkā, so hi
paṭithaddhabhāve kariyamāne seyyathāpi caṇḍassa kukkurassa nāsāya pittaṃ bhindeyya,
so bhiyyoso mattāya caṇḍataro assa, evaṃ thaddhataro hoti, mudunā pana so
sakkā vinetun"ti ñatvā "sādhāvuso"ti piyavacanena tassa vacanaṃ sampaṭicchitvā
nikkhami. Tena vuttaṃ "sādhāvusoti bhagavā nikkhamī"ti.
@Footnote: 1 cha.Ma. paripuṇṇamahosi                      2 cha.Ma. asanivicakkaṃ viya
@3 cha.Ma. nipatitamānadadhajo   4 ka. nābhatosi      5 cha.Ma. kasmā

---------------------------------------------------------------------------------------------
page257.
      Tato āḷavako "subbaco vatāyaṃ samaṇo ekavacaneneva nikkhanto,
evannāma nikkhametuṃ sukhaṃ samaṇaṃ akāraṇenevāhaṃ sakalarattiṃ yuddhena abbhuyyāsin"ti
muducitto hutvā puna cintesi "idāni pana sakkā jānituṃ, kiṃ nu kho subbacatāya
nikkhanto, udāhu kodhena, handa naṃ vīmaṃsissāmī"ti. Tato "pavisa samaṇā"ti
āha. Atha "subbaco"ti mudubhūtacittassa thāvarakaraṇatthaṃ 1- punapi piyavacanaṃ bhaṇanto
sādhāvusoti bhagavā pāvisi. Āḷavako punappunaṃ tameva subbacabhāvaṃ vīmaṃsanto
dutiyampi tatiyampi "nikkhama pavisā"ti āha. Bhagavāpi tathā akāsi. Yadi na
kareyya, pakatiyāpi thaddhayakkhassa cittaṃ thaddhataraṃ hutvā dhammakathāya bhājanaṃ na bhaveyya,
tasmā yathā nāma mātā rodantaṃ puttaṃ yaṃ so icchati, tadeva datvā vā
katvā vā saññāpeti, tathā bhagavā kilesarodanena rodantaṃ yakkhaṃ saññāpetuṃ
yaṃ so bhaṇati, taṃ akāsi. Yathā ca dhātī thaññaṃ apivantaṃ dārakaṃ yaṃ kiñci datvā
pāyeti, tathā bhagavā yakkhaṃ lokuttaradhammakhīraṃ pāyetuṃ tassa patthitavacanakaraṇena
upalāḷento evamakāsi. Yathā ca puriso lābumhi catumadhuraṃ pūretukāmo
tassabbhantaraṃ sodheti, evaṃ bhagavā yakkhassa citte lokuttaracatumadhuraṃ pūretukāmo
tassabbhantare kodhamalaṃ sodhetuṃ yāva tatiyaṃ nikkhamanapavesanamakāsi.
      Atha āḷavako "subbaco ayaṃ samaṇo, `nikkhamā'ti vutto nikkhamati,
`pavisā'ti vutto pavisati, yannūnāhaṃ imaṃ samaṇaṃ evameva 2- sakalarattiṃ kilametvā
pāde gahetvā paragaṅgāyaṃ khipeyyan"ti pāpakaṃ cittaṃ uppādetvā catutthavāraṃ
āha "nikkhama samaṇā"ti. Taṃ ñatvā bhagavā "na khvāhaṃ tan"ti āha. Evaṃ 3-
vutte taduttarikaraṇīyaṃ pariyesamāno pañhaṃ pucchitabbaṃ maññissati, taṃ dhammakathāya
@Footnote: 1 Sī. cittavavatthānakaraṇatthaṃ, cha.Ma. mudubhūtacittavavatthānakaraṇatthaṃ
@2 cha.Ma. evamevaṃ           3 Ma. evaṃ vā

---------------------------------------------------------------------------------------------
page258.
Sukhaṃ 1- bhavissatī"tipi ñatvā "na khvāhaṃ tan"ti āha. Tattha naiti paṭikkhepe,
khoiti avadhāraṇe. Ahanti attanidassanaṃ. Tanti hetuvacanaṃ. Tenettha "yasmā
tvaṃ evaṃ cintesi, tasmā ahaṃ āvuso neva nikkhamissāmi, yante karaṇīyaṃ, taṃ
karohī"ti evamattho daṭṭhabbo.
      Tato āḷavako yasmā pubbepi ākāsena āgamanavelāyaṃ "kiṃ nu kho etaṃ
suvaṇṇavimānaṃ, udāhu rajatamaṇivimānānaṃ aññataraṃ, handa naṃ passāmā"ti evaṃ
attano vimānaṃ āgate iddhimante tāpasaparibbājake pañhaṃ pucchitvā
vissajjetumasakkonte cittakkhepādīhi viheṭheti. Kathaṃ? amanussā hi bhiṃsanakarūpa-
dassanena vā hadayavatthuparimaddanena vāti dvīhākārehi cittakkhepaṃ karonti, ayaṃ pana
yasmā "iddhimanto bhiṃsanakarūpadassanena na tasantī"ti ñatvā attano iddhippabhāvena
sukhumattabhāvaṃ nimminitvā tesaṃ anto pavisitvā hadayavatthuṃ parimaddati,
tato cittasantati na saṇṭhāti, tassā asaṇṭhamānāya ummattā honti khittacittā,
evaṃ khittacittānaṃ etesaṃ urampi phāleti, pādepi ne gahetvā pāragaṅgāyaṃ
khipati "māssu me puna evarūpā bhavanaṃ āgamiṃsū"ti, tasmā te pañhe saritvā
"yannūnāhaṃ imaṃ samaṇaṃ idāni evaṃ viheṭheyyan"ti cintetvā āha "pañhantaṃ
samaṇā"tiādi.
      Kuto panassa te pañhāti? tassa kira mātāpitaro kassapaṃ bhagavantaṃ
Payirupāsitvā aṭṭha pañhe savissajjane uggahesuṃ. Te daharakāle āḷavakaṃ
pariyāpuṇāpesuṃ, so kālaccayena vissajjanaṃ sammussi. Tato "ime pañhā mā
vinassantū"ti suvaṇṇapaṭṭe jātihiṅgulakena likhāpetvā vimāne nikkhipi.
Evamete buddhapañhā 2- buddhavisayā eva honti. Bhagavā taṃ sutvā yasmā buddhānaṃ
@Footnote: 1 cha.Ma. mukhaṃ             2 Ma. aṭṭha pañhā, saṃ.A. 1/246/309 puṭṭhapañhā

---------------------------------------------------------------------------------------------
page259.
Pariccattalābhantarāyo vā jīvitantarāyo vā sabbaññutaññāṇabyāmappabhānaṃ
paṭighāto vā na sakkā kenaci kātuṃ, tasmā taṃ loke asādhāraṇaṃ buddhānubhāvaṃ
dassento āha "na khvāhaṃ taṃ āvuso passāmi sadevake loke"ti.
      Tattha "sadevakavacanena pañcakāmāvacaradevaggahaṇan"tiādinā nayena ca
tesaṃ padānaṃ atthamattadassanena saṅkhepo vutto, na anusandhiyojanakkamena
vitthāro. Svāyaṃ vuccati:- sadevakavacanena hi ukkaṭṭhaparicchedato sabbadevesu
gahitesupi yesaṃ tattha sannipatite devagaṇe vimati ahosi "māro mahānubhāvo
chakāmāvacarissaro vasavattī paccanīkasāto dhammadessī kururakammanto, kiṃ nu kho
sopissa cittakkhepādiṃ 1- na kareyyā"ti, tesaṃ vimatipaṭibāhanatthaṃ "samārake"ti
āha. Tato yesaṃ ahosi "brahmā mahānubhāvo ekaṅguliyā ekaṃ cakkavāḷasahassaṃ 2-
ālokaṃ karoti, dvīhi .pe. Dasasu cakkavāḷasahassesu, anuttaraṃ ca
jhānasamāpattisukhaṃ paṭisaṃvedeti, kiṃ sopi na kareyyā"ti, tesaṃ vimatipaṭibāhanatthaṃ 3-
"sabrahmake"ti āha. Atha yesaṃ ahosi "puthusamaṇabrāhmaṇā sāsanassa paccatthikā
paccāmittā mantādibalasamannāgatā, kiṃ tepi na kareyyun"ti, tesaṃ
vimatipaṭibāhanatthaṃ 3- "sassamaṇabrāhmaṇiyā"ti āha. Evaṃ ukkaṭṭhānesu
kassaci abhāvaṃ dassetvā idāni sadevamanussāyāti vacanena sammutideve
avasesamanusse ca upādāya ukkaṭṭhaparicchedavasena sesasattalokepi kassaci
abhāvaṃ dassetīti evamettha anusandhiyojanakkamo veditabbo.
      Evaṃ bhagavā tassa bādhanacittaṃ 4- paṭisedhetvā pañhāpucchane ussāhaṃ
janento āha "apica tvaṃ āvuso puccha yadākaṅkhasī"ti. Tassattho:- puccha,
yadi ākaṅkhasi, na me pañhāvissajjane bhāro atthi. Atha vā "puccha yaṃ
@Footnote: 1 cha.Ma. cittakkhepādīni            2 cha.Ma. ekacakkavāḷasahasse
@3 ka. vimativibāhanatthaṃ              4 Sī.,Ma. bādhanā cittaṃ

---------------------------------------------------------------------------------------------
page260.
Ākaṅkhasi, sabbante vissajjissāmī"ti sabbaññuppavāraṇaṃ pavāresi asādhāraṇaṃ
paccekabuddhaggasāvakamahāsāvakehi. Tepi 1- hi "pucchāvuso sutvā jānissāmā"ti 2-
vadanti. Buddhā pana "pucchāvuso yadākaṅkhasī"ti 3- vā,
        "puccha vāsava maṃ pañhaṃ       yaṅkiñci manasicchasī"ti 4- vā,
        "bāvarissa ca tuyhaṃ vā      sabbesaṃ sabbasaṃsayaṃ
         katāvakāsā pucchavho      yaṃ kiñci manasicchathā"ti 5- vā
evamādinā nayena devamanussānaṃ sabbaññuppavāraṇaṃ pavārenti. Anacchariyañcetaṃ,
yaṃ bhagavā buddhabhūmiṃ patvā etaṃ pavāraṇaṃ pavāreyya, yo bodhisattabhūmiyaṃ
padesañāṇe vattamānopi:-
               "koṇḍañña pañhāni viyākarohi
                yācanti taṃ isayo sādhurūpā
                koṇḍañña eso manujesu dhammo
                yaṃ buddhimāgacchati 6- esa bhāro"ti 7-
evaṃ isīhi yācito:-
               "katāvakāsā pucchantu bhonto
                yaṃ kiñci pañhaṃ manasābhicintitaṃ 8-
                ahaṃ hi taṃ taṃ vo viyākarissaṃ
                ñatvā sayaṃ lokamimaṃ parañcā"ti 7-
@Footnote: 1 cha.Ma. te                       2 cha.Ma. vedissāma
@3 saṃ.sa. 15/235-236/249-258       4 dī.mahā. 10/356/236
@5 khu.su. 25/1037/531              6 cha.Ma. vuddhamāgacachati
@7 khu.jā. 27/2356/537 (syā)       8 cha.Ma. manasābhipatthitaṃ

---------------------------------------------------------------------------------------------
page261.
Evaṃ sarabhaṅgakāle, sambhavajātake ca sakalajambudīpaṃ 1- tikkhattuṃ vicaritvā pañhānaṃ
antakaraṃ adisvā jātiyā sattavasso 2- rathakāya paṃsukīḷikaṃ kīḷanto sucikarena 3-
brāhmaṇena puṭṭho:-
        "taggha te ahamakkhissaṃ        yathāpi kusalo tathā
         rājā ca kho naṃ jānāti     yadi kāhati vā na vā"ti 4-
evaṃ sabbaññuppavāraṇaṃ pavāresi.
      Evaṃ bhagavatā āḷavakassa sabbaññuppavāraṇāya pavāritāya atha kho
āḷavako yakkho bhagavantaṃ gāthāya ajjhabhāsi "kiṃ sūdha vittan"ti.
      [183] Tattha kinti pucchāvacanaṃ. Sūti padapūraṇamatte nipāto. Idhāti imasmiṃ
loke. Vittanti vittaṃ karotīti 5- vittaṃ, dhanassetaṃ adhivacanaṃ. Suciṇṇanti
sukataṃ. Sukhanti kāyikacetasikasātaṃ. Āvahātīti āvahati āneti deti, appetīti
vuttaṃ hoti. Haveti daḷhatthe nipāto. Sādhutaranti atisayena sādhutaraṃ. 6-
"sādutaran"tipi pāṭho. Rasānanti rasasaññitānaṃ dhammānaṃ. Kathanti kena pakārena,
kathaṃjīvino jīvitaṃ kathaṃjīvijīvitaṃ, gāthābandhanasukhatthaṃ pana sānunāsikaṃ vuccati.
"kathaṃjīviṃ jīvatan"ti vā pāṭho, tassa jīvantānaṃ kathaṃjīvinti attho. Sesamettha
pākaṭameva. Evamimāya gāthāya "kiṃ su idha loke purisassa vittaṃ seṭṭhaṃ, kiṃ su
suciṇṇaṃ sukhamāvahāti, kiṃ rasānaṃ sādhutaraṃ, kathaṃjīvino jīvitaṃ seṭṭhamāhū"ti ime
cattāro pañhe pucchi.
      [184] Athassa bhagavā kassapadasabalena vissajjitanayeneva vissajjento imaṃ
gāthamāha "saddhīdha vittan"ti. Tattha yathā hiraññasuvaṇṇādivittaṃ upabhogaparibhogasukhaṃ 7-
@Footnote: 1 cha.Ma. sakalajambudīpe        2 cha.Ma. sattavassiko      3 cha.Ma. suciratena
@4 khu.jā. 27/2368/503 (syā)   5 Ma. vittiṃ karotīti, cha. vidati pītiṃ karotīti
@6 cha.Ma. sāduṃ                  7 cha.Ma. sādutaraṃ, evamuparipi

---------------------------------------------------------------------------------------------
page262.
Āvahati, khuppipāsādidukkhaṃ paṭibāhati, dāliddiyameva 1- vūpasameti, muttādi-
ratanapaṭilābhahetu hoti, lokasanthutiñca 2- āvahati, evaṃ lokiyalokuttarā saddhāpi
yathāsambhavaṃ lokiyalokuttaraṃ vipākasukhamāvahati, saddhādhurena paṭipannānaṃ jātijarādi-
dukkhaṃ paṭibāhati, guṇadāliddiyaṃ vūpasameti, satisambojjhaṅgādiratanapaṭilābhahetu
hoti,
        "saddho sīlena sampanno       yasobhogasamappito
         yaṃ yaṃ padesaṃ bhajati           tattha tattheva pūjito"ti 3-
vacanato lokasanthutiñca āvahatīti katvā "vittan"ti vuttā. Yasmā panetaṃ
saddhāvittaṃ anugāmikaṃ anaññasādhāraṇaṃ sabbasampattihetu, lokiyassa
hiraññasuvaṇṇādivittassāpi nidānaṃ. Saddhoyeva hi dānādīni puññāni katvā vittaṃ
adhigacchati, assaddhassa pana vittaṃ yāvadeva anatthāya hoti, tasmā "seṭṭhan"ti
vuttaṃ. Purisassāti ukkaṭṭhaparicchedadesanā. Tasmā na kevalaṃ purisassa,
itthiādīnampi saddhā vittameva seṭṭhanti veditabbaṃ.
      Dhammoti dasavidhakusalakammapathadhammo, 4- dānasīlabhāvanādhammo vā. Suciṇṇoti
sukato sukato sucarito. Sukhamāvahātīti soṇanaseṭṭhiputtaraṭṭhapālādīnaṃ viya manussasukhaṃ,
sakkādīnaṃ viya dibbasukhaṃ, pariyosāne ca mahāpadumādīnaṃ viya nibbānasukhañca āvahatīti.
      Saccanti ayañca saccasaddo anekesu atthesu dissati. Seyyathidaṃ?
"saccaṃ bhaṇe na kujjheyyā"tiādīsu 5- vācāsacce. "sacce ṭhitā samaṇā
brāhmaṇā cā"tiādīsu 7- viratisacce. "kasmā nu saccāni vadanti nānā,
pavādiyāse kusalā vadānā"tiādīsu 6- diṭṭhisacce. "cattārīmāni bhikkhave
@Footnote: 1 cha.Ma. dāliddiyaṃ                          2 ka. lokasantatiñca, evamuparipi
@3 khu.dha. 25/303/64     4 cha.Ma. dasakusala...   5 khu.dha. 25/224/56
@6 khu.jā. 28/433/116 (syā)               7 khu.su. 25/892/508

---------------------------------------------------------------------------------------------
page263.
Brāhmaṇasaccānī"tiādīsu 1- brāhmaṇasacce. "ekaṃ hi saccaṃ na dutiyamatthī"ti-
ādīsu 2- paramatthasacce. "catunnaṃ saccānaṃ kati kusalātiādīsu 3- ariyasacce. Idha
pana paramatthasaccaṃ nibbānaṃ, viratisaccaṃ vā abbhantaraṃ katvā vācāsaccaṃ
adhippetaṃ, yassānubhāvena udakādīni vase vattenti, jātijarāmaraṇassa pāraṃ
taranti. Yathāha:-
               "saccavācena udakampi 4- dhāvati 5-
                visampi saccena hananti paṇḍitā
                saccena devo thanayaṃ pavassati
                sacce ṭhitā nibbutiṃ patthayanti.
                Ye kecime atthi rasā pathabyā
                saccaṃva tesaṃ sādhutaraṃ 6- rasānaṃ
                sacce ṭhitā samaṇabrāhmaṇā ca
                taranti jātimaraṇassa pāran"ti. 7-
      Sādhutaranti 6- madhurataraṃ paṇītataraṃ. Rasānanti ye kecīme 8- "mūlaraso
khandharaso"tiādinā 9- nayena sāraṇīyadhammā, ye kecīme 10- "anujānāmi bhikkhave
sabbaṃ phalarasaṃ, 11- arasarūpo bhavaṃ gotamo, ye kho 12- brāhmaṇa rūparasā
saddarasā, 13- anāpatti rasarase, 14- ayaṃ dhammavinayo ekaraso vimuttiraso, 15-
bhāgī vā bhagavā attharasassa dhammarasassā"tiādinā 16- nayena
@Footnote: 1 aṅ. catukka. 21/185/201      2 khu.su. 25/891/508    3 abhi.vi. 35/216/134
@4 cha.Ma. vācenudakampi            5 Sī. gādhati            6 cha.Ma. sādutaraṃ
@7 ju.jā. 28/433/116 (syā)    8 cha.Ma. ye ime  9 abhi.saṃ. 34/628-631/193-4
@10 cha.Ma. ye cime              11 vi.mahā. 5/300/84   12 cha.Ma. te
@13 vi.mahāvi. 1/3/2, aṅ.aṭṭhaka. 23/101/175 (syā)
@14 vi.mahāvi. 2/609/398 (syā), vi.cūḷa. 7/385/209
@15 aṅ.aṭṭhaka. 23/109/205      16 khu.mahā. 29/705/417 (syā)

---------------------------------------------------------------------------------------------
page264.
Vācārasūpavajjaavasesabyañjanādayo 1- dhammā "rasā"ti vuccanti, tesaṃ rasānaṃ saccaṃ have
sādhutaraṃ 2- saccameva sādhutaraṃ, sādhutaraṃ 2- vā seṭṭhataraṃ uttamataraṃ. Mūlarasādayo hi
sarīraṃ upabrūhenti, saṅkilesikañca sukhamāvahantaṃ. Saccarase viratisaccavācāsaccaraso
4- samathavipassanādīhi cittamupabrūheti 5- asaṅkilesikañca sukhamāvahāti, 6-
vimuttiraso paramatthasaccarasaparibhāvitattā sādhu, attharasadhammarasā ca tadadhigamūpāyabhūtaṃ
atthañca dhammañca nissāya pavattitoti.
      Paññājīvinti ettha pana yvāyaṃ andhekacakkhudvicakkhukesu dvicakkhu
puggalo gahaṭṭho vā kammantānuṭṭhānasaraṇagamanadānasaṃvibhāgasīlasamādānauposathakammādi-
gahaṭṭhapaṭipadaṃ, pabbajito vā avippaṭisārakaraṇasīlasaṅkhātaṃ taduttariṃ
cittavisuddhiādibhedaṃ vā pabbajitapaṭipadaṃ paññāya ārādhetvā jīvati, tassa
paññājīvitaṃ, taṃ vā paññājīvino paññājīvitaṃ 7- seṭṭhamāhūti evamattho daṭṭhabbo.
      [185-6] Evaṃ bhagavatā vissajjite cattāropi pañhe sutvā attamano
yakkho avasesepi cattāro pañhe pucchanto "kathaṃ su tarati oghan"ti gāthamāha.
Athassa bhagavā purimanayeneva vissajjento "saddhāya tarati oghan"ti gāthamāha.
Tattha kiñcāpi yo catubbidhaṃ oghaṃ tarati, so saṃsāraaṇṇavampi tarati, vaṭṭadukkhampi
acceti, kilesamalāpi parisujjhati, evaṃ santepi pana yasmā assaddho oghataraṇaṃ
asaddahanto na pakkhandati, pañcasu kāmaguṇesu cittavossaggena pamatto
tatrevāsattavisattāya 8- saṃsāraaṇṇavaṃ na tarati, kusīto dukkhaṃ viharati vokiṇṇo
akusalehi dhammehi, appañño suddhimaggaṃ ajānanto na parisujjhati, tasmā
tappaṭipakkhaṃ dassentena bhagavatā ayaṃ gāthā vuttāti. 9-
@Footnote: 1 Sī. darvācārasūpajajja...       2 cha.Ma. sādutaraṃ      3 cha.Ma. sādhutaraṃ
@4 cha.Ma.....saccarasā           5 cha.Ma.....brūhenti   6 cha.Ma. sukhamāvahanti
@7 cha.Ma. paññājīvino jīvitaṃ, taṃ vā paññājīviṃ jīvataṃ
@8 Sī. tatthevāsattavisattattā, cha.Ma. tattheva sattavisattatāya 9 cha.Ma. vuttā

---------------------------------------------------------------------------------------------
page265.
      Evaṃ vuttāyapetāya 1- yasmā sotāpattiyaṅgapadaṭṭhānaṃ saddhindriyaṃ, tasmā
"saddhāya tarati oghan"ti iminā padena diṭṭhoghataraṇaṃ sotāpattimaggaṃ
sotāpannañca pakāseti. Yasmā pana sotāpanno kusalānaṃ dhammānaṃ bhāvanāya
sātaccakiriyāsaṅkhātena appamādena samannāgato dutiyamaggaṃ ārādhetvā ṭhapetvā
sakideva imaṃ lokaṃ āgamanamattaṃ avasesaṃ sotāpattimaggena anotiṇṇaṃ 2-
bhavoghavatthuṃ saṃsāraaṇṇavaṃ tarati, tasmā "appamādena aṇṇavan"ti iminā
padena bhavoghataraṇaṃ sakadāgāmimaggaṃ sakadāgāmiñca pakāseti. Yasmā sakadāgāmī
vīriyena tatiyamaggaṃ ārādhetvā sakadāgāmimaggena anotiṇṇaṃ 3- kāmoghavatthuṃ,
kāmoghasaññitañca dukkhamacceti, 4- tasmā "vīriyena dukkhamaccetī"ti iminā padena
kāmoghataraṇaṃ anāgāmimaggaṃ anāgāmiñca pakāseti. Yasmā pana anāgāmī
vigatakāmapaṅkatāya 5- parisuddhāya paññāya ekantaparisuddhaṃ catutthamaggapaññaṃ
ārādhetvā anāgāmimaggena appahīnaṃ avijjāsaṅkhātaṃ paramamalaṃ pajahati, tasmā
"paññāya parisujjhatī"ti iminā padena avijjoghataraṇaṃ arahattamaggañca
arahantañca pakāseti. Imāya ca gāthāya arahattanikūṭena kathitāya pariyosāne
yakkho sotāpattiphale patiṭṭhāsi.
      [187] Idāni tameva "paññāya parisujjhatī"ti ettha vuttaṃ paññāpadaṃ
gahetvā attano paṭibhānena lokiyalokuttaramissakaṃ pañhaṃ pucchanto "kathaṃ su labhate
paññan"ti imaṃ chappadagāthamāha. Tattha kathaṃ sūti sabbattheva atthayuttipucchā
hoti. Ayañhi paññādimatthaṃ ñatvā tassa yuttiṃ pucchati "kathaṃ kāya yuttiyā
kena kāraṇena paññaṃ labhatī"ti. Esa nayo dhanādīsu.
@Footnote: 1 cha.Ma. vuttāya cetāya            2 cha.Ma. atiṇṇaṃ
@3 cha.Ma. anutītaṃ                   4 cha.Ma. kāmadukkhamacceti
@5 Sī. vihatakāmapaṅkatāya, Ma. vigatakāmasaññāya

---------------------------------------------------------------------------------------------
page266.
      [188] Athassa bhagavā catūhi kāraṇehi paññālābhaṃ dassento
"saddahāno"tiādimāha. Tassattho:- yena pubbabhāge kāyasucaritādippabhedena,
aparabhāge ca sattattiṃsabodhipakkhiyabhedena dhammena arahanto buddhapaccekabuddhasāvakā
nibbānaṃ pattā, taṃ saddahāno arahataṃ dhammaṃ nibbānapattiyā lokiyalokuttarapaññaṃ
labhati. Tañca kho na saddhāmattakeneva yasmā pana 1- saddhājāto upasaṅkamati,
upasaṅkamanto payirupāsati, payirupāsanto sotaṃ odahati, ohitasoto dhammaṃ
suṇāti, tasmā upasaṅkamanato pabhuti yāva dhammassavanena sussūsaṃ labhati. Kiṃ vuttaṃ
hoti:- taṃ dhammaṃ saddahitvāpi ācariyupajjhāye kālena upasaṅkamitvā
vattakaraṇena payirupāsitvā yadā payirupāsanāya ārādhitacittā kiñci vattukāmā
honti, atha adhigatāya sotukāmatāya sotaṃ odahitvā suṇanto labhati. 2- Evaṃ
sussūsampi ca satiavippavāsena appamatto subhāsitadubbhāsitaññutāya vicakkhaṇo
eva ca 3- labhati, na itaro. Tenāha "appamatto vicakkhaṇo"ti.
      Evaṃ yasmā saddhāya paññālābhasaṃvattanikaṃ paṭipadaṃ paṭipajjati, sussūsāya
sakkaccaṃ paññāyādhigamūpāyaṃ suṇāti, appamādena gahitaṃ na sammussati,
vicakkhaṇatāya anūnādhikamaviparītañca gahetvā vitthārikaṃ karoti. Sussūsāya vā
ohitasoto paññāpaṭilābhahetuṃ dhammaṃ suṇāti, appamādena sutvā dhammaṃ
dhāreti, vicakkhaṇatāya dhatānaṃ dhammānaṃ atthamupaparikkhati, athānupubbena paramatthaṃ 4-
sacchikaroti, tasmā 9- bhagavā "kathaṃ su labhate paññan"ti puṭṭho imāni cattāri
kāraṇāni dassento imaṃ gāthamāha "saddahāno .pe. Vicakkhaṇo"ti.
      [189] Idāni tato pare tayo pañhe vissajjento "patirūpakārī"ti
imaṃ gāthamāha. Tattha desakālādīni ahāpetvā lokiyassa lokuttarassa vā
@Footnote: 1 Sī. kiṃ pana yasmā                  2 cha.Ma. labhatīti
@3 cha.Ma. casaddo na dissati
@4 cha.Ma. paramatthasaccaṃ                 9 cha.Ma. tasmāssa

---------------------------------------------------------------------------------------------
page267.
Dhanassa patirūpaṃ adhigamūpāyaṃ karotīti patirūpakārī. Dhuravāti cetasikavīriyavasena
anikkhittadhuro. Uṭṭhātāti "yo ca sītañca uṇhañca, tiṇā bhiyyo na
maññatī"tiādinā 1- nayena kāyikavīriyavasena uṭṭhānasampanno asithilaparakkamo.
Vindate dhananti ekamūsikāya na cirasseva dvesatasahassasaṅkhyaṃ cūḷakantevāsī 2- viya
lokiyadhanañca, mahallakamahātissatthero 3- viya lokuttaradhanañca labhati. So hi "tīhi
iriyāpathehi viharissāmī"ti vattaṃ katvā thinamiddhāgamanavelāya palālacumbaṭakaṃ
temetvā sīse katvā galappamāṇaṃ udakaṃ pavisitvā thinamiddhaṃ paṭibāhanto
dvādasahi vassehi arahattaṃ pāpuṇi. Saccenāti vacīsaccenāpi "saccavādī bhūtavādī"ti,
paramatthasaccenāpi "buddho paccekabuddho ariyasāvako"ti evaṃ kittiṃ pappoti.
Dadanti yaṃ kiñci icchitaṃ patthitaṃ dento mittāni ganthati, sampādeti karotīti
attho. Duddadaṃ vā dadaṃ ganthati, dānamukhena vā cattāripi saṅgahavatthūni
gahitānīti veditabbāni. Tehi mittāni karotīti vuttaṃ hoti.
      [190] Evaṃ gahaṭṭhapabbajitānaṃ sādhāraṇena lokiyalokuttaramissakena
nayena cattāro pañhe vissajjetvā idāni "kathaṃ pecca na socatī"ti imaṃ
pañcamaṃ pañhaṃ gahaṭṭhavasena vissajjento āha "yassete"ti. Tassattho:-
yassa "saddahāno arahatan"ti ettha vuttāya sabbakalyāṇadhammuppādikāya
saddhāya samannāgatattā saddhassa gharamesino 4- gharāvāsapañcakāmaguṇe esantassa
gavesantassa kāmabhogino gahaṭṭhassa "saccena kittiṃ pappotī"ti ettha
vuttappakāraṃ saccaṃ, "sussūsaṃ labhate paññan"ti ettha sussūsanapaññānāmena
vutto dhammo, "dhuravā uṭṭhātā"ti ettha dhuranāmena uṭṭhānanāmena ca vuttā
@Footnote: 1 dī.pā. 11/253/161, khu.thera. 36/232/308
@2 cha.Ma. cūḷantevāsī     3 Sī. milakkhamahātissatthero
@4 Sī.,Ma. gharamesinoti

---------------------------------------------------------------------------------------------
page268.
Dhiti, "dadaṃ mittāni ganthatī"ti ettha vuttappakāro cāgo cāti ete caturo
dhammā santi, sa ve pecca na socatīti idhalokā paralokaṃ gantvā sa ve na
socatīti.
      [191] Evaṃ bhagavā pañcamampi pañhaṃ vissajjetvā taṃ yakkhaṃ codento
āha "iṅgha aññepī"ti. Tattha iṅghāti codanatthe nipāto. Aññepīti
aññepi dhamme puthū samaṇabrāhmaṇe pucchassu. Aññepi vā pūraṇādi-
sabbaññupaṭiññe 1- puthū samaṇabrāhmaṇe pucchassu. Yadi amhehi "saccena kittiṃ
pappotī"ti ettha vuttappakārā saccā bhiyyo kittippattikāraṇaṃ vā, "sussūsaṃ
labhate paññan"ti ettha sussūsanapaññāvasena vuttā damā bhiyyo lokiyalokuttara-
paññāpaṭilābhakāraṇaṃ vā, "dadaṃ mittāni ganthatī"ti ettha vuttapkārā cāgā
bhiyyo mittaganthanakāraṇaṃ vā, "dhuravā uṭṭhātā"ti ettha taṃ taṃ atthavasaṃ paṭicca
dhuranāmena uṭṭhānanāmena ca vuttāya mahābhārasahanatthena 2- ussoḷhibhāvappattāya
vīriyasaṅkhātāya khantyā bhiyyo lokiyalokuttaradhanavindanakāraṇaṃ vā, "saccaṃ
dhammo dhiti cāgo"ti evaṃ vuttehi imeheva catūhi dhammehi bhiyyo asmā lokā
paraṃ lokaṃ pecca asocanakāraṇaṃ vā idha vijjatīti ayamettha saddhiṃ saṅkhepayojanā
atthavaṇṇanā, vitthārato pana ekamekaṃ padaṃ atthuddhārapaduddhārapadavaṇṇanānayehi 3-
vibhajitvā veditabbā.
      [192] Evaṃ vutte yakkho yena saṃsayena aññe puccheyya, tassa
pahīnattā "kathaṃ nu dāni puccheyyaṃ, puthū samaṇabrāhmaṇe"ti vatvā yepissa
apucchanakāraṇaṃ na jānanti, tepi jānāpento "yohaṃ ajja pajānāmi, yo
@Footnote: 1 cha.Ma. pūraṇādayo sabbaññupaṭiññe        2 Sī. mahābhārasahane
@3 cha.Ma. atthuddhārapaduddhāravaṇṇanānayehi

---------------------------------------------------------------------------------------------
page269.
Yo cattho samparāyiko"ti āha. Tattha ajjāti ajjādiṃ katvāti adhippāyo.
Pajānāmīti yathāvuttena pakārena pajānāmi. Yo catthoti ettāvatā "sussūsaṃ
labhate paññan"tiādinā nayena vuttaṃ diṭṭhadhammikaṃ dasseti, samparāyikoti
iminā "yassete caturo dhammā"ti vuttaṃ pecca sokābhāvakaraṃ samparāyikaṃ.
Atthoti ca kāraṇassetaṃ adhivacanaṃ. Ayañhi atthasaddo "sātthaṃ sabyañjanan"ti 1-
evamādīsu pāṭhatthe vattati. "attho me gahapati hiraññasuvaṇṇenā"tiādīsu 2-
ācikkhaṇe. 3- "hoti sīlavataṃ attho"tiādīsu 4- vuḍḍhimhi. "bahujjano bhajati 5-
atthahetū"tiādīsu 6- dhane. "ubhinnamatthaṃ caratī"tiādīsu 7- hite. "atthe jāte
ca paṇḍitan"tiādīsu 8- kāraṇe. Idha pana kāraṇe. Tasmā yaṃ paññādilābhādīnaṃ
kāraṇaṃ diṭṭhadhammikaṃ, yañca pecca sokābhāvassa kāraṇaṃ samparāyikaṃ, taṃ yohaṃ
ajja bhagavatā vuttanayeneva sāmaṃyeva pajānāmi, so kathaṃ nu dāni puccheyyaṃ
puthū samaṇabrāhmaṇeti evamettha saṅkhepato attho veditabbo.
      [193] Evaṃ yakkho "pajānāmi yo attho samparāyiko"ti vatvā tassa
ñāṇassa bhavamūlakataṃ 9- dassento "atthāya vata me buddho"ti āha. Tattha
atthāyāti hitāya, buddhiyā vā. Yattha dinnaṃ mahapphalanti "yassete caturo
dhammā"ti 10- ettha vuttacāgena yattha dinnaṃ mahapphalataraṃ 11- hoti, taṃ
aggadakkhiṇeyyaṃ buddhaṃ pajānāmīti attho. Keci pana "saṃghaṃ sandhāya evamāhā"ti
bhaṇanti.
@Footnote: 1 vi.mahāvi. 1/1/1, dī.Sī. 9/255/85   2 dī.mahā. 10/250/153, Ma.u. 14/258/227
@3 Sī. payojane, cha.Ma. kiccatthe         4 khu.jā. 27/11/4 (syā)
@5 cha.Ma. bhajate                      6 khu.jā. 27/2090/425 (syā)
@7 saṃ.sa. 15/250/267, khu.thera. 26/443/337, khu.jā. 27/1033/221 (syā)
@8 khu.jā. 27/92/30 (syā)           9 cha.Ma. bhagavaṃmūlakattaṃ
@10 khu.jā. 27/57/18 (syā)          11 cha.Ma. mahapphalaṃ

---------------------------------------------------------------------------------------------
page270.
      [194] Evaṃ imāya gāthāya attano hitādhigamaṃ dassetvā idāni
parahitāya paṭipattiṃ dīpento āha "so ahaṃ vicarissāmīti. Tassattho hemavatasutte
vuttanayeneva veditabbo.
      Evamimāya gāthāya pariyosānañca rattivibhāyanañca sādhukārasaddasamuṭṭhānañca
āḷavakakumārassa yakkhassa bhavanaṃ ānayanañca ekakkhaṇeyeva ahosi. Rājapurisā
sādhukārasaddaṃ sutvā "evarūpo sādhukārasaddo ṭhapetvā buddhe na aññesaṃ
abbhuggacchati, āgato nu kho bhagavā"ti āvajjento bhagavato sarīrappabhaṃ disvā
pubbe viya bahi 1- aṭhatvā nīrāsaṅkā 2- antoyeva pavisitvā addasaṃsu
bhagavantaṃ yakkhassa bhavane nisinnaṃ, yakkhañca añjaliṃ paggahetvā ṭhiti. Disvāna
yakkhaṃ āhaṃsu "ayante mahāyakkha rājakumāro balikammāya ānīto, handa naṃ
khāda vā bhuñja vā, yathāpaccayaṃ vā karohī"ti. So sotāpannattā lajjito
visesato ca bhagavato purato evaṃ vuccamāno, atha taṃ kumāraṃ ubhohi hatthehi
paṭiggahetvā bhagavato upanāmesi "ayaṃ bhante kumāro mayhaṃ pesito, imāhaṃ
bhagavato dammi, hitānukampakā buddhā, paṭiggaṇhātu bhante bhagavā imaṃ dārakaṃ
imassa hitāya sukhāyā"ti. Imañca gāthamāha:-
               "imaṃ kumāraṃ satapuññalakkhaṇaṃ
                sabbaṅgupetaṃ paripuṇṇabyañjanaṃ
                uddhaggacitto sumano dadāmi te
                paṭiggaha lokahitāya cakkhumā"ti.
      Paṭiggahesi bhagavā kumāraṃ, paṭiggaṇhanto ca yakkhassa ca kumārassa
ca maṅgalakaraṇatthaṃ pālanagāthaṃ 3- abhāsi. Taṃ yakkho kumāraṃ saraṇaṃ gamento
tikkhattuṃ catutthapādena pūreti. Seyyathidaṃ:-
@Footnote: 1 ka. bāhiresu       2 cha.Ma. nibbisaṅkā       3 cha.Ma. pādūnagāthaṃ

---------------------------------------------------------------------------------------------
page271.
               "dīghāyuko hotu ayaṃ kumāro
                tuvañca yakkha sukhito bhavāhi
                abyādhitā lokahitāya tiṭṭhatha
                ayaṃ kumāro saraṇamupeti buddhaṃ
                .pe. Dhammaṃ .pe. Saṃghan"ti.
      Bhagavā kumāraṃ rājapurisānaṃ adāsi "vaḍḍhetvā puna mameva dethā"ti.
Evaṃ so kumāro rājapurisādīnaṃ hatthato yakkhassa hatthaṃ, yakkhassa hatthato
bhagavato hatthaṃ, bhagavato hatthato puna rājapurisānaṃ hatthaṃ gatattā nāmato "hatthato
āḷavako"ti jāto. Taṃ ādāya nivatte 1- rājapurise disvā kasakavanakammikādayo
"kiṃ yakkho kumāraṃ atidaharattā na icchatī"ti bhītā pucchiṃsu. Rājapurisā "mā
bhāyatha, khemaṃ kataṃ bhagavatā"ti sabbamārocesuṃ tato "sādhu sādhū"ti sakalaṃ
āḷavinagaraṃ ekakolāhalena yakkhābhimukhaṃ ahosi. Yakkhopi bhagavato bhikkhācārakāle
anuppatte pattacīvaraṃ gahetvā upaḍḍhamaggaṃ āgantvā nivatti.
      Atha bhagavā nagare piṇḍāya caritvā katabhattakicco nagaradvāre aññatarasmiṃ
vivitte rukkhamūle paññattapavarabuddhāsane 2- nisīdi. Tato mahājanakāyena saddhiṃ
rājā ca nāgarā ca ekato sampiṇḍitvā bhagavantaṃ upasaṅkamma vanditvā
parivāretvā nisinnā "kathaṃ bhante evarūpaṃ dāruṇaṃ yakkhaṃ damayitthā"ti pucchiṃsu.
Tesaṃ bhagavā yuddhamādiṃ katvā "evarūpaṃ 3- navavidhaṃ vassaṃ vassi, evaṃ bhīsanakaṃ
akāsi, evaṃ pañhaṃ pucchi, tassāhaṃ evaṃ vissajjesin"ti tamevāḷavakasuttaṃ kathesi.
Gāthāpariyosāne caturāsītisahassānaṃ dhammābhisamayo ahosi. Tato rājā ca
nagarā ca vessavaṇamahārājassa bhavanasamīpe yakkhassa bhavanaṃ katvā pupphagandhādisakkārapetaṃ
niccaṃ baliṃ pavattesuṃ. Tañca kumāraṃ viññutaṃ pattaṃ "tvaṃ bhagavantaṃ
@Footnote: 1 cha.Ma. paṭinivatte     2 cha.Ma. paññattavarabuddhāsane    3 cha.Ma. evaṃ

---------------------------------------------------------------------------------------------
page272.
Nissāya jīvitaṃ labhi, gaccha bhagavantaṃyeva payirupāsassu bhikkhusaṃghañcā"ti vissajjesuṃ,
so bhagavantañca bhikkhusaṃghañca payirupāsamāno na cirasseva anāgāmiphale patiṭṭhāya
sabbaṃ buddhavacanaṃ uggahetvā pañcasataupāsakaparivāro ahosi. Bhagavā ca naṃ
etadagge niddisi "etadaggaṃ bhikkhave mama sāvakānaṃ pāsakānaṃ catūhi saṅgahavatthūhi
parisaṃ saṅgaṇhantānaṃ yadidaṃ hatthako āḷavako"ti. 1-
                     Paramatthajotikāya khuddakaṭṭhakathāya
                          suttanipātaṭṭhakathāya
                      āḷavakasuttavaṇṇanā niṭṭhitā.
                          -------------
                         11. Vijayasuttavaṇṇanā
     caraṃ vā yadi vā tiṭṭhanti nandasuttaṃ. "vijayasuttaṃ kāyavicchandanikasuttan"tipi
vuccati. Kā uppatti? idaṃ kira suttaṃ dvīsu ṭhānesu vuttaṃ, tasmā assa duvidhā
uppatti. Tattha bhagavatā anupubbena kapilavatthuṃ anuppatvā sākiye vinetvā
nandādayo pabbājetvā anuññātāya mātugāmassa pabbajjāya ānandattherassa 2-
bhaginī nandā, khemakasakkassa rañño dhītā abhirūpanandā, janapadakalyāṇī
nandāti tisso nandāyo pabbajiṃsu. Tena ca samayena bhagavā sāvatthiyaṃ viharati.
Abhirūpanandā abhirūpā eva ahosi dassanīyā pāsādikā, tenevassā abhirūpanandāti
nāmaṃ akaṃsu. Janapadakalyāṇī nandāpa rūpena attanā sadisaṃ na passati. Tā
ubhopi rūpamadamattā "bhagavā rūpaṃ vivaṇṇeti garahati, anekapariyāyena rūpe
ādīnavaṃ dassetī"ti bhagavato upaṭṭhānaṃ na gacchanti, daṭṭhumpi na icchanti.
@Footnote: 1 aṅ.ekaka. 20/251/28   2 i. nandattherassa

---------------------------------------------------------------------------------------------
page273.
Evaṃ appasannā kasmā pabbajitāti ce? agatiyā. 1- Abhirūpanandāya hi
vāreyyadivaseyeva sāmiko saccakumāro 2- kālamakāsi, atha naṃ mātāpitaro akāmakaṃ
pabbājesuṃ. Janapadakalyāṇī nandāpi āyasmante nande arahattappatte
nirāsā hutvā "mayhaṃ sāmiko ca mātā ca mahāpajāpati aññe ca ñātakā
pabbajitā, ñātīhi vinā dukkho gharāvāso"ti gharāvāse assādamalabhantī
pabbajitā, na saddhāya.
      Atha bhagavā tāsaṃ ñāṇaparipākaṃ viditvā mahāpajāpatiṃ āṇāpesi "sabbāpi
bhikkhuniyo paṭipāṭiyā ovādaṃ āgacchantū"ti. Tā attano vāre sampatte
aññaṃ pesenti, tato bhagavā "sampatte vāre attanāva āgantabbaṃ, na aññā
pesetabbā"ti āha. Athekadivasaṃ abhirūpanandā agamāsi, taṃ bhagavā nimmitarūpena
saṃvejetvā "aṭṭhīnaṃ nagaraṃ katan"ti imāya dhammapadagāthāya:-
        "āturaṃ asuciṃ pūtiṃ         passa nande samussayaṃ
         uggharantaṃ paggharantaṃ       bālānaṃ abhipatthitaṃ. 3-
         Animittañca bhāvehi       mānānusayamajjaha 4-
         tato mānābhisamayā       upasantā carissasī"ti 5-
imāhi therīgāthāhi ca anupubbena arahatte patiṭṭhāpesi. Athekadivasaṃ sāvatthivāsino
purebhattaṃ dānaṃ datvā samādinnuposathā sunivatthā supārutā gandhapupphādīni
ādāya dhammassavanatthāya jetavanaṃ gantvā dhammassavanapariyosāne bhagavantaṃ
vanditvā nagaraṃ pavisanti. Bhikkhunisaṃghopi dhammakathaṃ sutvā bhikkhuniupassayaṃ
gacchati. Tattha manussā ca bhikkhuniyo ca bhagavato vaṇṇaṃ bhāsanti. Catuppamāṇike hi
@Footnote: 1 ka. pakatiyā                 2 cha.Ma. sakyakumāro
@3 khu.therī. 26/19-20/435      4 ka. mānānusayaṃ pabbajaha
@5 khu.su. 25/345/398, khu.therī. 26/20/435

---------------------------------------------------------------------------------------------
page274.
Lokasannivāse sammāsambuddhaṃ disvā appasīdako 1- nāma natthi. Rūpappamāṇikā
hi puggalā bhagavato lakkhaṇakhacitamanubyañjanavicitrasamujjalitaketumālābyāmappabhāvinaddhaṃ
samalaṅkāratthamiva lokassa samuppannaṃ rūpaṃ disvā pasīdanti, ghosappamāṇikā
anekasatesu jātakesu kittighosaṃ aṭṭhaṅgasamannāgataṃ karavīkamadhuranigghosaṃ
brahmassaraṃ sutvā, lūkhappamāṇikāpi cīvarādilūkhataṃ dukkarakārikalūkhataṃ vā disvā,
dhammappamāṇikā sīlakkhandhādīsu yaṃ kiñci dhammakkhandhaṃ upaparikkhitvā. Tasmā
sabbaṭṭhānesu bhagavato vaṇṇaṃ bhāsanti. Janapadakalyāṇī nandā bhikkhuniupassayaṃ
patvāpi anekapariyāyena bhagavato vaṇṇaṃ bhāsantānaṃ tesaṃ sutvā bhagavantaṃ
upagantukāmā hutvā bhikkhunīnaṃ ārocesi, bhikkhuniyo taṃ gahetvā bhagavantaṃ
upasaṅkamiṃsu.
      Bhagavā paṭikacceva tassāgamanaṃ viditvā kaṇṭakena kaṇṭakaṃ, āṇiyā ca
āṇiṃ nīharitukāmo puriso viya rūpeneva rūpamadaṃ vinetuṃ attano iddhibalena
pannarasasoḷasavassuddesikaṃ atidassanīyaṃ itthiṃ passe ṭhatvā vījamānaṃ abhinimmini.
Nandā bhikkhunīhi saddhiṃ upasaṅkamitvā bhagavantaṃ vanditvā bhikkhunisaṃghassa 2-
antare nisīditvā pādatalā pabhuti yāva kesaggā bhagavato rūpasampattiṃ disvā puna taṃ
bhagavato passe ṭhitaṃ nimmitarūpañca disvā "aho ayaṃ itthī rūpavatī"ti attano
rūpamadaṃ jahitvā tassā rūpe abhirattabhāvā ahosi, tato bhagavā taṃ itthiṃ
vīsativassappamāṇaṃ katvā dassesi. Mātugāmo hi soḷasavassuddesikoyeva sobhati,
na tato uddhaṃ, atha tassā rūpaparihāniṃ disvā nandāya tasmiṃ rūpe chandarāgo
tanuko ahosi. Tato bhagavā avijāyanavaṇṇaṃ, 3- sakiṃ vijāyanavaṇṇaṃ, 4- majjhimitthivaṇṇaṃ,
mahallakitthivaṇṇanti 5- evaṃ yāva vassasatikaṃ obhaggaṃ daṇḍaparāyanaṃ tilakāhatagattaṃ
@Footnote: 1 cha.Ma. appasīdanto                        2 ka. bhikkhusaṃghassa
@3 cha.Ma. avijātavaṇṇā      4 cha.Ma. vijātavaṇṇaṃ   5 cha.Ma. mahitthivaṇṇā

---------------------------------------------------------------------------------------------
page275.
Katvā dassetvā passamānāyeva nandāya tassā maraṇaṃ uddhumātakādibhedaṃ
kākādīhi samparivāretvā vijjhamānaṃ 1- duggandhajegucchapaṭikūlabhāvañca dassesi.
Nandāya taṃ mātugāmaṃ 2- disvā "evameva 3- mamapi aññesampi sabbasādhāraṇo
ayaṃ kāyo"ti 4- aniccasaññā saṇṭhāti, 5- tadanusārena ca dukkhānattasaññāpi,
tayo bhavā ādittamiva agāraṃ appaṭisaraṇaṃ 6- hutvā upaṭṭhahiṃsu. Atha bhagavā
"kammaṭṭhāne pakkhantaṃ nandāya cittan"ti ñatvā tassā sappāyavasena imā
gāthāyo abhāsi:-
        "āturaṃ asuciṃ pūtiṃ           passa nande samussayaṃ
         uggharantaṃ paggharantaṃ         bālānaṃ abhipatthitaṃ. 7-
         Yathā idaṃ tathā etaṃ        yathā etaṃ tathā idaṃ
         dhātuyo 8- suññato passa    mā lokaṃ punarāgamā 9-
         bhave chandaṃ virājetvā      upasantā carissasī"ti.
      Gāthāpariyosāne nandā sotāpattiphale patiṭṭhāsi. Athassā bhagavā
uparimaggādhigamanatthaṃ suññataparivāraṃ vipassanākammaṭṭhānaṃ kathento imaṃ suttaṃ
abhāsi. Ayaṃ tāvassa ekā uppatti.
      Bhagavati pana rājagahe viharante vā sā cīvarakkhandhake 10- vitthārato
vuttasamuṭṭhānāya sālavatiyā gaṇikāya dhītā jīvakassa kaniṭṭhā sirimā nāma mātu
accayena taṃ ṭhānaṃ labhitvā "akkodhena jine kodhan"ti imissā gāthāya
vatthumhi puṇṇaseṭṭhidhītaraṃ avamaññitvā bhagavantaṃ khamāpentī dhammadesanaṃ sutvā
@Footnote: 1 cha.Ma. khajjamānaṃ         2 cha.Ma. kamaṃ     3 cha.Ma. evamevaṃ
@4 cha.Ma.,i. kamoti        5 cha.Ma. saṇṭhāsi  6 cha.Ma. appaṭisaraṇā
@7 khu.therī. 26/19/435                  8 dhātuso
@9 cha.Ma. punarāgami                      10 vi.mahā. 5/326/123

---------------------------------------------------------------------------------------------
page276.
Sotāpannā hutvā aṭṭha niccabhattāni pavattesi. Taṃ ārabbha aññataro
niccabhattiko bhikkhu rāgaṃ uppādesi. Āhārakiccampi ca kātuṃ asakkonto
nirāhāro nipajjīti dhammapadagāthāvatthumhi vuttaṃ. Tasmiṃ tathānipanneyeva sirimā
kālaṃ katvā yāmabhavane suyāmassa devī ahosi. Atha tassā sarīrassa aggikiccaṃ
nivāretvā āmakasusāne raññā nikkhipāpitaṃ sarīraṃ dassanāya bhagavā
bhikkhusaṃghaparivuto agamāsi tampi bhikkhuṃ ādāya, tathā nāgarā 1- ca rājā ca.
Tattha manussā bhaṇanti "pubbe sirimāya aṭṭhuttarasahassenapi dassanaṃ dullabhaṃ,
taṃ dānajja kākaṇikāyāpi daṭṭhukāmo natthī"ti. Sirimāpi devakaññā pañcahi
rathasatehi parivutā tatra agamāsi. Tatrāpi bhagavā sannipatitānaṃ dhammadesanatthaṃ
imaṃ suttaṃ tassa bhikkhuno ovādatthaṃ "passa cittakataṃ bimban"ti 2- imañca
dhammapadagāthaṃ abhāsi. Ayamassa dutiyā uppatti.
      [195] Tattha caraṃ vāti sakalarūpakāyassa gantabbadisābhimukhenābhinīhārena
gacchanto vā. Yadi yā tiṭṭhanti tasseva ussāpanābhāvena tiṭṭhanto vā.
Nisinno vā uda vā sayanti tasseva heṭṭhimabhāgasamiñjanauparimabhāgasamussāpanabhāvena
nisinno vā, tiriyaṃ pasāraṇabhāvena sayanto vā. Samiñjeti pasāretīti
tāni tāni pabbāni samiñjeti ca pasāreti ca.
      Esā kāyassa iñjanāti sabbāpesā imasseva saviññāṇakakāyassa
iñjanā calanā phandanā, natthettha añño koci caranto vā pasārento vā,
apica kho pana "carāmī"ti citte uppajjante taṃsamuṭṭhānā vāyodhātu kāyaṃ
pharati, tenassa gantabbadisābhimukho abhinīhāro hoti, desantaruppannabhāvoti 3-
attho. Tena "caran"ti vuccati. Tathā "tiṭṭhāmī"ti citte uppajjante
@Footnote: 1 ka. mahājano               2 khu.dha. 25/147/43
@3 cha.Ma.,i. desantare rūpantarapātubhāvo

---------------------------------------------------------------------------------------------
page277.
Taṃsamuṭṭhānā vāyodhātu kāyaṃ pharati, tenassa samussāpanaṃ hoti, uparūpariṭṭhānena
rūpapātubhāvoti attho. Tena "tiṭṭhan"ti vuccati. Tathā "nisīdāmī"ti citte
uppajjante taṃsamuṭṭhānā vāyodhātu kāyaṃ pharati, tenassa heṭṭhimabhāgasamiñjanaṃ
purimabhāgasamussāpanaṃ ca hoti, tathābhāvena rūpapātubhāvoti attho. Tena
"nisinno"ti vuccati. Tathā "sayāmī"ti citte uppajjante taṃsamuṭṭhānā vāyodhātu
kāyaṃ pharati, tenassa tiriyaṃ pasāraṇaṃ hoti, tathābhāvena rūpapātubhāvoti attho.
Tena "sayan"ti vuccati.
      Evañcāyamāyasmā 1- yo koci itthannāmo caraṃ vā tiṭṭhaṃ vā nisinno
vā uda vā 2- sayaṃ yametaṃ tattha tattha iriyāpathe tesaṃ tesaṃ pabbānaṃ
samiñjanappasāraṇavasena samiñjeti pasāretīti vuccati, tampi yasmā
samiñjanappasāraṇacitte uppajjamāne yathāvutteneva nayena hoti, tasmā esā kāyassa
iñjanā, natthettha añño koci, suññamidaṃ kenaci carantena vā pasārentena
vā sattena vā puggalena vā, kevalaṃ pana:-
         cittanānattamāgamma        nānattaṃ hoti vāyuno
         vāyunānattato nānā      hoti kāyassa iñjanāti
ayamettha paramattho.
      Evametāya gāthāya bhagavā yasmā ekasmiṃ iriyāpathe ciraviniyogena 3-
kāyapīḷanaṃ hoti, tassa ca vinodanatthaṃ iriyāpathaparivattanaṃ karīyati, tasmā "caraṃ
vā"tiādīhi iriyāpathapaṭicchannaṃ dukkhalakkhaṇaṃ dīpeti, tathā caraṇakāle
ṭhānādīnamabhāvato sabbametaṃ caraṇādibhedaṃ "esā kāyassa iñjanā"ti bhaṇanto
@Footnote: 1 Sī. evañca yasmā   2 cha.Ma. ciraṃ vā yadi vā tiṭṭhaṃ, nisinno uda vā
@3 ka. viharati yogena

---------------------------------------------------------------------------------------------
page278.
Santatipaṭicchannaṃ aniccalakkhaṇaṃ tāya 1- sāmaggiyā pavattāya "esā kāyassa
iñjanā"ti ca attapaṭikkhepena bhaṇanto attasaññāghanapaṭicchannaṃ anattalakkhaṇaṃ
dīpeti.
      [196] Evaṃ lakkhaṇattayadīpanena suññatakammaṭṭhānaṃ kathetvā puna
saviññāṇakāviññāṇakaasubhadassanatthaṃ "aṭṭhinhārūhi saṃyuttoti 2- ārabhi. Tassattho:-
yassa cesā kāyassa iñjanā, svāyaṃ kāyo visuddhimagge dvattiṃsākāravaṇṇanāya
vaṇṇasaṇṭhānadisokāsaparicchedabhedena abyāpāranayena ca pakāsitehi saṭṭhādhikehi 3-
tīhi aṭṭhisatehi navahi nhārusatehi ca saṃyuttattā aṭṭhinhārūhi saṃyuttoti, 4-
tattheva pakāsitena aggapādaṅgulitacādinā tacena ca navapesisatappabhedena ca
maṃsena avalittattā tacamaṃsāvalepano paramaduggandhajegucchapaṭikūloti veditabbo.
Kimettha veditabbaṃ siyā, yadi esā yā sā majjhimassa purisassa sakalasarīrato
saṅkaḍḍhitā badaraaṭṭhippamāṇā bhaveyya, tāya makkhikāpattasukhumacchaviyā
nīlādiraṅgajātena gehabhitti viya paṭicchanno na bhaveyya, ayaṃ pana evaṃ
sukhumāyapi chaviyā kāyo paṭicchanno paññācakkhuvirahitehi bālaputhujjanehi
yathābhūtaṃ na dissati. Chavirāgarañjito hissa paramajegucchapaṭikūlasaṅkhāto tacopi
tacapaliveṭhitaṃ yantaṃ pabhedato:-
        "navapesisatā maṃsā         avalittā kaḷevare
         nānākimikulākiṇṇaṃ         mīḷhaṭṭhānaṃva pūtikā"ti
evaṃ vuttamaṃsasatampi, 5- maṃsāvalittā ye te:-
        "nava nhārusatā honti      byāmamatte kaḷevare
         bandhanti aṭṭhisaṅghātaṃ       agāramiva valliyā"ti.
@Footnote: 1 cha.Ma. tāya tāya             2 cha.Ma. aṭṭhinahārusaṃyutto
@3 ka. saddhiṃ adhikehi             4 cha.Ma. itisaddo na dissati
@5 cha.Ma. vuttaṃ navamaṃsasatampi

---------------------------------------------------------------------------------------------
page279.
Tepi nhārusamoṭhitāni 1- paṭipāṭiyā avatthitāni 2- pūtiduggandhāni tīṇi
saṭṭhādhikāni aṭṭhisatānipi yathābhūtaṃ na dissanti yato anādiyitvā taṃ
makkhikāpattasukhumacchaviṃ. Yāni panassa 3- chavirāgarattena tacena paliveṭhitattā sabbalokassa
apākaṭāni nānappakārāni abbhantarakuṇapāni paramāsuciduggandhajegucchanīyapaṭikūlāni,
tānipi paññācakkhunā paṭivijjhitvā evaṃ passitabbo "antapūro udarapūro .pe.
Pittassa ca vasāya cā"ti
      [197] Tattha antassa pūro antapūro. Udarassa pūro udarapūro.
Udaranti ca udariyassetaṃ adhivacanaṃ, tañhi ṭhānanāmena "udaran"ti. Vuttaṃ.
Yakanapeḷassāti yakanapiṇḍassa. Vatthinoti muttassa. Ṭhānūpacārena panetaṃ
"vatthī"ti vuttaṃ. Pūroti adhikāro, tasmā yakanapeḷassa pūro vatthino pūroti
evaṃ yojetabbaṃ. Esa nayo hadayādīsu. 4- Sabbāneva cetānipi antādīni
vaṇṇasaṇṭhānadisokāsaparicchedabhedena abyāpāranayena ca visuddhimagge
vuttanayavaseneva veditabbāni.
      [199-200] Evaṃ bhagavā "na kiñcettha ekampi gayhūpagaṃ muttāmaṇisadisaṃ
atthi, aññadatthu asuciparipūro cāyaṃ 5- kāyo"ti abbhantarakuṇapaṃ dassetvā
idāni tameva abbhantarakuṇapaṃ bahi nikkhamanakuṇapena pākaṭaṃ katvā dassento
pubbe vuttañca saṅgaṇhitvā "athassa navahi sotehī"ti gāthādvayamāha.
      Tattha athāti pariyāyantaranidassanaṃ, aparenāpi pariyāyena asucibhāvaṃ
passāti vuttaṃ hoti. Assāti imassa kāyassa. Navahi sotehīti
@Footnote: 1 Sī.,i. nhārusamotthatāni, cha.Ma. nhārusamuṭṭhitāni
@2 cha.Ma. avaṭṭhitāni            3 ka. makkhikāpattasukhumacchaviyā paṭicchannassa
@4 hadayassātiādīsu             5 cha.Ma. asuciparipūrovāyaṃ

---------------------------------------------------------------------------------------------
page280.
Ubhoakkhicchiddakaṇṇacchiddanāsaṅchiddamukhavaccamaggapassāvamaggehi. Asuci savatīti
sabbalokapākaṭanānappakāraparamaduggandhajegucchaasuciyeva savati sandati paggharati, na aññaṃ
kiñci agarucandanādigandhajātaṃ vā maṇimuttādiratanajātaṃ vā. Sabbadāti tañca kho
sabbadā rattimpi divāpi pubbaṇhepi sāyanhepi tiṭṭhatopi gacchatopīti. Kintaṃ
asucīti ce? "akkhimhā akkhigūthako"tiādi. Etassa hi dvīhi akkhicchiddehi
apanītatacamaṃsasadiso akkhigūthako, kaṇṇacchiddehi rajojallasadiso kaṇṇagūthako,
nāsacchiddehi pubbasadisā siṅghānikā savati, mukhena ca vamati, kiṃ vamatīti ce?
ekadā pittaṃ, yadā abaddhapittaṃ kuppitaṃ hoti, tadā taṃ vamatīti adhippāyo.
Semhaṃ cāti na kevalaṃ pittaṃ, yampi taṃ udarapaṭale ekapatthapūrappamāṇaṃ
semhaṃ tiṭṭhati, tampi ekadā vamati. Taṃ panetaṃ vaṇṇādito visuddhimagge 1-
vuttanayena veditabbaṃ. "semhaṃ cā"ti casaddena semhañca aññañca evarūpaṃ
udariyalohitādiasuciṃ vamatīti dasseti. Evaṃ sattahi dvārehi asucivamanaṃ dassetvā
kālaññū ca puggalaññū ca parisaññū ca bhagavā taduttari dve dvārāni
visesavacanena anāmasitvā aparena pariyāyena sabbasmāpi kāyā asucisavanaṃ
dassento āha "kāyamhā sedajallikā"ti. Tattha sedajallikāti sedo ca
loṇapaṭalamalabhedā jallikā ca, tassa "savati sabbadā"ti iminā saddhiṃ sambandho.
      [201] Evaṃ bhagavā yathā nāma bhatte paccamāne taṇḍulamalañca
udakamalañca 2- pheṇena saddhiṃ uṭṭhahitvā ukkhalimukhaṃ makkhetvā bahi gaḷati,
tathāpi 3- asitapītādibhede āhāre kammajena agginā paccamāne yaṃ asitapītādimalaṃ
uṭṭhahitvā "akkhimhā akkhigūthako"tiādinā bhedena nikkhamantaṃ akkhiādīni
makkhetvā bahi gaḷati, tassāpi vasena imassa kāyassa asucibhāvaṃ dassetvā
@Footnote: 1 visuddhi. 1/234 (syā)           2 Sī. taṇḍulañca ukkhalimalañca
@3 cha.Ma. pisaddo na dissati

---------------------------------------------------------------------------------------------
page281.
Idāni yaṃ loke uttamaṅgasammataṃ sīsaṃ ativisiṭṭhabhāvato paccentā
vandaneyyānampi vandanaṃ na karonti, tassāpi nissāratāya asucitāya cassa
asucibhāvaṃ dassento "athassa susiraṃ sīsan"ti imaṃ gāthamāha.
      Tattha susiranti chiddaṃ. Matthaluṅgassa pūritanti dadhibharitaalābukaṃ viya
matthaluṅgabharitaṃ. Tañca panetaṃ matthaluṅgaṃ visuddhimagge vuttanayeneva veditabbaṃ.
Subhato naṃ maññati bāloti tametaṃ evaṃ nānāvidhakuṇapabharitaṃ kāyampi
duccintitacintī bālo subhato maññati, subhaṃ suciṃ iṭṭhaṃ kantaṃ manāpanti tīhipi
taṇhādiṭṭhimānamaññanāhi maññati. Kasmā? yasmā avijjāya purakkhato
catusaccapaṭicchādakena mohena purakkhato codito pavattito, "evaṃ ādiya, evaṃ
abhinivisa, evaṃ maññāhī"ti gāhitoti adhippāyo. Passa yāva aniṭṭhakāraṇā 1-
avijjāti.
      [202] Evaṃ bhagavā saviññāṇakavasena asubhaṃ dassetvā idāni
aviññāṇakavasena dassetuṃ, yasmā vā cakkavattiraññopi kāyo yathāvuttakuṇapabharitoyeva
hoti, tasmā sabbappakārehi 2- sampattibhavesu 3- asubhaṃ dassetvā idāni
vipattibhave dassetuṃ "yadā ca so mato setī"ti gāthamāha.
      Tassattho:- svāyamevaṃvidho kāyo yadā āyuusmāviññāṇāpagamena
mato vātabharitabhastā viya uddhumātako vaṇṇaparibhedena vinīlako susānamhi
niratthaṃva kaliṅgaraṃ chaḍḍitattā apaviddho seti, atha "na dānissa puna uṭṭhānaṃ
bhavissatī"ti ekaṃsatoyeva anapekkhā honti ñātayo. Tattha matoti aniccataṃ
dasseti, setīti nirīhakattaṃ. Tadubhayena ca jīvitabalamadappahāne niyojeti.
@Footnote: 1 cha.Ma. anatthakarā cāyaṃ, i. anatthakaraṇā
@2 Sī. sabbappakārepi, cha.Ma. sabbappakārenapi     3 cha.Ma. sampattibhave

---------------------------------------------------------------------------------------------
page282.
Uddhumātakoti saṇṭhānavipattiṃ dasseti. Vinīlakoti chavirāgavipattiṃ. Tadubhayena ca
rūpamadappahāne vaṇṇapokkharataṃ paṭicca mānappahāne ca niyojeti. Apaviddhoti
gahetabbābhāvaṃ dasseti. Susānasminti anto adhivāsetumanarahaṃ jigucchanīyabhāvaṃ.
Tadubhayenapi "maman"ti gāhassa subhasaññāya ca pahāne niyojeti. Anapekkhā
honti ñātayoti paṭikiriyābhāvaṃ dasseti. Tena ca parivāramadappahāne niyojeti.
      [203] Evamimāya gāthāya aparibhinnāviññāṇakavasena asubhaṃ dassetvā
idāni paribhinnavasenāpi dassetuṃ "khādanti nan"ti gāthamāha. Tattha ye caññeti
ye caññepi kākakulalādayo kuṇapabhakkhā pāṇino santi, tepi naṃ khādantīti
attho. Sesamuttānameva.
      [204] Evaṃ "caraṃ vā"tiādinā nayena suññatakammaṭṭhānavasena,
"aṭṭhinhārūhi saṃyutto"tiādinā saviññāṇakāsubhavasena, "yadā ca so mato
setī"tiādinā aviññāṇakāsubhavasena kāyaṃ dassetvā evaṃ niccasukhattabhāvasuññe
ekantaasubhe cāpi kāyasmiṃ "subhato naṃ maññati bālo, avijjāya purakkhato"ti
iminā bālassa vuttiṃ pakāsetvā avijjāmukhena ca vaṭṭaṃ dassetvā idāni
tattha paṇḍitassa vuttiṃ pariññāmukhena ca vivaṭṭaṃ dassetuṃ "sutvāna buddhavacanan"ti
ārabhi.
      Tattha sutvānāti yoniso nisāmetvā. Buddhavacananti kāyavicchandanakaraṃ
buddhavacanaṃ. Bhikkhūti sekkho vā puthujjano vā. Paññāṇavāti paññāṇaṃ vuccati
vipassanā aniccādippakāresu pavattattā, tāya samannāgatoti attho. Idhāti
sāsane. So kho naṃ parijānātīti so imaṃ kāyaṃ tīhi pariññāhi parijānāti.
Kathaṃ? yathā nāma kusalo vāṇijo idañcidañcāti bhaṇḍaṃ oloketvā

---------------------------------------------------------------------------------------------
page283.
"ettakeneva 1- gahite ettako nāma udayo bhavissatī"ti tulayitvā tathā
katvā puna saudayaṃ mūlaṃ gaṇhanto taṃ bhaṇḍaṃ chaḍḍeti, evameva 2-
"aṭṭhinhāruādayo ime kesalomādayo cā"ti ñāṇacakkhunā olokento
ñātapariññāya parijānāti, "aniccā ete dhammā dukkhā anattā"ti tulayanto
tīraṇapariññāya parijānāti, evaṃ tīretvā 3- ariyamaggaṃ pāpuṇanto tattha
chandarāgappahānena pahānapariññāya parijānāti. Saviññāṇakāviññāṇakaasubhavasena
vā passanto ñātapariññāya parijānāti, aniccādivasena passanto tīraṇapariññāya,
arahattamaggena tato chandarāgaṃ avakaḍḍhitvā 4- taṃ pajahanto pahānapariññāya
parijānāti.
      Kasmā so evaṃ parijānātīti ce? yathābhūtañhi passati, yasmā yathābhūtaṃ
Passatīti attho. "paññāṇavā"tiādinā eva ca etasmiṃ atthe siddhe yasmā
buddhavacanaṃ sutvā tassa paññāṇavattaṃ hoti, yasmā ca sabbajanassa pākaṭopāyaṃ
kāyo assutvā buddhavacanaṃ na sakkā parijānituṃ, tasmā tassa ñāṇahetuṃ
ito bāhirānaṃ evaṃ daṭṭhumasamatthataṃ ca dassetuṃ "sutvāna buddhavacanan"ti
āha. Nandābhikkhuniṃ tañca vipallatthacittaṃ bhikkhu ārabbha desanāpavattito
aggaparisato tappaṭipattippattānaṃ bhikkhubhāvadassanato ca "bhikkhū"ti āha.
      [205] Idāni "yathābhūtañhi passatī"ti ettha yathā passanto yathābhūtaṃ
passati, taṃ dassetuṃ āha "yathā idaṃ tathā etaṃ, yathā etaṃ tathā idan"ti.
Tassattho:- yathā idaṃ saviññāṇakāsubhamāyuusmāviññāṇānaṃ anapagamā carati
tiṭṭhati nisīdati sayati, tathā etaṃ etarahi susāne sayitaṃ aviññāṇakampi pubbe
@Footnote: 1 cha.Ma. ettakena
@2 cha.Ma. evamevaṃ  3 cha.Ma. tīrayitvā  4 cha.Ma. apakaḍḍhitvā

---------------------------------------------------------------------------------------------
page284.
Tesaṃ dhammānaṃ anapagamā ahosi. Yathā ca etaṃ etarahi matasarīraṃ tesaṃ dhammānaṃ
apagamā na carati na tiṭṭhati na nisīdati na seyyaṃ kappeti, tathā idaṃ
saviññāṇakampi tesaṃ dhammānaṃ apagamā bhavissati. Yathā ca idaṃ saviññāṇakaṃ
etarahi na susāne mataṃ seti, na uddhumātakādibhāvamupagataṃ, tathā etaṃ etarahi
matasarīrampi pubbe ahosi. Yathā panetaṃ etarahi aviññāṇakāsubhaṃ mataṃ susāne
seti, uddhumātakādibhāvañca upagataṃ, tathā idaṃ saviññāṇakampi gamissatīti.
      Tattha yathā idaṃ tathā etanti attanā matassa sarīrassa samānabhāvaṃ
karonto bāhire dosaṃ pajahati. Yathā etaṃ tathā idanti matasarīrena attano
samānabhāvaṃ karonto ajjhattike rāgaṃ pajahati. Yenākārena ubhayaṃ samaṃ karoti,
taṃ pajānanto ubhayattha mohaṃ pajahati. Evaṃ yathābhūtadassanena pubbabhāgeyeva
akusalamūlappahānaṃ sodhetvā 1- yasmā ettha 2- paṭipanno bhikkhu anupubbena
arahattamaggaṃ patvā sabbacchandarāgaṃ virājetuṃ samattho hoti, tasmā āha
"ajjhattañca bahiddhā ca, kāye chandaṃ virājaye"ti. Evaṃ paṭipanno bhikkhu
anupubbenāti pāṭhaseso.
      [206] Evaṃ sekkhabhūmiṃ dassetvā idāni asekkhabhūmiṃ dassento āha
"../../bdpicture/chandarāgaviratto so"ti. Tassattho:- bhikkhu arahattamaggañāṇena paññāṇavā
maggānantaraphalaṃ pāpuṇāti, atha sabbaso chandarāgassa pahīnattā "../../bdpicture/chandarāgaviratto"ti
ca, maraṇābhāvena paṇītaṭṭhena vā amataṃ sabbasaṅkhāravūpasamanato santiṃ
taṇhāsaṅkhātavānābhāvato nibbānaṃ cavanābhāvato accutanti saṃvaṇṇitaṃ padamajjhagāti
ca vuccati. Atha vā so bhikkhu arahattamaggañāṇena paññāṇavā maggānantaraphale
ṭhito chandarāgaviratto nāma hoti, vuttappakārañca padamajjhagāti veditabbo.
Tena "idamassa pahīnaṃ, idañcānena laddhan"ti dīpeti.
@Footnote: 1 cha.Ma.,i. sādhetvā           2 cha.Ma. evaṃ

---------------------------------------------------------------------------------------------
page285.
      [207-208] Evaṃ saviññāṇakāviññāṇakavasena asubhakammaṭṭhānaṃ saha
nipphattiyā kathetvā puna saṅkhepadesanāya evaṃ mahato ānisaṃsassa antarāyakaraṃ
pamādavihāraṃ garahanto "dipādakoyan"ti 1- gāthādvayamāha. Tattha kiñcāpi
apādakādayopi kāyā asucīyeva, idhādhikāravasena pana ukkaṭṭhaparicchedavasena vā,
yasmā vā aññe asucibhūtāpi kāyā loṇambilādīhi abhisaṅkharitvā manussānaṃ
bhojanepi upanīyanti, na tveva manussakāyo, tasmā asucitarabhāvamassa 2-
dassentopi "dipādako"ti 3- āha.
      Ayanti manussakāyaṃ dasseti. Duggandho parihīratīti 4- duggandho samāno
pupphagandhādīhi 5- abhisaṅkharitvā parihīrati. Nānākuṇapparipūroti kesādianekappakāra-
kuṇapabharito. Vissavanto tato tatoti pupphagandhādīhi paṭicchādetuṃ
ghaṭentānampi taṃ vāyāmaṃ nipphalaṃ katvā navahi dvārehi kheḷasiṅghānikādīni,
lomakūpehi ca sedajallikaṃ vissavantoyeva. Tattha dāni passatha:- etādisena
kāyena yo puriso vā itthī vā koci bālo maññe uṇṇametave
taṇhādiṭṭhimānamaññanāhi "ahan"ti vā "maman"ti vā "nicco"ti vātiādinā
nayena yo uṇṇamituṃ maññeyya, paraṃ vā jātiādīhi avajāneyya attānaṃ
uccaṭṭhāne ṭhapento, kimaññatra adassanā ṭhapetvā ariyamaggena
ariyasaccadassanābhāvaṃ kimaññaṃ tassa evaṃ uṇṇamāvajānanakāraṇaṃ siyāti.
      Desanāpariyosāne nandā bhikkhunī saṃvegamāpādi "aho vata re ahaṃ
bālā, yā maṃyeva ārabbha evaṃ vividhadhammadesanāpavattakassa bhagavato upaṭṭhānaṃ
nāgamāsin"ti. Evaṃ saṃviggā ca tameva dhammadesanaṃ samannāharitvā teneva
@Footnote: 1 cha.Ma. dvipādakoyanti
@2 cha.Ma. asucitarabhāvamassa              3 cha.Ma. dvipādakoti
@4 Ma. parihāratīti                    5 cha.Ma. pupphagandhādīhi

---------------------------------------------------------------------------------------------
page286.
Kammaṭṭhānena katipayadivasabbhantare arahattaṃ sacchākāsi. Dutiyaṭṭhānepi kira
desanāpariyosāne caturāsītiyā pāṇasahassānaṃ dhammābhisamayo ahosi, sirimā
devakaññā anāgāmiphalaṃ pattā, so ca bhikkhu sotāpattiphale patiṭṭhahīti.
                     Paramatthajotikāya khuddakaṭṭhakathāya
                          suttanipātaṭṭhakathāya
                       vijayasuttavaṇṇanā niṭṭhitā.
                          -------------
                         12. Munisuttavaṇṇanā
      [209] Santhavāto bhayaṃ jātanti munisuttaṃ. Kā uppatti? na sabbasseva
suttassa ekā uppatti, apicettha ādito tāva catunnaṃ gāthānaṃ ayamuppatti:-
bhagavati kira sāvatthiyaṃ viharante gāmakāvāse aññatarā duggatitthī matapatikā
puttaṃ bhikkhūsu pabbājetvā attanāpi bhikkhunīsu pabbajitā. 1- Te ubhopi
sāvatthiyaṃ vassaṃ upagantvā abhiṇhaṃ aññamaññassa dassanakāmā ahesuṃ. Mātā
kiñci labhitvā puttassa harati, puttopi mātu. Evaṃ sāyampi pātopi aññamaññaṃ
samāgantvā laddhaṃ laddhaṃ saṃvibhajamānā sammodamānā sukhadukkhāni 2- pucchamānā
nirāsaṅkā ahesuṃ. Tesaṃ evaṃ abhiṇhadassanena saṃsaggo uppajji, saṃsaggā
vissāso, vissāsā otāro, rāgena otiṇṇacittānaṃ pabbajitasaññā ca
mātuputtasaññā ca antaradhāyi, tato mariyādavītikkamaṃ katvā asaddhammaṃ paṭiseviṃsu,
ayasappattā ca vibbhamitvā agāramajjhe vasiṃsu. Bhikkhū bhagavato ārocesuṃ.
"kinnu kho 3- bhikkhave moghapuriso jānāti 4- na mātā putte sārajjati, putto
@Footnote: 1 cha.Ma. pabbaji           2 cha.Ma. sukhadukkhaṃ
@3 cha.Ma. kiṃ nu so         4 cha.Ma. maññati

---------------------------------------------------------------------------------------------
page287.
Vā pana na mātarī"ti garahitvā "nāhaṃ bhikkhave aññaṃ ekarūpampi
samanupassāmī"tiādinā 1- avasesasuttenapi bhikkhū saṃvejetvā tasmātiha bhikkhave:-
        "visaṃ yathā halāhalaṃ        telamukkuṭṭhitaṃ 2- yathā
         tambalohavilīnaṃva          mātugāmaṃ vivajjaye"ti ca
vatvā puna bhikkhūnaṃ dhammadesanatthaṃ "santhavāto bhayaṃ jātan"ti imā attūpanāyikā
catasso gāthā abhāsi.
      Tattha santhavo taṇhādiṭṭhimittabhedena tividhoti pubbe vutto, idha
taṇhādiṭṭhisanthavo adhippeto. Taṃ sandhāya bhagavā āha "passatha bhikkhave yathā
idaṃ tassa moghapurisassa santhavato bhayaṃ jātaṃ. 3- Tañhi tassa abhiṇhadassana-
kāmatāditaṇhāya balavakilesabhayaṃ jātaṃ, yena saṇṭhātumasakkonto mātari
vippaṭipajji. Attānuvādādikaṃ vā mahābhayaṃ, yena vā 4- sāsanaṃ chaḍḍetvā
vibbhanto. Niketāti "rūpanimittaniketavisāravinibandhā kho gahapati `niketasārī'ti
vuccatī"tiādinā 5- nayena vuttā ārammaṇappabhedā. Jāyate rajoti
rāgadosamoharajo jāyate. Kiṃ vuttaṃ hoti? na kevalaṃ ca tassa santhavato bhayaṃ jātaṃ,
apica kho pana yadetaṃ kilesānaṃ nivāsanaṭṭhena sāsavārammaṇaṃ "niketan"ti
vuccati, idānissa bhinnasaṃvarattā atikkantamariyādattā suṭṭhutaraṃ tato niketā
jāyate rajo, yena saṅkiliṭṭhacitto anayabyasanaṃ pāpuṇissati. Atha vā passatha
bhikkhave yathā idaṃ tassa moghapurisassa santhavato bhayaṃ jātaṃ, yathā ca
sabbaputhujjanānaṃ niketā jāyate rajoti evametaṃ padadvayaṃ yojetabbaṃ.
      Sabbathā pana iminā purimatthena 6- bhagavā puthujjanadassanaṃ garahitvā
attano dassanaṃ pasaṃsanto "aniketan"ti pacchimatthaṃ 7- āha. Tattha yathā
@Footnote: 1 aṅ.pañcaka. 22/55/77 (syā)     2 Sī. telamukkathitaṃ, cha.Ma. telaṃ pakkuthitaṃ
@3 cha.Ma. jātanti                  4 cha.Ma. vāsaddo na dissati
@5 saṃ.kha. 17/3/9     6 cha.Ma. purimaddhena    7 cha.Ma. pacchimaddhaṃ

---------------------------------------------------------------------------------------------
page288.
Vuttaniketappaṭikkhepena aniketaṃ santhavappaṭikkhepena ca asanthavaṃ veditabbaṃ.
Ubhayampetaṃ nibbānassādhivacanaṃ. Etaṃ ve munidassananti etaṃ aniketamasanthavaṃ
buddhamuninā diṭṭhanti attho. Tattha veiti vimhayatthe nipāto daṭṭhabbo,
tena ca yaṃ nāma niketasanthavavasena mātāputtesu vippaṭipajjamānesu
aniketamasanthavaṃ, etaṃ muninā diṭṭhaṃ aho abbhutanti ayamadhippāyo siddho
hoti. Atha vā munino dassanantipi munidassanaṃ, dassanaṃ nāma khanti ruci, khamati
ceva ruccati cāti attho.
      [210] Dutiyagāthāya yo jātamucchijjāti yo kismiñcideva vatthusmiṃ
jātaṃ bhūtaṃ nibbattaṃ kilesajātaṃ 1- yathā uppannākusalappahānaṃ hoti, tathā
vāyamanto tasmiṃ vatthusmiṃ guṇanibbattanena 2- ucchinditvā yo anāgatopi
kileso tathārūpappaccayasamodhānena 3- nibbattituṃ abhimukhībhūtattā vattamānasamīpe
vattamānalakkhaṇena "jāyanto"ti vuccati, tañca na ropayeyya jāyantaṃ, yathā
anuppannākusalānuppādo hoti, tathā vāyamanto na nibbatteyyāti attho.
Kathañca na nibbatteyya? assa nānuppavecche, yena paccayena so nibbatteyya,
Taṃ nānuppaveseyya na samodhāneyya. Evaṃ sambhāravekallakaraṇena taṃ na
ropayeyya jāyantaṃ. Atha vā yasmā maggabhāvanāya āyatikāpi 4- kilesā
ucchijjanti āyatikābhāvena 5- vattamānāpi na ropīyanti tadabhāvena, anāgatāpi
cittasantatiṃ nānuppavesiyanti uppattisāmatthiyavighātena, tasmā yo ariyamaggabhāvanāya
jātamucchijja na ropayeyya jāyantaṃ, anāgatampi cassa jāyantassa
nānuppaveccheyya, 6- tamāhu ekaṃ muninaṃ carantaṃ, so ca addakkhi santipadaṃ
@Footnote: 1 cha.Ma. kilesaṃ                           2 cha.Ma.,i, puna anibbattanavasena
@3 cha.Ma. tathārūvipākābhāvenapappaccayasamodhāne    4 cha.Ma. atītāpi
@6 cha.Ma. āyatiṃ                           7 cha.Ma. nānuppavecche

---------------------------------------------------------------------------------------------
page289.
Mahesīti evamettha yojanā veditabbā. Ekantanikkilesatāya ekaṃ, seṭṭhaṭṭhena
vā ekaṃ. Muninanti muniṃ, munīsu vā ekaṃ. Carantanti sabbākāraparipūrāya
lokatthacariyāya avasesacariyāhi ca carantaṃ. Addakkhīti addasa. Soti yo
jātamucchijja aropane anuppavesane ca samatthattā "na ropayeyya jāyantamassa
nānuppavecche"ti vutto buddhamuni. Santipadanti santikoṭṭhāsaṃ dvāsaṭṭhidiṭṭhi-
gatavipassanānibbānabhedāsu tīsu samumatisantitadaṅgasantiaccantasantīsu seṭṭhaṃ
evaṃ anupassante loke accantasantimaddasa mahesīti evamattho veditabbo.
      [211] Tatiyagāthāya saṅkhāyāti gaṇayitvā, paricchinditvā vīmaṃsitvā
yathābhūtato ñatvā, dukkhapariññāya parijānitvāti attho. Vatthūnīti yesu evamayaṃ
loko 1- sajjati, tāni khandhāyatanadhātubhedāni kilesaṭṭhānāni. Pamāya bījanti
yantesaṃ vatthūnaṃ bījaṃ abhisaṅkhāraviññāṇaṃ, taṃ pamāya 2- hiṃsitvā vidhitvā, 3-
samucchedappahānena pajahitvāti attho. Sinehamassa nānuppaveccheti yena
taṇhādiṭṭhisinehena sinehitaṃ taṃ bījaṃ āyatiṃ paṭisandhivasena taṃ yathāvuttaṃ
vatthusassaṃ viruheyya, taṃ sinehamassa nānuppavecche, tappaṭipakkhāya maggabhāvanāya
taṃ nānuppaveseyyāti attho. Sa ve munī jātikhayantadassīti so evarūpo
buddhamuni nibbānasacchikiriyāya jātiyā ca maraṇassa ca parikkhayantabhūtassa
nibbānassa diṭṭhattā jātikkhayantadassī takkaṃ pahāya na upeti saṅkhaṃ, imāya
catusaccabhāvanāya navappabhedampi akusalavitakkaṃ pahāya saupādisesanibbānadhātuṃ
patvā lokatthacariyaṃ karonto anupubbena carimaviññāṇakkhayā anupādisesanibbāna-
dhātuppattiyā "devo vā manusso vā"ti na upeti saṅkhaṃ. Aparinibbuto eva
@Footnote: 1 ka. loke      2 Ma. samāya
@3 cha.Ma. bādhitvā

---------------------------------------------------------------------------------------------
page290.
Vā yathā kāmavitakkādino vitakkassa appahīnattā "ayaṃ puggalo ratto"ti vā
"duṭṭho"ti vā saṅkhaṃ upeti, evaṃ takkaṃ pahāya na upeti saṅkhanti evamettha
attho daṭṭhabbo.
      [212] Catutthagāthāya aññāyāti aniccādinayena jānitvā. Sabbānīti
anavasesāni. Nivesanānīti kāmabhavādike bhave 1- nivasanti hi tesu sattā, tasmā
"nivesanānī"ti vuccanti. Anikāmayaṃ aññatarampi tesanti evaṃ diṭṭhādīnavattā
tesaṃ nivesanānaṃ ekampi apatthento so evarūpo buddhamuni maggabhāvanābalena
taṇhāgedhassa vigatattā vītagedho, vītagedhattā eva ca agiddho, na yathā eke
avītagedhā eva samānā "agiddhamhā"ti paṭijānanti, na 2- evaṃ. Nāyūhatīti
tassa tassa nivesanassa nibbattakaṃ kusalaṃ vā akusalaṃ vā na karoti. Kiṃkāraṇā?
pāragato hi hoti, yasmā evarūpo sabbanivesanānaṃ pāraṃ nibbānaṃ gato
hotīti attho.
      Evaṃ paṭhamagāthāya puthujjanadassanaṃ garahitvā attano dassanaṃ pasaṃsanto
dutiyagāthāya yehi kilesehi puthujjano anupasanto hoti, tesaṃ abhāvena
attano santipadādhigamaṃ pasaṃsanto tatiyagāthāya yesu vatthūsu puthujjano takkamappahāya
tathā tathā saṅkhaṃ upeti, tesu catusaccabhāvanāya takkaṃ pahāya attano saṅkhānupagamanaṃ
pasaṃsanto catutthagāthāya āyatimpi yāni nivesanāni nikāmayamāno 3-
puthujjano bhavataṇhāya āyūhati, tesu taṇhābhāvena attano āyūhanaṃ 4-
pasaṃsanto catūhi gāthāhi arahattanikūṭeneva ekaṭṭhuppattiyaṃ 5- desanaṃ
niṭṭhāpesi.
@Footnote: 1 ka. kāmabhavādīni             2 cha.Ma. nasaddo na dissati
@3 cha.Ma.,i. kāmayamāno        4 cha.Ma. anāyūhanaṃ
@5 cha.Ma. ekaṭṭhuppattikaṃ

---------------------------------------------------------------------------------------------
page291.
      [213] Sabbābhibhunti kā uppatti? mahāpuriso mahābhinikkhamanaṃ katvā
anupubbena sabbaññutaṃ patvā dhammacakkappavattanatthāya bārāṇasiṃ gacchanto
bodhimaṇḍassa ca gayāya ca antare upakenājīvakena samāgañchi. Tena ca
"vippasannāni kho te āvuso indriyānī"tiādinā 1- nayena puṭṭho "sabbābhibhū"ti-
ādīni āha. Upako "huveyyāvuso"ti 2- vatvā sīsaṃ okampetvā ummaggaṃ
gahetvā pakkāmi. Anukkamena ca vaṅkahārajanapade 3- aññataraṃ māgavikagāmaṃ pāpuṇi.
Tamenaṃ māgavikajeṭṭhako disvā "aho appiccho samaṇo vatthampi na nivāseti,
ayaṃ loke arahā"ti gharaṃ netvā maṃsarasena parivisitvā 4- bhuttāviñca naṃ saputtadāro
vanditvā "idheva bhante vasatha, ahaṃ paccayena upaṭṭhahāmī"ti 5- nimantetvā
vasanokāsaṃ katvā adāsi, so tattha vasati.
      Māgaviko gimhakāle udakasampanne sītale padese carituṃ dūraṃ
apakkantesu migesu tattha gacchanto "amhākaṃ arahantaṃ sakkaccaṃ upaṭṭhahassū"ti
chāvaṃ 6- nāma dhītaraṃ āṇāpetvā agamāsi saddhiṃ puttabhātikehi. Sā ca dassanīyā
hoti koṭṭhāsasampannā, dutiyadivase upako gharamāgato taṃ dārikaṃ sabbaṃ
upacāraṃ katvā parivisituṃ upagataṃ disvā rāgena abhibhūto bhuñjituṃ 7- asakkonto
bhājanena bhattaṃ ādāya vasanaṭṭhānaṃ gantvā bhattaṃ ekamante nikkhipitvā
"sace chāvaṃ labhāmi, jīvāmi, no ce, marāmī"ti nirāhāro sayi. Sattame divase
māgaviko āgantvā dhītaraṃ upakassa pavattiṃ pucchi, sā "ekadivasameva āgantvā
puna nāgatapubbo"ti āha. Māgaviko "āgatavaseneva naṃ upasaṅkamitvā
pucchissāmī"ti taṃkhaṇaññeva āgantvā "kiṃ bhante aphāsukan"ti pāde
@Footnote: 1 vi.mahā. 4/11/11. Ma.mū. 12/285/246
@2 cha.Ma. hupeyyāvusoti          3 ka. vaṅgajanapade
@4 ka. parivisi                  5 cha.Ma. upahiṭṭhassāmīti
@6 Ma. cāvaṃ                   7 cha.Ma. bhuñjitumpi

---------------------------------------------------------------------------------------------
page292.
Parāmasanto pucchi. Upako nitthunanto parivattatiyeva. So "vada bhante, yaṃ
mayā sakkā kātuṃ, sabbaṃ taṃ karissāmī"ti āha, upako "sace chāvaṃ labhāmi,
jīvāmi, no ce, idheva me maraṇaṃ seyyo"ti 1- āha. Jānāsi pana bhante
kiñci sippanti. Na jānāmīti. "bhante kiñci sippaṃ ajānantena na sakkā
gharāvāsaṃ adhiṭṭhātun"ti. So āha "nāhaṃ kiñci sippaṃ jānāmi, apica tumhākaṃ
maṃsahārako bhavissāmi, 2- maṃsañca vikkiṇissāmī"ti. Māgavikopi "amhākaṃ etadeva
ruccatī"ti uttarasāṭakaṃ datvā gharaṃ netvā 3- dhītaraṃ adāsi. Tesaṃ saṃvāsamanvāya
putto vijāyi, subhaddotissa nāmaṃ akaṃsu. Chāvā puttatosanagītena upakaṃ
upphaṇḍesi, 4- so taṃ asahanto "bhadde ahaṃ anantajinassa santikaṃ gacchāmī"ti
majjhimadesābhimukho pakkāmi.
      Bhagavā ca tena samayena sāvatthiyaṃ viharati jetavanamahāvihāre. Atha kho
bhagavā paṭikacceva bhikkhū āṇāpesi "yo bhikkhave anantajinoti pucchamāno
āgacchati, tassa maṃ dasseyyāthā"ti. Upakopi kho anupubbeneva sāvatthiṃ
āgantvā vihāramajjhe ṭhatvā "imasmiṃ vihāre mama sahāyo anantajino nāma
atthi, so kuhiṃ vasatī"ti pucchi. Taṃ bhikkhū bhagavato santikaṃ nayiṃsu. Bhagavā
tassānurūpaṃ dhammaṃ desesi, so desanāpariyosāne anāgāmiphale patiṭṭhāsi.
Bhikkhū tassa pubbappavattiṃ sutvā kathaṃ samuṭṭhāpesuṃ "bhagavā paṭhamaṃ nissirikassa
naggasamaṇakassa dhammaṃ desesī"ti. Bhagavā taṃ kathāsamuṭṭhānaṃ viditvā gandhakuṭito
nikkhamma taṃ khaṇānurūpena pāṭihāriyena buddhāsane nisīditvā bhikkhū āmantesi
"kāya nuttha bhikkhave etarahi kathāya sannisinnā"ti, te sabbaṃ kathesuṃ. Tato
bhagavā "na bhikkhave tathāgato ahetuappaccayā dhammaṃ deseti. 5- Nimmalā
@Footnote: 1 Sī. ayameva maraṇaseyyoti, cha.Ma. idheva maraṇaṃ seyyoti    2 ka. bhavissāmīti
@3 cha.Ma. ānetvā          4 cha.Ma. uppaṇḍesi        5 ka. desesi

---------------------------------------------------------------------------------------------
page293.
Tathāgatassa dhammadesanā, na sakkā tattha dosaṃ daṭṭhuṃ, tena bhikkhave
dhammadesanūpanissayena upako etarahi anāgāmī jāto"ti vatvā attano
desanāmalābhāvadīpikaṃ imaṃ gāthaṃ abhāsi.
      Tassattho:- sāsavesu sabbakkhandhāyatanadhātūsu chandarāgappahānena
tehi anabhibhūtattā sayaṃ ca te dhamme sabbe abhibhuyya pavattattā sabbābhibhuṃ.
Tesañca aññesañca sabbadhammānaṃ sabbākārena viditatāya 1- sabbaviduṃ.
Sabbadhammadesanāsamatthāya sobhanāya medhāya samannāgatattā sumedhaṃ. Yesaṃ
taṇhādiṭṭhilepānaṃ vasena sāsavakhandhādibhedesu sabbadhammesu upalimpati, 2- tesaṃ
lepānaṃ abhāvena 3- tesu sabbadhammesu anupalittaṃ. Tesu ca sabbadhammesu
chandarāgābhāvena sabbe te dhamme jahitvā ṭhitattā sabbañjahaṃ. Upadhivivekaninnena
cittena taṇhakkhaye nibbāne visesena muttattā taṇhakkhaye vimuttaṃ,
adhimuttanti vuttaṃ hoti. Taṃ vāpi dhīrā muni vedayantīti tampi paṇḍitā sattā
muniṃ vedayanti jānanti. Passatha yāva paṭivisiṭṭhovāyaṃ muni, tassa kuto
desanāmalanti attānaṃ vibhāveti. Vibhāvanattho hi ettha vāsaddoti. Keci pana
vaṇṇayanti:- "upako tadā tathāgataṃ disvāpi `ayaṃ buddhamunī'ti na saddahī"ti
evaṃ bhikkhū kathaṃ samuṭṭhāpesuṃ, tato bhagavā "saddahatu vā mā vā, dhīrā pana
taṃ muniṃ vedayantī"ti dassento imaṃ gāthamāhāti. 4-
      [214] Paññābalanti kā uppatti? ayaṃ gāthā revatattheraṃ ārabbha
vuttā. Tattha "gāme vā yadi vāraññe"ti imissā gāthāya vuttanayeneva
revatattherassa ādito pabhuti pabbajjā, pabbajitassa khadiravane vihāro, tattha
@Footnote: 1 cha.Ma. viditattā          2 Sī. upalippanti
@3 cha.Ma. abhāvā           4 cha.Ma. gāthamabhāsīti

---------------------------------------------------------------------------------------------
page294.
Viharato visesādhigamo, bhagavato tattha gamanapaccāgamanañca veditabbaṃ. Paccāgate
pana bhagavati yo so mahallakabhikkhu upāhanaṃ sammussitvā paṭinivatto
khadirarukkhe ālaggitaṃ disvā sāvatthiṃ anuppatto visākhāya upāsikāya "kiṃ
bhante revatattherassa vasanokāso ramaṇīyo"ti pucchamānāya yehi bhikakhūhi
pasaṃsito, te apasādento "upāsike ete tucchaṃ bhaṇantaṃ, na sundaro
bhūmippadeso atilūkho, kakkhaḷaṃ khadiravanamevā"ti āha. So visākhāya āgantukabhattaṃ
bhuñjitvā pacchābhattaṃ maṇḍalamāḷe sannipatite bhikkhū ujjhāpento āha "kiṃ
āvuso revatassa senāsane ramaṇīyaṃ tumhehi diṭṭhan"ti. Bhagavā taṃ ñatvā
gandhakuṭito nikkhamma taṃkhaṇānurūpena pāṭihāriyena parisamajjhaṃ patvā buddhāsane
nisīditvā bhikkhū āmantesi "kāya nuttha bhikkhave etarahi kathāya sannisinnā"ti.
Te āhaṃsu "revatattheraṃ bhante ārabbha kathā uppannā `evaṃ navakammiko kadā
samaṇadhammaṃ karissatī'ti". "na bhikkhave revato navakammiko, arahaṃ revato khīṇāsavo"ti
vatvā taṃ ārabbha tesaṃ bhikkhūnaṃ dhammadesanatthaṃ imaṃ gāthaṃ abhāsi.
      Tassattho:- dubbalakaraṇakilesappahānasādhakena vikubbanādhiṭṭhānappabhedena
vā paññābalena samannāgatattā paññābalaṃ, catupārisuddhisīlena dhutaṅgavatena
ca upapannattā sīlavatūpapannaṃ, maggasamādhinā phalasamādhinā iriyāpathasamādhinā ca
samāhitaṃ, upacārappanābhedena jhānena jhāne vā ratattā jhānarataṃ, sativepullappattattā
satimaṃ, rāgādisaṅgato pamuttattā saṅgā pamuttaṃ, pañcacetokhilacatu-
āsavābhāvena akhilaṃ anāsavaṃ taṃ vāpi dhīrā muni vedayantīti, 1- tampi evaṃ
paññādiguṇasaṃyuttaṃ saṅgādidosavippayuttaṃ paṇḍitā sattā muniṃ vā vedayanti.
Passatha yāva paṭivisiṭṭhovāyaṃ khīṇāsavamuni, so "navakammiko"ti vā "kadā
@Footnote: 1 cha.Ma. vedayanti

---------------------------------------------------------------------------------------------
page295.
Samaṇadhammaṃ karissatī"ti vā kathaṃ daṭṭhabbo. 1- So hi paññābalena taṃ vihāraṃ
niṭṭhāpesi, na navakammakaraṇena, katakiccova so, na idāni samaṇadhammaṃ
karissatīti revatattheraṃ vibhāveti. Vibhāvanattho hi ettha vāsaddoti.
      [215] Ekaṃ carantanti kā uppatti? bodhimaṇḍato pabhuti yathākkamaṃ
Kapilavatthuṃ anuppatte bhagavati pitāputtasamāgame vattamāne bhagavā sammodamānena
raññā suddhodanena "tumhe bhante gahaṭṭhakāle gandhakaraṇḍake vāsitāni
kāsikādīni dussāni nivāsetvā idāni kathaṃ chinnakāni paṃsukūlāni dhārethā"ti
evamādinā vutto rājānaṃ anunayamāno:-
        "yaṃ tvaṃ tāta vadesi        pattuṇṇaṃ tūlakāsikaṃ 2-
         paṃsukūlaṃ tato seyyaṃ        etamme abhipatthitan"ti-
ādīni vatvā lokadhammehi attano adhikasabhāvaṃ 3- dassento rañño dhammadesanatthaṃ
idaṃ sattapadaṃ gāthamabhāsi.
      Tassattho:- pabbajjāsaṅkhātādīhi ekaṃ, iriyāpathādīhi cariyāhi carantaṃ,
moneyyadhammasamannāgamena muniṃ, sabbaṭṭhānesu pamādābhāvato appamattaṃ,
akkosanagarahanādibhedāya nindāya vaṇṇanatthomanāhibhedāya pasaṃsāya cāti imāsu
nindāpasaṃsāsu paṭighānunayavasena avedhamānaṃ. Nindāpasaṃsāmukhena cettha aṭṭhapi
lokadhammā vuttāti veditabbā. Sīhaṃva bherisaddādīsu saddesu aṭṭhasu lokadhammesu
pakativikārānupagamena asantasantaṃ, pantesu vā senāsanesu santāsābhāvena.
Vātaṃva suttamayādibhede jālamhi catūhi maggehi taṇhādiṭṭhijāle asajjamānaṃ,
aṭṭhasu vā lokadhammesu paṭighānunayavasena asajjamānaṃ. Padumaṃva toyena loke
@Footnote: 1 cha.Ma.,i. vattabbo     2 cha.Ma. yaṃ tvaṃ tāta vade mayhaṃ, paṭṭuṇṇaṃ dukūlakāsikaṃ
@3 cha.Ma.,i. avikampabhāvaṃ

---------------------------------------------------------------------------------------------
page296.
Jātampi yesaṃ taṇhādiṭṭhilepānaṃ vasena sattā lokena limpanti, 1- tesaṃ lepānaṃ
pahīnattā lokena alimpamānaṃ, 2- nibbānagāmimaggaṃ uppādetvā tena maggena
netāraṃ aññesaṃ devamanussānaṃ, attano pana aññena kenaci maggaṃ dassetvā
anetabbattā anaññaneyyaṃ taṃ vāpi dhīrā muni vedayantīti attānaṃ vibhāveti. 3-
Sesamettha vuttanayameva.
      [216] Yo ogahaṇeti kā uppatti? bhagavato paṭhamābhisambuddhassa cattāri
Asaṅkhyeyyāni kappasatasahassañca pūritadasapāramidasaupapāramidasaparatthapāramippabhedaṃ
abhinīhāraguṇaṃ pāramiyo pūretvā tusitabhavane abhinibbattiguṇaṃ tattha nivāsanaguṇaṃ
mahāvilokanaguṇaṃ gabbhokkantiṃ gabbhavāsaṃ gabbhābhinikkhamanaṃ padavītihāraṃ disāvilokanaṃ
brahmagajjanaṃ mahābhinikkhamanaṃ mahāpadhānaṃ abhisambodhiṃ dhammacakkappavattanaṃ
catubbidhamaggañāṇaṃ aṭṭhasu pariññāsu 4- akampanañāṇaṃ dasabalañāṇaṃ [5]- pañcagati-
paricchedakañāṇaṃ chabbidhaṃ asādhāraṇañāṇaṃ aṭṭhavidhaṃ sāvakasādhāraṇabuddhañāṇaṃ cuddasavidhaṃ
buddhañāṇaṃ aṭṭhārasabuddhaguṇaparicchedakañāṇaṃ ekūnavīsatividhaṃ paccavekkhaṇañāṇaṃ
sattasattatividhañāṇavatthuevamiccādiguṇasatasahasse nissāya pavattitaṃ 6- mahālābhasakkāraṃ
aparimāṇaṃ 7- asahamānehi titthiyehi uyyojitāya ciñcamāṇavikāya "ekadhamma-
matītassā"ti imissā gāthāya vatthumhi vuttanayena catuparisamajjhe bhagavato ayase
uppādite tappaccayā bhikkhū kathaṃ samuṭṭhāpesuṃ "evarūpepi nāma ayase uppanne
na bhagavato cittassa aññathattaṃ atthī"ti. Taṃ ñatvā bhagavā gandhakuṭito nikkhamma
taṃkhaṇānurūpena pāṭihāriyena parisamajjhaṃ patvā buddhasane nisīditvā bhikkhū
āmantesi "kāya nuttha bhikkhave etarahi kathāya sannisinnā"ti. Te sabbaṃ
@Footnote: 1 cha.Ma. lippanti   2 cha.Ma. alippamānaṃ    3 cha.Ma. vedayanti buddhamuniṃ vedayantīti
@  attānaṃ vibhāveti           4 cha.Ma.,i. phalañāṇaṃ aṭṭhasu parisāsu
@5 cha.Ma. catuyoniparicchedakañāṇaṃ   6 cha.Ma. pavattaṃ   7 cha.Ma. ayaṃ pāṭho na dissati

---------------------------------------------------------------------------------------------
page297.
Ārocesuṃ. Tato bhagavā "buddhā nāma bhikkhave aṭṭhasu lokadhammesu tādino
hontī"ti vatvā tesaṃ bhikkhūnaṃ dhammadesanatthāya imaṃ gāthaṃ abhāsi.
      Tassattho:- yathā nāma ogahaṇe manussānaṃ nhānatitthe aṅgaghaṃsanatthāya
caturasse vā aṭṭhaṃse vā thambhe nikhāte uccakulinopi nīcakulinopi 1- aṅgaṃ
ghaṃsanti, na tena thambhassa unnati vā onati vā hoti, evameva 2- yo
ogahaṇe thambhorivābhijāyati, yasmiṃ pare vācāpariyantaṃ vadantīti 3- kiṃ vuttaṃ hoti?
yasmiṃ vatthusmiṃ pare titthiyā vā aññe vā vaṇṇavasena uparimaṃ vā
avaṇṇavasena heṭṭhimaṃ vā vācaṃ pariyantaṃ vadanti, tasmiṃ vatthusmiṃ anunayaṃ vā
paṭighaṃ vā anāpajjamāno tādibhāvena yo ogahaṇe thambhoriva bhavatīti. Taṃ vītarāgaṃ
susamāhitindriyanti taṃ iṭṭhārammaṇe rāgābhāvena vītarāgaṃ, aniṭṭhārammaṇe ca
dosamohābhāvena susamāhitindriyaṃ, suṭṭhu vā samodhānetvā ṭhapitindriyaṃ
rakkhitindriyaṃ, gopitindriyanti 4- vuttaṃ hoti. Taṃ vāpi dhīrā muni vedayanti
buddhamuniṃ vedayanti, tassa kathaṃ cittassa aññathattaṃ bhavissatīti attānaṃ vibhāveti.
Sesaṃ vuttanayameva.
      [217] Yo ve ṭhitattoti kā uppatti? sāvatthiyaṃ kira aññatarā
Seṭṭhidhītā pāsādā oruyha heṭṭhāpāsāde tantavāyasālaṃ gantvā tasaraṃ
vaṭṭente disvā tassa ujubhāvena tappaṭibhāganimittaṃ aggahesi "aho vata
sabbe sattā kāyavacīmanovaṅkaṃ pahāya tasaraṃ viya ujucittā bhaveyyun"ti. Sā
pāsādaṃ abhiruhitvāpi punappunaṃ tadeva nimittaṃ āvajjentī nisīdi. Evaṃ
paṭipannāya cassā  na cirasseva aniccalakkhaṇaṃ pākaṭaṃ ahosi, tadanusāreneva ca
dukkhānattalakkhaṇānipi. Athassā tayopi bhavā ādittā viya upaṭṭhahiṃsu. Taṃ tathā
vipassamānaṃ ñatvā bhagavā gandhakuṭiyaṃ nisinnova obhāsaṃ muñci, sā taṃ disvā
@Footnote: 1 cha.Ma. uccakulīnāpi nīcakulīnāpi      2 cha.Ma. evamevaṃ
@3 cha.Ma. vadanti                  4 Sī. avikkhittindriyaṃ, alolindriyanati

---------------------------------------------------------------------------------------------
page298.
"kiṃ idan"ti āvajjentī bhagavantaṃ passe nisinnamiva uṭṭhāya pañjalikā
aṭṭhāsi, athassā bhagavā sappāyaṃ viditvā dhammadesanāvasena imaṃ gāthamabhāsi.
      Tassattho:- yo ve ekaggacittatāya akuppavimuttitāya ca vuḍḍhihānīnaṃ
abhāvato nikkhīṇajātisaṃsārattā 1- bhavantarūpagamanābhāvato ca ṭhitatto, pahīnakāyavacī-
manovaṅkatāya agatigamanābhāvena vā tasaraṃva uju, hirottappasampannattā jigucchati
kammehi pāpakehi, pāpakāni kammāni gūthagataṃ viya ca jigucchati, hirīyatīti vuttaṃ
hoti. Yogavibhāgena hi upayogatthe karaṇavacanaṃ saddasatthe sijjhati, vīmaṃsamāno
visamaṃ samañcāti kāyavisamādivisamaṃ kāyasamādisamañca pahānabhāvanākiccasādhanena
maggapaññāya vīmaṃsamāno upaparikkhamāno. Taṃ vāpi khīṇāsavaṃ dhīrā muniṃ
vedayantīti. Kiṃ vuttaṃ hoti? yathāvuttena nayena maggapaññāya vīmaṃsamāno visamaṃ
samañca yo ve ṭhitatto hoti, so evaṃ tasaraṃva uju hutvā kiñci vītikkamaṃ
anāpajjanto jigucchati kammehi pāpakehi, taṃ vāpi dhīrā muniṃ vedayanti, yato
īdiso hotīti khīṇāsavamuniṃ dassento arahattanikūṭena gāthaṃ desesi.
Desanāpariyosāne seṭṭhidhītā sotāpattiphale patiṭṭhahi. Ettha vikappe vā
samuccaye vā vāsaddattho 2- daṭṭhabbo.
      [218] Yo saññatattoti kā uppatti? bhagavati kira āḷaviyaṃ
Viharante āḷavinagare aññataro tantavāyo sattavassikaṃ dhītaraṃ āṇāpesi
"amma hiyyo avasiṭṭhatasaraṃ pahatasaraṃ 3- vaṭṭetvā lahuṃ tantavāyasālaṃ āgaccheyyāsi,
mā kho cirāyī"ti. Sā "sādhū"ti sampaṭicchi. So sālaṃ gantvā tantaṃ cinanto 4-
aṭṭhāsi. Taṃ divasaṃ bhagavā mahākaruṇāsamāpattito vuṭṭhāya lokaṃ volokento
@Footnote: 1 cha.Ma. vikkhīṇa...           2 cha.Ma. vāsaddo
@3 cha.Ma. na bahu, tasaraṃ         4 cha.Ma. vinento

---------------------------------------------------------------------------------------------
page299.
Tassā dārikāya sotāpattiphalūpanissayaṃ desanāpariyosāne caturāsītisahassānaṃ ca 1-
dhammābhisamayaṃ disvā pageva sarīrapaṭijagganaṃ katvā pattacīvaramādāya nagaraṃ pāvisi.
Manussā bhagavantaṃ disvā "addhā ajja koci anuggahetabbo atthi, pageva
paviṭṭho bhagavā"ti bhagavantaṃ upagacchiṃsu. Bhagavā yena maggena sā dārikā pitu
santikaṃ gacchati, tasmiṃ aṭṭhāsi. Nagaravāsino taṃ padesaṃ sammajjitvā paripphositvā
pupphūpahāraṃ katvā vitānaṃ bandhitvā āsanaṃ paññāpesuṃ. Nisīdi bhagavā
paññatte āsane, mahājanakāyo parivāretvā aṭṭhāsi. Sā dārikā taṃ padesaṃ
sampattā 2- mahājanaparivutaṃ bhagavantaṃ disvā pañcapatiṭṭhitena vandi, taṃ bhagavā
āmantetvā "dārike kuto āgatāsī"ti pucchi. Na jānāmi bhagavāti. Kuhiṃ
gamissasīti. Na jānāmi bhagavāti. Na jānāsīti. Jānāmi bhagavāti. Jānāsīti. Na
jānāmi bhagavāti.
      Taṃ sutvā manussā ujjhāyanti "passatha bho ayaṃ dārikā attano gharā
āgatāpi bhagavatā pucchiyamānā `na jānāmī'ti āha, tantavāyasālaṃ gacchantī
cāpi pucchiyamānā `na jānāmī'ti āha, `na jānāsī'ti vuttā `jānāmī'ti āha,
`jānāsī'ti vuttā `na jānāmī'ti āha, sabbaṃ paccanīkameva karotī"ti. Bhagavā
manussānaṃ tamatthaṃ pākaṭaṃ kātukāmo taṃ pucchi "kiṃ mayā pucchitaṃ, kintayā
vuttan"ti. Sā taṃ 3- āha:- na maṃ bhante koci na jānāti "gharato
āgatā tantavāyasālaṃ gacchatī"ti, apica maṃ tumhe paṭisandhivasena pucchatha "kuto
āgatāsī"ti, cutivasena pucchatha "kuhiṃ gamissasī"ti. Ahaṃ ca na jānāmi "kuto
camhi āgatā nirayā vā devalokā vā"ti, na hi jānāmi "kuhimpi gamissāmi
@Footnote: 1 cha.Ma. caturāsītiyā pāṇasahassānañca
@2 cha.Ma. pattā                   3 cha.Ma. ayaṃ pāṭho na dissati

---------------------------------------------------------------------------------------------
page300.
Nirayaṃ vā devalokaṃ vā"ti, tasmā "na jānāmī"ti avacaṃ. Tato maṃ bhagavā maraṇaṃ
sandhāya pucchi "na jānāsī"ti, ahaṃ ca jānāmi "sabbesaṃ maraṇaṃ dhuvan"ti,
tenāvocaṃ "jānāmī"ti. Tato maṃ bhagavā maraṇakālaṃ sandhāya pucchi "jānāsī"ti,
ahaṃ ca na jānāmi "kadā 1- marissāmi kiṃ ajja vā udāhu sve"ti, 2-
tenāvocaṃ "na jānāmī"ti. Bhagavā tāya vissajjitaṃ pañhaṃ "sādhu sādhū"ti
anumodi. Mahājanakāyopi "yāva paṇḍitā ayaṃ dārikā"ti sādhukārasahassāni adāsi.
Atha bhagavā dārikāya sappāyaṃ viditvā dhammaṃ desento:-
        "andhabhūto ayaṃ loko       tanukettha vipassati
         sakunto 3- jālamuttova    appo saggāya gacchatī"ti 4-
imaṃ gāthamāha. Sā gāthāpariyosāne sotāpattiphale patiṭṭhāsi. Caturāsītiyā
pāṇasahassānañca dhammābhisamayo ahosi.
      Sā bhagavantaṃ vanditvā pitu santikaṃ agamāsi, pitā taṃ disvā
"cirenāgatā"ti kuddho vegena tante vemaṃ pakkhipi, taṃ nikkhamitvā dārikāya
kucchiṃ bhindi, sā tattheva kālamakāsi. So disvā "nāhaṃ mama dhītaraṃ pahariṃ,
apica kho imaṃ vegasā vemaṃ nikkhamitvā imissā kucchiṃ bhindi. Jīvati nu kho
nanu kho"ti vīmaṃsanto mataṃ disvā cintesi "manussā maṃ `iminā dhītā māritā'ti
ñatvā upakkoseyyuṃ, tena rājāpi garukaṃ daṇḍaṃ paṇeyya, handāhaṃ paṭikacceva
palāyissāmī"ti. So daṇḍabhayena palāyanto bhagavato santike kammaṭṭhānaṃ
gahetvā araññe vasantānaṃ bhikkhūnaṃ vasanokāsaṃ pāpuṇi, te ca bhikkhū
upasaṅkamitvā vanditvā 5- pabbajjaṃ yāci. Te naṃ pabbājetvā
@Footnote: 1 ka. kadāci           2 cha.Ma. sve vāti
@3 cha.Ma. sakuṇo         4 khu.dha. 25/174/47
@5 cha.Ma. ayaṃ pāṭho na dissati

Page 301-310.

page301.
Tacapañcakakammaṭṭhānaṃ adaṃsu, so taṃ uggahetvā vāyamanto na cirasseva arahattaṃ pāpuṇi,
te cassa ācariyūpajjhāyā. Atha mahāpavāraṇāya sabbeva bhagavato santikaṃ
agamaṃsu "visuddhippavāraṇaṃ pavāreyyāmā"ti. 1- Bhagavā pavāretvā vutthavasso
bhikkhusaṃghaparivuto gāmanigamādīsu cārikaṃ caramāno anupubbena āḷaviṃ agamāsi.
Tattha manussā ca bhagavantaṃ nimantetvā dānādīni karontā taṃ bhikkhuṃ disvā
"dhītaraṃ māretvā idāni kaṃ māretuṃ āgatosī"tiādīni vatvā uppaṇḍesuṃ.
Bhikkhū taṃ sutvā upaṭṭhānavelāya upasaṅkamitvā bhagavato etamatthaṃ ārocesuṃ.
Bhagavā "na bhikkhave ayaṃ bhikkhu dhītaraṃ māreti, sā attano kammena matā"ti
vatvā tassa bhikkhuno manussehi dubbijānaṃ khīṇāsavamunibhāvaṃ pakāsento bhikkhūnaṃ
dhammadesanatthaṃ imaṃ gāthamabhāsi.
      Tassattho:- yo tīsupi kammadvāresu sīlasaṃyamena saṃyatatto kāyena vā
vācāya vā cetasā vā hiṃsādikaṃ na karoti pāpaṃ, tañca kho pana daharo vā
daharavaye ṭhito, majjhimo vā majjhimavaye ṭhito, eteneva nayena thero
pacchimavaye ṭhitoti kadācipi na karoti. Kiṃkāraṇā? yatatto, yasmā anuttarāya
viratiyā sabbapāpehi uparatacitto vuttaṃ hoti.
      Idāni muni arosaneyyo na so roseti kañcīti etesaṃ padānaṃ ayaṃ
yojanā ca adhippāyo ca:- so khīṇāsavamuni arosaneyyo "dhītumārako"ti vā
"pesakārako"ti vā evamādinā nayena kāyena vā vācāya vā rosetuṃ
ghaṭṭetuṃ bādhetuṃ araho na hoti. Sopi hi na roseti kañci "nāhaṃ mama
dhītaraṃ māremi, tvaṃ māresi, tumhādiso vā māretī"tiādīni vatvā kañci na
@Footnote: 1 cha.Ma. pavāressāmāti

---------------------------------------------------------------------------------------------
page302.
Roseti na ghaṭṭeti na bādheti, tasmā sopi na rosaneyyo. Apica kho pana
"tiṭṭhatu nāgo, mā nāgaṃ ghaṭṭesi, namo karohi nāgassā"ti 1- vuttanayena
namassitabboyeva hoti. Taṃ vāpi dhīrā muni vedayantīti ettha pana tampi dhīrāva
muniṃ vedayantīti evaṃ padavibhāgo veditabbo. Adhippāyo cettha:- taṃ "ayaṃ
arosaneyyo"ti ete bālamanussā ajānitvā rosenti. Ye pana dhīrā honti,
te dhīrāva tampi muniṃ vedayanti, ayaṃ khīṇāsavamunīti jānantīti.
      [219] Yadaggatoti kā uppatti? sāvatthiyaṃ kira pañcaggadāyako
Nāma brāhmaṇo ahosi. So nippajjamānesu 2- sassesu khettaggaṃ rāsaggaṃ
koṭṭhaggaṃ kumbhiaggaṃ bhojanagganti imāni pañca aggāni deti. Tattha
paṭhamapakkāni yo ca 3- sāliyavagodhūmasīsāni āharāpetvā yāgupāyāsaputhukādīni
paṭiyādetvā "aggassa dātā medhāvī, aggaṃ so adhigacchatī"ti evaṃdiṭṭhiko
hutvā buddhappamukhassa bhikkhusaṃghassa dānaṃ deti, idamassa khettaggadānaṃ.
Nipphannesu pana sassesu lāyitesu madditesu ca pavaradhaññāni gahetvā
tatheva dānaṃ deti, idamassa rāsaggadānaṃ. Puna tehi dhaññehi koṭṭhāgārāni
pūrāpetvā paṭhamaṃ koṭṭhāgāravivaraṇe paṭhamanīhaṭāni dhaññāni gahetvā tatheva
dānaṃ deti, idamassa koṭṭhaggadānaṃ. Yaṃ yadeva panassa ghare randhati, 4- tato
aggaṃ anuppattapabbajitānaṃ adatvā antamaso dārakānampi na kiñci deti,
idamassa kumbhiaggadānaṃ. Puna attano bhojanakāle paṭhamūpanītaṃ bhojanaṃ
purebhattakāle saṃghassa, pacchābhattakāle sampattayācakānaṃ, tadabhāvena 5- antamaso
sunakhānampi adatvā na bhuñjati, idamassa bhojanaggadānaṃ. Evaṃ so
pañcaggadāyakotveva abhilakkhito ahosi.
@Footnote: 1 Ma.mū. 12/249/211       2 cha.Ma. nipphajjamānesu    3 cha.Ma. paṭhamapakkāniyeva
@4 cha.Ma. randheti                                 5 cha.Ma. tadabhāve

---------------------------------------------------------------------------------------------
page303.
      Athekadivasaṃ bhagavā paccūsasamaye buddhacakkhunā lokaṃ volokento tassa
brāhmaṇassa brāhmaṇiyā ca sotāpattimaggaupanissayaṃ disvā sarīrapaṭijagganaṃ
katvā anuppageyeva 1- gandhakuṭiṃ pāvisi. Bhikkhū pidahitadvāraṃ 2- gandhakuṭiṃ disvā
"ajja bhagavā ekakova gāmaṃ pavisitukāmo"ti ñatvā bhikkhācāravelāya gandhakuṭiṃ
padakkhiṇaṃ katvā piṇḍāya pavisiṃsu. Bhagavāpi brāhmaṇassa bhojanavelāya 3-
nikkhamitvā sāvatthiṃ pāvisi. Manussā bhagavantaṃ disvāyeva "nūnajja koci
satto anuggahitabbo atthi, tathā hi bhagavā ekakova paviṭṭho"ti ñatvā
na bhagavantaṃ upasaṅkamiṃsu nimantanatthāya. Bhagavāpi anupubbena brāhmaṇassa
gharadvāraṃ sampatvā aṭṭhāsi, tena ca samayena brāhmaṇo bhojanaṃ gahetvā
nisinno hoti, brāhmaṇī pasassa vijaniṃ gahetvā ṭhitā. Sā bhagavantaṃ disvā
"sacāyaṃ brāhmaṇo passeyya, pattaṃ gahetvā sabbaṃ bhojanaṃ dadeyya, tato
me puna pacitabbaṃ bhaveyyā"ti cintetvā appasādañca maccherañca uppādetvā
yathā brāhmaṇo bhagavantaṃ na passati, evaṃ tālavaṇṭena paṭicchādesi. Bhagavā
taṃ ñatvā sarīrā pabhaṃ 4- muñci, taṃ brāhmaṇo suvaṇṇobhāsaṃ disvā "kimetan"ti
olokento 5- addasa bhagavantaṃ dvāre ṭhitaṃ. Brāhmaṇīpi "diṭṭho tena 6-
bhagavā"ti tāvadeva tālavaṇṭaṃ nikkhipitvā bhagavantaṃ upasaṅkamitvā pañcapatiṭṭhitena
vandi, vanditvā cassā uṭṭhahantiyā sappāyaṃ viditvā bhagavā:-
             "sabbaso nāmarūpasmiṃ       yassa natthi mamāyitaṃ
               asatā ca na socati       sa ve bhikkhūti vuccatī"ti 7-
@Footnote: 1 cha.Ma.,i. atippageva               2 cha.Ma. pihitadvāraṃ
@3 cha.Ma. bhojanavelāyaṃ                4 cha.Ma. sarīrābhaṃ
@5 cha.Ma. ullokento                6 cha.Ma. diṭṭho nena
@7 khu.dha. 25/367/81

---------------------------------------------------------------------------------------------
page304.
Imaṃ gāthamabhāsi. Sā gāthāpariyosāneyeva sotāpattiphale patiṭṭhāsi. Brāhmaṇopi
bhagavantaṃ antogharaṃ pavesetvā āsane nisīdāpetvā dakkhiṇodakaṃ datvā
attano upanītabhojanaṃ upanāmesi "tumhe bhante sadevake loke aggadakkhiṇeyyā,
sādhu me taṃ bhojanaṃ attano patte patiṭṭhāpethā"ti. Bhagavā tassa anuggahatthaṃ
paṭiggahetvā paribhuñji, katabhattakicco ca brāhmaṇassa sappāyaṃ viditvā imaṃ
gāthamabhāsi.
      Tassattho:- yaṃ kumbhito paṭhamameva gahitattā aggato, aḍḍhāvasesāya 1-
kumbhiyā āgantvā tato gahitattā majjhato, ekadvikaṭacchumattāvasesāya
kumbhiyā āgantvā tato gahitattā sesato vā piṇḍaṃ labhetha. Paradattūpajīvīti
pabbajito. So hi udakadantapoṇaṃ ṭhapetvā avasesaṃ pareneva dattaṃ upajīvati,
tasmā "paradattūpajīvī"ti vuccati. Nālaṃ thutuṃ nāpi 2- nipaccavādīti aggato laddhā
attānaṃ vā dāyakaṃ vā thometumpi nārahati pahīnānunayattā, sesato laddhā
"kiṃ etaṃ iminā dinnan"tiādinā nayena dāyakaṃ nipātetvā appiyavacanāni
vattumpi nārahati 3- pahīnapaṭighattā. Taṃ vāpi dhīrā muni vedayantīti tampi
pahīnānunayapaṭighaṃ dhīrāva muniṃ vedayantīti brāhmaṇassa arahattanikūṭena gāthaṃ
desesi. Gāthāpariyosāne brāhmaṇo sotāpattiphale patiṭṭhahīti.
      [220] Muniṃ carantanti kā uppatti? sāvatthiyaṃ kira aññataro
Seṭṭhiputto utuvasena tīsu pāsādesu sabbasampattīhi paricārayamāno daharova
pabbajitukāmo hutvā tato 4- mātāpitaro yācitvā khaggavisāṇasutte "kāmā
hi citrā"ti 5- imissā gāthāya aṭṭhuppattiyaṃ vuttanayeneva tikkhattuṃ pabbajitvā
@Footnote: 1 cha.Ma. addhāvasesāya       2 cha.Ma. nopi        3 cha.Ma. vattāpi na hoti
@4 cha.Ma. ayaṃ pāṭho na dissati                     5 khu.dha. 25/50/345

---------------------------------------------------------------------------------------------
page305.
Ca uppabbajitvā ca catutthavāre arahattaṃ pāpuṇi. Taṃ pubbaparicayena bhikkhū
bhaṇanti "samayo āvuso uppabbajitun"ti. So "abhabbodānāhaṃ āvuso
vibbhamitun"ti āha. Taṃ sutvā bhikkhū bhagavato ārocesuṃ, bhagavā "evametaṃ
bhikkhave abhabbo so dāni vibbhamitun"ti tassa khīṇāsavamunibhāvaṃ āvikaronto
imaṃ gāthamāha.
      Tassattho:- moneyyadhammasamannāgamena muniṃ, ekavihāritāya, pubbe
vuttappakārāsu vā cariyāsu yāya kāyaci cariyāya carantaṃ, pubbe viya methunadhamme
cittaṃ akatvā anuttarāya viratiyā virataṃ methunasmā. Dutiyapādassa sambandho:-
kīdisaṃ muniṃ carantaṃ virataṃ methunasmāti ce? yo yobbane na upanibajjhate 1-
kvaci, yo bhadrepi yobbane vattamāne kvaci itthirūpe yathā pure, evaṃ
methunarāgena na upanibajjhati. Atha vā kvaci attano vā parassa vā yobbane
"yuvā tāvamhi, ayaṃ vā yuvāti paṭisevāmi tāva kāme"ti evaṃ yo rāgena na
upanibajjhatīti ayamettha attho. Na kevalaṃ ca virataṃ methunasmā, apica kho pana
jātimadādibhedā madā, pañcakāmaguṇesu sativippavāsasaṅkhātā pamādāpi ca virataṃ,
evaṃ madappamādā viratattā evaṃ 2- ca vippamuttaṃ sabbakilesabandhanehi. Yathā
vā eko lokikāyapi viratiyā virato hoti, na evaṃ, kiṃ pana vippamuttaṃ virataṃ,
sabbakilesabandhanehi vippamuttattā lokuttaraviratiyā viratantipi attho. Taṃ vāpi
dhīrāti tampi dhīrā eva muniṃ vedayanti, 3- tumhe pana naṃ na vedayatha, tena naṃ
evaṃ bhaṇathāti dasseti.
      [221] Aññāya lokanti kā uppatti? bhagavā kapilavatthusmiṃ viharati.
Tena kho pana samayena 4- nandassa ābharaṇamaṅgalaṃ abhisekamaṅgalaṃ āvāhamaṅgalanti
@Footnote: 1 cha.Ma. yobbanena nopanibajjhate            2 cha.Ma. eva
@3 cha.Ma. taṃ vāpi dhīrā muni vedayantīti         4 cha.Ma. tena samayena

---------------------------------------------------------------------------------------------
page306.
Tīṇi maṅgalāni akaṃsu. Bhagavāpi tattha nimantito pañcabhikkhusatehi saddhiṃ tattha gantvā
bhattaṃ 1- bhuñjitvā nikkhamanto nandassa hatthe pattaṃ adāsi. Taṃ nikkhamantaṃ
disvā janapadakalyāṇī "tuvaṭaṃ kho ayyaputta āgaccheyyāsī"ti āha. So bhagavato
gāravena "handa bhagavā pattan"ti vattuṃ asakkonto vihārameva gato. Bhagavā
gandhakuṭipariveṇe ṭhatvā "āhara nanda pattan"ti gahetvā "pabbajissasī"ti
āha. So bhagavato gāravena paṭikkhipituṃ asakkonto "pabbajāmi bhagavā"ti
āha, taṃ bhagavā pabbājesi. So pana janapadakalyāṇiyā vacanaṃ punappunaṃ
saranto ukkaṇṭhi. Taṃ bhikkhū bhagavato ārocesuṃ, bhagavā nandassa anabhiratiṃ
vinodetukāmo 2- "tāvatiṃsabhavanaṃ gatapubbosi nandā"ti āha, nando "nāhaṃ
bhante gatapubbo"ti avoca.
      Tato naṃ bhagavā attano ānubhāvena tāvatiṃsabhavanaṃ netvā
vejayantapāsādadvāre aṭṭhāsi. Bhagavato āgamanaṃ viditvā sakko accharāgaṇaparivuto
pāsādā orohi. Tā sabbāpi kassapassa bhagavato sāvakānaṃ pādamakkhanatelaṃ
datvā kakuṭapādiniyo ahesuṃ. Atha bhagavā nandaṃ āmantesi "passasi no tvaṃ
nanda imāni pañca accharāsatāni kakuṭapādānī"ti sabbaṃ vitthāretabbaṃ.
Mātugāmassa nāma nimittānubyañjanaṃ gahetabbanti sakalepi buddhavacane etaṃ
natthi, atha ca panettha bhagavā upāyakusalatāya aturassa dose uggiletvā
nīharitukāmo bhisakko viya 3- nandassa rāgaṃ uggiletvā nīharitukāmo
nimittānubyañjanaggahaṇaṃ anuññāsi yathā taṃ anuttaro purisadammasārathīti. Tato
bhagavā accharāhetu nandassa brahmacariye abhiratiṃ viditvā bhikkhū āṇāpesi
"bhatakavādena nandaṃ codethā"ti. So tehi codiyamāno lajjito yoniso
@Footnote: 1 cha.Ma. ayaṃ pāṭho na dissati      2 ka. vinetukāmo
@3 cha.Ma. vejjo subhojanaṃ viya

---------------------------------------------------------------------------------------------
page307.
Manasikaronto paṭipajjitvā na cirasseva arahattaṃ sacchākāsi. Tassa caṅkamanakoṭiyaṃ
rukkhe adhivatthā devatā bhagavato etamatthaṃ ārocesi, bhagavatopi ñāṇaṃ udapādi.
Bhikkhū ajānantā tathevāyasmantaṃ codenti, bhagavā "na bhikkhave idāni nando
evaṃ codetabbo"ti tassa khīṇāsavamunibhāvaṃ dīpento tesaṃ bhikkhūnaṃ dhammadesanatthaṃ
imaṃ gāthamabhāsi.
      Tassattho:- dukkhasaccavavatthānakāraṇena 1- khandhādilokaṃ aññāya jānitvā
vavatthapetvā nirodhasaccasacchikiriyāya paramatthadassiṃ samudayappahānena ca catubbidhaṃ
oghaṃ pahīnasamudayattā rūpamadādivegasahanena cakkhvādiāyatanasamuddaṃ ca 2- atitariya
atitaritvā atikkamitvā maggabhāvanāya, "tanniddeso tādin"ti 3- imāya
tādilakkhaṇappattiyā tādiṃ. Yo cāyaṃ kāmarāgādikilesarāsiyeva avahananatthena
ogho, kucchitagatipariyāyena samuddanatthena samuddo, taṃ samudayappahānena 4-
oghaṃ samuddaṃ ca atitariya atitiṇṇoghattā idāni tumhehi evaṃ vuccamānepi
vikāramanāpajjanatāya tādinti evamettha 5- attho ca adhippāyo ca veditabbo.
Taṃ chinnaganthaṃ asitaṃ anāsavanti idaṃ panassa thutivacanameva, imāya catusaccabhāvanāya
catunnaṃ ganthānaṃ chinnattā chinnaganthaṃ, diṭṭhiyā vā taṇhāya vā katthaci
anissitattā asitaṃ, catunnaṃ āsavānaṃ abhāvena anāsavanti vuttaṃ hoti. Taṃ vāpi
dhīrā muni vedayantīti tampi dhīrā vā khīṇāsavamuniṃ vedayanti, tumhe pana
avedayamānā evaṃ bhaṇathāti dasseti.
      [222] Asamā ubhoti kā uppatti? aññataro bhikkhu kosalaraṭṭhe
Paccantagāmaṃ nissāya araññe viharati, tasmiṃ ca gāme migaluddako tassa
@Footnote: 1 cha.Ma. dukkhasaccavavatthānatharaṇena         2 cha.Ma. cakkhādiāyatanasamuddañca
@3 cha.Ma. tanniddesā tādīti             4 cha.Ma. samudayappahāneneva
@5 cha.Ma. evampettha

---------------------------------------------------------------------------------------------
page308.
Bhikkhuno vasanokāsaṃ gantvā mige bandhati. So araññaṃ pavisanto theraṃ gāmaṃ
piṇḍāya pavisantampi passati, araññā āgacchanto gāmato nikkhamantampi
passati. Evaṃ abhiṇhadassanena there jātasineho ahosi. So yadā bahumaṃsaṃ
labhati, tadā therassāpi rasapiṇḍapātaṃ deti. Manussā ujjhāyanti "ayaṃ bhikkhu
`amukasmiṃ padese migā tiṭṭhanti caranti pānīyaṃ pivantī'ti luddakassa āroceti,
tato luddako mige māreti, tena ubho saṅgamma jīvikaṃ kappentī"ti. Atha
bhagavā janapadacārikaṃ caramāno taṃ janapadaṃ agamāsi, bhikkhū gāmaṃ piṇḍāya
pavisantā taṃ pavattiṃ sutvā bhagavato ārocesuṃ. Bhagavā luddakena saddhiṃ
samānajīvikābhāvasādhakaṃ tassa bhikkhuno khīṇāsavamunibhāvaṃ dīpento tesaṃ bhikkhūnaṃ
dhammadesanatthaṃ imaṃ gāthamabhāsi.
      Tassattho:- yo ca bhikkhave bhikkhu, yo ca luddako, ete asamā
ubho. Yaṃ manussā bhaṇanti "samānajīvikā"ti, taṃ micchā. Kiṃkāraṇā?
dūravihāravuttino, dūre vihāro ca vutti ca nesanti dūravihāravuttino. Vihāroti
vasanokāso, so ca bhikkhuno araññe, luddakassa ca gāme. Vuttīti jīvikā,
sā ca bhikkhuno gāme sapadānabhikkhācariyā, luddakassa ca araññe migasakuṇamāraṇā
puna caparaṃ gihī dāraposī, so luddako tena kammena puttadāraṃ poseti,
amamo ca subbato, puttadāresu taṇhādiṭṭhimamattavirahito sucivatattā sundaravatattā
ca subbato khīṇāsavo bhikkhu. Puna caparaṃ parapāṇarodhāya gihī asaññato, so
luddako gihī parapāṇarodhāya tesaṃ pāṇānaṃ jīvitindriyupacchedāya kāyavācācittehi
asaṃyato. Niccaṃ muni rakkhati pāṇine yato, itaro pana khīṇāsavamuni
kāyavācācittehi niccaṃ yato saṃyato pāṇino rakkhati. Evaṃ sante te kathaṃ
samānajīvikā bhavissantīti.

---------------------------------------------------------------------------------------------
page309.
      [223] Sikhī yathāti kā uppatti? bhagavati kapilavatthusmiṃ viharante
sākiyānaṃ kathā udapādi "paṭhamasotāpanno 1- pacchā sotāpattiṃ pattassa
dhammena vuḍḍhataro hoti, tasmā pacchā sotāpannena bhikkhunā paṭhamasotāpannassa
gihino abhivādanādīni kattabbānī"ti. Taṃ kathaṃ aññataro piṇḍapātacāriko 2-
bhikkhu sutvā bhagavato ārocesi. Bhagavā "aññā eva hi ayaṃ jāti, pūjaneyyavatthu
liṅgan"ti sandhāya "anāgāmīpi ce bhikkhave gihī hoti, tena tadahupabbajitassāpi
sāmaṇerassa abhivādanādīni kattabbānevā"ti vatvā puna pacchā sotāpannassāpi
bhikkhuno paṭhamasotāpannagahaṭṭhato atimahantaṃ visesaṃ dassento bhikkhūnaṃ
dhammadesanatthaṃ imaṃ gāthamabhāsi.
      Tassattho:- yvāyaṃ matthake jātāya sikhāya sabbhāvena sikhī, maṇidaṇḍasadisāya
gīvāya nīlagīvoti ca mayūro vihaṅgamo vuccati, so yathā haritahaṃsatambahaṃsakhīrahaṃsakāḷa-
haṃsapākahaṃsasuvaṇṇahaṃsesu yvāyaṃ suvaṇṇahaṃso, tassa haṃsassa javena
soḷasimpi kalaṃ na upeti. Suvaṇṇahaṃsopi 3- muhuttakena yojanasahassampi gacchati,
yojanampi asamattho itaro dissati. 4- Dassanīyattā 5- pana ubhopi dassanīyā
honti, evaṃ gihī paṭhamasotāpannopi kiñcāpi maggadassanena dassanīyo hoti,
atha kho so pacchā sotāpannassāpi maggadassanena tulyadassanīyabhāvassāpi
bhikkhuno javena nānukaroti. Katamena javena? uparimaggavipassanāñāṇajavena.
Gihino hi taṃ ñāṇaṃ dandhaṃ hoti puttadārādijaṭitāya 6- jaṭitattā, bhikkhuno
pana tikkhaṃ hoti tassā jaṭāya vijaṭitattā. Svāyamattho bhagavatā "munino
@Footnote: 1 cha.Ma. paṭhamakasotāpanno            2 cha.Ma. piṇḍacāriko
@3 cha.Ma. suvaṇṇahaṃso hi               4 cha.Ma. ayaṃ pāṭho na dissati
@5 cha.Ma. dassanīyatāya                6 cha.Ma. puttadārādijaṭāya

---------------------------------------------------------------------------------------------
page310.
Vivittassa vanasmiṃ jhāyato"ti iminā padena desito. 1- Ayaṃ hi sekkhamuni
bhikkhu kāyacittavivekena ca vivitto hoti, lakkhaṇārammaṇūpanijjhānena ca niccaṃ
vanasmiṃ jhāyati, kuto gihino evarūpo viveko ca jhānaṃ cāti ayaṃ hi ettha
adhippāyoti.
                     Paramatthajotikāya khuddakaṭṭhakathāya
                          suttanipātaṭṭhakathāya
                        munisuttavaṇṇanā niṭṭhitā.
                 Niṭaṭhito ca paṭhamo vaggo atthavaṇṇanānayato.
                         Nāmena uragavaggoti.
                        ----------------