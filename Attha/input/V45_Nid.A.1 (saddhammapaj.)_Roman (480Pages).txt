AṬṬHAKATHĀ Book 45 : PĀḶI ROMAN
Nid.A.1 (saddhammapaj.)

Page 1-100.

page1.
                             Khuddakanikāya
                          mahāniddesaṭṭhakathā
                           ----------
                namo tassa bhagavato arahato sammāsambuddhassa.
                   Ganthārambhakathā 1-
             avijjālaṅgiṃ ghātento    nandirāgañca mūlato
             bhāventaṭṭhaṅgikaṃ maggaṃ     phusi yo amataṃ padaṃ.
             Pāpuṇitvā jino bodhiṃ     migadāyaṃ vigāhiya
             dhammacakkaṃ pavattetvā     theraṃ koṇḍaññamādito.
             Aṭṭhārasannaṃ koṭīnaṃ       bodhesi tāpaso 2- tahiṃ
             vandehaṃ sirasā tañca      sabbasattānamuttamaṃ.
             Tathā dhammuttamañceva      saṃghañcāpi anuttaraṃ
             saṅkhittena hi yaṃ 3- vuttaṃ  dhammacakkaṃ vibhāgaso.
             Sāriputto mahāpañño     satthukappo jinatrajo
             dhammacakkaṃ vibhājetvā     mahāniddesamabravi
             pāṭho visiṭṭho niddeso   taṃ nāma visesito 4- ca.
                   Taṃ sāriputtaṃ jinarājaputtaṃ
                   theraṃ thirānekaguṇābhirāmaṃ 5-
@Footnote: 1 ka. ārambhakathā  2 ka. tāmahe, Ma. tāvade  3 cha.Ma. yo
@4 ka. visesato  5 cha.Ma. dhirānekaguṇādhivāsaṃ

---------------------------------------------------------------------------------------------
page2.
                   Paññāsabhāvuttamaguṇakittiṃ 1-
                   sunīcavuttiñca atho namitvā.
             Khamādayādiyuttena        yuttamuttādivādinā
             bahussutena therena       devena abhiyācito.
             Mahāvihāravāsīnaṃ         sajjhāyamhi patiṭṭhito
             gahetabbaṃ gahetvāna      porāṇesu vinicchayaṃ.
                   Avokkamanto 2- samayaṃ sakañca
                   anāmasanto samayaṃ parañca
                   pubbāparepaṭṭhakathānayañca 3-
                   yathānurūpaṃ upasaṃharanto.
                   Ñāṇappabhedāvahanassa tassa
                   yogīhinekehi nisevitassa
                   atthaṃ apubbaṃ anuvaṇṇayanto
                   suttañca yuttiñca anukkamento. 4-
             Ārabhissaṃ samāsena       mahāniddesavaṇṇanaṃ
             saddhammabahumānena        nāttukkaṃsanakamyatā.
                   Vakkhāmahaṃ aṭṭhakathaṃ janassa
                   hitāya saddhammaciraṭṭhitatthaṃ
                   sakkacca saddhammapajotikaṃ taṃ
                   suṇātha dhāretha ca sādhu santoti.
@Footnote: 1 Sī. paññāsabhāvuggatanāmakittiṃ, cha.Ma. paññāpabhāvuggatacārukittiṃ  2 cha.Ma.
@avokkamento  3 cha.Ma. pubbopadesaṭṭhakathānayañca  4 Sī.,ka. avokkamanto

---------------------------------------------------------------------------------------------
page3.
    Tattha "pāṭho visiṭṭho niddeso, taṃ nāma visesito cā"ti vuttattā duvidho
pāṭho byañjanapāṭho atthapāṭho ca. Tesu byañjanapāṭho akkharapadabyañjanaākāra-
niruttiniddesavasena chabbidho. Atthapāṭho saṅkāsanappakāsanavivaraṇavibhajanauttānīkaraṇa-
paññattivasena chabbidho. Tattha tīsu dvāresu parisuddhappayogabhāvena visuddhakaruṇānaṃ
cittena pavattitadesanā vācāhi akathitattā adesitattā 1- akkharamiti saññitā, taṃ
pārāyanikabrāhmaṇānaṃ manasā pucchitapañhānaṃ vasena bhagavatā ratanaghare nisīditvā
sammasitapaṭṭhānamahāpakaraṇavasena ca akkharaṃ nāmāti gahetabbaṃ.
    Atha vā aparipuṇṇapadaṃ akkharamiti gahetabbaṃ 2- "saṭṭhivassasahassānī"ti
evamādīsu 3- viya. Ettha hi sakāranakārasokārādīni 4- akkharamiti, ekakkharaṃ vā
padaṃ akkharamiti eke. "yāyaṃ taṇhā ponobbhavikā"ti 5- evamādīsu 6- vibhatyantaṃ
atthajotakamakkharapiṇḍaṃ padaṃ. "nāmañca rūpañcā"ti evamādīsu 7- bahūhi akkharehi yuttaṃ
padaṃ nāma. Saṅkhittena vuttaṃ padaṃ vibhāveti. Padena abhihitaṃ byañjiyati byattaṃ pākaṭaṃ
karotīti byañjanaṃ, vākyameva. "cattāro iddhipādā"ti saṅkhepena kathitamatthaṃ "katame
cattāro? idha bhikkhave bhikkhu chandasamādhipadhānasaṅkhārasamannāgataṃ iddhipādaṃ bhāveti.
Vīriyacittavīmaṃsasamādhipadhānasaṅkhārasamannāgataṃ iddhipādaṃ bhāvetī"tiādīsu 8-
pākaṭakaraṇabhāvena byañjanaṃ nāma. Byañjanavibhāgapakāso ākāro. "tattha katamo chando? yo
chando chandikatā kattukamyatā"ti evamādīsu 9- kathitabyañjanaṃ anekavidhena vibhāgakaraṇaṃ
ākāro nāma. Ākārābhihitassa 10- nibbacanaṃ nirutti. "phasso vedanā"ti
evamādīsu 11- ākārena kathitaṃ "phusatīti phasso. Vediyatīti vedanā"ti nīharitvā vacanaṃ
nirutti
@Footnote: 1 Sī. asevanattā, Ma. adesanattā, ka. asevantattā  2 ka. maññetabbaṃ
@3 khu.peta.26/802/255, khu.jā. 27/54/103  4 ka. sakāradukārādīni  5 cha.Ma. ponobhavikā,
@paṭisaṃ.A. 1/170  6 vi.mahā. 4/14/14, Ma.u. 14/374/319, khu.paṭi.31/34,30/41,359,
@abhi.vi.35/203/120  7 khu.su. 25/879/505, khu.mahā. 29/491/331, khu.cūḷa.
@30/88/22(syā), abhi.saṅ. 34/109/17  8 dī.pā. 11/306/198, saṃ.mahā. 19/813/221,
@aṅ.catukka. 21/276/286, abhi.vi. 35/431/260  9 abhi.vi. 35/433/261  10 ka.
@ākārasahitassa  11 abhi.saṅ. 34/1/21

---------------------------------------------------------------------------------------------
page4.
Nāma. Nibbacanavitthāro nissesato desoti niddeso, vediyatīti vedanāti
nibbacanaladdhapadaṃ "sukhā dukkhā adukkhamasukhā, sukhayatīti sukhā, dukkhayatīti dukkhā, neva
dukkhayati na sukhayatīti adukkhamasukhā"ti atthavitthāro niravasesena 1- kathitattā niddeso
nāma.
    Evaṃ chabbidhāni byañjanapadāni jānitvā ca chasu atthapadesu saṅkhepato
kāsanā dīpanā saṅkāsanā, "maññamāno kho bhikkhu bandho mārassa amaññamāno
mutto pāpimato"ti evamādīsu saṅkhepena atthadīpanā saṅkāsanā nāma. Eso
pana thero "buddhena bhagavatā evaṃ saṅkhepaṃ katvā vuttamatthaṃ `aññātaṃ bhagavā,
aññātaṃ sugatā'ti "kathetuṃ samattho paṭivijjhi.
    Upari vattabbamatthaṃ ādito kāsanā dīpanā pakāsanā, "sabbaṃ bhikkhave
ādittan"ti evamādīsu 2- pacchā kathitabbamatthaṃ paṭhamavacanena dīpanā pakāsanā nāma.
Evaṃ paṭhamaṃ dīpitaṃ atthaṃ puna pākaṭaṃ katvā dīpanena "kiñca bhikkhave sabbaṃ ādittaṃ?
Cakkhuṃ bhikkhave ādittaṃ, rūpā ādittā"ti evamādīsu 3- kathitesu "tikkhindriyo
saṅkhepena vuttaṃ paṭivijjhatī"ti kathitattā dve atthapadāni tikkhindriyassa
upakāravasena vuttāni.
    Saṅkhittassa vitthārābhidhānaṃ sakiṃ vuttassa ca punapi abhidhānaṃ vivaraṇaṃ, "kusalā
dhammā"ti 4- saṅkhepena nikkhittassa "katame dhammā kusalā? yasmiṃ samaye kāmāvacaraṃ
kusalaṃ cittaṃ uppannaṃ hotī"ti 5- niddesavasena vitthāraṇaṃ vitthāravasena puna kathanaṃ
vivaraṇaṃ nāma.
    Taṃ vibhāgakaraṇaṃ vibhajanaṃ, "yasmiṃ samaye"ti vivarite kusale dhamme "tasmiṃ samaye
phasso hoti, vedanā hotī"ti vibhāgakaraṇaṃ vibhajanaṃ nāma. Vivarassa vitthārābhidhānena
@Footnote: 1 ka. atthavitthārādivasena  2 vi.mahā. 4/54/44, saṃ.saḷā. 18/31/23 (syā)
@3 vi.mahā. 4/54/44, saṃ.saḷā. 18/31/23 (syā)  4 abhi.saṅ. 34/1/1  5 abhi.saṅ.
@34/1/21

---------------------------------------------------------------------------------------------
page5.
Vibhattassa 1- ca upamābhidhānena sampaṭipādanaṃ 2- uttānīkaraṇaṃ, vivaraṇena vivaritatthassa
"katamo tasmiṃ samaye phasso hoti? yo tasmiṃ samaye phasso phusanā samphusanā"ti 3-
ativivaritvā kathanañca vibhajanena vibhattassa "seyyathāpi bhikkhave gāvī niccammā,
evameva khvāhaṃ bhikkhave phassāhāro daṭṭhabboti vadāmī"ti 4- evamādi upamākathanañca
uttānīkaraṇaṃ nāma. Dhammaṃ suṇantānaṃ dhammadesanena cittassa anekavidhena
somanassauppādanañca atikhiṇabuddhīnaṃ anekavidhena ñāṇassa tikhiṇabhāvakaraṇañca paññatti
nāma, tesaṃ suṇantānaṃ taṃcittatosanena taṃcittanisāmanena ca paññāyatīti paññatti.
Tattha bhagavā akkharehi saṅkāsayati, padehi pakāsayati, byañjanehi vivarati, ākārehi
vibhajati, niruttīhi uttānīkaroti, niddesehi paññāpayatīti. Kiṃ vuttaṃ hoti:-
buddhā bhagavanato ekacce veneyye ekasmiṃ desane akkharehi atthasaṅkāsanaṃ
karonti .pe. Niddesehi atthapaññāpanaṃ karontīti ayamettha adhippāyo.
    Atha vā akkharehi saṅkāsayitvā padehi pakāsayati, byañjanehi vivaritvā
ākārehi vibhajati, niruttīhi uttānīkatvā niddesehi paññāpayati. Kiṃ vuttaṃ
hoti:- evarūpena dhammadesanena ekaccesu ṭhānesu ekaccānaṃ veneyyānaṃ vinayatīti.
    Atha vā akkharehi ugghātayitvā padehi pakāsento vinayati ugghatitaññuṃ,
byañjanehi vivaritvā ākārehi vibhajanto vinayati vipañcitaññuṃ, niruttīhi
uttānīkatvā niddesehi paññāpento vinayati neyyaṃ. Iti veneyyavasenapi
yojetabbameva.
    Atthato panettha katamo byañjanapāṭho, katamo atthapāṭhoti? buddhānaṃ
Bhagavantānaṃ dhammaṃ desentānaṃ yo atthāvagamako saviññattikasaddo, so byañjanapāṭho.
Yo tena abhisametabbo lakkhaṇarasādisahito dhammo, so atthapāṭhoti veditabbo.
Punapi sandhāyabhāsito byañjanabhāsito sāvasesapāṭho anavasesapāṭho nīto neyyoti
@Footnote: 1 Sī. vavaṭṭhitassa  2 cha.Ma. paṭipādanaṃ  3 abhi.saṅ. 34/2/22  4 saṃ.ni. 16/63/96

---------------------------------------------------------------------------------------------
page6.
Chabbidho pāṭho. Tattha anekatthavattā 1- sandhāyabhāsito "mātaraṃ pitaraṃ hantvā,
rājāno dve ca khattiye"ti evamādi. 2- Ekatthavattā byañjanabhāsito "manopubbaṅgamā
dhammā"ti evamādi. 3- Sāvaseso "sabbaṃ bhikkhave ādittan"ti evamādi. 4- Viparīto
anavaseso "sabbe dhammā sabbākārena buddhassa bhagavato ñāṇamukhe āpāthaṃ āgacchantī"ti
evamādi. 5- Yathā vacanaṃ, tathā avagantabbo nīto "aniccaṃ dukkhamanattā"ti
evamādi. Yuttiyā anussaritabbo neyyo "ekapuggalo bhikkhave"ti evamādi. 6-
    Attho pana anekappakāro pāṭhattho sabhāvattho ñāyattho pāṭhānurūpo na
pāṭhānurūpo sāvasesattho niravasesattho nītattho neyyattho iccādi. Tattha yo
appassatthassa ñāpanatthamuccāriyate, so pāṭhattho "sātthaṃ sabyañjanan"tiādīsu 7-
viya. Rūpārūpadhammānaṃ lakkhaṇarasādisabhāvattho "sammādiṭṭhiṃ bhāvetī"tiādīsu 8- viya. Yo
ñāyamāno hitāya saṃvattati, so ñātuṃ arahatīti ñāyattho "atthavādī dhammavādī"tiādīsu 9-
viya. Yathāpāṭhaṃ bhāsito 10- pāṭhānurūpo "cakkhu bhikkhave purāṇakamman"ti bhagavatā
vuttaṃ. Tasmā cakkhupi kammanti. Byañjanacchāyāya atthaṃ paṭibāhayamānena vutto
attho na pāṭhānurūpo, so pāṭhato ananuññāto akatapaṭikkhepo viyutto. So ca
saṅgahetabbampi asaṅgahetvā, parivajjetabbampi vā kiñci aparivajjetvā parisesaṃ
katvā 11- vutto sāvasesattho "cakkhuñca paṭicca rūpe ca uppajjati cakkhuviññāṇaṃ.
12- Sabbe tasanti daṇḍassa, sabbe bhāyanti maccuno"tiādīsu 13- viya. Viparīto
niravasesattho "sandhāvitaṃ saṃsaritaṃ mamañceva tumhākañca. 14- Tatra bhikkhave ko mantā
ko saddhātā .pe. Aññatra diṭṭhapadehī"tiādīsu 15- viya. Saddavaseneva veditabbo
@Footnote: 1 Sī. anekatthamatto  2 khu.dha. 25/294/67
@3 khu.dha. 25/1/15  4 vi.mahā. 4/54/44, saṃ.saḷā. 18/31/23 (syā)
@5 khu.mahā. 29/727/432, khu.cūḷa. 30/492/238 (syā), khu.paṭi. 31/5/408
@6 aṅ.ekaka. 20/170/21  7 vi.mahāvi. 1/1/1, dī.Sī. 9/190/63, dī.pā.
@11/107,358,360/65,263,276  8 abhi.vi. 35/489/285, saṃ.mahā. 19/3/3  9 dī.Sī.
@9/9,194/5,63, dī.pā. 11/188,238/116,151, Ma.mū. 12/292,411/257,367  10 ka.
@yathāpāṭhakappito  11 ka. paṭisesaṃ akatvā  12 saṃ.saḷā. 18/164/112, khu.mahā.
@29/492/331 (syā)  13 khu.dha. 25/129/40 14 vi.mahā. 5/287/65,
@dī.mahā. 10/155/82  15 aṅ.sattaka. 23/66/85

---------------------------------------------------------------------------------------------
page7.
Nītattho "rūpā saddā rasā gandhā, phoṭṭhabbā ca manoramā"tiādīsu 1- viya. Sammutivasena
veditabbo neyyattho "cattārome bhikkhave valāhakūpamā puggalā"tiādīsu 2-
viya. Evamidha pāṭhañca atthañca vivaritvā ṭhito asaṃhīro bhavati paravādīhi dīgharattaṃ
titthavāsena.
    Iti asaṃhīravasena 3- yāva āgamādhigamasampadaṃ, tāva vattuṃ sakkoti.
Saṅkhepavitthāranayena hetudāharaṇādīhi avabodhayituṃ samattho. Evaṃ vidho 4- attānañca
parañca sodhetuṃ samatthabhāvena dussīlyadiṭṭhimalavirahitattā suci. Dussīlo hi attānaṃ
upahanati, tena nādeyyavāco ca bhavati asamatthāhārāhāro 5- idha niccāturo vejjova. 6-
Duddiṭṭhi paraṃ upahanati, 7- nāvassayo ca bhavati vāḷagahākulo 8- iva kamalasaṇḍo.
Ubhayavipanno pana sabbathāpi anupāsanīyo bhavati gūthagatamiva chavālātaṃ gūthagato viya ca
kaṇhasapPo. Ubhayasampanno pana sabbathāpi upāsanīyo sevitabbo ca viññūhi, nirupaddavo
iva ratanākaro, evaṃbhūto evaṃamaccharo ahīnācariyamuṭṭhi. Suttasuttānulomaācariyavāda-
attanomatisaṅkhātānañca catunnaṃ apariccāgī, tesaṃ vasena byākhyāto. 9-
             "ekaṃsavacanaṃ ekaṃ        vibhajjavacanaṃ padaṃ
             tatiyaṃ paṭipuccheyya        catutthaṃ pana ṭhāpaye"ti.
    Etesaṃ vā apariccāgī, tato eva sotūnaṃ hite niyuttattā nesaṃ avabodhanaṃ
paṭiakilāsu bhajatīti. Āha cettha:-
             "pāṭhatthavidasaṃhīro        vattā suci amaccharo
             catunnaṃ apariccāgī        desakassa hitānvito"ti.
@Footnote: 1 vi.mahā. 4/33/28, saṃ.sa. 15/151/135  2 aṅ.catukka. 21/101/116  3 cha.Ma.
@asaṃhīrabhāvena  4 ka. evaṃ vidite  5 Ma. apattāhāracāro, cha. sabyohāramāno  6 cha.Ma.
@vacchova  7 Sī.,Ma. duddiṭṭhi panattānaṃ upahanati  8 Ma. bāḷhagahākulo  9 Ma.
@byākhyātā

---------------------------------------------------------------------------------------------
page8.
    Ettha desakassāti desako assa, bhaveyyāti atatho. Hitānvitoti hite anugato
hitacitto, so eso sucittā piyo, catunnaṃ aparicacāgittā garu, asaṃhīrattā
bhāvanīyo, desakattā vattā, hitānvitattā vacanakkhamo, pāṭhatthavidattā gambhīrakathaṃ
kattā, amaccharattā na cāṭṭhāne niyojako iti:-
             "piyo garu bhāvanīyo      vattā ca vacanakkhamo
             gambhīrañca kathaṃ kattā      no cāṭṭhāne niyojako"ti 1-
abhihito desako so tāva idāni abhidhīyate.
    Tattha dhammagaruttā 2- kathaṃ na paribhavati, ācariyagaruttā kathikaṃ na paribhavati,
saddhāpaññādiguṇapaṭimaṇḍitattā attānaṃ na paribhavati, asaṭhāmāyāvittā 3-
amatābhimukhattā ca avikkhittacitto bhavati, sumedhattā yoniso manasi karotīti.
Vuttañhetaṃ:-
              "pañcahi bhikkhave dhammehi samannāgato suṇanto saddhammaṃ bhabbo
           niyāmaṃ okkamituṃ kusalesu dhammesu sammattaṃ. Katamehi pañcahi, na kathaṃ
           paribhoti, na kathikaṃ paribhoti, na attānaṃ paribhoti, avikkhittacitto dhammaṃ
           suṇāti ekaggacitto, yoniso manasi karotī"ti. 4-
    Taṃlakkhaṇappattattā bhāvanaṃ 5- bhavatīti. Āha cettha:-
             "dhammācariyagaru saddhā-    paññādiguṇamaṇḍito
             asaṭhāmāyāvikassa        sumedho amatābhimukho "
iti vattā ca sotā ca.
@Footnote: 1 aṅ.sattaka. 23/37/29  2 Sī.,ka. catudhammagaruttā  3 Ma. asaṭhāmāyācittattā
@4 aṅ.pañcaka. 22/151/195 (syā)  5 Ma. bhājanaṃ

---------------------------------------------------------------------------------------------
page9.
    Evaṃ vuttappakāraṃ byañjanañca atthañca dassetvā idāni yo atiaggaṃ
katvā kathitattā mahāsamuddamahāpaṭhavī viya mahā ca so niddeso cāti mahāniddeso,
taṃ mahāniddesaṃ vaṇṇayissāmi.
    Tadetaṃ mahāniddesaṃ atthasampannaṃ byañjanasampannaṃ gambhīraṃ gambhīratthaṃ
lokuttarappakāsakaṃ suññatappaṭisaṃyuttakaṃ paṭipattimaggaphalavisesasādhanaṃ
paṭipattipaṭipakkhapaṭisedhanaṃ yogāvacarānaṃ ñāṇavararatanākarabhūtaṃ dhammakathikānaṃ
dhammakathāvilāsavisesahetubhūtaṃ saṃsārabhīrukānaṃ dukkhanissaraṇaṃ tadupāyadassanena
assāsajananatthaṃ tappaṭipakkhanāsanatthaṃ gambhīratthānañca anekesaṃ suttapadānaṃ
atthavivaraṇena sujanahadayaparitosajananatthaṃ tathāgatena arahatā sammāsambuddhena
sabbattha appaṭihatasabbaññutaññāṇamahādīpobhāsena 1- sakalajanavitthaṭamahākaruṇāsinehena
veneyyajanahadayagatakilesandhakāravidhamanatthaṃ samujjalitassa saddhammamahāpadīpassa
tadadhippāyavikāsanasinehaparisekena pañcavassasahassamaticirasamujjalanamicchatā
lokānukampakena satthukappena dhammarājassa dhammasenāpatinā āyasmatā sāriputtattherena
bhāsitaṃ sutvā āyasmā ānando paṭhamamahāsaṅgītikāle yathāsutameva saṅgahaṃ āropesi.
    So panesa vinayapiṭakaṃ suttantapiṭakaṃ abhidhammapiṭakanti tīsu piṭakesu
suttantapiṭakapariyāpanno, dīghanikāyo majjhimanikāyo saṃyuttanikāyo aṅguttaranikāyo
khuddakanikāyoti pañcasu mahānikāyesu khuddakamahānikāyapariyāpanno, suttaṃ geyyaṃ
veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti navasu
satthusāsanaṅgesu yathāsambhavaṃ gāthaṅgaveyyākaraṇaṅgadvayasaṅgahito.
             "dvāsīti buddhato gaṇhiṃ    dve sahassāni bhikkhuto
             caturāsītisahassāni        ye me dhammā pavattino"ti 2-
@Footnote: 1 Ma....ñāṇobhāsena  2 khu.thera. 26/1027/399

---------------------------------------------------------------------------------------------
page10.
Dhammabhaṇḍāgārikattherena pañcasu ṭhānesu etadaggaṃ āropitena paṭiññātānaṃ
caturāsītiyā dhammakkhandhasahassānaṃ bhikkhuto gahitesu dvīsu dhammakkhandhasahassesu
anekasatadhammakkhandhasaṅgahito. Tassa dve vaggā aṭṭhakavaggo pārāyanavaggo
khaggavisāṇasuttañca, ekekasmiṃ vagge soḷasa soḷasa katvā khaggavisāṇasuttañcāti
tettiṃsa suttāni kāmasuttādikhaggavisāṇasuttapariyosānāni. Evaṃ anekadhā
vavatthāpitassa imassa mahāniddesassa anupubbapadatthavaṇṇanaṃ karissāmi. Ayañhi
mahāniddeso pāṭhato atthato ca uddisantena niddisantena ca sakkaccaṃ uddisitabbo
niddisitabbo ca, uggaṇhantenāpi sakkaccaṃ uggaṇhitabbo dhāretabbo ca, taṃ
kissa hetu? gambhīrattā imassa mahāniddesassa lokahitāya loke ciraṭṭhitatthaṃ. 1-
  2- Tattha kāmasuttaṃ ādi. Tasmimpi kāmaṃ kāmayamānassāti gāthā ādi. Sā
uddesaniddesapaṭiniddesavasena tidhā ṭhitā. 2-
                       ------------------
@Footnote: 1 cha.Ma. ciraṭṭhitatthanti  2-2 cha.Ma. ime pāṭhā na dissanti

---------------------------------------------------------------------------------------------
page11.
                             Aṭṭhakavagga
                       1. Kāmasuttaniddesavaṇṇanā
    tattha kāmasuttaṃ ādi. Tasmimpi "kāmaṃ kāmayamānassā"ti gāthā ādi.
Sā uddesaniddesapaṭiniddesavasena tidhā ṭhitā. "kāmaṃ kāmayamānassā"ti evamādi
uddeso. "kāmāti uddānato dve kāmā vatthukāmā ca kilesakāmā cā"ti
niddeso. "katame vatthukāmā, manāpikā rūpā"ti evamādi paṭiniddeso.
    [1] Tattha kāmanti manāpiyarūpāditebhūmakadhammasaṅkhātaṃ vatthukāmaṃ. Kāmayamānassāti
icchamānassa. Tassa cetaṃ samijjhatīti tassa kāmayamānassa sattassa taṃ kāmasaṅkhātaṃ
vatthu samijjhati ce, sace so taṃ labhatīti vuttaṃ hoti. Addhā pītimano hotīti
ekaṃsaṃ tuṭṭhacitto hoti. Laddhāti labhitvā. Maccoti satto. Yadicchatīti
yaṃ icchati. Idaṃ pana saṅkhepato padatthasambandhamattameva, vitthāro pana upari pāḷiyaṃ
āgatanayeneva veditabbo. Yathā ca imasmiṃ, evaṃ ito paraṃ sabbesupīti.
    Kāmāti uddisitabbapadaṃ. Uddānatoti niddisitabbapadaṃ. Uddānatoti vaggavasena
"macchuddānaṃ kineyyā"tiādīsu 1- viya. Atha vā uparūpari dānato uddānaṃ, uddhaṃ
uddhaṃsodhanato byavadānaṭṭhena vodānaṃ viya. Vitthārakaraṇabhāvena vā. Kāmāiti
pāṭhasesaṃ katvā vattabbaṃ. Dveti gaṇanaparicchedo, na ekaṃ, na tayo. Vatthukāmā
cāti manāpiyarūpādivatthukāmā ca. Upatāpanaṭṭhena vibādhanaṭṭhena ca kilesakāmā
ca. Tesu vatthukāmo pariññeyyo, kilesakāmo pahātabbo. Tattha vatthukāmo
kilesakāmena patthayitabboti kāmīyatīti kāmo. Kilesakāmo vatthukāmānaṃ paccāsiṃsanassa
kāraṇabhāvena kāmīyate anenāti kāmo. Tattha rūpādikkhandhe saṅgahito vatthukāmo,
saṅkhārakkhandhe saṅgahito kilesakāmo. Chahi viññāṇehi vijānitabbo vatthukāmo,
@Footnote: 1 Sī. "paccādānaṃ kiṇeyyā"ti

---------------------------------------------------------------------------------------------
page12.
Manoviññāṇena jānitabbo kilesakāmo. Kilesānaṃ patiṭṭhaṭṭhena kāraṇaṭṭhena
ārammaṇaṭṭhena ca vatthukāmo.
                   "nete kāmā yāni citrāni loke
                   saṅkapparāgo purisassa kāmo
                   tiṭṭhanti citrāni tatheva loke
                   athettha dhīrā vinayanti chandan"ti. 1-
    Nandamāṇavakasoreyyaseṭṭhiputtādīnaṃ 3- vatthūni cettha nidassanaṃ. Kilesakāmo
tāpanaṭṭhena bādhanaṭṭhena ca sayaṃ kāmetīti kāmo. Vuttampi cetaṃ "ratto kho
brāhmaṇa rāgena abhibhūto pariyādinnacitto attabyābādhāyapi ceteti,
parabyābādhāyapi ceteti, ubhayabyābādhāyapi cetetī"ti 4- ca "ratto kho brāhmaṇa
pāṇampi hanati, adinnampi ādiyati, paradārampi gacchati, musāpi bhaṇatī"ti ca
evamādi nidassanaṃ.
    Tameva paṭiniddesavasena vitthāretvā vattukāmo "katame vatthukāmā"tiādimāha. Tattha
katameti kathetukamyatāpucchā. Pañcavidhā hi pucchā, tāsaṃ vibhāgo upari pāḷiyaṃyeva
āvibhavissati. Tāsu ayaṃ kathetukamyatāpucchā. Tattha manāpikāti manaṃ appāyanti
vaḍḍhentīti manāpā, manāpā eva manāpikā. Rūpāti kammacittautuāhārasamuṭṭhānavasena
catusamuṭṭhānikā rūpārammaṇā rūpayantīti rūpā, vaṇṇavikāraṃ āpajjamānā hadayaṅgatabhāvaṃ
pakāsentīti attho.
    Tattha kenaṭṭhena rūpanti? ruppanaṭṭhena. Vuttañhetaṃ bhagavatā:-
         "kiñca bhikkhave rūpaṃ vadetha? ruppatīti kho bhikkhave tasmā `rūpan'ti
       Vuccati. Kena ruppati? sītenapi ruppati, uṇhenapi ruppati, jighacchāyapi
@Footnote: 1 aṅ.chakka. 22/334/460 (syā)  2 khu.dha. 25/31/17, dha.A. 1/105 (syā)
@3 khu.dha. 25/43/24  4 aṅ.tika. 20/54/152

---------------------------------------------------------------------------------------------
page13.
      Ruppati, pipāsāyapi ruppati, ḍaṃsamakasavātātapasarīsapasamphassenapi ruppati.
      Ruppatīti kho bhikkhave tasmā `rūpan'ti vuccatī"ti. 1-
    Tattha ruppatīti kuppati ghaṭṭīyati pīḷīyati, bhijjatīti attho. Sītena tāva
ruppanaṃ lokantarikaniraye pākaṭaṃ. Mahiṃsakaraṭṭhādīsupi himapātasītesu padesesu etaṃ
pākaṭameva. Tattha hi sattā sītena bhinnachinnasarīrā jīvitakkhayampi pāpuṇanti.
    Uṇhena ruppanaṃ avīcimahāniraye 2- pākaṭaṃ. Tattha hi tattāya lohapaṭhaviyā
nipajjāpetvā pañcavidhabandhanādikaraṇakāle sattā mahādukkhaṃ anubhavanti.
    Jighacchāya ruppanaṃ pettivisaye ceva dubbhikkhakāle ca pākaṭaṃ. Pettivisayasmiṃ
hi sattā dve tīṇi buddhantarāni kiñcideva āmisaṃ hatthena gahetvā mukhe
pakkhipantā nāma na honti, antoudaraṃ ādittasusirarukkho viya hoti. Dubbhikkhe
kañjikamattampi alabhitvā maraṇasattānaṃ pamāṇaṃ natthi.
    Pipāsāya ruppanaṃ kālakañjikādīsu pākaṭaṃ. Tattha hi sattā dve tīṇi
buddhantarāni hadayatemanamattaṃ vā jivhātemanamattaṃ vā udakabindumpi laddhuṃ na
sakkonti. "pānīyaṃ pivissāmā"ti nadiṃ gatānaṃ jalaṃ vālikātalaṃ sampajjati. Mahāsamuddaṃ
pakkhantānampi 3- samuddo piṭṭhipāsāṇoyeva hoti. Te sussantā balavadukkhapīḷitā
viravanti. 4- Ḍaṃsādīhi ruppanaṃ ḍaṃsamakkhikādibahulesu padesesu pākaṭaṃ. Taṃ pana
"katamantaṃ rūpaṃ? sanidassanaṃ sappaṭighan"tiādinā nayena abhidhamme 5- vitthāritameva.
    Sappantīti saddā, 6- udāharīyantīti attho. Utucittavasena dvisamuṭṭhānikā
saddā. Gandhayantīti gandhā, attano vatthūni sūcayantīti attho. Rasanti te sattāti
rasā, assādentīti attho. Phusīyantīti phoṭṭhabbā, ete gandhādayo
catusamuṭṭhānikāva. Tesaṃ vibhāgo abhidhamme 7- vitthāritoyeva.
@Footnote: 1 saṃ.kha. 17/79/71  2 ka. lokantaniraye  3 Ma. pakkhandānampi  4 Ma. vicaranti
@5 abhi.saṅ. 34/586/176-7  6 Sī.,ka. saddīyantīti saddā  7 abhi.saṅ. 34/621-3/191

---------------------------------------------------------------------------------------------
page14.
    Tamevatthaṃ vitthāravasena dassento "attharaṇā pāvuraṇā"tiādimāha. Tattha
attharitvā nipajjīyantīti attharaṇā. Sarīraṃ veṭhetvā pārupīyantīti pāvuraṇā.
Antojātādayo cattāro dāsī ca dāsā ca dāsīdāsā. Khettaṃ nāma yasmiṃ
pubbaṇṇaṃ ruhati. Vatthu nāma yasmiṃ aparaṇṇaṃ ruhati. Yattha vā ubhayampi ruhati,
taṃ khettaṃ. Tadatthāya katabhūmibhāgo vatthu. Khettavatthusīsena cettha vāpītaḷākādīnipi
saṅgahitāni. Hiraññanti kahāpaṇo. Suvaṇṇanti jātarūpaṃ. Tesaṃ gahaṇena lohamāsako
jatumāsako dārumāsakoti sabbepi saṅgahaṃ gacchanti. Gāmanigamarājadhāniyoti ekakuṭikādi
gāmo. Āpaṇayutto nigamo. Ekassa rañño āṇāpavattiṭṭhānaṃ rājadhānī. Raṭṭhanti
janapadekadesaṃ. Janapadoti kāsīkosalādi janapado. Kosoti catubbidho koso hatthī asso ratho
patti. Koṭṭhāgāranti tividhaṃ koṭṭhāgāraṃ dhanakoṭṭhāgāraṃ dhaññakoṭṭhāgāraṃ
vatthakoṭṭhāgāraṃ. Yaṃ kiñcīti anavasesapariyādānavacanaṃ. Rajanīyanti rañjetuṃ yuttaṭṭhena.
    Ito paraṃ tikavasena dassetuṃ atītattikaajjhattattikahīnattikaokāsattikapayogattika-
kāmāvacarattikavasena 1- chattike āha. Tattha atītattike tāva attano sabhāvaṃ
uppādādikkhaṇaṃ vā patvā atikkantāti atītā. Tadubhayampi na āgatāti anāgatā.
Taṃ taṃ kāraṇaṃ paṭicca uppannāti paccuppannā. Idaṃ bhavena paricchannaṃ.
Paṭisandhito hi paṭṭhāya atītabhavesu nibbattā anantarabhave vā nibbattā hontu
kappakoṭisatasahassamatthake vā, sabbe atītāyeva nāma. Cutito paṭṭhāya anāgatabhavesu
nibbattanakā kāmā anantarabhave vā nibbattantu kappakoṭisatasahassamatthake vā,
sabbe anāgatāyeva nāma. Cutipaṭisandhiantare pavattā kāmā paccuppannā nāma.
    Ajjhattattike "evaṃ pavattamānā mayaṃ attāti gahaṇaṃ gamissāmā"ti iminā
viya adhippāyena attānaṃ adhikāraṃ katvā pavattā attano santāne pavattā
@Footnote: 1 cha.Ma....saṃyogattika...

---------------------------------------------------------------------------------------------
page15.
Pāṭipuggalikā kāmā ajjhattā kāmā nāma. Tato bahibhūtā pana indriyabaddhā
vā anindriyabaddhā vā bahiddhā nāma. Tatiyapadaṃ tadubhayavasena vuttaṃ.
    Hīnattike hīnāti lāmakā. Majjhimāti hīnapaṇītānaṃ majjhe bhavāti majjhimā.
Avasesā uttamaṭṭhena paṇītā. Api ca upādāyupādāya hīnamajjhimapaṇītatā veditabbā.
Nerayikānaṃ hi kāmā koṭippattā hīnā nāma. Te upādāya tiracchānesu
nāgasupaṇṇānaṃ kāmā paṇītā nāma. Sesatiracchānagatānaṃ kāmā majjhimā nāma.
Tesampi kāmā hīnā. Te upādāya mahesakkhapetānaṃ kāmā paṇītā nāma. Avasesānaṃ
kāmā majjhimā nāma. Tesampi hīnā. Te upādāya jānapadānaṃ kāmā paṇītā
nāma. Paccantavāsīnaṃ kāmā majjhimā nāma. Tesampi hīnā. Te upādāya
gāmabhojakānaṃ kāmā paṇītā nāma. Tesaṃ paricārikānaṃ kāmā majjhimā nāma. Tesampi
hīnā. Te upādāya janapadasāmikānaṃ kāmā paṇītā nāma. Tesaṃ paricārikānaṃ
kāmā majjhimā nāma. Tesampi hīnā. Te upādāya padesarājūnaṃ kāmā paṇītā
nāma. Tesaṃ amaccānaṃ kāmā majjhimā nāma. Tesampi hīnā. Te upādāya
cakkavattirañño kāmā paṇītā nāma. Tassa amaccānaṃ kāmā majjhimā nāma.
Tassapi hīnā. Te upādāya bhummadevānaṃ kāmā paṇītā nāma. Tesaṃ paricārikānaṃ
devānaṃ kāmā majjhimā nāma. Tesampi hīnā. Te upādāya cātumahārājikadevānaṃ
kāmā paṇītātiādinā nayena yāva akaniṭṭhadevānaṃ kāmā matthakappattā paṇītā
nāma. Evaṃ upādāyupādāya hīnamajjhimapaṇītatā veditabbā.
    Okāsattike āpāyikā kāmāti avuḍḍhisaṅkhātesu 1- apagataayesu catūsu apāyesu
nibbattakāmā āpāyikā. Manussesu nibbattakāmā mānusikā. Devesu nibbattakāmā
dibbā.
@Footnote: 1 cha.Ma. avaḍḍhisaṅkhātesu

---------------------------------------------------------------------------------------------
page16.
    Payogattike 1- paccupaṭṭhitānaṃ kāmānaṃ paribhuñjanato ṭhapetvā nerayike
sesaapāyasattānaṃ manussānaṃ cātumahārājike deve upādāya yāva tusitakāyikānañca devānaṃ
kāmā paccupaṭṭhitā kāmā nāma. Pakatipaṭiyattārammaṇato atirekena ramitukāmatākāle
yathārucitaṃ ārammaṇaṃ nimminitvā nimminitvā ramantīti nimmānaratīnaṃ devānaṃ
kāmā nimmitā kāmā nāma. Attano ajjhāsayaṃ ñatvā parehi nimmite
ārammaṇe sevantīti paranimmitavasavattīnaṃ kāmā paranimmitā kāmā nāma. Pariggahitāti
"mayhaṃ etan"ti gahitā kāmā. Apariggahitāti tathā apariggahitā uttarakurukānaṃ
kāmā. Mamāyitāti taṇhāvasena "mama etan"ti gahitā. Amamāyitāti vuttapaṭipakkhā.
    Sabbepi kāmāvacarā dhammāti "heṭṭhato avīcinirayaṃ pariyantaṃ karitvā"tiādinā 2-
nayena vuttesu kāmāvacaradhammesu pariyāpannā. Tatrāyaṃ vacanattho:- uddānato
dve kāmā vatthukāmo ca kilesakāmo cāti. Tattha kilesakāmo atthato chandarāgo.
Vatthukāmo tebhūmakavaṭṭaṃ. Kilesakāmo cettha kāmetīti kāmo. Itaro kāmīyatīti.
Yasmiṃ pana padese duvidhopeso kāmo pavattivasena avacarati, so ca catunnaṃ apāyānaṃ
manussānaṃ channañca devalokānaṃ vasena ekādasavidho padeso kāmo ettha avacaratīti
kāmāvacaro. Tattha pariyāpannadhamme sandhāya "sabbepi kāmāvacarā dhammā"ti vuttaṃ.
Attano sabhāvaṃ dhārentīti dhammā. Rūpāvacarā dhammāti "heṭṭhato brahmalokaṃ pariyantaṃ
karitvā uparito akaniṭṭhe deve antokaritvā"tiādinā 3- nayena vuttānaṃ
rūpāvacaradhammānaṃ vasena sabbepi dhammā rūpāvacaRā. Arūpāvacarā dhammāti "heṭṭhato
ākāsānañcāyatanupage deve pariyantaṃ karitvā uparito nevasaññānāsaññāyatanupage
deve antokaritvā"tiādinā 4- nayena vuttā sabbepi arūpāvacarā dhammā. Tattha
rūpe avacarantīti rūpāvacaRā. Arūpe avacarantīti arūpāvacaRā. Taṇhāvatthukāti
patiṭṭhaṭṭhena ca kāraṇaṭṭhena ca taṇhāya vatthubhūtā. Taṇhārammaṇāti te ālambitvāva 5-
@Footnote: 1 cha.Ma. saṃyogattike  2 abhi.saṅ. 34/1287/294  3 abhi.saṅ. 34/1289/294
@4 abhi.saṅ. 34/1291/294

---------------------------------------------------------------------------------------------
page17.
Taṇhāpavattivasena taṇhāya ārammaṇabhūtā. Kāmanīyaṭṭhenāti paccāsiṃsitabbaṭṭhena.
Rajanīyaṭṭhenāti rañjetuṃ yuttaṭṭhena. Madanīyaṭṭhenāti kulamadādimadaṃ uppādanīyaṭṭhena.
    Tattha "katame vatthukāmā manāpikā rūpā"tiādiṃ katvā "yaṃ kiñci rajanīyaṃ vatthun"ti
pariyosānaṃ saviññāṇakaaviññāṇakavasena vuttaṃ. Avasesaṃ ekacatukkādhikachattikanti
veditabbaṃ.
    Evaṃ vatthukāmaṃ dassetvā kilesakāmaṃ dassetuṃ "katame kilesakāmā"tiādimāha.
Tattha chandoti dubbalarāgo. Rāgoti tato balavataro. Upari tayopi rāgā imehi
balavataRā. Kāmesūti pañcasu kāmaguṇesu. Kāmacchandoti kāmasaṅkhāto chando, na
kattakamyatāchando, na dhammacchando. Kāmanavasena rajjanavasena ca kāmoyeva rāgo
kāmarāgo. Kāmanavasena nandanavasena ca kāmoyeva nandī kāmanandī. Evaṃ sabbattha
kāmatthaṃ viditvā taṇhāyanaṭṭhena kāmataṇhā. Sinehanaṭṭhena kāmasneho.
Pariḍayhanaṭṭhena kāmapariḷāho. Mucchanaṭṭhena kāmamucchā. Gilitvā pariniṭṭhāpanaṭṭhena
kāmajjhosānaṃ. Vaṭṭasmiṃ oghehi 1- osīdāpetīti kāmogho. Vaṭṭasmiṃ yojetīti
kāmayogo. Daḷhavasena taṇhādiṭṭhiggahaṇaṃ upādānaṃ. Cittaṃ nīvarati pariyonandhatīti
nīvaraṇaṃ.
    Addasanti addakkhiṃ. Kāmāti ālapanaṃ. Teti tava. Mūlanti patiṭṭhaṃ. Saṅkappāti
parikappena. Na taṃ saṅkappayissāmīti taṃ parikappanaṃ na karissāmi. Na hehisīti 2-
na bhavissasi.
    Icchamānassāti paccāsiṃsantassa. Sādiyamānassāti assādiyamānassa.
Patthayamānassāti patthanaṃ uppādentassa. Pihayamānassāti pāpuṇituṃ icchaṃ
uppādentassa. Abhijappamānassāti taṇhāvasena tittiṃ uppādentassa. 3- Atha vā
abhivadantassa.
@Footnote: 1 Sī.,ka. ogheti  2 cha.Ma. hohisīti  3 Ma.,ka. na uppādentassa

---------------------------------------------------------------------------------------------
page18.
    Khattiyassa vātiādi catujjātivasena vuttaṃ. Gahaṭṭhassa vā pabbajitassa vāti
liṅgavasena vuttaṃ. Devassa vā manussassa vāti upapattivasena vuttaṃ. Ijjhatīti
nipphajjati. Samijjhatīti sammā nipphajjati, ijjhati visesarūpapaṭilābhavasena. Labhati
dassanīyarūpapaṭilābhavasena. Paṭilabhati pasādanīyarūpapaṭilābhavasena. Adhigacchati
saṇṭhānarūpapaṭilābhavasena. Vindati chavippasādarūpapaṭilābhavasena. Atha vā puññamahattena 1-
ijjhati. Jātimahattena labhati. Issariyamahattena paṭilabhati. Sukhamahattena adhigacchati.
Sampattimahattena vindatīti.
    Ekaṃsavacananti ekakoṭṭhāsavacanaṃ. "ekaṃsaṃ cīvaraṃ katvā, 2- ekaṃsabyākaraṇīyo
pañho"tiādīsu 3- viya anekaṃsagahaṇapaṭikkhePo. Nissaṃsayavacananti saṃsayavirahitavacanaṃ,
sandehapaṭikkhepavacananti attho. Nikkaṅkhāvacananti "kathamidaṃ kathamidan"ti kaṅkhā
paṭikkhepavacanaṃ. Advejjhavacananti dvidhābhāvaṃ dvejjhaṃ, tadabhāvena 4- advejjhavacanaṃ.
Dvidhābhāvavirahitaṃ "advejjhavacanā buddhā"tiādīsu 5- viya vimatipaṭikkhePo.
Adveḷhakavacananti dvihadayābhāvena adveḷhakaṃ. "itihāsā"ti 6-
dveḷhakapaṭikkhepavacanaṃ. Niyogavacananti ekasmiṃ atthe dve na yujjantīti niyogavacanaṃ
dvidhāpathapaṭikkhePo. Aññattha pana "niyogā anāgatārammaṇā natthī"ti āgataṃ.
Apaṇṇakavacananti sallāparahitaṃ 7- sāravacanaṃ aviraddhakāraṇaṃ "apaṇṇakaṃ ṭhānameke"tiādīsu 8-
viya, apaṇṇakamaṇi 9- viya sappatiṭṭhavacanaṃ. Avatthāpanavacanametanti etaṃ vacanaṃ otaritvā
patiṭṭhitaṃ santiṭṭhāpanaṃ ṭhapanaṃ.
    Yāni imasmiṃ mahāniddese vibhattiṃ āropitāni padāni, tāni vibhattiṃ
gacchantāni tīhi kāraṇehi vibhattiṃ gacchanti, nānā hontāni catūhi kāraṇehi
nānā bhavanti. Aparadīpanā panettha dve ṭhānāni gacchanti. Kathaṃ? tāni hi
@Footnote: 1 ka. subhaggamahattena  2 vi.mahāvi. 1/349,367/264,278, vi.mahāvi. 2/463/3
@3 dī.pā. 11/312/204, aṅ.catukka. 21/42/51  4 cha.Ma. taṃabhāvena  5 khu.buddha.
@33/109/458  6 cha.Ma. itihāsa, itihāsāti  7 cha.Ma. palāsarahitaṃ  8 khu.jā. 27/1/1
@9 ka. apaṇṇakakammakaraṇī

---------------------------------------------------------------------------------------------
page19.
Byañjanavasena upasaggavasena atthavasena cāti imehi tīhi kāraṇehi vibhattiṃ gacchanti.
Tattha "kodho kujjhanā kujjhitattaṃ, doso dūsanā dūsitattan"ti 1- evaṃ byañjanavasena
vibhattigamanaṃ veditabbaṃ. Ettha 2- hi ekova kodho byañjanavasena evaṃ vibhattiṃ labhati.
3- "ijjhati samijjhati labhati paṭilabhati gacchati adhigacchatī"ti evaṃ pana upasaggavasena
vibhattigamanaṃ veditabbaṃ. "paṇḍiccaṃ kosallaṃ nepuññaṃ 4- vebhabyā cintā
upaparikkhā"ti 5- evaṃ atthavasena vibhattigamanaṃ veditabbaṃ.
    Tesu pītipadaniddese tāva imā tisso vibhattiyo labbhanti. Pīti pāmojjanti
hi byañjanavasena vibhattigamanaṃ hoti. Āmodanā pamodanā hāso pahāsoti
upasaggavasena. Vitti tuṭṭhi odagyaṃ attamanatāti atthavasena. Iminā nayena
sabbapadaniddesesu vibhattigamanaṃ veditabbaṃ.
    Nānā hontānipi nāmanānattena lakkhaṇanānattena kiccanānattena
paṭikkhepanānattenāti imehi catūhi kāraṇehi nānā honti. Tattha "katamo tasmiṃ samaye
byāpādo hoti? yo tasmiṃ samaye doso dūsanā"ti 6- ettha byāpādoti vā
dosoti vā dvepi ete kodho eva, nāmena pana nānattaṃ gatāti evaṃ
nāmanānattena nānattaṃ veditabbaṃ.
    Rāsaṭṭhena ca pañcapi khandhā ekova khandho hoti. Ettha pana rūpaṃ ruppanalakkhaṇaṃ,
vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā,
viññāṇaṃ vijānanalakkhaṇanti iminā lakkhaṇanānattena pañcakkhandhā honti. Evaṃ
lakkhaṇanānattena nānattaṃ veditabbaṃ.
    "cattāro sammappadhānā:- idha bhikkhu anuppannānaṃ pāpakānaṃ akusalānaṃ
dhammānaṃ anuppādāya .pe. Cittaṃ paggaṇhāti padahatī"ti 7- ekameva vīriyaṃ
kiccanānattena catūsu ṭhānesu āgataṃ. Evaṃ kiccanānattena nānattaṃ veditabbaṃ.
@Footnote: 1 abhi.saṅ. 34/1237/284  2 cha.Ma. tattha  3 ka. gato  4 ka. nepaññaṃ  5 abhi.saṅ.
@34/79/34  6 abhi.saṅ. 34/1237/284  7 dī.mahā. 10/402/267, abhi.vi. 35/390/249

---------------------------------------------------------------------------------------------
page20.
    "cattāro asaddhammā kodhagarutā, na saddhammagarutā, makkhagarutā, na saddhammagarutā,
lābhagarutā, na saddhammagarutā, sakkāragarutā, na saddhammagarutā"ti evamādīsu 1-
pana paṭikkhepanānattena nānattaṃ veditabbaṃ.
    Imāni pana cattāri nānattāni na pītiyāyeva labbhanti, sabbesupi yathālābhavasena
labbhanti. Pītiyā hi pītīti nāmaṃ, cittassa cittanti nāmaṃ. Pīti ca pharaṇalakkhaṇā,
vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā,
viññāṇaṃ vijānanalakkhaṇaṃ.
    Tathā pīti pharaṇakiccā, vedanā anubhavanakiccā, saññā sañjānanakiccā,
cetanā cetayitakiccā, viññāṇaṃ vijānanakiccanti evaṃ kiccanānattena nānattaṃ
veditabbaṃ. Paṭikkhepanānattaṃ pītipade natthi.
    Alobhādiniddese pana "alobho alubbhanā alubbhitattan"tiādinā 2- nayena
labbhatīti evaṃ paṭikkhepanānattena nānattaṃ veditabbaṃ. Evaṃ sabbapadaniddesesu
labbhamānavasena catubbidhampi nānattaṃ veditabbaṃ.
    Aparadīpanā pana padatthuti vā hoti daḷhīkammaṃ vāti evaṃ dve ṭhānāni
gacchati. Yaṭṭhikoṭiyā uppīḷentena viya hi sakimeva "pītī"ti vutte etaṃ padaṃ
phullitamaṇḍitavibhūsitaṃ nāma na hoti, punappunaṃ byañjanavasena, upasaggavasena, atthavasena
"pīti pāmojjaṃ āmodanā pamodanā hāso pahāso vittī"ti 3- vutte
phullitamaṇḍitavibhūsitaṃ nāma hoti. Yathā hi daharakumāraṃ nhāpetvā manoramaṃ vatthaṃ
paridahāpetvā pupphāni piḷandhāpetvā akkhīni añjetvā athassa nalāṭe ekameva
manosilābinduṃ kareyya, na tassa ettāvatā cittatilako nāma hoti, nānāvaṇṇehi
pana parivāretvā bindūsu katesu cittatilako nāma hoti. Evaṃ sampadamidaṃ veditabbaṃ.
Ayaṃ padatthuti nāma.
@Footnote: 1 aṅ.catukka. 21/43-4/52-3  2 abhi.saṅ. 34/104/38  3 abhi.saṅ. 34/9/22-3

---------------------------------------------------------------------------------------------
page21.
    Byañjanavasena pana upasaggavasena atthavasena ca punappunaṃ bhaṇanameva daḷhīkammaṃ
nāma. Yathā hi "āvuso"ti vā "bhante"ti vā "yakkho"ti vā "sappo"ti vā
vutte daḷhīkammaṃ nāma na hoti, "āvuso āvuso, bhante bhante, yakkho yakkho,
sappo sappo"ti vutte pana daḷhīkammaṃ nāma hoti, evameva sakiṃdeva yaṭṭhikoṭiyā
uppīḷentena viya "pītī"ti vuttamatte daḷhīkammaṃ nāma na hoti, punappunaṃ
byañjanavasena upasaggavasena atthavasena "pīti pāmojjaṃ āmodanā pamodanā hāso pahāso
vittī"ti vutteyeva daḷhīkammaṃ nāma hotīti evaṃ aparadīpanā dve ṭhānāni gacchati.
Etissāpi vasena labbhamānakapadaniddesesu sabbattha attho veditabbo.
    Tattha pīṇayatīti pīti. Sā sampiyāyanalakkhaṇā, kāyacittapīṇanarasā, pharaṇarasā
vā, odagyapaccupaṭṭhānā. Yā pañcakāmaguṇapaṭisaṃyuttāti yā rūpādipañcakāma-
koṭṭhāsapaṭisaṃyuttā pīti, sā pīṇayatīti pīti, idaṃ sabhāvapadaṃ. Pamuditassa bhāvo
pāmojjaṃ. Āmodanākāro āmodanā. Pamodanākāro pamodanā. Yathā vā
bhesajjānaṃ vā telānaṃ vā uṇhodakasītodakānaṃ vā ekato karaṇaṃ "modanā"ti
vuccati, evamayampi pītidhammānaṃ ekato karaṇena modanā. Upasaggavasena pana
maṇḍetvā "āmodanā pamodanā"ti vuttā.
    Hāsetīti hāso. Pahāsetīti pahāso, haṭṭhappahaṭṭhākārānaṃ etaṃ adhivacanaṃ. Vittīti
vittaṃ, dhanassetaṃ nāmaṃ. Ayaṃ pana somanassapaccayattā vittisarikkhatāya vitti.
Yathā hi dhanino dhanaṃ paṭicca somanassaṃ uppajjati, evaṃ pītimatopi pītiṃ paṭicca
somanassaṃ uppajjati. Tasmā "vittī"ti vuttā. Tuṭṭhīti sabhāvasaṇṭhitāya pītiyā
etaṃ nāmaṃ. Pītimā pana puggalo kāyacittānaṃ uggatattā abbhuggatattā "udaggo"ti
vuccati, udaggassa bhāvo odagyaṃ.
    Attano manatā attamanatā. Anabhiraddhassa hi mano dukkhapadaṭṭhānattā na
attano mano nāma hoti, abhiraddhassa sukhapadaṭṭhānattā attano mano nāma

---------------------------------------------------------------------------------------------
page22.
Hoti, iti attano manatā attamanatā, sakamanatā, sakamanassa bhāvoti attho.
Sā pana yasmā na aññassa kassaci attano manatā, cittasseva pana sobhanabhāvo 1-
cetasiko dhammo, tasmā "attamanatā cittassā"ti vuttā.
    Cittavicittatāya cittaṃ. Ārammaṇaṃ manati 2- jānātīti mano. Mānasanti mano
eva, "antalikkhacaro pāso, yvāyaṃ carati mānaso"ti 3- hi ettha manasampayuttakadhammo
"mānaso"ti vutto.
            "kathaṃ hi bhagavā tuyhaṃ       sāvako sāsane rato
            appattamānaso sekkho 4-  kālaṃ kayirā janesutā"ti 5-
ettha arahattaṃ "mānasan"ti vuttaṃ. Idha pana mano eva mānasaṃ, byañjanavasena
hetaṃ padaṃ vaḍḍhitaṃ.
    Hadayanti cittaṃ. "cittaṃ vā te khipissāmi, hadayaṃ vā te phālessāmī"ti 6- ettha
uro "hadayan"ti vuttaṃ. "hadayā hadayaṃ maññe aññāya tacchatī"ti 7- ettha cittaṃ.
"vakkaṃ hadayan"ti 8- ettha hadayavatthu. Idha pana cittameva abbhantaraṭṭhena "hadayan"ti
vuttaṃ. Tameva parisuddhaṭṭhena paṇḍaraṃ, bhavaṅgaṃ sandhāyetaṃ vuttaṃ. Yathāha "pabhassaramidaṃ
bhikkhave cittaṃ, tañca kho āgantukehi upakkilesehi upakkiliṭṭhan"ti. 9-
Tato nikkhantattā pana kusalampi gaṅgāya nikkhantā nadī gaṅgā viya godhāvarito
nikkhantā godhāvarī viya ca "paṇḍaran"tveva vuttaṃ.
    Mano manāyatananti idha pana manogahaṇaṃ manasseva āyatanabhāvadīpanatthaṃ.
Tenetaṃ dīpeti "nayidaṃ devāyatanaṃ viya manassa āyatanattā manāyatanaṃ, atha kho
mano eva āyatanaṃ manāyatanan"ti. Ettha 10- nivāsanaṭṭhānaṭṭhena ākaraṭṭhena
@Footnote: 1 cha.Ma. panesā bhāvo  2 Sī.,cha.Ma. minamānaṃ  3 vi.mahā. 4/33/28, saṃ.sa. 15/151/135
@4 Sī. sekho  5 saṃ.sa. 15/159/146  6 khu.su. 25/-/369, saṃ.sa. 15/237/249  7 Ma.mū.
@12/63/41  8 khu.khu. 25/-/2, dī.mahā. 10/377/251, Ma.mū. 12/110/79  9 aṅ.ekaka.
@20/51/9  10 cha.Ma. tattha

---------------------------------------------------------------------------------------------
page23.
Samosaraṇaṭṭhānaṭṭhena sañjātidesaṭṭhena kāraṇaṭṭhena ca āyatanaṃ veditabbaṃ. Tathā hi loke
"issarāyatanaṃ, devāyatanan"tiādīsu 1- nivāsanaṭṭhānaṃ "āyatanan"ti vuccati.
"suvaṇṇāyatanaṃ, rajatāyatanan"tiādīsu ākaro. Sāsane pana "manorame āyatane, sevanti
naṃ vihaṅgamā"tiādīsu 2- samosaraṇaṭṭhānaṃ. "dakkhiṇāpatho gunnamāyatanan"tiādīsu
sañjātideso. "tatra tatreva sakkhibhabbataṃ pāpuṇāti sati sati āyatane"tiādīsu 3-
kāraṇaṃ. Idha pana sañjātidesaṭṭhena, samosaraṇaṭṭhānaṭṭhena, kāraṇaṭṭhenāti tidhāpi vattati.
    Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ. Bahiddhā
rūpasaddagandharasaphoṭṭhabbā ārammaṇabhāvenettha osarantīti samosaraṇaṭṭhānaṭṭhenapi āyatanaṃ.
Phassādīnaṃ pana sahajātādipaccayaṭṭhena kāraṇattā kāraṇaṭṭhenapi āyatananti veditabbaṃ.
Tadeva mananalakkhaṇe indaṭṭhaṃ kāretīti indriyaṃ, mano eva indriyaṃ manindriyaṃ.
    Vijānātīti viññāṇaṃ. Viññāṇameva khandho viññāṇakkhandho. Tassa rāsiādivasena
attho veditabbo. "mahāudakakkhandhotveva saṅkhaṃ gacchatī"ti 4- ettha hi rāsaṭṭhena
khandho vutto. "sīlakkhandho samādhikkhandho"tiādīsu 5- guṇaṭṭhena. "addasā kho bhagavā
mahantaṃ dārukkhandhan"ti 6- ettha paṇṇattimattaṭṭhena. Idha pana rūḷhito khandho
vutto. Rāsaṭṭhena hi viññāṇakkhandhassa ekadeso ekaṃ viññāṇaṃ. Tasmā yathā rukkhassa
ekadesaṃ chindanto "rukkhaṃ chindatī"ti vuccati, evameva viññāṇakkhandhassa
ekadesabhūtaṃ ekampi viññāṇaṃ rūḷhito "viññāṇakkhandho"ti vuttaṃ.
    Tajjā manoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.
Imasmiñhi pade ekameva cittaṃ mananaṭṭhena mano. Vijānanaṭṭhena viññāṇaṃ.
@Footnote: 1 Sī.,cha.Ma. vāsudevāyatananti  2 aṅ.pañcaka. 22/38/46 (syā)
@3 aṅ.tika. 20/102/248-50, aṅ.pañcaka. 22/23/18 (syā), Ma.u. 14/158/144
@4 aṅ.catukka. 21/51/62  5 dī.pā. 11/355/251  6 saṃ.saḷā. 18/322/223 (syā)

---------------------------------------------------------------------------------------------
page24.
Sabhāvaṭṭhena nissattaṭṭhena vā dhātūti tīhi nāmehi vuttaṃ. Sahagatoti avijahito.
Sahajātoti saddhiṃ niggato. Saṃsaṭṭhoti saṃsaggo hutvā ṭhito. Sampayuttoti samaṃ
pakārehi yutto. Katamehi pakārehīti? ekuppādādīhi. Natthi keci dhammā kehici
dhammehi sampayuttāti. Āmantā. 1- Iti hi imassa pañhassa paṭikkhepe "nanu atthi
keci dhammā kehici dhammehi sahagatā sahajātā saṃsaṭṭhā ekuppādā ekanirodhā
ekavatthukā ekārammaṇā"ti 2- evaṃ ekuppādatādīnaṃ vasena sampayogattho vutto.
Iti imehi ekuppādatādīhi samaṃ pakārehi yutto sampayutto. Ekuppādoti ekato
uppanno, na vināti attho. Ekanirodhoti ekato nirodho. Ekavatthukoti
hadayavatthuvasena ekavatthuko. Ekārammaṇoti rūpādivasena ekārammaṇo.
    Ettha sahagatasaddo tabbhāve, vokiṇṇe, ārammaṇe, nissaye, saṃsaṭṭheti pañcasu
atthesu dissati jinavacane. "yāyaṃ taṇhā ponobbhavikā nandirāgasahagatā"ti 3- ettha
tabbhāve veditabbo, nandirāgabhūtāti attho. "yā bhikkhave vīmaṃsā kosajjasahagatā
kosajjasampayuttā"ti 4- ettha vokiṇṇe, antarantarā uppajjamānena kosajjena
vokiṇṇāti ayamettha attho. "lābhī hoti rūpasahagatānaṃ vā samāpattīnaṃ arūpasahagatānaṃ
vā samāpattīnan"ti 5- ettha ārammaṇe, rūpārammaṇānaṃ arūpārammaṇānanti attho.
"aṭṭhikasaññāsahagataṃ satisambojjhaṅgaṃ bhāvetī"ti 6- ettha nissaye, aṭṭhikasaññaṃ
nissāya aṭṭhikasaññaṃ bhāvetvā paṭiladdhanti attho. "idaṃ sukhaṃ imāya pītiyā sahagataṃ
hoti sahajātaṃ sampayuttan"ti 7- ettha saṃsaṭṭhe, sammissanti attho. Imasmimpi
ṭhāne saṃsaṭṭhe āgato.
    Sahajātasaddo "sahajātaṃ purejātaṃ pacchājātan"ti 8- ettha viya sahajāte.
Saṃsaṭṭhasaddo "gihīhi saṃsaṭṭho"ti 9- ca, "evaṃ saṃsaṭṭho bhante"ti cāti evamādīsu
@Footnote: 1 abhi.ka. 37/471/284  2 abhi.ka. 37/473/285-6
@3 vi.mahā. 4/14/14, abhi.vi. 35/203/120, Ma.u. 14/374/319, saṃ.mahā. 19/1081/367
@4 saṃ.mahā. 19/832/245  5 abhi.ka. 36/3/118  6 saṃ.mahā. 19/238/114
@7 abhi.vi. 35/578/312  8 abhi.pa. 40/435/150  9 saṃ.kha. 17/3/9

---------------------------------------------------------------------------------------------
page25.
Saṃsagge. "kise thūle vivajjetvā saṃsaṭṭhā yojitā hayā"ti 1- ettha sadise.
            "pucimandaparivāro         ambo te dadhivāhana
            mūlaṃ mūlena saṃsaṭṭhaṃ         sākhā sākhā nisevare"ti 2-
ettha upacite. "cittasaṃsaṭṭhā dhammā"ti 3- ettha cittasampayuttadhamme. Idha pana yo
phalappadāne aviyogadhammo 4- viya vinibbhogaṃ akatvā ekuppādādidhammo hutvā
"sampayutto"ti vuccati. Taṃvisayo. Atha vā "sahagato"ti vatvā pacchato pacchato
āgatasuttena viya so na hotīti dassetuṃ "sahajāto"ti vuttaṃ. Ekato uppannarūpārūpaṃ
viya sopi na hotīti dassetuṃ "saṃsaṭṭho"ti vuttaṃ.
    Khīrodakaṃ viya ca sopi na hotīti dassetuṃ "sampayutto"ti vuttaṃ. Vinibbhogaṃ
kātuṃ asakkuṇeyyaṭṭhena hi sahuppannā dhammā sampayuttāpi atthi khīratelaṃ viya.
Tathā vippayuttāpi khīrato apanītaṃ navanītaṃ viya. Evaṃ lakkhaṇasampayutto
ekuppādādilakkhaṇoyeva hotīti dassetuṃ "ekuppādo"tiādi vuttaṃ. Ettha
ekuppādasahajātānaṃ kiṃ nānattaṃ? uppāde antaravirahito ekuppādo.
Khīrakālamuttassāpi dadhino mathane mathane 5- pākaṭaṃ navanītaṃ viya purebhattapacchābhattavasena
ekadivasameva jāto viya so na hotīti dassetuṃ ekakkhaṇe nibbattoti sahajāto.
Ekavatthukoti patiṭṭhaṭṭhena ekaparicchedena ekavatthuko, dvinnaṃ bhikkhūnaṃ
ekavatthukatā viya ṭhānantaravirahito. Ekārammaṇoti aniyatekārammaṇo na cakkhuviññāṇaṃ
viyāti evameke vaṇṇayanti.
    Maccoti mūlapadaṃ. Rūpādīsu satto laggo laggitoti satto. Vuttañhetaṃ "satto
sattoti bhante vuccati, kittāvatā nu kho bhante `satto'ti vuccatīti? rūpe
kho rādha yo chando yo rāgo yā nandī yā taṇhā, tatra satto tatra visatto,
tasmā `satto'ti vuccatī"ti. 6- Sattayogena vā satto. Sugatiduggatiṃ naratīti
@Footnote: 1 khu.jā. 28/70/133  2 khu.jā. 27/72/51  3 abhi.saṅ. 34/59/12
@4 Ma.,ka. aviyogadhammā  5 Ma. mathante mathante  6 saṃ.kha. 17/161/153, khu.mahā. 29/31/26
@(syā)

---------------------------------------------------------------------------------------------
page26.
Naro. 1- Manuno puttoti mānavo. Upakaraṇena sayaṃ posayatīti poso. Puṃ vuccati nirayo,
taṃ galatīti puggalo. Jīvitindriyaṃ dhāretīti jīvo. Cutito jātiṃ gacchatīti jāgu.
Jiyatīti jantu. Indriyena gacchatīti indagu. Atha vā indriyabhūtena kammunā
gacchatīti indagu. "hindagū"tipi pāḷi. Hindanti maraṇaṃ, taṃ gacchatīti hindagu.
Manuto jātoti manujo. Yaṃ sādiyatīti yaṃ rūpādiṃ assādiyati. Sesaṃ vuttanayameva. Ito
paraṃ vuttamatthaṃ nigamento tenāha bhagavā:-
         "kāmaṃ kāmayamānassa .pe. Laddhā macco yadicchatī"ti.
    Ito paraṃ ettakampi avatvā visesamattameva vakkhāma.
    [2] Tassa ce kāmayamānassāti tassa puggalassa kāme icchamānassa,
kāmena vā yāyamānassa. Chandajātassāti jātataṇhassa. Jantunoti sattassa. Te
kāmā parihāyantīti te kāmā parihāyanti ce. Sallaviddhova ruppatīti atha so
ayomayādinā sallena viddho viya pīḷīyati. Ito paraṃ vuttaṃ vajjetvā avuttesu
yaṃ yaṃ anuttānaṃ, taṃ tadeva kathayissāmi.
    Cakkhupīṇanaṃ ārammaṇaṃ pāpuṇanavasena yāyati gacchati. Dassanīyavasena piyattaṃ
ārammaṇavasena appāpetīti niyyati. Savanīyaṃ hutvā kaṇṇasotapīṇanaṃ ārammaṇavasena
parikaḍḍhatīti vuyhati. Saritabbaṃ hutvā cittapīṇanaṃ ārammaṇavasena gahetvā
upasaṃharīyatīti saṃharīyati. Yathāti opammatthe nipāto. Hatthinā yāyati gacchatīti
hatthiyānena vā, vāiti vikappatthe. Assena yāyati gacchatīti assayānena vā.
Goyuttavayhādiyānaṃ goyānaṃ, tena goyānena. Ajayānādīsupi eseva nayo.
Iṭṭhavasena jāto sañjāto.
@Footnote: 1 Ma. nayatīti naro

---------------------------------------------------------------------------------------------
page27.
    Ārammaṇapiyattavasena nibbatto abhinibbatto. Ārammaṇamanāpabhāvena
pātubhūto. Atha vā kāmarāgavasena jāto sañjāto. Kāmanandivasena nibbatto
abhinibbatto. Kāmataṇhāvasena kāmasinehavasena kāmacchandavasena kāmapariḷāhavasena
ca pātubhūtoti veditabbo.
    Te vā kāmā parihāyantīti te vatthukāmādayo parihāyanti vigacchanti. So vā
kāmehi parihāyatīti eso khattiyādipuggalo vatthukāmādikāmehi parihāyati vigacchati
"pubbeva maccaṃ vijahanti bhogā, macco dhane pubbataraṃ jahātī"ti evamādīsu 1- viya.
Kathanti kena pakārena. Tiṭṭhantassevāti dharantasseva. Te bhogeti te vatthukāmādayo
bhoge. Rājāno vāti paṭhabyādirājāno. Harantīti gahetvā gacchanti,
apaharanti vā. Corā vāti sandhicchedādikā. Aggi vāti dāvaggiādi. Ḍahatīti
jhāpeti bhasmaṃ karoti. Udakaṃ vāti oghādiudakaṃ. Vahatīti gahetvā mahāsamuddaṃ
pāpeti. Appiyā vāti akantā amanāpā. Dāyādā harantīti dāyajjavirahitā
assāmikā haranti. Nihitaṃ vāti nidhānaṃ katvā ṭhapitaṃ. Nādhigacchatīti na vindati
na paṭilabhati, na passatīti attho. Duppayuttāti visamappayogena yojitā
kasivāṇijjādikammantā. Bhijjantīti bhedaṃ pāpuṇanti, nappavattantīti attho.
"bhañjanti rathaṃ ayānakā"tiādīsu 2- sambhavo veditabbo.
    Kule vā kulajjhāpako 3- uppajjatīti khattiyādikule kulajhāpako 4- kule
antimapuriso nibbattati. "kule vā kulaṅgāro"tipi 5- pāḷi. Yo te bhoge
vikiratīti yo eso kule pacchimako te hiraññādibhoge khepeti. Vidhamatīti viyogaṃ
karoti, dūre khipati. Viddhaṃsetīti vināseti adassanaṃ gameti. Atha vā itthīdhutto
hutvā vikirati. Surādhutto hutvā vidhamati. Akkhadhutto hutvā viddhaṃseti.
Vikirati vā uppannaṃ āyaṃ ajānanena. Vidhamati vissajjanamukhaṃ ajānanena. Viddhaṃseti
ṭhapitaṭṭhāne ārakkhaṃ asaṃvidhānenāti evamādinā yojetabbaṃ.
@Footnote: 1 khu.jā. 27/1/124  2 khu.jā. 28/296/95  3 cha.Ma. kulaṅgāro. evamuparipi
@4 Sī. kulaghātako, Ma. kulajhāmako  5 cha.Ma. kulaṅkarotipi

---------------------------------------------------------------------------------------------
page28.
    Aniccatāyeva aṭṭhamīti vināsabhāvo eva aṭṭhamo. Hāyantīti adassanaṃ yanti.
Parihāyantīti na puna paññāyanti. Paridhaṃsentīti ṭhānato apagacchanti. Pariccajanti 1-
paggharanti. Antaradhāyantīti antaradhānaṃ adassanaṃ gacchanti. Vippalujjantīti
cuṇṇavicuṇṇā hutvā apagacchanti.
    Tiṭṭhanteva te bhogāti tesaṃ bhogānaṃ ṭhitakāle "tiṭṭhante nibbute vā"ti
evamādīsu 2- viya. Soti so bhogasāmiko puggalo. Cavati devalokato. Marati manussalokato.
Vippalujjati nāgasupaṇṇādilokato. Atha vā hāyati dhaññakoṭṭhāgāravasena. Parihāyati
dhanakoṭṭhāgāravasena. Paridhaṃsati balibaddahatthiassādivasena. Paripatati dāsīdāsavasena.
Antaradhāyati dārābharaṇavasena. Nassati udakādivasenāti eke vaṇṇayanti.
    Ayomayenāti kāḷalohādinibbattena. Sallenāti kaṇḍena. Aṭṭhimayenāti
manussaṭṭhiṃ ṭhapetvā avasesena. Dantamayenāti hatthidantādinā. Visāṇamayenāti
govisāṇādinā. Kaṭṭhamayenāti veḷukaṭṭhādinā. Viddhoti vuttappakārasallānaṃ
aññataraññatarena pahaṭo. Ruppatīti vikirati, vikāraṃ āpajjati. Kuppatīti calati, kodhaṃ
3- uppādeti. Ghaṭṭīyatīti ghaṭṭito hoti. Pīḷīyatīti pīḷito hoti. Laddhappahāro
kuppati. "tatiyadivase salākaṃ pavesetvā dhovanakāle ghaṭṭīyati. Khārappadāne
pīḷīyati. Pahāradhovane vā ruppati. Tasmiṃ dukkhuppādane kuppati. Salākappavesane
pīḷīyati. Khārappadāne ghaṭṭīyatī"ti evameke vaṇṇayanti.
    Byādhitoti laddhappahāro hutvā pīḷito. Domanassitoti domanassappatto.
Vipariṇāmaññathābhāvāti pakatibhāvaṃ jahitvā aññathābhāvaṃ upanītena, antososādi
soko ca vācāvippalāpo paridevo ca kāyapīḷanādi dukkhañca cittapīḷanādi
domanassañca bhuso āyāso upāyāso ca. Ete vuttappakārā sokādayo
uppajjanti samudācāraṃ gacchanti.
@Footnote: 1 cha.Ma. paripatanti  2 khu.vi. 26/806/80  3 cha.Ma. kopaṃ

---------------------------------------------------------------------------------------------
page29.
    [3] Tatiyagāthāyaṃ saṅkhepattho:- yo pana ime kāme tattha chandarāgavikkhambhanena
vā samucchedena vā attano pādena sappassa siraṃ viya parivajjeti, so
bhikkhu sabbalokaṃ vipphāretvā 1- ṭhitattā loke visattikāsaṅkhātaṃ taṇhaṃ sato
hutvā samativattatīti.
    Yoti vibhajitabbaṃ padaṃ. Yo yādisotiādīni tassa vibhajanapadāni. Ettha ca
yasmā yoti atthapadaṃ, tañca aniyamena puggalaṃ dīpeti. Tasmā tassa atthaṃ dassento
aniyamena puggaladīpakaṃ yosaddameva āha. Tasmā ettha evamattho veditabbo. Yoti
yo kocīti. Yasmā yo koci nāma, so avassaṃ yathāliṅgayathāyuttayathāvihitayathāp-
pakārayaṃṭhānappattayaṃdhammasamannāgatavasena ekenākārena paññāyati, tasmā taṃ tattha
ñāpetuṃ taṃ pabhedaṃ 2- pakāsento "yādiso"tiādimāha. Tattha yādisoti liṅgavasena
yādiso vā tādiso vā hotu, dīgho vā rasso vā kāḷo vā odāto
vā maṅguracchavi vā kiso vā thūlo vāti attho.
    Yathāyuttoti yogavasena yena vā tena vā yutto hotu, navakammayutto
vā uddesayutto vā vāsadhurayutto vāti attho. Yathāvihitoti yathāṭhapito
navakammādhiṭṭhāyikādivasena. Yathāpakāroti yathāpakārena patiṭṭhito padīpanāyakādivasena. 3-
Yaṃṭhānappattoti yaṃ ṭhānantaraṃ patto senāpatiseṭṭhiṭṭhānādivasena. Yaṃdhammasamannāgatoti
yena dhammena upāgato dhutaṅgādivasena.
    Vikkhambhanato vāti upacārappanāsamādhīhi kilesānaṃ dūrīkaraṇato vā ghaṭappahārena
sevālānaṃ viya. Samucchedato vāti puna appavattiṃ katvā accantato maggena kilesānaṃ
ucchinnamūlato pahānavasena samucchedato vā. Aṭṭhikaṅkalūpamā kāmātiādīni
ekādasapadāni vipassanāvasena vuttāni.
@Footnote: 1 ka. visaritvā  2 cha.Ma. bhedaṃ  3 Sī.,ka. parisanāyakādivasena

---------------------------------------------------------------------------------------------
page30.
    Buddhānussatiṃ bhāventopītiādīni cha padāni maraṇānussatiṃ bhāventopi.
Upasamānussatiṃ bhāventopīti imāni ca upacārajjhānavasena vuttāni. Ānāpānassatiṃ
bhāventopi. Kāyagatāsatiṃ bhāventopi. Paṭhamajjhānaṃ bhāventopītiādīni
nevasaññānāsaññāyatanasamāpattiṃ bhāventopīti pariyosānāni appanājjhānavasena vuttāni.
Tattha aṭṭhikaṅkalūpamā kāmāti sunikkantaṃ nikkantaṃ nimmaṃsaṃ lohitamakkhitaṃ
aṭṭhikaṅkalaṃ upamā etesaṃ kāmānanti aṭṭhikaṅkalūpamā kāmā. Appassādaṭṭhenāti
"appaṃ parittaṃ sukhassādaṃ ādīnavo ettha bhiyyo"ti dassanaṭṭhena. Passantoti
"yāvadeva pana so kukkuro kilamathassa vighātassa bhāgī assā"ti ñāṇacakkhunā passanto.
Parivajjetīti dūraṃ gameti. Vuttañhetaṃ bhagavatā:-
            seyyathāpi gahapati kukkuro jighacchādubbalyapareto goghātakasūnaṃ
      paccupaṭṭhito assa, tamenaṃ dakkho goghātako vā goghātakantevāsī vā
      aṭṭhikaṅkalaṃ sunikkantaṃ nikkantaṃ nimmaṃsaṃ lohitamakkhitaṃ upasumbheyya. 1-
      Taṃ kiṃ maññasi gahapati? api nu kho so kukkuro amuṃ aṭṭhikaṅkalaṃ sunikkantaṃ
      nikkantaṃ nimmaṃsaṃ lohitamakkhitaṃ palehanto jighacchādubbalyaṃ paṭivineyyāti.
      No hetaṃ bhante. Taṃ kissa hetu? aduṃ hi bhante aṭṭhikaṅkalaṃ sunikkantaṃ
      Nikkantaṃ nimmaṃsaṃ lohitamakkhitaṃ, yāvadeva pana so kukkuro kilamathassa
      vighātassa bhāgī assāti. Evameva kho gahapati ariyasāvako iti paṭisañcikkhati
      "aṭṭhikaṅkalūpamā kāmā vuttā bhagavatā bahudukkhā bahupāyāsā, ādīnavo
      ettha bhiyyo"ti. Evametaṃ yathābhūtaṃ sammappaññāya disvā yāyaṃ upekkhā
      nānattā nānattasitā, taṃ abhinivajjetvā yāyaṃ upekkhā ekattā
      ekattasitā, yattha sabbaso lokāmisupādānā aparisesā nirujjhanti, tameva
      upekkhaṃ bhāvetīti. 2-
@Footnote: 1 ka. paccupaṭṭheyya  2 Ma.Ma. 13/42/29

---------------------------------------------------------------------------------------------
page31.
    Gijjhādīhi sādhāraṇā maṃsapesi upamā etesanti maṃsapesūpamā. Bahunnaṃ
sādhāraṇaṭṭhena bahusādhāraṇā. Ādittaṃ tiṇukkaṃ upamā etesanti tiṇukkūpamā.
Anudahanaṭṭhenāti hatthādijjhāpanaṭṭhena. Sādhikaporisappamāṇā vītacchikānaṃ vītadhūmānaṃ
aṅgārānaṃ pūrā aṅgārakāsu upamā etesanti aṅgārakāsūpamā. Mahāpariḷāhaṭṭhenāti
mahantaparitāpanaṭṭhena. Ārāmarāmaṇeyyādikaṃ supinaṃ upamā etesanti supinakūpamā.
Ittarapaccupaṭṭhānaṭṭhenāti 1- appatvā, na upagantavā tiṭṭhanaṭṭhena. Yācitena laddhaṃ
yānādibhaṇḍaṃ upamā etesanti yācitakūpamā. Tāvakālikaṭṭhenāti anibandhanaṭṭhena.
Sampannaphalarukkho upamā etesanti rukkhaphalūpamā. Sambhañjanaparibhañjanaṭṭhenāti
sākhābhañjanaṭṭhena ceva samantato bhañjitvā rukkhapātanaṭṭhena ca. Asi ca sūnā ca
upamā etesanti asisūnūpamā. Adhikuṭṭanaṭṭhenāti chindanaṭṭhena. Sattisūlaṃ upamā
etesanti sattisūlūpamā. Vinivijjhanaṭṭhenāti nipatetvā 2- gamanaṭṭhena. Bhayajananaṭṭhena
sappasiraṃ upamā etesanti sappasirūpamā. Sappaṭibhayaṭṭhenāti saha abhimukhe bhayaṭṭhena.
Dukkhajananaṃ aggikkhandhaṃ upamā etesanti aggikkhandhūpamā. Mahābhitāpanaṭṭhenāti
mahantaabhitāpakāyapīḷāuppādanaṭṭhenāti kāmaṃ parivajjetīti. Vuttañhetaṃ:-
         seyyathāpi gahapati gijjho vā kaṅko vā kulalo vā maṃsapesiṃ
    ādāya uḍḍīyeyya, tamenaṃ gijjhāpi kaṅkāpi kulalāpi anupatitvā
    anupatitvā vitaccheyyuṃ vissajjeyyuṃ. Taṃ kiṃ maññasi gahapati? sace so
    gijjho vā kaṅko vā kulalo vā taṃ maṃsapesiṃ na khippameva paṭinissajjeyya.
    So tatonidānaṃ maraṇaṃ vā nigaccheyya, maraṇamattaṃ vā dukkhanti. Evaṃ
    bhante. Evameva kho gahapati ariyasāvako iti paṭisañcikkhati "maṃsapesūpamā
    kāmā vuttā bhagavatā .pe. Tameva upekkhaṃ bhāveti. Seyyathāpi gahapati
    puriso ādittaṃ tiṇukkaṃ ādāya paṭivātaṃ gaccheyya. Taṃ kiṃ maññasi
    gahapati? sace so puriso taṃ ādittaṃ tiṇukkaṃ na khippameva paṭinissajjeyya.
@Footnote: khu.mahā. 29/12/7 (syā)  2 Sī. nibbaṭṭetvā

---------------------------------------------------------------------------------------------
page32.
    Tassa sā ādittā tiṇukkā hatthaṃ vā ḍaheyya, bāhaṃ vā ḍaheyya,
    aññataraṃ vā aññataraṃ vā aṅgappaccaṅgaṃ ḍaheyya, so tatonidānaṃ maraṇaṃ
    vā nigaccheyya, maraṇamattaṃ vā dukkhanti. Evaṃ bhante. Evameva kho
    gahapati ariyasāvako iti paṭisañcikkhati "tiṇukkūpamā kāmā vuttā bhagavatā
    bahudukkhā bahupāyāsā .pe. Tameva upekkhaṃ bhāveti. Seyyathāpi gahapati
    aṅgārakāsu sādhikaporisā pūrā aṅgārānaṃ vītacchikānaṃ vītadhūmānaṃ. Atha
    puriso āgaccheyya jīvitukāmo amaritukāmo sukhakāmo dukkhapaṭikūlo, tamenaṃ
    dve balavanto purisā nānābāhāsu gahetvā aṅgārakāsuṃ upakaḍḍheyyuṃ.
    Taṃ kiṃ maññasi gahapati? api nu so puriso iti citi ceva kāyaṃ
    Sannāmeyyāti. Evaṃ bhante. Taṃ kissahetu? viditaṃ hi bhante tassa
    Purisassa "imañca ahaṃ aṅgārakāsuṃ papatissāmi, tatonidānaṃ maraṇaṃ vā
    nigacchissāmi maraṇamattaṃ vā dukkhan"ti. Evameva kho gahapati ariyasāko
    iti paṭisañcikkhati "aṅgārakāsūpamā kāmā vuttā bhagavatā .pe. Tameva
    upekkhaṃ bhāveti. Seyyathāpi gahapati puriso supinakaṃ passeyya
    ārāmarāmaṇeyyakaṃ vanarāmaṇeyyakaṃ bhūmirāmaṇeyyakaṃ pokkharaṇirāmaṇeyyakaṃ, so
    paṭibuddho na kiñci paṭipasseyya. Evameva kho gahapati ariyasāvako iti
    paṭisañcikkhati "supinakūpamā kāmā vuttā bhagavatā .pe. Tameva upekkhaṃ
    bhāveti. Seyyathāpi gahapati puriso yācitakaṃ bhogaṃ yācitvā yānaṃ vā
    poriseyyaṃ pavaramaṇikuṇḍalaṃ. So tehi yācitakehi bhogehi purakkhato parivuto
    antarāpaṇaṃ paṭipajjeyya. Tamenaṃ jano disvā evaṃ vadeyya "bhogī vata
    bho puriso, evaṃ kira bhogino bhogāni bhuñjantī"ti. Tamenaṃ sāmikā
    yattha yattheva tāni passeyyuṃ, tattha tattheva tāni hareyyuṃ. Taṃ kiṃ
    maññasi gahapati? alaṃ nu kho tassa purisassa aññathattāyāti. Evaṃ
    bhante. Taṃ kissahetu? sāmino hi bhante tāni harantīti. Evameva

---------------------------------------------------------------------------------------------
page33.
    Kho gahapati ariyasāvako iti paṭisañcikkhati "yācitakūpamā kāmā vuttā
    bhagavatā .pe. Tameva upekkhaṃ bhāveti. Seyyathāpi gahapati gāmassa vā
    nigamassa vā avidūre tibbo vanasaṇḍo, tatrassa rukkho sampannaphalo
    ca upapannaphalo ca. Na cassu kānici phalāni bhūmiyaṃ patitāni. Atha puriso
    āgaccheyya phalatthiko phalagavesī phalapariyesanaṃ caramāno. So taṃ vanasaṇḍaṃ
    ajjhogāhetvā taṃ rukkhaṃ passeyya sampannaphalañca upapannaphalañca. Tassa
    evamassa "ayaṃ kho rukkho sampannaphalo ca upapannaphalo ca, natthi ca
    kānici phalāni bhūmiyaṃ patitāni, jānāmi kho panāhaṃ rukkhaṃ āropituṃ.
    Yannūnāhaṃ imaṃ rukkhaṃ ārohitvā yāvadatthañca khādeyyaṃ, ucchaṅgañca
    pūreyyan"ti. So taṃ rukkhaṃ ārohitvā yāvadatthañca khādeyya, ucchaṅgañca
    pūreyya. Atha dutiyo puriso āgaccheyya phalatthiko phalagavesī phalapariyesanaṃ
    caramāno tiṇhaṃ kuṭhāriṃ ādāya, so taṃ vanasaṇḍaṃ ajjhogāhetvā
    taṃ rukkhaṃ passeyya sampannaphalañca upapannaphalañca. Tassa evamassa "ayaṃ
    kho rukkho sampannaphalo ca upapannaphalo ca, natthi ca kānici phalāni
    bhūmiyaṃ patitāni, na kho panāhaṃ jānāmi rukkhaṃ ārohituṃ. Yannūnāhaṃ
    imaṃ rukkhaṃ mūlato chetvā yāvadatthañca khādeyyaṃ, uccaṅgañca pūreyyan"ti.
    So taṃ rukkhaṃ mūlatova chindeyya. Taṃ kiṃ maññasi gahapati? amuko so
    Puriso paṭhamaṃ rukkhaṃ ārūḷho. Sace so na khippameva oroheyya. Tassa
    so rukkho papatanto hatthaṃ vā bhañjeyya pādaṃ vā bhañjeyya aññataraṃ
    vā aññataraṃ vā aṅgapaccaṅgaṃ bhañjeyya. So tatonidānaṃ maraṇaṃ vā
    nigaccheyya maraṇamattaṃ vā dukkhanti. Evaṃ bhante. Evameva kho gahapati
    ariyasāvako iti paṭisañcikkhati "rukkhaphalūpamā kāmā vuttā bhagavatā
    bahudukkhā bahupāyāsā, ādīnavo ettha bhiyyo"ti. Evametaṃ yathābhūtaṃ
    sammappaññāya disvā yāyaṃ upekkhā nānattā nānattasitā, taṃ abhinivajjetvā

---------------------------------------------------------------------------------------------
page34.
         Yāyaṃ upekkhā ekattā ekattasitā. Yattha sabbaso lokāmisūpādānā
         aparisesā nirujjhanti. Tameva upekkhaṃ bhāvetīti. 1-
    Evaṃ aṭṭhikaṅkalādikaaggikkhandhūpamapariyosānato vipassanaṃ dassetvā idāni
    upacārasamādhiṃ dassento "buddhānussatiṃ bhāvento"tiādimāha.
    Tattha punappunaṃ uppajjanato sati eva anussati. Pavattitabbaṭṭhānamhiyeva
ca pavattattā saddhāpabbajitassa kulaputtassa anurūpā satītipi anussati. Buddhaṃ
ārabbha uppannā anussati buddhānussati. Arahattādibuddhaguṇārammaṇāya satiyā
etaṃ adhivacanaṃ, taṃ buddhānussatiṃ. Bhāventoti vaḍḍhento brūhento. Dhammaṃ ārabbha
uppannā anussati dhammānussatiṃ, svākkhātatādidhammaguṇārammaṇāya satiyā etaṃ
adhivacanaṃ. Saṃghaṃ ārabbha uppannā anussati saṃghānussati, supaṭipannatādisaṃgha-
guṇārammaṇāya satiyā etaṃ adhivacanaṃ. Sīlaṃ ārabbha uppannā anussati sīlānussati,
attano akhaṇḍatādisīlaguṇārammaṇāya satiyā etaṃ adhivacanaṃ. Cāgaṃ ārabbha uppannā
anussati cāgānussati, attano muttacāgatādicāgaguṇārammaṇāya satiyā etaṃ adhivacanaṃ.
Devatā ārabbha uppannā anussati devatānussati, devatā sakkhiṭṭhāne ṭhapetvā
attano saddhādiguṇārammaṇāya 2- satiyā etaṃ adhivacanaṃ. Ānāpāne ārabbha
uppannā sati ānāpānassati, ānāpānanimittārammaṇāya satiyā etaṃ adhivacanaṃ.
Maraṇaṃ ārabbha uppannā sati maraṇassati, ekabhavapariyāpannajīvitindriyupaccheda-
saṅkhātamaraṇārammaṇāya satiyā etaṃ adhivacanaṃ.
    Kucchitānaṃ kesādīnaṃ paṭikūlānaṃ āyattā ākarattā kāyoti saṅkhyaṃ gate
sarīre gatā pavattā sati kāyagatāsati, tādisaṃ vā kāyaṃ gatā sati "kāyagatasatī"ti
vattabbe rassaṃ akatvā "kāyagatāsatī"ti vuttaṃ. Kesādikesu kāyakoṭṭhāsesu
@Footnote: 1 Ma.Ma. 13/43-48/29  2 Ma. muttacāgatādicāgārammaṇāya

---------------------------------------------------------------------------------------------
page35.
Paṭikūlanimittārammaṇāya satiyā etaṃ adhivacanaṃ. Upasamaṃ ārabbha uppannā anussati
upasamānussati, sabbadukkhūpasamārammaṇāya satiyā etaṃ adhivacanaṃ.
    Vitakkavicārapītisukhacittekaggatāsampayuttaṃ paṭhamajjhānaṃ bhāvento.
Pītisukhacittekaggatāsampayuttaṃ dutiyajjhānaṃ bhāvento. Sukhacittekaggatāsampayuttaṃ
tatiyajjhānaṃ bhāvento. Upekkhācittekaggatāsampayuttaṃ catutthajjhānaṃ bhāvento .pe.
Nevasaññānāsaññāyatanaṃ bhāventopi kāme parivajjetīti.
    Vikkhambhanappahānaṃ dassetvā idāni samucchedena kāmānaṃ pahānaṃ dassetuṃ
"sotāpattimaggaṃ bhāventopī"tiādimāha. Tattha maggasotassa āpajjanaṃ sotāpatti,
sotāpattiyā maggo sotāpattimaggo. Apāyagamanīye kāmeti ye hi apāyaṃ gacchanti,
te apāyagamanīye kāme samucchedato sotāpattimaggaṃ bhāvento parivajjeti.
Paṭisandhivasena sakiṃyeva imaṃ lokaṃ āgacchatīti sakadāgāmī, tassa maggo sakadāgāmimaggo.
Taṃ maggaṃ bhāvento. Oḷāriketi pariḷāhappatte. Paṭisandhivaseneva kāmabhavaṃ
nāgacchatīti anāgāmī, tassa maggo anāgāmimaggo. Taṃ maggaṃ bhāvento. Aṇusahagateti
sukhumabhāvappatte. Kilesehi ārakattā, kilesārīnaṃ hatattā, saṃsāracakkassa arānaṃ
hatattā, pāpakaraṇe rahābhāvā, paccayādīnaṃ arahattā ca arahaṃ, arahato bhāvo
arahattaṃ. Kintaṃ? arahattaphalaṃ. Arahattassa maggo arahattamaggo. Taṃ arahattamaggaṃ
bhāvento. Sabbena sabbanti sabbenākārena sabbaṃ. Sabbathā sabbanti sabbappakārena
sabbaṃ. Asesaṃ nissesanti niravasesaṃ gandhamattampi aṭṭhapetvā. Atha vā
sabbena sabbaṃ mūlavasena. Sabbathā sabbaṃ ākāranippadesavasena. Asesaṃ nissesaṃ
bhāvanānippadesavasena. Tathā purimena duccaritābhāvena. Dutiyena pariyuṭṭhānābhāvena.
Tatiyena anusayābhāvena evameke vaṇṇayanti.
    Sappo vuccati ahīti yo koci saranto gacchati. Kenaṭṭhenāti kena atthena.
Saṃsappanto gacchatīti yasmā sammā saṃsaranto 1- gacchatīti sapPo. Bhujantoti
vaṅkavaṅko
@Footnote: 1 Ma. saṅkanto

---------------------------------------------------------------------------------------------
page36.
Hutvā. Pannasiroti nipannasīso hutvā. Sirena supatīti sīsaṃ bhogantare katvā
supanabhāvena sirasā supatīti sarīsaPo. Bile sayatīti bilāsayo. "bilasayo"tipi
pāḷi, taṃ sundaraṃ. Guhāyaṃ setīti guhāsayo. Dāṭhā tassa āvudhoti tassa sappassa
duve dāṭhā paharaṇasatthasaṅkhāto āvudho. Visaṃ tassa ghoranti tassa sappassa
byāpakasaṅkhātaṃ visaṃ dāruṇaṃ kakkhaḷaṃ. Jivhā tassa duvidhāti tassa sappassa dvedhā
jivhā. Dvīhi jivhāhi rasaṃ sāyatīti duvidhāhi jivhāhi rasaṃ jānāti assādaṃ
vindati sādiyatīti. Jīvituṃ kāmayatīti jīvitukāmo. Amarituṃ kāmayatīti amaritukāmo. Sakhaṃ
kāmayatīti sukhakāmo. Dukkhapaṭikūloti dukkhaṃ anicchamāno. Pādenāti attano pādena.
Sappasiranti sappassa sīsaṃ. Vajjeyyāti dūrato vajjeyya. Vivajjeyyāti tassa
pamāṇena. Parivajjeyyāti samantato. Abhinivajjeyyāti catutthappamāṇena. 1- Atha
vā purimena sīsato. Dutiyatatiyena dvīhi passehi. Catutthena pacchato.
"kāme pana appattassa pariyesanamūladukkhavatthubhāvena vajjeyya. Pattassa
ārakkhamūladukkhavatthubhāvena vivajjeyya. Aññāṇapariḷāhadukkhavatthubhāvena parivajjeyya.
Vināsamukhe piyavippayogadukkhavatthubhāvena abhinivajjeyyā"ti evameke vaṇṇayanti.
    Rañjanavasena rāgo. Balavarañjanaṭṭhena sārāgo. Visaye sattānaṃ anu anu
nayanato anunayo. Anurujjhatīti anurodho, kāmetīti attho. Yattha katthaci bhave
sattā etāya nandantīti nandī, sayaṃ vā nandatīti nandī. Nandī ca sā rañjanaṭṭhena
rāgo cāti nandirāgo. Tattha ekasmiṃ ārammaṇe sakiṃ uppannā taṇhā nandī,
punappunaṃ uppajjamānā nandirāgoti vuccati. Cittassa sārāgoti yo heṭṭhā
"balavarañjanaṭṭhena sārāgo"ti vutto, so na sattassa, cittasseva sārāgoti
attho.
    Icchanti etāya ārammaṇānīti icchā. Bahalakilesabhāvena mucchanti etāya
pāṇinoti mucchā. Gilitvā pariniṭṭhapetvā gahaṇavasena ajjhosānaṃ. Iminā sattā
@Footnote: 1 Sī. catuhatthappamāṇena

---------------------------------------------------------------------------------------------
page37.
Gijjhanti gedhaṃ āpajjantīti gedho. Bahalaṭṭhena vā gedho. "gedhaṃ vā pana
pavanasaṇḍan"ti 1- hi bahalaṭṭheneva vuttaṃ. Anantarapadaṃ upasaggavasena vaḍḍhitaṃ, sabbato
bhāgena vā gedhoti paligedho. Sajjanti etenāti saṅgo. Lagganaṭṭhena vā saṅgo.
Osīdanaṭṭhena paṅko. Ākaḍḍhanavasena ejā. "ejā imaṃ purisaṃ parikaḍḍhati tassa tasseva
bhavassa abhinibbattiyā"ti hi vuttaṃ. Vañcanaṭṭhena māyā. Vaṭṭasmiṃ sattānaṃ jananaṭṭhena
janikā. "taṇhā janeti purisaṃ, cittamassa vidhāvatī"ti 2- hi vuttaṃ. Vaṭṭasmiṃ satte
dukkhena saṃyojayamānā janetīti sañjananī. Ghaṭanaṭṭhena sibbinī. Ayaṃ hi vaṭṭasmiṃ satte
cutipaṭisandhivasena sibbati ghaṭeti tunnakāro viya pilotikāya pilotikaṃ, tasmā
"ghaṭanaṭṭhena sibbinī"ti vuttā. Anekappakāraṃ visayajālaṃ taṇhāvipphanditanivesasaṅkhātaṃ
vā jālamassā atthīti jālinī.
    Ākaḍḍhanaṭṭhena sīghasotā saritā viyāti saritā. Allaṭṭhena vā saritā. Vuttañhetaṃ
"saritāni sinehitāni ca somanassāni bhavanti jantuno"ti. 3- Allāni ceva siniddhāni
cāti ayaṃ hettha attho. Anayabyasanāpādanaṭṭhena kummānubandhasuttakaṃ viyāti
suttaṃ. Vuttañhetaṃ "suttakanti kho bhikkhave nandirāgassetaṃ adhivacanan"ti. 4-
Rūpādīsu vitthataṭṭhena visaṭā. Tassa tassa paṭilābhatthāya satte āyūhāpetīti
āyūhinī. Ukkaṇṭhituṃ apadānato sahāyaṭṭhena dutiyā. Ayaṃ hi sattānaṃ vaṭṭasmiṃ
ukkaṇṭhituṃ na deti, gatagataṭṭhāne piyasahāyo viya abhiramāpeti. Teneva vuttaṃ:-
            "taṇhādutiyo puriso       dīghamaddhānasaṃsaraṃ
            itthabhāvaññathābhāvaṃ        saṃsāraṃ nātivattatī"ti. 5-
    Paṇidhānakavasena paṇidhi. Bhavanettīti bhavarajju. Etāya hi sattā rajjuyā
gīvāyaṃ baddhā goṇā viya icchiticchitaṭṭhānaṃ niyyanti. Taṃ taṃ ārammaṇaṃ vanati
@Footnote: 1 Sī. gedhānaṃ saṇḍanti  2 saṃ.sa. 15/55/42  3 khu.dha. 25/341/75  4 saṃ.ni.
@16/159/218  5 khu.iti. 25/15/241,105/324, aṅ.catukka 21/9/11, khu.mahā.
@29/891/558 (syā), khu.cuḷa. 30/595/291 (syā)

---------------------------------------------------------------------------------------------
page38.
Bhajati allīyatīti vanaṃ, vanati yācatīti vā vanaṃ. Vanathoti byañjanena padaṃ vaḍḍhitaṃ.
Anatthadukkhānaṃ vā samuṭṭhāpanaṭṭhena gahanaṭṭhena ca vanaṃ viyāti vanaṃ. Balavataṇhāyetaṃ
nāmaṃ. Gahanataraṭṭhena pana tato balavatarā vanatho nāma. Tena vuttaṃ:-
            "vanaṃ chindatha mā rukkhaṃ      vanato jāyate bhayaṃ
            chetvā vanañca vanathañca     nibbanā hotha bhikkhavo"ti. 1-
    Santhavanavasena santhavo, saṃsaggoti attho. So duvidho taṇhāsanthavo mittasanthavo
ca. Tesu idha taṇhāsanthavo adhippeto. Sinehavasena sneho. Ālayakaraṇavasena kampamānā
apekkhatīti apekkhā. Vuttampi cetaṃ "imāni te deva caturāsītinagarasahassāni
kusāvatīrājadhānippamukhāni, ettha deva chandaṃ janehi, jīvite apekkhaṃ karohī"ti. 2-
Ālayaṃ karohīti ayaṃ hettha attho. Pāṭiyekke pāṭiyekke ārammaṇe bandhatīti
paṭibandhu, ñātakaṭṭhena vā pāṭiyekko bandhūtipi paṭibandhu. Niccasannissitaṭṭhenapi
sattānaṃ taṇhāsamo bandhu nāma natthi. Ārammaṇānaṃ asanato āsā, ajjhottharaṇato
ceva tittiṃ anugantvāva paribhuñjanato cāti attho. Āsīsanavasena āsīsanā. Āsīsitassa
bhāvo āsīsitattaṃ.
    Idāni tassā pavattiṭṭhānaṃ dassetuṃ "rūpāsā"tiādi vuttaṃ. Tattha āsīsanavasena
āsāti āsāya atthaṃ gahetvā rūpe āsā rūpāsā. Evaṃ navapi padāni veditabbāni.
Ettha ca purimāni pañca pañcakāmaguṇavasena vuttāni, parikkhāralobhavasena chaṭṭhaṃ.
Taṃ visesato pabbajitānaṃ, tato parāni tīṇi atittiyavatthuvasena gahaṭṭhānaṃ.
Na hi tesaṃ dhanaputtajīvitehi aññaṃ piyataraṃ atthi. "idaṃ mayhaṃ, idaṃ mayhan"ti
vā "asukena me idaṃ dinnaṃ, idaṃ dinnan"ti vā evaṃ satte jappāpetīti
jappā. Parato dve padāni upasaggena vaḍḍhitāni, tato paraṃ aññenākārena
@Footnote: 1 khu.dha. 25/283/65  2 dī.mahā. 10/266/165

---------------------------------------------------------------------------------------------
page39.
Vibhajituṃ āraddhattā puna "jappā"ti vuttaṃ. Jappanākāro jappanā. Jappitassa
bhāvo jappitattaṃ. Punappunaṃ visaye lumpati ākaḍḍhatīti lolupo, lolupassa bhāvo
loluppaṃ. Loluppanākāro loluppāyanā. Loluppasamaṅgino bhāvo loluppāyitattaṃ.
    Pucchañjikatāti yāya taṇhāya lābhaṭṭhānesu pucchaṃ  cālayamānā sunakhā viya
kampamānā vicaranti, taṃ tassā kampanataṇhāya nāmaṃ. Sādhu manāpamanāpe visaye
kāmetīti sādhukāmo, tassa bhāvo sādhukamyatā. Mātāmātucchātiādike ayuttaṭṭhāne
rāgoti adhammarāgo. Yuttaṭṭhānepi balavā hutvā uppannalobho visamalobho. "rāgo
visaman"tiādivacanato 1- yuttaṭṭhāne vā ayuttaṭṭhāne vā uppanno chandarāgo
adhammaṭṭhena adhammarāgo. Visamaṭṭhena visamalobhoti veditabbo. Ārammaṇānaṃ nikāmanavasena
nikanti. Nikāmanākāro nikāmanā. Patthanavasena 2- patthanā. Pihāyanavasena
pihanā. Suṭṭhu patthanā sampatthanā. Pañcasu kāmaguṇesu taṇhā kāmataṇhā.
Rūpārūpabhavesu taṇhā  bhavataṇhā. Ucchedasaṅkhāte vibhave taṇhā vibhavataṇhā. Suddhe
rūpabhavasmiṃyeva taṇhā rūpataṇhā. Arūpabhave taṇhā arūpataṇhā. Ucchedadiṭṭhisahagato
rāgo, nirodhe taṇhā nirodhataṇhā. Rūpe taṇhā rūpataṇhā. Sadde taṇhā
saddataṇhā. Gandhataṇhādīsupi eseva nayo. Oghādayo vuttatthāva.
    Kusaladhamme āvaratīti āvaraṇaṃ. Chādanavasena chadanaṃ. Satte vaṭṭasmiṃ bandhatīti bandhanaṃ.
Cittaṃ upahantvā kilissati saṃkiliṭṭhaṃ karotīti upakkileso. Thāmagataṭṭhena anu
anu setīti anusayo. Uppajjamānaṃ cittaṃ pariyuṭṭhātīti pariyuṭṭhānaṃ, uppajjituṃ
apadānena kusalācāraṃ 3- gaṇhātīti attho. "corā magge pariyuṭṭhiṃsu, dhuttā
magge pariyuṭṭhiṃsū"tiādīsu 4- hi maggaṃ gaṇhiṃsūti attho. Evamidhāpi gahaṇaṭṭhena
pariyuṭṭhāna veditabbaṃ. Paliveṭhanaṭṭhena latā viyāti latā. "latā ubbhijja 5-
tiṭṭhatī"ti 6- āgataṭṭhānepi ayaṃ taṇhā latāva vuttā. Vividhāni vatthūni icchatīti
vevicchaṃ. Vaṭṭadukkhassa mūlanti
@Footnote: 1 abhi.vi. 35/924/449  2 abhi.A. 1/1065/424, cha.Ma. patthayanavasena, ka. vatthussa
@paṭṭhanavasena  3 cha.Ma. kusalavāraṃ  4 vi.cūḷa. 7/430/263  5 cha.Ma. uppajja  6 khu.dha.
@25/340/75

---------------------------------------------------------------------------------------------
page40.
Dukkhamūlaṃ. Tasseva dukkhassa nidānanti dukkhanidānaṃ. Taṃ dukkhaṃ ito pabhavatīti
dukkhappabhavo. Bandhanaṭṭhena pāso viyāti pāso, mārassa pāso mārapāso.
Duruggilanaṭṭhena baḷisaṃ viyāti baḷisaṃ, mārassa baḷisaṃ mārabaḷisaṃ. Taṇhābhibhūtā
mārassa visayaṃ nātikkamanti, tesaṃ upari māro vasaṃ vattetīti iminā pariyāyena
mārassa visayoti māravisayo. Sandanaṭṭhena taṇhāva nadī taṇhānadī.
Ajjhottharaṇaṭṭhena taṇhāva jālaṃ taṇhājālaṃ. Yathā sunakhā gaddūlabaddhā yadicchakaṃ
niyyanti, evaṃ taṇhābaddhā sattāti daḷhabandhanaṭṭhena gaddūlaṃ viyāti gaddūlaṃ,
taṇhāva gaddūlaṃ taṇhāgaddūlaṃ. Duppūraṇaṭṭhena taṇhāva samuddo taṇhāsamuddo.
Abhijjhāyanaṭṭhena abhijjhā. Lubbhanti etena, sayaṃ vā lubbhati, lubbhanamattameva
vā tanti lobho. Sampayuttakānaṃ akusalānaṃ patiṭṭhaṭṭhena mūlaṃ.
    Visattikātīti visattikā iti. Kenatthenāti kena sabhāvena. Visatāti patthatā 1-
rūpādīsu. Visālāti vipulā. Visaṭāti tebhūmakabyāpakavasena visaṭā. Purimavacanameva
takārassa ṭakāraṃ katvā byañjanavibhāgaṃ katvā vuttaṃ. Visakkatīti parisappati sahati
vā. Ratto hi rāgavatthunā pādena tāḷiyamānopi sahati. Osakkanaṃ vipphandanaṃ
vā "visakkanan"tipi vadanti. "kusalākusalānaṃ patī"ti keci vaṇṇayanti. Visaṃharatīti
tathā tathā kāmesu ānisaṃsaṃ passantī vividhehi ākārehi nekkhammābhimukhappavattito
cittaṃ saṃharati saṃkhipati, visaṃ vā dukkhaṃ, taṃ harati, vahatīti attho. Visaṃvādikāti
aniccādiṃ niccādito gaṇhantī visaṃvādikā hoti. Dukkhanibbattakassa kammassa
hetubhāvato visamūlā, visaṃ vā dukkhadukkhādibhūtā vedanā mūlaṃ etissāti visamūlā.
Dukkhasamudayattā visaṃ phalaṃ etissāti visaphalā. Yāya taṇhāya rūpādikassa dukkhasseva
paribhogo hoti, na amatassāti sā "visaparibhogā"ti vuttā. Sabbattha niruttivasena
padasiddhi veditabbā.
@Footnote: 1 cha.Ma. vitthaṭā

---------------------------------------------------------------------------------------------
page41.
    Tassā visayaṃ dassetukāmo "visālā vā pana sā rūpe taṇhā"tiādimāha.
Tattha visālā vā panāti mahantī eva taṇhāyanaṭṭhena taṇhā, rūpādayo pañca
pañcakāmaguṇikarāgavasena vuttā. Kule gaṇetiādīni ekādasa padāni loluppādavasena
vuttāni. Kāmadhātuttiko kammavaṭṭavasena vibhatto, kāmabhavattiko vipākavaṭṭavasena
vibhatto, saññābhavattiko saññāvasena vibhatto, ekavokārabhavattiko khandhavasena
vibhatto. Atītattiko kālavasena, diṭṭhacatukko ārammaṇavasena, apāyattiko
okāsavasena, khandhattiko nissattanijjīvavasena vibhattoti ñātabbaṃ. Tatrāyaṃ saṅkhepena
atthadīpanā atthavibhāvanā 1- ca:-
    "tattha katamā kāmadhātu? heṭṭhato avīcinirayaṃ pariyantaṃ karitvā uparito
paranimmitavasavattideve antokaritvā yaṃ etasmiṃ antare etthāvacarā ettha
pariyāpannā khandhadhātuāyatanā rūpaṃ vedanā saññā saṅkhārā viññāṇaṃ, ayaṃ
vuccati kāmadhātu. "2-
    "tattha katamā rūpadhātu? heṭṭhato brahmalokaṃ pariyantaṃ karitvā uparito
akaniṭṭhadeve antokaritvā yaṃ  etasmiṃ antare etthāvacarā ettha pariyāpannā
samāpannassa vā upapannassa vā diṭṭhadhammasukhavihārissa vā cittacetasikā dhammā,
ayaṃ vuccati rūpadhātu. "3-
    "tattha katamā arūpadhātu? heṭṭhato ākāsānañcāyatanupage deve pariyantaṃ
karitvā uparito nevasaññānāsaññāyatanupage deve antokaritvā yaṃ etasmiṃ antare
etthāvacarā ettha pariyāpannā samāpannassa vā upapannassa vā diṭṭhadhammasukhavihārissa
vā cittacetasikā dhammā, ayaṃ vuccati arūpadhātū"ti. 4- Aṭṭhakathāyampana "kāmadhātūti
kāmabhavo, pañcakkhandhā labbhanti. Rūpadhātūti rūpabhavo, pañcakkhandhā labbhanti.
Arūpadhātūti arūpabhavo, cattāro khandhā labbhantī"ti vuttaṃ.
@Footnote: 1 cha.Ma. vibhāvanā  2 abhi.saṅ. 34/1287/294  3 abhi.saṅ. 34/1289/294  4 abhi.saṅ.
@34/1291/294

---------------------------------------------------------------------------------------------
page42.
    Atha vā kāmarāgasaṅkhātena kāmena yuttā dhātu kāmadhātu, kāmasaṅkhātā
vā dhātu kāmadhātu. Kāmaṃ pahāya rūpena yuttā dhātu rūpadhātu, rūpasaṅkhātā
vā dhātu rūpadhātu. Kāmañca rūpañca pahāya arūpena yuttā dhātu arūpadhātu,
arūpasaṅkhātā vā dhātu arūpadhātu. Tā eva dhātuyo puna bhavapariyāyena vuttā.
Bhavantīti hi bhavāti vuccanti. Saññāya yutto bhavo, saññābhavo, 1- saññāvataṃ
vā bhavo, saññā vā ettha bhave atthīti saññābhavo. So kāmabhavo ca
asaññābhavamutto rūpabhavo ca nevasaññānāsaññābhavamutto arūpabhavo ca hoti.
    Na saññābhavo asaññābhavo, so rūpabhavekadeso. Oḷārikattābhāvato
nevasaññā, sukhumattena sabhāvato nāsaññāti nevasaññānāsaññā, tāya yutto
bhavo nevasaññānāsaññābhavo. Atha vā oḷārikāya saññāya abhāvā sukhumāya
ca abhāvā nevasaññānāsaññā asmiṃ bhaveti nevasaññānāsaññābhavo, so
arūpabhavekadeso. Ekena rūpakkhandhena vokiṇṇo bhavo, eko vā vokāro, assa
bhavassāti ekavokārabhavo, so asaññābhavova. Catūhi arūpakkhandhehi vokiṇṇo bhavo,
cattāro vā vokārā assa bhavassāti catuvokārabhavo, so arūpabhavo eva. Pañcahi
khandhehi vokiṇṇo bhavo, pañca vā vokārā assa bhavassāti pañcavokārabhavo,
so kāmabhavo ca rūpabhavekadeso ca hoti. Atītattiko heṭṭhā vuttanayova. Diṭṭhanti
catussamuṭṭhānikaṃ rūpārammaṇaṃ. Sutanti dvisamuṭṭhānikaṃ saddārammaṇaṃ. Mutanti
munitvā 2- gahetabbāni catussamuṭṭhānikāni gandharasaphoṭṭhabbārammaṇāni. Viññātabbaṃ
nāma manasā jānitabbaṃ dhammārammaṇaṃ. Tesu diṭṭhasutamutaviññātabbesu dhammesu. Visaṭā
vitthatāti mahantā patthaṭā.
    Apāyaloketi vuḍḍhisaṅkhātassa ayassa abhāvena apāyo, tasmiṃ apāyaloke.
Khandhaloketi rāsaṭṭhena rūpādayo pañcakkhandhā eva loko. Dhātuloketi suññataṭṭhena
@Footnote: 1 cha.Ma. ayaṃ pāṭho na dissati  2 cha.Ma. phusitvā

---------------------------------------------------------------------------------------------
page43.
Cakkhudhātuādayo aṭṭhārasa dhātuyo eva loko. Āyatanaloketi āyatanādīhi kāraṇehi
dvādasa āyatanāni eva loko. Sabbepi lujjanapalujjanaṭṭhena loko, vuttappakāre
loke visaṭā vitthaṭāti visattikā. Satoti saratīti sato, puggalena sati vuttā.
    Tattha saraṇalakkhaṇā sati. Saranti tāya, sayaṃ vā sarati, saraṇamattameva vā esāti sati.
Sā panesā apilāpanalakkhaṇā, asammosanarasā, ārakkhapaccupaṭṭhānā vā,
visayābhimukhabhāvapaccupaṭṭhānā, thirasaññāpadaṭṭhānā, kāyādisatipaṭṭhānapadaṭṭhānā vā.
Ārammaṇe daḷhapatiṭṭhitattā pana esikā viya cakkhudvārādirakkhaṇato dovāriko viya ca
daṭṭhabbā.
    Tassā pavattiṭṭhānaṃ dassento "kāye kāyānupassanāsatipaṭṭhānaṃ bhāvento
sato"tiādinā nayena catubbidhaṃ satipaṭṭhānamāha. Tattha kāyeti rūpakāye. Rūpakāyo
hi idha aṅgapaccaṅgānaṃ kesādīnañca dhammānaṃ samūhaṭṭhena hatthikāyarathakāyādayo
viya "kāyo"ti adhippeto. Yathā ca samūhaṭṭhena, evaṃ kucchitānaṃ āyaṭṭhena. Kucchitānaṃ
hi paramajegucchānaṃ so āyotipi kāyo. Āyoti uppattideso. Tatrāyaṃ
vacanattho:- āyanti tatoti āyo. Ke āyantīti? kucchitā kesādayo. Iti
kucchitānaṃ kesādīnaṃ āyoti kāyo.
    Kāyānupassanāti kāyassa anupassanā, kāyaṃ vā anupassanā, "kāye"ti ca vatvāpi puna
"kāyānupassanā"ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ
katanti veditabbaṃ.
    Tena na kāye vedanānupassanā cittadhammānupassanā vā, atha kho
kāyānupassanāyevāti kāyasaṅkhāte vatthusmiṃ kāyānupassanākārasseva dassanena
asammissato vavatthānaṃ dassitaṃ hoti, tathā na kāye aṅgapaccaṅgavinimuttā
ekadhammānupassanā, nāpi kesalomādivinimuttā itthipurisānupassanā. Yopi cettha

---------------------------------------------------------------------------------------------
page44.
Kesalomādiko bhūtupādāyasamūhasaṅkhāto kāyo, tatthāpi na bhūtupādāyavinimuttā
ekadhammānupassanā, atha kho rathasambhārānupassakassa viya aṅgapaccaṅgasamūhānupassanā,
nagarāvayavānupassakassa viya kesalomādisamūhānupassanā, kadalikkhandhapattavaṭṭi-
vinibbhujanakassa viya rittamuṭṭhiviniveṭhakassa viya ca bhūtupādāyasamūhānupassanāyevāti
samūhavaseneva kāyasaṅkhātassa vatthuno nānappakārato dassentena ghanavinibbhogo
dassito hoti. Na hettha yathāvuttasamūhavinimutto kāyo vā itthī vā puriso
vā añño vā koci dhammo dissati, yathāvuttadhammasamūhamatteyeva pana tathā tathā
sattā micchābhinivesaṃ karonti. Tenāhu porāṇā:-
             "yaṃ passati na taṃ diṭṭhaṃ      yaṃ diṭṭhaṃ taṃ na passati
             apassaṃ bajjhate mūḷho      bajjhamāno na muccatī"ti. 1-
    Ghanavinibbhogādidassanatthanti vuttaṃ. Ādisaddena cettha ayampi attho
veditabbo. Ayañhi etasmiṃ kāye kāyānupassanāyeva, na aññā dhammānupassanā.
2- Kiṃ vuttaṃ hoti. 2- Yathā anudakabhūtāyapi marīciyā udakānupassanā hoti, na evaṃ
aniccadukkhānattāsubhabhūteyeva imasmiṃ kāye niccasukhattasubhabhāvānupassanā, atha kho
kāyānupassanā aniccadukkhānattāsubhākārasamūhānupassanāyevāti vuttaṃ hoti.
    Atha vā yvāyaṃ mahāsatipaṭṭhāne "idha bhikkhave bhikkhu araññagato vā .pe. So satova
assasatī"tiādinā 3- nayena assāsapassāsādicuṇṇikajāto aṭṭhikapariyosāno
kāyo vutto, yo ca paṭisambhidāyaṃ satipaṭṭhānakathāyaṃ "idhekacco paṭhavīkāyaṃ
aniccato anupassati. Āpokāyaṃ. Tejokāyaṃ. Vāyokāyaṃ. Kesakāyaṃ. Lomakāyaṃ. Chavikāyaṃ.
Cammakāyaṃ. Maṃsakāyaṃ. Ruhirakāyaṃ. Nhārukāyaṃ. Aṭṭhikāyaṃ. Aṭṭhimiñjakāyan"ti 4-
kāyo vutto, tassa sabbassa imasmiṃyeva kāye anupassanato kāye kāyānupassanāti
evampi attho daṭṭhabbo.
@Footnote: 1 dī.A. 2/371, Ma.A. 1/257  2-2 cha.Ma. ime pāṭhā na dissanti
@3 dī.mahā. 10/374/248, Ma.mū. 12/107/77  4 khu.paṭi. 31/35/441

---------------------------------------------------------------------------------------------
page45.
    Atha vā kāye "ahan"ti vā "maman"ti vā evaṃ gahetabbassa yassa
kassaci anupassanato tassa tasseva pana kesalomādikassa nānādhammasamūhassa
anupassanato kāye kesādisamūhasaṅkhātakāyānupassanāti evamattho daṭṭhabbo. Api
ca "imasmiṃ kāye aniccato anupassati, no niccato"tiādinā 1- anukkamena
paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa kāyassa
anupassanatopi kāye kāyānupassanāti evampi attho daṭṭhabbo. Ayampana
catussatipaṭṭhānasādhāraṇo attho.
    Satipaṭṭhānanti tayo satipaṭṭhānā satigocaropi, tidhā paṭipannesu sāvakesu
satthuno paṭighānunayavītivattatāpi, satipi. "catunnaṃ bhikkhave satipaṭṭhānānaṃ samudayañca
atthaṅgamañca desissāmi, taṃ suṇātha sādhukaṃ manasi karotha .pe. Ko ca bhikkhave
kāyassa samudayo? āhārasamudayā kāyasamudayo"tiādīsu 2- hi satigocaro
"satipaṭṭhānan"ti vuccati. Tathā "kāyo upaṭṭhānaṃ, no sati, sati upaṭṭhānañceva
sati cā"tiādīsupi. 1- Tassattho:- patiṭṭhāti asminti paṭṭhānaṃ. Kā patiṭṭhāti?
sati. Satiyā paṭṭhānaṃ satipaṭṭhānaṃ, padhānaṭṭhānanti vā paṭṭhānaṃ, satiyā paṭṭhānaṃ
satipaṭṭhānaṃ, hatthiṭṭhānaassaṭṭhānādīni viya.
    "tayo satipaṭṭhānā yadariyo sevati, yadariyo 3- sevamāno satthā gaṇamanusāsitumarahatī"ti
4- ettha tidhā paṭipannesu sāvakesu satthuno paṭighānunayavītivattatā
"satipaṭṭhānan"ti vuttā. Tassattho:- paṭṭhapetabbato paṭṭhānaṃ, pavattayitabbatoti
attho. Kena paṭṭhapetabboti? satiyā, satiyā paṭṭhānaṃ satipaṭṭhānanti. "cattāro
satipaṭṭhānā bhāvitā bahulīkatā satta bojjhaṅge paripūrentī"tiādīsu 5- ca pana
satiyeva "satipaṭṭhānan"ti vuccati. Tassattho:- patiṭṭhātīti paṭṭhānaṃ, upaṭṭhāti
okkanditvā 6- pakkhanditvā pavattatīti attho. Satiyeva paṭṭhānanti satipaṭṭhānaṃ.
@Footnote: 1 khu.paṭi. 31/35/441  2 saṃ.mahā. 19/408/161  3 Ma. tadariyo
@4 Ma.u. 14/304/279  5 Ma.u. 14/150/133  6 cha.Ma. okkantitvā

---------------------------------------------------------------------------------------------
page46.
Atha vā saraṇaṭṭhena sati, upaṭṭhānaṭṭhena paṭṭhānaṃ. Iti sati ca sā paṭṭhānañcātipi
satipaṭṭhānaṃ. Idamidha adhippetaṃ. Taṃ satipaṭṭhānaṃ. Bhāventoti vaḍḍhento. Ettha
ca yaṃ tidhā paṭipannesu sāvakesu satthuno paṭighānunayavītivattatā "satipaṭṭhānan"ti
vuttaṃ, taṃ iminā suttena gahetabbaṃ. Vuttañhetaṃ bhagavatā:-
         "tayo satipaṭṭhānā yadariyo sevati, yadariyo sevamāno satthā
    gaṇamanusāsitumarahatī"ti iti kho panetaṃ vuttaṃ, kiñcetaṃ paṭicca vuttaṃ. Idha
    bhikkhave satthā sāvakānaṃ dhammaṃ deseti anukampako hitesī anukampaṃ
    upādāya "idaṃ vo hitāya idaṃ vo sukhāyā"ti. Tassa sāvakā na
    sussūsanti, na sotamodahanti, nāññā cittaṃ upaṭṭhapenti, vokkamma
    ca satthu sāsanā vattanti. Tatra bhikkhave tathāgato na ceva anattamano
    hoti, na ca anattamanataṃ paṭisaṃvedeti, anavassuto ca viharati sato sampajāno.
    Idaṃ bhikkhave paṭhamaṃ satipaṭṭhānaṃ. Yadariyo .pe. Marahati.
         Puna caparaṃ bhikkhave satthā .pe. Idaṃ vo sukhāyāti. Tassa ekacce
    sāvakā na sussūsanti .pe. Vattanti. Ekacce sāvakā sussūsanti .pe.
    Na ca vokkamma satthu sāsanā vattanti. Tatra bhikkhave tathāgato na
    ceva anattamano hoti, na ca anattamanataṃ paṭisaṃvedeti, na ca attamano
    hoti, na ca attamanataṃ paṭisaṃvedeti. Attamanatañca anattamanatañca tadubhayaṃ
    abhinivajjetvā upekkhako viharati sato sampajāno. Idaṃ vuccati bhikkhave
    dutiyaṃ .pe.
         Puna caparaṃ .pe. Idaṃ vo sukhāyāti. Tassa sāvakā sussūsanti
    .pe. Vattanti. Tatra bhikkhave tathāgato attamano ceva hoti, attamanatañca
    paṭisaṃvedeti, anavassuto ca viharati sato sampajāno. Idaṃ bhikkhave
    tatiyan"ti. 1-
@Footnote: 1 Ma.u. 14/311/285

---------------------------------------------------------------------------------------------
page47.
    Evaṃ paṭighānunayehi anavassutatā niccaṃ upaṭṭhitasatitāya tadubhayaṃ vītivattatā
"satipaṭṭhānan"ti vuttā. Buddhānameva kira niccaṃ upaṭṭhitasatitā hoti, na
paccekabuddhādīnanti.
    Vedanāsu vedanānupassanāsatipaṭṭhānādīsu ca 1- vedanādīnaṃ puna vacane payojanaṃ
kāyānupassanāyaṃ vuttanayeneva yathāyogaṃ anupassanaṃ 2- yojetvā veditabbaṃ. Ayampi
sādhāraṇattho. Sukhādīsu anekappabhedāsu vedanāsu visuṃ visuṃ aniccādito
ekekavedanānupassanā. Sarāgādike soḷasappabhede citte visuṃ visuṃ aniccādito
ekekacittānupassanā. Kāyavedanācittāni ṭhapetvā sesesu tebhūmakadhammesu visuṃ
visuṃ aniccādito ekekadhammānupassanā satipaṭṭhānasuttante 3- vuttanayena
nīvaraṇādidhammānupassanāti. Ettha ca kāyeti ekavacanaṃ, sarīrassa ekattā. Citteti
ekavacanaṃ, cittassa sabhāvabhedābhāvato jātiggahaṇena katanti veditabbaṃ. Yathā ca vedanādayo
anupassitabbā, tathā anupassanā 4- vedanāsu vedanānupassanā, citte cittānupassanā,
dhammesu dhammānupassanāti veditabbā. Kathañca vedanā anupassitabbā? sukhā
tāva vedanā dukkhato, dukkhā vedanā sallato, adukkhamasukhā aniccato anupassitabbā.
Yathāha:-
             "yo sukhaṃ dukkhatoddakkhi 5-  dukkhamaddakkhi sallato
             adukkhamasukhaṃ santaṃ          addakkhi naṃ aniccato
             sa ve sammaddaso bhikkhu     parijānāti vedanā"ti. 6-
    Sabbā eva ca tā 7- dukkhatopi anupassitabbā. Vuttañhetaṃ "yaṃ kiñci vedayitaṃ,
sabbantaṃ 8- dukkhasminti vadāmī"ti. 9- Sukhā dukkhatopi anupassitabbā. Yathāha
"sukhā vedanā ṭhitisukhā, vipariṇāmadukkhā. Dukkhā vedanā ṭhitidukkhā, vipariṇāmasukhā.
@Footnote: 1 cha.Ma. vedanānupassanātiādīsu  2 cha.Ma. ayaṃ pāṭho na dissati  3 dī.mahā. 10/-/248,
@Ma.mū. 12/-/77  4 cha.Ma. tathānupassanto  5 cha.Ma. dukkhato adda  6 saṃ.saḷā.
@18/368/257 (syā)  7 cha.Ma. cetā  8 cha.Ma. taṃ  9 saṃ.saḷā. 18/391/268 (syā)

---------------------------------------------------------------------------------------------
page48.
Adukkhamasukhā vedanā ñāṇasukhā, aññāṇadukkhā"ti 1- api ca aniccādisattānupassanā-
vasenāpi anupassitabbā. Cittadhammesupi cittantāva ārammaṇādhipatisahajātabhūmikamma-
vipākakiriyādinānattabhedānaṃ aniccādisattānupassanānaṃ sarāgādisoḷasabhedānañca
vasena anupassitabbaṃ. Dhammā salakkhaṇasāmaññalakkhaṇānaṃ suññatadhammassa aniccādi-
sattānupassanānaṃ santāsantādīnañca vasena anupassitabbā.
    Ime cattāro satipaṭṭhānā pubbabhāge nānācittesu labbhanti. Aññeneva
hi cittena kāyaṃ pariggaṇhāti, aññena vedanā, 2- aññena cittaṃ, aññena dhamme
pariggaṇhāti, lokuttaramaggakkhaṇe pana ekacitteyeva labbhantīti. Ādito hi kāyaṃ
pariggaṇhitvā āgatassa vipassanāsampayuttā sati kāyānupassanā nāma, tāya
satiyā samannāgato puggalo kāyānupassī nāma. Vipassanaṃ ussukkāpetvā ariyamaggaṃ
pattassa maggakkhaṇe maggasampayuttā sati kāyānupassanā nāma, tāya satiyā
samannāgato puggalo kāyānupassī nāma.
    Vedanā pariggaṇhitvā cittaṃ pariggaṇhitvā dhamme pariggaṇhitvā āgatassa
vipassanāsampayuttā sati dhammānupassanā nāma, tāya satiyā samannāgato puggalo
dhammānupassī nāma. Vipassanaṃ ussukkāpetvā ariyamaggaṃ pattassa maggakkhaṇe
maggasampayuttā sati dhammānupassanā nāma, tāya satiyā samannāgato puggalo
dhammānupassī nāma, evaṃ tāva desanā puggale tiṭṭhati, kāye pana "subhan"ti
vipallāsappahānā kāyapariggāhikā sati maggena samijjhatīti kāyānupassanā nāma. Vedanāya
"sukhan"ti vipallāsappahānā vedanāpariggāhikā sati maggena samijjhatīti vedanānupassanā
nāma. Citte "niccan"ti vipallāsappahānā cittapariggāhikā sati maggena
samijjhatīti cittānupassanā nāma. Dhammesu "attā"ti vipallāsappahānā
dhammapariggāhikā sati maggena samijjhatīti dhammānupassanā nāma. Iti ekāva
@Footnote: 1 Ma.mū. 12/465/414  2 cha.Ma. vedanaṃ. evamuparipi

---------------------------------------------------------------------------------------------
page49.
Maggasampayuttā sati catukiccasādhakaṭṭhena cattāri nāmāni labhati. Tena vuttaṃ
"lokuttaramaggakkhaṇe pana ekacitteyeva labbhantī"ti.
    Puna upakāravasena ca aparihīnavasena ca guṇavasena 1- ca apare tayo catukkā
vuttā. Tattha asatiparivajjanāyāti na sati asati, sati ettha natthīti vā
asati, muṭṭhassatiyā etaṃ adhivacanaṃ. Parivajjanāyāti samantato vajjanena.
Bhattanikkhittakākasadisamuṭṭhassatipuggalaparivajjanena upaṭṭhitassatipuggalasevanena
ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca sati uppajjati.
Satikaraṇīyānaṃ dhammānanti satiyā kātabbānaṃ dhammānaṃ. Katattāti katabhāvena. Catunnaṃ
maggānaṃ katattā, bhāvitattāti attho. Satipaṭipakkhānaṃ 2- dhammānaṃ hatattāti
kāmacchandādīnaṃ nāsitabhāvena. Satinimittānaṃ dhammānaṃ apamuṭṭhattāti satiyā kāraṇānaṃ
kāyādiārammaṇānaṃ anaṭṭhabhāvena.
    Satiyā samannāgatattāti satiyā dhammānaṃ 3- āgatattā aparihīnattā ca.
Vasitattāti 4- vasibhāvappattena. Pāguññatāyāti paguṇabhāvena. Apaccorohaṇatāyāti
anivattanabhāvena 5- apaccosakkanabhāvena.
    Satattāti 6- sabhāvena vijjamānattā. Santattāti nibbutasabhāvattā. Samitattāti
kilesānaṃ vūpasamitabhāvattā. Santadhammasamannāgatattāti sappurisadhammehi aparihīnattā.
Buddhānussatiādayo heṭṭhā vuttanayā eva. Saraṇakavasena sati, idaṃ satiyā sabhāvapadaṃ.
Punappunaṃ saraṇato anussaraṇavasena anussati. Abhimukhaṃ gantvā viya saraṇato paṭisaraṇavasena
paṭissati. Upasaggavasena vā vaḍḍhitamattametaṃ. 7- Saraṇākāro saraṇatā. Yasmā
pana saraṇatāti tiṇṇaṃ saraṇānampi nāmaṃ, tasmā taṃ paṭisedhetuṃ puna satiggahaṇaṃ
kataṃ. Sati saṅkhātā saraṇatāti ayaṃ hettha attho. Sutapariyattassa dhāraṇabhāvato
@Footnote: 1 Sī. paguṇavasena  2 cha.Ma. satiparibandhānaṃ  3 cha.Ma. sammā  4 Sī. vasittāti
@5 Sī. aparivattanabhāvena  6 cha.Ma. sattattāti  7 cha.Ma. vaḍḍhitamattameva

---------------------------------------------------------------------------------------------
page50.
Dhāraṇatā. Anupavisanasaṅkhātena ogāhanaṭṭhena apilāpanabhāvo apilāpanatā. Yathā
hi udake lābukaṭāhādīni palavanti, na anupavisanti, na tathā ārammaṇe sati.
Ārammaṇaṃ hi esā anupavisati, tasmā "apilāpanatā"ti vuttā. Cirakatacirabhāsitānaṃ
na pamussanabhāvato apamussanatā. 1- Upaṭṭhānalakkhaṇe indaṭṭhaṃ kāretīti 2- indriyaṃ,
satisaṅkhātaṃ indriyaṃ satindriyaṃ. Pamāde na kampatīti satibalaṃ. Yāthāvasati nīyānasati
kusalasatīti sammāsati. Bujjhanakassa aṅgoti bojjhaṅgo, pasaṭṭho sundaro vā
bojjhaṅgo sambojjhaṅgo, satiyeva sambojjhaṅgo satisambojjhaṅgo.
    Ekāyanamaggoti ekamaggo, ayaṃ maggo na dvedhāpathabhūtoti evamattho daṭṭhabbo.
Atha vā ekena ayitabboti ekāyano. Ekenāti gaṇasaṅgaṇikaṃ pahāya vivekaṭṭhena
pavivittena. 3- Ayitabbo paṭipajjitabbo, ayanti vā etenāti ayano, saṃsārato
nibbānaṃ gacchatīti attho. Ekassa ayano ekāyano. Ekassāti seṭṭhassa. Sabbasattānaṃ
seṭṭhova bhagavā, tasmā "bhagavato"ti vuttaṃ hoti. Kiñcāpi hi tena aññepi
ayanti, evaṃ santepi bhagavatova so ayano tena uppāditattā. Yathāha "so
hi brāhmaṇa bhagavā anuppannassa maggassa uppādetā"tiādi. 4- Ayatīti vā ayano,
gacchati pavattatīti attho. Ekasmiṃ ayano ekāyano. Imasmiṃyeva dhammavinaye pavattati,
na aññatthāti vuttaṃ hoti. Yathāha "imasmiṃ kho subhadda dhammavinaye ariyo aṭṭhaṅgiko
maggo upalabbhatī"ti. 5- Desanābhedoyeva heso, atthato pana ekova. Api ca ekaṃ
ayatīti ekāyano. Pubbabhāge nānāmukhabhāvanānayena pavattopi aparabhāge ekaṃ
nibbānameva gacchatīti vuttaṃ hoti. Yathāha brahmā sahampati:-
                    ekāyanaṃ jātikhayantadassī
                    maggaṃ pajānāti hitānukampī
                    etena maggena tariṃsu pubbe
                    tarissare ceva taranti coghanti. 6-
@Footnote: 1 cha.Ma. sammussanabhāvato asammussanatā  2 Sī. karotīti  3 cha.Ma. pahāya vūpakaṭṭhena
@pavivittacittena  4 Ma.u. 14/79/59  5 dī.mahā. 10/214/133  6 cha.Ma. tarissanti ye
@ca taranti oghanti

---------------------------------------------------------------------------------------------
page51.
    Maggoti kenaṭṭhena maggo? nibbānaṃ gamanaṭṭhena, nibbānatthikehi
magganīyaṭṭhena ca. Upetoti āsannaṃ gato. Samupetoti tato āsannataraṃ gato.
Ubhayenāpi satiyā aparihīnoti attho. Upagatoti upagantvā ṭhito. Samupagatoti
saṃyutto hutvā ṭhito. "upāgato samupāgato"tipi pāḷi. Ubhayenāpi satisamīpaṃ āgatoti
attho. Upapannoti aviyogo. 1- Samupapannoti paripuṇṇo. Samannāgatoti avekallo 2-
vijjamāno. "upeto samupetoti dvīhi padehi pavattaṃ kathitaṃ. Upagato samupagatoti
dvīhi padehi paṭivedho. Upapanno samupapanno samannāgatoti tīhi padehi paṭilābho
kathito"ti evameke vaṇṇayanti.
    Loke vesā visattikāti yā esā anekappakārena vuttā visattikā, sā
khandhaloke eva, na aññatra khandhehi pavattatīti attho. Loke vetaṃ visattikanti
khandhaloke eva pavattaṃ etaṃ visattikasaṅkhātaṃ taṇhaṃ. Tarati kāme parivajjento.
Uttarati kilese pajahanto. Patarati tesaṃ patiṭṭhāhetuṃ chindanto. Samatikkamati saṃsāraṃ
atikkamanto. Vītivattati paṭisandhiabhabbuppattikaṃ karonto. Atha vā tarati uttarati
kāyānupassanena. Patarati vedanānupassanena. Samatikkamati cittānupassanena. 3- Sabbehi
vītivattati dhammānupassanena. 3- Atha vā tarati sīlena. Uttarati samādhinā. Patarati
vipassanāya. Samatikkamati maggena. Vītivattati phalenāti evamādinā yojetabbaṃ.
    [4] Catutthagāthāya ayaṃ saṅkhepattho:- yo ekaṃ sālikkhettādikhettaṃ vā
gharavatthādivatthuṃ vā kahāpaṇasaṅkhātaṃ hiraññaṃ vā goassādibhedaṃ gavāssaṃ vā
antojātādidāse vā bhatakādikammakare vā itthisaññitā thiyo vā ñātibandhavādibandhū
vā aññe vā manāpiyarūpādike puthukāme anugijjhatīti. Sālikkhettanti yattha
sāliyo viruhanti. Vīhikkhettādīsupi eseva nayo. Vīhīti avasesavīhayo. Modayatīti
muggo. Gharavatthunti gharapatiṭṭhāpanatthaṃ katākatabhūmibhāgo. Koṭṭhakavatthādīsupi eseva
@Footnote: 1 cha.Ma. aviyogāpanno  2 cha.Ma. avikalo  3-3 cha.Ma. ime pāṭhā na dissanti

---------------------------------------------------------------------------------------------
page52.
Nayo. Koṭṭhakoti dvārakoṭṭhādi. Pureti gharassa purato. Pacchāti gharassa pacchato.
Ettha ārāmenti cittaṃ tosentīti ārāmo. Pupphenapi phalenapi chāyāyapi dakenapi
ramantīti attho.
    Pasukādayoti eḷakādayo. Antojātakoti antogharadāsiyā kucchismiṃ jāto.
Dhanakkītakoti dhanena kīṇitvā parivattetvā gahito. Sāmaṃ vāti sayaṃ vā. Dāsabyanti
dāsassa bhāvo dāsabyaṃ, taṃ dāsabyaṃ. Upetīti upagacchati. Akāmako vāti attano
aruciyā vā karamarānīto.
    Te cattāropi puna dassetuṃ "āmāya dāsāpi bhavanti heke"ti āha. Āmāya
dāsāti antojātadāsā. "yattha dāso āmajāto ṭhito thullāni bhajjatī"ti 1- etthāpi
eteva vuttā. Dhanena kītāti dhanadāsā. Sāmañca eketi sayaṃ dāsā. Bhayāpanuṇṇāti
akāmadāsā. Bhayena panuṇṇā khipitā.
    Bhatakāti bhatiyā jīvanakā. Kasikammādikammaṃ karontīti kammakaRā. Upajīvinoti
sammantanādinā upagantvā nissayaṃ katvā jīvantīti upajīvino.
    Itthīti thiyati etissaṃ gabbhoti itthī. Pariggahoti sahāyī sassāmikā.
Mātāpitibandhavāpi ñātibandhu. Sagotto gottabandhu. Ekācariyakule vā ekajātimantaṃ
vā uggahitamanto mantabandhu. Dhanusippādisaddhiṃ uggahitako sippabandhu.
"mittabandhavātipi bandhū"ti katthaci potthake pāṭho dissati.
    Gijjhatīti kilesakāmena pattheti. Anugijjhatīti anu anu gijjhati punappunaṃ
pattheti. Paligijjhatīti samantato pattheti. Palibajjhatīti visesena pattheti.
"oḷārikattena nimittaggāhavasena gijjhati, anugijjhati, anubyañjanaggāhavasena
paligijjhati, palibajjhatī"ti evameke vaṇṇayanti.
@Footnote: 1 Sī. gajjatīti

---------------------------------------------------------------------------------------------
page53.
    [5] Pañcamagāthāya ayaṃ saṅkhepattho:- taṃ puggalaṃ abalattā 1- kilesā balīyanti
sahanti maddanti. Saddhābalādivirahena vā abalaṃ taṃ puggalaṃ abalakilesā balīyanti,
abalattā balīyantīti attho. Atha vā taṃ kāmagiddhaṃ kāmarakkhantaṃ 2- kāmapariyesantañca
sīhādayo ca pākaṭaparissayā, kāyaduccaritādayo ca apākaṭaparissayā maddanti.
Tato apākaṭaparissayehi abhibhūtaṃ taṃ puggalaṃ jātiādidukkhaṃ bhinnanāvaṃ udakaṃ viya
anveti.
    Abalāti natthi etesaṃ balanti abalā, balavirahitā. Dubbalāti mandappayogābalena
kattabbakiccavirahitā. Appabalāti appaṃ parittaṃ etesaṃ balanti appabalā,
yuñjituṃ 3- asamatthā. Appathāmakāti appo paritto thāmo etesaṃ vāyāmo ussāhoti
appathāmakā. Hīnā nihīnā parihīnā 4- payogahīnena. Omakā thāmahīnena. Lāmakā
paccayahīnena. Chatukkā ajjhāsayahīnena. Parittā satihīnena. 5- Sahantīti maddanti
ghaṭṭanaṃ uppādenti. Parisahantīti sabbato maddanti. Abhibhavantīti aparāparaṃ
uppattivasena. Ajjhottharantīti punappunaṃ uppattivasena. Pariyādiyantīti
sussosetvā ṭhānena. Maddantīti kusaluppattinivāraṇena.
    Saddhābalanti saddahanti etāya, sayaṃ vā saddahati, saddahanamattameva vā
esāti saddhā. Sā saddahanalakkhaṇā, okappanalakkhaṇā vā, sampasādanarasā
udakappasādakamaṇi viya. Pakkhandanarasā vā oghuttaraṇo viya. Akālussiyapaccupaṭṭhānā
adhimuttipaccupaṭṭhānā vā. Saddheyyavatthupadaṭṭhānā, sotāpattiyaṅgapadaṭṭhānā vā.
Hatthavittabījāni viya 6- daṭṭhabbā. Assaddhiye na kampatīti saddhābalaṃ. Vīriyabalanti
vīrassa bhāvo vīriyaṃ, vīrānaṃ vā kammaṃ vīriyaṃ, vidhinā vā nayena upāyena īrayitabbaṃ
pavattayitabbanti vīriyaṃ. Taṃ panetaṃ upatthambhanalakkhaṇañca paggahaṇalakkhaṇañca vīriyaṃ,
sahajātānaṃ upatthambhanarasaṃ, asaṃsīdanabhāvapaccupaṭṭhānaṃ, "saṃviggo yoniso
@Footnote: 1 cha.Ma. abalakhyā  2 Sī.,cha.Ma. kāmarattaṃ  3 cha.Ma. yujjhituṃ  4 cha.Ma. ayaṃ pāṭho na
@dissati  5 Sī. sattihīnena, cha.Ma. pattihīnena  6 Sī. sambhāvitabījāni, cha.Ma. sā
@hatthavittabījāni viya

---------------------------------------------------------------------------------------------
page54.
Padahatī"ti vacanato 1- saṃvegapadaṭṭhānaṃ, vīriyārambhavatthupadaṭṭhānaṃ vā. Sammā āraddhaṃ
sabbasampattīnaṃ mūlanti daṭṭhabbaṃ. Kosajje na kampatīti vīriyabalaṃ. Satiyā lakkhaṇādīni
vuttāneva.
    Muṭṭhassacce na kampatīti satibalaṃ. Sahajātāni sammā ādhīyati ṭhapetīti samādhi.
So pāmokkhalakkhaṇo avikkhepalakkhaṇo vā, avisāraṇalakkhaṇo vā 2- sahajātānaṃ
dhammānaṃ ārammaṇe sampiṇaḍanaraso nhāniyacuṇṇānaṃ udakaṃ viya, upasamapaccupaṭṭhāno,
ñāṇapaccupaṭṭhāno vā. "samāhito yathābhūtaṃ pajānāti passatī"ti hi vuttaṃ. Visesato
sukhapadaṭṭhāno nivāte padīpaccīnaṃ ṭhiti viya cetaso ṭhitīti daṭṭhabbo. Uddhacce
na kampatīti samādhibalaṃ. Pajānātīti paññā. Kiṃ pajānāti? "idaṃ dukkhan"tiādinā 3-
nayena ariyasaccāni. Sā yathāsabhāvapaṭivedhalakkhaṇā, akkhalitapaṭivedhalakkhaṇā vā
kusalissāsakkhittausupaṭivedho viya, visayobhāsanarasā padīpo viya, asammohapaccupaṭṭhānā
araññagatasuddesiko 4- viya. Avijjāya na kampatīti paññābalaṃ. Hiribalaṃ ottappabalanti
ahirike na kampatīti hiribalaṃ. Anottappe na kampatīti ottappabalaṃ. Ayaṃ ubhayapadavasena
atthavaṇṇanā hoti. Kāyaduccaritādīhi hirīyatīti hirī, lajjāyetaṃ adhivacanaṃ. Tehi
eva ottappatīti ottappaṃ, pāpato ubbegassetaṃ adhivacanaṃ.
    Tesaṃ nānākaraṇadīpanatthaṃ samuṭṭhānaṃ, adhipati, lajjādilakkhaṇena cāti imaṃ mātikaṃ
ṭhapetvā ayaṃ vitthārakathā vuttā:- ajjhattasamuṭṭhānā hirī nāma, bahiddhāsamuṭṭhānaṃ
ottappaṃ nāma. Attādhipati hirī nāma, lokādhipati ottappaṃ nāma. Lajjāsabhāvasaṇṭhitā
hirī nāma, bhayasabhāvasaṇṭhitaṃ ottappaṃ nāma. Sappatissavalakkhaṇā hirī nāma,
vajjabhīrukabhayadassāvilakkhaṇaṃ ottappaṃ nāma.
@Footnote: 1 aṅ.catukka.  21/113/132  2 cha.Ma. ayaṃ pāṭho na dissati
@3 vi.mahā. 4/15/14  4 Sī. araññapathasudesako, cha.Ma. araññagatasudesako

---------------------------------------------------------------------------------------------
page55.
    Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti:- jātiṃ paccavekkhitvā
vayaṃ paccavekkhitvā sūrabhāvaṃ paccavekkhitvā bāhusaccaṃ paccavekkhitvā. Kathaṃ?
"pāpakaraṇaṃ nāmetaṃ na jātisampannānaṃ kammaṃ, hīnajaccānaṃ kevaṭṭādīnaṃ idaṃ kammaṃ,
tādisassa 1- jātisampannassa idaṃ kammaṃ kātuṃ na yuttan"ti evaṃ tāva jātiṃ
paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā "pāpakaraṇaṃ
nāmetaṃ daharehi kattabbakammaṃ, tādisassa vaye ṭhitassa idaṃ kammaṃ kātuṃ na yuttan"ti
evaṃ vayaṃ paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā
"pāpakammaṃ nāmetaṃ dubbalajātikānaṃ kammaṃ, tādisassa sūrabhāvasampannassa idaṃ kammaṃ
kātuṃ na yuttan"ti evaṃ sūrabhāvaṃ paccavekkhitvā pāṇātipātādipāpaṃ akaronto
hiriṃ samuṭṭhāpeti. Tathā "pāpakammaṃ nāmetaṃ andhabālānaṃ kammaṃ, na paṇḍitānaṃ.
Tādisassa paṇḍitassa bahussutassa idaṃ kammaṃ kātuṃ na yuttan"ti evaṃ bāhusaccaṃ
paccavekkhitvā pāṇātipātādipāpaṃ akaronto hiriṃ samuṭṭhāpeti. Evaṃ
ajjhattasamuṭṭhānaṃ hiriṃ catūhi kāraṇehi samuṭṭhāpeti. Samuṭṭhāpetvā ca pana attano
citte hiriṃ pavesetvā pāpakammaṃ na karoti. Evaṃ ajjhattasamuṭṭhānā hirī nāma hoti.
Kathaṃ bahiddhāsamuṭṭhānaṃ ottappaṃ nāma? sace tvaṃ pāpakammaṃ karissasi, catūsu
Parisāsu garahappatto bhavissasi.
             "garahissanti taṃ viññū       asuciṃ nāgariko yathā
             vajjito sīlavantehi        kathaṃ bhikkhu karissasī"ti 2-
evaṃ paccavekkhanto hi bahiddhāsamuṭṭhitena ottappena pāpakammaṃ na karoti, evaṃ
bahiddhāsamuṭṭhānaṃ ottappaṃ nāma hoti.
    Kathaṃ attādhipati hirī nāma? idhekacco kulaputto attānaṃ adhipatiṃ jeṭṭhakaṃ
Katvā "tādisassa saddhāpabbajitassa bahussutassa dhutaṅgadharassa 3- na yuttaṃ pāpakammaṃ
@Footnote: 1 cha.Ma. mādisassa. evamuparipi  2 abhi.A. 1/175  3 Ma. dhutavādassa

---------------------------------------------------------------------------------------------
page56.
Kātun"ti pāpaṃ  na karoti. Evaṃ attādhipati hirī nāma hoti. Tenāha bhagavā
"so attānaṃyeva adhipatiṃ katvā akusalaṃ pajahati, kusalaṃ bhāveti, sāvajjaṃ pajahati,
anavajjaṃ bhāveti, suddhamattānaṃ pariharatī"ti. 1-
    Kathaṃ lokādhipati ottappaṃ nāma? idhekacco kulaputto lokaṃ adhipatiṃ jeṭṭhakaṃ
katvā pāpakammaṃ na karoti. Yathāha:-
         "mahā kho panāyaṃ lokasannivāso, mahantasmiṃ kho pana lokasannivāse
      santi samaṇabrāhmaṇā iddhimanto dibbacakkhukā paracittaviduno, te dūratopi
      passanti, āsannā na dissanti, cetasāpi cittaṃ pajānanti, 2- tepi maṃ
      evaṃ   jāneyyuṃ `passatha bho imaṃ kulaputtaṃ saddhāya agārasmā anagāriyaṃ
      pabbajito samāno vokiṇṇo viharati pāpakehi akusalehi dhammehī'ti.
      Devatāpi kho santi iddhimantiniyo dibbacakkhukā paracittaviduniyo, tā
      dūratopi passanti, āsannāpi na dissanti. Cetasāpi cittaṃ pajānanti,
      tāpi maṃ evaṃ jāneyyuṃ `passatha bho imaṃ kulaputtaṃ saddhāya agārasmā
      anagāriyaṃ pabbajito samāno vokiṇṇo viharati pāpakehi akusalehi
      dhammehī'ti. So iti paṭisañcikkhati `āraddhaṃ kho pana me vīriyaṃ bhavissati
      asallīnaṃ, upaṭṭhitā sati asammuṭṭhā, passaddho kāyo asāraddho, samāhitaṃ
      cittaṃ ekaggan'ti. So lokaṃyeva adhipatiṃ karitvā akusalaṃ pajahati, kusalaṃ
      bhāveti, sāvajjaṃ pajahati, anavajjaṃ bhāveti, suddhaṃ attānaṃ pariharatī"ti. 1-
    Evaṃ lokādhipati ottappaṃ nāma hoti. "lajjāsabhāvasaṇṭhitā hirī, bhayasabhāvasaṇṭhitaṃ
ottappan"ti ettha pana lajjāti lajjanākāro, tena sabhāvena saṇṭhitā hirī.
Bhayanti apāyabhayaṃ, tena sabhāvena saṇṭhitaṃ ottappaṃ. Tadubhayampi pāpaparivajjane
pākaṭaṃ hoti. Ekacco hi yathā nāma eko kulaputto uccārapassāvādīni karonto
@Footnote: 1 aṅ.tika. 20/40/142  2 cha.Ma. jānanti. evamuparipi

---------------------------------------------------------------------------------------------
page57.
Lajjitabbayuttakaṃ ekaṃ disvā lajjanākārappatto bhaveyya viniḷito 1- lajjito, 2-
evameva ajjhattaṃ lajjīdhammaṃ okkamitvā pāpakammaṃ na karoti. Ekacco apāyabhayabhīto
hutvā pāpakammaṃ na karoti.
    Tatridaṃ opammaṃ:- yathā hi dvīsu ayoguḷesu eko sītalo bhaveyya gūthamakkhito,
eko uṇho āditto. Tattha paṇḍito sītalaṃ gūthamakkhitattā jigucchanto na gaṇhāti,
itaraṃ dāhabhayena, 3- tattha sītalassa gūthamakkhanajigucchāya agaṇhaṇaṃ viya ajjhattaṃ
lajjīdhammaṃ okkamitvā pāpassa akaraṇaṃ, uṇhassa dāhabhayena agaṇhaṇaṃ viya apāyabhayena
pāpassa akaraṇaṃ veditabbaṃ.
    "sappatissavalakkhaṇā hirī, vajjabhīrukabhayadassāvilakkhaṇaṃ ottappan"ti idampi
dvayaṃ pāpaparivajjane eva pākaṭaṃ hoti. Ekacco hi jātimahattapaccavekkhaṇā
satthumahattapaccavekkhaṇā dāyajjamahattapaccavekkhaṇā sabrahmacārimahattapaccavekkhaṇāti
catūhi kāraṇehi sappatissavalakkhaṇaṃ hiriṃ samuṭṭhāpetvā pāpaṃ na karoti. Ekacco
attānuvādabhayaṃ parānuvādabhayaṃ daṇḍabhayaṃ duggatibhayanti catūhākārehi
vajjabhīrukabhayadassāvilakkhaṇaṃ ottappaṃ samuṭṭhāpetvā pāpaṃ na karoti. Tattha
jātimahattapaccavekkhaṇādīni ceva attānuvādabhayādīni ca vitthāretvā kathetabbāni.
Evaṃ vuttaṃ sattavidhaṃ balaṃ yassa puggalassa natthi, te kilesā taṃ puggalaṃ sahanti
.pe. Pariyādiyanti maddantīti.
    Dve parissayāti pākaṭāpākaṭavasena dve eva upaddavā, na ekaṃ, na
tīṇi, te vibhāgato dassetuṃ "katame pākaṭaparissayā"tiādimāha. Tattha kokāti
kekā. 4- Ayameva vā pāṭho. Corāti coriyakammehi yuttā. Māṇavāti sāhasikakammehi
yuttā. Katakammāti sandhicchedādikatacorikakammā. Akatakammāti taṃ kammaṃ kātuṃ
@Footnote: 1 Sī. vidalito, cha.Ma. hīḷito  2 cha.Ma. ayaṃ pāṭho na dissati  3 cha.Ma. ḍāhabhayena.
@evamuparipi  4 Ma. koṅkā

---------------------------------------------------------------------------------------------
page58.
Nikkhantā. Ettha assūti bhaveyyunti attho. Cakkhurogoti cakkhusmiṃ
uppannarogo, rujatīti rogo. Cakkhurogotiādayo vatthuvasena veditabbā.
Nibbattitapasādānaṃ hi rogo nāma natthi. Kaṇṇarogoti bahikaṇṇe rogo. Mukharogoti mukhe
uppannarogo. Dantarogoti dantasūlaṃ. Kāsoti khayarogo. Sāsoti svāso uggārarogo.
Pināsoti bahināsikāya rogo. Ḍahoti 1- abbhantare uppajjanako uṇho. Mucchāti
sativissajjanako. 2- Pakkhandikāti lohitapakkhandikā atisāro. Sūlāti āmasūlā
kucchirogo. 3- Visūcikāti mahanto virecanako. Kilāsoti savalo. Sosoti sukkhanako
sosabyādhi. Apamāroti amanussaggāho veriyakkhābādho. Daddūti daddupīḷakā. Kaṇḍūti
khuddakapīḷakā. Kacchūti mahākacchu. Rajasāti 4- nakhehi vilikhitaṭṭhānarogo. "nakhasā"tipi
pāḷi. Vitacchikāti hatthatalapādatalesu hīraṃ hīraṃ katvā phālento uppajjanakarogo.
Lohitapittanti soṇitapittaṃ, rattapittanti vuttaṃ hoti. Madhumehoti sarīrabbhantare
ukkaṭṭharogo. Vuttañhetaṃ "api ca madhumeho ābādho ukkaṭṭho"ti.
    Aṃsāti arisarogo. Pīḷakāti lohitapīḷakā. Bhagaṃ dālayatīti bhagandalā, vaccamaggaṃ
phāletīti attho. Pittasamuṭṭhānāti pittena samuṭṭhānaṃ uppatti etesanti
pittasamuṭṭhānā. Te kira dvattiṃsa honti. Semhasamuṭṭhānādīsupi eseva nayo.
Sannipātikāti vātapittasemhānaṃ sannipātena ekībhāvena uppannā. Ābādhanaṭṭhena 5-
ābādhā. Utupariṇāmajāti utupariṇāmena. Accuṇhāti sītena uppajjanakarogā.
Visamaparihārajāti atiṭṭhānanisajjanādinā visamaparihārena jātā. Opakkamikāti
vadhabandhanādinā upakkamena jātā. Kammavipākajāti balavakammavipākasambhūtā. Sītaṃ uṇhaṃ
.pe. Samphassoti ime pākaṭā eva. Iti vāti evaṃ vā. Ime vuccantīti
nigamento āha.
@Footnote: 1 cha.Ma. ḍāhoti  2 cha.Ma. sativissajjanakā  3 cha.Ma. kucchivāto
@4 cha.Ma. rakhasāti  5 cha.Ma. ābādhaṭṭhena

---------------------------------------------------------------------------------------------
page59.
    Katame paṭicchannaparissayāti apākaṭā acchāditaupaddavā katameti pucchati.
Tattha kāyaduccaritanti pāṇātipātaadinnādānamicchācāracetanā veditabbā.
Vacīduccaritanti musāvādapisuṇavācāpharusavācāsamphappalāpacetanā veditabbā.
Manoduccaritanti abhijjhābyāpādamicchādiṭṭhiyo veditabbā. Kāye pavattaṃ, kāyato vā
pavattaṃ, duṭṭhu caritaṃ, kilesapūtikattā vā duṭṭhu caritanti kāyaduccaritaṃ.
Vacīduccaritādīsupi 1- eseva nayo.
    Kāmīyantīti kāmā, pañca kāmaguṇā. Kāmesu chando kāmacchando. Kāmayatīti vā kāmo,
kāmo eva chando, kāmacchando na kattukamyatāchandoti. 2- Kāmataṇhāva evaṃnāmikā.
Kusaladhamme nīvaratīti nīvaraṇaṃ, kāmacchando eva nīvaraṇaṃ kāmacchandanīvaraṇaṃ. Evaṃ
sesesupi. Byāpajjati tena cittaṃ pūtibhāvaṃ upagacchati, byāpādayati vā
vinayācārasampattiṃ nāseti hitasukhādīnīti 3- vā byāpādo. Thīnatā thīnaṃ. 4- Middhanatā
middhaṃ, anussahanatā sampattivighāto 5- cāti attho. Thīnañca middhañca thīnamiddhaṃ.
Tattha thīnaṃ anussahanalakkhaṇaṃ, 6- vīriyavinodanarasaṃ, 7- saṃsīdanapaccupaṭṭhānaṃ.
Middhaṃ akammaññatālakkhaṇaṃ, osādanarasaṃ, 8- līnatāpaccupaṭṭhānaṃ, 9-
pacalāyikāniddāpaccupaṭṭhānaṃ vā, ubhayampi aratitandīvijamhitādīsu 10-
ayonisomanasikārapadaṭṭhānanti.    uddhatassa bhāvo uddhaccaṃ. Taṃ avūpasamalakkhaṇaṃ
vātābhighātacalajalaṃ viya, anavaṭṭhārasaṃ vātābhighātacaladhajapaṭākaṃ viya, bhantattapaccupaṭṭhānaṃ
pāsāṇābhighātasamuddhaṭabhasmaṃ viya, cetaso avūpasamo ayonisomanasikārapadaṭṭhānaṃ.
Cittavikkhepoti daṭṭhabbaṃ. Kucchitaṃ kataṃ kukataṃ, tassa bhāvo kukkuccaṃ. Taṃ
pacchānutāpalakkhaṇaṃ, katākatānusocanarasaṃ, vippaṭisārapaccupaṭṭhānaṃ, katākatapadaṭṭhānaṃ
dāsabyaṃ viya daṭṭhabbaṃ.
@Footnote: 1 cha.Ma. vacīmanoduccaritesupi  2 cha.Ma. na kattukamyatāchando, na dhammacchando vā
@3 Sī. vinayācārarūpaṃ, Ma. vinayācārasampattiṃ nāseti hitasukhānīti, cha.
@vinayācārarūpasampattihitasukhādīnīti  4 cha.Ma. thinanatā thinaṃ  5 cha.Ma. anussāhasaṃhananatā
@asattivighātatā  6 cha.Ma. anussāhanalakkhaṇaṃ  7 Sī. viriyapaññāvinodanarasaṃ, Ma.
@vīriyapanodanarasaṃ  8 cha.Ma. onahanarasaṃ  9 cha.Ma. līnabhāvapaccupaṭṭhānaṃ  10 cha.Ma.
@aratitandīvijambhitādīsu

---------------------------------------------------------------------------------------------
page60.
Uddhaccakukkuccaṃ. 1- Vigatā cikicchāti vicikicchā, sabhāvaṃ vā vicinanto etāya
kicchati kilamatīti vicikicchā, sā saṃsayalakkhaṇā, saṃsappanarasā, anicchayapaccupaṭṭhānā,
anekaṃsaggāhapaccupaṭṭhānā vā, vicikicchā 2- ayonisomanasikārapadaṭṭhānā.
Paṭipattiantarāyakarāti daṭṭhabbā.
    Rañjanalakkhaṇo 3- rāgo. Dussanalakkhaṇo doso. Muyhanalakkhaṇo moho. Kujjhanalakkhaṇo
kodho, caṇḍikkalakkhaṇo vā, āghātakaraṇaraso, dūsanapaccupaṭṭhāno. Upanandanalakkhaṇo
upanāho, veraappaṭinissajjanaraso, kodhānubandhabhāvapaccupaṭṭhāno. Vuttañcetaṃ
"pubbakālaṃ kodho, aparakālaṃ upanāho"tiādi. 4-
    Paraguṇamakkhanalakkhaṇo makkho, tesaṃ vināsanaraso, tadacchādanapaccupaṭṭhāno.
Yugaggāhalakkhaṇo palāso, 5- paraguṇehi attano guṇānaṃ samīkaraṇaraso, paresaṃ
guṇappamāṇena uddhānapaccupaṭṭhāno. 6-
    Parasampattikhīyanalakkhaṇā issā, tassā 7- akkhamanalakkhaṇā 8- vā, tattha anabhiratirasā,
tato vimukhabhāvapaccupaṭṭhānā. Attano sampattinigūhaṇalakkhaṇaṃ maccheraṃ, attano
sampattiyā parehi sādhāraṇabhāvaakkhamanarasaṃ, 9- saṅkocanapaccupaṭṭhānaṃ.
    Katapāpapaṭicchādanalakkhaṇā māyā, tassa nigūhaṇarasā, tadāvaraṇapaccupaṭṭhānā.
Attano avijjamānaguṇappakāsanalakkhaṇaṃ sāṭheyyaṃ, tesaṃ samudāharaṇarasaṃ, sarīrākārehipi 10-
tesaṃ vibhūtakaraṇapaccupaṭṭhānaṃ.
    Cittassa uddhumātabhāvalakkhaṇo thambho, appatissavavuttiraso, amaddavapaccupaṭṭhāno.
Karaṇuttariyalakkhaṇo sārambho, vipaccanīkatāraso, agāravapaccupaṭṭhāno.
@Footnote: 1 cha.Ma. uddhaccañca kukkuccañca uddhaccakukkuccaṃ  2 cha.Ma. ayaṃ pāṭho na dissati
@3 cha.Ma. rajjanalakkhaṇo  4 abhi.vi. 35/891/437  5 cha.Ma. paḷāso  6 cha.Ma.
@upaṭṭhānapaccupaṭṭhāno  7 cha.Ma. tassa  8 Ma. anassādaanattamanalakkhaṇā  9...asukhāyanarasaṃ
@(Ma.A. 1/115)  10 Ma. pariyākārehipi

---------------------------------------------------------------------------------------------
page61.
    Uṇṇatilakkhaṇo māno, ahaṅkāraraso, uddhumātabhāvapaccupaṭṭhāno. Abbhuṇṇatilakkhaṇo
atimāno, ativiya ahaṅkāraraso, accuddhumātabhāvapaccupaṭṭhāno.
    Mattabhāvalakkhaṇo mado, madaggahaṇaraso, ummādapaccupaṭṭhāno. Pañcasu kāmaguṇesu
cittassa vossaggalakkhaṇo pamādo, vossaggānuppadānaraso, sativippavāsapaccupaṭṭhānoti
evaṃ imesaṃ dhammānaṃ lakkhaṇādīni veditabbāni. Ayamettha saṅkhepo, vitthāro pana
"tattha katamo kodho"tiādinā 1- vibhaṅge vuttanayeneva veditabbo.
    Visesato cettha āmisagiddho 2- attanā alabhanto aññassa lābhino kujjhati,
tassa sakiṃ uppanno kodhoyeva. 3- Taduttari uppanno 4- upanāho. So evaṃ kuddho
upanayhanto ca santampi 5- aññassa lābhino guṇaṃ makkheti "ahampi tādiso"ti
ca yugaggāhaṃ gaṇhāti. Ayamassa makkho ca palāso ca, so evaṃ makkhī palāsī
parassa 6- lābhasakkārādīsu "kiṃ imassa iminā"ti issati padussati, ayamassa issā.
Sace panassa kāci sampatti hoti, tassā tena sādhāraṇabhāvaṃ na sahati, idamassa
maccheraṃ. Lābhahetu kho pana attano santepi dose paṭicchādeti, ayamassa māyā.
Asantepi guṇe pakāseti, idamassa sāṭheyyaṃ. So evaṃ paṭipanno sace pana
yathādhippāyaṃ lābhaṃ labhati, tena thaddho hoti amuducitto "na idaṃ evaṃ kātabban"ti
ovadituṃ asakkuṇeyyo, ayamassa thambho. Sace pana naṃ koci kiñci vadati "na
idaṃ evaṃ kātabban"ti, tena sāraddhacitto hoti, bhākuṭikamukho "ko me tvan"ti
pasayhabhāṇī, ayamassa sārambho. Tato thambhena "ahameva seyyo"ti attānaṃ maññanto
mānī hoti. Sārambhena "ke ime"ti pare atimaññanto atimānī, ayamassa māno
ca atimāno ca. So tehi mānātimānehi jātimadādianekarūpaṃ madaṃ janeti, matto
samāno kāmaguṇādibhedesu vatthūsu pamajjati, ayamassa mado ca pamādo cāti
veditabbaṃ.
@Footnote: 1 abhi.vi. 35/891/437  2 āmisadāyādo (Ma.A. 1/116)  3 cha.Ma. uppanno kodho
@kodhoyeva  4 cha.Ma. ayaṃ pāṭho na dissati  5 cha.Ma. santepi  6 cha.Ma. tassa

---------------------------------------------------------------------------------------------
page62.
    Sabbe kilesāti sabbepi akusalā dhammā upatāpanaṭṭhena vibādhanaṭṭhena ca kilesā.
Kilesadūsikattā 1- duccaritā. Darathakaraṇaṭṭhena 2- darathā. Antoḍāhādikaraṇaṭṭhena
pariḷāhā. Sadā tāpanaṭṭhena santāpā. Akosallasambhūtaṭṭhena abhisaṅkharaṇaṭṭhena ca
sabbe akusalābhisaṅkhāRā.
    Kenaṭṭhenāti kena atthena. Abhibhavanāditividhaṃ atthaṃ dassetuṃ "parisahantīti
parissayā"tiādimāha. Parisahantīti dukkhaṃ uppādenti abhibhavanti. Parihānāya
saṃvattantīti kusalānaṃ dhammānaṃ pariccajanāya pavattanti. 3- Tatrāsayāti tasmiṃ sarīre
akusalā dhammā āsayanti nivasanti uppajjantīti attho. Te parissayāti
kāyaduccaritādayo upaddavā. Kusalānaṃ dhammānaṃ antarāyāyāti upari vattabbānaṃ
sammāpaṭipadādikosallasambhūtānaṃ dhammānaṃ antaradhānāya adassanatthāya saṃvattanti.
Sammāpaṭipadāyāti sundarāya, pasaṭṭhāya vā paṭipadāya, na micchāpaṭipadāya.
Anulomapaṭipadāyāti aviruddhapaṭipadāya, na paṭilomapaṭipadāya. Apaccanīkapaṭipadāyāti
na paccanīkapaṭipadāya, apaccatthikapaṭipadāya. Anvatthapaṭipadāyāti atthaṃ anugatāya
paṭipadāya, uparūpari vaḍḍhitāya paṭipadāya, yathā attho, tathā paṭipajjitabbāya
paṭipadāyāti vuttaṃ hoti. "attatthapaṭipadāyā"tipi pāḷi, taṃ na sundaraṃ.
Dhammānudhammapaṭipadāyāti dhammo nāma navalokuttaradhammo. Anudhammo nāma vipassanādi.
Tassa dhammassa anurūpā dhammapaṭipadā dhammānudhammapaṭipadā, tassā
dhammānudhammapaṭipadāya.
    Sīlesu paripūrikāritāyāti pātimokkhasīlesu pāripūriṃ katvā ṭhitatāya.
Indriyesu guttadvāratāyāti "cakkhunā rūpaṃ disvā"tiādinā 4- nayena vuttesu
manacchaṭṭhesu indriyesu sugopitadvāratāya. 5- Bhojane mattaññutāyāti
paṭiggahaṇādīsu pamāṇayuttatāya. Alaṃsāṭakādiṃ muñcitvā mitabhojanatāya.
@Footnote: 1 cha.Ma. kilesapūtikattā  2 cha.Ma. kilesadarathakaraṇaṭṭhena  3 cha.Ma. saṃvattanti  4 dī.Sī.
@9/213/70, aṅ.tika. 20/16/108, Ma.Ma. 13/24/18, khu.cūḷa. 30/148/71 (syā)  5 cha.Ma.
@sugopitadvārabhāvassa

---------------------------------------------------------------------------------------------
page63.
    Jāgariyānuyogassāti "divasaṃ caṅkamena nisajjāya āvaraṇīyehi dhammehī"ti 1-
evamādinā nayena pañca jāgaraṇadhamme anuyogassa. Satisampajaññassāti
sabbakammaṭṭhānabhāvanānuyuttānaṃ sabbayogīnaṃ sabbadā upakārakassa satisampajaññassa.
    Satipaṭṭhānānanti ārammaṇesu okkanditvā 2- pakkanditvā upaṭṭhānato
paṭṭhānaṃ, 3- satiyeva paṭṭhānaṃ satipaṭṭhānaṃ. Kāyavedanācittadhammesu panassa 4-
asubhadukkhāniccānattākāraggahaṇavasena subhasukhaniccattasaññāpahānakiccasādhanavasena ca
pavattito catudhā pabhedo hoti, tesaṃ catunnaṃ satipaṭṭhānānaṃ.
    Catunnaṃ sammappadhānānanti padahanti etenāti padhānaṃ, sobhanaṃ padhānaṃ 5-
sammā vā padahanti etenāti sammappadhānaṃ, sobhanaṃ vā taṃ kilesavirūpattavirahato,
padhānañca hitasukhanipphādakaṭṭhena seṭṭhabhāvāvahanato, padhānabhāvakaraṇato cāti sammappadhānaṃ,
vīriyassetaṃ adhivacanaṃ. Uppannuppannānaṃ anuppannuppannānaṃ ca catunnaṃ
akusalakusalānaṃ pahānānuppattiuppādaṭhitikiccasādhanavasena pavattito panassa catudhā
pabhedo hoti, tesaṃ catunnaṃ sammappadhānānaṃ.
    Catunnaṃ iddhipādānanti ettha chandavīriyacittavīmaṃsāsu ekeko 6- ijjhatīti
iddhi, samijjhati nipphajjatīti attho. Ijjhanti vā etāya sattā iddhā vuddhā
ukkaṃsagatā hontīti iddhi. Paṭhamenatthena iddhiyeva pādoti iddhipādo,
iddhikoṭṭhāsoti attho. Dutiyenatthena iddhiyā pādoti iddhipādo pādoti patiṭṭhā
adhigamupāyoti attho. Tena hi yasmā uparūparivisesasaṅkhātaṃ iddhiṃ uppādenti 7-
pāpuṇanti, tasmā pādoti vuccati. Tesaṃ catunnaṃ iddhipādānaṃ.
    Sattannaṃ bojjhaṅgānanti bodhiyā, bodhissa vā aṅgāti bojjhaṅgā. Idaṃ
vuttaṃ hoti, yā esā dhammasāmaggī yāya lokuttaramaggakkhaṇe uppajjamānāya
@Footnote: 1 aṅ.tika. 20/16/109, Ma.Ma. 13/24/19  2 cha.Ma. okkantitvā, okkhanditvā
@(paṭisaṃ.A. 1/106)  3 Sī. upaṭṭhānaṃ  4 cha.Ma. panassā  5 cha.Ma. padhānaṃ sammappadhānaṃ
@6 Sī.,Ma. ekekā  7 cha.Ma. pajjanti

---------------------------------------------------------------------------------------------
page64.
Līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ anekesaṃ
upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya
dhammasāmaggiyā ariyasāvako bujjhatīti katvā "bodhī"ti vuccati, bujjhatīti
kilesasantānaniddāya uṭṭhahati, cattāri vā ariyasaccāni paṭivijjhati, nibbānameva
vā sacchikaroti, tassā dhammasāmaggisaṅkhātāya bodhiyā aṅgātipi bojjhaṅgā
jhānaṅgamaggaṅgādīni viya. Yopesa 1- yathāvuttappakārāya etāya dhammasāmaggiyā
bujjhatīti katvā ariyasāvako "bodhī"ti vuccati, tassa bodhissa aṅgātipi bojjhaṅgā
senaṅgarathaṅgādayo viya. Tenāhu aṭṭhakathācariyā "bujjhanakassa puggalassa aṅgāti
bojjhaṅgā"ti. Tesaṃ sattannaṃ bojjhaṅgānaṃ.
    Ariyassa aṭṭhaṅgikassa maggassāti ariyoti taṃtaṃmaggavajjhakilesehi ārakattā
ariyabhāvakarattā ariyaphalapaṭilābhakarattā ca ariyoti. 2- Aṭṭhaṅgāni assāti aṭṭhaṅgiko.
Svāyaṃ caturaṅginī viya senā, pañcaṅgikaṃ viya ca turiyaṃ aṅgamattameva hoti,
aṅgavinimutto natthi. Nibbānaṃ maggati, kileseva 3- mārento gacchatīti maggo,
tassa ariyassa aṭṭhaṅgikassa maggassa bhāvanānuyogassa. Imesaṃ kusalānaṃ dhammānanti
vuttappakārānaṃ lokuttarakusaladhammānaṃ. 4- Antarāyāyāti lokuttarakusaladhammānaṃ
antarāyāya antaradhānāya lokiyalokuttarakusaladhammānaṃ 5- pariccāgāya.
    Tesu lokuttaradhammānaṃ 6- uppajjituṃ appadānaṭṭhena parissayā nāma. Te hi
uppajjitvā nirujjhamānā upaddavaṃ nāvahanti. Tattheteti tasmiṃ attabhāve ete.
Pāpakāti lāmakā. Attabhāvasannissayāti attabhāvaṃ upanissāya ārammaṇaṃ katvā
uppajjantīti attabhāvasannissayā parissayāti. 7- Daketi udake.
    Vuttañhetanti kathitaṃ hi etaṃ. Sāntevāsikoti antevāsikasaṅkhātena kilesena
saha vasatīti sāntevāsiko. Samudācaraṇasaṅkhātena 8- kilesena saha vasatīti sācariyako.
@Footnote: 1 cha.Ma. yo panesa  2 cha.Ma. ariyo  3 cha.Ma. kilese vā  4 cha.Ma. lokiyalokuttara...
@5 cha.Ma. lokiyakusala...  6 cha.Ma. lokuttarakusala...  7 cha.Ma. ayaṃ pāṭho na dissati
@8 cha.Ma. sācariyakoti  samudācaraṇa...

---------------------------------------------------------------------------------------------
page65.
    Cakkhunā rūpaṃ disvāti cakkhuviññāṇena rūpaṃ passitvā. Upari sotena saddaṃ
sutvātiādīsupi eseva nayo. Uppajjantīti samudācaranti. Sarasaṅkappāti
nānārammaṇe saṃsaraṇavasena uppannā parikappā. Saññojanīyāti ārammaṇabhāvaṃ upagantvā
saññojanasaṃvaḍḍhanena 1- saññojanānaṃ hitā. Tyassāti te pāpakā assa puggalassa. Anto
vasantīti abbhantare citte nivasanti. Anvāsavantīti kilesasantānaṃ anugantvā
bhusaṃ savanti anubandhanti. Te nanti taṃ puggalaṃ ete akusalā dhammā. Samudācarantīti
sammā ācaranti pavattantīti attho.
    Kilissanaṭṭhena malā. Sattuatthena amittā. Veriatthena sapattā. Hananaṭṭhena
vadhakā. Paccāmittaṭṭhena paccatthikā. Atha vā malā sūriyassa upakkilesā balāhakā
viya. Amittā sūriyassa dhūmaṃ viya. Sapattā sūriyassa himaṃ viya. Vadhakā sūriyassa rajaṃ
viya. Paccatthikā sūriyassa rāhu viya. "malā suvaṇṇassa malaṃ viya cittappabhānāsakā.
Amittā kāḷalohamalaṃ viya citte siniddhabhāvanāsakā, sapattā yuganaddhaṃ
yujjhantā sapattā viya citte patiṭṭhitadhammadhaṃsakā. Vadhakā manussaghātakā viya
dhammaghātakā. Paccatthikā raññā upagatassa vināso viya mokkhamaggassa paṭisedhakā"ti
evameke vaṇṇayanti.
    Anatthajananoti na atthaṃ anatthaṃ, taṃ anatthaṃ uppādetīti anatthajanano. Ko
so? lobho. Cittappakopanoti cittassa pakopano dhaṃsano 2-, kusalaṃ nivāretvā cittaṃ
rundhatīti attho. Bhayamantarato jātanti anekavidhaṃ bhayaṃ 3- abbhantare attano citteyeva
jātaṃ, anatthajananādibhayahetu. Taṃ jano nāvabujjhatīti taṃ bhayaṃ bālamahājano avagantvā
otaritvā na jānāti. Atthanti luddho puggalo lokiyalokuttaraṃ atthaṃ na jānāti.
Dhammanti tassa hetuṃ. Andhatamanti bahalandhakāraṃ. Yanti yasmā, yaṃ naraṃ vā.
Sahateti abhibhavati.
@Footnote: 1 cha.Ma....sambandhanena  2 Sī.,cha.Ma. calano  3 cha.Ma. anekavidhaṃ bhayanti ime pāṭhā na
@dissanti

---------------------------------------------------------------------------------------------
page66.
    Ajjhattanti sakasantāne. Uppajjamānā uppajjantīti pubbantato uddhaṃ
uppajjamānā ahitāya uppajjanti dukkhāya. Tadubhayena aphāsuvihārāya. Ahitāyāti
cetasikadukkhatthāya. Dukkhāyāti kāyikadukkhatthāya. Aphāsuvihārāyāti tadubhayena na
sukhavihāratthāya. Atha vā "uppajjamānā uppajjantīti bhavaṅgacalanato paṭṭhāya yāva
voṭṭhabbanā, tāva uppajjamānā nāma. Voṭṭhabbanaṃ pana patvā anivattanabhāve 1-
uppajjanti nāmā"ti evameke vaṇṇayanti.
    Tacasāraṃva samphalanti attano phalena nāsitaṃ tacasārasaṅkhātaṃ veḷu viya. Aratīti
kusalesu dhammesu ukkaṇṭhitatā. Ratīti pañcakāmaguṇe abhirati. Lomahaṃsoti kaṇṭakasadiso
hutvā uddhaggalomo. Itonidānāti ayaṃ attabhāvo nidānaṃ paccayo etesanti
itonidānā. Ito jātāti 2- ito attabhāvato jātā. Ito samuṭṭhāya manovitakkāti
yathā dīghasuttakena pāde baddhakākaṃ kumārakā tassa suttassa pariyante aṅguliṃ
veṭhetvā ossajjanti, so dūraṃ gantvāpi puna tesaṃ pādamūleyeva patati, evameva
ito attabhāvato samuṭṭhāya pāpavitakkā cittaṃ ossajjanti.
    "sāntevāsiko"tiādikaṃ paṭhamasuttaṃ kilesena sahavāsaṃ sandhāya vuttaṃ. "tayome
bhikkhave antarā malā"tiādikaṃ dutiyaṃ kusaladhammalīnakaraṇavasena atthānatthassa ajānanavasena
ca. "tayo kho mahārāja purisassa dhammā ajjhattaṃ uppajjamānā"tiādikaṃ
tatiyaṃ attano nissayaghātanavasena. "rāgo ca doso ca itonidānā"tiādikaṃ catutthaṃ
kilesānaṃ patiṭṭhādassanavasena vuttanti ñātabbaṃ.
    Tato tato parissayatoti tasmā tasmā upaddavā. Taṃ puggalanti vuttappakāraṃ
kilesasamaṅgipuggalaṃ. Dukkhaṃ anvetīti dukkhaṃ anu eti mātu pacchato khīrapivako viya.
Anugacchatīti samīpaṃ gacchati coraghātako viya vajjhappattassa. Anvāyikaṃ hotīti sampattaṃ
@Footnote: 1 cha.Ma. anivattanabhāvena  2 cha.Ma. ito jāti

---------------------------------------------------------------------------------------------
page67.
Hoti dhammaganthikāya 1- paricchedo viya. Jātidukkhanti jātisaddassa tāva aneke atthā
paveditā. Yathā:-
          bhavo kulaṃ nikāyo ca       sīlaṃ paññatti lakkhaṇaṃ
          pasūti sandhi cevāti        jātiatthā paveditāti.
    Tathā hissa "ekampi jātiṃ dvepi jātiyo"tiādīsu 2- bhavo attho. "akkhitto
anupakkuṭṭho jātivādenā"ti 3- ettha kulaṃ. "atthi visākhe nigaṇṭhā nāma
samaṇajātī"ti 4- ettha nikāyo. "yatohaṃ bhagini ariyāya jātiyā jāto nābhijānāmī"ti 5-
ettha ariyasīlaṃ. "tiriyā nāma tiṇajāti nābhiyā uggantvā nabhaṃ āhacca ṭhitā
ahosī"ti 6- ettha paññatti. "jāti dvīhi khandhehi saṅgahitā"ti 7- ettha
saṅkhatalakkhaṇaṃ. "sampatijāto ānanda bodhisatto"ti 8- ettha pasūti. "bhavapaccayā
jātī"ti 9- ca, "jātipi dukkhā"ti 10- ca ettha pariyāyato paṭisandhikkhaṇo,
nippariyāyato pana tattha tattha nibbattamānānaṃ sattānaṃ ye ye khandhā pātubhavanti, tesaṃ
tesaṃ paṭhamapātubhāvo jāti nāma.
    Kasmā panesā jāti dukkhāti ce? anekesaṃ dukkhānaṃ vatthubhāvato. Anekāni
Hi dukkhāni. Seyyathīdaṃ? dukkhadukkhaṃ vipariṇāmadukkhaṃ saṅkhāradukkhaṃ
Paṭicchannadukkhaṃ appaṭicchannadukkhaṃ pariyāyadukkhaṃ nippariyāyadukkhanti.
    Ettha kāyikacetasikā dukkhā vedanā sabhāvato ca nāmato ca dukkhattā
"dukkhadukkhan"ti vuccati.
@Footnote: 1 Sī. dhammagaṇṭhikāya  2 vi.mahāvi. 1/12/5, dī.Sī. 9/31/14, Ma.Ma. 13/257/231
@3 dī.Sī. 9/303/112  4 aṅ.tika. 20/71/200  5 Ma.Ma. 13/351/335  6 aṅ.pañcaka.
@22/196/267 (syā)  7 abhi.dhā. 36/71/13  8 dī.mahā. 10/31/13, Ma.u. 14/207/173
@9 vi.mahā. 4/1/1, khu.u. 25/1/1, Ma.mū. 12/402/360, saṃ.nidāna. 16/20/25, abhi.vi.
@35/225/161, abhi.ka. 37/450/273  10 vi.mahā. 4/14/14, abhi.vi. 35/190/117,
@dī.mahā. 10/387/260, Ma.u. 14/373/317, saṃ.mahā. 19/1081/367, khu.paṭi. 31/30/358

---------------------------------------------------------------------------------------------
page68.
    Sukhā vedanā vipariṇāmena dukkhuppattihetuto vipariṇāmadukkhaṃ. Upekkhā vedanā
ceva avasesā ca tebhūmakasaṅkhārā udayabbayapaṭipīḷitattā 1- saṅkhāradukkhaṃ.
    Kaṇṇasūlaṃ dantasūlaṃ rāgajapariḷāho dosamohajapariḷāhoti 2- kāyikacetasiko
ābādho pucchitvā jānitabbato upakkamassa ca apākaṭabhāvato paṭicchannadukkhaṃ.
Apākaṭadukkhantipi vuccati.
    Dvattiṃsakammakāraṇādisamuṭṭhāno ābādho apucchitvāva jānitabbato upakkamassa
ca pākaṭabhāvato appaṭicchannadukkhaṃ. Pākaṭadukkhantipi  vuccati.
    Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa
dukkhassa vatthubhāvato pariyāyadukkhaṃ. Dukkhadukkhaṃ pana nippariyāyadukkhanti vuccati.
    Tatrāyaṃ jāti yantaṃ bālapaṇḍitasuttādīsu 3- bhagavatāpi upamāvasena pakāsitaṃ
āpāyikaṃ dukkhaṃ, yañca sugatiyampi manussaloke gabbhokkantimūlakādibhedaṃ dukkhaṃ
uppajjati, tassa vatthubhāvato dukkhā.
    Tatridaṃ gabbhokkantimūlakādibhedaṃ dukkhaṃ:- ayaṃ hi satto mātukucchimhi
nibbattamāno na uppalapadumapuṇḍarikādīsu nibbattati, atha kho heṭṭhā āmāsayassa
upari pakkāsayassa udarapaṭalapiṭṭhikaṇṭakānaṃ vemajjhe paramasambādhe tibbandhakāre
nānākuṇapagandhaparibhāvitaasuciparamaduggandhapavanavicarite adhimattajegucche kucchippadese
pūtimacchapūtikummāsacandanikādīsu kimi viya nibbattati. So tattha nibbatto dasa
māse mātukucchisambhavena usmanā 4- puṭapākaṃ viya paccamāno piṭṭhapiṇḍi viya
sediyamāno samiñjanapasāraṇādivirahito adhimattaṃ dukkhamanubhotīti, 5- idantāva
gabbhokkantimūlakaṃ dukkhaṃ.
@Footnote: 1 Sī....paripīḷitattā, cha.Ma....pīḷitattā  2 cha.Ma.
@kaṇṇasūladantasūlarāgajapariḷāhadosamohajapariḷāhādi  3 Ma.u. 14/246/283  4 ka. usmānā
@5 cha.Ma. dukkhaṃ paccanubhotīti

---------------------------------------------------------------------------------------------
page69.
    Yampana so mātu sahasā upakkhalanagamananisīdanavuṭṭhānaparivattanādīsu surādhuttahatthagato
eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhunananiddhunanādinā
upakkamena adhimattaṃ dukkhaṃ anubhavati, yañca mātu sītūdakapānakāle sītanarakupapanno
viya uṇhayāgubhattādiajjhoharaṇakāle aṅgāravuṭṭhisamparikiṇṇo viya
loṇambilādiajjhoharaṇakāle khārāvatacchakādikammakāraṇappatto 1- viya tibbaṃ
dukkhamanubhoti, idaṃ gabbhapariharaṇamūlakaṃ dukkhaṃ.
    Yampanassa mūḷhagabbhāya mātuyā mittāmaccasuhajjādīhipi adassanārahe
dukkhuppattiṭṭhāne chedanaphālanādīhi dukkhaṃ uppajjati, idaṃ gabbhavipattimūlakaṃ
dukkhaṃ.
    Yaṃ vijāyamānāya mātuyā kammajehi vātehi parivattetvā narakappapātaṃ viya
atibhayānakaṃ yonimaggaṃ paṭipātiyamānassa 2- paramasambādhena ca yonimukhena tālacchiggaḷena
viya nikkaḍḍhiyamānassa mahānāgassa 3- narakasattassa viya ca saṅghātapabbatehi
vicuṇṇiyamānassa dukkhaṃ uppajjati, idaṃ vijāyanamūlakaṃ dukkhaṃ.
    Yampana jātassa taruṇavaṇasadisasukhumālasarīrassa hatthaggahaṇanhāpanadhovanacoḷa-
parimajjanādikāle sūcimukhakhuradhārāhi vijjhanaphālanasadisaṃ dukkhamuppajjati, idaṃ
mātukucchito bahinikkhamanamūlakaṃ dukkhaṃ.
    Yampana tato paraṃ pavattiyaṃ attanāva attānaṃ vadhentassa acelakavatādivasena
ātāpanaparitāpanānuyogamanuyuttassa kodhavasena abhuñjantassa ubbandhantassa ca dukkhaṃ
hoti, idaṃ attūpakkamamūlakaṃ dukkhaṃ.
    Yampana parato vadhabandhanādīni anubhavantassa dukkhaṃ uppajjati, idaṃ parūpakkamamūlakaṃ
dukkhaṃ. 4-
@Footnote: 1 Sī. khārāpatacchikādi..., cha.Ma. khārāpaṭicchakādi...  2 Ma. paṭipādiyamānassa
@3 cha.Ma. mahānāgassa nikaḍḍhiyamānassa  4 cha.Ma. dukkhanti

---------------------------------------------------------------------------------------------
page70.
    Iti imassa sabbassāpi dukkhassa ayaṃ jāti vatthumeva hoti, idaṃ jātidukkhaṃ
anveti.
    Jarādukkhanti duvidhā jarā saṅkhatalakkhaṇañca khaṇḍiccādisammato santatiyaṃ
ekabhavapariyāpannakkhandhapurāṇabhāvo ca, sā idha adhippetā. Sā panesā
dukkhā saṅkhāradukkhabhāvato ceva dukkhavatthuto ca. Yaṃ hidaṃ aṅgapaccaṅgasithilabhāvato
indriyavikāravirūpatā yobbanavināsabalūpaghātasatimativippavāsaparaparibhavādianekapaccayaṃ
kāyikacetasikaṃ dukkhamuppajjati, jarā tassa vatthu. Tenetaṃ vuccati:-
          "aṅgānaṃ sithilabhāvā       indriyānaṃ vikārato
          yobbanassa vināsena       balassa upaghātato.
          Vippavāsā satādīnaṃ        puttadārehi attano
          appasādanīyato ceva       bhiyyo bālattapattiyā.
          Pappoti dukkhaṃ yaṃ macco     kāyikaṃ mānasaṃ tathā
          sabbametaṃ jarāhetu        yasmā tasmā jarā dukhā"ti. 1-
    Idaṃ jarādukkhaṃ anvetīti sambandho. Byādhīti vividhaṃ dukkhaṃ āvahatīti 2-
byādhi. Byādhayati tāpayati 3- kampayatīti vā byādhi.
    Maraṇadukkhanti etthāpi duvidhaṃ maraṇaṃ saṅkhatalakkhaṇañca, yaṃ sandhāya vuttaṃ "jarāmaraṇaṃ
dvīhi khandhehi saṅgahitan"ti. 4- Ekabhavapariyāpannajīvitindriyappabandhavicchedo
ca, yaṃ sandhāya vuttaṃ "niccaṃ maraṇato bhayan"ti. 5- Taṃ idha adhippetaṃ. Jātipaccayā
maraṇaṃ parūpakkamamaraṇaṃ 6- sarasamaraṇaṃ āyukkhayamaraṇaṃ puññakkhayamaraṇantipi tasseva nāmaṃ.
Puna khaṇikamaraṇaṃ sammutimaraṇaṃ samucchedamaraṇanti ayampi bhedo veditabbo. Pavatte
@Footnote: 1 abhi.A. 2/107, visuddhi. 3/87 2 Sī. ādadhāti āvahatīti, cha.Ma. ādahati vidahatīti
@3 Sī. adukkhaṃ bādhayati  4 abhi.dhā. 36/71/13  5 khu.jā. 27/88/248, khu.su.
@25/582/451  6 cha.Ma. upakkamamaraṇaṃ

---------------------------------------------------------------------------------------------
page71.
Rūpārūpadhammānaṃ bhedo khaṇikamaraṇaṃ nāma. Tisso mato phusso matoti idaṃ paramatthato
sattassa abhāvā, sassaṃ mataṃ, rukkho matoti idampi jīvitindriyassa abhāvā
sammutimaraṇaṃ nāma. Khīṇāsavassa appaṭisandhikā kālakiriyā samucchedamaraṇaṃ nāma. Bāhiraṃ
sammutimaraṇaṃ ṭhapetvā itaraṃ sammutimaraṇaṃ ca idha yathāvuttappabandhavicchedanabhāvena
saṅgahitaṃ, dukkhassa pana vatthubhāvato dukkhaṃ. Tenetaṃ vuccati:-
          "pāpassa pāpakammādi-     nimittamanupassato
          bhaddassāpasahantassa        viyogaṃ piyavatthukaṃ
          mīyamānassa yaṃ dukkhaṃ        mānasaṃ avisesato.
          Sabbesañcāpi yaṃ sandhi-     bandhanacchedanādikaṃ
          vitujjamānamammānaṃ 1-      hoti dukkhaṃ sarīrajaṃ.
          Asayhamappatikāraṃ          dukkhassetassidaṃ yato
          maraṇaṃ vatthu tenedaṃ 2-     dukkhamicceva bhāsitan"ti. 3-
    Sokaparidevadukkhadomanassupāyāsadukkhanti ettha sokādīsu soko nāma
ñātibyasanādīhi phuṭṭhassa antonijjhānaṃ lakkhaṇato 4- cittasantāPo. Dukkho panassa
dukkhadukkhattā ceva dukkhassa ca vatthubhāvato. Tenetaṃ vuccati:-
          "sattānaṃ hadayaṃ soko      visasallaṃva tujjati 5-
          aggitattova nārāco      bhusañca ḍahate puna.
          Samāvahati ca byādhi-       jarāmaraṇabhedanaṃ
          dukkhampi vividhaṃ yasmā       tasmā dukkhoti vuccatī"ti. 6-
@Footnote: 1 Ma. vilujjamānasammānaṃ  2 cha.Ma. tenetaṃ  3 abhi.A. 2/108-109, visuddhi. 3/88
@4 cha.Ma. antonijjhānalakkhaṇo  5 cha.Ma. sallaṃ viya vitujjati  6 abhi.A. 2/111,
@visuddhi. 3/89

---------------------------------------------------------------------------------------------
page72.
    Paridevo nāma ñātibyasanādīhi phuṭṭhassa vacīpalāPo. Dukkho panassa saṃsāradukkhabhāvato
dukkhavatthuto ca. Tenetaṃ vuccati:-
                 "yaṃ sokasallavihato paridevamāno
                 kaṇṭhoṭṭhatālugalasosajamappasayhaṃ 1-
                 bhiyyodhimattamadhigacchatiyeva dukkhaṃ
                 dukkhoti tena bhagavā paridevamāhā"ti. 2-
    Dukkhaṃ nāma kāyapīḷanalakkhaṇaṃ kāyikaṃ dukkhaṃ. Dukkhaṃ panassa dukkhadukkhattā
kāyikadukkhāvahanato ceva mānasadukkhāvahanato ca. Tenetaṃ vuccati:-
          "pīḷeti kāyikamidaṃ         dukkhañca mānasaṃ bhiyyo
          janayati yasmā tasmā       dukkhanti visesato vuttan"ti. 3-
    Domanassaṃ nāma cittapīḷanalakkhaṇaṃ mānasaṃ dukkhaṃ. Dukkhaṃ panassa dukkhadukkhattā 4-
ceva kāyikadukkhāvahanato ca. Cetodukkhasamappitā hi kese pakiriya uraṃ 5- paṭipiṃsanti,
āvaṭṭanti, vivaṭṭanti, chinnapapātaṃ 6- papatanti, satthaṃ āharanti, visaṃ khādanti,
rajjuyā ubbandhanti, aggiṃ pavisanti, nānappakāraṃ dukkhaṃ anubhavanti. Tenetaṃ
vuccati:-
          "pīḷeti ca yato cittaṃ      kāyassa ca papīḷanaṃ 7-
          samāvahati 8- dukkhanti 8-   domanassaṃ tato ahū"ti. 9-
    Upāyāso nāma ñātibyasanādīhi phuṭṭhassa adhimattacetodukkhappabhāvito
āyāsoyeva. 10- Saṅkhārakkhandhapariyāpanno eko dhammoti eke. Dukkho panassa
saṅkhāradukkhabhāvato cittaparidahanato kāyavisādanato 11- ca. Tenetaṃ vuccati:-
@Footnote: 1 cha.Ma....tālutala...  2 abhi.A. 2/112, visuddhi. 3/89  3 abhi.A. 2/113, visuddhi.
@3/89  4 cha.Ma....dukkhatā  5 cha.Ma. pakiriya kandanti, urāni  6 Ma. uddhaṃpādaṃ
@7 cha.Ma. pīḷanaṃ samāvahati  8-8 cha.Ma. dukkhanti domanassampi  9 abhi.A. 2/113  10 cha.Ma.
@dosoyeva  11 cha.Ma. kāyassa vihananato

---------------------------------------------------------------------------------------------
page73.
          "cittassa paridahanā        kāyassa visādanā ca
          adhimattaṃ yaṃ dukkhaṃ upāyāso  janeti dukkho tato vutto"ti. 1-
    Ettha ca mandagginā antobhājane pāko viya soko, tikkhagginā paccamānassa bhājanato
bahi nikkhamanaṃ viya paridevo, bahi nikkhantāvasesassa nikkhamitumpi appahontassa
antobhājaneyeva yāva parikkhayā pāko viya upāyāso daṭṭhabbo.
    Nerayikadukkhanti niraye pañcavidhabandhanādikaṃ dukkhaṃ anveti, taṃ devadūtasuttena
dīpetabbaṃ. Tenetaṃ vuccati:-
                 "jāyetha no ce narakesu satto
                 tatthaggidāhādikamappasayhaṃ
                 labhetha dukkhaṃ nu kuhiṃ patiṭṭhaṃ
                 iccāha dukkhāti munīdha jātin"ti. 2-
    Tiracchānayonikadukkhanti tiracchānesu kasāpatodatāḷanavijjhanādikaṃ anekavidhaṃ
dukkhaṃ anveti, taṃ bālapaṇḍitasuttato gahetabbaṃ. Tenetaṃ vuccati:-
                 "dukkhaṃ tiracchesu kasāpatoda-
                 daṇḍābhighātādibhavaṃ anekaṃ
                 yantaṃ kathaṃ tattha bhaveyya jātiṃ
                 vinā tahiṃ jāti  tatopi dukkhā"ti. 2-
    Pettivisayikadukkhanti petesu pana khuppipāsavātātapādinibbattaṃ dukkhañca
lokantare tibbandhakāre asayhasītādidukkhañca anveti. Tenetaṃ vuccati:-
@Footnote: 1 abhi.A. 2/114  2 abhi.A. 2/104

---------------------------------------------------------------------------------------------
page74.
                 "petesu dukkhaṃ pana khuppipāsā-
                 vātātapādippabhavaṃ vicittaṃ
                 yasmā ajātassa na tattha atthi
                 tasmāpi dukkhaṃ muni jātimāha.
                 Tibbandhakāre ca asayhasīte
                 lokantare yaṃ asuresu dukkhaṃ
                 na taṃ bhave tattha na cassa jāti
                 yato ayaṃ jāti tatopi dukkhā"ti. 1-
    Mānusikadukkhanti manussesu vadhabandhanādikaṃ dukkhaṃ. Gabbhokkantimūlakadukkhanti
"ayaṃ hi satto mātukucchimhi nibbattamāno na uppalapadumapuṇḍarikādīsu
nibbattatī"tiādinā nayena yaṃ jātidukkhaṃ vuttaṃ, idaṃ tāva gabbhokkantimūlakadukkhaṃ
anveti. Gabbhe ṭhitimūlakadukkhanti yaṃ pana "so mātu sahasā upakkhalanagamananisīdanavuṭṭhāna-
parivattanādīsū"tiādinā nayena 2- yaṃ tibbaṃ dukkhaṃ vuttaṃ, idaṃ gabbhe ṭhitimūlakaṃ
dukkhaṃ anveti. Gabbhavuṭṭhānamūlakadukkhanti "yaṃ panassa mūḷhagabbhāya mātuyā
mittāmaccasuhajjādīhi adassanārahe dukkhuppattiṭṭhāne"tiādinā nayena yaṃ dukkhaṃ
vuttaṃ, idaṃ mātukucchito bahi nikkhantamūlakaṃ dukkhaṃ anveti. Tenetaṃ vuccati:-
                 "yañcāpi gūthanarake viya mātugabbhe
                 satto vasaṃ ciramato bahi nikkhamanañca
                 pappoti dukkhamatighoramidampi natthi
                 jātiṃ vinā itipi jāti ayaṃ hi 3- dukkhā.
                 Kiṃ bhāsitena bahunā nanu yaṃ kuhiñci
                 atthīdha kiñcidapi 4- dukkhamidaṃ kadāci
@Footnote: 1 abhi.A. 2/104  2 cha.Ma. upakkhalanagamananisīdanātiādinā
@3 jātirayaṃ hi (abhi.A. 2/104)  4 cha.Ma. kiñcirapi

---------------------------------------------------------------------------------------------
page75.
                 Nevatthi jātivirahe yadato mahesi
                 dukkhāti sabbapaṭhamaṃ imamāha jātin"ti. 1-
    Jātassupanibandhakadukkhanti jātassa upanibandhanaṃ nhānalepanakhādanapivanādijaggana-
dukkhaṃ anveti. Jātassa parādheyyakadukkhanti parassa aññassa āyattaṃ issariyadukkhaṃ
anveti. "sabbaṃ paravasaṃ dukkhan"ti hi vuttaṃ. Attūpakkamadukkhanti yaṃ attanāva
attānaṃ vadhentassa acelakavatādivasena ātāpanaparitāpanānuyogamanuyuttassa kodhavasena
abhuñjantassa ubbandhantassa ca dukkhaṃ hoti, idaṃ attupakkamadukkhaṃ anveti.
Parūpakkamadukkhanti yaṃ parato vadhabandhanādīni anubhavantassa uppajjati, idaṃ
parūpakkamadukkhaṃ anveti. Dukkhadukkhanti kāyikacetasikā dukkhā vedanā sabhāvato ca
nāmato ca dukkhattā dukkhadukkhanti vuccati, idaṃ dukkhadukkhaṃ anveti.
Saṅkhāradukkhanti upekkhāvedanā ceva avasesā ca tebhūmakasaṅkhārā udayabbayapaṭipīḷitattā
saṅkhāradukkhaṃ, idaṃ saṅkhāradukkhaṃ anveti. Vipariṇāmadukkhanti sukhā vedanā
vipariṇāme dukkhassa hetuto vipariṇāmadukkhaṃ, idaṃ ca 2- vipariṇāmadukkhaṃ anveti.
    Mātumaraṇanti mātuyā maraṇaṃ. Pitumaraṇanti pituno maraṇaṃ. Bhātumaraṇanti
jeṭṭhakaniṭṭhabhātumaraṇaṃ. Bhaginimaraṇanti jeṭṭhakaniṭṭhabhaginimaraṇaṃ. Puttamaraṇanti puttānaṃ
maraṇaṃ. Dhītumaraṇanti dhītūnaṃ maraṇaṃ. Ñātibyasanadukkhanti ñātīnaṃ byasanaṃ ñātibyasanaṃ, 3-
corarogabhayādīhi ñātikkhayo, ñātivināsoti attho. Tena ñātibyasanena phuṭṭhassa
ajjhotthaṭassa abhibhūtassa uppannadukkhaṃ ñātibyasanadukkhaṃ, taṃ ñātibyasanaṃ dukkhaṃ
anveti sesesupi eseva nayo. Ayaṃ pana viseso:- bhogānaṃ byasanaṃ bhogabyasanaṃ,
rājacorādivasena bhogakkhayo, bhogavināsoti attho. Vuttanayena taṃ bhogabyasanaṃ dukkhaṃ
anveti. Rogabyasananti rogo eva byasanaṃ rogabyasanaṃ. Rogo hi ārogyaṃ byasati
vināsetīti byasanaṃ, vuttanayena taṃ rogabyasanaṃ dukkhaṃ anveti. Sīlabyasanadukkhanti
@Footnote: 1 visudadhi. 3/86  2 cha.Ma. ayaṃ saddo na dissati  3 cha.Ma. ayaṃ pāṭho na dissati

---------------------------------------------------------------------------------------------
page76.
Sīlassa byasanaṃ sīlabyasanaṃ, dussīlyassetaṃ nāmaṃ. Vuttanayena taṃ sīlabyasanaṃ dukkhaṃ
anveti. Sammādiṭṭhiṃ vināsayamānā uppannā diṭṭhiyeva byasanaṃ diṭṭhibyasanaṃ,
vuttanayena taṃ diṭṭhibyasanaṃ dukkhaṃ anveti. Ettha ca purimāni dve anipphannāni,
pacchimāni tīṇi nipphannāni tilakkhaṇāhatāni. Purimāni ca tīṇi neva kusalāni
nākusalāni. Sīladiṭṭhibyasanadvayaṃ akusalaṃ.
    Yathāti opamme. Bhinnaṃ nāvanti sithilabandhanaṃ nāvaṃ jajjarībhūtaṃ vā, padarugghāṭimaṃ
vā. Dīpesinti 1- udakadāyiṃ udakappavesaniṃ. 2- Tato tato udakaṃ anvetīti tato tato
bhinnaṭṭhānato udakaṃ pavisati. Puratopīti nāvāya purimabhāgatopi. Pacchatopīti tassā
pacchimabhāgatopi. Heṭṭhatopīti adhobhāgatopi. Passatopīti ubhayapassatopi. Yaṃ
antarantarā na vuttaṃ, taṃ pāṭhānusārena veditabbaṃ.
    Tasmā kāyagatāsatiādibhāvanāya jantu sadā sato hutvā vikkhambhanasamucchedavasena
rūpādīsu vatthukāmesu sabbapakārampi kilesakāmaṃ parivajjento kāmāni
parivajjeyya. Evante kāme pahāya tappahānakaramaggeneva catubbidhampi oghaṃ tareyya
tarituṃ sakkuṇeyya. Tato yathā puriso garukaṃ nāvaṃ udakaṃ siñcitvā lahukāya nāvāya
appakasireneva pāragū bhaveyya pāraṃ gaccheyya, evamevaṃ attabhāvanāvaṃ kilesūdakagarukaṃ
siñcitvā lahukena attabhāvena pāragū bhaveyya. Sabbadhammapāraṃ nibbānaṃ gato
bhaveyya arahattappattiyā gaccheyya anupādisesāya nibbānadhātuyā parinibbānenāti
arahattanikūṭena desanaṃ niṭṭhāpesi.
    Tasmāti yasmā jātiādikaṃ dukkhaṃ etaṃ puggalaṃ anveti, tasmā. Taṃkāraṇā
taṃhetūtiādīsupi eseva nayo. Yasmā vuttappakāraṃ dukkhaṃ etaṃ anveti, taṃhetu,
yasmā anveti tappaccayā, yasmā anveti taṃnidānanti evaṃ padayojanā kātabbā.
@Footnote: 1 cha.Ma. dakamesinti  2 Sī. ivodakanti udakadāyi udakappavesaṃva

---------------------------------------------------------------------------------------------
page77.
Hetūtiādīni kāraṇavevacanāni. Kāraṇañhi tena tassa phalaṃ hinoti pavattatīti hetu.
Taṃ taṃ paṭicca phalaṃ eti pavattatīti paccayo. "handa naṃ gaṇhathā"ti dassentaṃ
viya attano phalaṃ nidetīti nidānaṃ.
    "taṃkāraṇāti akāraṇanikkāraṇapaṭisedho. Taṃhetūti ahetumahābhūtahetupaṭisedho.
Tappaccayāti appaccayena saddhiṃ asādhāraṇapaccayapaṭisedho. Taṃnidānāti anidānena saha
āgamādhigame nidānapaṭisedho"ti evameke vaṇṇayanti. Etaṃ ādīnavaṃ sampassamānoti
etaṃ vuttappakāraṃ upaddavaṃ vipassanāñāṇena sammā passamāno dakkhamāno.
    Sadāti mūlapadaṃ. Puna sadāti atthapadaṃ. Sadāti sabbadivase. Sabbadāti sabbasmiṃ
kāle. Sabbakālanti pubbaṇhādisabbakālaṃ. Niccakālanti divase divase. Dhuvakālan ti
abbocchinnakālaṃ. Satatanti nirantaraṃ. Samitanti ekībhūtaṃ. Abbokkiṇṇanti aññena
asammissaṃ. Poṅkhānupoṅkhanti paṭipāṭiyā ghaṭitaṃ "poṅkhānupoṅkhaṃ avirādhitaṃ
upaṭṭhātī"tiādīsu 1- viya. Udakummikajātanti nibbattaudakaummitaraṅgaṃ viya.
Avīcīti aviraḷaṃ. Santatīti anupacchinnaṃ. Sahitanti ghaṭitaṃ ekībhūtaṃ vā "sahitaṃ me,
asahitante"tiādīsu 2- viya. Phassitanti phusitaṃ "nivāte phusitaggale"tiādīsu viya.
Purebhattaṃ pacchābhattanti dve padāni divākālavibhāgavasena. 3- Purimayāmaṃ majjhimayāmaṃ
pacchimayāmanti tīṇi rattivibhāgavasena. Kāḷe juṇheti aḍḍhamāsavasena. Vasse .pe.
Gimheti tīṇi utuvasena. Purime vayokhandhe .pe. Pacchime vayokhandheti tīṇi
vayovibhāgavasena vuttānīti ñātabbaṃ.
    Satoti catūhi kāraṇehi sato. "kāye kāyānupassanāsatipaṭṭhānaṃ bhāvento
sato"tiādīni "evaṃ samucchedato kāme parivajjeyyā"ti pariyosānāni vuttatthāneva.
Api ca sattattā satoti tīsu vatthūsu sattabhāvena vā 4- tayo kilese paṭikkamāpetuṃ
@Footnote: 1 saṃ.mahā. 19/1115/394  2 dī.Sī. 9/202/67  3 Sī. kālavikālavasena  4 Ma. satatabhāvena
@vā

---------------------------------------------------------------------------------------------
page78.
Sattibhāvena vā satattā sato. Santattāti kilesopakkilese palāpetvā ṭhānena ca
ārammaṇena ca pamocetvā santattā sato. Samitattāti iṭṭhaphaladāyakapuññena ca
aniṭṭhaphaladāyakapāpena ca samitattā sato. Santadhammasamannāgatattāti sappurisadhamme
bhajanato buddhādiariyapuggale sevanato santadhammasamannāgatattā sato.
    Vatthukāme parijānitvāti ete vuttappakāre tebhūmake vatthukāme tīraṇapariññāya
jānitvā. Pahāyāti kilesakāme pahānapariññāya pariccajitvā. Pajahitvāti
chaḍḍetvā. Kiṃ kacavaraṃ viya piṭakenāti? na hi, api ca kho taṃ vinodetvā taritvā 1-
nīharitvā. Kiṃ kūṭabalibaddamiva 2- patodenāti? na hi, atha kho taṃ byantīkaritvā
vigatantaṃ karitvā. Yathāyaṃ 3- antopi nāvasissati, antamaso bhaṅgamattampi, tathā taṃ
karitvā. Kathaṃ pana taṃ tathā katanti? anabhāvaṅgametvā. 4- Samucchedappahānena yathā
samucchinnā hoti, tathā karitvāti vuttaṃ hoti. Esa nayo kāmacchandanīvaraṇādīsu.
    Kāmoghantiādīsu pañcakāmaguṇikarāgo avasīdanaṭṭhena 5- "kāmogho"ti vuccati.
Bhavoghoti rūpārūpabhavesu chandarāgo jhānanikanti ca. Diṭṭhoghoti sassatadiṭṭhādisahagatābhave
patthanā eva, diṭṭhogho bhavoghe eva samodhānaṃ gacchati. Avijjogho
catūsu saccesu aññāṇaṃ. Tattha kāmaguṇe assādato manasikaroto anuppanno
ca kāmogho uppajjati, uppanno ca kāmogho saṃvaḍḍhati. 6- Mahaggatadhamme assādato
manasikaroto anuppanno ca bhavogho uppajjati, uppanno ca bhavogho 7- saṃvaḍḍhati.
Tebhūmakadhammesu catuvipallāsapadaṭṭhānabhāvena anuppanno ca 8- kāmoghaṃ paṭicca 8-
avijjogho uppajjati, uppanno ca avijjogho 7- saṃvaḍḍhatīti veditabbo.
Vuttanayapaccanīkato sukkapakkho vitthāretabbo.
@Footnote: 1 Sī. cajitvā, cha.Ma. taritvā vijjhitvā  2 cha.Ma. balibaddamiva  3 cha.Ma. yathāssa
@4 cha.Ma. anabhāvaṃ gahetvā anu bhāvaṃ gametvā  5 Ma. avattharaṇaṭṭhena  6 Sī.,Ma. pavaḍḍhati
@7 cha.Ma. ayaṃ pāṭho na dissati  8-8 Sī.,cha.Ma. ime pāṭhā na dissanti

---------------------------------------------------------------------------------------------
page79.
    Appaṇihitavimokkhaṃ paṭipanno kāmoghaṃ, animittavimokkhaṃ paṭipanno bhavoghaṃ,
suññatavimokkhaṃ paṭipanno avijjoghaṃ tareyya. Paṭhamamaggavasena tareyya, dutiyamaggavasena
uttareyya, tatiyamaggavasena patareyya, catutthamaggavasena samatikkameyya, phalavasena
vītivatteyyāti. Atha vā "kāmoghavasena tareyya, bhavoghavasena uttareyya, diṭṭhoghavasena
patareyya, avijjoghavasena samatikkameyya, sabboghavasena vītivatteyyā"ti evameke
vaṇṇayanti.
    Garukanti na sallahukaṃ. Bhārikanti bhāraṃ bhaṇḍaṃ ettha santīti 1- bhārikaṃ. Udakaṃ
sitvāti udakaṃ siñcitvā. Osiñcitvāti atirekena siñcitvā. Chaḍḍetvāti
pātetvā. Lahukāyāti sallahukāya. Khippanti sīghaṃ. Lahunti taṃkhaṇaṃ. Appakasirenevāti
niddukkheneva. Pāraṃ vuccati amataṃ nibbānanti sakkāyaorato pārabhūtaṃ pāraṃ.
Taṇhāvānato nikkhantaṃ nibbānaṃ kathiyati. Yosoti yo eso. Sabbasaṅkhārasamathotiādi
sabbaṃ nibbānameva. Yasmā hi taṃ āgamma 2- sabbasaṅkhāraiñjitāni sabbasaṅkhāracalanāni
2- sabbasaṅkhāravipphanditāni samanti vūpasamanti, tasmā "sabbasaṅkhārasamatho"ti vuccati.
Yasmā cetaṃ āgamma sabbe upadhayo paṭinissaṭṭhā honti, sabbā taṇhā khīyanti, sabbe
kilesarajjā virajjanti, sabbaṃ dukkhaṃ nirujjhati, tasmā "sabbūpadhipaṭinissaggo,
taṇhakkhayo, virāgo, nirodho"ti vuccati. Yā panesā taṇhā bhavena bhavaṃ, phalena
vā saddhiṃ kammaṃ vinati saṃsibbatīti katvā vānanti vuccati, tato nikkhantaṃ vānatoti
nibbānaṃ. Pāraṃ gaccheyya nimittavasena ekato vuṭṭhānagotrabhuñāṇena nibbānapāraṃ
pāpuṇeyya. Adhigaccheyya nimittappavattehi ubhato vuṭṭhānamaggañāṇena nibbānapāraṃ
visesena pāpuṇeyya. Phuseyya nibbānārammaṇaphalacittavasena nibbānapāraṃ phuseyya.
Sacchikareyyāti guṇavasena phusitvā paccavekkhaṇañāṇena nibbānapāraṃ paccakkhaṃ kareyya.
Atha vā "paṭhamamaggena pāraṃ gaccheyya, dutiyena adhigaccheyya, tatiyena phuseyya,
@Footnote: 1 Sī.,cha.Ma. ṭhapayanatīti  2-2 cha.Ma. ime pāṭhā na dissanti

---------------------------------------------------------------------------------------------
page80.
Catutthena sacchikareyyā"ti evameke vaṇṇayanti. Yopi pāraṃ gantukāmoti yo koci
vipassanāñāṇe ṭhito puggalo nibbānapāraṃ gantukāmo, sopi avassaṃ tattha gamissatīti
pāragū. Vuttañhetaṃ:- "otiṇṇomhi jātiyā jarāya maraṇena sokehi paridevehi
dukkhehi domanassehi upāyāsehī"tiādi. Pubbabhāge ajjhāsayavasena vipassanāyogena
ca, sopi pāragū nāma. Yopi pāraṃ gacchatīti yopi maggasamaṅgī nibbānapāraṃ
gacchati, sopi pāragū nāma. Yopi pāraṃ gatoti yopi maggena kiccaṃ niṭṭhāpetvā
phale ṭhito nibbānapāraṃ gato, sopi pāragū nāma.
    Taṃ jinavacanena dassetuṃ "vuttañhetaṃ bhagavatā tiṇṇo pāraṅgato thale tiṭṭhati
brāhmaṇo"tiādimāha. Abhiññāpāragūti adhigatena ñāṇena ñātapariññāya nibbānapāraṃ
gantukāmo gacchati, gatoti pāragū. Pariññāpāragūti sabbadhammānaṃ tīraṇapariññāya
samatikkamitvā vuttanayena pāragū. Pahānapāragūti samudayapakkhikānaṃ kilesānaṃ
pahānapariññāya samatikkamitvā vuttanayena pāragū. Yo hi sabbadhammaṃ parijānāti, so
tīhi pariññāhi parijānāti ñātapariññāya tīraṇapariññāya pahānapariññāyāti.
Tattha katamā ñātapariññā? sabbadhammaṃ jānāti "ime ajjhattikā, ime bāhirā,
Idamassa lakkhaṇaṃ, imāni rasapaccupaṭṭhānapadaṭṭhānānī"ti, ayaṃ ñātapariññā. Katamā
tīraṇapariññā? evaṃ ñātaṃ katvā labbhamānavasena sabbadhammaṃ tīreti "aniccato
dukkhato rogato"tiādinā, 1- ayaṃ tīraṇapariññā. Katamā pahānapariññā? evaṃ tīrayitvā
aggamaggena sabbadhammesu chandarāgaṃ pajahati, ayaṃ pahānapariññāti. Imā pariññāyo
sandhāya "so abhiññāpāragū pariññāpāragū pahānapāragū"ti āha.
    Bhāvanāpāragūti bhāvanāya koṭiṃ patvā maggavasena nibbānapāraṃ gato.
Sacchikiriyāpāragūti phalanibbānavasena sacchikiriyāphalanibbānapāraṃ gato. Samāpattipāragūti
aṭṭhannaṃ samāpattīnaṃ pāraṃ gato. Sabbadhammānanti pañcakkhandhādisabbadhammānaṃ.
@Footnote: 1 saṃ.khandha. 17/122/132

---------------------------------------------------------------------------------------------
page81.
Sabbadukkhānanti jātidukkhādisabbadukkhānaṃ. Sabbakilesānanti kāyaduccaritādisabba-
kilesānaṃ. Ariyamaggānanti sotāpattimaggādīnaṃ catunnaṃ ariyamaggānaṃ. Nirodhassāti
nibbānassa. Sabbasamāpattīnanti sabbāsaṃ aṭṭhannaṃ rūpārūpasamāpattīnaṃ. Soti so
ariyo. Vasippattoti vasībhāvappatto. Atha vā kantabhāvaṃ issariyabhāvaṃ nipphannabhāvaṃ 1-
patto. Pāramippattoti pāramīti avasānaṃ niṭṭhānaṃ, uttamabhāvaṃ vā taṃ patto. Kattha
pattoti āha "ariyasmiṃ sīlasmin"tiādi. Tattha ariyasmiṃ sīlasminti niddose
sīlasmiṃ. Ariyasmiṃ samādhisminti niddose samādhimhi. Ariyāya paññāyāti niddosāya
paññāya. Ariyāya vimuttiyāti niddosāya phalavimuttiyā. Purimena vācākammantājīvā
gahitā, dutiyena vāyāmasatisamādhayo gahitā, tatiyena vitakkasammādiṭṭhiyo gahitā,
catutthena taṃsampayuttā sesadhammā gahitāti veditabbā.
    Antagatoti maggena saṅkhāralokantaṃ gato. Antappattoti tameva lokantaṃ
phalena patto. Koṭigatoti maggena saṅkhārakoṭiṃ gato. Koṭippattoti tameva koṭiṃ
phalena patto. Pariyantagatoti maggena khandhāyatanādilokapariyantaṃ paricchedaṃ parivaṭumaṃ
katvā gato. Pariyantappattoti tameva lokaṃ phalena pariyantaṃ katvā patto. Vosānagatoti
maggena avasānaṃ gato. Vosānappattoti phalena avasānaṃ patto. Tāṇagatoti maggena
tāyanaṃ gato. Tāṇappattoti phalena tāyanaṃ patto. Leṇagatoti maggena nilīyanaṃ
gato. Leṇappattoti taṃ phalena nilīyanaṃ patto. Saraṇagatoti maggena patiṭṭhaṃ gato.
Saraṇappattoti phalena saraṇaṃ patto. Abhayagatoti maggena nibbhayaṃ gato. Abhayappattoti
phalena nibbhayaṃ nibbānaṃ patto. Accutigatoti cutivirahitaṃ nibbānaṃ maggena gato.
Accutippattoti taṃ phalena patto. Amatagatoti maraṇarahitaṃ nibbānaṃ maggena gato.
Amatappattoti taṃ phalena patto. Nibbānagatoti taṇhāvānato nikkhantaṃ nibbānaṃ
maggena gato. Nibbānappattoti tameva phalena patto. So vuṭṭhavāsoti so arahā
@Footnote: 1 Sī. nipphandabhāvaṃ, Ma. nibbānabhāvaṃ

---------------------------------------------------------------------------------------------
page82.
Dasasu ariyavāsesu vasi parivasi vuṭṭhoti 1- vuṭṭhavāso. Ciṇṇacaraṇoti sīlena saha aṭṭhasu
samāpattīsu ciṇṇavasīti ciṇṇacaraṇo. Gataddhoti saṃsāraddhānaṃ atikkanto. Gatadisoti
supinantenapi agatapubbaṃ nibbānadisaṃ gato. Gatakoṭikoti anupādisesanibbānakoṭiṃ
gato hutvā ṭhito. Pālitabrahmacariyoti rakkhitabrahmacariyo. Uttamadiṭṭhippattoti
uttamaṃ sammādiṭṭhiṃ patto. Paṭividdhākuppoti akuppaṃ acalanaṃ arahattaphalaṃ
paṭivijjhitvā ṭhito. Sacchikatanirodhoti nirodhaṃ nibbānaṃ sacchikatvā ṭhito.
    Dukkhaṃ tassa pariññātanti tividhaṃ dukkhaṃ tena samatikkamitvā paricchinnaṃ.
Abhiññeyyanti sabhāvalakkhaṇāvabodhavasena sobhanena ākārena jānitabbaṃ.
Abhiññātanti adhikena ñāṇena ñātaṃ. Pariññeyyanti sāmaññalakkhaṇāvabodhavasena
kiccasamāpannavasena ca byāpitvā parijānitabbaṃ. Pariññātanti samantato ñātaṃ.
Bhāvetabbanti vaḍḍhetabbaṃ. Sacchikātabbanti paccakkhaṃ kātabbaṃ. Duvidhā hi
sacchikiriyā paṭilābhasacchikiriyā ārammaṇasacchikiriyā cāti.
    Ukkhittapalighoti ettha palighoti vaṭṭamūlikā avijjā. Ayaṃ hi dukkhipanaṭṭhena
"paligho"ti vuccati. Tenesa tassā ukkhittattā "ukkhittapaligho"ti vutto.
Saṅkiṇṇaparikhoti parikhā vuccati punabbhavadāyako bhavesu jāyanavasena ceva saṃsaraṇavasena
ca "jātisaṃsāro"ti laddhanāmānaṃ punabbhavakkhandhānaṃ paccayo kammābhisaṅkhāro. So
hi punappunaṃ uppattikaraṇavasena parikkhipitvā ṭhitattā "parikhā"ti vuccati. Tenesa
tassā saṅkiṇṇattā vikiṇṇattā "saṅkiṇṇaparikho"ti vutto. Abbūḷhesikoti
esikāti vaṭṭamūlikā taṇhā. Ayaṃ hi gambhīrānugataṭṭhena "esikā"ti vuccati.
Tenesa tassā abbūḷhattā luñcitvā chaḍḍitattā "abbūḷhesiko"ti vuccati.
Niraggaḷoti aggaḷaṃ vuccanti orambhajanakāni 2- kāmabhave uppattipaccayāni
orambhāgiyāni. Etāni hi mahākavāṭaṃ viya nagaradvāraṃ cittaṃ pidahitvā ṭhitattā
@Footnote: 1 cha.Ma. vuṭṭho vuṭṭhāti ca  2 cha.Ma. orambhāgajanakāni

---------------------------------------------------------------------------------------------
page83.
"aggaḷan"ti vuccanti. Tenesa tesaṃ niraggaḷattā bhinnattā "niraggaḷo"ti vutto.
Ariyoti nikkileso parisuddho. Pannaddhajoti pātitamānaddhajo. Pannabhāroti
khandhabhārakilesabhāraabhisaṅkhārabhārapañcakāmaguṇabhārā pannā oropitā assāti pannabhāro.
Api ca idha mānabhārasseva oropitattā "pannabhāro"ti adhippeto. Visaṃyuttoti
catūhi yogehi sabbakilesehi ca visaṃyutto. Idha pana mānayogeneva visaṃyuttattā
"visaṃyutto"ti adhippeto.
    Ettāvatā therena maggena kilese khepetvā nirodhasayanavaragatassa khīṇāsavassa
nibbānārammaṇaṃ phalasamāpattiṃ appetvā viharaṇakālo dassito. Yathā hi dve nagarāni
ekaṃ coranagaraṃ, ekaṃ khemanagaraṃ. Atha ekassa mahāyodhassa evaṃ icchā uppajjeyya
"yāvimaṃ coranagaraṃ tiṭṭhati, tāva khemanagaraṃ bhayato na muccati. Coranagaraṃ anagaraṃ
karissāmī"ti sannāhaṃ katvā khaggaṃ gahetvā coranagaraṃ upasaṅkamitvā nagaradvāre
ussāpite esikatthambhe khaggena chinditvā sandhidvārabāhākavāṭaṃ 1- bhinditvā
palighaṃ ukkhipitvā pākāraṃ bhindanto parikhaṃ pakiritvā 2- nagarasobhanatthāya ussāpite
dhaje pātetvā nagaraṃ agginā jhāpetvā khemanagaraṃ pavisitvā uparipāsādamāruyha
ñātigaṇaparivuto surasabhojanaṃ bhuñjeyya, evaṃ coranagaraṃ viya sakkāyo, khemanagaraṃ
viya nibbānaṃ, mahāyodho viya yogāvacaro. Tassevaṃ hoti "yāva sakkāyabandhaṃ bandhati, 3-
tāva dvattiṃsakammakāraṇehi aṭṭhanavutirogehi pañcavīsatimahabbhayehi ca parimuccanaṃ
natthī"ti. So mahāyodho viya sīlasannāhaṃ 4- katvā paññākhaggaṃ gahetvā khaggena
esikatthambhe viya arahattamaggena taṇhesikaṃ chinditvā 5- so yodho sadvārabāhakaṃ
nagarakavāṭaṃ viya pañcorambhāgiyasaññojanaaggaḷaṃ ugghāṭetvā, so yodho palighaṃ viya
avijjāpalighaṃ ukkhipitvā so yodho pākāraṃ bhindanto parikhaṃ viya kammābhisaṅkhāraṃ 6-
bhindanto jātisaṃsāraparikhaṃ pakiritvā so yodho nagarasobhanatthāya ussāpite dhaje
@Footnote: 1 cha.Ma. saddhiṃ dvārabāhāhi kavāṭaṃ  2 cha.Ma. saṃkiritvā. evamuparipi  3 Sī.,cha.Ma.
@sakkāyavaṭṭaṃ vaṭṭati viya sannāhaṃ sīlasannāhaṃ  5 Sī.,Ma. luñcitvā  6 cha.Ma.
@kammābhisaṅkhārapākāraṃ

---------------------------------------------------------------------------------------------
page84.
Viya mānaddhaje pātetvā sakkāyanagaraṃ jhāpetvā so yodho khemanagaraṃ pavisitvā
uparipāsāde surasabhojanaṃ bhuñjanto viya nibbānanagaraṃ pavisitvā amatanirodhārammaṇaṃ
phalasamāpattisukhaṃ anubhavamāno kālaṃ vītināmeti. Vuttañhetaṃ bhagavatā 1-:-
         "kathañca bhikkhave bhikkhu ukkhittapaligho hoti? idha bhikkhave bhikkhuno
    avijjā pahīnā hoti ucchinnamūlā tālāvatthukatā anabhāvaṅkatā āyatiṃ
    anuppādadhammā. Evaṃ kho bhikkhave bhikkhu ukkhittapaligho hoti.
         Kathañca bhikkhave bhikkhu saṅkiṇṇaparikho hoti? idha bhikkhave bhikkhuno
    Ponobbhaviko jātisaṃsāro pahīno hoti .pe. Evaṃ kho bhikkhave bhikkhu
    saṅkiṇṇaparikho hoti.
         Kathañca bhikkhave bhikkhu abbūḷhesiko hoti? idha bhikkhave bhikkhuno
    Taṇhā pahīnā hoti .pe. Evaṃ kho bhikkhave bhikkhu abbūḷhesiko
    hoti.
         Kathañca bhikkhave bhikkhu niraggaḷo hoti? idha bhikkhave bhikkhuno
    Pañcorambhāgiyāni saññojanāni pahīnāni honti .pe. Evaṃ kho bhikkhave
    bhikkhu niraggaḷo hoti.
         Kathañca bhikkhave bhikkhu ariyo pannaddhajo pannabhāro visaṃyutto
    hoti? idha bhikkhave bhikkhuno asmimāno pahīno hoti ucchinnamūlo
    tālāvatthukato anabhāvaṅkato āyatiṃ anuppādadhammo. Evaṃ kho bhikkhave
    bhikkhu ariyo pannaddhajo pannabhāro visaṃyutto hoti.
         Evaṃ vimuttacittaṃ kho bhikkhave bhikkhuṃ saindā devā sabrahmakā
    sapajāpatikā anvesantā nādhigacchanti `idaṃ nissitaṃ tathāgatassa
    viññāṇan'ti. "2-
@Footnote: 1 aṅ.pañcaka. 22/71/96 (syā)  2 Ma.mū. 12/245/247

---------------------------------------------------------------------------------------------
page85.
    Pañcaṅgavippahīnoti kāmacchandādipañcaṅgāni vividhehi upāyehi pajahitvā ṭhito.
Vuttañhetaṃ 1-:-
         "kathañca bhikkhavo 2- bhikkhu pañcaṅgavippahīno hoti? idha bhikkhave 3-
      bhikkhuno kāmacchando pahīno hoti, byāpādo pahīno hoti, thinamiddhaṃ
      pahīnaṃ hoti, uddhaccakukkuccaṃ pahīnaṃ hoti, vicikicchā pahīnā hoti. Evaṃ
      kho bhikkhave bhikkhu pañcaṅgavippahīno hotī"ti.
    Chaḷaṅgasamannāgatoti channaṃ aṅgānaṃ pūretvā chasu dvāresu rūpādiārammaṇe 4-
paṭighānunayaṃ vajjetvā upekkhāvasena sato sampajāno hutvā viharaṇavasena chaḷaṅgāni
pūretvā ṭhitattā 5- "../../bdpicture/chaḷaṅgasamannāgato"ti vutto. Vuttañhetaṃ 6-:-
         "kathañca bhikkhave bhikkhu chaḷaṅgasamannāgato hoti? idha bhikkhave
      bhikkhu cakkhunā rūpaṃ disvā neva sumano hoti na dummano, upekkhako
      viharati sato sampajāno. Sotena saddaṃ sutvā .pe. Ghānena gandhaṃ
      ghāyitvā. Jivhāya rasaṃ sāyitvā. Kāyena phoṭṭhabbaṃ phusitvā. Manasā
      dhammaṃ viññāya neva sumano hoti na dummano, upekkhako viharati sato
      sampajāno. Evaṃ kho bhikkhave bhikkhu chaḷaṅgasamannāgato hotī"ti.
    Ekārakkhoti satiārakkhena eko uttamo ārakkho assāti ekārakkho.
Vuttañhetaṃ 7-:-
         "kathañca bhikkhave bhikkhu ekārakkho hoti? idha bhikkhave bhikkhu
      satārakkhena cetasā samannāgato viharati. Evaṃ kho bhikkhave bhikkhu ekārakkho
      hotī"ti.
@Footnote: 1 dī.pā. 11/348/238,279  2 cha.Ma. kathañcāvuso. evamuparipi  3 cha.Ma. idhāvuso.
@evamuparipi  4 Ma. rūpādiārammaṇaṃ  5 cha.Ma. pūretvā paripuṇṇaṃ katvā ṭhitattā
@6 dī.pā. 11/348,360/238,279  7 dī.pā. 11/348,360/239,279

---------------------------------------------------------------------------------------------
page86.
    Caturāpassenoti paññāya paṭisevanaparivajjanavinodanapajahanānaṃ vasena catunnaṃ
apassayānaṃ ito cito ca aparivattamānānaṃ vasena caturāpasseno, tesaṃ pāpuṇitvā
ṭhito. Vuttañhetaṃ 1-:-
         "kathañca bhikkhave bhikkhu caturāpasseno hoti? idha bhikkhave bhikkhu
      saṅkhāyekaṃ paṭisevati, saṅkhāyekaṃ parivajjeti. Saṅkhāyekaṃ vinodeti, saṅkhāyekaṃ
      pajahatī"tiādinā nayena vitthāretabbaṃ.
    Panuṇṇapaccekasaccoti "idameva dassanaṃ saccaṃ, idameva saccan"ti evaṃ pāṭiekkaṃ
gahitattā paccekasaṅkhātāni diṭṭhisaccāni panuṇṇāni nihaṭāni pahīnāni assāti
panuṇṇapaccekasacco.
    Samavayasaṭṭhesanoti ettha avayāti anūnā. Saṭṭhāti vissaṭṭhā. Sammā avayā saṭṭhā
esanā assāti samavayasaṭṭhesano. Sammā vissaṭṭhasabbaesanoti attho. Kevalīti
paripuṇṇo. Vusitavāti vusitabrahmacariyo, yogānurūpavāse 2- ariyamaggepi dasasu
ariyavāsesupi vusitavanto. Uttamapurisoti khīṇakilesattā visesapuriso ājaññapuriso.
Paramapurisoti uttamapuriso, paramatthapaṭilābhappattattā 3- paramappattippatto 4-
uttamaṃ pattabbaṃ arahattapaṭilābhaṃ patto anuttarapuññakkhettabhūto uttamapuriso
tenevatthena paramapuriso. Anuttaraṃ samāpattiṃ samāpajjituṃ amatapaṭilābhaṃ pattattā
paramappattippatto. Atha vā "gharāvāse ādīnavaṃ sañjānitvā sāsanapavisanavasena
uttamapuriso. Attabhāve ādīnavaṃ sañjānitvā vipassanāpavisanavasena paramapuriso. Kilese
ādīnavaṃ sañjānitvā ariyabhūmiṃ 5- paviṭṭho paramapattippattoti evameke vaṇṇayanti.
    Neva ācinātīti 6- kusalākusalānaṃ pahīnattā tesaṃ vipākaṃ na vaḍḍheti. 7- Na
apacinātīti phale ṭhitattā na viddhaṃseti. Apacinitvā ṭhitoti paṭipassaddhippahāne
@Footnote: 1 dī.pā. 11/348,360/239,279  2 Sī.,cha.Ma. garusaṃvāse  3 cha.Ma. paramaṃ vā paṭilābhaṃ
@pattattā  4 cha.Ma. ayaṃ pāṭho na dissati  5 Sī.,cha.Ma. ariyabhūmantaraṃ  6 cha.Ma.
@nevācinatīti  7 Sī. cinoti

---------------------------------------------------------------------------------------------
page87.
Ṭhitattā kilesānaṃ binduṃ sosetvā 1- ṭhito. Ito paraṃ tīhi padehi maggaphalavaseneva
yojetabbaṃ. Neva pajahatīti pahātabbābhāvena kilese na pajahati. Na upādiyatīti
taṇhāmānadiṭṭhīhi gahetabbābhāvato tehi na gaṇhāti. Pajahitvā ṭhitoti vijahitvā 2-
ṭhito. Neva visinetīti 3- taṇhāvasena neva saṃsibbati. Na ussinetīti mānavasena
na ukkaṃsati. Visinetvā ṭhitoti taṇhāsaṃsīvanaṃ akatvā ṭhitoti evameke vaṇṇayanti.
Neva vidhūpetīti kilesaggiṃ na nibbāpeti. Na sandhūpetīti kilesaggiṃ na jālāpeti.
Vidhūpetvā ṭhitoti taṃ nibbāpetvā ṭhito.
    Asekkhena sīlakkhandhenāti sikkhitabbābhāvena asekkhena vācākammantājīva-
sīlakkhandhena sīlarāsinā 4- samannāgatattā ṭhito, aparihīnabhāvena ṭhito.
Samādhikkhandhenāti vāyāmasatīhi sampayuttena samādhinā. Vimuttikkhandhenāti
phalavimuttisampayuttakkhandhena. Vimuttiñāṇadassanakkhandhenāti paccavekkhaṇañāṇena.
Saccaṃ paṭipādayitvāti 5- caturāriyasaccaṃ sabhāvavasena sakasantāne sampādayitvā
paṭivijjhitvā ṭhito. Evaṃ 6- samatikkamitvāti kampanataṇhaṃ atikkamitvā.
Kilesagginti rāgādikilesaggiṃ. Pariyādayitvāti khepetvā nibbāpetvā.
Aparigamanatāyāti saṃsāre agamanabhāvena, punāgamanābhāvenāti attho. Kūṭaṃ
samādāyāti jayaggāhaṃ gahetvā. 7- Muttipaṭisevanatāyāti sabbakilesehi muccitvā
rūpādiārammaṇasevanavasena. Atha vā sabbakilesehi vimuttiphalasamāpattisevanavasena 8-.
Mettāya pārisuddhiyāti upakkilesamuttāya parisuddhabhāve ṭhitāya mettāya ṭhito.
Karuṇādīsupi eseva nayo.
    Accantapārisuddhiyāti atikkantaparisuddhabhāvena parisuddhiyā antaṃ pāpuṇitvā
ṭhito. Atammayatāyāti taṇhādiṭṭhimānā "tammayā"ti vuccanti. Tesaṃ abhāvo atammayatā,
tāya taṇhādiṭṭhimānavirahitatāya ṭhito. Vuttañhetaṃ:-
@Footnote: 1 Sī.,cha.Ma. kilese viddhaṃsetvā  2 Sī. vajjetvā, cha.Ma. cajitvā  3 cha.Ma.
@saṃsibbatīti  4 Sī.,Ma. sīlabhāvanā...  5 cha.Ma. sampaṭipādiyitvāti  6 cha.Ma. ejaṃ
@7 Sī. kathaṃ samādāyāti nayaggāhaṃ gahetvā  8 cha.Ma. mutta...

---------------------------------------------------------------------------------------------
page88.
                  "so tādiso lokavidū sumedho
                   sabbesu dhammesu atammayo munī"ti. 1-
Etthāpi taṇhāmānadiṭṭhivirahitoti attho. Vimuttattāti sabbakilesehi muttabhāvena.
Santussitattāti yathālābhayathābalayathāsāruppasantosavasena santuṭṭhabhāvena ṭhito.
    Khandhapariyanteti ekacatupañcakkhandhānaṃ tīhi pariññaggīhi jhāpetvā ante
avasāne ṭhito, natthi etassa antoti vā pariyantaṃ, tasmiṃ pariyante.
Dhātupariyantādīsupi eseva nayo.  ayaṃ pana viseso:- dhātupariyanteti aṭṭhārasannaṃ
dhātūnaṃ pariyante. Āyatanapariyanteti dvādasannaṃ āyatanānaṃ. Gatipariyanteti
nirayādipañcannaṃ gatīnaṃ. Upapattipariyanteti sugatiduggatīsu nibbattiyā.
Paṭisandhipariyanteti kāmarūpārūpabhavesu paṭisandhiyā. Bhavapariyanteti
ekavokāracatupañcasaññāasaññānevasaññānāsaññākāmarūpārūpabhavānaṃ. Saṃsārapariyanteti
khandhadhātuāyatanānaṃ abbocchinnappavattiyā. Vaṭṭapariyanteti kammavipākakilesavaṭṭānaṃ
pariyante. Antimabhaveti avasāne upapatti bhave. Antimasamussaye ṭhitoti avasāne
samussaye sarīre ṭhito. Antimadehadharoti antimaṃ avasānaṃ dehaṃ sarīraṃ dhāretīti
antimadehadharo. Arahāti ārakattā arīnaṃ, arānañca hatattā, paccayādīnaṃ arahattā,
pāpakaraṇe rahābhāvā arahā.
    Tassāyaṃ pacchimakoti tassa khīṇāsavassa ayaṃ  samussayo attabhāvo avasāno.
Carimoti appo mando carimo ālopo, carimaṃ kabalaṃ viya. Puna paṭisandhiyā natthibhāvaṃ 2-
sandhāya "jātimaraṇasaṃsāro, natthi tassa punabbhavo"ti āha. Jananaṃ jāti,
maranti tenāti maraṇaṃ, khandhādīnaṃ abbocchinnā saṃsārappavatti ca tassa khīṇāsavassa
puna natthīti vuttabhāvaṃ 3- nigamento "tenāha bhagavā:- tasmā jantu .pe. Nāvaṃ
sitvāva pāragū"ti āha.
@Footnote: 1 aṅ.tika. 20/40/144  2 Ma. punapaṭisandhinatthibhāvaṃ  3 cha.Ma. vuttaṃ gāthaṃ

---------------------------------------------------------------------------------------------
page89.
    Imasmiṃ sutte yaṃ antarantarā na vuttaṃ, taṃ pāṭhānusārena gahetabbaṃ.
                  Saddhammapajjotikāya mahāniddesaṭṭhakathāya
                     kāmasuttaniddesavaṇṇanā niṭṭhitā.
                              Paṭhamaṃ.
                      --------------------

---------------------------------------------------------------------------------------------
page90.
                      2. Guhaṭṭhakasuttaniddesavaṇṇanā
    [7] Dutiye:- sattoti laggo. Guhāyanti kāye. Kāyo hi rāgādīnaṃ
vāḷānaṃ vasanokāsato "guhā"ti vuccati. Bahunābhichannoti bahunā rāgādikilesajātena
abhicchanno. Etena ajjhattabandhanaṃ vuttaṃ. Tiṭṭhanti rāgādivasena tiṭṭhanto.
Mohanasmiṃ pagāḷhoti mohanaṃ vuccati kāmaguṇo. Ettha hi devamanussā muyhanti tesu
ajjhogāḷhā hutvā. Etena bāhirabandhanaṃ vuttaṃ. Dūre vivekā hi tathāvidho
soti so tathārūpo naro tividhāpi kāyavivekādikā vivekā dūre anāsanne.
Kiṃkāraṇā? kāmā hi loke na hi suppahāyāti yasmā loke kāmā suppahāyā
Na honti, tasmāti vuttaṃ hoti.
    Sattoti hi kho vuttanti satto, naro, mānavoti evamādinā nayena kathitoyeva.
Guhāyanti 1- guhā tāva vattabbāti guhā tāva kathetabbā. Kāyoti vātiādīsu
ayaṃ tāva padayojanā:- kāyoiti vā guhāiti vā .pe. Kumbhoiti vāti.
Tattha kāyoti "kucchitānaṃ āyoti kāyo"tiādinā heṭṭhā satipaṭṭhānakathāyaṃ
vuttoyeva. Rāgādivāḷānaṃ vasanokāsaṭṭhena guhā, "paṭicchādanaṭṭhenā"tipi eke.
"dūraṅgamaṃ ekacaraṃ, asarīraṃ guhāsayan"tiādīsu 2- viya. Rāgādīhi jhāpanaṭṭhena deho
"te hitvā mānusaṃ dehan"tiādīsu 3- viya. Pamattakaraṇaṭṭhena sandeho "bhijjati
pūtisandeho, maraṇantaṃ hi jīvitan"tiādīsu 4- viya. Saṃsāre sañcaraṇaṭṭhena nāvā
"siñca bhikkhu imaṃ nāvaṃ, sittā te lahumessatī"tiādīsu 5- viya. Iriyāpathassa
atthibhāvaṭṭhena ratho "ratho sīlaparikkhāro, jhānakkho cakkavīriyo"tiādīsu 6- viya.
Accuggataṭṭhena dhajo "dhajo rathassa paññāṇan"tiādīsu 7- viya.
@Footnote: 1 cha.Ma. ayaṃ pāṭho na dissati  2 khu.dha. 25/37/22  3 dī.mahā. 10/332/217
@4 khu.dha. 25/148/43  5 khu.dha. 25/369/81
@6 saṃ.mahā. 19/4/5  7 khu.jā. 28/1841/326

---------------------------------------------------------------------------------------------
page91.
    Kimikulānaṃ āvāsabhāvena vammiko "vammikoti kho bhikkhu imassetaṃ
cātummahābhūtikassa kāyassa adhivacanan"tiādīsu 1- viya. Yatheva hi bāhirako vammiko,
vamatīti vantakoti vantussayoti vantasinehasambandhoti 2- catūhi kāraṇehi "vammiko"ti
vuccati. So hi ahinakulaundūragharagoḷikādayo 3- nānappakāre pāṇake vamatīti
vammiko. Upacikāhi vantakoti vammiko. Upacikāhi vametvā 4- mukhatuṇḍakehi
ukkhittapaṃsucuṇṇena kaṭippamāṇenapi purisappamāṇenapi ussitoti vammiko.
Upacikāhi vantakheḷasinehena ābandhatāya sattasattāhaṃ deve vassantepi na vippakirīyati,
nidāghepi tato paṃsumuṭṭhiṃ gahetvā tasmiṃ muṭṭhinā pīḷiyamāne sineho nikkhamati, evaṃ
vantasinehasambandhoti vammiko, evamayaṃ kāyopi "akkhimhā aggigūthako"tiādinā nayena
nānappakāraṃ asucikalalaṃ 5- vamatīti vammiko. Buddhapaccekabuddhakhīṇāsavā imasmiṃ
attabhāve nikantipariyādānena attabhāvaṃ chaḍḍetvā gatāti ariyehi vantakotipi
vammiko. Yopi cāyaṃ 6- tīhi aṭṭhisatehi ussito nhārusambandho maṃsāvalepano
allacammapariyonaddho chavirañjito satte vañceti, taṃ sabbaṃ ariyehi vantamevāti
vantussayotipi vammiko. "taṇhā janeti purisaṃ, cittamassa vidhāvatī"ti 7-
evaṃ taṇhāya janitattā ariyehi vanteneva taṇhāsinehena sambandho ayanti
vantasinehasambandhotipi vammiko. Yathāpi vammikassa anto nānappakārā pāṇakā tattheva
jāyanti, uccārapassāvaṃ karonti, gilānā sayanti, matā papatanti. 8- Iti so tesaṃ
pasūtigharaṃ vaccakuṭigilānasālā susānañca hoti, evaṃ khattiyamahāsālādīnampi kāyo "ayaṃ
gopitarakkhito maṇḍitapasādito mahānubhāvānaṃ kāyo"ti acintetvā chavinissitā pāṇā
cammanissitā pāṇā maṃsanissitā pāṇā nhārunissitā pāṇā aṭṭhinissitā pāṇā
aṭṭhimiñjanissitā pāṇāti evaṃ kulagaṇanāya asītimattāni kimikulasahassāni
antokāyasmiṃyeva jāyanti, uccārapassāvaṃ karonti, gelaññena āturitāni sayanti,
matāmatā nipatanti.
@Footnote: 1 Ma.mū. 12/251/213  2 cha.Ma. vantasinehasambaddhoti. evamuparipi  3 Ma. ahimaṅgusa...
@4 Sī.,Ma. temetvā  5 Sī.,cha.Ma. asucikalimalaṃ  6 cha.Ma. yehi cāyaṃ  7 saṃ.sa.
@15/55-57/42  8 cha.Ma. nipatanti

---------------------------------------------------------------------------------------------
page92.
Iti ayampi tesaṃ pāṇānaṃ pasūtigharaṃ vaccakuṭigilānasālā susānañca hotīti "vammiko"ti
saṅkhaṃ gato.
    Rogādīnaṃ nīḷabhāvena kulāvakabhāvena nīḷaṃ "roganīḷaṃ pabhaṅguṇan"tiādīsu 1- viya.
Manāpāmanāpasaṃsāraṇaṭṭhena nagaraṃ "sakkāyanagaran"tiādīsu viya. Paṭisandhiyā nivāsagehaṭṭhena
kuṭi "pañcadvārāyaṃ kuṭikāyaṃ 2- pasakkiyā"tiādīsu 3- viya. Pūtibhāvane gaṇḍo
"rogoti bhikkhave. Gaṇḍoti bhikkhave. Salloti bhikkhave kāyassetaṃ adhivacanan"tiādīsu
4- viya. Bhijjanaṭṭhena kumbho "kumbhūpamaṃ kāyamimaṃ viditvā"tiādīsu 5- viya.
Kāyassetaṃ adhivacananti etaṃ vuttappakāraṃ catumahābhūtamayassa kucchitadhammānaṃ āyassa
adhivacanaṃ, kathananti attho. Guhāyanti sarīrasmiṃ. Sattoti allīno. Visattoti
vaṇṇarāgādivasena vividho allīno. Saṇṭhānarāgavasena āsatto. Tattheva "subhaṃ sukhan"ti
gahaṇavasena laggo. Attaggahaṇavasena 6- laggito. Palibuddhoti phassarāgavasena amuñcitvā
ṭhito. Bhittikhileti bhittiyaṃ ākoṭitakhāṇuke. Nāgadanteti tatheva hatthidantasadise
vaṅkadaṇḍake vā. Sattanti bhittikhile laggaṃ. Visattanti nāgadante laggaṃ.
Āsattanti cīvaravaṃse laggaṃ. Lagganti cīvararajjuyā laggaṃ. Laggitanti pīṭhapāde
laggaṃ. Palibuddhanti mañcapāde lagganti evamādinā nayena yojetabbaṃ.
    Lagganādhivacananti visesena allīyanakathanaṃ. Channoti vuttappakārehi kilesehi
chādito. Punappunaṃ uppattivasena uparūparicchannoti ucchanno. Āvutoti āvarito.
Nivutoti vārito. Ophutoti avattharitvā chādito. Pihitoti bhājanena ukkhalimukhaṃ
viya paliguṇṭhito. Paṭicchannoti āvaṭo. Paṭikujjitoti adhomukhaṃ ṭhapito. Tattha
tiṇapaṇṇādīhi chāditaṃ viya channo. Ucchanno nadiṃ āvaraṇasetu viya. Āvuto
janasañcaraṇamaggāvaraṇaṃ viya.
@Footnote: 1 khu.dha. 25/148/43  2 ka. pasakkhiya  3 khu.thera. 26/125/289
@4 aṅ.navaka. 23/15/416  5 khu.dha. 25/40/23  6 Sī.,Ma. attarāgavasena

---------------------------------------------------------------------------------------------
page93.
    Vinibandho mānavasenāti nānāvidhena mānātimānavasena vividhe 1- ārammaṇe
baddho hutvā tiṭṭhati. Parāmaṭṭho diṭṭhivasenāti dvāsaṭṭhidiṭṭhīnaṃ vasena parāmaṭṭho
āmasitvā gahito. Vikkhepagato uddhaccavasenāti ārammaṇe asantiṭṭhanavasena
cittavikkhepaṃ patto upagato. Aniṭṭhaṅgato vicikicchāvasenāti ratanattayādīsu
kaṅkhāsaṅkhātāya vicikicchāya vasena sanniṭṭhānaṃ appatto. Thāmagato anusayavasenāti
dunnīharaṇaappahīnānusayavasena thirabhāvappatto upagato hutvā tiṭṭhati.
    Rūpūpayanti taṇhādiṭṭhūpāyavasena rūpaṃ upagantvā ārammaṇaṃ katvā. Viññāṇaṃ
tiṭṭhamānaṃ tiṭṭhatīti tasmiṃ ārammaṇe rūpārammaṇaṃ viññāṇaṃ tiṭṭhantaṃ tiṭṭhati.
Rūpārammaṇaṃ rūpappatiṭṭhanti rūpameva ārammaṇaṃ ālambitvā rūpameva patiṭṭhaṃ katvā.
Nandūpasecananti sappītikataṇhodakena āsittaṃ viññāṇaṃ. Vuḍḍhinti vuḍḍhibhāvaṃ.
Virūḷhinti javanavasena uparito virūḷhibhāvaṃ. Vepullanti tadārammaṇavasena vepullaṃ.
    Atthi rāgotiādīni lobhasseva nāmāni. So hi rañjanavasena rāgo, nandanavasena
nandī, taṇhāyanavasena taṇhāti vuccati. Patiṭṭhitaṃ tattha viññāṇaṃ virūḷhanti kammaṃ
javāpetvā paṭisandhiākaḍḍhanasamatthatāya patiṭṭhitaṃ ceva virūḷhañca. Yatthāti
tebhūmakavaṭṭe, bhummaṃ. Sabbattha vā purimapade etaṃ bhummaṃ. Atthi tattha saṅkhārānaṃ
vuḍḍhīti idaṃ imasmiṃ vipākavaṭṭe ṭhitassa āyatiṃ vaṭṭahetuke saṅkhāre
sandhāya vuttaṃ. Yattha atthi āyatiṃ punabbhavābhinibbattīti yasmiṃ ṭhāne āyatiṃ
punabbhavābhinibbatti atthi. Tattha purimasuttaṃ rūpādiārammaṇalagganavasena vuttaṃ,
dutiyaṃ suttaṃ tadevārammaṇaabhinandanavasena vuttaṃ, tatiyaṃ viññāṇappatiṭṭhānavasena
vuttaṃ, catutthaṃ catubbidhaāhāravasena, kusalākusalaviññāṇappatiṭṭhānavasena ca vuttanti
viññātabbaṃ.
    Yebhuyyenāti pāyena. Muyhantīti mohaṃ āpajjanti. Sammuyhantīti visesena
muyhanti. Sampamuyhantīti sabbākārena muyhanti. Atha vā rūpārammaṇaṃ paṭicca
@Footnote: 1 cha.Ma. nānāvidhe

---------------------------------------------------------------------------------------------
page94.
Muyhanti, saddārammaṇaṃ paṭicca sammuyhanti, mutārammaṇaṃ paṭicca sampamuyhanti.
Avijjāya andhīkatāti aṭṭhasu ṭhānesu 1- aññāṇāya avijjāya andhīkatā. "gatā"ti
vā pāṭho, andhabhāvaṃ upagatāti attho. Pagāḷhoti paviṭṭho. Ogāḷhoti heṭṭhābhāgaṃ
paviṭṭho. Ajjhogāḷhoti adhiogāhitvā avattharitvā visesena paviṭṭho. Nimuggoti
adhomukhaṃ hutvā paviṭṭho. Atha vā dassanasaṃsaggena ogāḷho. Savanasaṃsaggena
ajjhogāḷho. Vacanasaṃsaggena nimuggo. Sappurisasaṃsaggavirahito vā ogāḷho.
Saddhammasevanavirahito vā ajjhogāḷho. Dhammānudhammapaṭipattivirahito vā nimuggo.
    Vivekāti vivitti, viviccanaṃ vā viveko. Tayoti gaṇanaparicchedo. Kāyavivekoti
kāyena vivitti, vinā apasakkanaṃ. Cittavivekādīsupi eseva nayo. Idha bhikkhūti
imasmiṃ sāsane. Saṃsāre bhayaṃ ikkhanato bhikkhu. Vivittanti suññaṃ, appasaddaṃ
appanigghosanti attho. Etadeva hi sandhāya vibhaṅge "vivittanti santike cepi
senāsanaṃ hoti, tañca anākiṇṇaṃ gahaṭṭhehi pabbajitehi, tena taṃ vivittan"ti 2-
vuttaṃ. Seti ceva āsati ca etthāti senāsanaṃ, mañcapīṭhādīnametaṃ adhivacanaṃ. Tenāha:-
         "senāsananti mañcopi senāsanaṃ, pīṭhampi. Bhisipi. Bimbohanampi.
      Vihāropi. Aḍḍhayogopi. Pāsādopi. Aṭṭopi. Māḷopi. Leṇampi. Guhāpi.
      Rukkhamūlampi. Veḷugumbopi. Yattha vā pana bhikkhū paṭikkamanti, sabbametaṃ
      senāsanan"ti. 3-
    Api ca vihāro aḍḍhayogo pāsādo hammiyaṃ guhāti idaṃ vihārasenāsanaṃ
nāma. Mañco pīṭhaṃ bhisi bimbohananti idaṃ mañcapīṭhasenāsanaṃ nāma. Cimilikā cammakhaṇḍo
tiṇasanthāro paṇṇasanthāroti idaṃ santhatasenāsanaṃ nāma. Yattha vā pana bhikkhū
paṭikkamanti, idaṃ okāsasenāsanaṃ nāmāti evaṃ catubbidhaṃ senāsanaṃ hoti. Taṃ
sabbampi senāsanaggahaṇena gahitameva.
@Footnote: 1 Ma. aṭṭhasu aññāṇesu  2 abhi.vi. 35/526/302  3 abhi.vi. 35/527/302

---------------------------------------------------------------------------------------------
page95.
    Imassa pana 1- sakuṇasadisassa cātuddisassa bhikkhuno anucchavikaṃ senāsanaṃ dassento
"araññaṃ rukkhamūlan"tiādimāha. Tattha araññanti "nikkhamitvā bahi indakhīlā
sabbametaṃ araññan"ti 2- idaṃ bhikkhunīnaṃ vasena āgataṃ. "āraññakaṃ nāma senāsanaṃ
pañcadhanusatikaṃ pacchiman"ti 3- idaṃ pana imassa bhikkhuno anurūpaṃ. Tassa lakkhaṇaṃ
visuddhimagge dhutaṅganiddese 4- vuttaṃ. Rukkhamūlanti yaṃ kiñci santacchāyaṃ
vivittaṃ rukkhamūlaṃ. Pabbatanti selaṃ. Tattha hi udakasoṇḍīsu udakakiccaṃ katvā
sītāya rukkhacchāyāya nisinnassa nānādisāsu khāyamānāsu sītena 5- vātena bījiyamānassa
cittaṃ ekaggaṃ hoti. Kandaranti kaṃ vuccati udakaṃ, tena dāritaṃ, udakena bhinnaṃ
pabbatapadesaṃ. Taṃ nitambantipi nikuñjantipi vadanti. 6- Tattha hi rajatapaṭṭasadisā
vālikā hoti, matthake maṇivitānaṃ viya vanagahanaṃ, maṇikkhandhasadisaṃ udakaṃ sandati. Evarūpaṃ
kandaraṃ oruyha pānīyaṃ pivitvā gattāni siñcitvā 7- vālikaṃ ussāpetvā
paṃsukūlacīvaraṃ paññapetvā nisinnassa samaṇadhammaṃ karoto cittaṃ ekaggaṃ hoti.
Giriguhanti dvinnaṃ pabbatānaṃ antaraṃ, ekasmiṃ eva vā ummaṅgasadisaṃ mahāvivaraṃ.
Susānalakkhaṇaṃ visuddhimagge 8- vuttaṃ.
    Vanapatthanti gāmantaṃ atikkamitvā manussānaṃ anupacāraṭṭhānaṃ 9- yattha na kasanti
na vapanti. Tenevāha "vanapatthanti dūrānametaṃ senāsanānaṃ adhivacanan"tiādiṃ. 10-
Abbhokāsanti acchannaṃ. Ākaṅkhamāno panettha cīvarakuṭiṃ katvā vasati. Palālapuñjanti
palālarāsiṃ. Mahāpalālapuñjato hi palālaṃ nikkaḍḍhitvā pabbhāraleṇasadise āvāse 11-
karonti, gacchagumbādīnampi upari palālaṃ pakkhipitvā heṭṭhā nisinnā samaṇadhammaṃ
karonti. Sabbametaṃ sandhāya vuttaṃ "kāyena ca vivitto viharatī"tiādi. Eko caṅkamaṃ
adhiṭṭhāti pavattayatīti vuttaṃ hoti. Iriyatīti iriyāpathaṃ vattayati. Vattatīti
iriyāpathavuttiṃ uppādeti. Pāletīti iriyāpathaṃ rakkhati. Yapetīti yapayati. Yāpetīti
yāpayati.
@Footnote: 1 cha.Ma. idha panassa  2 abhi.vi. 35/529/302  3 vi.mahā. 2/654/97  4 visuddhi. 1/73
@5 Sī. nānādisāhi vāyamānāsu sītena  6 cha.Ma. yaṃ "nadītumban"tipi "nadīkuñjan"tipi
@vadanti  7 Sī.sītaṃ katvā, cha.Ma. gattāni sītāni katvā  8 visuddhi. 1/95  9 Ma.
@asañcaraṇaṭṭhānaṃ  10 abhi.vi. 35/531/303  11 cha.Ma. ālaye

---------------------------------------------------------------------------------------------
page96.
    Paṭhamajjhānaṃ samāpannassāti kusalajjhānasamaṅgissa. Nīvaraṇehi cittaṃ vivittanti
upacārena nīvaraṇehi vivittampi samānaṃ antoappanāyaṃ suṭṭhu vivittaṃ nāma hotīti
dassetuṃ "paṭhamajjhānaṃ samāpannassa nīvaraṇehi cittaṃ vivittaṃ hotī"ti vuttaṃ. Eseva
nayo vitakkavicārapītisukhadukkhehi dutiyatatiyacatutthajjhānāni samāpannānanti.
Rūpasaññāyāti kusalavipākakiriyavasena pañcadasannaṃ jhānānaṃ 1- saññāya. Paṭighasaññāyāti
cakkhurūpādisaṅghaṭṭanena uppannāya kusalākusalavipākavasena dvipañcaviññāṇasaṅkhātāya
paṭighasaññāya ca. Nānattasaññāyāti nānārammaṇe pavattāya catucattālīsakāmāvacarasaññāya
ca cittaṃ vivittaṃ hoti suññaṃ hoti.
    Ākāsānañcāyatanaṃ samāpannassāti ettha nāssa antoti anantaṃ, ākāsaṃ
anantaṃ ākāsānantaṃ, ākāsānantameva ākāsānañcaṃ, taṃ ca ākāsānañcaṃ
adhiṭṭhānaṭṭhena āyatanamassa sasampayuttadhammassa jhānassa devānaṃ devāyatanamivāti
ākāsānañcāyatanaṃ, kasiṇugghātimākāsārammaṇajjhānassetaṃ adhivacanaṃ. Taṃ
ākāsānañcāyatanaṃ samāpannassa kusalakiriyajjhānaṃ samāpannassa. Rūpasaññāyāti
saññāsīsena rūpāvacarajjhānato ceva tadārammaṇato ca. Rūpāvacarajjhānampi hi
"rūpan"ti vuccati "rūpī rūpāni passatī"tiādīsu, 2- tassa ārammaṇampi "bahiddhā
rūpāni passati suvaṇṇadubbaṇṇānī"tiādīsupi. 2- Tasmā idha rūpe saññā rūpasaññāti
evaṃ saññāsīsena rūpāvacarajjhānassetaṃ adhivacanaṃ. Rūpe saññā assāti rūpasaññaṃ,
rūpamassa nāmanti vuttaṃ hoti. Evaṃ paṭhavīkasiṇādibhedassa tadārammaṇassa cetaṃ
adhivacananti veditabbaṃ. Etāya kusalavipākakiriyāvasena pañcadasavidhāya jhānasaṅkhātāya
saññāya. 3- Etāya ca paṭhavīkasiṇādivasena aṭṭhavidhāya ārammaṇasaṅkhātāya rūpasaññāya.
    Paṭighasaññāyāti cakkhvādīnaṃ vatthūnaṃ rūpādīnaṃ ārammaṇānañca paṭighāṭena
samuppannā saññā paṭighasaññā, rūpasaññādīnaṃ etaṃ adhivacanaṃ. Yathāha:- "tattha
@Footnote: 1 Sī.,cha.Ma. rūpāvacarajjhānānaṃ  2 khu.paṭi. 31/209/250  3 cha.Ma. rūpasaññāya

---------------------------------------------------------------------------------------------
page97.
Katamā paṭighasaññā? rūpasaññā saddasaññā gandhasaññā rasasaññā phoṭṭhabbasaññā,
imā vuccanti paṭighasaññāyo"ti. 1- Tā kusalavipākā pañca akusalavipākā pañcāti
etāya paṭighasaññāya.
    Nānattasaññāyāti nānatte gocare pavattāya saññāya, nānattāya vā
saññāya. Yathāha:- "tattha katamā nānattasaññā? asamāpannassa manodhātusamaṅgissa
vā manoviññāṇadhātusamaṅgissa vā saññā sañjānanā sañjānitattaṃ, imā
vuccanti nānattasaññāyo"ti 2- evaṃ vibhaṅge vibhajitvā vuttā. Tā idha adhippetā.
Asamāpannassa manodhātumanoviññāṇadhātusaṅgahitā saññā rūpasaddādibhede nānatte
nānāsabhāve gocare pavattanti. Yasmā cesā aṭṭha kāmāvacarakusalasaññā, dvādasa
akusalasaññā, ekādasa kāmāvacarakusalavipākasaññā, dve akusalavipākasaññā,
ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā
aññamaññaṃ asadisā, tasmā "nānattasaññā"ti vuttā, tāya nānattasaññāya.
    Cittaṃ vivittaṃ hotīti ākāsānañcāyatanaṃ samāpannassa rūpasaññāpaṭigha-
saññānānattasaññāsaṅkhātāhi saññāhi jhānacittaṃ vivittaṃ hoti vinā hoti
apasakkanaṃ 3- hoti. Viññāṇañcāyatananti etadeva viññāṇaṃ adhiṭṭhānaṭṭhena
āyatanamassāti viññāṇañcāyatanaṃ, ākāse pavattaviññāṇārammaṇassa jhānassetaṃ
adhivacanaṃ. Taṃ jhānaṃ samāpannassa vuttappakārāya ākāsānañcāyatanasaññāya cittaṃ
vivittaṃ hoti.
    Ākiñcaññāyatananti ettha pana nāssa kiñcananti akiñcanaṃ, antamaso
bhaṅgamattampi assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ,
ākāsānañcāyatanaviññāṇāpagamassetaṃ adhivacanaṃ. Taṃ ākiñcaññaṃ adhiṭṭhānaṭṭhena
@Footnote: 1 abhi.vi. 35/603/316  2 abhi.vi. 35/604/317  3 Sī. apasakkitaṃ

---------------------------------------------------------------------------------------------
page98.
Āyatanamassāti ākiñcaññāyatanaṃ, ākāse pavattitaviññāṇāpagamārammaṇajjhānassetaṃ
adhivacanaṃ. Taṃ ākiñcaññāyatanaṃ samāpannassa tāya viññāṇañcāyatanasaññāya cittaṃ
vivittaṃ.
    Nevasaññānāsaññāyatananti ettha pana yāya saññāyābhāvato taṃ
"nevasaññānāsaññāyatanan"ti vuccati, yathāpaṭipannassa sā saññā hoti, taṃ
tāva dassetuṃ vibhaṅge 1- "nevasaññīnāsaññī"ti uddharitvā taṃyeva "ākiñcaññāyatanaṃ
santato manasi karoti, saṅkhārāvasesasamāpattiṃ bhāveti, tena vuccati nevasaññīnāsaññī"ti
vuttaṃ. Tattha santato manasi karotīti "santāvatāyaṃ samāpatti, yatra hi nāma
natthibhāvampi ārammaṇaṃ manasikaritvā 2- vasatī"ti evaṃ santārammaṇatāya naṃ
"santā"ti manasi karoti. Taṃ nevasaññānāsaññāyatanaṃ appetvā nisinnassa
tāya ākiñcaññāyatanasaññāya jhānacittaṃ suññaṃ hoti.
    Sotāpannassāti sotāpattiphalappattassa. Sakkāyadiṭṭhiyāti vīsativatthukāya
sakkāyadiṭṭhiyā. Vicikicchāyāti aṭṭhasu ṭhānesu kaṅkhāya. Sīlabbataparāmāsāti "sīlena
suddhi, vatena suddhī"ti parāmasitvā uppajjanakadiṭṭhi. Diṭṭhānusayāti appahīnaṭṭhena
santāne anusayakā diṭṭhānusayā. Tathā vicikicchānusayā. Tadekaṭṭhehi cāti tehi
sakkāyadiṭṭhiādīhi ekato ṭhitehi ca. Upatāpenti vibādhenti cāti kilesā, tehi
sakkāyadiṭṭhiyādikilesehi cittaṃ vivittaṃ suññaṃ hoti. Ettha "tadekaṭṭhan"ti
duvidhaṃ ekaṭṭhaṃ pahānekaṭṭhaṃ sahajekaṭṭhañca. Apāyagamanīyā hi kilesā yāva
sotāpattimaggena na pahīyanti, tāva diṭṭhivicikicchāhi saha ekasmiṃ puggale ṭhitāti
pahānekaṭṭhā. Dasasu hi kilesesu idha diṭṭhivicikicchā eva āgatā. Anusayesu
diṭṭhānusayavicikicchānusayā āgatā. Sesā pana apāyagamanīyo lobho doso moho māno thīnaṃ
uddhaccaṃ ahirikaṃ anottappanti aṭṭha kilesā diṭṭhivicikicchāhi saha pahānekaṭṭhā
hutvā
@Footnote: 1 abhi.vi. 35/619/319  2 cha.Ma. karitvā

---------------------------------------------------------------------------------------------
page99.
Dvīhi anusayehi saddhiṃ sotāpattimaggena pahīyanti. Rāgadosamohappamukhesu vā
diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha
vicikicchā pahīnā, diṭṭhānusayavicikicchānusayehi saha apāyagamanīyā sabbakilesā
pahānekaṭṭhavasena pahīyanti. Sahajekaṭṭhā pana diṭṭhiyā saha vicikicchāya ca saha
ekekasmiṃ citte ṭhitā avasesakilesā.
    Sotāpattimaggena hi cattāri diṭṭhisahagatāni vicikicchāsahagatañcāti pañca cittāni
pahīyanti. Tattha dvīsu diṭṭhisampayuttaasaṅkhārikacittesu pahīyamānesu tehi sahajāto
lobho doso 1- moho uddhaccaṃ ahirikaṃ anottappanti ime kilesā sahajekaṭṭhavasena
pahīyanti, dvīsu diṭṭhisampayuttasasaṅkhārikacittesu pahīyamānesu tehi sahajāto
lobho doso 1- moho thīnaṃ uddhaccaṃ ahirikaṃ anottappanti ime kilesā
sahajekaṭṭhavasena pahīyanti, vicikicchāsahagatacitte pahīyamāne tena sahajāto moho
uddhaccaṃ ahirikaṃ anottappanti ime kilesā sahajekaṭṭhavasena pahīyanti. Tehi
duvidhekaṭṭhehi kilesehi cittaṃ vivittaṃ hotīti maggacittaṃ vivittaṃ, 2- phalacittaṃ
vivittaṃ viyuttaṃ apasakkaṃ 3- suññaṃ hotīti attho.
    Sakadāgāmissa oḷārikā kāmarāgasaññojanāti oḷārikabhūtā kāyadvāre
vītikkamassa paccayabhāvena thūlabhūtā methunarāgasaṅkhātā saññojanā. So hi kāmabhave
saññojetīti "saññojanan"ti vuccati. Paṭighasaññojanāti byāpādasaññojanā. So
hi ārammaṇe paṭihaññatīti "paṭighan"ti vuccati. Te eva thāmagataṭṭhena santāne
anusentīti anusayā. Aṇusahagatāti 4- aṇubhūtā sukhumabhūtāti attho. 4- Kāmarāgasaññojanā
paṭighasaññojanā aṇusahagatā kāmarāgānusayā paṭighānusayāti appahīnaṭṭhena
santāne anusayanavasena sukhumabhūtā kāmarāgapaṭighānusayā. Tadekaṭṭhehi cāti vuttatthehi
duvidhekaṭṭhehi kilesehi cittaṃ vivittaṃ suññaṃ hoti.
@Footnote: 1 cha.Ma. ayaṃ pāṭho na dissati  2 cha.Ma. viviccati  3 Sī.,cha.Ma. apasakkitaṃ  4-4 cha.Ma.
@sukhumabhūtā

---------------------------------------------------------------------------------------------
page100.
    Arahatoti kilesārīnaṃ hatattā "arahā"ti laddhanāmassa. Rūparāgāti rūpabhave
chandarāgā. Arūparāgāti arūpabhave chandarāgā. Mānāti arahattamaggavajjhakā 1- mānā
eva. Tathā uddhaccaavijjāmānānusayādayo arahattamaggavajjhakā. Etesu uṇṇatilakkhaṇo
māno. Avūpasamalakkhaṇaṃ uddhaccaṃ. Andhabhāvalakkhaṇā avijjā. Rūparāgārūparāgavasena
pavattā bhavarāgānusayā. Tadekaṭṭhehi cāti tehi ekato ṭhitehi ca kilesehi. Bahiddhā
ca sabbanimittehīti ajjhattacittasantāne akusalakkhandhe upādāya "bahiddhā"ti
saṅkhaṃ gatehi ajjhattaṃ muñcitvā bahiddhā pavattehi sabbasaṅkhāranimittehi
maggacittaṃ viviccittaṃ vinā hoti apasakkati, phalacittaṃ viyuttaṃ apasakkaṃ 2-
hoti.
    Tattha kilesapaṭipāṭiyā maggapaṭipāṭiyā cāti dvidhā anusayānaṃ abhāvo veditabbo.
Kilesapaṭipāṭiyā hi kāmarāgānusayapaṭighānusayānaṃ tatiyamaggena abhāvo hoti, mānānusayassa
catutthamaggena, diṭṭhānusayavicikicchānusayānaṃ paṭhamamaggena, bhavarāgānusayāvijjānusayānaṃ
catutthamaggeneva. Maggapaṭipāṭiyā pana paṭhamamaggena diṭṭhānusayavicikicchānusayānaṃ abhāvo
hoti, dutiyamaggena kāmarāgānusayapaṭighānusayānaṃ ca tanubhāvo, tatiyamaggena sabbaso abhāvo,
catutthamaggena mānānusayabhavarāgānusayaavijjānusayānaṃ abhāvo hoti. Cittavivekoti
mahaggatalokuttaracittānaṃ kilesehi suññabhāvo, tucchabhāvoti attho.
    Upadhivivekoti kilesakkhandhaabhisaṅkhārasaṅkhātānaṃ upadhīnaṃ suññabhāvo. Upadhiṃ
tāva dassetuṃ "upadhi vuccanti kilesā cā"tiādimāha. Rāgādayo yassa uppajjanti,
taṃ upatāpenti vibādhentīti kilesā ca. Upādānagocarā rūpādayo pañcakkhandhā
ca. Upādānasambhūtā puññāpuññaāneñjābhisaṅkhārā ca. Amatanti natthi
etassa maraṇasaṅkhātaṃ matanti amataṃ, kilesavisapaṭipakkhattā agadantipi 3- amataṃ.
Saṃsārayonigatiupapattiviññāṇaṭṭhitisattāvāsesu saṃsibbati vinatīti taṇhā "vānan"ti
vuccati, taṃ
@Footnote: 1 cha.Ma....vajjhā. evamuparipi  2 cha.Ma. phalacittaṃ vivittaṃ viyuttaṃ apasakkitaṃ
@3 Sī. amaranti

Page 101-200.

page101.
Tattha natthīti nibbānaṃ. Vūpakaṭṭhakāyānanti 1- gaṇasaṅgaṇikāya apagatasarīrānaṃ.
Nekkhammābhiratānanti nekkhamme kāmādito nikkhante paṭhamajjhānādike abhiratānaṃ
tanninnānaṃ. Paramavodānappattānanti uttamaparisuddhabhāvaphalaṃ pāpuṇitvā ṭhitānaṃ.
"upakkilesābhāvena parisuddhacittānaṃ, kilesehi muttabhāvena paramavodānappattānaṃ.
Vikkhambhanappahānena parisuddhacittānaṃ, samucchedappahānena paramavodānappattānan"ti
evameke vaṇṇayanti. Nirūpadhīnanti vigatūpadhīnaṃ. Visaṅkhāragatānanti saṅkhārārammaṇaṃ
chitvā 2- vigatasaṅkhāraṃ nibbānaṃ ārammaṇavasena upagatānaṃ. Visaṅkhāragataṃ cittanti
etthāpi nibbānameva "visaṅkhāran"ti vuttaṃ.
    Vidūreti vividhe dūre. Suvidūreti suṭṭhu vidūre. Na santiketi na samīpe. Na
sāmantāti na ekapasse. Anāsanneti na accantasamīpe. Vūpakaṭṭheti atidūre, vigateti
attho. Tādisoti taṃsadiso. Tassaṇṭhitoti tena ākārena ṭhito. Tappakāroti tena
pakārena ṭhito. Tappaṭibhāgoti taṃkoṭṭhāsiko. Atha vā "attabhāvaguhāya laggabhāvena
tādiso. Kilesehi channabhāvena tassaṇṭhito. Mohanasmiṃ pagāḷhabhāvena tappakāro.
Tīhi vivekehi dūrabhāvena tappaṭibhāgoti evameke vaṇṇayanti.
    Duppahāyāti sukhena pahātabbā na honti. Duccajāti sukhena jahituṃ na
sakkā. Duppariccajāti sabbākārena jahituṃ na sakkā. Dunnimmadayāti nimmadaṃ amadaṃ
kātuṃ na sakkā. Dubbiniveṭhayāti viniveṭhanaṃ mocanaṃ kātuṃ na sakkā. Duttarāti
uttaritvā atikkantuṃ na sakkā. Duppatarāti visesetvā tarituṃ na sakkā.
Dussamatikkamāti dukkhena atikkamitabbā. Dubbinivattāti nivattetuṃ dukkhā. Atha
vā "pakativasena duppariccajā. Ghoravisaṃ 3- viya dunnimmadayā. Nāgapāsaṃ viya
dubbiniveṭhayā. Gimhasamaye marukantāraṃ viya duttarā duppataRā. Byagghapariggahitā
aṭavī viya dussamatikkamā. Samuddavīci viya dubbinivattāti evameke vaṇṇayanti.
@Footnote: 1 cha.Ma. vivekaṭṭhakāyānanti  2 Sī.,cha.Ma. cajitvā  3 cha.Ma. goṇapatāsaṃ

---------------------------------------------------------------------------------------------
page102.
    [8] Evaṃ paṭhamagāthāya "dūre vivekā hi tathāvidho"ti sādhetvā puna
tathāvidhānaṃ sattānaṃ dhammataṃ āvikaronto "icchānidānā"tiādigāthamāha. Tattha
icchānidānāti taṇhāhetukā. Bhavasātabandhāti sukhavedanādimhi bhavasātena 1- bandhā.
Te duppamuñcāti te bhavasātavatthubhūtā dhammā. Te vā tattha bandhā icchānidānā
sattā duppamocayā. Na hi aññamokkhāti aññe ca pamocetuṃ na sakkonti.
Kāraṇavacanaṃ vā etaṃ. Te sattā duppamuñcā. Kasmā? yasmā aññena mocetabbā
Na honti. Yadi sattā muñceyyuṃ, sakena thāmena muñceyyunti ayamassa attho.
Pacchā pure vāpi apekkhamānāti anāgate atīte vā kāme apekkhamānā. Imeva
kāme purimeva jappanti ime vā paccuppanne kāme purime vā duvidhepi
atītānāgate balavataṇhāya patthayamānā. Imesañca dvinnaṃ padānaṃ "te duppamuñcā
na hi aññamokkhā"ti imināva saha sambandho veditabbo. Itarathā apekkhamānāpi
jappaṃ kiṃ karonti, kiṃ vā katāti na paññāyeyyuṃ.
    Bhavasātabandhāti bhave sātaṃ bhavasātaṃ, tena bhavasātena sukhassādena bandhā
hutvā ṭhitā. Taṃ bhājetvā dassetuṃ "ekaṃ bhavasātaṃ:- sukhā vedanā"tiādimāha.
Yobbanassa bhāvo yobbaññaṃ. Rogassa abhāvo ārogyaṃ. Jīvitindriyassa pavattabhāvo
jīvitaṃ. Lābhoti catunnaṃ paccayānaṃ lābho. Yasoti parivāro. Pasaṃsāti kitti. Sukhanti
kāyikacetasikaṃ sukhaṃ. Manāpikā rūpāti manavaḍḍhanakā rūpā. Sesesupi eseva nayo.
    Cakkhusampadāti cakkhussa sampadā. "mayhaṃ cakkhusampannaṃ maṇivimāne
ugghāṭitasīhapañjaraṃ viya khāyatī"ti uppannaṃ sukhassādaṃ sandhāya "cakkhusampadā"ti
vuttaṃ. Sotasampadādīsupi eseva nayo. Sukhāya vedanāya sātabandhā .pe. Vibandhāti
mūlapadaṃ. Vinibandhāti vividhākārena bandhā. Ābandhāti visesena ādito bandhā.
@Footnote: 1 Sī. bhavasāte

---------------------------------------------------------------------------------------------
page103.
Laggāti ārammaṇena saddhiṃ appitā. Laggitāti nāgadante phāṇitavārako 1- viya laggitā.
Yamettha ca avuttaṃ, taṃ satto visattotiādimhi vuttanayena gahetabbaṃ.
    Na hi aññamokkhāti na parehi mokkhā. Te vā bhavasātavatthū duppamuñcāti
bhave sukhassādavatthubhūtā dhammā te muñcituṃ dukkhā. Sattā vā etto dummocayāti
sattā eva vā etasmā bhavasātavatthuto mocetuṃ dukkhā.
    Duruddharāti 2- uddharituṃ dukkhā. Dussamuddharāti samantato chinnataṭe narakāvāṭe
patito viya uddhaṃ katvā uddharituṃ dukkhā. Dubbuṭṭhāpanāti 3- uṭṭhāpetuṃ dukkhā.
Dussamuṭṭhāpanāti 3- sukhumaattabhāvaṃ paṭhaviyaṃ patiṭṭhāpanaṃ viya ussāpetuṃ ativiya
dukkhā.
    Te attanā palipapalipannāti gambhīrakaddame yāva sīsato nimuggā na sakkonti.
Paraṃ palipapalipannaṃ uddharitunti aparaṃ tatheva nimuggaṃ hatthe vā sīse vā
gahetvā uddharitvā thale patiṭṭhāpetuṃ na sakkonti. So vata cundāti soti
vattabbākārapuggalaniddeso. Tassa "yo"ti imaṃ uddesavacanaṃ āharitvā yo attanā
palipapalipanno ca, so vata cunda paraṃ palipapalipannaṃ uddharissatīti. Evaṃ sesapadesu
sambandho veditabbo. Palipapalipannoti gambhīrakaddame nimuggo vuccati. Yathā cunda
koci puriso yāva sīsato 4- gambhīrakaddame nimuggo, parampi tatheva nimuggaṃ hatthe vā
sīse vā gahetvā uddharissatīti netaṃ ṭhānaṃ vijjatīti. Na hi taṃ kāraṇamatthi, yena
so taṃ uddharitvā thale patiṭṭhāpeyyāti. Adanto avinīto aparinibbutoti ettha pana
anibbisevanatāya adanto. Asikkhitavinayatāya avinīto. Anibbutakilesatāya
aparinibbutoti veditabbo. So tādiso paraṃ damessati nibbisevanaṃ karissati,
vinessati tisso sikkhā sikkhāpessati. Parinibbāpessati tassa kilese
nibbāpessati.
@Footnote: 1 Sī. dhāritavārako  2 Ma. duddharāti  3 cha.Ma....payāti
@4 Sī. taṃ sundaraṃ. tathāhi tāvanimaggo puggalo jīvituṃ sakkoti yā sīsato pana kathaṃ
@jīvissati, nāsikaggā

---------------------------------------------------------------------------------------------
page104.
    Natthañño kocīti añño koci puggalo mocetuṃ samattho natthi. Sakena thāmenāti
attano ñāṇathāmena. Balenāti ñāṇabalena. Vīriyenāti ñāṇasampayuttacetasikavīriyena.
Purisaparakkamenāti paraṃ paraṃ ṭhānaṃ akkamanena mahantavīriyena.
    Nāhaṃ sahissāmīti ahaṃ na sahissāmi na sakkomi, na vāyamissāmīti vuttaṃ hoti.
Pamocanāyāti pamocetuṃ. Kathaṃkathinti sakaṅkhaṃ. Dhotakāti ālapanaṃ. Taresīti tareyyāsi.
               "attanāva kataṃ pāpaṃ    attanā saṅkilissati
               attanā akataṃ pāpaṃ     attanāva visujjhati
               suddhī asuddhi paccattaṃ    nāñño aññaṃ visodhaye"ti 1-
etthāyamattho:- yena attanā akusalakammaṃ kataṃ hoti, so catūsu apāyesu dukkhaṃ
anubhavanto attanāva saṅkilissati. Yena pana attanā akataṃ pāpaṃ, so sugatiñceva
agatiñca gacchanto attanāva visujjhati. Kusalakammasaṅkhātā suddhi akusalakammasaṅkhātā
ca asuddhi paccattaṃ kārakasattānaṃ attaniyeva vipaccati. Añño puggalo aññaṃ
puggalaṃ na visodhaye neva visodheti, na kilesetīti vuttaṃ hoti.
    Tiṭṭhateva nibbānanti amatamahānibbānaṃ tiṭṭhatiyeva. Nibbānagāmimaggoti
pubbabhāgavipassanāto paṭṭhāya ariyamaggo. Tiṭṭhāmahaṃ samādapetāti ahaṃ gaṇhāpetā
patiṭṭhāpetā patiṭṭhāmi. Evaṃ ovadiyamānā evaṃ anusāsiyamānāti mayā evaṃ
ovadiyamānā evaṃ anusāsiyamānā. Ettha uppanne vatthusmiṃ vadanto ovadati
nāma, anuppanne vatthusmiṃ anusāsanto "ayasopi te bhavissatī"tiādivasena anāgataṃ
dassento anusāsati nāma. Sammukhā vadantopi ovadati nāma, parammukhā dūtasāsanaṃ
vā pesento anusāsati nāma. Sakiṃ vadantopi ovadati nāma, punappunaṃ
vadanto anusāsati nāma. Ovadanto eva vā anusāsati nāma. Appekacceti
api ekacce, eketi attho. Accantaniṭṭhaṃ nibbānaṃ ārādhentīti khayavayasaṅkhātaṃ
@Footnote: 1 khu.dha. 25/165/46, abhi.ka. 37/743/435

---------------------------------------------------------------------------------------------
page105.
Antaṃ atītanti accantaṃ, accantañca taṃ sabbasaṅkhārānaṃ appavattiṭṭhānattā
niṭṭhañcāti accantaniṭṭhaṃ, ekantaniṭṭhanti 1- attho. Taṃ accantaniṭṭhaṃ nibbānaṃ
ārādhenti sampādenti. Nārādhentīti na sampādenti, na paṭilabhantīti attho. Ettha
kyāhanti etesu kiṃ ahaṃ, kiṃ karomīti attho. Maggakkhāyīti paṭipadāmaggakkhāyī.
Ācikkhatīti katheti. Attanā paṭipajjamānā muñceyyunti paṭipajjantā sayaṃ 2-
muñceyyuṃ.
    Atītaṃ upādāyāti atītaṃ paṭicca. Kathaṃ pure 3- apekkhaṃ karotīti kena pakārena
ikkhaṃ olokanaṃ karoti. Evarūpo 4- ahosinti dīgharassaaṇukathūlādivasena evaṃjātiko
evaṃrūpo abhaviṃ. Tattha nandiṃ samannānetīti tasmiṃ rūpārammaṇe taṇhaṃ sammā
ānayati upaneti. Vedanādīsupi eseva nayo.
    "iti me cakkhū"tiādayo vatthuārammaṇavasena taṇhuppattiṃ dassento āha.
Iti rūpāti 5- evaṃrūpā iti. Tattha chandarāgapaṭibaddhanti tesu cakkhurūpesu
dubbalasaṅkhāto chando ca balavasaṅkhāto rāgo ca, tena chandarāgena paṭibaddhaṃ allīnaṃ.
Viññāṇanti javanacittaṃ. Chandarāgapaṭibaddhattā viññāṇassāti tassa javanacittassa 6-
chandarāgena baddhabhāvā. Tadabhinandatīti taṃ ārammaṇaṃ taṇhāvasena abhinandati. 7-
Taṇhāvaseneva taṃ abhinandanto. 7-
    Yānissa tānīti yāni assa tāni. Pubbeti atīte. Saddhinti ekato.
Hasitalapitakīḷitānīti dantavidaṃsādihasitāni ca, vacībhedaṃ katvā lapitāni ca,
kāyakhiḍḍādikīḷitāni ca. Tadassādetīti taṃ assādayati assādaṃ vindati sādiyati. Taṃ
nikāmetīti taṃ nikāmayati paccāsiṃsati. Vittiṃ āpajjatīti tuṭṭhiṃ pāpuṇāti.
    Siyanti bhaveyyaṃ. Appaṭiladdhassa paṭilābhāyāti appattassa pāpuṇanatthāya.
Cittaṃ paṇidahatīti cittaṃ ṭhapeti. Cetaso paṇidhānapaccayāti cittassa ṭhapanakāraṇā.
@Footnote: 1 cha.Ma. ekantaniṭṭhaṃ, satataniṭṭhanti  2 cha.Ma. mayaṃ  3 Sī.,Ma. ayaṃ pāṭho na dissati
@4 cha.Ma. evaṃrūPo. evamuparipi  5 cha.Ma. rūpātīti  6 cha.Ma. javanaviññāṇassa  7-7 cha.Ma.
@ime pāṭhā na dissanti

---------------------------------------------------------------------------------------------
page106.
    Sīlena vāti pañcasīlādisīlena vā. Vattena vāti dhutaṅgasamādānena vā.
Tapena vāti vīriyasamādānena vā. Brahmacariyena vāti methunaviratiyā vā. Devo
vāti mahānubhāvo devarājā vā. Devaññataro vāti tesaṃ aññataro vā.
    Jappantāti guṇavasena kathentā. Pajappantāti pakārena kathentā.
Abhijappantāti visesena kathentā, upasaggavasena vā vaḍḍhitaṃ.
    [9] Evaṃ paṭhamagāthāya "dūre vivekā hi tathāvidho"ti sādhetvā dutiyagāthāya
ca tathāvidhānaṃ dhammataṃ āvikatvā idāni tesaṃ pāpakammakaraṇaṃ 1- āvikaronto
"kāmesu giddhā"ti gāthamāha.
    Tassattho:- te sattā kāmesu paribhogataṇhāya giddhā, pariyesanādimanuyuttattā
pasutā, sammohamāpannattā pamūḷhā, avagamanatāya macchariyatāya buddhādīnaṃ
vacanaṃ anādiyanatāya 2- ca avadāniyā, kāyavisamādimhi visame niviṭṭhā,
antakāle maraṇadukkhūpanītā, "kiṃsu bhavissāma ito cutāse"ti paridevayantīti.
    Giddhāti kāmarāgena giddhā. Gadhitāti saṅkapparāgena paccāsiṃsamānā hutvā
gadhitā. Mucchitāti kāmataṇhāya mucchāparetā. Ajjhopannāti kāmanandiyā
adhiopannā 3- ajjhotthaṭā. Laggāti kāmasinehena allīnā. Laggitāti kāmapariḷāhena
ekībhūtā. Palibuddhāti kāmasaññāya āvaṭṭitā. Atha vā "diṭṭhidassane giddhā.
Abhiṇhadassane gadhitā. Saṃsaggakiriyasmiṃ mucchitā. Vissāsakiriyasmiṃ ajjhopannā.
Sinehavalañjasmiṃ laggā. Dvayandvayasamāpattimhi laggitā. Aparāparaṃ amuñcamānā
hutvāva palibuddhā"ti evameke vaṇṇayanti.
    Esantīti paccāsiṃsanti. Gavesantīti maggayanti. Pariyesantīti sabbākārena
icchanti patthenti. Atha vā diṭṭhārammaṇe subhāsubhaṃ atthi, natthīti esanti.
@Footnote: 1 Sī. pāpakāraṇaṃ, Ma. pāpakaṃ maraṇaṃ, cha. pāpakaraṇaṃ  2 cha.Ma. anādiyatāya  3 cha.Ma.
@adhiosannā

---------------------------------------------------------------------------------------------
page107.
Subhāsubhārammaṇe paccakkhaṃ katvā valañjanatthāya piyaṃ karontā gavesanti. Cittavasena
esanti. Saṃyogavasena 1- gavesanti. Karaṇavasena pariyesanti. Te duvidhe kāme paṭicca
otaritvā carantīti taccaritā. Teva kāme bahulaṃ yebhuyyena vaḍḍhenti pavattayantīti
tabbahulā. Teva kāme garukatvā dahantīti 2- taggarukā. Tesu kāmesu ninnā namitā
hutvā vasantīti tanninnā. Tesu kāmesu bhattimā 3- hutvā vasantīti tappoṇā.
Tesu kāmesu avalambitā hutvā tesuyeva namitā vasantīti tappabbhāRā. Tesu
kāmesu avattharitvā mucchāparetappasaṅgā hutvā carantīti 4- tadadhimuttā. Teva kāme
adhipatiṃ jeṭṭhaṃ katvā carantīti 5- tadādhipateyyā. Atha vā "ārammaṇassa iṭṭhabhāvena
taccaritā. Ārammaṇassa kantabhāvena tabbahulā. Ārammaṇassa manāpabhāvena
taggarukā. Ārammaṇassa piyabhāvena tanninnā. Ārammaṇassa kāmūpasañhitabhāvena
tappoṇā. Ārammaṇassa rajanīyabhāvena tappabbhāRā. Ārammaṇassa mucchanīyabhāvena
tadadhimuttā. Ārammaṇassa bandhanīyabhāvena tadādhipateyyā"ti evameke vaṇṇayanti.
    Rūpe pariyesantītiādīsu pariyesantīti aladdhassa lābhāya esanavasena.
Paṭilabhantīti hatthagatavasena. Paribhuñjantīti valañjanavasena vuttanti ñātabbaṃ. Kalahaṃ
vivādaṃ karotīti kalahakārako. Tasmiṃ niyuttoti kalahappasuto. Kammakārakādīsupi eseva
nayo. Gocare carantoti vesiyādigocare, satipaṭṭhānādigocare vā caramāno. Tesu
niyutto gocarappasuto. Ārammaṇūpanijjhānavasena jhānaṃ assa atthīti jhāyī. Tasmiṃ
niyutto jhānappasuto.
    Avagacchantīti apāyaṃ gacchanti. Maccharinoti sakasampattinigūhino. 6- Vacananti
kathanaṃ. Byapathanti vākyapathaṃ. Desananti vissajjanovādaṃ. Anusiṭṭhinti anusāsaniṃ. Na
ādiyantīti na gaṇhanti na garukaronti. "na allīyantī"tipi pāṭho, 7- soyeva attho.
@Footnote: 1 cha.Ma. payogavasena  2 cha.Ma. rahantīti  3 Ma. gattimā, cha. sanninnā  4 cha.Ma. vadantīti
@5 Ma. vadantīti, cha. vasantīti  6 cha.Ma. sakasampattiṃ niguhantā  7 cha.Ma. na
@paṭissantīti vā pāṭho

---------------------------------------------------------------------------------------------
page108.
Vatthuto 1- macchariyadassanatthaṃ "pañca macchariyāni āvāsamacchariyan"tiādi vuttaṃ.
Tattha āvāse macchariyaṃ āvāsamacchariyaṃ. Sesapadesupi eseva nayo.
    Āvāso nāma sakalārāmopi pariveṇampi ekovarakopi rattiṭṭhānādīnipi. Yattha 2-
sukhaṃ vasanti, paccaye labhanti. 3- Eso āvāsoti veditabbo. 3- Eko bhikkhu
vattasampannasseva pesalassa bhikkhuno tattha āgamanaṃ na icchati, āgatopi "khippaṃ
gacchatū"ti cinteti, idaṃ āvāsamacchariyaṃ nāma. Bhaṇḍanakārakādīnaṃ pana tattha vāsaṃ
anicchato āvāsamacchariyaṃ nāma na hoti.
    Kulanti upaṭṭhākakulampi ñātikulampi. Tattha aññassa upasaṅkamanaṃ anicchato
kulamacchariyaṃ hoti. Pāpapuggalassa pana upasaṅkamanaṃ anicchatopi macchariyaṃ nāma na
hoti. So hi tesaṃ pasādabhedāya paṭipajjati. Pasādaṃ rakkhituṃ samatthasseva pana
bhikkhuno tattha upasaṅkamanaṃ anicchato macchariyaṃ nāma hoti.
    Lābhoti catupaccayalābhova. Taṃ aññasmiṃ sīlavante labhanteyeva "mā labhatū"ti
cintentassa lābhamacchariyaṃ hoti. Yo pana saddhādeyyaṃ vinipāteti,
aparibhogadupparibhogādivasena vināseti, pūtibhāvaṃ gacchantampi aññassa na deti, taṃ
disvā "sace imaṃ esa na labheyya, añño sīlavā labheyya, paribhogaṃ gaccheyyā"ti
cintentassa macchariyaṃ nāma natthi.
    Vaṇṇo nāma sarīravaṇṇopi guṇavaṇṇopi. Tattha sarīravaṇṇamaccharī "paro
pāsādiko rūpavā"ti vutte taṃ na kathetukāmo hoti. Guṇavaṇṇamaccharī parassa
sīlena dhutaṅgena paṭipadāya ācārena vaṇṇaṃ na kathetukāmo hoti.
    Dhammoti pariyattidhammo ca paṭivedhadhammo ca. Tattha ariyasāvakā paṭivedhadhammaṃ
na maccharāyanti, attanā paṭividdhadhamme sadevakassa lokassa paṭivedhaṃ icchanti.
@Footnote: 1 Sī. atthato  2 cha.Ma. tesu vasantā  3-3 cha.Ma. ime pāṭhā na dissanti

---------------------------------------------------------------------------------------------
page109.
Tampana paṭivedhaṃ "pare jānantū"ti icchanti, 1- tantidhammeyeva pana dhammamacchariyaṃ nāma
hoti. Tena samannāgato puggalo yaṃ guḷhaṃ ganthaṃ vā kathāmaggaṃ vā jānāti,
taṃ aññe na jānāpetukāmo hoti. Yo pana puggalaṃ upaparikkhitvā dhammānuggahena
dhammaṃ vā upaparikkhitvā puggalānuggahena na deti, ayaṃ dhammamaccharī nāma na
hoti. Tattha ekacco puggalo lobho hoti, kālena samaṇo hoti, kālena brāhmaṇo,
kālena nigaṇṭho. Yo hi bhikkhu "ayaṃ puggalo paveṇiāgataṃ tantiṃ saṇhaṃ sukhumaṃ
dhammantaraṃ bhinditvā āluḷessatī"ti na deti, ayaṃ puggalaṃ upaparikkhitvā
dhammānuggahena na deti nāma. Yo pana "ayaṃ dhammo saṇho sukhumo, sacāyaṃ puggalo
gaṇhissati, aññaṃ byākaritvā attānaṃ āvikatvā nassissatī"ti na deti, ayaṃ
dhammaṃ upaparikkhitvā puggalānuggahena na deti nāma. Yo pana "sacāyaṃ imaṃ
dhammaṃ gaṇhissati, amhākaṃ samayaṃ bhindituṃ samattho bhavissatī"ti na deti, ayaṃ
dhammamaccharīyeva nāma. 2-
    Imesu pañcasu macchariyesu āvāsamacchariyena tāva yakkho vā peto vā
hutvā tasseva āvāsassa saṅkāraṃ sīsena ukkhipitvā vicarati. Kulamacchariyena tasmiṃ
kale aññesaṃ dānamānanādīni karonte disvā "bhinnaṃ vatidaṃ kulaṃ mamā"ti cintayato
lohitampi mukhato uggacchati, kucchivirecanampi hoti, antānipi khaṇḍākhaṇḍāni
hutvā nikkhamanti. Lābhamacchariyena saṃghassa vā gaṇassa vā santake lābhe maccharāyitvā
puggalikaparibhogaṃ viya paribhuñjitvā yakkho vā peto vā mahāajagaro vā hutvā
nibbattati. Sarīravaṇṇaguṇavaṇṇamaccharena pana pariyattidhammamacchariyena ca attanova
vaṇṇaṃ vaṇṇeti, paresaṃ na vaṇṇeti 3- "kiṃ vaṇṇo eso"ti taṃ taṃ dosaṃ vadanto
pariyattiñca 4- kassaci kiñci adento dubbaṇṇo ceva eḷamūgo ca hoti.
@Footnote: 1 Sī.,Ma. pare na jānantūti na icchanti  2 cha.Ma. dhammamaccharī nāma hoti
@3 cha.Ma. paresaṃ vaṇṇe  4 cha.Ma. pariyattidhammañca

---------------------------------------------------------------------------------------------
page110.
    Api ca āvāsamacchariyena lohagehe paccati, kulamacchariyena appalābho hoti,
lābhamacchariyena gūthaniraye nibbattati, vaṇṇamacchariyena bhave 1- nibbattassa vaṇṇo
nāma na hoti, dhammamacchariyena kukkuḷaniraye nibbattati. 2-
    Maccharāyanakavasena macchariyaṃ. Maccharāyanākāro maccharāyanā. Maccherena ayitassa
maccherasamaṅgino bhāvo maccharāyitattaṃ. "mayhameva hontu, mā aññassā"ti sabbāpi
attano sampattiyo byāpetuṃ na icchatīti viviccho, vivicchassa bhāvo vevicchaṃ,
mudumacchariyassetaṃ nāmaṃ. Kadariyo vuccati anādaro, tassa bhāvo kadariyaṃ,
thaddhamacchariyassetaṃ nāmaṃ. Tena hi samannāgato puggalo parampi paresaṃ dadamānaṃ
nivāreti. Vuttampi cetaṃ:-
               "kadariyo pāpasaṅkappo  micchādiṭṭhianādaro
               dadamānaṃ nivāreti      yācamānāna bhojanan"ti. 3-
    Yācake disvā kaṭukabhāvena cittaṃ añcati saṅkocetīti kaṭukañcuko, tassa bhāvo
kaṭukañcukatā. 4- Aparo nayo:- kaṭukaṃ 5- vuccati kaṭacchuggāho. Samatittikapuṇṇāya
hi ukkhaliyā bhattaṃ gaṇhanto sabbato bhāgena saṅkuṭikena 6- bhattakaṭacchunā 7-
gaṇhāti pūretvā gahetuṃ na sakkoti, evaṃ maccharipuggalassa cittaṃ saṅkucati, tasmiṃ
saṅkucite kāyopissa 8- tatheva saṅkucati paṭikuṭati paṭinivaṭṭati na sampasārīyatīti
maccheraṃ "kaṭukañcukatā"ti vuttaṃ.
    Aggahitattaṃ cittassāti paresaṃ upakārakaraṇe dānādinā ākārena yathā
na sampasārīyati, evaṃ āvaritvā gahitabhāvo cittassa. Yasmā pana maccharī puggalo
attano santakaṃ paresaṃ adātukāmo hoti, parasantakaṃ gaṇhitukāmo. Tasmā "idaṃ
@Footnote: 1 cha.Ma. bhave bhave  2 cha.Ma. nibbattatīti  3 saṃ.sa. 15/132/115  4 ka. kaṭukañcakatā
@5 cha.Ma. kaṭukañcukatā  6 Sī. saṅkucitena, cha.Ma. saṅkuṭitena  7 cha.Ma. aggakaṭacchunā
@8 cha.Ma. kāyopi

---------------------------------------------------------------------------------------------
page111.
Macchariyaṃ mayhameva hotu, mā aññassā"ti pavattivasenassa attasampattinigūhanalakkhaṇatā,
parasampattiggahaṇalakkhaṇatā ca veditabbā.
    Khandhamacchariyampi macchariyanti attano pañcakkhandhasaṅkhātaṃ upapattibhavaṃ aññehi
asādhāraṇaṃ "macchariyaṃ mayhameva hotu, mā aññassā"ti pavattaṃ macchariyaṃ khandhamacchariyaṃ
nāma. Dhātuāyatanamacchariyesupi eseva nayo. Gāhoti gāhanicchayavasena gahaṇaṃ.
Avadaññutāyāti sabbaññubuddhānampi kathitaṃ ajānanabhāvena. Yācakānaṃ adadamāno
hi tehi kathitaṃ na jānāti nāma. Janā pamattāti sativippavāsā janā. Vacananti saṅkhepakathanaṃ.
Byapathanti 1- vitthāravacanaṃ. Desananti upamaṃ dassetvā atthasandassanavacanaṃ.
Anusiṭṭhinti punappunaṃ sallakkhāpanavacanaṃ. 2- Atha vā dassetvā kathanaṃ vacanaṃ nāma.
Gaṇhāpetvā kathanaṃ byapathaṃ nāma. Atthaṃ dassetvā 3- kathanaṃ desanaṃ nāma. Padato
dassetvā 4- kathanaṃ anusiṭṭhi nāma. 5- Atha vā parittāsadukkhaṃ 6-  nāsetvā kathanaṃ
vacanaṃ nāma. Pariḷāhadukkhaṃ nāsetvā kathanaṃ byapathaṃ nāma. Apāyadukkhaṃ nāsetvā kathanaṃ
desanaṃ nāma. Bhavadukkhaṃ nāsetvā kathanaṃ anusiṭṭhi nāma. Atha vā dukkhasaccapariññā-
paṭivedhayuttaṃ vacanaṃ. Samudayasaccapahānapaṭivedhayuttaṃ byapathaṃ. Nirodhasaccasacchikiriya-
paṭivedhayuttaṃ desanaṃ. Maggasaccabhāvanāpaṭivedhayuttaṃ anusiṭṭhīti evamādinā nayena eke
vaṇṇayanti.
    Na sussusantīti na suṇanti. Na sotaṃ odahantīti savanatthaṃ kaṇṇasotaṃ
na ṭhapenti. Na aññā cittaṃ upaṭṭhapentīti jānanatthaṃ cittaṃ na patiṭṭhapenti.
Anassavāti ovādaṃ asuṇamānā. Avacanakarāti suṇamānāpi vacanaṃ na karontīti
avacanakaRā. Paṭilomavuttinoti paṭāṇī 7- hutvā pavattanakā. Aññeneva mukhaṃ karontīti
karontāpi mukhaṃ na dentīti attho.
@Footnote: 1 cha.Ma. byappathanti. evamuparipi  2 cha.Ma. saṃlakkhāpanavacanaṃ  3 cha.Ma. tosetvā  4 cha.Ma.
@padassetvā  5 Sī. tosetvā kathanaṃ desanaṃ nāma  6 cha.Ma. paritāpadukkhaṃ  7 Sī.
@paṭilomāni

---------------------------------------------------------------------------------------------
page112.
    Visameti kāyasucaritādisammatassa samassa paṭipakkhattā visamaṃ, tasmiṃ visame.
Niviṭṭhāti paviṭṭhā  dunnīhaRā. Kāyakammeti kāyato pavatte, kāyena vā pavatte
kāyakamme. Vacīkammādīsupi eseva nayo.
    Tattha kāyakammavacīkammamanokammāni duccaritavasena vibhattāti ñātabbaṃ. Ayaṃ tāvettha
sādhāraṇapadavaṇṇanā, asādhāraṇesu pana pāṇassa atipāto pāṇātipāto, pāṇavadho pāṇaghātoti
vuttaṃ hoti. Pāṇoti cettha vohārato satto, paramatthato jīvitindriyaṃ. Tasmiṃ
pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ
aññataradvārappavattā vadhakacetanā pāṇātipāto. So guṇavirahitesu tiracchānagatādīsu
pāṇesu khuddake pāṇe appasāvajjo, mahāsarīre mahāsāvajjo. Kasmā? payogamahantatāya.
Payogasamattepi vatthumahantatāya. Guṇavantesu manussādīsu appaguṇe pāṇe appasāvajjo,
mahāguṇe mahāsāvajjo. Sarīraguṇānaṃ pana samabhāve sati kilesānaṃ upakkamānañca mudutāya
appasāvajjo, tibbatāya mahāsāvajjoti veditabbo.
    Tassa pañca sambhārā honti:- pāṇo pāṇasaññitā vadhakacittaṃ upakkamo
tena maraṇanti. Chappayogā:- sāhatthiko āṇattiko nissaggiyo thāvaro vijjāmayo
iddhimayoti. Imasmiṃ panatthe vitthāriyamāne atipapañco hoti, tasmā naṃ na
vitthāressāma. Aññañca evarūpaṃ, atthikehi pana samantapāsādikaṃ vinayaṭṭhakathaṃ 1-
oloketvā gahetabbaṃ.
    Adinnassa ādānaṃ adinnādānaṃ, parassa haraṇaṃ theyyaṃ corikāti vuttaṃ hoti. Tattha
adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo
ca hoti, tasmiṃ pana 2- parapariggahite parapariggahitasaññino tadādāyakaupakkamasamuṭṭhāpikā
theyyacetanā adinnādānaṃ. Taṃ hīne parasantake vatthusmiṃ
@Footnote: 1 dī.A. 1/68  2 tasmiṃ (dī.A. 1/69)

---------------------------------------------------------------------------------------------
page113.
Appasāvajjaṃ, paṇīte mahāsāvajjaṃ. Kasmā? vatthupaṇītatāya. Vatthusamatte sati
guṇādhikānaṃ santake vatthusmiṃ mahāsāvajjaṃ. Taṃ taṃ guṇādhikaṃ upādāya tato tato
hīnaguṇassa santake vatthusmiṃ appasāvajjaṃ.
    Tassa pañca sambhārā honti:- parapariggahitaṃ parapariggahitasaññitā theyyacittaṃ
upakkamo tena haraṇanti. Chappayogā sāhatthikādayova. Te ca kho yathānurūpaṃ
theyyāvahāro pasayhāvahāro paṭicchannāvahāro parikappāvahāro kusāvahāroti
imesaṃ pañcannaṃ avahārānaṃ vasena pavattāti 1- ayamettha saṅkhepo, vitthāro pana
samantapāsādikāyaṃ vutto.
    Kāmesumicchācāroti ettha pana kāmesūti methunasamācāresu. Micchācāroti
ekantanindito lāmakācāro. Lakkhaṇato pana asaddhammasevanādhippāyena kāyadvārappavattā
agamanīyaṭṭhānavītikkamacetanā kāmesumicchācāro.
    Tattha agamanīyaṭṭhānaṃ nāma purisānaṃ tāva māturakkhitā piturakkhitā mātāpiturakkhitā
bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā
saparidaṇḍāti māturakkhitādayo dasa, dhanakkītā chandavāsinī bhogavāsinī paṭavāsinī
odapattakinī obhaṭacumbaṭā 2- dāsī ca bhariyā ca kammakārī ca bhariyā ca dhajāhaṭā
muhuttikāti imā dhanakkītādayo dasāti vīsati itthiyo. Itthīsu pana dvinnaṃ
sārakkhasaparidaṇḍānaṃ dasannañca dhanakkītādīnanti dvādasannaṃ itthīnaṃ aññe purisā,
idaṃ agamanīyaṭṭhānaṃ nāma.
    So panesa micchācāro sīlādiguṇarahite agamanīyaṭṭhāne appasāvajjo,
sīlādīguṇasampanne mahāsāvajjo. Tassa cattāro sambhārā:- agamanīyavatthu tasmiṃ
sevanacittaṃ sevanappayogo maggena maggapaṭipatti adhivāsananti. Eko payogo
sāhatthiko eva.
@Footnote: 1 cha.Ma. pavattanti  2 cha.Ma. obhatacumbaṭakā

---------------------------------------------------------------------------------------------
page114.
    Musāti visaṃvādanapurekkhārassa atthabhañjanako vacīpayogo kāyappayogo vā.
Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.
Aparo nayo:- musāti abhūtamatacchaṃ vatthu. Vādoti tassa bhūtato tacchato viññāpanaṃ.
Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā
musāvādo. So yamatthaṃ bhañjati, tassa appatāya appasāvajjo, mahantatāya mahāsāvajjo.
Api ca gahaṭṭhānaṃ attano santakaṃ adātukāmatāya "natthī"tiādinayappavatto
appasāvajjo, sakkhinā hutvā atthabhañjanatthaṃ vutto mahāsāvajjo. Pabbajitānaṃ
appakampi telaṃ vā sappiṃ vā labhitvā hassādhippāyena 1- "ajja gāme telaṃ nadī
maññe sandatī"ti pūraṇakathānayena pavatto appasāvajjo, adiṭṭhaṃyeva pana diṭṭhantiādinā
nayena vadantānaṃ mahāsāvajjo.
    Tassa cattāro sambhārā honti:- atathaṃ vatthu visaṃvādanacittaṃ tajjo vāyāmo
parassa tadatthavijānananti. Eko payogo sāhatthikova. So ca kāyena vā
kāyapaṭibaddhena vā vācāya vā paravisaṃvādakakiriyākaraṇe daṭṭhabbo. Tāya ce kiriyāya
paro tamatthaṃ jānāti, ayaṃ kiriyāsamuṭṭhāpakacetanākkhaṇeyeva 2- musāvādakammunā bajjhati.
    Pisuṇāvācātiādīsu 3- yāya vācāya yassa taṃ vācaṃ bhāsati, tassa hadaye attano
piyabhāvaṃ parassa ca pesuññabhāvaṃ 4- karoti, sā pisuṇāvācā. Yāya pana attānampi
parampi pharusaṃ karoti, yā vācā sayampi pharusā neva kaṇṇasukhā na hadayasukhā, 5-
ayaṃ pharusavācā. 6- Yena samphaṃ palapati niratthakaṃ, so samphappalāPo. Tesaṃ mūlabhūtāpi
cetanā pisuṇavācādināmameva labhati, sā eva idha adhippetāti.
    Tattha saṅkiliṭṭhacittassa paresaṃ vā bhedāya attano piyakamyatāya vā
kāyavacīpayogasamuṭṭhāpikā cetanā pisuṇāvācā. Sā yassa bhedaṃ karoti, tassa appaguṇatāya
appasāvajjā, mahāguṇatāya mahāsāvajjā.
@Footnote: 1 cha.Ma. hasādhippāyena  2 cha.Ma. kiriyasamuṭṭhāpikā cetanākkhaṇeyeva  3 cha.Ma. pisuṇavācā.
@evamuparipi  4 Sī. piyasuññabhāvaṃ, cha.Ma. suññabhāvaṃ  5 cha.Ma. hadayaṅgamā  6 Sī. pharusā
@vācā. evamuparipi

---------------------------------------------------------------------------------------------
page115.
    Tassā cattāro sambhārā honti:- bhinditabbo paro "iti ime nānā
bhavissanti vinā bhavissantī"ti bhedapurekkhāratā vā, "iti ahaṃ piyo bhavissāmi
vissāsiko"ti piyakamyatā vā, tajjo vāyāmo, tassa tadatthavijānananti.
    Parassa mammacchedakakāyavacīpayogasamuṭṭhāpikā ekantapharusacetanā pharusavācā.
Mammacchedakopi payogo cittasaṇhatāya pharusavācā na hoti. Mātāpitaro hi kadāci
puttake evampi vadanti "corā vo khaṇḍākhaṇḍikaṃ 1- karontū"ti, uppalapattampi
ca nesaṃ upari patantaṃ na icchanti. Ācariyupajjhāyā ca kadāci nissitake evaṃ
vadanti "kiṃ ime ahirikā anottappino caranti, niddhamatha ne"ti. Atha ca nesaṃ
āgamādhigamasampattiṃ icchanti. Yathā ca cittasaṇhatāya pharusavācā na hoti, evaṃ
vacanasaṇhatāya apharusavācāpi na hoti. Na hi mārāpetukāmassa "imaṃ sukhaṃ sayāpethā"ti
vacanaṃ apharusavācā hoti, cittapharusatāya panesā pharusavācāva, sā yaṃ sandhāya
pavattitā. Tassa appaguṇatāya appasāvajjā, mahāguṇatāya mahāsāvajjā. Tassā
tayo sambhārā:- akkositabbo paro kupitacittaṃ akkosananti.
    Anatthaviññāpikā kāyavacīpayogasamuṭṭhāpikā akusalacetanā samphappalāPo. 2-
Samphaṃ niratthakaṃ palapati etenāti katvā. 2- So āsevanamandatāya appasāvajjo,
āsevanamahantatāya mahāsāvajjo. Tassa dve sambhārā honti:- bhāratayuddhasītāharaṇādi-
niratthakakathāpurekkhāratā tathārūpīkathākathanañcāti.
    Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.
Sā "aho vata idaṃ mamassā"ti evaṃ parabhaṇḍābhijjhāyanalakkhaṇā. Adinnādānaṃ
viya appasāvajjā mahāsāvajjā ca. Tassā dve sambhārā honti:- parabhaṇḍaṃ
attano pariṇāmanañca. 3- Parabhaṇḍavatthuke hi lobhe uppannepi na tāva kammapathabhedo
hoti, yāva "aho vatidaṃ mamassā"ti attano na pariṇāmeti.
@Footnote: 1 khaṇḍākhaṇḍaṃ (dī.A. 1/73)  2-2 cha.Ma. ime pāṭhā na dissanti  3 cha.Ma.
@pariṇāmanañcāti

---------------------------------------------------------------------------------------------
page116.
    Hitasukhaṃ byāpādayatīti byāpādo, so paravināsāya manopadosalakkhaṇo. Pharusavācā
viya appasāvajjo mahāsāvajjo ca. Tassa dve sambhārā honti:- parasatto ca tassa
ca vināsacintā. 1- Parasattavatthuke hi kodhe uppannepi na tāva kammapathabhedo
hoti, yāva "aho vatāyaṃ ucchijjeyya vinasseyyā"ti tassa vināsaṃ na cinteti.
    Yathābhuccaggahaṇābhāvena micchā passatīti micchādiṭṭhi. Sā "natthi
dinnan"tiādinā nayena viparītadassanalakkhaṇā. Samphappalāpo viya appasāvajjā
mahāsāvajjā ca.
    Saññī. Asaññī. Nevasaññīnāsaññī bhavissāmāti rūpādivasena kaṅkhanti. Bhavissāma nu
kho mayantiādinā attānaṃ kaṅkhanti. Tattha bhavissāma nu kho. Na nu kho bhavissāmāti
tassa sassatākārañca ucchedākārañca nissāya anāgate attānaṃ vijjamānatañca
avijjamānatañca kaṅkhanti. Kiṃ nu kho bhavissāmāti jātiliṅgupapattiyo nissāya
"khattiyā nu kho bhavissāma. Brāhmaṇavessasuddagahaṭṭhapabbajitadevamanussānaṃ
aññatarā"ti kaṅkhanti. Kathaṃ nu kho bhavissāmāti saṇṭhānākāraṃ nissāya
"dīghā nu kho bhavissāma. Rassaodātakaṇhapamāṇikaappamāṇikādīnaṃ aññatarā"ti
kaṅkhanti. Keci pana "issaranimmānādīni nissāya `kena nu kho kāraṇena bhavissāmā'ti
hetuto kaṅkhantī"ti vadanti. Kiṃ hutvā kiṃ bhavissāma nu kho mayanti jātiādīni
nissāya "khattiyā hutvā nu kho brāhmaṇā bhavissāma .pe. Devā hutvā
manussā"ti attano paramparaṃ kaṅkhanti. Sabbattheva pana addhānanti kālādhivacanametaṃ.
    [10] Yasmā etadeva tasmā hi sikkhetha .pe. Āhu dhīrāti. Tattha sikkhethāti
tisso sikkhā āvajjeyya. Idhevāti imasmiṃyeva sāsane. Tattha ca sikkhitabbāti
sikkhā. Tissoti gaṇanaparicchedo. Adhisīlasikkhāti adhikaṃ uttamaṃ sīlanti adhisīlaṃ,
adhisīlañca taṃ sikkhātabbato 2- sikkhā cāti adhisīlasikkhā. Eseva nayo
adhicittapaññāsu. 3-
@Footnote: 1 cha.Ma. vināsacintāti  2 cha.Ma. sikkhitabbaṭṭhena  3 cha.Ma. esa nayo
@adhicittaadhipaññāsikkhāsu

---------------------------------------------------------------------------------------------
page117.
    Katamaṃ panettha sīlaṃ, katamaṃ adhisīlaṃ, katamaṃ cittaṃ, katamaṃ adhicittaṃ, katamā
paññā, katamā adhipaññāti? vuccate:- pañcaṅgadasaṅgasīlaṃ tāva sīlameva. Taṃ
hi buddhe uppannepi anuppannepi loke pavattati. Uppanne buddhe tasmiṃ sīle
buddhāpi sāvakāpi mahājanaṃ samādapenti, anuppanne buddhe paccekabuddhā ca
kammavādino dhammikasamaṇabrāhmaṇā ca cakkavatti ca mahārājā 1- mahābodhisattā
ca samādapenti, sāmampi paṇḍitā samaṇabrāhmaṇā samādiyanti. Te taṃ kusaladhammaṃ
paripūretvā devesu ca manussesu ca sampattiṃ anubhonti.
    Pātimokkhasaṃvarasīlaṃ pana "adhisīlan"ti vuccati. Taṃ hi sūriyo viya pajjotānaṃ
sineru viya pabbatānaṃ sabbalokiyasīlānaṃ adhikañceva uttamañca, buddhuppāde eva
pavattati, na vinā buddhuppādā. Na hi taṃ paññattiṃ uddharitvā añño satto
ṭhapetuṃ sakkoti. Buddhā eva pana sabbaso kāyavacīdvāraajjhācārasotaṃ chinditvā
tassa tassa vītikkamassa anucchavikaṃ taṃ sīlasaṃvaraṃ paññapentīti. Pātimokkhasaṃvaratopi
ca maggaphalasampayuttameva sīlaṃ adhisīlaṃ.
    Kāmāvacarāni pana aṭṭhakusalacittāni lokiyāni aṭṭhasamāpatticittāni ca ekajjhaṃ
katvā cittamevāti veditabbāni. Buddhuppādānuppāde cassa pavatti, samādapanaṃ
samādānañca sīle vuttanayeneva veditabbaṃ.
    Vipassanāpādakaṃ aṭṭhasamāpatticittaṃ pana "adhicittan"ti vuccati. Taṃ hi adhisīlaṃ
viya sīlānaṃ, sabbalokiyacittānaṃ adhikañceva uttamañca, buddhuppāde eva ca hoti,
na vinā buddhuppādā. Tatopi ca maggaphalacittameva adhicittaṃ.
    "atthi dinnaṃ atthi yiṭṭhan"tiādinayappavattaṃ 2- pana kammassakatāñāṇaṃ paññā.
Sā hi buddhe uppannepi anuppannepi loke pavattati. Uppanne buddhe tassā
@Footnote: 1 cha.Ma. mahārājāno. evamuparipi  2 Ma.Ma. 13/94/70-71

---------------------------------------------------------------------------------------------
page118.
Paññāya buddhāpi sāvakāpi mahājanaṃ samādapenti, anuppanne buddhe paccekabuddhā
ca kammavādino ca dhammikasamaṇabrāhmaṇā ca cakkavatti ca mahārājā mahābodhisattā
ca samādapenti, sāmampi paṇḍitā sattā samādiyanti. Tathā hi aṅkuro dasavassasahassāni
mahādānaṃ adāsi. Velāmo vessantaro aññe ca bahū paṇḍitamanussā mahādānāni
adaṃsu. Te taṃ kusaladhammaṃ paripūretvā devesu ca manussesu ca sampattiṃ anubhaviṃsu.
    Tilakkhaṇākāraparicchedakaṃ pana vipassanāñāṇaṃ "adhipaññā"ti vuccati. Sā
hi adhisīlaadhicittāni viya sīlacittānaṃ, sabbalokiyapaññānaṃ adhikā ceva uttamā
ca, na ca vinā buddhuppādā loke pavattati. Tatopi ca maggaphalapaññāva adhipaññā.
    Idāni ekekaṃ dassento "katamā adhisīlasikkhā:- idha bhikkhu sīlavā hoti,
pātimokkhasaṃvarasaṃvuto viharatītiādimāha. Idhāti vacanaṃ pubbabhāgakaraṇīyasampadāya
sampannassa sabbappakārasīlaparipūrakassa puggalassa sannissayabhūtasāsanaparidīpanaṃ,
aññasāsanassa ca tathābhāvapaṭisedhanaṃ. Vuttañhetaṃ "idheva bhikkhave samaṇo .pe. Suññā
parappavādā samaṇebhi aññehī"ti. 1- Bhikkhūti tassa sīlassa paripūrakassa puggalassa
paridīpanaṃ. Pātimokkhasaṃvarasaṃvutoti idamassa pātimokkhasaṃvare patiṭṭhitabhāvaparidīpanaṃ.
Viharatīti idamassa tadanurūpavihārasamaṅgībhāvaparidīpanaṃ. Ācāragocarasampannoti idamassa
pātimokkhasaṃvarassa upakārakadhammaparidīpanaṃ. Aṇumattesu vajjesu bhayadassāvīti idamassa
pātimokkhato acavanadhammatāparidīpanaṃ. Samādāyāti idamassa sikkhāpadānaṃ anavasesato
ādānaparidīpanaṃ. Sikkhatīti idamassa sikkhāya samaṅgībhāvaparidīpanaṃ. Sikkhāpadesūti
idamassa sikkhitabbadhammaparidīpanaṃ.
    Tattha bhikkhūti saṃsāre bhayaṃ ikkhatīti bhikkhu. Sīlamassa atthīti sīlavā. Kiṃ
ettha sīlanti sīlanaṭṭhena sīlaṃ. Kimidaṃ sīlanaṃ nāma? samādānaṃ 2- vā, kāyakammādīnaṃ
susīlyavasena avippakiṇṇatāti attho. Upadhāraṇaṃ vā, kusalānaṃ dhammānaṃ patiṭṭhāvasena
@Footnote: 1 Ma.mū. 12/139/98  2 cha.Ma. samādhānaṃ

---------------------------------------------------------------------------------------------
page119.
Ādhārabhāvoti attho. Etadeva hi ettha atthadvayaṃ saddalakkhaṇavidū anujānanti.
Aññe pana "adhisevanaṭṭhena ācāraṭṭhena sīlanaṭṭhena siraṭṭhena sītalaṭṭhena sivaṭṭhena
sīlan"ti vaṇṇayanti.
               Sīlanaṃ lakkhaṇaṃ tassa      bhinnassāpi anekadhā
               sanidassanattaṃ rūpassa     yathā bhinnassanekadhā.
    Yathā hi nīlapītādibhedena anekadhā bhinnassāpi rūpāyatanassa sanidassanattaṃ
lakkhaṇaṃ nīlādibhedena bhinnassāpi sanidassanabhāvānatikkamanato. Tathā sīlassa
cetanādibhedena anekadhā bhinnassāpi yadetaṃ kāyakammādīnaṃ samādānavasena, 1-
kusalānañca dhammānaṃ patiṭṭhāvasena vuttaṃ sīlanaṃ, tadeva lakkhaṇaṃ cetanādibhedena
bhinnassāpi samādānapatiṭṭhābhāvānatikkamanato. 2- Evaṃ lakkhaṇassa panassa:-
               dussīlyaviddhaṃsanatā      anavajjaguṇo tathā
               kiccasampattiatthena     raso nāma pavuccati.
    Tasmā idaṃ sīlaṃ nāma kiccaṭṭhena rasena pana 3- dussīlyaviddhaṃsanarasaṃ,
sampattiatthena rasena anavajjaguṇarasanti 4- veditabbaṃ.
               Soceyyapaccupaṭṭhānaṃ    tayidaṃ tassa viññubhi
               ottappañca hirī ceva   padaṭṭhānanti vaṇṇitaṃ.
    Tañhidaṃ sīlaṃ "kāyasocyeyaṃ vacīsoceyyaṃ manosoceyyan"ti evaṃ
vuttasoceyyapaccupaṭṭhānaṃ, soceyyabhāvena paccupaṭṭhāti gaṇanabhāvaṃ gacchati.
Hirottappañca pana tassa viññūhi padaṭṭhānanti vaṇṇitaṃ, āsannakāraṇanti attho.
Hirottappe hi sati sīlaṃ uppajjati ceva tiṭṭhati ca, asati neva uppajjati ceva na
tiṭṭhati
@Footnote: 1 cha.Ma. samādhānavasena  2 cha.Ma. samādhāna...  3 cha.Ma. ayaṃ saddo na dissati  4 cha.Ma.
@anavajjarasanti

---------------------------------------------------------------------------------------------
page120.
Cāti evaṃvidhena sīlena sīlavā hoti. Etaṃ sīlaṃ nāma pāṇātipātādīhi vā
viramantassa, vattapaṭipattiṃ vā pūrentassa cetanādayo dhammā veditabbā. Vuttañhetaṃ
paṭisambhidāyaṃ 1- "kiṃ sīlanti, cetanā sīlaṃ cetasikaṃ sīlaṃ saṃvaro sīlaṃ avītikkamo
sīlan"ti.
    Tattha cetanāsīlaṃ nāma pāṇātipātādīhi vā viramantassa vattapaṭipattiṃ vā pūrentassa
cetanā. Cetasikasīlaṃ nāma pāṇātipātādīhi viramantassa virati. Api ca cetanāsīlaṃ
nāma pāṇātipātādīni pajahantassa sattakammapathacetanā. Cetasikasīlaṃ nāma "abhijjhaṃ
loke pahāya vigatābhijjhena cetasā viharatī"tiādinā 2- nayena saṃyuttamahāvagge 3-
vuttā anabhijjhāabyāpādasammādiṭṭhidhammā. Saṃvaro sīlanti ettha pañcavidhena
saṃvaro veditabbo. Pātimokkhasaṃvaro satisaṃvaro ñāṇasaṃvaro khantisaṃvaro vīriyasaṃvaroti.
Tassa nānākaraṇaṃ upari āvibhavissati. Avītikkamo sīlanti samādinnasīlassa
kāyikavācasiko avītikkamo. Ettha ca saṃvarasīlaṃ, avītikkamasīlanti idameva
nippariyāyato sīlaṃ. Cetanāsīlaṃ, cetasikasīlanti pariyāyato sīlanti veditabbaṃ.
    Pātimokkhanti sikkhāpadasīlaṃ. Taṃ hi yo naṃ pāti rakkhati, taṃ mokkheti moceti
āpāyikādīhi dukkhehi, tasmā "pātimokkhan"ti vuttaṃ.  pātimokkhasaṃvarasaṃvutoti
pātimokkhasaṃvarena 4- samannāgato. Ācāragocarasampannoti ācārena ca 5- gocarena ca
sampanno. Aṇumattesūti appamattakesu. Vajjesūti akusaladhammesu. Bhayadassāvīti
bhayadasSī. Samādāyāti sammā ādiyitvā. Sikkhati sikkhāpadesūti taṃ taṃ sikkhāpadaṃ
samādiyitvā sikkhati. Api ca samādāya sikkhati sikkhāpadesūti yaṃ kiñci sikkhāpadesu
sikkhākoṭṭhāsesu sikkhitabbaṃ kāyikaṃ vā cetasikaṃ vā, taṃ sabbaṃ samādāya sikkhati.
    Khuddako sīlakkhandhoti saṅghādisesādisāvaseso sīlakkhandho. Mahantoti
pārājikādiniravaseso. Yasmā pana pātimokkhasīlena bhikkhu sāsane patiṭṭhāti nāma,
@Footnote: 1 khu.paṭi. 31/39/46  2 dī.Sī. 9/217/72  3 saṃ.mahā. 19/8/7
@4 cha.Ma. pātimokkhalaṃvarasīlena  5 cha.Ma. ceva

---------------------------------------------------------------------------------------------
page121.
Tasmā taṃ "patiṭṭhā"ti vuttaṃ. Patiṭṭhahati vā ettha bhikkhu, kusaladhammā eva
vā ettha patiṭṭhahantīti patiṭṭhā. Ayamattho "sīle patiṭṭhāya naro sapañño"ti 1-
ca, "patiṭṭhā 2- mahārāja sīlaṃ sabbesaṃ kusalānaṃ dhammānan"ti ca, "sīle patiṭṭhitassa 3-
kho mahārāja .pe. Sabbe kusalā dhammā na parihāyantī"ti ca ādisuttavasena
veditabbo.
    Tadetaṃ pubbuppattiatthena ādi. Vuttampi cetaṃ "tasmātiha tvaṃ uttiya
ādimeva visodhehi kusalesu dhammesu. Ko cādi kusalānaṃ dhammānaṃ, sīlañca suvisuddhaṃ
diṭṭhi ca ujukā"ti. 4- Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti,
tato aparabhāge vīthicatukkasiṅghāṭakādiparicchedena vibhajitvāva nagaraṃ māpeti. Evameva
yogāvacaro ādito sīlaṃ visodheti, tato aparabhāge samādhivipassanā maggaphalanibbānāni
sacchikaroti. Yathā vā pana rajako paṭhamaṃ tīhi khārehi vatthaṃ dhovitvā parisuddhe
vatthe yadicchakaṃ raṅgajātaṃ upaneti, yathā vā pana cheko cittakāro rūpaṃ likhitukāmo
āditova bhittiparikammaṃ karoti, tato aparabhāge rūpaṃ samuṭṭhāpeti. Evameva yogāvacaro
āditova sīlaṃ visodhetvā aparabhāge samathavipassanādayo dhamme sacchikaroti. Tasmā
sīlaṃ "ādī"ti vuttaṃ.
    Tadetaṃ caraṇasarikkhatāya caraṇaṃ. Caraṇāti hi pādā vuccanti. Yathā hi chinnacaraṇassa
purisassa disaṅgamanābhisaṅkhāro na jāyati, paripuṇṇapādasseva jāyati, evameva
yassa sīlaṃ bhinnaṃ hoti khaṇḍaṃ aparipuṇṇaṃ, tassa nibbānagamanāya ñāṇagamanaṃ
na sampajjati. Yassa pana taṃ abhinnaṃ hoti akhaṇḍaṃ paripuṇṇaṃ, tassa nibbānagamanāya
ñāṇagamanaṃ sampajjati. Tasmā sīlaṃ "caraṇan"ti vuttaṃ.
    Tadeva 5- saṃyamanavasena saṃyamo. Saṃvaraṇavasena saṃvaroti ubhayenāpi sīlasaṃyamo ceva
sīlasaṃvaro ca kathito. Vacanattho panettha saṃyameti vītikkamavipphandanaṃ, puggalaṃ vā
@Footnote: 1 saṃ.sa. 15/23,192/16,198  2 cha.Ma. patiṭṭhānalakkhaṇaṃ  3 cha.Ma. patiṭṭhito
@4 saṃ.mahā. 19/382/144  5 cha.Ma. tadetaṃ

---------------------------------------------------------------------------------------------
page122.
Saṃyameti vītikkamavasena tassa vipphandituṃ na detīti saṃyamo. Vītikkamasaṃyamavasena
dvāraṃ 1- saṃvarati pidahatīti saṃvaro.
    Mokkhanti uttamaṃ mukhabhūtaṃ vā. Yathā hi sattānaṃ catubbidho āhāro mukhena
pavisitvā aṅgamaṅgāni pharati, evaṃ yoginopi catubhūmakakusalaṃ sīlamukhena pavisitvā
atthasiddhiṃ sampādeti. Tena "mokkhan"ti. Pamukhe sādhūti pāmokkhaṃ, pubbaṅgamaṃ
seṭṭhaṃ padhānanti attho. Kusalānaṃ dhammānaṃ samāpattiyāti catubhūmakakusalānaṃ paṭilābhatthāya
pāmokkhaṃ pubbaṅgamaṃ seṭṭhaṃ padhānanti veditabbaṃ.
    Vivicceva kāmehīti kāmehi viviccitvā vinā hutvā apasakkitvā. 2- Yo
panāyamettha evakāro, so niyamatthoti veditabbo. Yasmā ca niyamattho, tasmā
tasmiṃ paṭhamaṃ jhānaṃ upasampajja viharaṇasamaye avijjamānānampi kāmānaṃ tassa
paṭhamajjhānassa paṭipakkhabhāvaṃ kāmapariccāgeneva cassa adhigamaṃ dīpeti. Kathaṃ? "vivicceva
kāmehī"ti evaṃ hi niyame kariyamāne idaṃ paññāyati, nūnimassa jhānassa kāmā
paṭipakkhabhūtā, yesu sati idaṃ nappavattati andhakāre sati padīpo 3- viya, tesaṃ
pariccāgeneva cassa adhigamo hoti orimatīrapariccāgena pārimatīrasseva. Tasmā niyamaṃ
karotīti.
    Tattha siyā "kasmā panesa pubbapadeyeva vutto, na uttarapade, kiṃ akusalehi
dhammehi aviviccāpi paṭhamaṃ jhānaṃ upasampajja vihareyyā"ti? na kho panetaṃ evaṃ
daṭṭhabbaṃ. Tannissaraṇato hi pubbapade eva esa vutto. Kāmadhātusamatikkamanato
hi kāmarāgapaṭipakkhato ca idaṃ jhānaṃ kāmānameva nissaraṇaṃ. Yathāha "kāmānametaṃ
nissaraṇaṃ yadidaṃ nekkhamman"ti. 4- Uttarapadepi pana yathā "idheva bhikkhave paṭhamo
samaṇo, idha dutiyo samaṇo"ti 5- ettha evakāro ānetvā vuccati, evaṃ vattabbo.
@Footnote: 1 cha.Ma. vītikkamassa pavesanadvāraṃ  2 cha.Ma. apakkamitvā  3 cha.Ma. padīpobhāso
@4 khu.iti. 25/72/286  5 Ma.mū. 12/139/98

---------------------------------------------------------------------------------------------
page123.
Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṃ
upasampajja viharituṃ. Tasmā vivicceva kāmehi, vivicceva akusalehi dhammehīti evaṃ
padadvayepi esa daṭṭhabbo. Padadvayepi ca kiñcāpi viviccāti iminā sādhāraṇavacanena
1- tadaṅgavikkhambhanasamucchedapaṭipassaddhinissaraṇavivekā cittakāyaupadhivivekā ca 1-
saṅgahaṃ gacchanti, tathāpi pubbabhāge kāyavivekacittavivekavikkhambhanavivekā daṭṭhabbā.
Lokuttaramaggakkhaṇe kāyavivekacittavivekasamucchedavivekanissaraṇavivekā daṭṭhabbā. 2-
    Kāmehīti iminā pana padena ye ca idha "katame vatthukāmā manāpikā
rūpā"tiādinā nayena vatthukāmā vuttā, ye ca idheva vibhaṅge "../../bdpicture/chando kāmo
rāgo kāmo chandarāgo kāmo saṅkappo kāmo rāgo kāmo saṅkapparāgo
kāmo"ti evaṃ kilesakāmā vuttā, te sabbepi saṅgahitā icceva daṭṭhabbā.
Evaṃ hi sati vivicceva kāmehīti vatthukāmehipi viviccevāti attho yujjati. Tena
kāyaviveko vutto hoti.
    Vivicca akusalehi dhammehīti kilesakāmehi sabbākusalehi vā viviccāti attho
yujjati. Tena cittaviveko vutto hoti. Purimena cettha vatthukāmehi vivekavacanato
eva kāmasukhapariccāgo, dutiyena kilesakāmehi vivekavacanato nekkhammasukhapariggaho
vibhāvito hoti. Evaṃ vatthukāmakilesakāmavivekavacanatoyeva ca etesaṃ paṭhamena
saṅkilesavatthuppahānaṃ, dutiyena saṅkilesappahānaṃ. Paṭhamena lolabhāvassa hetupariccāgo,
dutiyena bālabhāvassa. Paṭhamena ca payogasuddhi, dutiyena āsayaposanaṃ 3- vibhāvitaṃ hotīti
viññātabbaṃ. 4- Esa tāva nayo "kāmehī"ti ettha vuttakāmesu vatthukāmapakkhe.
    Kilesakāmapakkhe pana chandoti ca rāgoti ca evamādīhi anekbhedo kāmacchandova
"kāmo"ti adhippeto. So ca akusalapariyāpannopi samāno "tattha katamo kāmacchando,
kāmo"tiādinā 5- nayena vibhaṅge jhānapaṭipakkhato visuṃ vutto.
@Footnote: 1-1 cha.Ma. tadaṅgavivekādayo kāyavivekādayo ca sabbepi vivekā  2 cha.Ma. ayaṃ pāṭho na
@dissati  3 Sī. āsayasodhanaṃ  4 cha.Ma. ñātabbaṃ  5 abhi.vi. 35/564/310

---------------------------------------------------------------------------------------------
page124.
Kilesakāmattā vā purimapade vutto, akusalapariyāpannattā dutiyapade. Anekabhedato
cassa kāmatoti avatvā kāmehīti vuttaṃ. Aññesampi ca dhammānaṃ akusalabhāve
vijjamāne "tattha katame akusalā dhammā, kāmacchando"tiādinā nayena vibhaṅge 1-
uparijjhānaṅgānaṃ paccanīkapaṭipakkhabhāvadassanato 2- nīvaraṇāneva vuttāni. Nīvaraṇāni
hi jhānaṅgānaṃ paccanīkāni, tesaṃ jhānaṅgāneva paṭipakkhāni, viddhaṃsakāni vighātakānīti
vuttaṃ hoti. Tathā hi "samādhi kāmacchandassa paṭipakkho, pīti byāpādassa, vitakko
thīnamiddhassa, sukhaṃ uddhaccakukkuccassa, vicāro vicikicchāyā"ti piṭake vuttaṃ.
    Evamettha vivicceva kāmehīti iminā kāmacchandassa vikkhambhanaviveko vutto
hoti, vivicca akusalehi dhammehīti iminā pañcannampi nīvaraṇānaṃ aggahitaggahaṇena
pana paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu
pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ.
Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyagantha-
kāmarāgasaññojanānaṃ, dutiyena avasesaoghayogāsavaupādānaganthasaññojanānaṃ. Paṭhamena
ca taṇhāya taṃsampayuttakānañca, dutiyena avijjāya taṃsampayuttakānañca. Api ca paṭhamena
lobhasampayuttaaṭṭhacittuppādānaṃ, dutiyena sesānaṃ catunnaṃ akusalacittuppādānaṃ
vikkhambhanaviveko vutto hotīti veditabbo.
    Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ
"savitakkaṃ savicāran"tiādi vuttaṃ. Tattha ārammaṇe cittassa abhiniropanalakkhaṇo
vitakko, ārammaṇānumajjanalakkhaṇo vicāro. Santepi ca nesaṃ katthaci aviyoge
oḷārikaṭṭhena pubbaṅgamaṭṭhena ca ghaṇḍābhighāto viya cetaso paṭhamābhinipāto
vitakko, sukhumaṭṭhena anumajjanasabhāvena ca ghaṇḍānuravo viya anuppabandho vicāro.
Vipphāravā cettha vitakko paṭhamuppattikāle paripphandanabhūto cittassa, ākāse
@Footnote: 1 abhi.vi. 35/564/310  2 uparijhānaṅgapaccanīkapaṭipakkhabhāvadassanato (abhi.A. 1/217)

---------------------------------------------------------------------------------------------
page125.
Uppatitukāmassa pakkhino pakkhavikkhepo viya, padumābhimukhapāto viya ca
gandhānubandhacetaso bhamarassa. Santavutti vicāro nātiparipphandanabhūto 1- cittassa,
ākāse uppatitassa pakkhino pakkhappasāraṇaṃ viya, paribbhamanaṃ viya ca padumābhimukhapatitassa
bhamarassa padumassa uparibhāge.
    Dukanipātaṭṭhakathāyaṃ pana "ākāsena 2- gacchato mahāsakuṇassa ubhohi pakkhehi vātaṃ
gahetvā pakkhe sannisīdāpetvā gamanaṃ viya ārammaṇe cetaso abhiniropanabhāvena
pavatto vitakko, vātaggahaṇatthaṃ pakkhe phandāpayamānassa gamanaṃ viya anumajjanabhāvena
pavatto vicāro"ti vuttaṃ. Taṃ anuppabandhena pavattiyaṃ yujjati. So pana nesaṃ viseso
paṭhamadutiyajjhānesu pākaṭo hoti. Api ca malaggahitaṃ kaṃsabhājanaṃ ekena hatthena daḷhaṃ
gahetvā itarena hatthena cuṇṇatelavālaṇḍupakena 3- parimajjantassa daḷhaggahaṇahattho
viya vitakko. Parimajjanahattho viya vicāro. Tathā kumbhakārassa daṇḍappahārena cakkaṃ
bhamayitvā bhājanaṃ karontassa uppīḷanahattho viya vitakko. Ito cito ca saṃsaraṇahattho 4-
viya vicāro. Tathā maṇḍalaṃ karontassa majjhe sannirumbhitvā 5- ṭhitakaṇṭako viya
abhiniropano vitakko. Bahi paribbhamanakaṇṭako viya anumajjamāno vicāro. Iti iminā
ca vitakkena iminā ca vicārena saha vattati rukkho viya pupphena ca phalena cāti
idaṃ jhānaṃ "savitakkaṃ savicāran"ti vuccati.
    Vivekajanti ettha vivitti viveko, nīvaraṇavigamoti attho. Vivittoti vā viveko,
nīvaraṇavivitto jhānasampayuttadhammarāsīti attho. Tasmā vivekā, tasmiṃ vā viveke
jātanti vivekajaṃ. Pītisukhanti ettha pīṇayatīti pīti, sā sampiyāyanalakkhaṇā. Sā panesā
khuddakāpīti 6- khaṇikāpīti okkantikāpīti ubbeṅgāpīti pharaṇāpītīti pañcavidhā
hoti.
@Footnote: 1 cha.Ma....bhāvo  2 cha.Ma. ākāse  3 Sī. cuṇṇatelaṇḍupakena
@4 Sī.,cha.Ma. sañcaraṇahattho  5 Ma. sannirujjhitvā  6 cha.Ma. khuddikāpīti. evamuparipi

---------------------------------------------------------------------------------------------
page126.
    Tattha khuddakāpīti sarīre lomahaṃsanamattameva kātuṃ sakkoti. Khaṇikāpīti khaṇe khaṇe
vijjuppādasadisā hoti. Okkantikāpīti samuddatīraṃ vīci viya, kāyaṃ okkamitvā
okkamitvā bhijjati. Ubbeṅgāpīti balavatī hoti, kāyaṃ uddhaggaṃ katvā
ākāse laṅghāpanappamāṇappattā.
    Pharaṇāpīti atibalavatī hoti. Tāya hi uppannāya sakalasarīraṃ pharitvā 1-
pūritavuṭṭhi 2- viya mahatā udakoghena pakkhandapabbatakucchi viya ca anupariphuṭaṃ hoti. Sā
panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti
kāyapassaddhiñca cittapassaddhiñca, passaddhi gabbhaṃ gaṇhantī paripākaṃ gacchantī
duvidhampi sukhaṃ paripūreti kāyikañca cetasikañca, sukhaṃ gabbhaṃ gaṇhantaṃ paripākaṃ
gacchantaṃ tividhaṃ samādhiṃ paripūreti khaṇikasamādhiṃ upacārasamādhiṃ appanāsamādhinti. 3-
Tāsu yā appanāsamādhissa mūlaṃ hutvā vaḍḍhamānā samādhisampayogaṃ gatā pharaṇāpīti, ayaṃ
imasmiṃ atthe adhippetā pītīti.
    Itaraṃ pana sukhayatīti sukhaṃ, yassuppajjati, taṃ sukhitaṃ karotīti attho. Sukhanaṃ
vā sukhaṃ, suṭṭhu vā khādati khaṇati ca kāyacittābādhanti sukhaṃ, somanassavedanāyetaṃ
nāmaṃ. Taṃ sātalakkhaṇaṃ. Santepi ca nesaṃ katthaci avippayoge iṭṭhārammaṇapaṭilābhatuṭṭhi
pīti, paṭiladdhārammaṇarasānubhavanaṃ 4- sukhaṃ. Yattha pīti, tattha sukhaṃ, yattha sukhaṃ,
tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṃ sukhaṃ.
Kantārakhinnassa vanantodakadassanasavanesu viya pīti, vanacchāyāpavesanaudakaparibhogesu viya
sukhaṃ. Tasmiṃ tasmiṃ samaye pākaṭabhāvato cetaṃ vuttanti veditabbaṃ. Iti ayañca
pīti idañca sukhaṃ assa jhānassa, asmiṃ vā jhāne atthīti idaṃ jhānaṃ "pītisukhan"ti
vuccati.
@Footnote: 1 Sī.,cha.Ma. dhamitvā  2 Sī.,cha.Ma. pūritavatthi
@3 cha.Ma. appanāsamādhiñcāti  4 cha.Ma. paṭiladdharasānubhavanaṃ

---------------------------------------------------------------------------------------------
page127.
    Atha vā pīti ca sukhañca pītisukhaṃ dhammavinayādayo viya. Vivekajaṃ pītisukhaṃ assa
jhānassa, asmiṃ vā jhāne atthīti evaṃ vivekajaṃ pītisukhaṃ. Yatheva hi jhānaṃ,
evaṃ pītisukhaṃ cettha vivekajameva hoti, tañcassa atthīti, 1- tasmā alopasamāsaṃ katvā
ekappadeneva "vivekajaṃ pītisukhan"tipi vattuṃ yujjati.
    Paṭhamanti gaṇanānupubbatā paṭhamaṃ, idaṃ paṭhamaṃ uppannantipi paṭhamaṃ. Jhānanti
duvidhaṃ jhānaṃ ārammaṇūpanijjhānañca lakkhaṇūpanijjhānañcāti. Tattha aṭṭhasamāpattiyo
paṭhavīkasiṇādiārammaṇaṃ upanijjhāyantīti ārammaṇūpanijjhānanti saṅkhyaṃ gatā.
Vipassanāmaggaphalāni pana lakkhaṇūpanijjhānaṃ nāma. Tattha vipassanā aniccādilakkhaṇassa
upanijjhānato lakkhaṇūpanijjhānaṃ. Vipassanāya katakiccassa maggena ijjhanato maggo
lakkhaṇūpanijjhānaṃ, phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ.
Tesu idha pubbabhāge ārammaṇūpanijjhānaṃ, lokuttaramaggakkhaṇe lakkhaṇūpanijjhānaṃ
adhippetaṃ. Tasmā ārammaṇūpanijjhānato ca lakkhaṇūpanijjhānato ca paccanīkajjhāpanato
ca jhānanti veditabbaṃ.
    Upasampajjāti upagantvā, pāpuṇitvāti vuttaṃ hoti. Upasampādayitvā vā,
nipphādetvāti vuttaṃ hoti. Viharatīti tadanurūpena iriyāpathavihārena iriyati,
vuttappakārajjhānasamaṅgī hutvā attabhāvassa iriyanaṃ vuttiṃ abhinipphādeti.
    Tampanetaṃ paṭhamaṃ jhānaṃ pañcaṅgavippahīnaṃ pañcaṅgasamannāgataṃ tividhakalyāṇaṃ,
dasalakkhaṇasampannaṃ. Tattha kāmacchando byāpādo thīnamiddhaṃ uddhaccakukkuccaṃ
vicikicchāti imesaṃ pañcannaṃ nīvaraṇānaṃ pahānavasena pañcaṅgavippahīnatā veditabbā.
Na hi etesu appahīnesu jhānaṃ uppajjati. Tenassetāni pahānaṅgānīti vuccanti.
Kiñcāpi hi jhānakkhaṇe aññepi akusalā dhammā pahīyanti, tathāpi etāneva visesena
jhānantarāyakarāni. Kāmacchandena hi nānāvisayappalobhitaṃ cittaṃ na ekattārammaṇe
@Footnote: 1 cha.Ma. atthi

---------------------------------------------------------------------------------------------
page128.
Samādhiyati kāmacchandābhibhūtaṃ vā, taṃ na kāmadhātuppahānāya paṭipadaṃ paṭipajjati. Byāpādena
vā ārammaṇe paṭihaññamānaṃ na nirantaraṃ pavattati. Thīnamiddhābhibhūtaṃ akammaññaṃ
hoti. Uddhaccakukkuccaparetaṃ avūpasantameva hutvā paribbhamati. Vicikicchāya
upahataṃ jhānādhigamasādhikaṃ paṭipadaṃ na ārohati. Iti visesena jhānantarāyakarattā
etāneva pahānaṅgānīti vuttāni.
    Yasmā pana vitakko ārammaṇe cittaṃ abhiniropeti, vicāro anubandhati,
tehi avikkhepāya sampāditasaṃyogassa cetaso payogasampattisambhavā pīti pīṇanaṃ
sukhañca upabrūhanaṃ karoti. Athassa sesasampayuttadhammā 1- etehi
abhiniropanānubandhanapīṇanaupabrūhanehi anuggahitā ekaggatā ekattārammaṇe samaṃ sammā
ca ādhiyanti. Tasmā vitakko vicāro pīti sukhaṃ cittekaggatāti imesaṃ pañcannaṃ
uppattivasena pañcaṅgasamannāgatatā veditabbā. Uppannesu hi etesu pañcasu jhānaṃ
uppannaṃ nāma hoti. Tenassa etāni pañcaṅgasamannāgatānīti vuccanti. Tasmā na
etehi samannāgataṃ aññadeva jhānaṃ nāma atthīti gahetabbaṃ. Yathā pana aṅgamattavaseneva
caturaṅginī senā. Pañcaṅgikaṃ turiyaṃ. Aṭṭhaṅgiko ca maggoti vuccati. Evamidampi
aṅgamattavaseneva pañcaṅgikanti vā pañcaṅgasamannāgatanti vā vuccatīti veditabbaṃ.
    Etāni ca pañca aṅgāni kiñcāpi upacārakkhaṇepi atthi, atha kho upacāre
pakaticittato balavatarāni. Idha pana upacāratopi balavatarāni rūpāvacaralakkhaṇappattāni
nipphannāni. Ettha hi vitakko suvisadena ākārena ārammaṇe cittaṃ abhiniropayamāno
uppajjati. Vicāro ativiya ārammaṇaṃ anumajjamāno. Pītisukhaṃ sabhāvantampi kāyaṃ
pharamānaṃ. Tenāha "nāssa kiñci sabbāvato kāyassa vivekajena pītisukhena apphuṭaṃ
hotī"ti. 2- Cittekaggatāpi heṭṭhimamhi samuggapaṭale uparimaṃ samuggapaṭalaṃ viya
ārammaṇesu phusitā hutvā uppajjati, ayametesaṃ itarehi viseso. Tattha
cittekaggatā kiñcāpi
@Footnote: 1 atha naṃ sasesasampayuttadhammaṃ (visuddhi. 1/186)  2 dī.Sī. 9/227/75

---------------------------------------------------------------------------------------------
page129.
"savitakkaṃ savicāran"ti imasmiṃ pāṭhe na niddiṭṭhā, tathāpi vibhaṅge 1- "jhānanti
vitakko vicāro pīti sukhaṃ cittekaggatā"ti evaṃ vuttattā aṅgameva. Yena hi
adhippāyena bhagavatā uddeso kato, soyeva tena vibhaṅge pakāsitoti.
                            Tividhakalyāṇa
    tividhakalyāṇaṃ, dasalakkhaṇasampannanti ettha pana ādimajjhapariyosānavasena
tividhakalyāṇatā. Tesaṃyeva ca ādimajjhapariyosānānaṃ lakkhaṇavasena dasalakkhaṇasampannatā
veditabbā. Tatrāyaṃ pāḷi:-
            paṭhamassa jhānassa paṭipadāvisuddhi ādi, upekkhānubrūhanā majjhe,
       sampahaṃsanā pariyosānaṃ, paṭhamassa jhānassa paṭipadāvisuddhi ādi, ādissa
       kati lakkhaṇāni? ādissa tīṇi lakkhaṇāni, yo tassa paripantho, tato
       cittaṃ visujjhati, visuddhattā cittaṃ majjhimaṃ samathanimittaṃ paṭipajjati,
       paṭipannattā tattha cittaṃ pakkhandati. Yañca paripanthato cittaṃ visujjhati,
       yañca visuddhattā cittaṃ majjhimaṃ samathanimittaṃ paṭipajjati, yañca paṭipannattā
       tattha cittaṃ pakkhandati. Paṭhamassa jhānassa paṭipadāvisuddhi ādi, ādissa
       imāni tīṇi lakkhaṇāni. Tena vuccati "paṭhamaṃ jhānaṃ ādikalyāṇañceva
       hoti tilakkhaṇasampannañcā"ti.
            Paṭhamassa jhānassa upekkhānubrūhanā majjhe, majjhassa kati
       lakkhaṇāni? majjhassa tīṇi lakkhaṇāni, visuddhaṃ cittaṃ ajjhupekkhati, samatha-
       paṭipannaṃ ajjhupekkhati, ekattupaṭṭhānaṃ ajjhupekkhati. Yañca visuddhaṃ cittaṃ
       ajjhupekkhati, yañca samathapaṭipannaṃ ajjhupekkhati, yañca ekattupaṭṭhānaṃ
       ajjhupekkhati. Paṭhamassa jhānassa upekkhānubrūhanā majjhe, majjhassa imāni
@Footnote: 1 abhi.vi. 35/566/310

---------------------------------------------------------------------------------------------
page130.
       Tīṇi lakkhaṇāni. Tena vuccati "paṭhamaṃ jhānaṃ majjhekalyāṇañceva hoti
       tilakkhaṇasampannañcā"ti.
              Paṭhamassa jhānassa sampahaṃsanā, pariyosānaṃ, pariyosānassa kati
       lakkhaṇāni? pariyosānassa cattāri lakkhaṇāni, tattha jātānaṃ dhammānaṃ
       anativattanaṭṭhena sampahaṃsanā, indriyānaṃ ekarāsaṭṭhena sampahaṃsanā,
       tadupagavīriyāvahanaṭṭhena 1- sampahaṃsanā, āsevanaṭṭhena sampahaṃsanā. Paṭhamassa
       jhānassa sampahaṃsanā pariyosānaṃ, pariyosānassa imāni cattāri lakkhaṇāni.
       Tena vuccati "paṭhamaṃ jhānaṃ pariyosānakalyāṇañceva hoti
       catulakkhaṇasampannañcā"ti. 2-
    "tatra paṭipadāvisuddhi nāma sasambhāriko upacāro. Upekkhānubrūhanā nāma
appanā. Sampahaṃsanā nāma paccavekkhaṇā"ti evameke vaṇṇayanti. Yasmā pana
"ekaggacittaṃ 3- paṭipadāvisuddhilakkhaṇañceva 4- hoti upekkhānubrūhitañca ñāṇena ca
sampahaṃsitan"ti 2- pāḷiyaṃ vuttaṃ, tasmā antoappanāyameva āgamanavasena
paṭipadāvisuddhi, tatramajjhattupekkhāya kiccavasena upekkhānubrūhanā, dhammānaṃ
anativattanādibhāvasādhanena pariyodāpakassa ñāṇassa kiccanipphattivasena sampahaṃsanā ca
veditabbā.
    Kathaṃ? yasmiṃ hi vāre appanā uppajjati, tasmiṃ yo nīvaraṇasaṅkhāto
Kilesagaṇo tassa jhānassa paripantho, tato cittaṃ visujjhati. Visuddhattā āvaraṇavirahitaṃ
hutvā majjhimaṃ samathanimittaṃ paṭipajjati. Majjhimaṃ samathanimittaṃ nāma samappavatto
appanāsamādhiyeva. Tadanantaraṃ pana purimaṃ cittaṃ ekasantatipariṇāmanayena tathattaṃ
upagacchamānaṃ majjhimaṃ samathanimittaṃ paṭipajjati nāma, evaṃ paṭipannattā tathattupagamanena
tattha pakkhandati nāma. Evaṃ tāva purimacitte vijjamānākāranipphādikā paṭhamajjhānassa
uppādakkhaṇeyeva āgamanavasena paṭipadāvisuddhi veditabbā.
@Footnote: 1 Sī.,cha.Ma. tadupagavīriyavāhanaṭṭhena  2 khu.paṭi. 31/158/179
@3 Sī.,cha.Ma. ekattagataṃ cittaṃ  4 cha.Ma. paṭipadāvisuddhipakkhandañceva

---------------------------------------------------------------------------------------------
page131.
    Evaṃ visuddhassa pana tassa puna visodhetabbābhāvato visodhane byāpāraṃ
akaronto visuddhaṃ cittaṃ ajjhupekkhati nāma. Samathabhāvūpagamanena samathapaṭipannassa
puna samādhāne byāpāraṃ akaronto samathapaṭipannaṃ ajjhupekkhati nāma. Samathapaṭipannabhāvato
eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne
byāpāraṃ akaronto ekattupaṭṭhānaṃ ajjhupekkhati nāma. Evaṃ tatramajjhattupekkhāya
kiccavasena upekkhānubrūhanā veditabbā.
    Ye panete evaṃ upekkhānubrūhitā 1- tattha jātā samādhipaññāsaṅkhātā
yuganaddhadhammā aññamaññaṃ anativattamānā hutvā pavattā, yāni ca saddhādīni
indriyāni nānākilesehi vimuttattā vimuttirasena ekarasāni hutvā pavattāni,
yañcetaṃ sarūpagaṃ 2- tesaṃ anativattanaṃ ekarasabhāvānaṃ anucchavikaṃ vīriyaṃ vāhayati, 3- yā
cassa tasmiṃ khaṇe pavattā āsevanā, sabbepi te ākārā yasmā ñāṇena saṅkilesavodānesu
taṃ taṃ ādīnavañca ānisaṃsañca disvā tathā tathā sampahaṃsitattā visodhitattā
pariyodāpitattā nipphannāva tasmā "dhammānaṃ anativattanādibhāvasādhanena
pariyodāpakassa ñāṇassa kiccanipphattivasena sampahaṃsanā veditabbā"ti vuttaṃ.
    Vitakkavicārānaṃ vūpasamāti vitakkassa ca vicārassa cāti imesaṃ dvinnaṃ vūpasamā
samatikkamā, dutiyajjhānakkhaṇe apātubhāvāti vuttaṃ hoti. Tattha kiñcāpi dutiyajjhāne
sabbepi paṭhamajjhānadhammā na santi, aññeyeva hi paṭhamajjhāne phassādayo, aññe
idha. Oḷārikassa pana oḷārikassa aṅgassa samatikkamā paṭhamajjhānato paresaṃ
dutiyajjhānādīnaṃ adhigamo hotīti dassanatthaṃ "vitakkavicārānaṃ vūpasamā"ti evaṃ
vuttanti veditabbaṃ. Ajjhattanti idha niyakajjhattaṃ adhippetaṃ, vibhaṅge pana
"ajjhattaṃ paccattan"ti ettakameva vuttaṃ. Yasmā niyakajjhattaṃ adhippetaṃ, tasmā
attani jātaṃ, attano santāne nibbattanti ayamettha attho.
@Footnote: 1 cha.Ma. upekkhānubrūhite  2 cha.Ma. yañcesa tadupagaṃ  3 Sī.vattati

---------------------------------------------------------------------------------------------
page132.
    Sampasādananti sampasādanaṃ vuccati saddhā. Sampasādanayogato jhānampi sampasādanaṃ,
nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā
vitakkavicārakkhobhavūpasamanena ca ceto sampasādayati, tasmāpi "sampasādanan"ti vuttaṃ.
Imasmiñca atthavikappe sampasādanaṃ cetasoti evaṃ padasambandho veditabbo. Purimasmiṃ
pana atthavikappe cetasoti etaṃ ekodibhāvena saddhiṃ yojetabbaṃ.
    Tatrāyaṃ atthayojanā:- eko udetīti ekodi, vitakkavicārehi anajjhārūḷhattā
aggo seṭṭho hutvā udetīti attho. Seṭṭhopi hi loke ekoti vuccati.
Vitakkavicāravirahito vā eko asahāyo hutvā itipi vattati. 1- Atha vā
sampayuttadhamme udāyatīti udi, uṭṭhāpetīti attho. Seṭṭhaṭṭhena eko ca so udi
cāti ekodi, samādhissetaṃ adhivacanaṃ. Iti imaṃ ekodiṃ bhāveti vaḍḍhetīti idaṃ
dutiyajjhānaṃ ekodibhāvaṃ. So panāyaṃ ekodi yasmā cetaso, na sattassa, na jīvassa.
Tasmā etaṃ "cetaso ekodibhāvan"ti vuttaṃ.
    Nanu cāyaṃ saddhā paṭhamajjhānepi atthi, ayañca ekodināmako samādhi, atha
kasmā idameva "sampasādanaṃ cetaso ekodibhāvan"ti vuttanti? vuccate:- aduṃ
hi paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ hoti,
tasmā satiyāpi saddhāya sampasādananti na vuttaṃ. Na suppasannattāyeva cettha
samādhipi na suṭṭhu pākaṭo, tasmā ekodibhāvantipi na vuttaṃ. Imasmiṃ pana jhāne
vitakkavicārapalibodhābhāvena laddhokāsā balavatī saddhā, balavasaddhāsahāyapaṭilābheneva
ca samādhipi pākaṭo. Tasmā idameva evaṃ vuttanti veditabbaṃ.
    Avitakkaṃ avicāranti bhāvanāya pahīnattā etasmiṃ, etassa vā vitakko natthīti
avitakkaṃ. Imināva nayena avicāraṃ. Etthāha "nanu ca `vitakkavicārānaṃ vūpasamā'ti
imināpi ayamattho siddho, atha kasmā puna vuttaṃ `avitakkaṃ avicāran'ti "
@Footnote: 1 cha.Ma. vattuṃ vaṭṭati

---------------------------------------------------------------------------------------------
page133.
Vuccate:- evameva, 1- siddhovāyamattho. Na panetaṃ tadatthadīpakaṃ, nanu avocumhā 2-
"oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ
samadhigamo hotīti dassanatthaṃ `vitakkavicārānaṃ vūpasamā'ti evaṃ vuttan"ti.
    Api ca vitakkavicārānaṃ vūpasamā idaṃ sampasādanaṃ, na kilesakālussiyassa. 3-
Vitakkavicārānañca vūpasamā ekodibhāvaṃ, na upacārajjhānamiva nīvaraṇappahānā,
na paṭhamajjhānamiva ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ
vacanaṃ. Tathā vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni
viya cakkhuviññāṇādīni viya ca abhāvāti evaṃ avitakkaavicārabhāvassa hetuparidīpakañca.
Na vitakkavicārābhāvamattaparidīpakaṃ. Vitakkavicārābhāvamattaparidīpakameva puna 4- "avitakkaṃ
avicāran"ti idaṃ vacanaṃ. Tasmā purimaṃ vatvāpi puna vattabbamevāti.
    Samādhijanti paṭhamajjhānasamādhito, sampayuttasamādhito vā jātanti attho. Tattha
kiñcāpi paṭhamampi sampayuttasamādhito jātaṃ, atha kho ayameva samādhijanti 5- vattabbataṃ
arahati, vitakkavicārakkhobhavirahena ativiya acalattā suppasannattā ca. Tasmā imassa
vaṇṇabhaṇanatthaṃ idameva "samādhijan"ti vuttaṃ. Pītisukhanti idaṃ vuttanayameva.
    Dutiyanti gaṇanānupubbato 6- dutiyaṃ. Idaṃ dutiyaṃ uppannantipi dutiyaṃ.
    Pītiyā ca virāgāti virāgo nāma vuttappakārāya pītiyā jigucchanaṃ vā
samatikkamo vā. Ubhinnaṃ pana antarā casaddo sampiṇḍanattho, so vūpasamaṃ vā
sampiṇḍeti vitakkavicāravūpasamaṃ vā. Tattha yadā vūpasamameva sampiṇḍeti, tadā
pītiyā virāgā ca, kiñci bhiyyo vūpasamā cāti evaṃ yojanā veditabbā. Imissā
ca yojanāya virāgo jigucchanattho hoti, tasmā pītiyā jigucchanā ca samatikkamā
cāti 7- ayamattho daṭṭhabbo. Yadā pana vitakkavicāravūpasamaṃ sampiṇḍeti, tadā pītiyā
@Footnote: 1 cha.Ma. evametaṃ  2 cha.Ma. avocumha  3 Ma. kilesakālusiyassa  4 cha.Ma. pana
@5 cha.Ma. samādhi "samādhī"ti  6 cha.Ma. gaṇanānupubbatā  7 Ma. vūpasamā cāti (abhi.A. 1/223)

---------------------------------------------------------------------------------------------
page134.
Ca virāgā, kiñci bhiyyo vitakkavicārānañca vūpasamāti evaṃ yojanā veditabbā.
Imissā ca yojanāya virāgo samatikkamanattho hoti, tasmā pītiyā ca samatikkamā
vitakkavicārānañca vūpasamāti ayamattho daṭṭhabbo.
    Kāmañcete vitakkavicārā dutiyajjhāneyeva vūpasantā, imassa pana jhānassa
maggaparidīpanatthaṃ vaṇṇabhaṇanatthañcetaṃ vuttaṃ. "vitakkavicārānaṃ vūpasamā"ti hi vutte
idaṃ paññāyati "nanu 1- vitakkavicāravūpasamo maggo imassa jhānassā"ti. Yathā ca tatiye
ariyamagge appahīnānampi sakkāyadiṭṭhādīnaṃ "pañcannaṃ orambhāgiyānaṃ saññojanānaṃ
pahānāyā"ti 2- evaṃ pahānaṃ vuccamānaṃ 3- vaṇṇabhaṇanaṃ hoti, tadadhigamāya ussukkānaṃ
ussāhajananatthaṃ, 4- evameva idha avūpasantānampi vitakkavicārānaṃ vūpasamo
vuccamāno 5- vaṇṇabhaṇanaṃ hoti, tenāyamattho vutto "pītiyā ca samatikkamā
vitakkavicārānañca vūpasamā"ti.
    Upekkhako ca viharatīti ettha upapattito ikkhatīti upekkhā, samaṃ passati,
apakkhapatitāva hutvā passatīti attho. Tāya visadāya vipulāya thāmagatāya
samannāgatattā tatiyajjhānasamaṅgī "upekkhako"ti vuccati.
    Upekkhā pana dsavidhā hoti chaḷaṅgupekkhā brahmavihārupekkhā bojjhaṅgupekkhā
vīriyupekkhā saṅkhārupekkhā vedanupekkhā vipassanupekkhā tatramajjhattupekkhā
jhānupekkhā pārisuddhiupekkhāti.
    Tattha yā "idha bhikkhave bhikkhu cakkhunā rūpaṃ disvā neva sumano hoti
na dummano, upekkhako ca viharati sato sampajāno"ti 6- evamāgatā khīṇāsavassa
chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā
upekkhā, ayaṃ chaḷaṅgupekkhā nāma.
@Footnote: 1 cha.Ma. nūna  2 Ma.Ma. 13/132/106  3 Ma. pahāne vuccamāne, Sī. idaṃ lakkhaṇavantavasena
@kataṃ  4 cha.Ma. ussāhajanakaṃ  5 Ma. vūpasame vuccamāne  6 aṅ.chakka. 22/272/311 (syā)

---------------------------------------------------------------------------------------------
page135.
    Yā pana "upekkhāsahagatena cetasā ekaṃ disaṃ pharitvā viharatī"ti 1- evamāgatā
sattesu majjhattākārabhūtā upekkhā, ayaṃ brahmavihārupekkhā nāma.
    Yā pana "upekkhāsambojjhaṅgaṃ bhāveti vivekanissitan"ti 2- evamāgatā
sahajātānaṃ dhammānaṃ majjhattākārabhūtā upekkhā, ayaṃ bojjhaṅgupekkhā nāma.
    Yā pana "kālena kālaṃ upekkhānimittaṃ manasikarotī"ti 3- evamāgatā
anaccāraddhanātisithilavīriyasaṅkhātā upekkhā, ayaṃ vīriyupekkhā nāma.
    Yā pana "kati saṅkhārupekkhā samathavasena uppajjanti, kati saṅkhārupekkhā
vipassanāvasena uppajjanti, aṭṭha saṅkhārupekkhā samathavasena uppajjanti, dasa
saṅkhārupekkhā vipassanāvasena uppajjantī"ti 4- evamāgatā nīvaraṇādipaṭisaṅkhā
santiṭṭhanāgahaṇe 5- majjhattabhūtā upekkhā, ayaṃ saṅkhārupekkhā nāma.
    Yā pana "yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagatan"ti 6-
evamāgatā adukkhamasukhasaṅkhātā upekkhā, ayaṃ vedanupekkhā nāma.
    Yā pana "yadatthi yaṃ bhūtaṃ, taṃ pajahati, upekkhaṃ paṭilabhatī"ti 7- evamāgatā
vicinane majjhattabhūtā upekkhā, ayaṃ vipassanupekkhā nāma.
    Yā pana chandādīsu yevāpanakesu āgatā sahajātānaṃ samavāhitabhūtā upekkhā,
ayaṃ tatramajjhattupekkhā nāma.
    Yā pana "upekkhako ca viharatī"ti 8- evamāgatā aggasukhepi tasmiṃ apakkhapātajananī
upekkhā, ayaṃ jhānupekkhā nāma.
    Yā pana "upekkhāsatipārisuddhiṃ catutthaṃ jhānan"ti 8- evamāgatā
sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ
pārisuddhiupekkhā nāma.
@Footnote: 1 dī.Sī. 9/556/246, Ma.mū. 12/77/51  2 Ma.Ma. 13/247/223  3 aṅ.tika. 20/103/250
@4 khu.paṭi. 31/57/66  5 Sī.,Ma. sanniṭṭhānagahaṇe  6 abhi.saṅ. 34/150/46
@7 Ma.u. 14/71/52, aṅ.sattaka. 23/55/78  8 abhi.saṅ. 34/163/51

---------------------------------------------------------------------------------------------
page136.
    Tattha chaḷaṅgupekkhā ca brahmavihārupekkhā ca bojjhaṅgupekkhā ca
tatramajjhattupekkhā ca jhānupekkhā ca pārisuddhiupekkhā ca atthato ekā,
tatramajjhattupekkhāva hoti. Tena tena avatthābhedena panassā ayaṃ bhedo. Ekassāpi
sato sattassa kumārayuvattherasenāpatirājādivasena 1- bhedo viya, tasmā tāsu yattha
chaḷaṅgupekkhā, na tattha bojjhaṅgupekkhādayo. Yattha vā pana bojjhaṅgupekkhā,
na tattha chaḷaṅgupekkhādayo hontīti veditabbā.
    Yathā cetāsaṃ atthato ekībhāvo, evaṃ saṅkhārupekkhāvipassanupekkhānampi.
Paññā eva hi esā, kiccavasena dvidhā bhinnā, yathā hi purisassa sāyaṃ
gehaṃ paviṭṭhaṃ sappaṃ ajapadadaṇḍaṃ gahetvā pariyesamānassa taṃ thusakoṭṭhāse 2- nipannaṃ
disvā "sappo nu kho no"ti avalokentassa sovattikattayaṃ 3- disvā nibbematikassa
"sappo na sappo"ti vicinane majjhattatā uppajjati, evameva yā āraddhavipassakassa
vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattatā
uppajjati, ayaṃ vipassanupekkhā. Yathā pana tassa purisassa ajapadena daṇḍena
gāḷhaṃ sappaṃ gahetvā "kintāhaṃ imaṃ sappaṃ aviheṭhento attānañca iminā
aḍaṃsāpento muñceyyan"ti muñcanākārameva pariyesato gahaṇe majjhattatā hoti,
evameva yā lakkhaṇattayassa diṭṭhattā āditte viya tayo bhave passato saṅkhāraggahaṇe
majjhattatā, ayaṃ saṅkhārupekkhā. Iti vipassanupekkhāya siddhāya saṅkhārupekkhāpi
siddhāva hoti. Iminā panesā vicinanaggahaṇesu majjhattatāsaṅkhātena kiccena dvidhā
bhinnāti. Vīriyupekkhā pana vedanupekkhā ca aññamaññañca avasesāhi ca atthato
bhinnā evāti. Āha cettha:-
               "majjhattabrahmabojjhaṅga-  chaḷaṅgajjhānasuddhiyo
               vipassanā ca saṅkhāra-    vedanāvīriyaṃ iti
@Footnote: 1 Sī. kumārayuvarāja...  2 cha.Ma. thusakoṭṭhake  3 cha.Ma. sovatthikattayaṃ

---------------------------------------------------------------------------------------------
page137.
               Vitthārato dasopekkhā   chamajjhattādito tato
               duve paññā tato dvīhi   catassova bhavantimā"ti.
    Iti imāsu upekkhāsu jhānupekkhā idha adhippetā. Sā majjhattalakkhaṇā,
anābhogarasā, abyāpārapaccupaṭṭhānā, pītivirāgapadaṭṭhānāti. Etthāha:- "nanu
cāyaṃ atthato tatramajjhattupekkhāva hoti, sā ca paṭhamadutiyajjhānesupi atthi. Tasmā
tatrāpi `upekkhako ca viharatī'ti evamayaṃ vattabbā siyā, sā kasmā na vuttā"ti.
Aparibyattakiccayogato. 1- Aparibyattaṃ hi tassā tattha kiccaṃ, vitakkādīhi
abhibhūtattā. Idha panāyaṃ vitakkavicārapītīhi anabhibhūtattā ukkhittasirā viya hutvā
paribyattakiccā jātā, tasmā vuttāti.
    Sato ca sampajānoti ettha saratīti sato. Sampajānātīti sampajāno. Iti
puggalena sati ca sampajaññañca vuttaṃ. Tattha saraṇalakkhaṇā sati, asammussanarasā,
ārakkhapaccupaṭṭhānā. Asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ.
    Tattha kiñcāpi idaṃ satisampajaññaṃ purimajjhānesupi atthi. Muṭṭhassatissa hi
asampajānassa upacāramattampi na sampajjati, pageva appanā. Oḷārikattā pana
tesaṃ jhānānaṃ bhūmiyaṃ viya purisassa cittassa gati sukhā hoti, abyattaṃ tattha
satisampajaññakiccaṃ. Oḷārikaṅgappahānena pana sukhumattā imassa jhānassa purisassa
khuradhārāyaṃ viya satisampajaññakiccapariggahitā eva cittassa gati icchitabbāti idheva
vuttaṃ. Kiñci bhiyyo:- yathā dhenupago vaccho dhenuto apanīto arakkhiyamāno
punadeva dhenuṃ upagacchati, evamidaṃ tatiyajjhānasukhaṃ pītito apanītaṃ taṃ satisampajaññena 2-
arakkhiyamānaṃ punadeva pītiṃ upagaccheyya, pītisampayuttameva siyā, sukhe vāpi sattā
sārajjanti. Idañca atimadhuraṃ sukhaṃ, tato paraṃ sukhābhāvā. Satisampajaññānubhāvena
@Footnote: 1 cha.Ma. aparibyattakiccato  2 Ma. apanītaṃ, taṃ satisampajaññārakkhena, cha. apanītampi
@satisampajaññārakkhena

---------------------------------------------------------------------------------------------
page138.
Panettha sukhe asārajjanā hoti, no aññathāti imampi atthavisesaṃ dassetuṃ idaṃ
idheva vuttanti veditabbaṃ.
    Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino
sukhapaṭisaṃvedanābhogo natthi, evaṃ santepi yasmā tassa nāmakāyena sampayuttaṃ
sukhaṃ. Yaṃ vā taṃ vā nāmakāyasampayuttaṃ sukhaṃ, taṃsamuṭṭhānenassa yasmā atipaṇītena rūpena
rūpakāyo phuṭṭho, 1- kāyassa 2- phuṭṭhattā jhānā vuṭṭhitopi sukhaṃ paṭisaṃvedeyya,
tasmā etamatthaṃ dassento "sukhañca kāyena paṭisaṃvedetī"ti āha.
    Idāni yantaṃ ariyā ācikkhanti upekkhako satimā sukhavihārīti ettha yaṃjhānahetu
yaṃjhānakāraṇā taṃ tatiyajjhānasamaṅgīpuggalaṃ buddhādayo ariyā ācikkhanti desenti
paññapenti paṭṭhapenti vivaranti vibhajanti uttānīkaronti pakāsenti, pasaṃsantīti
adhippāyo. Kinti? upekkhako satimā sukhavihārīti. Taṃ tatiyajjhānaṃ upasampajja
viharatīti evamettha yojanā veditabbā.
    Kasmā pana taṃ te evaṃ pasaṃsantīti? pasaṃsārahato. Ayaṃ hi yasmā atimadhurasukhe
Sukhapāramippattepi tatiyajjhāne upekkhako, na tattha sukhābhisaṅgena ākaḍḍhiyati. Yathā
ca pīti na uppajjati, evaṃ upaṭṭhitassatitāya satimā. Yasmā pana ariyakantaṃ
ariyajanasevitameva ca asaṅkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho
hoti. 3- Iti pasaṃsārahato naṃ ariyā te evaṃ pasaṃsārahahetubhūte 4- guṇe
pakāsento "upekkhako satimā sukhavihārī"ti evaṃ pasaṃsantīti veditabbaṃ. Tatiyanti
gaṇanānupubbato tatiyaṃ, idaṃ tatiyaṃ uppannantipi tatiyaṃ.
    Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.
Pubbevāti tañca kho pubbeva, na catutthajjhānakkhaṇe. Somanassadomanassānaṃ atthaṅgamāti
cetasikasukhassa ca cetasikadukkhassa cāti imesampi dvinnaṃ pubbeva atthaṅgamā, pahānā
icceva vuttaṃ hoti.
@Footnote: 1 cha.Ma. phuṭo. evamuparipi  2 cha.Ma. yassa  3 cha.Ma. ayaṃ pāṭho na dissati
@4 cha.Ma. pasaṃsāhetubhūte

---------------------------------------------------------------------------------------------
page139.
    Kadā pana nesaṃ pahānaṃ hoti? catunnaṃ jhānānaṃ upacārakkhaṇe. Somanassaṃ hi
catutthajjhānassa upacārakkhaṇeyeva pahīyati, dukkhadomanassasukhāni paṭhamadutiyatatiyānaṃ
upacārakkhaṇesu. Evametesaṃ pahānakkamena avuttānaṃ, indriyavibhaṅge pana
indriyānaṃ uddesakkameneva idhāpi vuttānaṃ sukhadukkhasomanassadomanassānaṃ pahānaṃ
veditabbaṃ.
    Yadi panetāni tassa tassa jhānassa upacārakkhaṇeyeva pahīyanti, atha kasmā "kattha
cuppannaṃ dukkhindriyaṃ aparisesaṃ nirujjhati, idha bhikkhave bhikkhu vivicceva
kāmehi .pe. Paṭhamaṃ jhānaṃ upasampajja viharati, etthuppannaṃ dukkhindriyaṃ
aparisesaṃ nirujjhati. Kattha cuppannaṃ domanassindriyaṃ. Sukhindriyaṃ.
Somanassindriyaṃ aparisesaṃ nirujjhati, idha bhikkhave bhikkhu sukhassa ca pahānā .pe.
Catutthaṃ jhānaṃ upasampajja viharati. Etthuppannaṃ somanassindriyaṃ aparisesaṃ
nirujjhatī"ti 1- evaṃ jhānesveva nirodho vuttoti. Atisayanirodhattā. Atisayanirodho
hi nesaṃ paṭhamajjhānādīsu, na nirodhoyeva. Nirodhoyeva pana upacārakkhaṇe, nātisayanirodho.
    Tathā hi nānāvajjane paṭhamajjhānūpacāre niruddhassāpi dukkhindriyassa
ḍaṃsamakasādisamphassena vā visamāsanupatāpena vā siyā uppatti, nattheva 2-
antoappanāyaṃ. Upacāre vā niruddhampetaṃ na suṭṭhu niruddhaṃ hoti, paṭipakkhena
avihatattā. Antoappanāyaṃ pana pītipharaṇena sabbo kāyo sukhokkanto hoti,
sukhokkantakāyassa ca suṭṭhu niruddhaṃ hoti dukkhindriyaṃ, paṭipakkhena vihatattā.
Nānāvajjaneyeva ca dutiyajjhānūpacāre pahīnassāpi 3- domanassindriyassa yasmā etaṃ
vitakkavicārapaccayepi kāyakilamathe cittupaghāte ca sati uppajjati, vitakkavicārābhāve ca
neva uppajjati. Yattha pana uppajjati, tattha vitakkavicārabhāve. Appahīnāyeva ca
dutiyajjhānūpacāre vitakkavicārāti tatthassa siyā uppatti, appahīnapaccayattā. 4-
Na tveva dutiyajjhāne, pahīnapaccayattā. Tathā tatiyajjhānūpacāre pahīnassāpi
sukhindriyassa pītisamuṭṭhānapaṇītarūpaphuṭṭhakāyassa siyā uppatti, na tveva
tatiyajjhāne. Tatiyajjhāne hi sukhassa
@Footnote: 1 saṃ.mahā. 19/510/188  2 cha.Ma. na tveva  3 Ma. pahīnassa  4 cha.Ma. ayaṃ pāṭho na dissati

---------------------------------------------------------------------------------------------
page140.
Paccayabhūtā pīti sabbaso niruddhāti. Tathā catutthajjhānūpacāre pahīnassāpi
somanassindriyassa āsannattā, appanāpattāya upekkhāya abhāvena sammā
anatikkantattā ca siyā uppatti, na tveva catutthajjhāne. Tasmā eva ca
"etthuppannaṃ dukkhindriyaṃ aparisesaṃ nirujjhatī"ti tattha tattha aparisesaggahaṇaṃ
katanti.
    Etthāha:- "athevaṃ tassa tassa jhānassupacāre pahīnāpi etā vedanā
idha kasmā samāharī"ti 1-? sukhaggahaṇatthaṃ. Yā hi ayaṃ adukkhamasukhanti ettha
adukkhamasukhā vedanā vuttā, sā sukhumā dubbiññeyyā, na sakkā sukhena gahetuṃ,
tasmā yathā nāma duṭṭhassa yathā vā tathā vā upasaṅkamitvā gahetuṃ asakkuṇeyyassa
goṇassa gahaṇatthaṃ 2- gopo ekasmiṃ vaje sabbā 3- gāvo samāharati, athekekaṃ
nīharanto paṭipāṭiyā āgataṃ "ayaṃ so gaṇhatha nan"ti tampi gāhāpeti, evameva
bhagavā sukhaggahaṇatthaṃ sabbā etā samāharīti. Evaṃ hi samāhaṭā etā dassetvā
"yaṃ neva sukhaṃ, na dukkhaṃ, na somanassaṃ, na domanassaṃ, ayaṃ adukkhamasukhā vedanā"ti
sakkā hoti esā gāhayituṃ.
    Api ca adukkhamasukhāya cetovimuttiyā paccayadassanatthañcāpi etā vuttāti
veditabbā. Sukhadukkhappahānādayo 4- hi tassā paccayā. Yathāha:- "cattāro kho
āvuso paccayā adukkhamasukhāya cetovimuttiyā samāpattiyā. Idhāvuso bhikkhu sukhassa
ca pahānā .pe. Catutthaṃ jhānaṃ upasampajja viharati. Ime kho āvuso cattāro
paccayā adukkhamasukhāya cetovimuttiyā samāpattiyā"ti. 5- Yathā vā aññattha pahīnāpi
sakkāyadiṭṭhiādayo tatiyamaggassa vaṇṇabhaṇanatthaṃ "tattha pahīnā"ti vuttā, evaṃ
vaṇṇabhaṇanatthameva tassa jhānassetā idha vuttātipi veditabbā. Paccayaghātena
vā ettha rāgadosānaṃ atidūrabhāvaṃ dassetuṃpi etā vuttāti veditabbā. Etāsu
@Footnote: 1 cha.Ma. samāhaṭāti  2 cha.Ma. sukhagahaṇatthaṃ  3 Ma. sabbe  4 cha.Ma. dukkhappahānādayo,
@sukhappahānādayo (samanta. 1/171), sukhadukkhappahānādayo (abhi.A. 1/230)
@5 Ma.mū. 12/458/406

---------------------------------------------------------------------------------------------
page141.
Hi sukhaṃ somanassassa paccayo, somanassaṃ rāgassa, dukkhaṃ domanassassa, domanassaṃ
dosassa. Sukhādighātena ca te sappaccayā rāgadosā hatāti atidūre hontīti.
    Adukkhamasukhanti dukkhābhāvena adukkhaṃ, sukhābhāvena asukhaṃ. Etenettha
dukkhasukhapaṭipakkhabhūtaṃ tatiyavedanaṃ dīpeti, na dukkhasukhābhāvamattaṃ. Tatiyavedanā nāma
adukkhamasukhā, upekkhātipi vuccati. Sā iṭṭhāniṭṭhaviparītānubhavanalakkhaṇā,
majjhattarasā, avibhūtapaccupaṭṭhānā, sukhadukkhanirodhapadaṭṭhānāti 1- veditabbā.
    Upekkhāsatipārisuddhinti upekkhāya janitasatipārisuddhiṃ. Imasmiṃ hi jhāne
suparisuddhā sati, yā ca tassā satiyā pārisuddhi, sā upekkhāya katā, na
aññena. Tasmā etaṃ "upekkhāsatipārisuddhī"ti vuccati. Yāya ca upekkhāya ettha
sati pārisuddhi hoti, sā atthato tatramajjhattatāti veditabbā. Na kevalañcettha
tāya satiyeva parisuddhā, api ca kho sabbepi sampayuttadhammā, satisīsena pana
desanā vuttā.
    Tattha kiñcāpi ayaṃ upekkhā heṭṭhāpi tīsu jhānesu vijjati, yathā pana
divā sūriyappabhābhibhavā somabhāvena vā 2- attano upakārakattena vā sabhāgāya
rattiyā alābhā divā vijjamānāpi candalekhā aparisuddhā hoti apariyodātā,
evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya
ca upekkhāvedanārattiyā alābhā 3- vijjamānāpi paṭhamajjhānādibhedesu aparisuddhā
hoti. Tassā ca aparisuddhāya divā aparisuddhacandalekhāya pabhā viya sahajātāpi satiādayo
aparisuddhāva honti. Tasmā tesu ekampi "upekkhāsatipārisuddhī"ti na vuttaṃ.
Idha pana vitakkādipaccanīkadhammatejābhibhavābhāvā sabhāgāya ca upekkhāvedanārattiyā
paṭilābhā ayaṃ tatramajjhattupekkhācandalekhā ativiya parisuddhā, tassā parisuddhattā
parisuddhacandalekhāya pabhā viya sahajātāpi satiādayo parisuddhā honti
@Footnote: 1 cha.Ma. sukhanirodha...  2 cha.Ma. ca  3 cha.Ma. apaṭilābhā

---------------------------------------------------------------------------------------------
page142.
Pariyodātā. Tasmā idameva "upekkhāsatipārisuddhī"ti vuttanti veditabbaṃ.
Catutthanti gaṇanānupubbato 1- catutthaṃ. Idaṃ catutthaṃ uppannantipi catutthaṃ.
    Paññavā hotīti paññā assa atthīti paññavā. Udayatthagāminiyāti udayagāminiyā
ceva atthagāminiyā ca. Samannāgatoti paripuṇṇo. Ariyāyāti niddosāya.
Nibbedhikāyāti nibbedhapakkhikāya. Dukkhakkhayagāminiyāti nibbānagāminiyā. So idaṃ
dukkhanti evamādīsu "ettakaṃ dukkhaṃ na ito bhiyyo dukkhan"ti 2- sabbampi
dukkhasaccaṃ sarasalakkhaṇapaṭivedhena yathābhūtaṃ pajānāti paṭivijjhati. Tassa ca dukkhassa
nibbattikaṃ taṇhaṃ "ayaṃ dukkhasamudayo"ti. Tadubhayampi yaṃ ṭhānaṃ patvā nirujjhati, taṃ
tesaṃ appavattiṃ nibbānaṃ "ayaṃ dukkhanirodho"ti. Tassa ca sampāpakaṃ ariyamaggaṃ "ayaṃ
dukkhanirodhagāminīpaṭipadā"ti sarasalakkhaṇapaṭivedhena yathābhūtaṃ pajānāti paṭivijjhatīti
evamattho veditabbo.
    Evaṃ sarūpato saccāni dassetvā idāni kilesavasena pariyāyato dassento
"ime āsavā"tiādimāha. Te vuttanayeneva veditabbā. Evaṃ tisso sikkhāyo
dassetvā idāni tāsaṃ pāripūrikkamaṃ dassetuṃ "imā tisso sikkhāyo āvajjanto
sikkheyyā"tiādimāha. Tassattho:- paccekaṃ paripūretuṃ āvajjantopi sikkheyya,
āvajjitvāpi "ayaṃ nāma sikkhā"ti jānantopi sikkheyya, jānitvā punappunaṃ
passantopi sikkheyya, passitvā yathādiṭṭhaṃ paccavekkhantopi sikkheyya,
paccavekkhitvā tattheva cittaṃ acalaṃ katvā adhiṭṭhahantopi 3- sikkheyya,
taṃtaṃsikkhāsampayuttaṃ saddhāvīriyasatisamādhipaññāhi sakasakakiccaṃ karontopi sikkheyya,
abhiññeyyābhijānanakālepi taṃ taṃ kiccaṃ karontopi tisso sikkhāyo sikkheyyāti,
4- adhisīlaṃ ācareyya, adhicittaṃ samācareyya, adhipaññaṃ samādāya vatteyya.
@Footnote: 1 cha.Ma. gaṇanānupubbatā  2 cha.Ma. ayaṃ dukkhanti pāṭho na dissati
@3 cha.Ma. patiṭṭhapentopi  4 cha.Ma. sikkheyya

---------------------------------------------------------------------------------------------
page143.
    Idhāti mūlapadaṃ. Imissā diṭṭhiyātiādīhi dasahi padehi sikkhattayasaṅkhātaṃ
sabbaññubuddhasāsanameva kathitaṃ. Taṃ hi buddhena bhagavatā diṭṭhattā diṭṭhīti vuccati.
Taṃyeva 1- khamanavasena khanti, ruccanavasena ruci, gahaṇavasena ādāyo, sabhāvaṭṭhena dhammo,
sikkhitabbaṭṭhena vinayo, tadubhayenapi dhammavinayo, pavuttavasena pāvacanaṃ, seṭṭhacariyaṭṭhena
brahmacariyaṃ, anusiṭṭhidānavasena satthusāsananti vuccati. Tasmā "imissā
diṭṭhiyā"tiādīsu imissā buddhadiṭṭhiyā imissā buddhakhantiyā imissā
buddharuciyā imasmiṃ buddhaādāye imasmiṃ buddhadhamme imasmiṃ buddhavinaye.
              Ye kho tvaṃ gotami dhamme jāneyyāsi "ime dhammā sarāgāya
         saṃvattanti, no virāgāya, saṃyogāya saṃvattanti, no visaṃyogāya, ācayāya
         saṃvattanti, no apacayāya, mahicchatāya saṃvattanti, no appicchatāya,
         asantuṭṭhiyā saṃvattanti, no santuṭṭhiyā, saṅgaṇikāya saṃvattanti, no
         pavivekāya, kosajjāya saṃvattanti, no vīriyārambhāya, dubbharatāya saṃvattanti,
         no subharatāyā"ti. Ekaṃsena gotami dhāreyyāsi "neso dhammo, neso
         vinayo, netaṃ satthusāsanan"ti.
              Ye ca kho tvaṃ gotami dhamme jāneyyāsi "ime dhammā virāgāya
         saṃvattanti, no sarāgāya .pe. Subharatāya saṃvattanti, no dubbharatāyā"ti.
         Ekaṃsena gotami dhāreyyāsi "eso dhammo, eso vinayo, etaṃ
         satthusāsanan"ti. 2-
Evaṃ vutte imasmiṃ buddhadhammavinaye imasmiṃ buddhapāvacane imasmiṃ
buddhabrahmacariye imasmiṃ buddhasatthusāsaneti evamattho veditabbo.
    Api cetaṃ sikkhattayasaṅkhātaṃ sakalaṃ sāsanaṃ buddhena 3- bhagavatā diṭṭhattā
sammādiṭṭhipaccayattā sammādiṭṭhipubbaṅgamattā ca diṭṭhi. Bhagavato khamanavasena khanti.
@Footnote: 1 cha.Ma. tasseva  2 aṅ.aṭṭhaka. 23/53/233, vi.cūḷa. 7/406/239  3 cha.Ma. ayaṃ pāṭho na
@dissati

---------------------------------------------------------------------------------------------
page144.
Ruccanavasena ruci. Gahaṇavasena ādāyo. Attano kārakaṃ apāyesu apatamānaṃ katvā
dhāretīti dhammo. Tasseva 1- saṅkilesapakkhaṃ vinetīti vinayo. Dhammo ca so vinayo
cāti dhammavinayo. Kusaladhammehi vā akusaladhammānaṃ esa vinayoti dhammavinayo. Teneva
vuttaṃ:-
              "ye ca kho tvaṃ gotami dhamme jāneyyāsi ime dhammā virāgāya
         .pe. Ekaṃsena gotami dhāreyyāsi eso dhammo, eso vinayo, etaṃ
         satthusāsanan"ti. 2-
    Dhammena vā vinayo, na daṇḍādīhīti dhammavinayo. Vuttampi cetaṃ:-
              "daṇḍeneke damayanti  aṅkusehi kasāhi ca
              adaṇḍena asatthena    nāgo danto mahesinā"ti. 3-
    Tathā:-
              "dhammena nīyamānāna   kā usūyā vijānatan"ti. 4-
    Dhammo 5- vinayo dhammavinayo. Anavajjadhammatthaṃ hesa vinayo, na bhavabhogādiatthaṃ. 6-
Tenāha bhagavā "nayidaṃ bhikkhave brahmacariyaṃ vussati janakuhanatthan"ti 7- vitthāro.
Puṇṇattheropi āha "anupādāparinibbānatthaṃ kho āvuso bhagavati brahmacariyaṃ
vussatī"ti. 8- Visiṭṭhaṃ vā nayatīti vinayo. Dhammato vinayo dhammavinayo.
Saṃsārādidhammato hi sokādidhammato vā esa visiṭṭhaṃ nibbānaṃ nayati. Dhammassa vā
vinayo, na titthakarānanti dhammavinayo. Dhammabhūto hi bhagavā, tasseva vinayo.
    Yasmā vā dhammā eva abhiññeyyā pariññeyyā pahātabbā bhāvetabbā
sacchikātabbā ca, tasmā eva dhammesu vinayo, na sattesu na jīvesu cāti
@Footnote: 1 cha.Ma. sova  2 aṅ.aṭṭhaka. 23/53/233, vi.cūḷa. 7/406/239
@3 vi.cūḷa. 7/342/134, Ma.Ma. 13/352/337  4 vi.mahā. 4/63/56  5 Sī.,cha.Ma. dhammāya vā
@6 Sī. na hi vañcanatthaṃ, cha.Ma. bhavabhogāmisatthaṃ
@7 aṅa.catukka. 21/25/30  8 Ma.mū. 12/259/221

---------------------------------------------------------------------------------------------
page145.
Dhammavinayo. Sātthasabyañjanatādīhi aññesaṃ vacanato padhānaṃ vacananti pavacanaṃ, pavacanameva
pāvacanaṃ. Sabbacariyāhi visiṭṭhacariyabhāvena brahmacariyaṃ. Devamanussānaṃ satthubhūtassa
bhagavato sāsananti satthusāsanaṃ. Satthubhūtaṃ vā sāsanantipi satthusāsanaṃ. "so vo
mamaccayena satthāti 1- hi dhammavinayova satthā"ti vuttoti evametesaṃ padānaṃ attho
veditabbo.
    Yasmā pana imasmiṃyeva sāsane sabbappakārasikkhattayaparipūrako 2- bhikkhu dissati,
na aññattha, tasmā tattha tattha "imissā"ti ca "imasmin"ti ca ayaṃ niyamo
katoti veditabbo.
    Jīvanti tena taṃsampayuttakā dhammāti jīvitaṃ. Anupālanalakkhaṇe indaṭṭhaṃ kāretīti
indriyaṃ. Jīvitameva indriyaṃ jīvitindriyaṃ. Taṃ pavattasantatādhipateyyaṃ hoti.
Lakkhaṇādīhi pana attanā avinibhuttānaṃ dhammānaṃ anupālanalakkhaṇaṃ jīvitindriyaṃ, tesaṃ
pavattanarasaṃ, tesaṃyeva ṭhapanapaccupaṭṭhānaṃ, yāpayitabbadhammapadaṭṭhānaṃ. Santepi ca
anupālanalakkhaṇādimhi vidhāne atthikkhaṇeyevetaṃ te dhamme anupāleti, udakaṃ viya
uppalādīni. Yathāsakaṃ paccayehi uppannepi ca dhamme pāleti, dhāti 3- viya kumāraṃ,
sayaṃ pavattitadhammasambandheneva ca pavattati, niyāmako viya nāvaṃ. Na bhaṅgato uddhaṃ
pavattayati, attano ca pavattayitabbānañca abhāvā. Na bhaṅgakkhaṇe ṭhapeti,
sayaṃ bhijjamānattā, khayamāno 4- viya vaṭṭisineho padīpasikhaṃ, na ca
pavattanaṭṭhapanānubhāvavirahitaṃ, 5- yathāvuttakkhaṇe tassa tassa sādhanatoti daṭṭhabbaṃ.
Ṭhitiparittatāya vāti ṭhitikkhaṇassa mandatāya thokatāya. Appakanti mandaṃ lāmakaṃ.
Sarasaparittatāya vāti attano paccayabhūtānaṃ kiccānaṃ sampattīnaṃ vā appatāya dubbalatāya.
    Tesaṃ dvinnaṃ kāraṇaṃ vibhāgato dassetuṃ "kathaṃ ṭhitiparittatāyā"tiādimāha. Tattha
`atīte cittakkhaṇe jīvitthāti evamādi pañcavokārabhave pavattiyaṃ cittassa
nirujjhanakāle
@Footnote: 1 dī.mahā. 10/216/134  2 cha.Ma. sabbappakārajjhānanibbattako  3 Ma. dhātī
@4 cha.Ma. khīyamāno  5 cha.Ma. anupālanapavattanaṭṭhapanānubhāvavirahitaṃ

---------------------------------------------------------------------------------------------
page146.
Sabbasmiṃ rūpārūpadhamme anirujjhantepi rūpato arūpassa paṭṭhānabhāvena arūpajīvitaṃ
sandhāya, cuticittena vā saddhiṃ sabbesaṃ rūpārūpānaṃ nirujjhanabhāvena pañcavokārabhave
cuticittaṃ sandhāya, catuvokārabhave vā 1- rūpassa abhāvena catuvokārabhavaṃ sandhāya
kathitan'ti veditabbaṃ. Atīte cittakkhaṇeti atītacittassa bhaṅgakkhaṇasamaṅgīkāle
taṃsamaṅgīpuggalo "jīvittha"iti vattuṃ labbhati. Na jīvatīti vattamāne 2- "jīvatī"tipi
vattuṃ na labbhati. Na jīvissatīti anāgate 2- "jīvissatī"tipi vattuṃ na labbhati.
Anāgate cittakkhaṇe jīvissatīti anāgatacittassa anuppajjanakkhaṇasamaṅgīkāle
"jīvissatī"ti vattuṃ labbhati. Na jīvatīti "jīvatī"ti vattuṃ na labbhati. Na jīvitthāti
atīte 2- "jīvittha "itipi vattuṃ na labbhati. Paccuppanne cittakkhaṇe jīvatīti
paccuppannacittakkhaṇasamaṅgīkāle. Jīvatīti "idāni jīvatī"ti vattuṃ labbhati. Na
jīvitthāti atīte 2- "jīvittha "iti vattuṃ na labbhati. Na jīvissatīti anāgate 2-
"jīvissatī"ti vattuṃpi na labbhati.
    Jīvitaṃ attabhāvo ca sukhadukkhā cāti ayaṃ gāthā pañcavokārabhavaṃ amuñcitvā
labbhamānāya dukkhavedanāya gahitattā pañcavokārabhavameva sandhāya vuttā. 3- Kathaṃ? jīvitanti
jīvitasīsena saṅkhārakkhandho. Attabhāvoti rūpakkhandho. "upekkhā pana santattā,
sukhamicceva bhāsitā"ti 4- vuttattā upekkhāvedanaṃ antokaritvā sukhadukkhā
cāti vedanākkhandho, cittaṃ iti viññāṇakkhandho vutto. Imesaṃ catunnaṃ khandhānaṃ
kathitattāyeva khandhalakkhaṇena ekalakkhaṇabhāvena lakkhaṇākāravasena saññākkhandhopi
kathitoti veditabbo. Evaṃ vuttesu pañcasu khandhesu arūpadhammaṃ muñcitvā
kammasamuṭṭhānādirūpassa appavattanabhāvena ekacittasamāyuttāti arūpappadhānabhāvo kathito
hoti. Kathaṃ? asaññīsatte 5- rūpampi idhūpacitakammabalaṃ amuñcitvāva pavattati,
nirodhasamāpannānaṃ rūpampi paṭhamasamāpattabalaṃ 6- amuñcitvāva pavattati. Evaṃ attano
appavattiṭṭhānepi rūpappavattiṃ attano santakameva katvā pavattanasabhāvassa
@Footnote: 1 cha.Ma. ayaṃ saddo na dissati  2 cha.Ma. ayaṃ pāṭho na dissati  3 cha.Ma. vuttāti
@veditabbā  4 abhi.A. 2/194  5 cha.Ma. asaññasatte
@6 Sī.,cha.Ma. paṭhamasamāpannasamāpattibalaṃ

---------------------------------------------------------------------------------------------
page147.
Arūpadhammassa attano pavattiṭṭhāne rūpapavattiyā padhānakāraṇabhāvena ekacittasamāyuttāti
cittappadhānabhāvo kathitoti veditabbo.
    Evaṃ pañcavokārabhave pavattiyaṃ rūpappavattippadhānabhūtacittanirodhena rūpe
dharamāneyeva sattānaṃ 1- nirodho nāma hotīti arūpadhammavasena eva "lahuso vattate
khaṇo"ti vuttaṃ. Atha vā pañcavokārabhave cuticittaṃ sandhāya kathitāti veditabbā.
Evaṃ kathiyamāne sukhadukkhā cāti kāyikacetasikasukhavedanā ca kāyikacetasikadukkhavedanā
ca cuticittakkhaṇe ahontīpi ekasantativasena cuticittena saddhiṃ nirujjhatīti kathitā.
Catuvokārabhavaṃ vā sandhāya kathitātipi veditabbā. Kathaṃ? aññasmiṃ ṭhāne attabhāvoti
Saññākkhandhassa vuttabhāvena attabhāvoti saññākkhandhova gahito. Brahmaloke
kāyikasukhadukkhadomanassaṃ 2- ahontampi sukhadukkhā cāti vedanāsāmaññato labbhamāno
vedanākkhandho gahitoti veditabbaṃ. Sesaṃ vuttasadisameva. Imesu ca tīsu vikappesu
kevalāti dhuvasukhasubhaattā natthi, kevalaṃ tehi 3- avomissā. Lahuso vattati khaṇoti
vuttanayena ekacittakkhaṇikatāya lahuko atiparitto jīvitādīnaṃ khaṇo vattati.
    Ekato dvinnaṃ cittānaṃ appavattiṃ dassento "cullāsītisahassānī"ti gāthamāha.
Cullāsītisahassāni, kappā tiṭṭhanti ye marūti ye devagaṇā caturāsīti kappasahassāni
āyuṃ gahetvā nevasaññānāsaññāyatane tiṭṭhanti. "ye narā"tipi pāḷi.
Na tveva tepi jīvanti, dvīhi cittehi samohitāti 4- tepi devā dvīhi cittehi
samohitā ekato hutvā yuganaddhena cittena na tu eva jīvanti, ekenekena
cittena jīvantīti attho.
    Idāni maraṇakālaṃ dassento "ye niruddhā"ti gāthamāha. Tattha ye niruddhāti
ye khandhā niruddhā atthaṅgatā. Marantassāti matassa. Tiṭṭhamānassa vāti dharamānassa
@Footnote: 1 cha.Ma. pavattānaṃ  2 Sī. kāyikasukhadukkhasomanassadomanassaṃ  3 Ma. hete  4 cha.Ma. dvīhi
@cittasamohitā

---------------------------------------------------------------------------------------------
page148.
Vā. Sabbepi sadisā khandhāti cutito uddhaṃ niruddhakkhandhā vā pavatte
niruddhakkhandhā vā puna ghaṭetumasakkuṇeyyaṭṭhena sabbepi khandhā sadisā. Gatā
appaṭisandhikāti niruddhakkhandhānaṃ puna āgantvā paṭisandhānābhāvena gatā
appaṭisandhikāti vuccanti.
    Idāni tīsu kālesu niruddhakkhandhānaṃ nānattaṃ natthīti dassetuṃ "anantarā"ti
gāthamāha. Tattha anantarā ca ye bhaggā, ye ca bhaggā anāgatāti ye khandhā
anantarātītā hutvā bhinnā niruddhā, ye ca anāgatā khandhā bhijjissanti.
Tadantareti tesaṃ antare niruddhānaṃ paccuppannakkhandhānaṃ. Vesamaṃ natthi lakkhaṇeti
visamassa bhāvo vesamaṃ, taṃ vesamaṃ natthi, tehi nānattaṃ natthīti attho. Lakkhīyatīti
lakkhaṇaṃ, tasmiṃ lakkhaṇe.
    Idāni anāgatakkhandhānaṃ vattamānakkhandhehi asammissabhāvaṃ kathento
"anibbattena na jāto"ti gāthamāha. Anibbattena na jātoti ajātena apātubhūtena
anāgatakkhandhena na jāto na nibbatto. Etena anāgatakkhandhassa vattamānakkhandhena
asammissabhāvaṃ kathesi. Paccuppannena jīvatīti khaṇapaccuppannena vattamānakkhandhena
jīvati. Etena ekakkhaṇe dvīhi cittehi na jīvatīti kathitaṃ. Cittabhaggā matoti dvīhi
cittehi ekakkhaṇe ajīvanabhāvena cittabhaṅgena mato. "uparito cittabhaṅgā"tipi
pāḷi, taṃ ujukameva. Paññatti paramatthiyāti "rūpaṃ jīrati maccānaṃ, nāmagottaṃ
na jīratī"ti 1- vacanakkamena paṇṇattimattaṃ 2- na jīraṇasabhāvena paramā ṭhiti
etissāti paramatthiyā, 3- sabhāvaṭṭhitikāti attho. "datto mato, mitto mato"ti
paṇṇattimattameva hi tiṭṭhati. Atha vā paramatthiyāti paramatthikā. Paramo attho
etissāti paramatthikā. Ajaṭākāsoti paññattiyā natthidhammaṃ paṭicca kathanaṃ viya
matoti paññatti natthidhammaṃ paṭicca na kathiyati, jīvitindriyabhaṅgasaṅkhātaṃ dhammaṃ
paṭicca kathiyati.
@Footnote: 1 saṃ.sa. 15/76/49  2 Sī. paṇṇattimattassa  3 Sī. paramaṭṭhiti

---------------------------------------------------------------------------------------------
page149.
    Anidhānagatā bhaggāti ye khandhā bhinnā, te nidhānaṃ nihitaṃ nicayaṃ nigacchantīti 1-
anidhānagatā. Puñjo natthi anāgateti anāgatepi nesaṃ puñjabhāvo rāsibhāvo
natthi. Nibbattāyeva tiṭṭhantīti paccuppannavasena uppannā ṭhitikkhaṇe cassa 2-
vayadhammāva hutvā tiṭṭhanti. Kimiva? āragge sāsapūpamāti sūcimukhe sāsapo viya.
    Idāni khandhānaṃ dassanabhāvaṃ dassento "nibbattānan"ti gāthamāha. Tattha
nibbattānaṃ dhammānanti paccuppannānaṃ khandhānaṃ. Bhaṅgo nesaṃ purakkhatoti etesaṃ
bhedo purato katvā ṭhapito. Palokadhammāti nassanasabhāvā. Purāṇehi amissitāti
pure uppannehi khandhehi na missitā na saṃsaggā.
    Idāni khandhānaṃ adassanabhāvaṃ dassento "adassanato āyantī"ti gāthamāha.
Tattha adassanato āyantīti adissamānāyeva āgacchanti uppajjanti. Bhaṅgā gacchanti
dassananti bhedā bhaṅgato uddhaṃ adassanabhāvaṃ gacchanti. Vijjuppādova ākāseti
vivaṭākāse vijjulatāniccharaṇaṃ viya. Uppajjanti vayanti cāti pubbantato uddhaṃ
uppajjanti ca bhijjanti ca, nassantīti attho. "udeti āpūrati khīyati 3-
cando"ti 4- evamādīsu viya.
    Evaṃ ṭhitiparittataṃ dassetvā idāni sarasaparittataṃ dassento "kathaṃ
sarasaparittatāyā"tiādimāha. Tattha assāsūpanibaddhaṃ jīvitanti abbhantarapavisananāsikavāta-
paṭibaddhaṃ jīvitindriyaṃ. Passāsoti bahinikkhamananāsikavāto. Assāsapassāsāti
tadubhayaṃ. Mahābhūtūpanibaddhanti catusamuṭṭhānikānaṃ paṭhavīāpatejavāyānaṃ mahābhūtānaṃ
paṭibaddhaṃ jīvitaṃ. Kavaḷiṅkārāhārūpanibaddhanti asitapītādikavaḷiṅkārāhārena
upanibaddhaṃ. Usmūpanibaddhanti kammajatejodhātūpanibaddhaṃ. Viññāṇūpanibaddhanti
bhavaṅgaviññāṇūpanibaddhaṃ. Yaṃ sandhāya vuttaṃ "āyu usmā ca viññāṇaṃ, yadā kāyaṃ
jahantiman"ti. 5-
@Footnote: 1 cha.Ma. na gacchantīti  2 cha.Ma. ayaṃ pāṭho na dissati  3 cha.Ma. veti
@4 khu.jā. 27/351/124  5 saṃ.khandha. 17/95/113

---------------------------------------------------------------------------------------------
page150.
    Idāni nesaṃ dubbalakāraṇaṃ dassento "mūlampi imesaṃ dubbalan"tiādimāha.
Tattha mūlampīti patiṭṭhaṭṭhena mūlabhūtampi. Assāsapassāsānaṃ hi karajakāyo mūlaṃ.
Mahābhūtānaṃ 1- avijjākammataṇhāhāRā. Imesanti vuttappakārānaṃ assāsādīnaṃ
jīvitindriyapaṭibaddhakāraṇavasena 2- vuttānaṃ. Etesu hi ekekasmiṃ asati
jīvitindriyaṃ na tiṭṭhati. Dubbalanti appathāmaṃ. Pubbahetūpīti atītajātiyaṃ imassa
vipākavaṭṭassa hetubhūtā kāraṇasaṅkhātā avijjāsaṅkhārataṇhupādānabhavāpi. Imesaṃ
dubbalā yepi paccayā tepi dubbalāti ye ārammaṇādisādhāraṇapaccayā. Pabhavikāti 3-
padhānaṃ hutvā uppādikā taṇhā. 4- Sahabhūpīti 5- sahabhavikāpi rūpārūpadhammā.
Sampayogāpīti ekato yuttāpi arūpadhammā. Sahajāpīti saddhiṃ ekacitte uppannāpi.
Yāpi payojikāti cutipaṭisandhivasena yojetuṃ niyuttāti payojikā, vaṭṭamūlakā taṇhā.
Vuttañhetaṃ "taṇhādutiyo puriso"ti. 6- Niccadubbalāti nirantarena dubbalā.
Anavaṭṭhitāti na avaṭṭhitā, onamitvā 7- na ṭhitā. Paripātayanti imeti ime aññamaññaṃ
pātayanti khipanti. 8- Aññamaññassāti añño aññassa, eko ekassāti attho.
Hiiti kāraṇatthe nipāto. Natthi tāyitāti tāyano rakkhako natthi. Na cāpi ṭhapenti
aññamaññanti aññe aññaṃ ṭhapetuṃ na sakkonti. Yopi nibbattako so na
vijjatīti yopi imesaṃ uppādako dhammo, so idāni natthi.
    Na ca kenaci koci hāyatīti koci ekopi kassaci vasena na parihāyati. Bhaṅgabyā 9-
ca ime hi sabbasoti sabbepi hi ime khandhā sabbākārena bhaṅgaṃ pāpuṇituṃ
yuttā. Purimehi pabhāvitāti imehi 10- pubbahetupaccayehi ime vattamānakā
uppādikā. Yepi pabhavakāti 11- yepi ime vattamānakā uppādakā pubbahetupaccayā.
Te pure matāti te vuttappakārapaccayā vattamānaṃ apāpuṇitvā paṭhamameva maraṇaṃ
@Footnote: 1 cha.Ma. mahābhūtādīnaṃ  2 cha.Ma. jīvitindriyapavattikāraṇavasena  3 cha.Ma. pabhāvikāti
@4 cha.Ma. bhavataṇhā  5 cha.Ma. sahabhūmīti  6 khu.iti. 25/15/241  7 cha.Ma. otaritvā
@8 cha.Ma.,Sī. khepayanti  9 cha.Ma. gandhabbā  10 cha.Ma. pabhāvitā imeti  11 cha.Ma. pabhāvikā

---------------------------------------------------------------------------------------------
page151.
Pattā. Purimāpi ca pacchimāpi cāti purimā pubbahetupaccayāpi ca pacchimā
vattamāne paccayasamuppannāpi ca. Aññamaññaṃ na kadāci maddasaṃsūti aññamaññaṃ
kismiñci kāle na diṭṭhapubbā. Makāro padasandhivasena vutto.
    Cātummahārājikānaṃ devānanti dhataraṭṭhavirūḷhakavirūpakkhakuverasaṅkhātā catummahārājā
issarā etesanti cātummahārājikā. Rūpādīhi dibbantīti devā. 1- Te
sinerupabbatassa vemajjhe honti. Tesu atthi pabbataṭṭhakāpi, atthi ākāsaṭṭhakāpi.
Tesaṃ paramparā cakkavāḷapabbataṃ pattā. Khiḍḍāpadosikā manopadosikā sītavalāhakā
uṇhavalāhakā candimā devaputto sūriyo devaputtoti ete sabbepi
cātummahārājikadevalokaṭṭhā eva tesaṃ cātummahārājikānaṃ jīvitaṃ. Upādāyāti paṭicca.
Parittakanti vuḍḍhipaṭisedho. 2- Paripakko vayo mayhaṃ parittaṃ mama jīvitantiādīsu
viya. Thokanti mandakālaṃ, dīghadivasapaṭisedho. Khaṇikanti mandakālaṃ, kālantarapaṭisedho.
Khaṇikamaraṇaṃ khaṇikajjhānantiādīsu viya. Lahukanti sallahukaṃ, alasapaṭisedho. Evaṃ
lahuparivattantiādīsu viya. Ittaranti sīghaṃ  balavapaṭisedho. Ittarabhatti
ittarasaddhātiādīsu viya. Anaddhanīyanti kālavasena na addhānakkhamaṃ. Ciraṃ
dīghamaddhānantiādīsu viya. Naciraṭṭhitikanti divase divase 3- ciraṃ na tiṭṭhatīti
naciraṭṭhitikaṃ, divasapaṭisedho. Saddhammo naciraṭṭhitikantiādīsu viya. 2-
    Tāvatiṃsānanti tettiṃsajanā tattha upapannāti tāvatiṃsā. Api ca tāvatiṃsāti
tesaṃ devānaṃ nāmamevātipi vuttaṃ. Tepi atthi pabbataṭṭhakā, atthi ākāsaṭṭhakā,
tesaṃ paramparā cakkavāḷapabbataṃ pattā. Tathā yāmādīnaṃ. Ekadevalokepi hi devānaṃ
paramparā cakkavāḷapabbataṃ appattā nāma natthi. Dibbasukhaṃ yātā payātā
sampattāti yāmā. Tuṭṭhā pahaṭṭhāti tusitā. Pakatipaṭiyattārammaṇato atirekena
ramitukāmakāle 4- yathārucite bhoge nimminitvā ramantīti nimmānaratī. Cittavāraṃ
ñatvā
@Footnote: 1 cha.Ma. dibbanti kīḷantīti devā  2-2 cha.Ma. etthantare pāṭhā thokaṃ visadisā
@3 cha.Ma. divasena  4 cha.Ma. nimmitukāmakāle

---------------------------------------------------------------------------------------------
page152.
Parehi nimmitesu bhogesu vasaṃ vattentīti paranimmitavasavattī. Brahmakāye
brahmaghaṭāya niyuttāti brahmakāyikā. Sabbepi pañcavokārabrahmāno gahitā.
    Gamanīyoti gantabbo. 1- Samparāyoti paraloko. Yo bhikkhave ciraṃ jīvati, so
vassasatanti yo ciraṃ tiṭṭhamāno, so vassasatamattaṃ tiṭṭhati. Appaṃ vā bhiyyoti
vassasatato upari 2- tiṭṭhamāno dve vassasatāni tiṭṭhamāno nāma natthi. Hīḷeyya
nanti naṃ jīvitaṃ avaññātaṃ kareyya, lāmakato cinteyya. "hīḷeyyānan"ti vā 3-
paṭhanti. Accayantīti atikkamanti. Ahorattāti rattindivaparicchedā. Uparujjhatīti
jīvitindriyaṃ nirujjhati, abhāvaṃ upagacchati. Āyu khīyati maccānanti sattānaṃ
āyusaṅkhāro khayaṃ yāti. Kunnadīnaṃva odakanti yathā udakacchinnāya kunnadiyā udakaṃ,
evaṃ maccānaṃ āyu khīyati. Paramatthato hi atiparitto sattānaṃ jīvitakkhaṇo
ekacittakkhaṇikamattoyeva. Yathā nāma rathacakkaṃ pavattamānampi ekeneva nemippadesena
pavattati, tiṭṭhamānampi ekeneva tiṭṭhati, evametaṃ 4- ekacittakkhaṇikaṃ sattānaṃ
jīvitaṃ tasmiṃ citte niruddhamatte satto niruddhoti vuccati.
    Dhīrāti dhīrā iti. Puna dhīrāti paṇḍitā. Dhitimāti dhiti assa atthīti
dhitimā. Dhitisampannāti paṇḍiccena samannāgatā. Dhikkitapāpāti 5- garahitapāpā.
Tasseva 6- pariyāyaṃ dassetuṃ "dhī vuccati paññā"tiādimāha. Tattha pajānātīti paññā.
Kiṃ pajānāti? "idaṃ dukkhan"tiādinā nayena ariyasaccāni. Aṭṭhakathāyaṃ pana
"paññāpanavasena paññā"ti vuttā. Kinti paññāpeti? "aniccaṃ dukkhaṃ anattā"ti
Paññāpeti. Sā ca avijjāya abhibhavanato adhipatiyaṭṭhena indriyaṃ, dassanalakkhaṇe
vā indaṭṭhaṃ kāretīti indriyaṃ, paññāva indriyaṃ paññindriyaṃ. Sā panesā
obhāsanalakkhaṇā ca 7- pajānanalakkhaṇā ca, yathā hi catubbhittike gehe rattibhāge
dīpe jālite 8- andhakāraṃ nirujjhati, āloko pātubhavati, evameva obhāsanalakkhaṇā
@Footnote: 1 cha.Ma. gandhabbo  2 Sī. uttariṃ  3 cha.Ma. ca  4 cha.Ma. evameva
@5 cha.Ma. dhīkatapāpā  6 Sī.,cha.Ma. taṃyeva  7 cha.Ma. ayaṃ saddo na dissati  8 cha.Ma. jalite

---------------------------------------------------------------------------------------------
page153.
Paññā. Paññobhāsasamo obhāso nāma natthi. Paññavato hi ekapallaṅkena
nisinnassa dasasahassilokadhātu ekālokā hoti. Tenāha thero:-
              "yathā mahārāja puriso andhakāre gehe telappadīpaṃ paveseyya,
         paviṭṭho padīpo andhakāraṃ vidhameti, 1- obhāsaṃ janeti, ālokaṃ vidasseti, 2-
         pākaṭāni ca rūpāni karoti, evameva kho mahārāja paññā uppajjamānā
         avijjandhakāraṃ vidhameti, vijjobhāsaṃ janeti, ñāṇālokaṃ vidasseti, pākaṭāni
         ariyasaccāni karoti. Evameva kho mahārāja obhāsanalakkhaṇā paññā"ti.
    Yathā vā 3- pana cheko bhisakko āturānaṃ sappāyāsappāyāni bhojanādīni
jānāti, evaṃ paññā uppajjamānā kusalākusalasevitabbāsevitabbahīnappaṇīta-
kaṇhasukkasappaṭibhāgaappaṭibhāge dhamme pajānāti. Vuttampi cetaṃ dhammasenāpatinā
"pajānāti pajānātīti kho āvuso tasmā paññavāti vuccati. Kiñca pajānāti?
idaṃ dukkhanti pajānātī"ti 4- vitthāretabbaṃ. Evamassā pajānanalakkhaṇatā veditabbā.
    Aparo nayo:- yathāsabhāvapaṭivedhalakkhaṇā paññā, akkhalitapaṭivedhalakkhaṇā vā,
kusalissāsakkhittausupaṭivedho viya. Visayobhāsarasā, padīpo viya. Asammohapaccupaṭṭhānā,
araññagatasudesako viya.
    Khandhadhīrāti pañcasu khandhesu ñāṇaṃ pavattentīti khandhadhīRā. Aṭṭhārasasu dhātūsu
ñāṇaṃ pavattentīti dhātudhīRā. Sesesupi iminā nayena attho netabbo. Te dhīrā
evamāhaṃsūti ete paṇḍitā evaṃ kathayiṃsu. Kathentīti "appakaṃ parittakan"ti kathayanti.
Bhaṇantīti "thokaṃ khaṇikan"ti bhāsanti. Dīpayantīti "lahukaṃ ittaran"ti paṭṭhapenti. 5-
Voharantīti "anaddhanikaṃ naciraṭṭhitikan"ti nānāvidhena byāharanti. 6-
@Footnote: 1 cha.Ma. viddhaṃseti. evamuparipi  2 cha.Ma. vidaṃseti. evamuparipi  3 cha.Ma. ayaṃ saddo
@na dissati  4 Ma.mū. 12/449/401  5 cha.Ma. patiṭṭhapenti  6 cha.Ma. byavaharanti

---------------------------------------------------------------------------------------------
page154.
    [11] Idāni ye tathā na karonti, tesaṃ byasanuppattiṃ dassento "passāmī"ti
gāthamāha. Tattha passāmīti maṃsacakkhuādīhi pekkhāmi. Loketi apāyādimhi.
Pariphandamānanti ito cito ca phandamānaṃ. Pajaṃ imanti imaṃ sattanikāyaṃ. 1-
Taṇhāgatanti taṇhāya gataṃ abhibhūtaṃ nipātitanti adhippāyo. Bhavesūti kāmabhavādīsu. Hīnā
narāti hīnakammantā naRā. Maccumukhe lapantīti antakāle sampatte maraṇamukhe
paridevanti. Avītataṇhā seti avigatataṇhā. Bhavāti kāmabhavādikā. Bhavesūti kāmabhavādikesu.
Atha vā bhavābhavesūti bhavābhavesu, punappunaṃ bhavesūti vuttaṃ hoti.
    Passāmīti maṃsacakkhunāpi passāmīti duvidhaṃ maṃsacakkhu sasambhāracakkhu pasādacakkhūti.
Tattha yoyaṃ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena
ubhato akkhikūṭehi bahiddhā akkhikūpehi 2- paricchinno akkhikūpamajjhe 3-
nikkhantena nhārusuttakena matthaluṅgena 4- ābaddho setakaṇhātikaṇhamaṇḍalavicitto
5- maṃsapiṇḍo, idaṃ sasambhāracakkhu nāma. Yo pana ettha sito ettha paṭibaddho catunnaṃ
mahābhūtānaṃ upādāya pasādo, idaṃ pasādacakkhu nāma. Idamadhippetaṃ. Tadetaṃ tassa
sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhaṭṭhitānaṃ
sarīrasaṇṭhānuppattidesabhūte diṭṭhamaṇḍale sattasu picupaṭalesu āsittatelapicupaṭalāni
viya satta akkhipaṭalāni byāpetvā pamāṇato ūkāsiramattaṃ 6- cakkhuviññāṇādīnaṃ
yathārahaṃ vatthudvārabhāvaṃ sādhayamānaṃ tiṭṭhati.
    Taṃ cakkhatīti cakkhu, tena maṃsacakkhunā passāmi. Dibbacakkhunāti "addasaṃ kho
ahaṃ bhikkhave dibbena cakkhunā visuddhenā"ti 7- evaṃvidhena dibbena cakkhunā.
Paññācakkhunāti "virajaṃ vītamalaṃ dhammacakkhuṃ udapādī"ti 8- evaṃ āgatena paññācakkhunā.
Buddhacakkhunāti "addasaṃ kho ahaṃ bhikkhave buddhacakkhunā lokaṃ volokento"ti 9-
@Footnote: 1 cha.Ma. sattakāyaṃ  2 cha.Ma. akkhilomehi, akkhipakhumehi (paṭisaṃ.A. 1/87)
@3 cha.Ma. akkhikūpakamajjhā  4 cha.Ma. matthaluṅge  5 cha.Ma. setakaṇhamaṇḍalavicitto
@6 Ma. muggapaṭalamattaṃ ūkāsīsamattaṃ  7 Ma.mū. 12/284/245  8 Ma.Ma. 13/395/378,
@vi.mahā. 4/19/16  9 Ma.mū. 12/283/245

---------------------------------------------------------------------------------------------
page155.
Evamāgatena buddhacakkhunā. Samantacakkhunāti "samantacakkhu vuccati sabbaññutañāṇan"ti
1- evamāgatena samantacakkhunā. Passāmīti maṃsacakkhunā hatthatale ṭhapitāmalakaṃ viya rūpagataṃ
maṃsacakkhunā. Dakkhāmīti sañjānāmi dibbena cakkhunā cutūpapātaṃ. Olokemīti avalokemi
paññācakkhunā catusaccaṃ. Nijjhāyāmīti cintemi buddhacakkhunā saddhāpañcamakāni
indriyāni. Upaparikkhāmīti samantato ikkhāmi pariyesāmi samantacakkhunā pañca
neyyapathe.
    Taṇhāphandanāya phandamānanti taṇhācalanāya calamānaṃ. Ito paraṃ diṭṭhiphandanādi
diṭṭhibyasanena dukkhena phandamānapariyosānaṃ vuttanayattā uttānameva. Samphandamānanti
punappunaṃ phandamānaṃ. Vipphandamānanti nānāvidhena calamānaṃ. Vedhamānanti kampamānaṃ.
Pavedhamānanti padhānena kampamānaṃ. Sampavedhamānanti punappunaṃ kampamānaṃ. Upasaggena
vā padaṃ vaḍḍhitaṃ.
    Taṇhānugatanti taṇhāya anupaviṭṭhaṃ. Taṇhāyānusaṭanti taṇhāya anupatthaṭaṃ.
Taṇhāyāpannanti 2- taṇhāya nimuggaṃ. Taṇhāya pātitanti taṇhāya khittaṃ.
"paripātitan"ti vā pāṭho. Abhibhūtanti taṇhāya madditaṃ ajjhotthaṭaṃ.
Pariyādinnacittanti khepetvā gahitacittaṃ. Atha vā oghena gataṃ viya taṇhāgataṃ.
Upādinnakarūpapaccayehi patitvā gataṃ viya taṇhānugataṃ. Udakapiṭṭhiṃ chādetvā
patthaṭanīlikā udakapiṭṭhi viya taṇhānusaṭaṃ. Vaccakūpe nimuggaṃ viya taṇhāyāpannaṃ.
Rukkhaggato patitvā narake patitaṃ viya taṇhāya pātitaṃ. Upādinnakarūpasaṃyogaṃ viya
taṇhāya abhibhūtaṃ. Upādinnakarūpapariggāhakassa uppannavipassanaṃ viya taṇhāya
pariyādinnacittaṃ. Atha vā kāmacchandena taṇhāgataṃ. Kāmapipāsāya taṇhānugataṃ. Kāmāsavena
taṇhānusaṭaṃ. Kāmapariḷāhena taṇhāyāpannaṃ. Kāmajjhosānena taṇhāya pātitaṃ.
Kāmoghena taṇhāya abhibhūtaṃ. Kāmupādānena taṇhāya pariyādinnacittanti evameke
@Footnote: 1 khu.cūḷa. 30/216/113 (syā)  2 Sī. taṇhādhipannanti,
@cha.Ma. taṇhāyāsannanti. evamuparipi

---------------------------------------------------------------------------------------------
page156.
Vaṇṇayanti. Kāmabhaveti kāmāvacare. Rūpabhaveti rūpāvacare. Arūpabhaveti arūpāvacare.
Tesaṃ nānattaṃ heṭṭhā pakāsitaṃyeva.
    Bhavābhavesūti bhavābhaveti bhavoti kāmadhātu. Abhavoti rūpārūpadhātu. Atha vā
bhavoti kāmadhātu rūpadhātu. Abhavoti arūpadhātu. Tesu bhavābhavesu. Kammabhaveti kammavaṭṭe.
Punabbhaveti ponobbhavike vipākavaṭṭe. Kāmabhaveti kāmadhātuyā. Kammabhaveti kammavaṭṭe.
Tattha kammabhavo bhāvayatīti bhavo. Kāmabhave punabbhaveti kāmadhātuyā upapattibhave
vipākavaṭṭe. Vipākabhavo bhavatīti bhavo. Rūpabhavādīsupi eseva nayo. Ettha ca "kāmabhave
rūpabhave arūpabhave"ti okāsabhavaṃ sandhāya vuttaṃ. Tīsupi "kammabhave"ti kammabhavaṃ, tathā
"punabbhave"ti upapattibhavaṃ sandhāya vuttaṃ. Punappunaṃ bhaveti aparāparaṃ uppattiyaṃ.
Gatiyāti pañcagatiyā aññatarāya. Attabhāvābhinibbattiyāti attabhāvānaṃ abhinibbattiyaṃ.
Avītataṇhāti mūlapadaṃ. Avigatataṇhāti khaṇikasamādhi viya khaṇikappahānābhāvena na vigatā
taṇhā etesanti avigatataṇhā. Accattataṇhāti tadaṅgappahānābhāvena apariccattā
taṇhāti accattataṇhā. Avantataṇhāti vikkhambhanappahānābhāvena na vamitā
taṇhāti 1- avantataṇhā. Amuttataṇhāti accantasamucchedappahānābhāvena 2- na muttā
taṇhāti amuttataṇhā. 2- Appahīnataṇhāti paṭipassaddhippahānābhāvena 3- na pahīnā
taṇhāti appahīnataṇhā. 3- Appaṭinissaṭṭhataṇhāti nissaraṇappahānābhāvena bhave
patiṭṭhitaṃ accantasaṅkilesaṃ 4- appaṭinissajjitvā ṭhitattā
appaṭinissaṭṭhataṇhāti.
    [12] Idāni yasmā avigatataṇhāeva 5- phandanti ca lapanti ca, tasmā taṇhāvinaye
samādapento "mamāyite"ti gāthamāha. Tattha mamāyiteti taṇhādiṭṭhimamattehi
"maman"ti pariggahite vatthusmiṃ. Passathāti sotāre ālapanto āha. Etampīti
etampi ādīnavaṃ. Sesaṃ pākaṭameva.
@Footnote: 1 cha.Ma. na vantataṇhāti  2-2 cha.Ma. na muttataṇhā  3-3 cha.Ma. na pahīnataṇhā
@4 cha.Ma. anusayakilesaṃ  5 cha.Ma....evaṃ

---------------------------------------------------------------------------------------------
page157.
    Dve mamattāti dve ālayā. Yāvatāti paricchedaniyamanatthe 1- nipāto.
Taṇhāsaṅkhātenāti taṇhākoṭṭhāsena, saṅkhā saṅkhātanti atthato ekaṃ
"saññānidānā hi papañcasaṅkhā"tiādīsu 2- viya. Sīmakatanti aparicchedadosavirahitaṃ
mariyādakataṃ "tiyojanaparamaṃ sīmaṃ sammannitun"tiādīsu 3- viya. Odhikatanti
vacanaparicchedadosavirahitaṃ paricchedakatasīmantarikarukkho viya. Pariyantakatanti
paricchedakataṃ. Sīmantarikarukkho pana dvinnaṃ sādhāraṇaṃ, ayaṃ pana ekābaddhatālapanti
viya katanti pariyantakataṃ. Pariggahitanti kālantarepi parāyattaṃ muñcitvā 4-
sabbākārena gahitaṃ. Mamāyitanti ālayakataṃ vassūpagataṃ senāsanaṃ viya. Idaṃ
mamanti samīpe ṭhitaṃ. Etaṃ mamanti dūre ṭhitaṃ. Ettakanti parikkhāraniyamanaṃ
"ettakampi nappaṭibhāseyyā"ti viya. Ettāvatāti paricchedatthepi nipātaniyamanaṃ
"ettāvatā kho mahānāmā"ti viya. Kevalampi mahāpaṭhavinti sakalampi mahāpaṭhaviṃ.
    Aṭṭhasatataṇhāviparītanti 5- aṭṭhuttarasataṃ taṇhāgamanavitthāraṃ. Aṭṭhuttarasataṃ kathaṃ
hotīti ce? rūpataṇhā .pe. Dhammataṇhāti evaṃ cakkhudvārādīsu javanavīthiyā
pavattā taṇhā "seṭṭhiputto, brāhmaṇaputto"ti evamādīsu pitito laddhanāmā
viya pitusadisārammaṇabhūtā. Ettha ca rūpārammaṇā taṇhā rūpe taṇhāti rūpataṇhā. Sā
kāmarāgabhāvena rūpaṃ assādentī pavattamānā kāmataṇhā. Sassatadiṭṭhisahagatarāgabhāvena
"rūpaṃ niccaṃ dhuvaṃ sassatan"ti evaṃ assādentī pavattamānā bhavataṇhā.
Ucchedadiṭṭhisahagatarāgabhāvena "rūpaṃ ucchijjati vinassati pecca na bhavissatī"ti 6-
evaṃ assādentī pavattamānā vibhavataṇhāti evaṃ tividhā hoti. Yathā ca rūpataṇhā,
tathā saddataṇhādayopīti etāni aṭṭhārasa taṇhāviparītāni 7- honti. Tāni
ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa, iti atītāni
chattiṃsa, anāgatāni chattiṃsa, paccuppannāni chattiṃsāti aṭṭhasataṃ. Ajjhattikassa
upādāya
@Footnote: 1 cha.Ma. paricchedaniyamatthe
@2 khu.su. 25/881/506  3 vi.mahā. 4/140/151  4 Sī. pariyantaṃ amuñcitvā
@5 cha.Ma. aṭṭhasataṃ taṇhāvicaritanti  6 cha.Ma. pacchedaṃ bhavissatīti
@7 cha.Ma. taṇhāvicaritāni. evamuparipi

---------------------------------------------------------------------------------------------
page158.
"asmī"ti sati, 1- "itthasmī"ti hotīti vā evamādīni ajjhattikarūpādinissitāni
aṭṭhārasa, bāhirassa upādāya iminā "asmī"ti sati, 1- iminā "itthasmī"ti
hotīti bāhirarūpādinissitāni aṭṭhārasāti chattiṃsa. Iti atītāni chattiṃsa, anāgatāni
chattiṃsa, paccuppannāni chattiṃsāti evampi aṭṭhasataṃ taṇhāviparītāni honti.
    Vīsativatthukā sakkāyadiṭṭhīti rūpādīnaṃ pañcannaṃ khandhānaṃ ekekasmiṃ 2-
"rūpaṃ attato samanupassatī"tiādinā 3- nayena catudhā gāhavasena pavattāni vatthūni
katvā uppannā vijjamānaṭṭhena sati khandhapañcakasaṅkhāte kāye tasmiṃ kāye 4-
diṭṭhīti sakkāyadiṭṭhi. Dasavatthukā micchādiṭṭhīti "natthi dinnaṃ, natthi
yiṭṭhan"tiādinayappavattā micchādiṭṭhi ayāthāvadiṭṭhi, virajjhitvā gahaṇato vā vitathā
diṭṭhi micchādiṭṭhi, anatthāvahattā paṇḍitehi kucchitā diṭṭhītipi micchādiṭṭhi.
Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,
ariyānamadassanakāmatādipadaṭṭhānā, paramavajjāti daṭṭhabbā. Dasavatthukā antaggāhikā
diṭṭhīti "sassato loko, asassato loko, antvā loko"tiādinayappavattā ekekaṃ
koṭṭhāsaṃ patiṭṭhaṃ katvā gahaṇavasena evaṃ pavattā diṭṭhi dasavatthukā antaggāhikā
diṭṭhi. Yā evarūpā diṭṭhīti yā evaṃjātikā diṭṭhi. Diṭṭhigatanti diṭṭhīsu gataṃ.
Idaṃ dassanaṃ dvāsaṭṭhidiṭṭhiantogadhattāti diṭṭhigataṃ, diṭṭhiyeva duratikkamanaṭṭhena
gahanaṃ diṭṭhigahanaṃ tiṇagahanavanagahanapabbatagahanāni viya. Sāsaṅkasappaṭibhayaṭṭhena diṭṭhikantāraṃ
corakantāravāḷakantāranirudakakantāradubbhikkhakantārā viya. Sammādiṭṭhiyā
vinivijjhanaṭṭhena vilomanaṭṭhena ca diṭṭhivisūkāyikaṃ. Micchādassanaṃ hi uppajjamānaṃ
sammādassanaṃ vinivijjhati ceva vilometi ca. Kadāci sassatassa, kadāci ucchedassa
gahaṇato diṭṭhiyā virūpaṃ phanditanti diṭṭhivipphanditaṃ. Diṭṭhigatiko hi ekasmiṃ
patiṭṭhātuṃ na sakkoti. Kadāci sassataṃ anugacchati, 5- kadāci ucchedaṃ. Diṭṭhiyeva
bandhanaṭṭhena saññojananti diṭṭhisaññojanaṃ. Suṃsumārādayo viya purisaṃ ārammaṇaṃ daḷhaṃ
gaṇhātīti gāho. Patiṭṭhahanato
@Footnote: 1 cha.Ma. hoti  2 cha.Ma. ekekampi  3 khu.paṭi. 31/130/147
@4 cha.Ma. tasmiṃ kāyeti ime pāṭhā na dissanti  5 Sī. anuvattati, cha.Ma. anussarati

---------------------------------------------------------------------------------------------
page159.
Patiṭṭhā hoti. 1- Ayaṃ hi balavappavattabhāvena 2- patiṭṭhahitvā gaṇhāti. Niccādivasena
abhinivisatīti abhiniveso. Dhammasabhāvaṃ atikkamitvā niccādivasena parato āmasatīti
parāmāso. Anatthāvahattā kucchito maggo, kucchitānaṃ vā apāyānaṃ maggoti
kummaggo. Ayāthāvapathato micchāpatho. Yathā hi disāmūḷhena "ayaṃ asukagāmassa
nāma patho"ti gahitopi taṃ gāmaṃ na sampāpeti, evaṃ diṭṭhigatikena "sugatipatho"ti
gahitāpi diṭṭhi sugatiṃ na pāpetīti ayāthāvapathato micchāpatho. Micchāsabhāvato micchattaṃ.
Tattheva paribbhamanato taranti ettha bālāti titthaṃ, titthañca taṃ anatthānañca āyatananti
titthāyatanaṃ, titthiyānaṃ vā sañjātidesaṭṭhena nivāsaṭṭhānaṭṭhena ca āyatanantipi
titthāyatanaṃ. Vipariyesabhūto gāho, vipariyesato vā gāhoti vipariyesaggāho.
Asabhāvaggāhoti viparītaggāho. "anicce niccan"tiādinayappavattavasena
parivattetvā gāho vipallāsaggāho. Anupāyaggāho micchāgāho. Na yāthāvakasmiṃ 3-
vatthusmiṃ na sabhāvasmiṃ vatthusmiṃ tathaṃ yāthāvakaṃ sabhāvanti gāho "ayāthāvakasmiṃ
yāthāvakan"ti gāho. Yāvatāti yattakā. Dvāsaṭṭhidiṭṭhigatānīti brahmajāle 4- āgatāni
dvāsaṭṭhidiṭṭhigatāni.
    Acchedasaṅkinopi phandantīti acchinditvā pasayha balakkārena gaṇhissantīti
uppannasaṅkinopi calanti. Acchijjantepīti 5- vuttanayena acchijjantepi.
Acchinnepīti vuttanayena acchinditvā gahitepi. Vipariṇāmasaṅkinopīti
parivattetvā aññathābhāvena āsaṅkinopi. Vipariṇāmantepīti parivattanakālepi.
Vipariṇatepīti viparivattitepi. Phandantīti calanti. Samphandantīti sabbākārena
calanti. Vipphandantīti vividhākārena 6- phandanti. Vedhantīti bhayaṃ disvā kampanti.
Pavedhantīti chambhitattabhayena visesena kampanti. Sampavedhantīti lomahaṃsanabhayena
sabbākārena kampanti. Phandamāneti upayogabahuvacanaṃ. Appodaketi mandodake.
Parittodaketi luḷitodake. Udakapariyādāneti khīṇodake. Balākāhi vāti vuttāvasesāhi
pakkhijātīhi. Paripātiyamānāti vihiṃsiyamānā
@Footnote: 1 cha.Ma. patiṭṭhāho  2 cha.Ma....pavattibhāvena  3 cha.Ma. ayāthāvakasmiṃ
@4 dī.Sī. 9/30/13  5 cha.Ma. acchindantepīti  6 Ma. vividhā

---------------------------------------------------------------------------------------------
page160.
Ghaṭṭiyamānā. Ukkhipiyamānāti kaddamantarato nīhariyamānā giliyamānā vā.
Khajjamānāti khādiyamānā. Phandanti kākehi. Samphandanti kulalehi. Vipphandanti
balākāhi. Vedhanti tuṇḍena gahitakāle maraṇavasena. Pavedhanti vijjhanakāle.
Sampavedhanti maraṇasamīpe.
    Passitvāti aguṇaṃ passitvā. Tulayitvāti guṇāguṇaṃ tulayitvā. Tīrayitvāti
guṇāguṇaṃ vitthāretvā. Vibhāvayitvāti vatthuhānabhāgiṃ 1- muñcitvā vajjetvā.
Vibhūtaṃ katvāti nipphattiṃ pāpetvā āveṇikaṃ katvā. Atha vā saṅkiṇṇadosaṃ mocetvā
vatthuvibhāgakaraṇena passitvā. Aparicchedadosaṃ mocetvā pamāṇakaraṇavasena tulayitvā.
Vatthudosaṃ mocetvā vibhāgakaraṇavasena tīrayitvā. Sammohadosaṃ mocayitvā
aggavibhāgakaraṇavasena vibhāvayitvā. Ghanadosaṃ mocetvā pakativibhāgakaraṇavasena vibhūtaṃ katvā.
Pahāyāti pajahitvā. Paṭinissajjitvāti nissajjitvā. Amamāyantoti taṇhādiṭṭhīhi
ālayaṃ akaronto. Agaṇhantoti diṭṭhiyā pubbabhāge paññāya taṃ na gaṇhanto.
Aparāmasantoti vitakkena ohanaṃ 2- akaronto. Anabhinivisantoti 3-
niyāmokkantidiṭṭhivasena nappavisanto.
    Akubbamānoti pariggāhataṇhāvasena akaronto. Ajanayamānoti ponobbhavikataṇhāvasena
na janayamāno. 4- Asañjanayamānoti visesena asañjanayamāno. Anibbattayamānoti
patthanātaṇhāvasena na nibbattayamāno. Anabhinibbattayamānoti sabbākārena na
abhinibbattayamāno. Upasaggavasena vā etāni padāni vaḍḍhitāni. Evamettha paṭhamagāthāya
assādaṃ.
    [13] Tato parāhi catūhi gāthāhi ādīnavañca dassetvā idāni saupāyaṃ
nissaraṇaṃ nissaraṇānisaṃsañca dassetuṃ, sabbāhi vā etāhi kāmānaṃ ādīnavaṃ
okāraṃ saṅkilesañca dassetvā idāni nekkhamme ānisaṃsaṃ dassetuṃ "ubhosu
antesū"ti
@Footnote: 1 Sī. vatthuhīnatāhi  2 cha. ūhanaṃ  3 cha.Ma. anabhinivesantoti  4 cha.Ma. ajanayamāno

---------------------------------------------------------------------------------------------
page161.
Gāthādvayamāha. Tattha ubhosu antesūti phassaphassasamudayādīsu dvīsu dvīsu
paricchedesu. Vineyya chandanti chandarāgaṃ vinetvā. Phassaṃ pariññāyāti
cakkhusamphassādiphassaṃ, phassānusārena vā taṃsampayutte sabbepi arūpadhamme,
tesaṃ vatthudvārārammaṇavasena rūpadhamme cāti sakalampi nāmarūpaṃ tīhi pariññāhi
parijānitvā. Anānugiddhoti rūpādīsu sabbadhammesu agiddho. Yadattagarahī
tadakubbamānoti yaṃ attanā garahati, taṃ akurumāno. Na limpatī diṭṭhasutesu dhīroti
so evarūpo dhitisampanno dhīro diṭṭhesu ca sutesu ca dhammesu dvinnaṃ lepānaṃ
ekenapi lepena na limpati, ākāsamiva nirupalitto accantavodānappatto hoti.
    Phasso eko antoti phasso ekaparicchedo. Phusatīti phasso. Svāyaṃ phusanalakkhaṇo,
saṅghaṭṭanaraso, sannipātapaccupaṭṭhāno, āpāthagatavisayapadaṭṭhāno. Ayaṃ hi arūpadhammopi
samāno ārammaṇe phusanākāreneva pavattatīti phusanalakkhaṇo. Ekadesena ca 1- anallīyamānopi
rūpaṃ viya cakkhuṃ, saddo viya ca sotaṃ cittaṃ 2- ārammaṇañca saṅghaṭṭetīti
saṅghaṭṭanaraso, vatthārammaṇasaṅghaṭṭanato vā uppannattā sampattiatthenapi
rasena "saṅghaṭṭanaraso"ti veditabbo. Vuttañhetaṃ aṭṭhakathāya 3-:-
              "catubhūmakaphasso no phusanalakkhaṇo nāma natthi, saṅghaṭṭanaraso pana
         pañcadvārikova hoti. Pañcadvārikassa hi phusanalakkhaṇotipi saṅghaṭṭana-
         rasotipi nāma. Manodvārikassa phusanalakkhaṇotveva nāmaṃ, na saṅghaṭṭana-
         raso"ti.
    Idañca vatvā idaṃ suttaṃ ābhataṃ:-
              "yathā mahārāja dve meṇḍā yujjheyyuṃ, yathā eko meṇḍo,
         evaṃ cakkhu daṭṭhabbaṃ. Yathā dutiyo meṇḍo, evaṃ rūpaṃ daṭṭhabbaṃ. Yathā
         tesaṃ sannipāto, evaṃ phasso daṭṭhabbo. Evaṃ phusanalakkhaṇo ca phasso
@Footnote: 1 cha.Ma. ekadeseneva  2 Sī. vatthuṃ  3 abhi.A. 1/157

---------------------------------------------------------------------------------------------
page162.
         Saṅghaṭṭanaraso ca. Yathā mahārāja dve sammā vajjeyyuṃ, dvepi pāṇī
         vajjeyyuṃ. Yathā eko pāṇi, evaṃ cakkhu daṭṭhabbaṃ. Yathā dutiyo pāṇi,
         evaṃ rūpaṃ daṭṭhabbaṃ. Yathā tesaṃ sannipāto, evaṃ phasso daṭṭhabbo.
         Evaṃ phusanalakkhaṇo ca phasso saṅghaṭṭanaraso cā"ti vitthāro.
    Yathā vā "cakkhunā rūpaṃ disvā"tiādīsu 1- cakkhuviññāṇādīni cakkhuādināmena
vuttāni, evamidhāpi tāni cakkhuādināmena ca 2- vuttānīti veditabbāni. Tasmā
"evaṃ cakkhu daṭṭhabban"tiādīsu evaṃ cakkhuviññāṇaṃ daṭṭhabbanti iminā nayena
attho veditabbo. Evaṃ sante cittārammaṇasaṅghaṭṭanato imasmimpi sutte
kiccaṭṭheneva rasena "saṅghaṭṭanaraso"ti siddho hoti. Tikasannipātasaṅkhātassa 3- pana
attano kāraṇassa vasena paveditattā sannipātapaccupaṭṭhāno. Ayaṃ hi tattha tattha "tiṇṇaṃ
saṅgati phasso"ti evaṃ kāraṇayogavasena 4- paveditoti. Imassa ca suttapadassa tiṇṇaṃ
saṅgatiyā phassoti ayamattho, na saṅgatimattameva phasso.
    Evaṃ paveditattā pana tenevākārena paccupaṭṭhātīti "sannipātapaccupaṭṭhāno"ti
vutto. Phalaṭṭhena pana paccupaṭṭhānenapi 5- vedanāpaccupaṭṭhāno nāma hoti. Vedanaṃ
hesa paccupaṭṭhāpeti, uppādetīti attho. Uppādayamāno ca yathā bahiddhā
uṇhapaccayopi samāno 6- lākhāsaṅkhātadhātunissitausmā attano nissaye mudubhāvakārī
hoti, na attano paccayabhūtepi bahiddhā vītacchitaṅgārasaṅkhāte 7- uṇhabhāve. Evaṃ
vatthārammaṇasaṅkhātaaññapaccayopi samāno cittanissitattā attano nissayabhūtaṃ cittaṃ
eva 8- esa vedanuppādako hoti, na attano paccayabhūtepi vatthumhi ārammaṇevāti
veditabbo. Tajjena samannāhārena pana indriyena ca parikkhate visaye anantarāyena
uppajjanato esa "āpāthagatavisayapadaṭṭhāno"ti vuccati.
@Footnote: 1 abhi.saṅ. 34/1352/302  2 cha.Ma. cakkhuādināmeneva  3 cha.Ma. tiṇṇaṃ sanni...
@4 cha.Ma. kāraṇasseva vasena  5 cha.Ma. paccupaṭṭhānenesa  6 cha.Ma. uṇhapaccayāpi samānā
@7 cha.Ma. vītacci...  8 cha.Ma. nissayabhūte citte eva

---------------------------------------------------------------------------------------------
page163.
    Phasso yato samudeti uppajjati, so "phassasamudayo"ti vuccati, vuttañhetaṃ
"saḷāyatanapaccayā phasso"ti. 1- Atītaduko kālavasena vutto. Vedanāduko "upekkhā
pana santattā, sukhamicceva bhāsitā"ti 2- vuttattā upekkhāvedanaṃ sukhameva katvā
sukhadukkhavasena, nāmarūpaduko rūpārūpavasena, āyatanaduko saṃsārappavattivasena,
sakkāyaduko pañcakkhandhavasena vuttoti veditabbo. Tattha sukhayatīti sukhā. Vedayatīti
vedanā. Dukkhayatīti dukkhā. Namanalakkhaṇaṃ nāmaṃ. Ruppanalakkhaṇaṃ rūpaṃ. Cakkhvāyatanādīni
cha ajjhattikāni. Rūpāyatanādīni cha bāhirāni. Rūpakkhandhādayo pañcakkhandhā
vijjamānaṭṭhena sakkāyo. Avijjākammataṇhāāhāraphassanāmarūpā sakkāyasamudayo.
    Cakkhusamphassoti cakkhatīti cakkhu, rūpaṃ assādeti vibhāveti cāti attho.
Cakkhuto pavatto samphasso cakkhusamphasso. So pana attanā sampayuttāya vedanāya
sahajātaaññamaññanissayavipākaāhārasampayuttaatthiavigatavasena aṭṭhadhā paccayo hoti.
Suṇātīti sotaṃ. Taṃ sasambhārasotabilassa anto tanutambalomācite aṅguliveṭhakasaṇṭhāne
padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Sotato
pavatto samphasso sotasamphasso. Ghānasamphassādīsupi eseva nayo. Ghāyatīti ghānaṃ.
Taṃ sasambhāraghānabilassa anto ajapadasaṇṭhāne padese ghānaviññāṇādīnaṃ yathārahaṃ
vatthudvārabhāvaṃ sādhayamānaṃ tiṭṭhati. Jīvitamavhayatīti 3- jivhā, sāyanaṭṭhena vā
jivhā. Sā sasambhārajivhāya atiaggamūlapassāni vajjetvā uparimatalamajjhe
bhinnauppaladalaggasaṇṭhāne padese jivhāviññāṇādīnaṃ yathārahaṃ vatthudvārabhāvaṃ
sādhayamānā tiṭṭhati. Kucchitānaṃ sāsavadhammānaṃ āyoti kāyo. Āyoti uppattideso.
Yāvatā imasmiṃ kāye upādinnappavatti nāma atthi, tattha yebhuyyena kāyappasādo
kāyaviññāṇādīnaṃ yathārahaṃ vatthudvārabhāvaṃ sādhayamāno tiṭṭhati. Munātīti mano,
vijānātīti attho. Manoti sahāvajjanaṃ bhavaṅgaṃ. Manato pavatto samphasso manosamphasso.
@Footnote: 1 vi.mahā. 4/1/1, abhi.vi. 35/225/161  2 abhi.A. 2/194  3 cha.Ma. jīvitamavhāyatīti

---------------------------------------------------------------------------------------------
page164.
    Chabbidhampi phassaṃ duvidhameva hotīti dassetuṃ "adhivacanasamphasso paṭighasamphasso"ti
āha. Manodvāriko adhivacanasamphasso. Pañcadvāriko vatthārammaṇādipaṭighena
uppajjanato paṭighasamphasso.
    Sukhavedanāya ārammaṇo 1- sukhavedanīyo. Dukkhavedanāya ārammaṇo dukkhavedanīyo.
Adukkhamasukhavedanāya ārammaṇo adukkhamasukhavedanīyo. Tattha sukhayatīti sukhaṃ,
yassuppajjati, taṃ sukhitaṃ karotīti attho. Suṭṭhu vā khanati, khādati ca
kāyacittābādhanti sukhaṃ. Dukkhayatīti dukkhaṃ, yassuppajjati, taṃ dukkhitaṃ karotīti
attho. Na dukkhaṃ na sukhanti adukkhamasukhaṃ, makāro padasandhivasena vutto.
    Kusalotiādayo jātivasena vuttā. Tattha kusaloti ekavīsatikusalacittasampayutto.
Akusaloti dvādasākusalacittasampayutto. Abyākatoti avasesavipākakiriyābyākatacitta-
sampayutto.
    Punabbhavappabhedavasena niddisanto "kāmāvacaro"tiādimāha. Catupaññāsa-
kāmāvacaracittasampayutto kāmāvacaro. Kāmaṃ pahāya rūpe avacaratīti rūpāvacaro,
kusalābyākatavasena pañcadasarūpāvacaracittasampayutto. Kāmañca rūpañca pahāya arūpe
avacaratīti arūpāvacaro, kusalābyākatavasena dvādasārūpāvacaracittasampayutto.
    Idāni abhinivesavasena dassento "suññato"tiādimāha. Tattha suññatoti
rāgadosamohehi suññattā suññato. Rāgadosamohanimittehi animittattā animitto.
Rāgadosamohapaṇidhīnaṃ abhāvato appaṇihitoti vuccati.
    Idāni vaṭṭapariyāpannaapariyāpannavasena dassento "lokiyo"tiādimāha. Loko
vuccati lujjanapalujjanaṭṭhena vaṭṭaṃ, tasmiṃ pariyāpannabhāvena loke niyuttoti lokiyo.
Uttiṇṇoti uttaro, loke apariyāpannabhāvena lokato uttaroti lokuttaro. Phusanāti
phusanākāro. Samphusanā samphusitattanti upasaggena padaṃ vaḍḍhitaṃ.
@Footnote: 1 cha. ārammaṇe. evamuparipi

---------------------------------------------------------------------------------------------
page165.
    Evaṃ ñātaṃ katvāti evaṃ pākaṭaṃ katvā jānanto tīreti dissati, 1- upari
vattabbākārena cinteti. Aniccantikatāya ādiantavantatāya ca aniccato tīreti.
Uppādavayapaṭipīḷanatāya dukkhavatthutāya ca dukkhato. Paccayayāpanīyatāya rogamūlatāya
ca rogato. Dukkhatosūlayogitāya 2- kilesāsucipaggharaṇatāya uppādajarābhaṅgehi
uddhumātaparipakkapabhinnatāya ca gaṇḍato. Pīḷājanakatāya antotudanatāya dunnīharaṇīyatāya
ca sallato. Vigarahaṇīyatāya 3- avuḍḍhiāvahanatāya 4- aghavatthutāya ca aghato.
Aseribhāvajanakatāya ābādhapadaṭṭhānatāya ca ābādhato. Avasatāya avidheyyatāya ca parato.
Byādhijarāmaraṇehi lujjanapalujjanatāya ca palokato. Anekabyasanāvahanatāya ītito.
Aviditānañca 5- vipulānaṃ anatthānaṃ āvahanato sabbūpaddavavatthutāya ca upaddavato.
Sabbabhayānaṃ ākaratāya ca dukkhavūpasamasaṅkhātassa ca paramassāsassa paṭipakkhabhūtatāya
bhayato. Anekehi anatthehi anubandhatāya dosūpasaṇṭhitatāya, 6- upasaggo viya
anadhivāsanārahatāya ca upasaggato. Byādhijarāmaraṇehi ceva lābhādīhi ca lokadhammehi
cañcalitatāya 7- calato. Upakkamena ceva sarasena ca pabhaṅgupagamanasīlatāya pabhaṅguto.
Sabbāvatthāvinipātitāya, thirabhāvassa ca abhāvatāya adhuvato. Atāyanatāya ceva
alabbhaneyyakhematāya ca atāṇato. Allīyituṃ anarahatāya, allīnānampi ca leṇakiccākāritāya
aleṇato. Nissitānaṃ bhayasārakattābhāvena asaraṇato. Yathāparikappitehi dhuvasubhasukhattabhāvehi
rittatāya rittato. Rittatāyeva tucchato, appakattā vā. Appakampi hi loke
"tucchan"ti vuccati. Sāminivāsikavedakakārakādhiṭṭhāyakavirahitatāya suññato.
    Sayañca assāmikabhāvādikatāya 8- anattato. Pavattidukkhatāya, dukkhassa ca
ādīnavatāya ādīnavato. Atha vā ādīnaṃ vāti gacchati pavattatīti ādīnavo,
@Footnote: 1 cha.Ma. tīrayati  2 cha.Ma. dukkhatāsūlayogitāya  3 Sī. visaharaṇīyatāya
@4 cha.Ma. avaḍḍhiāvahanatāya  5 Sī. aviparitānañca, cha.Ma. aviditānaṃyeva
@6 Sī. dosasūlasaṇṭhitatāya, cha.dosūpasaṭṭhatāya  7 cha.Ma. pacalitatāya
@8 cha.Ma. asāmikabhāvāditāya

---------------------------------------------------------------------------------------------
page166.
Kapaṇamanussassetaṃ adhivacanaṃ. Khandhāpi ca kapaṇāyevāti ādīnavasadisatāya ādīnavato. Jarāya
ceva maraṇena cāti dvedhā pariṇāmapakatitāya vipariṇāmadhammato. Dubbalatāya, pheggu viya
sukhabhañjanīyatāya ca asārakato. Aghahetutāya aghamūlato. Mittamukhasapatto viya vissāsaghātitāya
vadhakato. Vigatabhavatāya vibhavasambhūtatāya ca vibhavato. Āsavapadaṭṭhānatāya sāsavato.
Hetupaccayehi abhisaṅkhatatāya saṅkhatato. Maccumārakilesamārānaṃ āmisabhūtatāya mārāmisato.
Jātijarābyādhimaraṇapakatitāya jātijarābyādhimaraṇadhammato. Sokaparidevaupāyāsahetutāya
sokaparidevaupāyāsadhammato. Taṇhādiṭṭhiduccaritasaṅkilesānaṃ visayadhammatāya
saṅkilesadhammato. Avijjākammataṇhāsaḷāyatanavasena uppattito samudayato. Tesaṃ abhāvena
atthaṅgamato. Phasse chandarāgavasena madhurassādena assādato. Phassassa vipariṇāmena
ādīnavato. Ubhinnaṃ nissaraṇena nissaraṇato tīretīti sabbesu ca imesu "tīretī"ti
pāṭhaseso daṭṭhabbo.
    Pajahatīti sakasantānato nīharati. Vinodetīti tudati. Byantīkarotīti 1- vigatantaṃ
karoti. Anabhāvaṅgametīti anu anu abhāvaṃ gameti. Ariyamaggasatthena ucchinnaṃ
taṇhāvijjāmayaṃ 2- mūlametesanti ucchinnamūlā. Tālavatthu viya nesaṃ vatthu katanti
tālāvatthukatā. Yathā hi tālarukkhaṃ samūlaṃ uddharitvā tassa vatthumatte tasmiṃ padese
kate na puna tassa tālassa uppatti paññāyati, evaṃ ariyamaggasatthena samūlarūpādirase
uddharitvā tesaṃ pubbe uppannapubbabhāvena vatthumatte cittasantāne kate sabbepi
te "tālāvatthukatā"ti vuccanti. Yassesoti yassa puggalassa eso gedho.
Samucchinnoti sammāucchinno. 3- Vūpasantoti phalena vūpasanto. Paṭipassaddhoti
paṭipassaddhippahānena paṭipassambhito. Upasaggena vā padaṃ vaḍḍhitaṃ. Abhabbuppattikoti
puna uppajjituṃ abhabbo. Ñāṇagginā daḍḍhoti maggañāṇagginā jhāpito. Atha vā
visanikkhittaṃ bhājanena saha chaḍḍitaṃ viya vatthunā saha pahīno. Mūlacchinnavisavalli viya
samūlacchinnoti
@Footnote: 1 cha.Ma. byantiṃ karotīti  2 cha.Ma. taṇhāavijjāmayaṃ  3 cha.Ma. ucchinno

---------------------------------------------------------------------------------------------
page167.
Samucchinno. Uddhane udakaṃ siñcitvā nibbāpitaaṅgāraṃ viya vūpasanto.
Nibbāpitaaṅgāre patitaudakaphusitaṃ viya paṭipassaddho. Aṅkuruppattiyā hetucchinnaṃ
bījaṃ viya abhabbuppattiko. Asanipātavisarukkho viya hi 1- ñāṇagginā 2- daḍḍhoti
evameke vaṇṇayanti.
    Vītagedhoti idaṃ sakabhāvapariccajanavasena vuttaṃ. Vigatagedhoti idaṃ ārammaṇe
sālayabhāvapariccajanavasena. Cattagedhoti 3- idaṃ puna anādiyanabhāvadassanavasena.
Muttagedhoti idaṃ santatito vinimocanavasena. Pahīnagedhoti idaṃ muttassāpi kvaci
anavaṭṭhānadassanavasena. Paṭinissaṭṭhagedhoti idaṃ ādinnapubbassa nissaggadassanavasena
vuttaṃ. Vītarāgo vigatarāgo cattarāgo vantarāgoti 4- vuttanayena yojetabbaṃ. Tattha
gijjhanavasena gedho. Rañjanavasena rāgo. Nicchātoti nittaṇho. "nicchado"tipi
pāṭho, taṇhāchadanavirahitoti attho. Nibbutoti nibbutasabhāvo. Sītibhūtoti sītasabhāvo.
Sukhapaṭisaṃvedīti kāyikacetasikasukhaṃ anubhavanasabhāvo. Brahmabhūtenāti uttamasabhāvena.
Attanāti cittena.
    Katattā cāti pāpakammānaṃ katabhāvena ca. Akatattā cāti kusalānaṃ akatabhāvena
ca. Kataṃ me kāyaduccaritaṃ, akataṃ me kāyasucaritantiādayo dvāravasena avirativirativasena
kammapathavasena ca vuttā. Sīlesumhi na paripūrakārītiādayo catupārisuddhisīlavasena.
Jāgariyamananuyuttoti pañcajāgaraṇavasena. Satisampajaññenāti sātthakādisampajaññavasena.
Cattāro satipaṭṭhānātiādayo bodhipakkhiyadhammā lokiyalokuttaravasena. Dukkhaṃ
me apariññātantiādayo cattāro ariyasaccavasena vuttāti veditabbaṃ. Te atthato
tattha tattha vuttanayattā pākaṭāyeva.
    Dhīro paṇḍitoti satta padā vuttatthāyeva. Api ca dukkhe akampiyaṭṭhena
dhīro. Sukhe anuppilavanaṭṭhena 5- paṇḍito. Diṭṭhadhammikasamparāyikatthe kataparicayaṭṭhena
@Footnote: 1 cha.Ma. ayaṃ saddo na dissati  2 Ma. pariññāgginā  3 ka. vantagedhoti
@4 cha.Ma. vītarāgo vigatarāgo cattarāgoti  5 cha.Ma. anuppilavaṭṭhena

---------------------------------------------------------------------------------------------
page168.
Paññavā. Attatthaparatthe niccalaṭṭhena buddhimā. Gambhīrauttānatthe apaccosakkanaṭṭhena
ñāṇī. Guḷhapaṭicchannatthe obhāsanaṭṭhena vibhāvī. Nikkilesabyāvadhānaṭṭhena 1-
tulāsadisoti medhāvī. Na limpatīti sajātiyā na limpati ākāse lekhā viya. Na
saṃlimpatīti 2- visesena na limpati. Na upalimpatīti saññogo hutvāpi na limpati
hatthatale lekhā viya. Alittoti saññogo hutvāpi na kilissati kāsikavatthe
ṭhapitamaṇiratanaṃ viya. Asaṃlittoti 3- visesena na 4- kilissati maṇiratane
paliveṭhitakāsikavatthaṃ viya. Anupalittoti upagantvāpi na allīyati pokkharapatte
udakabindu viya. Nikkhantoti bahi nikkhanto bandhanāgārato palāto viya. Nissaṭṭhoti
vippahīno 5- amittassa paṭicchāditakiliṭṭhavatthaṃ viya. 6- Vippamuttoti suṭṭhu
mutto gayhūpage vatthumhi ratiṃ nāsetvā puna nāgamanaṃ viya. Visaññuttoti 7-
kilesehi ekato na yutto byādhinā muttagilāno viya. Vimariyādikatena cetasāti
vigatamariyādakatena cittena, sabbabhavena sabbārammaṇena sabbakilesehi 8- muttacittenāti
attho.
    [14] Saññaṃ pariññāti gāthāya pana ayaṃ saṅkhepattho:- na kevalañca phassameva,
api ca kho pana kāmasaññādibhedaṃ saññaṃ, saññānusārena vā pubbe vuttanayeneva
nāmarūpaṃpi tīhi pariññāhi parijānitvā imāya paṭipadāya catubbidhampi vitareyya oghaṃ,
tato so tiṇṇogho taṇhādiṭṭhipariggahesu taṇhādiṭṭhikilesappahānena 9- anupalitto
khīṇāsavamuni rāgādisallānaṃ abbūḷhattā abbūḷhasallo sativepullappattiyā
appamatto caraṃ pubbabhāge vā appamatto caranto tena appamādacārena abbūḷhasallo
hutvā sakaparattabhāvādibhedaṃ nāsiṃsati lokamimaṃ parañca, aññadatthu carimacittanirodhā
nirupādānova jātavedo parinibbātīti arahattanikūṭena desanaṃ niṭṭhāpesi
dhammanettiṭhapanameva karonto, na tu imāya desanāya maggaṃ vā phalaṃ vā uppādesi
khīṇāsavassa desitattāti.
@Footnote: 1 Sī. nikkilesapadānaṭṭhena, cha.Ma. nikkilesabyavadānaṭṭhena  2 cha.Ma.,ka. na palimpatīti
@3 cha.Ma. apalittoti  4 cha.Ma. ayaṃ saddo na dissati  5 cha.Ma. nissaṭoti pāpapahīno
@6 cha.Ma. paṭicchāpitakiliṭṭhavatthu viya  7 ka. visaṃyuttoti  8 Sī. sabbakilesena ekato
@na yuttena  9 Ma. taṇhādiṭṭhilepappahānena

---------------------------------------------------------------------------------------------
page169.
    Nīlādibhedaṃ ārammaṇaṃ sañjānātīti saññā. Sā sañjānanalakkhaṇā,
paccābhiññāṇarasā. Catubhūmakasaññā hi no sañjānanalakkhaṇā nāma natthi, sabbā
sañjānanalakkhaṇāva. Yā panettha abhiññāṇena sañjānāti, sā paccābhiññāṇarasā
nāma hoti. Tassā vaḍḍhakissa dārumhi abhiññāṇaṃ katvā puna tena abhiññāṇena
tassa 1- paccābhijānanakāle, purisassa kāḷatilakādiabhiññāṇaṃ sallakkhetvā
puna tena abhiññāṇena "asuko nāma eso"ti tassa paccābhijānanakāle,
rañño piḷandhanagopakabhaṇḍāgārikassa tasmiṃ tasmiṃ piḷandhane nāmapaṇṇakaṃ
bandhitvā "asukaṃ piḷandhanaṃ nāma āharā"ti vutte dīpaṃ jāletvā sāragabbhaṃ
pavisitvā paṇṇaṃ vācetvā tassa tasseva piḷandhanassa āharaṇakāle ca pavatti
veditabbā.
    Aparo nayo:- sabbasaṅgāhikavasena hi sañjānanalakkhaṇā saññā, puna
sañjānanapaccayanimittakaraṇarasā dāruādīsu tacchakādayo viya, yathāgahitanimittavasena
abhinivesakaraṇapaccupaṭṭhānā hatthidassakaandhā viya, ārammaṇe anogāḷhavuttitāya
aciraṭṭhānapaccupaṭṭhānā vā vijju viya, yathāupaṭṭhitavisayapadaṭṭhānā tiṇapurisakesu
migapotakānaṃ purisoti 2- uppannasaññā viya. Yā panettha ñāṇasampayuttā hoti,
sā ñāṇameva anuvattati sasambhārapaṭhavīādīsu sesadhammā paṭhavīādīni viyāti
veditabbā.
    Kāmapaṭisaṃyuttā saññā kāmasaññā. Byāpādapaṭisaṃyuttā saññā byāpādasaññā.
Vihiṃsāpaṭisaṃyuttā saññā vihiṃsāsaññā. Tesu dve sattesupi saṅkhāresupi
uppajjanti. Kāmasaññā hi piye manāpe satte vā saṅkhāre vā vitakkentassa
uppajjati. Byāpādasaññā appiye amanāpe satte vā saṅkhāre vā kujjhitvā
olokanakālato paṭṭhāya yāva vināsanā uppajjati. Vihiṃsāsaññā saṅkhāresu na
@Footnote: 1 cha.Ma. taṃ  2 cha.Ma. purisāti

---------------------------------------------------------------------------------------------
page170.
Uppajjati. Saṅkhāro hi dukkhāpetabbo nāma natthi. "ime sattā haññantu
vā, ucchijjantu vā, vinassantu vā, mā vā ahesun"ti cintanakāle pana sattesu
uppajjati. Nekkhammapaṭisaṃyuttā saññā nekkhammasaññā, sā asubhapubbabhāge
kāmāvacarā hoti, asubhajhāne rūpāvacarā, taṃ jhānaṃ pādakaṃ katvā uppannamaggaphalakāle
lokuttaRā. Abyāpādapaṭisaṃyuttā saññā abyāpādasaññā, sā mettāpubbabhāge
kāmāvacarā hoti, mettājhāne rūpāvacarā, taṃ jhānaṃ pādakaṃ katvā uppannamaggaphalakāle
lokuttaRā. Avihiṃsāpaṭisaṃyuttā saññā avihiṃsāsaññā, sā karuṇāpubbabhāge kāmāvacarā,
karuṇājhāne rūpāvacarā, taṃ jhānaṃ pādakaṃ katvā uppannamaggaphalakāle lokuttaRā. Yadā
alobho sīsaṃ hoti, tadā itare dve tadanvāyikā bhavanti. Yadā mettā sīsaṃ hoti,
tadā itare dve tadanvāyikā bhavanti. Yadā karuṇā sīsaṃ hoti, tadā itare dve
tadanvāyikā bhavantīti. Rūpārammaṇaṃ ārabbha uppannā saññā rūpasaññā.
Saddasaññādīsupi eseva nayo. Idaṃ tassāyeva ārammaṇato nāmaṃ. Ārammaṇānaṃ
vuttattā cakkhusamphassajādivatthūnipi vuttāneva honti.
    Yā evarūpā saññāti aññāpi "paṭighasamphassajā saññā adhivacanasamphassajā
saññā"ti evamādikā veditabbā. Tattha adhivacanasamphassajā saññātipi pariyāyena
chadvārikāyeva. Tayo hi arūpino khandhā sayaṃ piṭṭhivaṭṭakā hutvā attano 1-
sahajātasaññāya "adhivacanasamphassajā saññā"ti nāmaṃ karonti, nippariyāyena pana
paṭighasamphassajā saññā nāma pañcadvārikā saññā, adhivacanasamphassajā saññā
nāma manodvārikā saññā. Etā atirekā saññā pariggahitāti veditabbā.
    Saññāti sabhāvanāmaṃ. Sañjānanāti sañjānanākāro. Sañjānitattanti
sañjānitabhāvo.
@Footnote: 1 cha.Ma. attanā

---------------------------------------------------------------------------------------------
page171.
    Avijjoghanti pūretuṃ ayuttaṭṭhena kāyaduccaritādi avindiyaṃ nāma, aladdhabbanti
attho. Taṃ avindiyaṃ vindatīti avijjā. Tabbiparītato kāyasucaritādi vindiyaṃ nāma,
taṃ vindiyaṃ na vindatīti avijjā. Khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ
suññaṭṭhaṃ, indriyānaṃ adhipatiyaṭṭhaṃ, saccānaṃ tathaṭṭhaṃ aviditaṃ karotīti avijjā.
Dukkhādīnaṃ pīḷanādivasena vuttaṃ catubbidhaṃ 1- atthaṃ aviditaṃ karotītipi avijjā.
Antavirahite saṃsāre yonigatibhavaviññāṇaṭṭhitisattāvāsesu satte javāpetīti avijjā.
Paramatthato avijjamānesu itthipurisādīsu javati, vijjamānesu khandhādīsu na javatīti
avijjā. Api ca cakkhuviññāṇādīnaṃ vatthārammaṇaṃ paṭicca samuppannānañca 2- dhammānaṃ
chādanatopi avijjā, taṃ avijjoghaṃ. Kāmoghavasena uttareyya. Bhavoghavasena patareyya.
Diṭṭhoghavasena samatikkameyya. Avijjoghavasena vītivatteyya. Atha vā sotāpattimaggena
pahānavasena uttareyya. Sakadāgāmimaggena pahānavasena patareyya. Anāgāmimaggena
pahānavasena samatikkameyya. Arahattamaggena pahānavasena vītivatteyya. Atha vā
"tareyyādipañcapadaṃ tadaṅgādipañcappahānena yojetabban"ti keci vadanti.
    "monaṃ vuccati ñāṇan"ti vatvā taṃ pabhedato dassetuṃ "yā paññā
pajānanā"tiādimāha. Taṃ vuttanayameva ṭhapetvā "amoho dhammavicayo"ti padaṃ. Amoho
kusalesu dhammesu abhāvanāya paṭipakkho bhāvanāhetu. Amohena aviparītaṃ gaṇhāti
mūḷhassa viparītaggahaṇato. Amohena yāthāvaṃ yāthāvato dhārento yathāsabhāve pavattati.
Mūḷho hi "tacchaṃ atacchaṃ, atacchañca tacchan"ti gaṇhāti, tathā icchitālābhadukkhaṃ
hoti. 3- Amūḷhassa "taṃ kutettha labbhā"ti evamādipaccavekkhaṇasambhavato maraṇadukkhaṃ
na hoti. Sammohamaraṇaṃ hi dukkhaṃ, na ca taṃ amūḷhassa hoti, pabbajitānaṃ sukhasaṃvāso
hoti, tiracchānayoniyaṃ nibbatti na hoti. Mohena hi niccasammūḷhā tiracchānayoniṃ
upapajjanti. Mohapaṭipakkho ca amoho mohavasena amajjhattabhāvassa
@Footnote: 1 catubbidhaṃ catubbidhaṃ (paṭisaṃ.A. 1/98-99)  2 cha.Ma. vatthārammaṇānaṃ
@paṭiccasamuppādapaṭiccasamuppannānañca  3 cha.Ma. na hoti

---------------------------------------------------------------------------------------------
page172.
Abhāvakaro. Amohena avihiṃsāsaññā dhātusaññā majjhimāya paṭipattiyā paṭipajjanaṃ,
pacchimaganthadvayassa 1- pabhedanañca hoti. Pacchimāni dve satipaṭṭhānāni tasseva
ānubhāvena ijjhanti. Amoho dīghāyukatāya paccayo hoti. Asammūḷho hi hitāhitaṃ
ñatvā ahitaṃ parivajjento hitañca paṭisevamāno dīghāyuko hoti, attasampattiyā
aparihīno hoti. Amūḷho hi attano hitameva karonto attānaṃ sampādeti,
ariyavihārassa paccayo hoti, udāsinapakkhesu nibbuto hoti amūḷhassa
sabbābhisaṅkitāya 2- abhāvato. Amohena anattadassanaṃ hoti. Amūḷho hi
yāthāvagahaṇakusalo apariṇāyakaṃ khandhapañcakaṃ apariṇāyakato bujjhati. Yathā ca etena
anattadassanaṃ, evaṃ anattadassanena amoho. 3- Ko hi nāma attasuññataṃ bujjhitvā
puna sammohaṃ āpajjeyyāti.
    Tena ñāṇena samannāgatoti etena vuttappakārena ñāṇena samaṅgībhūto sekkhādayo
muni. Monappattoti paṭiladdhañāṇena 4- munibhāvaṃ patto. Tīṇīti gaṇanaparicchedo.
Moneyyānīti munibhāvakarā moneyyakarā paṭipadā dhammā. Kāyamoneyyantiādīsu
viññattikāyarūpakāyavasena paññāpetabbaṃ kāyamoneyyaṃ. Viññattivācāsaddavācāvasena
paññāpetabbaṃ vacīmoneyyaṃ. Manodvārikacittādivasena paññāpetabbaṃ manomoneyyaṃ.
Tividhakāyaduccaritānaṃ pahānanti pāṇātipātāditividhānaṃ kāyato pavattānaṃ duṭṭhu
caritānaṃ pajahanaṃ. Kāyasucaritanti kāyato pavattaṃ suṭṭhu caritaṃ. Kāyārammaṇe ñāṇanti
kāyaṃ ārammaṇaṃ katvā aniccādivasena pavattaṃ kāyārammaṇe ñāṇaṃ. Kāyapariññāti
kāyaṃ ñātatīraṇappahānapariññāhi jānanavasena pavattaṃ ñāṇaṃ. Pariññāsahagato maggoti
ajjhattikaṃ kāyaṃ sammasitvā uppāditamaggo pariññāsahagato. Kāye chandarāgassa
pahānanti kāye taṇhāchandarāgassa pajahanaṃ. 5- Kāyasaṅkhāranirodhoti assāsapassāsānaṃ
nirodho āvaraṇo, catutthajjhānasamāpattisamāpajjanaṃ. Vacīsaṅkhāranirodhoti vitakkavicārānaṃ
nirodho āvaraṇo,
@Footnote: 1 ka. pacchimagaṇṭhadvayassa  2 cha.Ma. sabbābhisaṅgatāya  3 cha.Ma. evaṃ attadassanaṃ mohena
@4 cha.Ma. paṭiladdhañāṇo  5 Sī.,Ma. kāyachandarāgassa pahānanti kāyataṇhāchandarāgassa pajahanaṃ

---------------------------------------------------------------------------------------------
page173.
Dutiyajjhānasamāpattisamāpajjanaṃ. Cittasaṅkhāranirodhoti saññāvedanānaṃ nirodho
āvaraṇo, saññāvedayitanirodhasamāpattisamāpajjanaṃ.
    Paṭhamagāthāya kāyamunintiādīsu kāyaduccaritappahānavasena kāyamuni. Vacīduccaritap-
pahānavasena vācāmuni. Manoduccaritappahānavasena manomuni. Sabbākusalappahānavasena
anāsavamuni. Moneyyasampannanti jānitabbaṃ jānitvā phale ṭhitattā moneyyasampannaṃ.
Āhu sabbappahāyinanti sabbakilese pajahitvā ṭhitattā sabbappahāyinaṃ kathayanti.
    Dutiyagāthāya ninhātapāpakanti yo ajjhattabahiddhasaṅkhāte sabbasmimpi
āyatane ajjhattabahiddhārammaṇavasena uppattirahāni sabbapāpakāni maggañāṇena
ninhāya dhovitvā ṭhitattā ninhātapāpakaṃ āhūti evamattho daṭṭhabbo. Agāramajjhe
vasantā  āgāramunayo 1- pabbajjupagatā anāgāramunayo. Satta 2- sekkhā sekkhamunayo.
Arahanto asekkhamunayo. Paccekabuddhā paccekamunayo. Sammāsambuddhā munimunayo.
    Puna kathetukamyatāpucchāvasena "katame āgāramunayo"ti āha. Āgārikāti kasigorakkhādi-
agārikakamme niyuttā. Diṭṭhapadāti diṭṭhanibbānā. Viññātasāsanāti viññātaṃ
sikkhattayasāsanaṃ etesanti viññātasāsanā. Anāgārāti kasigorakkhādiagāriyakammaṃ
etesaṃ natthīti pabbajitā "anāgārā"ti vuccanti. Satta sekkhāti sotāpannādayo
satta. Tīsu sikkhāsu sikkhantīti sekkhā. Arahanto na sikkhantīti asekkhā. Taṃ taṃ
kāraṇaṃ paṭicca ekakāva anācariyakāva catusaccaṃ bujjhitavantoti paccekabuddhā
paccekamunayo.
    Munimunayo vuccanti tathāgatāti ettha aṭṭhahi kāraṇehi bhagavā
tathāgato:- tathā āgatoti tathāgato, tathā gatoti tathāgato, tathalakkhaṇaṃ āgatoti
tathāgato, tathadhamme yāthāvato abhisambuddhoti tathāgato, tathadassitāya tathāgato,
tathāvāditāya 3- tathāgato, tathākāritāya tathāgato, abhibhavanaṭṭhena tathāgatoti.
@Footnote: 1 cha.Ma. agāramunino. evamuparipi  2 cha.Ma. tattha  3 cha.Ma. tathavāditāya

---------------------------------------------------------------------------------------------
page174.
    Kathaṃ bhagavā tathā āgatoti tathāgato? yathā sabbalokahitāya ussukkamāpannā
purimakā sammāsambuddhā āgatā. Kiṃ vuttaṃ hoti? yenābhinīhārena purimakā bhagavanto
āgatā, teneva amhākampi bhagavā āgato. Atha vā yathā purimakā bhagavanto
dānasīlanekkhammapaññāvīriyakhantisaccādhiṭṭhānamettupekkhāsaṅkhātā dasa pāramiyo dasa
upapāramiyo dasa paramatthapāramiyoti samatiṃsapāramiyo pūretvā aṅgapariccāganayanadhana-
rajjaputtadārapariccāganti ime pañca mahāpariccāge pariccajitvā pubbayogapubba-
cariyadhammakkhānañātatthacariyādayo pūretvā buddhicariyāya koṭiṃ patvā āgatā, tathā
amhākampi bhagavā āgato. Yathā ca purimakā bhagavanto cattāro satipaṭṭhāne,
cattāro sammappadhāne, cattāro iddhipāde, pañcindriyāni, pañca balāni, satta
bojjhaṅge, ariyamaṭṭhaṅgikaṃ maggaṃ bhāvetvā pūretvā āgatā, tathā amhākampi
bhagavā āgato. Evaṃ tathā āgatoti tathāgato.
                   Yathā ca dīpaṅkarabuddhaādayo
                   sabbaññubhāvaṃ munayo idhāgatā
                   tathā ayaṃ sakyamunīpi āgato
                   tathāgato vuccati tena cakkhumāti. (1)
    Kathaṃ tathā gatoti tathāgato? yathā sampatijātā purimakā bhagavanto gatā.
Kathañca te gatā? te hi sampatijātā samehi pādehi paṭhaviyaṃ patiṭṭhāya uttarābhimukhā
sattapadavītihārena gatā. Yathāha:-
              sampatijāto ānanda bodhisatto samehi pādehi paṭhaviyaṃ patiṭṭhahitvā
         uttarābhimukho sattapadavītihārena gacchati, setamhi chatte anudhāriyamāne
         sabbā ca disā anuviloketi, āsabhiñca vācaṃ bhāsati "aggohamasmi lokassa
         jeṭṭhohamasmi lokassa, seṭṭhohamasmi lokassa, ayamantimā jāti, natthidāni
         punabbhavo"ti. 1-
@Footnote: 1 dī.mahā. 10/31/13, Ma.u. 14/207/173

---------------------------------------------------------------------------------------------
page175.
    Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena. Yaṃ
hi so sampatijāto samehi pādehi patiṭṭhāti, idamassa caturiddhipādapaṭilābhassa
pubbanimittaṃ. Uttaramukhabhāvo panassa sabbalokuttarabhāvassa pubbanimittaṃ. Satta-
padavītihāro sattabojjhaṅgaratanapaṭilābhassa. "suvaṇṇadaṇḍā vītipatanti cāmarā"ti 1- ettha
vuttacāmarukkhepo pana sabbatitthiyanimmadanassa. 2- Setacchattadhāraṇaṃ arahattavimutti-
varavimalasetacchattapaṭilābhassa. Sabbadisānuvilokanaṃ sabbaññutānāvaraṇañāṇapaṭilābhassa.
Āsabhivācābhāsanaṃ pana appaṭivattiyavaradhammacakkappavattanassa pubbanimittaṃ. Tathā ayaṃ
bhagavāpi gato. Tañcassa gamanaṃ tathaṃ ahosi avitathaṃ tesaṃyeva visesādhigamānaṃ
pubbanimittabhāvena. Tenāhu porāṇā:-
                   "muhuttajātova gavampatī yathā
                   samehi pādehi phusī vasundharaṃ
                   so vikkamī satta padāni gotamo
                   setañca chattaṃ anudhārayuṃ marū.
                   Gantvāna so satta padāni gotamo
                   disā vilokesi samā samantato
                   aṭṭhaṅgupetaṃ giramabbhudīrayi
                   sīho yathā pabbatamuddhaniṭṭhito"ti. 3-
    Evaṃ tathā gatoti tathāgato.
    Atha vā yathā purimakā bhagavanto, ayampi bhagavā tatheva nekkhammena 4- kāmacchandaṃ
.pe. Paṭhamajjhānena nīvaraṇe .pe. Aniccānupassanāya niccasaññaṃ .pe. Arahattamaggena
sabbakilese pahāya gato, evampi tathā gatoti tathāgato. (2)
@Footnote: 1 khu.su. 25/694/470  2 Sī.,Ma. sabbatitthiyanimmathanassa
@3 paṭisaṃ.A. 1/223  4 ka. nikkhamena

---------------------------------------------------------------------------------------------
page176.
    Kathaṃ tathalakkhaṇaṃ āgatoti tathāgato? paṭhavīdhātuyā kakkhaḷattalakkhaṇaṃ tathaṃ avitathaṃ,
āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā
vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.
    Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ,
saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.
    Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ,
sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.
    Saddhindriyassa adhimokkhalakkhaṇaṃ, vīriyindriyassa paggahaṇalakkhaṇaṃ, 1-
satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa
pajānanalakkhaṇaṃ.
    Saddhābalassa assaddhiye akampiyalakkhaṇaṃ, vīriyabalassa kosajje, satibalassa
muṭṭhassacce, samādhibalassa uddhacce, paññābalassa avijjāya akampiyalakkhaṇaṃ.
    Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ,
vīriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ,
passaddhisambojjhaṅgassa upasamalakkhaṇaṃ, samādhisambojjhaṅgassa avikkhepalakkhaṇaṃ,
upekkhāsambojjhaṅgassa paṭisaṅkhānalakkhaṇaṃ.
    Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya
pariggahaṇalakkhaṇaṃ, 2- sammākammantassa samuṭṭhānalakkhaṇaṃ, sammāājīvassa vodānalakkhaṇaṃ,
sammāvāyāmassa paggahaṇalakkhaṇaṃ, sammāsatiyā upaṭṭhānalakkhaṇaṃ, sammāsamādhissa
avikkhepalakkhaṇaṃ.
    Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ,
nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ,
@Footnote: 1 cha.Ma. paggahalakkhaṇaṃ. evamuparipi  2 cha.Ma. pariggahalakkhaṇaṃ

---------------------------------------------------------------------------------------------
page177.
Phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa
gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ,
maraṇassa cutilakkhaṇaṃ.
    Dhātūnaṃ suññatalakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhānalakkhaṇaṃ,
sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ
adhipatilakkhaṇaṃ, balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa
hetulakkhaṇaṃ.
    Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ,
samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.
    Sīlavisuddhiyā saṃvaraṇalakkhaṇaṃ, cittavisuddhiyā avikkhepalakkhaṇaṃ, diṭṭhivisuddhiyā
dassanalakkhaṇaṃ, khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ,
chandassa mūlalakkhaṇaṃ.
    Manasikārassa samuṭṭhānalakkhaṇaṃ, phassassa samodhānalakkhaṇaṃ, vedanāya samosaraṇalakkhaṇaṃ,
samādhissa pamukhalakkhaṇaṃ, satiyā ādhipateyyalakkhaṇaṃ, paññāya tatuttariyalakkhaṇaṃ,
vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ tathaṃ avitathaṃ,
etaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato.
Evaṃ tathalakkhaṇaṃ āgatoti tathāgato. (3)
    Kathaṃ tathadhamme yāthāvato abhisambuddhoti tathāgato? tathadhammā nāma cattāri
ariyasaccāni. Yathāha:-
              "cattārimāni bhikkhave tathāni avitathāni anaññathāni. Katamāni
         cattāri? `idaṃ dukkhan'ti bhikkhave tathametaṃ avitathametaṃ anaññathametan"ti. 1-
         Vitthāro.
@Footnote: 1 saṃ.mahā. 19/1090/375

---------------------------------------------------------------------------------------------
page178.
    Tāni ca bhagavā abhisambuddhoti tathānaṃ abhisambuddhattā tathāgatoti vuccati.
Abhisambodhattho 1- hi ettha gatasaddo.
    Api ca jarāmaraṇassa jātipaccayasambhūtasamudāgataṭṭho tatho avitatho anaññatho
.pe. Saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā
avijjāya saṅkhārānaṃ paccayaṭṭho .pe. Jātiyā jarāya maraṇassa 2- paccayaṭṭho tatho
avitatho anaññatho. Taṃ sabbaṃ bhagavā abhisambuddho, tasmāpi tathānaṃ abhisambuddhattā
tathāgato. Evaṃ tathadhamme yāthāvato abhisambuddhoti tathāgato. (4)
    Kathaṃ tathadassitāya tathāgato? bhagavā yaṃ sadevake loke .pe. Sadevamanussāya
pajāya aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ
āgacchantaṃ rūpārammaṇaṃ nāma atthi, taṃ sabbākārena jānāti passati. Evaṃ
jānato passato 3- ca tena taṃ iṭṭhāniṭṭhādivasena vā diṭṭhasutamutaviññātesu
labbhamānakapadavasena vā "katamantaṃ rūpaṃ rūpāyatanaṃ? yaṃ rūpaṃ catunnaṃ mahābhūtānaṃ
upādāya vaṇṇanibhā sanidassanaṃ sappaṭighaṃ nīlaṃ pītakan"tiādinā 4- nayena anekehi
nāmehi terasahi vārehi dvipaññāsāya nayehi vibhajjamānaṃ tathameva hoti, vitathaṃ
natthi. Esa nayo sotadvārādīsupi āpāthamāgacchantesu saddādīsu. Vuttampi cetaṃ
bhagavatā:-
              "yaṃ bhikkhave sadevakassa lokassa .pe. Sadevamanussāya pajāya diṭṭhaṃ
         sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi .pe.
         Tamahaṃ abbhaññāsiṃ. Taṃ tathāgatassa viditaṃ, taṃ tathāgate 5- na upaṭṭhāsī"ti. 6-
    Evaṃ tathadassitāya tathāgato. Tattha tathadassīatthe tathāgatoti padasambhavo
veditabbo. (5)
@Footnote: 1 cha.Ma. abhisambuddhattho  2 cha.Ma. jarāmaraṇassa  3 cha.Ma. evaṃ jānatā passatā
@4 abhi.saṅ. 34/616/188  5 cha.Ma. tathāgato  6 aṅ.catukka. 21/24/29

---------------------------------------------------------------------------------------------
page179.
    Kathaṃ tathavāditāya tathāgato? yaṃ rattiṃ bhagavā bodhimaṇḍe aparājitapallaṅke nisinno
catunnaṃ 1- mārānaṃ matthakaṃ madditvā anuttaraṃ sammāsambodhiṃ abhisambuddho,
yañca rattiṃ yamakasālānamantare anupādisesāya nibbānadhātuyā parinibbāyi,
etthantare pañcacattālīsavassaparimāṇe kāle paṭhamabodhiyāpi majjhimabodhiyāpi
pacchibodhiyāpi yaṃ bhagavatā bhāsitaṃ suttaṃ geyyaṃ .pe. Vedallaṃ. Sabbantaṃ atthato
ca byañjanato ca anupavajjaṃ anūnamanadhikaṃ sabbākāraparipuṇṇaṃ rāgamadanimmadanaṃ
dosamohamadanimmadanaṃ, natthi tattha vālaggamattampi pakkhalitaṃ, sabbantaṃ ekamuddikāya
lañcitaṃ viya, 2- ekanāḷiyā minitaṃ viya, 3- ekatulāya tulitaṃ viya ca tathameva hoti
avitathaṃ anaññathaṃ. Tenāha 4-:-
              "yañca cunda rattiṃ tathāgato anuttaraṃ sammāsambodhiṃ abhisambujjhati,
         yañca rattiṃ anupādisesāya nibbānadhātuyā parinibbāyati, yaṃ etasmiṃ
         antare bhāsati lapati niddisati. Sabbantaṃ tatheva hoti no aññathā,
         tasmā `tathāgato'ti vuccatī"ti. 5-
    Gadattho hi ettha gatasaddo. Evaṃ tathavāditāya tathāgato.
    Api ca āgadanaṃ āgado, vacananti attho. Tatho aviparīto āgado assāti
dakārassa takāraṃ katvā tathāgatoti evametasmiṃ atthe padasiddhi veditabbā. (6)
    Kathaṃ tathākāritāya tathāgato? bhagavato hi vācāya kāyo anulometi, kāyassāpi
vācā. Tasmā yathāvādī tathākārī, yathākārī tathāvādī ca hoti. Evaṃbhūtassa
cassa yathā vācā, kāyopi tathā gato pavattoti attho. Yathā ca kāyo, vācāpi
tathā gatā pavattāti tathāgato. 6- Tenevāha "yathāvādī bhikkhave tathāgato tathākārī,
@Footnote: 1 su.vi. 1/64, pa.sū. 1/55, mano.pū. 1/99  2 cha.Ma. lañchitaṃ viya  3 cha.Ma. mitaṃ viya
@4 cha.Ma. yathāha  5 dī.pā. 11/188/117  6 ka. tathā gatāti tathāgato

---------------------------------------------------------------------------------------------
page180.
Yathākārī tathāvādī. Iti yathāvādī tathākārī, yathākārī tathāvādī. `tasmā Tathāgato'ti
vuccatī"ti. 1- Evaṃ tathākāritāya tathāgato. (7)
    Kathaṃ abhibhavanaṭṭhena tathāgato? upari bhavaggaṃ heṭṭhā avīciṃ pariyantaṃ katvā
tiriyaṃ aparimāṇāsu lokadhātūsu sabbasatte abhibhavati sīlena samādhinā paññāya
vimuttiyā vimuttiñāṇadassanena, na tassa tulā vā pamāṇaṃ vā atthi, atha
kho atulo appameyyo anuttaro rājādhirājā devānaṃ atidevo sakkānaṃ atisakko
brahmānaṃ atibrahmā. Tenāha:-
              "sadevake bhikkhave loke .pe. Sadevamanussāya pajāya tathāgato
         abhibhū anabhibhūto aññadatthudaso vasavattī, tasmā tathāgato'ti vuccatī"ti. 1-
    Tatthevaṃ 2- padasiddhi veditabbā:- agado viya agado. Ko panesa? desanāvilāso
ceva puññussayo ca. Tena hesa mahānubhāvo bhisakko dibbāgadena sappe
viya sabbaparappavādino sadevakañca lokaṃ abhibhavati. Iti sabbalokābhibhave 3- tatho
aviparīto desanāvilāsamayo ceva puññamayo ca agado assāti dakārassa takāraṃ
katvā tathāgatoti veditabbo. Evaṃ abhibhavanaṭṭhena tathāgato. (8)
    Api ca tathāya gatotipi tathāgato, tathaṃ gatotipi tathāgato. Gatoti avagato,
atīto patto paṭipannoti attho. Tattha sakalaṃ lokaṃ tīraṇapariññāya tathāya gato
avagatoti tathāgato, lokasamudayaṃ pahānapariññāya tathāya gato atītoti tathāgato,
lokanirodhaṃ sacchikiriyāya tathāya gato pattoti tathāgato, lokanirodhagāminīpaṭipadaṃ
tathaṃ gato paṭipannoti tathāgato. Tena yaṃ vuttaṃ bhagavatā:-
              "loko bhikkhave tathāgatena abhisambuddho, lokasmā tathāgato visaṃyutto.
@Footnote: 1 aṅ.catukka. 21/23/28  2 Sī.,Ma. tatrevaṃ  3 cha.Ma....lokābhibhavane

---------------------------------------------------------------------------------------------
page181.
         Lokasamudayo bhikkhave tathāgatena abhisambuddho, lokasamudayo tathāgatassa
         pahīno. Lokanirodho bhikkhave tathāgatena abhisambuddho, lokanirodho tathāgatassa
         sacchikato. Lokanirodhagāminī paṭipadā bhikkhave tathāgatena abhisambuddhā,
         lokanirodhagāminī paṭipadā tathāgatassa bhāvitā. Yaṃ bhikkhave sadevakassa
         lokassa .pe. Anuvicaritaṃ manasā, sabbantaṃ tathāgatena abhisambuddhaṃ. Tasmā
         `tathāgato'ti vuccatī"ti. 1-
    Tassa evampi attho veditabbo. Idampi ca tathāgatassa tathāgatabhāvadīpane
mukhamattakameva. Sabbākārena pana tathāgatova tathāgatassa tathāgatabhāvaṃ vaṇṇeyya.
Yasmā pana sabbabuddhā tathāgataguṇenāpi samasamā, tasmā sabbesaṃ vasena
"tathāgato"ti āha.
    Arahantoti kilesehi ārakattā, arīnaṃ arānañca hatattā, paccayādīnaṃ
arahattā, pāpakaraṇe rahābhāvā tathāgato arahaṃ. Ārakā hi so sabbakilesehi
suvidūravidūre ṭhito maggena savāsanānaṃ kilesānaṃ viddhaṃsitattāti ārakattā arahaṃ.
             So tato ārakā nāma  yassa yenāsamaṅgitā
             asamaṅgī ca dosehi     nātho tenārahaṃ mato.
Te ca tena 2- kilesārayo maggena hatāti arīnaṃ hatattāpi arahaṃ.
             Yasmā rāgādisaṅkhātā  sabbepi arayo hatā
             paññāsatthena nāthena   tasmāpi arahaṃ mato.
    Yañcetaṃ avijjābhavataṇhāmayanābhiṃ 3- puññādiabhisaṅkhārāraṃ jarāmaraṇanemiṃ 4-
āsavasamudayamayena akkhena vijjhitvā tibhavarathe samāyojitaṃ anādikālappavattaṃ
saṃsāracakkaṃ, tassānena bodhimaṇḍe vīriyapādehi sīlapaṭhaviyaṃ patiṭṭhāya saddhāhatthena
kammakkhayakaraṃ ñāṇapharasuṃ gahetavā sabbe arā hatāti arahaṃ.
@Footnote: 1 aṅ. catukka. 21/23/27-8  2 cha.Ma. te cānena  3 ka....taṇhāmayanābhi
@4 ka.jarāmaraṇanemi

---------------------------------------------------------------------------------------------
page182.
             Arā saṃsāracakkassa     hatā ñāṇāsinā yato
             lokanāthena tenesa    "arahan"ti pavuccati.
    Aggadakkhiṇeyyattā ca cīvarādipaccaye arahati pūjāvisesañca, teneva ca uppanne
tathāgate ye keci mahesakkhā devamanussā, na te aññattha pūjaṃ karonti. Tathā
hi brahmā sahampati sinerumattena ratanadāmena tathāgataṃ pūjesi, yathābalañca aññe
devā ca manussā ca bimbisārakosalarājādayo. Parinibbutampi ca bhagavantaṃ uddissa
channavutikoṭidhanaṃ vissajjetvā asokamahārājā sakalajambudīpe caturāsītivihārasahassāni
patiṭṭhāpesi. Ko pana vādo aññesaṃ pūjāvisesānanti paccayādīnaṃ arahattāpi
arahaṃ.
                      Pūjāvisesaṃ saha paccayehi
                      yasmā ayaṃ arahati lokanātho
                      atthānurūpaṃ arahanti loke
                      tasmā jino arahati nāmametaṃ.
    Yathā ca loke ye keci paṇḍitamānino bālā asilokabhayena raho pāpaṃ
karonti, evamesa na kadāci pāpaṃ karotīti pāpakaraṇe rahābhāvatopi arahaṃ.
             Yasmā natthi raho nāma  pāpakammesu tādino
             rahābhāvena tenesa    arahaṃ iti vissuto.
    Evaṃ sabbathāpi:-
             ārakattā hatattā ca   kilesārīna so muni
             hatasaṃsāracakkāro      paccayādīnamāraho 1-
             na raho karoti pāpāni  arahaṃ tena pavuccatīti. 2-
@Footnote: 1 cha.Ma. paccayādīna cāraho  2 cha.Ma. vuccatīti

---------------------------------------------------------------------------------------------
page183.
    Yasmā pana sabbe buddhā arahattaguṇenāpi samasamā, tasmā sabbesampi
vasena "arahanto"ti āha. Sammāsambuddhāti sammā sāmañca sabbadhammānaṃ
buddhattā sammāsambuddho. Tathā hesa sabbadhamme sammāsambuddho, abhiññeyye
dhamme abhiññeyyato, pariññeyye dhamme pariññeyyato, pahātabbe dhamme
pahātabbato, sacchikātabbe dhamme sacchikātabbato, bhāvetabbe dhamme bhāvetabbato.
Tenevāha:-
             "abhiññeyyaṃ abhiññātaṃ   bhāvetabbañca bhāvitaṃ
             pahātabbaṃ pahīnamme     tasmā buddhosmi brāhmaṇā"ti. 1-
    Atha vā cakkhu dukkhasaccaṃ, tassa mūlakāraṇabhāvena samuṭṭhāpikā purimataṇhā
samudayasaccaṃ, ubhinnaṃ appavatti nirodhasaccaṃ, nirodhapajānanā paṭipadā maggasaccanti
evaṃ ekekapaduddhārenāpi sabbadhamme sammā sāmañca buddho. Esa nayo
sotaghānajivhākāyamanesu. Eteneva ca nayena rūpādīni cha āyatanāni, cakkhuviññāṇādayo
cha viññāṇakāyā, cakkhusamphassādayo cha phassā, cakkhusamphassajā vedanādayo cha
vedanā, rūpasaññādayo cha saññā, rūpasañcetanādayo cha cetanā, rūpataṇhādayo
cha taṇhākāyā, rūpavitakkādayo cha vitakkā, rūpavicārādayo cha vicārā,
rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena
dasa saññā, kesādayo dvattiṃsākārā, dvādasāyatanāni, aṭṭhārasa dhātuyo,
kāmabhavādayo nava bhavā, paṭhamādīni cattāri jhānāni, mettābhāvanādayo catasso
appamaññāyo, catasso arūpasamāpattiyo, paṭilomato jarāmaraṇādīni, anulomato
avijjādīni paṭiccasamuppādaṅgāni ca yojetabbāni.
    Tatrāyaṃ ekapadayojanā:- jarāmaraṇaṃ dukkhasaccaṃ, jāti samudayasaccaṃ, ubhinnaṃ
nissaraṇaṃ nirodhasaccaṃ, nirodhapajānanā paṭipadā maggasaccanti evaṃ ekekapaduddhārena
@Footnote: 1 khu.sutta. 25/574/448, Ma.Ma. 13/399/385

---------------------------------------------------------------------------------------------
page184.
Sabbadhamme sammā sāmañca buddho anubuddho paṭividdho. Yaṃ vā pana kiñci atthi
neyyaṃ nāma, sabbassa sammāsambuddhattā vimokkhantikañāṇavasena sammāsambuddho.
Tesampana vibhāgo upari āvibhavissatīti. 1- Yasmā pana sabbabuddhā
sammāsambuddhaguṇenāpi samasamā, tasmā sabbesampi vasena "sammāsambuddhā"ti āha.
    Monenāti kāmaṃ hi moneyyapaṭipadāsaṅkhātena maggañāṇamonena muni nāma
hoti, idha pana tuṇhībhāvaṃ sandhāya "na monenā"ti 2- vuttaṃ. Mūḷharūpoti tuccharūPo.
Aviddasūti aviññū. Evarūpo hi tuṇhībhūtopi muni nāma na hoti. Atha vā moneyyamuni
nāma na hoti, tucchabhāvo ca pana añāṇīva 3- hotīti attho. Yo ca tulaṃva paggayhāti
yathā hi tulaṃ gahetvā ṭhito atirekaṃ ce hoti, harati, ūnaṃ ce hoti, pakkhipati, evameva
so atirekaṃ haranto viya pāpaṃ harati parivajjeti, ūnake pakkhipanto viya kusalaṃ
paripūreti. Evañca pana karonto sīlasamādhipaññāvimuttivimuttiñāṇadassanasaṅkhātaṃ varaṃ
uttamameva ādāya pāpāni akusalakammāni parivajjeti sa muni nāmāti attho.
Tena so munīti kasmā pana so munīti ce? yaṃ heṭṭhā vuttakāraṇaṃ, tena so
Munīti attho. Yo munāti ubho loketi yo puggalo imasmiṃ khandhādiloke tulaṃ
āropetvā minanto viya "ime ajjhattikā khandhā, ime bāhirā"tiādinā nayena
ime  ubho atthe munāti. Muni tena pavuccatīti tena pana kāraṇena "munī"ti
vuccatiyevāti attho.
    Asatañcāti gāthāya ayaṃ saṅkhepattho:- yvāyaṃ akusalakusalappabhedo, asatañca
satañca dhammo, taṃ "ajjhattabahiddhā"ti imasmiṃ sabbaloke pavicayañāṇena asatañca
satañca ñatvā dhammaṃ. Tassa ñātattā eva, rāgādibhedato sattavidhaṃ saṅgaṃ
taṇhādiṭṭhibhedato duvidhaṃ jālañca aticca atikkamitvā ṭhito, so tena monasaṅkhātena
pavicayañāṇena samannāgatattā muni. Devamanussehi pūjitoti idaṃ panassa thutivacanaṃ.
So hi khīṇāsavamunittā devamanussānaṃ pūjāraho hoti, tasmā evaṃ vuttoti.
@Footnote: 1 cha.Ma. āvi bhavissati  2 ka. monenāti  3 cha.Ma. aññāṇī ca

---------------------------------------------------------------------------------------------
page185.
   Sallanti mūlapadaṃ. Satta sallānīti gaṇanaparicchedo. Rāgasallanti rañjanaṭṭhena rāgo ca
pīḷājanakatāya antotudanatāya dunnīharaṇatāya sallañcāti rāgasallaṃ. Dosasallādīsupi
eseva nayo. Abbūḷhasalloti mūlapadaṃ. Abbūhitasalloti 1- nīhaṭasallo.
Uddhaṭasalloti 2- uddhaṃ hatasallo uddharitasallo. Samuddhaṭasalloti 3- upasaggavasena
vutto. Uppāṭitasalloti luñcitasallo. Samuppāṭitasalloti upasaggavasena. 4-
    Sakkaccakārīti dānādikusaladhammānaṃ bhāvanāya puggalassa vā deyyadhammassa
vā sakkaccakaraṇavasena sakkaccakārī. Satatabhāvakaraṇena sātaccakārī. Aṭṭhitakaraṇena
aṭṭhitakārī. Yathā nāma kakaṇṭako 5- thokaṃ gantvā thokaṃ tiṭṭhati, na nirantaraṃ
gacchati, evameva yo puggalo ekadivasaṃ dānaṃ datvā pūjaṃ vā katvā dhammaṃ
vā sutvā samaṇadhammaṃ vā katvā puna cirassaṃ karoti, taṃ na nirantaraṃ pavatteti.
So "asātaccakārī, anaṭṭhitakārī"ti vuccati. Ayaṃ evaṃ na karotīti  aṭṭhitakārī.
Anolīnavuttikoti nirantarakaraṇasaṅkhātassa vipphārassa bhāvena na līnavuttikoti
anolīnavuttiko. Anikkhittacchandoti kusalakaraṇe vīriyacchandassa anikkhittabhāvena
anikkhittacchando. Anikkhittadhuroti vīriyadhurassa anoropanena anikkhittadhuro,
anosakkitamānasoti attho. Yo tattha chando ca vāyāmo cāti yo tesu kusaladhammesu
kattukamyatādhammacchando ca payuttasaṅkhāto 6- vāyāmo ca. Ussahanavasena ussāho
ca. Adhimattussahanavasena ussoḷhī ca. Vāyāmo ceso pāraṃ gamanaṭṭhena. Ussāho
ceso pubbaṅgamanaṭṭhena. Ussoḷhī ceso adhimattaṭṭhena. Appaṭivāni cāti anivattanā
ca. Sati ca sampajaññañcāti saratīti sati. Sampajānātīti sampajaññaṃ, samantato
pakārehi jānātīti attho. Sātthakasampajaññaṃ sappāyasampajaññaṃ gocarasampajaññaṃ
asammohasampajaññanti imassa sampajānassa vasena bhedo veditabbo. Ātappanti
kilesatāpanavīriyaṃ. Padhānanti uttamavīriyaṃ. Adhiṭṭhānanti kusalakaraṇe patiṭṭhābhāvo.
Anuyogoti anuyuñjanaṃ. Appamādoti nappamajjanaṃ, satiyā avippavāso.
@Footnote: 1 cha.Ma. abbahitasalloti  2 cha.Ma. uddhatasalloti  3 ka. samuddharitassalloti,
@cha.Ma. samuddhatasalloti  4 cha.Ma. upasaggavaseneva  5 Sī. kukaṇṭako
@6 cha.Ma. payattasaṅkhāto

---------------------------------------------------------------------------------------------
page186.
    Imaṃ lokaṃ nāsiṃsatīti mūlapadaṃ. Sakattabhāvanti attano attabhāvaṃ. Parattabhāvanti
paraloke attabhāvaṃ. Sakarūpavedanādayo attano pañcakkhandhe, pararūpavedanādayo ca
paraloke pañcakkhandhe. Kāmadhātunti kāmabhavaṃ. Rūpadhātunti rūpabhavaṃ. Arūpadhātunti
arūpabhavaṃ. Puna rūpārūpavasena dukaṃ 1- dassetuṃ kāmadhātuṃ rūpadhātuṃ ekaṃ katvā, arūpadhātuṃ
ekaṃ katvā vuttaṃ. Gatiṃ vāti patiṭṭhānavasena pañcagati vuttā. Upapattiṃ vāti
nibbattivasena catuyoni vuttā. Paṭisandhiṃ vāti tiṇṇaṃ bhavānaṃ ghaṭanavasena paṭisandhi
vuttā. Bhavaṃ vāti kammabhavavasena. Saṃsāraṃ vāti khandhādīnaṃ abbocchinnavasena. Vaṭṭaṃ
vāti tebhūmakavaṭṭaṃ nāsiṃsatīti.
                  Saddhammapajjotikāya mahāniddesaṭṭhakathāya
                    guhaṭṭhakasuttaniddesavaṇṇanā niṭṭhitā.
                        -----------------
@Footnote: 1 ka. dukkhaṃ

---------------------------------------------------------------------------------------------
page187.
                     3. Duṭṭhaṭṭhakasuttaniddesavaṇṇanā
    [15] Duṭṭhaṭṭhake paṭhamagāthāyaṃ tāva tattha vadantīti bhagavantaṃ bhikkhusaṃghañca upavadanti.
Duṭṭhamanāpi eke, aññepi 1- ve saccamanāti, eketi 2- ekacce duṭṭhacittā,
ekacce tathasaññinopi hutvā titthiyā duṭṭhacittā, 3- ye tesaṃ sutvā saddahiṃsu,
te saccamanāti adhippāyo. Vādañca jātanti etaṃ 4- akkosavādaṃ uppannaṃ.
Muni no upetīti akārakatāya ca akuppanatāya ca buddhamuni na upeti. Tasmā munī
natthi khilo kuhiñcīti tena kāraṇena ayaṃ muni, rāgādikhilehi natthi khilo kuhiñcīti
veditabbo.
    Duṭṭhamanāti uppannehi dosehi dūsitacittā. Viruddhamanāti tehi kilesehi
kusalassa dvāraṃ adatvā āvaritacittā. Paṭiviruddhamanāti upasaggavasena padaṃ
vaḍḍhitaṃ. Āhatamanāti paṭighena āhataṃ cittaṃ etesanti āhatamanā. Paccāhatamanāti
upasaggavaseneva. Āghātitamanāti vihiṃsāvasena āghātitaṃ manaṃ etesanti āghātitamanā.
Paccāghātitamanāti upasaggavaseneva. Atha vā "kodhavasena duṭṭhamanā, upanāhavasena
paduṭṭhamanā, makkhavasena viruddhamanā, paḷāsavasena paṭiviruddhamanā, dosavasena
āhatapaccāhatamanā, byāpādavasena āghātitapaccāghātitamanā. Paccayānaṃ alābhena
duṭṭhamanā paduṭṭhamanā, ayasena viruddhamanā paṭiviruddhamanā, garahena āhatapaccāhatamanā,
dukkhavedanāsamaṅgībhāvena āghātitapaccāghātitamanā"ti evamādinā nayena eke
vaṇṇayanti. Upavadantīti garahaṃ uppādenti. Abhūtenāti asaṃvijjamānena.
    Saddahantāti pasādavasena saddhaṃ uppādentā. Okappentāti guṇavasena
otāretvā 5- avakappayantā. Adhimuccantāti sampasādanavasena sanniṭṭhānaṃ katvā
tesaṃ kathaṃ adhivāsentā. Saccamanāti tacchamanā. Saccasaññinoti tacchasaññino.
@Footnote: 1 Sī.,cha.Ma. athopi  2 cha.Ma. ayaṃ pāṭho na dissati  3 cha.Ma. tuṭṭhacittā  4 ka. ekaṃ
@5 cha.Ma. otaritvā

---------------------------------------------------------------------------------------------
page188.
Tathamanāti aviparītamanā. Bhūtamanāti bhūtatthamanā. 1- Yāthāvamanāti niccalamanā.
Aviparītamanāti nicchayamanā. Tattha "saccamanā saccasaññino"ti saccavādiguṇaṃ, "tathamanā
tathasaññino"ti saccasandhaguṇaṃ, 2- "bhūtamanā bhūtasaññino"ti cetobhūtaguṇaṃ, 3- "yāthāvamanā
yāthāvasaññino"ti paccayikaguṇaṃ, 4- "aviparītamanā aviparītasaññino"ti avisaṃvādaguṇaṃ
kathitanti ñātabbaṃ.
    Paratoghosoti aññassa santikā 5- uppannasaddo. Akkosoti jātiādīsu
dasasu akkosesu aññataro. Yo vādaṃ upetīti yo puggalo upavādaṃ upagacchati.
Kārako vāti katadoso vā. Kārakatāyāti 6- dosassa katabhāvena. Vuccamānoti
kathiyamāno. Upavadiyamānoti dosaṃ upavajjamāno. Kuppatīti kopaṃ karoti.
    Khilajātatāpi natthīti cittabandhabhāvacittakacavarabhāvasaṅkhātaṃ 7- paṭighakhilaṃ jātaṃ
assāti khilajāto, tassa bhāvo khilajātatā, sāpi 8- natthi na santi. Pañcapi
cetokhilāti kāme avītarāgo, kāye avītarāgo, rūpe avītarāgo, yāvadatthaṃ
udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati, aññataraṃ
devanikāyaṃ paṇidhāya brahmacariyaṃ carati "imināhaṃ sīlena vā vatena vā tapena
vā brahmacariyena vā devo vā bhavissāmi, devaññataro vā"ti 9- evarūpā pañcapi
cittassa bandhabhāvakacavarabhāvasaṅkhātā cetokhilā natthi.
    [16] Imañca gāthaṃ vatvā bhagavā ānandattheraṃ pucchi "evaṃ khuṃsetvā
vambhetvā vuccamānā bhikkhū ānanda kiṃ vadantī"ti. Na kiñci bhagavāti. "na
ānanda `ahaṃ sīlavā'ti sabbattha tuṇhī bhavitabbaṃ. Loke hi nābhāsamānaṃ jānanti,
missaṃ bālehi paṇḍitan"ti vatvā "bhikkhū ānanda te manusse evaṃ paṭicodentū"ti
@Footnote: 1 Ma. bhūtattamanā  2 Sī. saccasaññiguṇaṃ, cha.Ma. saccasaddhāguṇaṃ  3 cha.Ma. ṭhitaguṇaṃ
@4 sī,Ma. saccāyikaguṇaṃ  5 cha.Ma. aññesaṃ santikā  6 Sī. katakodhatāyāti
@7 Sī. cittathaddhabhāva...  8 cha.Ma. tāpi  9 Ma.mū. 12/186/158

---------------------------------------------------------------------------------------------
page189.
Dhammadesanatthāya "abhūtavādī nirayaṃ upetī"ti 1- imaṃ gāthamabhāsi. Thero taṃ uggahetvā
bhikkhū āha "manussā tumhehi imāya gāthāya paṭicodetabbā"ti. Bhikkhū tathā
akaṃsu. Paṇḍitamanussā tuṇhī ahesuṃ. Rājāpi rājapurise sabbattha pesetvā 2-
yesaṃ dhuttānaṃ lañcaṃ 3- datvā titthiyā taṃ mārāpesuṃ, te gahetvā niggayha
taṃ pavattiṃ ñatvā titthiye paribhāsi. Manussāpi titthiye disvā leḍḍunā hananti,
paṃsunā okiranti "bhagavato ayasaṃ uppādesun"ti. Ānandatthero taṃ disvā bhagavato
ārocesi, bhagavā therassa imaṃ gāthaṃ abhāsi "sakañhi diṭṭhiṃ .pe. Vadeyyā"ti.
    Tassattho:- yāyaṃ diṭṭhi titthiyajanassa "sundariṃ māretvā samaṇānaṃ
sakyaputtiyānaṃ avaṇṇaṃ pakāsetvā etenupāyena laddhaṃ sakkāraṃ sādiyissāmā"ti 4-
so taṃ diṭṭhiṃ kathaṃ atikkameyya, atha kho so ayaso tameva titthiyajanaṃ paccāgato
taṃ diṭṭhiṃ accetuṃ asakkontaṃ. Yo vā sassatādivādī, 5- sopi sakaṃ diṭṭhiṃ
kathamaccayeyya, tena diṭṭhicchandena anunīto tāya ca diṭṭhiruciyā niviṭṭho, api ca kho
pana sayaṃ samattāni pakubbamāno attanāva paripuṇṇāni tāni diṭṭhigatāni karonto
yathā jāneyya, tatheva vadeyyāti.
    Avaṇṇaṃ pakāsayitvāti aguṇaṃ pākaṭaṃ katvā. Sakkāranti catunnaṃ paccayānaṃ
sakkaccakaraṇaṃ. Sammānanti cittena bahumānanaṃ. Paccāharissāmāti etaṃ lābhādiṃ
nibbattessāma. Evaṃdiṭṭhikāti evaṃladdhikā. Yathā 6- taṃ "lābhādiṃ
nibbattessāmā"ti evaṃ ayaṃ laddhi tesaṃ atthi, tathā "atthi me vuttappakāro
dhammo"ti etesaṃ khamati ceva ruccati ca, evaṃsabhāvameva vā tesaṃ cittaṃ "atthi me
cittan"ti. Tathā 7- tesaṃ diṭṭhi vā, diṭṭhiyā saha khanti vā, diṭṭhikhantīhi saddhiṃ
ruci vā, diṭṭhikhantirucīhi saddhiṃ laddhi vā, diṭṭhikhantiruciladdhīhi saddhiṃ
ajjhāsayo vā, diṭṭhikhantiruciladdhiajjhāsayehi saddhiṃ adhippāyo vā hotīti
dassento "evaṃdiṭṭhikā .pe.
@Footnote: 1 khu.dha. 25/306/69, khu.u. 25/38/154, khu.iti. 25/48/269,
@khu.su. 25/667/465  2 Ma. sabbato  3 cha.Ma. lañjaṃ  4 Sī.,Ma. harissāmāti
@5 ka. sassatavādī  6 ka. yasmā  7 Sī.,cha.Ma. tadā

---------------------------------------------------------------------------------------------
page190.
Evaṃadhippāyā"ti āha. Sakaṃ diṭṭhinti attano dassanaṃ. Sakaṃ khantinti attano
sahanaṃ. Sakaṃ rucinti attano ruciṃ. Sakaṃ laddhinti attano laddhiṃ. Sakaṃ ajjhāsayanti
attano ajjhāsayaṃ. Sakaṃ adhippāyanti attano bhāvaṃ. Atikkamitunti samatikkamituṃ.
Atha kho sveva ayasoti so eva ayaso ekaṃsena. Te paccāgatoti tesaṃ paṭiāgato.
Teti sāmiatthe upayogavacanaṃ.
    Atha vāti atthantaranidassanaṃ. 1- Sassatoti nicco dhuvo. Lokoti attabhāvo. Idameva
saccaṃ, moghamaññanti idaṃ eva tacchaṃ tathaṃ, aññaṃ tucchaṃ. Samattāti sampuṇṇā.
Samādinnāti sammā ādinnā. Gahitāti upagantvā gahitā.
    Parāmaṭṭhāti sabbākārena parāmasitvā gahitā. Abhiniviṭṭhāti visesena
laddhappatiṭṭhā. Asassatoti vuttavipariyāyena veditabbo.
    Antavāti saanto. Anantavāti vuḍḍhianantavā. Taṃ jīvanti so jīvo,
liṅgavipallāso kato. Jīvoti ca attāyeva. Tathāgatoti satto, "arahan"ti eke.
Parammaraṇāti maraṇato uddhaṃ, paraloketi attho. Na hoti tathāgato parammaraṇāti
maraṇato uddhaṃ na hoti. Hoti ca na ca hoti tathāgato parammaraṇāti maraṇato
uddhaṃ hoti ca na hoti ca. Neva hoti na na hoti tathāgato parammaraṇāti
ucchedavasena neva hoti, sassatavasena 2- na na hoti.
    Sakāya diṭṭhiyātiādayo karaṇavacanaṃ. Allīnoti ekībhūto.
    Sayaṃ samattaṃ karotīti attanā ūnabhāvaṃ mocetvā sammā attaṃ samattaṃ karoti.
Paripuṇṇanti atirekadosaṃ mocetvā sampuṇṇaṃ. Anomanti hīnadosaṃ mocetvā alāmakaṃ.
Agganti ādiṃ. Seṭṭhanti padhānaṃ niddosaṃ. Viseṭṭhanti 3- jeṭṭhakaṃ. Pāmokkhanti
@Footnote: 1 cha.Ma....dassanaṃ  2 Sī.,cha.Ma. takkikavasena  3 cha.Ma. visesanti

---------------------------------------------------------------------------------------------
page191.
Adhikaṃ. Uttamanti visesaṃ na heṭṭhimaṃ. Pavaraṃ karotīti atirekena uttamaṃ karoti. Atha
vā "āsayadosamocanena aggaṃ, saṅkilesadosamocanena seṭṭhaṃ, upakkilesadosamocanena
viseṭṭhaṃ, 1- samantadosamocanena 2- pāmokkhaṃ, majjhimadosamocanena uttamaṃ,
uttamamajjhimadosamocanena pavaraṃ karotī"ti evameke vaṇṇayanti.
    Ayaṃ satthā sabbaññūti ayaṃ amhākaṃ satthā sabbajānanavasena sabbaññū.
Ayaṃ dhammo svākkhātoti ayaṃ amhākaṃ dhammo suṭṭhu akkhāto. Ayaṃ gaṇo
suppaṭipannoti ayaṃ amhākaṃ gaṇo suṭṭhu paṭipanno. Ayaṃ diṭṭhi bhaddikāti ayaṃ
amhākaṃ laddhi sundaRā. Ayaṃ paṭipadā supaññattāti ayaṃ amhākaṃ pubbabhāgā paṭipadā 3-
suṭṭhu paññattā. Ayaṃ maggo niyyānikoti ayaṃ amhākaṃ niyyāmokkantiko 4-
maggo niyyānikoti sayaṃ samattaṃ karoti.
    Katheyya "sassato loko"ti. Bhaṇeyya "idameva saccaṃ moghamaññan"ti. Dīpeyya
"antavā loko"ti. Vohareyya nānāvidhena gaṇhāpeyya "hoti ca na ca hotī"ti.
    [17] Atha rājā sattāhaccayena taṃ kuṇapaṃ chaḍḍāpetvā sāyaṇhasamayaṃ
vihāraṃ gantvā bhagavantaṃ abhivādetvā āha "nanu bhante īdise ayase uppanne
mayhampi ārocetabbaṃ siyā"ti. Evaṃ vutte bhagavā "na mahārāja `ahaṃ sīlavā
guṇasampanno'ti paresaṃ ārocetuṃ ariyānaṃ paṭirūpan"ti vatvā tassā atthuppattiyā
"yo attano sīlavatānī"ti avasesagāthāyo abhāsi.
    Tattha sīlavatānīti pātimokkhādīni sīlāni, āraññikādīni dhutaṅgavattāni ca.
Anānupuṭṭhoti apucchito. Pāvāti vadati. Anariyadhammaṃ kusalā tamāhu, yo ātumānaṃ
sayameva pāvāti yo evaṃ attānaṃ sassatameva 5- vadati, tassa taṃ vādaṃ "anariyadhammo
eso"ti kusalā evaṃ kathenti.
@Footnote: 1 Ma. visiṭṭhaṃ, cha. visesaṃ  2 Sī. sapatta...,
@cha.Ma. pamatta...  3 Sī.,cha.Ma. attantapādipaṭipadā  4 Sī. niyamokkantiko
@5 Sī.,cha.Ma. sayameva

---------------------------------------------------------------------------------------------
page192.
    Atthi sīlañceva vatañcāti sīlanaṭṭhena sīlañceva atthi, samādānaṭṭhena vatañca atthi,
vataṃ na sīlanti vuttatthena vataṃ atthi, taṃ na sīlaṃ. Katamanti kathetukamyatāpucchā.
Idha bhikkhu sīlavātiādayo vuttanayā eva. Saṃvaraṭṭhenāti saṃvarakaraṇaṭṭhena, 1-
vītikkamadvāraṃ pidahanaṭṭhena. Samādānaṭṭhenāti taṃ taṃ sikkhāpadaṃ sammā ādānaṭṭhena.
Āraññikaṅganti 2- araññe nivāso sīlaṃ 3- assāti āraññiko, tassa aṅgaṃ
āraññikaṅgaṃ. Piṇḍapātikaṅganti bhikkhāsaṅkhātānaṃ pana āmisapiṇḍānaṃ 4- pāto
piṇḍapāto, parehi dinnānaṃ piṇḍānaṃ patte nipatananti vuttaṃ hoti. Taṃ piṇḍapātaṃ
uñchati taṃ taṃ kulaṃ upasaṅkamanto gavesatīti piṇḍapātiko, piṇḍāya vā patituṃ
vattametassāti piṇḍapātī. Patitunti carituṃ. Piṇḍapātī eva piṇḍapātiko, tassa
aṅgaṃ piṇḍapātikaṅgaṃ. Aṅganti kāraṇaṃ vuccati. Tasmā yena samādānena so
piṇḍapātiko hoti, tassetaṃ adhivacananti veditabbaṃ. Eteneva nayena
rathikāsusānasaṅkārakūṭādīnaṃ yattha katthaci paṃsūnaṃ upari ṭhitattā abbhuggataṭṭhena tesu
paṃsukūlamivāti paṃsukūlaṃ. Atha vā paṃsu viya kucchitabhāvaṃ ulatīti paṃsukūlaṃ,
kucchitabhāvaṃ gacchatīti vuttaṃ hoti. Evaṃ laddhanibbacanassa paṃsukūlassa dhāraṇaṃ
paṃsukūlaṃ, paṃsukūlaṃ sīlamassāti paṃsukūliko, paṃsukūlikassa aṅgaṃ paṃsukūlikaṅgaṃ.
Saṅghāṭiuttarāsaṅgaantaravāsakasaṅkhātaṃ ticīvaraṃ sīlamassāti tecīvariko, tecīvarikassa
aṅgaṃ tecīvarikaṅgaṃ. Sapadānacārikaṅganti dānaṃ vuccati avakhaṇḍanaṃ, apetaṃ dānato
apadānaṃ, anavakhaṇḍananti attho. Saha apadānena sapadānaṃ, avakhaṇḍanavirahitaṃ, anugharanti
vuttaṃ hoti. Sapadānaṃ carituṃ idamassa sīlanti sapadānacārī, sapadānacārīyeva
sapadānacāriko, tassa aṅgaṃ sapadānacārikaṅgaṃ. Khalupacchābhattikaṅganti khalūti
paṭisedhatthe 5- nipāto. Pavāritena satā pacchā laddhaṃ bhattaṃ pacchābhattaṃ nāma,
tassa pacchābhattassa bhojanaṃ pacchābhattabhojanaṃ, tasmiṃ pacchābhattabhojane
pacchābhattasaññaṃ katvā pacchābhattaṃ sīlamassāti pacchābhattiko,
@Footnote: 1 cha.Ma. saṃvaraṇaṭṭhena  2 Sī. āraññakaṅganti  3 ka. ayaṃ pāṭho na dissati
@4 cha.Ma. paraāmisapiṇḍānaṃ  5 cha.Ma. paṭisedhanatthe

---------------------------------------------------------------------------------------------
page193.
Na pacchābhattiko khalupacchābhattiko, samādānavasena paṭikkhittātirittabhojanassetaṃ nāmaṃ,
tassa aṅgaṃ khalupacchābhattikaṅgaṃ. Nesajjikaṅganti sayanaṃ paṭikkhipitvā nisajjāya
viharituṃ sīlamassāti nesajjiko, tassa aṅgaṃ nesajjikaṅgaṃ. Yathāsanthatikaṅganti yadeva
santhataṃ yathāsanthataṃ, "idaṃ tuyhaṃ pāpuṇātī"ti evaṃ paṭhamaṃ uddiṭṭhasenāsanassetaṃ
adhivacanaṃ. Tasmiṃ yathāsanthate viharituṃ sīlamassāti yathāsanthatiko, tassa aṅgaṃ
yathāsanthatikaṅgaṃ. Sabbāneva panetāni tena tena samādānena dhutakilesattā dhutassa
bhikkhuno aṅgāni, kilesadhunanato vā dhutanti laddhavohāraṃ ñāṇaṃ aṅgaṃ etesanti
dhutaṅgāni. Atha vā dhutāni ca tāni paṭipakkhānaṃ dhunanato aṅgāni ca paṭipattiyātipi
dhutaṅgāni. Evantāvettha atthato viññātabbo vinicchayo. Sabbāneva cetāni
samādānacetanālakkhaṇāni. Vuttampi cetaṃ:-
              "yo samādiyati, so puggalo. Yena samādiyati, cittacetasikā ete
         dhammā. Yā samādānacetanā, taṃ dhutaṅgaṃ. Yaṃ paṭikkhipati, taṃ vatthun"ti. 1-
    Sabbāneva ca loluppaviddhaṃsanarasāni, aloluppabhāvapaccupaṭṭhānāni, 2-
appicchatādiariyadhammapadaṭṭhānāni. Evamettha lakkhaṇādīhi vinicchayo veditabbo.
    Vīriyasamādānampīti vīriyaggahaṇampi. Kāmanti ekaṃsatthe nipāto. Taco ca
nhāru cāti chavi ca nhāruvalliyo ca. Aṭṭhi cāti sabbā aṭṭhiyo ca. Avasussatūti 3-
sussatu. 4- Upasussatu maṃsalohitanti sabbaṃ maṃsañca lohitañca sussatu. 5- "taco"ti
ekaṃ aṅgaṃ, "nhārū"ti ekaṃ, "aṭṭhī"ti ekaṃ, "upasussatu maṃsalohitan"ti ekaṃ
aṅgaṃ. Yantanti upari vattabbapadena sambandho. Purisathāmenāti purisassa kāyikena
balena, balenāti ñāṇabalena. Vīriyenāti cetasikañāṇavīriyatejena. Parakkamenāti paraṃ paraṃ
ṭhānaṃ akkamanena ussāhappattavīriyena. Pattabbanti yantaṃ pāpuṇitabbaṃ. Na taṃ
@Footnote: 1 visuddhi. 1/76  2 cha. nilloluppa...  3 cha.Ma. avasissatūti
@4 Sī.,cha.Ma. tiṭṭhatu  5 Sī.,cha. sukkhatu, Ma. ṭhassatu

---------------------------------------------------------------------------------------------
page194.
Apāpuṇitvāti taṃ pattabbaṃ appatvā. Vīriyassa saṇṭhānaṃ 1- bhavissatīti
vuttappakārassa vīriyassa sithilattaṃ osīdanaṃ na bhavissatīti. "saṇṭhānan"tipi 2-
pāṭho, ayamevattho. Cittaṃ paggaṇhātīti cittaṃ ussāhaṃ gaṇhāpeti. Padahatīti
patiṭṭhāpeti.
    Nāsissanti na khādissāmi na bhuñjissāmi. Na pivissāmīti yāgupānādīni
na pivissāmi. Vihārato na nikkhameti senāsanato bahi na nikkhameyyaṃ. Napi
passaṃ nipātessanti sīsaṃ 3- mañce vā pīṭhe vā bhūmiyaṃ vā kaṭasantharake vā
pātanaṃ ṭhapanaṃ na karissāmīti. Taṇhāsalle anūhateti taṇhāsaṅkhāte kaṇḍe
anuddhaṭe, avigateti attho.
    Imaṃ pallaṅkanti samantato ābhujitaṃ ūrubaddhāsanaṃ. Na bhindissāmīti na
vijahissāmi. Yāva me na anupādāyāti catūhi upādānehi gahaṇaṃ aggahetvā.
Āsavehīti kāmāsavādīhi catūhi āsavehi. Vimuccissatīti samucchedavimuttiyā na
vimuccissati. Na tāvāhaṃ imamhā āsanā vuṭṭhahissāmīti ādiṃ katvā yāva rukkhamūlā
nikkhamissāmīti okāsavasena vuttaṃ. 4- Imasmiṃyeva pubbaṇhasamayaṃ ariyadhammaṃ
āharissāmīti ādiṃ katvā yāva gimheti kālavasena vuttaṃ. Purime vayokhandhetiādayo
vayavasena vuttā. Tattha āsanā na vuṭṭhahissāmīti nisinnāsanā na uṭṭhahissāmi.
Aḍḍhayogāti nikuṇḍagehā. Pāsādāti dīghapāsādā. Hammiyāti muṇḍacchadanagehā.
Guhāyāti paṃsuguhāya. Leṇāti mariyādacchinnā acchinnā 5- pabbataleṇā.
Kuṭiyāti ullittādikuṭiyā. Kūṭāgārāti kaṇṇikaṃ āropetvā katagehato.
Aṭṭāti dvāraṭṭālakā. Māḷāti vaṭṭagehā. Uddaṇḍo nāma eko patissayaviseso.
"tichadanageho"tipi eke. Upaṭṭhānasālāti sannipātasālā, bhojanasālā vā. Maṇḍapādayo
pākaṭāyeva. Ariyadhammanti anavajjadhammaṃ, ariyānaṃ vā buddhapaccekabuddhasāvakānaṃ 6-
dhammaṃ. Āharissāmīti mama cittasamīpaṃ ānayissāmi sīlena.
@Footnote: 1 Sī. santhānaṃ  2 cha.Ma. paṭṭhānantipi  3 Ma. pāsuṃ, cha. passaṃ
@4 cha.Ma. vuttā. evamuparipi  5 cha.Ma. mariyādachinnacchiddā  6 cha.Ma....buddhasāvakānaṃ

---------------------------------------------------------------------------------------------
page195.
Samāharissāmīti visesena ānayissāmi samādhinā. Adhigacchissāmīti paṭilābhavasena
gamissāmi dhutaṅgena. 1- Phassayissāmīti phusissāmi maggena. Sacchikarissāmīti
paccakkhaṃ karissāmi phalena. Atha vā sotāpattimaggena āharissāmi. Sakadāgāmimaggena
samāharissāmi, anāgāmimaggena adhigacchissāmi, arahattamaggena phassayissāmi,
paccavekkhaṇena sacchikarissāmi. Dvīsupi nayesu phassayissāmīti nāmakāyena nibbānaṃ
phusissāmīti attho.
    Apuṭṭhoti mūlapadaṃ, tassa apucchitoti attho. Apucchitoti ajānāpito. Ayācitoti
anāyācito. Anajjhesitoti anāṇāpito, "na icchito"ti eke. Appasāditoti
nappasādāpito. Pāvadatīti kathayati. Ahamasmīti ahaṃ asmi bhavāmi. Jātiyā vāti
khattiyabrāhmaṇajātiyā vā. Gottena vāti gotamādigottena vā. Kolaputtiyena
vāti kulaputtabhāvena vā. Vaṇṇapokkharatāya vāti sarīrasundaratāya vā. Dhanena
vāti dhanasampattiyā vā. Ajjhenena vāti ajjhāyakaraṇena vā. Kammāyatanena
vāti kammameva kammāyatanaṃ, tena kammāyatanena, kasigorakkhakammādinā vā.
Sippāyatanena vāti dhanusippādinā vā. Vijjaṭṭhānena 2- vāti aṭṭhārasavijjaṭṭhānena
vā. Sutena vāti bahussutaguṇena vā. Paṭibhānena vāti kāraṇākāraṇapaṭibhānasaṅkhātañāṇena
vā. Aññataraññatarena vā vatthunāti jātiādīnaṃ ekena vatthunā vā.
    Uccā kulāti khattiyabrāhmaṇakulā, etena jātigottamahattaṃ dīpeti.
Mahābhogakulāti gahapatimahāsālakulā, etena aḍḍhamahattaṃ dīpeti. Uḷārabhogakulāti
avasesavessādikulā, etena pahūtajātarūparajatādiṃ dīpeti. Caṇḍālāpi hi uḷārabhogā
honti. Ñātoti pākaṭo. Yasassīti parivārasampanno. Suttantikoti suttante
niyutto. Vinayadharoti vinayapiṭakadharo. Dhammakathikoti ābhidhammiko. Āraññikotiādayo
@Footnote: 1 cha.Ma. tadaṅgena  2 cha.Ma. vijjāṭṭhānena

---------------------------------------------------------------------------------------------
page196.
Dhutaṅgapubbaṅgamapaṭipattidassanatthaṃ vuttā. Paṭhamassa jhānassa lābhītiādayo
rūpārūpaaṭṭhasamāpattiyo dassetvā paṭivedhadassanavasena vuttā. Pāvadatīti mūlapadaṃ.
Kathetīti "piṭakācariyomhī"ti 1- kathayati. Bhaṇatīti "dhutaṅgikomhī"ti pākaṭaṃ karoti.
Dīpayatīti "rūpajjhānalābhimhī"ti paridīpayati. Voharatīti "arūpajjhānalābhimhī"ti
vākyabhedaṃ karoti.
    Khandhakusalāti pañcasu khandhesu salakkhaṇasāmaññalakkhaṇesu chekā, ñātatīraṇapahānavasena
kusalāti attho. Dhātuāyatanapaṭiccasamuppādādīsupi eseva nayo. Nibbānakusalāti
nibbāne chekā. Anariyānanti na ariyānaṃ. Eso dhammoti eso sabhāvo.
Bālānanti apaṇḍitānaṃ. Asappurisānanti na sobhanapurisānaṃ. Attāti attānaṃ.
    [18] Santoti rāgādikilesūpasamena santo. Tathā abhinibbutatto. Itihanti
sīlesu akatthamānoti "ahamasmi sīlasampanno"tiādinā nayena iti sīlesu akatthamāno,
sīlanimittaṃ attupanāyikavācaṃ abhāsamānoti vuttaṃ hoti. Tamariyadhammaṃ kusalā vadantīti
tassa taṃ akatthanaṃ "ariyadhammo eso"ti buddhādayo khandhādikusalā vadanti. Yassussadā
natthi kuhiñci loketi yassa khīṇāsavassa rāgādayo sattussadā kuhiñci loke
natthi. Tassa taṃ akatthanaṃ "ariyadhammo eso"ti evaṃ kusalā vadantīti sambandho.
    Santoti mūlapadaṃ. Rāgassa samitattāti rañjanalakkhaṇassa rāgassa samitabhāvena.
Dosādīsupi eseva nayo. Vijjhātattāti sabbapariḷāhānaṃ jhāpitattā. Nibbutattāti
sabbasantāpānaṃ nibbāpitabhāvena. Vigatattāti sabbākusalābhisaṅkhārānaṃ vigatabhāvena
dūrabhāvena. Paṭipassaddhattāti sabbākārena passaddhuppattikabhāvena. 2- Sattannaṃ
dhammānaṃ bhinnattā bhikkhūti upari vattabbānaṃ sattadhammānaṃ bhinditvā ṭhitabhāvena
bhikkhu. Sakkāyadiṭṭhivicikicchāsīlabbataparāmāsoti ime tayo kilesā sotāpattimaggena
bhinnā, kāmarāgo 3- dosoti ime dve kilesā oḷārikā sakadāgāmimaggena
@Footnote: 1 cha.Ma. piṭakācariyosmīti  2 Sī.,cha.Ma. abhabbuppattikabhāvena  3 cha.Ma. rāgo

---------------------------------------------------------------------------------------------
page197.
Bhinnā, te eva aṇusahagatā anāgāmimaggena bhinnā, moho mānoti ime dve
kilesā arahattamaggena bhinnā. Avasese hi 1- kilese dassetuṃ "bhinnāssa honti
pāpakā akusalā dhammā"ti āha. Saṅkilesikāti kilesapaccayā. Ponobbhavikāti
punabbhavadāyikā. Sadarāti 2- kilesadarathā ettha santīti sadaRā. "saddarā"tipi pāṭho,
sahadarathāti attho. Dukkhavipākāti phalakāle dukkhadāyikā. Āyatiṃ jātijarāmaraṇiyāti
anāgate jātijarāmaraṇassa paccayā.
    Pajjena katena attanāti gāthāya ayaṃ piṇḍattho:- yo attanā bhāvitena
maggena parinibbānagato, kilesaparinibbānagatattā eva ca 3- vitiṇṇakaṅkho
vipattisampattihānivuḍḍhiucchedasassataapuññapuññappabhedaṃ bhavañca vibhavañca vippahāya
maggavāsaṃ vusitavā khīṇapunabbhavoti evaṃ 4- etesaṃ thutivacanānaṃ araho so bhikkhūti.
    Itihanti, idahantīti duvidho pāṭho. Itīti padasandhiādayo sandhāya "idahan"ti
pāṭhaṃ āropenti. 5- Tattha itīti yaṃ vuttaṃ. Padasandhīti padānaṃ sandhi padasandhi,
padaghaṭananti attho. Padasaṃsaggoti padānaṃ ekībhāvo. Padapāripūrīti padānaṃ paripūraṇaṃ
dvinnaṃ padānaṃ ekībhāvo. Akkharasamavāyoti ekībhūtopi aparipuṇṇopi hoti, ayaṃ
na evaṃ. Akkharānaṃ samavāyo sannipāto hotīti dassanatthaṃ "akkharasamavāyo"ti
āha. Byañjanasiliṭṭhatāti byañjanasamuccayapāripūriyatthaṃ vuttānaṃ 6- byañjanānaṃ
atthabyañjanānaṃ atthabyattikāraṇānaṃ vā madhurabhāvato 7- pāṭhassa mudubhāvo, na
visamabhāvo. 8- Padānupubbatā metanti padānaṃ anupubbabhāvo padānupubbatā,
padapaṭipāṭibhāvoti attho. Metanti etaṃ. Katamanti ce? itīti idaṃ. Metanti ettha
makāro padasandhivasena vutto. Katthī hotīti "ahamasmi sīlasampanno"ti attānaṃ
ukkaṃsetvā kathanasīlo hoti. Katthatīti vuttanayena kathayati. Vikatthatīti vividhaṃ 9-
kathayati.
@Footnote: 1 cha.Ma. ayaṃ saddo na dissati  2 ka. saddarāti  3 cha.Ma. kilesaparinibbānaṃ patto,
@parinibabānagatattā eva ca  4 cha.Ma. ayaṃ saddo na dissati  5 cha.Ma. na rocenti
@6 cha.Ma. byañjanasamuccayo padamīti vuttānaṃ  7 cha.Ma. madhurabhāvattā  8 cha.Ma. na
@visamabhāvoti pāṭho na dissati  9 cha.Ma. vividhā

---------------------------------------------------------------------------------------------
page198.
Katthanāti kathanā. Āratoti dūrato rato. Viratoti ṭhānasaṅkantivasena vigatabhāvena
rato. Paṭiviratoti tato nivattitvā sabbākārena viyutto hutvā rato. Tattha
pisācaṃ viya disvā palāto ārato. Hatthimhi maddante viya paridhāvitvā gato
virato. Yodhasampahāraṃ viya sādhetvā 1- maddetvā gato paṭivirato.
    Khīṇāsavassāti khīṇakilesāsavassa. Kammussadoti puññābhisaṅkhāraapuññābhi-
saṅkhāraaneñjābhisaṅkhārasaṅkhātānaṃ kammānaṃ ussado ussannatā. Tassimeti tassa 2-
khīṇāsavassa ime ussadā.
    [19] Evaṃ khīṇāsavapaṭipattiṃ dassetvā idāni diṭṭhigatikānaṃ titthiyānaṃ
paṭipattiñca dassento āha "pakappitā saṅkhatā"ti. Tattha pakappitāti parikappitā.
Saṅkhatāti paccayābhisaṅkhatā. Yassāti yassa kassaci diṭṭhigatikassa. Dhammāti diṭṭhiyo.
Purakkhatāti purato katā. Santīti saṃvijjanti. Avīvadātāti 3- avodātā.
Yadattani passati ānisaṃsaṃ, tannissito kuppapaṭiccasantinti yassete diṭṭhidhammā
`purakkhatā avodātā santi, so evaṃvidho yasmā attani tassā diṭṭhiyā
diṭṭhidhammikañca sakkārādiṃ, samparāyikañca gativisesādiṃ ānisaṃsaṃ sampassati, tasmā
tañca ānisaṃsaṃ, tañca kuppatāya ca 4- paṭiccasamuppannatāya ca sammutisantitāya ca
kuppapaṭiccasantisaṅkhātadiṭṭhinissito ca hoti. So tannissitattā attānaṃ vā
ukkaṃseyya, pare vā vambheyya abhūtehipi guṇadosehi.
    Saṅkhatāti mūlapadaṃ. Saṅkhatāti paccayehi samāgantvā katā. Upasaggavasena padaṃ
vaḍḍhitaṃ. Abhisaṅkhatāti paccayehi abhikatā. Saṇṭhapitāti paccayavaseneva sammā ṭhapitā.
Aniccāti hutvā abhāvena. Paṭiccasamuppannāti vatthārammaṇaṃ paṭicca uppannā.
Khayadhammāti kamena khayasabhāvā. Vayadhammāti pavattivasena parihāyanasabhāvā. Virāgadhammāti
@Footnote: 1 cha.Ma. pothetvā  2 cha.Ma. yassimeti yassa  3 ka. avevadātāti  4 ka. kuppataṃ

---------------------------------------------------------------------------------------------
page199.
Anivattī hutvā vigamanasabhāvā. 1- Nirodhadhammāti nirujjhanasabhāvā, anuppattidhammā
hutvā nirujjhanasabhāvāti attho. Diṭṭhigatikassāti dvāsaṭṭhidiṭṭhiyo gahetvā
ṭhitapuggalassa.
    Purekkhārāti pure katā. Taṇhādhajoti ussāpitaṭṭhena taṇhādhajo, taṇhāpaṭākā
assa atthīti taṇhādhajo. Purecārikaṭṭhena taṇhā eva ketu assāti
taṇhāketu. Taṇhādhipateyyoti chandādhipativasena, taṇhā adhipatito āgatāti vā
taṇhādhipateyyo, taṇhādhipati vā etassa atthīti taṇhādhipateyyo. Diṭṭhidhajādīsupi
eseva nayo. Avodātāti aparisuddhā. Saṅkiliṭṭhāti sayaṃ kiliṭṭhā. Saṅkilesikāti
tapanīyā.
    Dve ānisaṃse passatīti dve guṇe dakkhati. Diṭṭhadhammikañca ānisaṃsanti
imasmiṃyeva attabhāve paccakkhadhammānisaṃsañca. Samparāyikanti paraloke pattabbaṃ
ānisaṃsañca. Yaṃdiṭṭhiko satthā hotīti satthā yathāladdhiko bhavati. Taṃdiṭṭhikā sāvakā
hontīti tassa vacanaṃ suṇantā sāvakāpi tathāladdhikā honti. Sakkarontīti
sakkārappattaṃ karonti. Garukarontīti 2- garukārappattaṃ karonti. Mānentīti manasā
piyāyanti. Pūjentīti catupaccayābhihārapūjāya pūjenti. Apacitiṃ karontīti
apacitippattaṃ karonti. Tattha yassa cattāro paccaye sakkaritvā abhisaṅkhate
paṇītappaṇīte 3- katvā denti, so sakkato. Yasmiṃ garubhāvaṃ paṭṭhapetvā denti, so
garukato. Yaṃ manasā 4- piyāyanti, so mānito. Yassa sabbampetaṃ karonti, so pūjito.
Yassa abhivādanapaccupaṭṭhānaañjalikammādivasena paramanipaccakāraṃ karonti, so apacito.
Keci "sakkaronti kāyena, garukaronti vācāya, mānenti cittena, pūjenti lābhenā"ti
vaṇṇayanti. Alaṃ nāgattāya vāti nāgabhāvāya nāgarājabhāvāya vā alaṃ pariyattaṃ.
Supaṇṇattāya vāti supaṇṇarājabhāvāya. Yakkhattāya vāti yakkhasenāpatibhāvāya.
@Footnote: 1 cha.Ma. vigacchanasabhāvā  2 cha.Ma. garuṃ karontīti. evamuparipi  3 cha.Ma. suabhisaṅkhate
@paṇīte  4 Sī. manussā

---------------------------------------------------------------------------------------------
page200.
Asurattāya vāti asurabhāvāya. Gandhabbattāya vāti gandhabbadevaghaṭe nibbattabhāvāya.
Mahārājattāya vāti catunnaṃ mahārājānaṃ aññatarabhāvāya. Indattāya vāti sakkabhāvāya.
Brahmattāya vāti brahmakāyikādīnaṃ aññatarabhāvāya. Devattāya vāti sammutidevādīnaṃ
aññatarabhāvāya. Suddhiyāti parisuddhabhāvāya alaṃ pariyattaṃ. Visuddhiyāti
sabbamalarahitaaccantaparisuddhabhāvāya. Parisuddhiyāti sabbākārena parisuddhabhāvāya.
    Tattha tiracchānayoniyaṃ ādhipaccatthaṃ 1- suddhiyā. Devaloke ādhipaccatthaṃ
visuddhiyā. Brahmaloke ādhipaccatthaṃ parisuddhiyā. Caturāsītikappasahassāni
atikkamitvā muccanatthaṃ muttiyā. Antarāyābhāvena vimuccanatthaṃ vimuttiyā.
Sabbākārena muttiyā parimuttiyā. Sujjhantīti tasmiṃ samayantare 2- pabbajitabhāvena
suddhiṃ pāpuṇanti. Visujjhantīti pabbajjaṃ gahetvā paṭipattiyā yuttabhāvena vividhena
sujjhanti. Parisujjhantīti nipphattiṃ pāpetvā sabbākārena sujjhanti. Muccanti
tesaṃ samayantaradhammena. Vimuccanti etassa satthuno ovādena. Parimuccanti etassa
satthuno anusāsanena. Sujjhissāmītiādayo anāgatavasena vuttā. Āyatiṃ phalapāṭikaṅkhīti
anāgate vipākaphalamākaṅkhamāno. Idaṃ diṭṭhigatikānaṃ ajjhāciṇṇaṃ. 3- Diṭṭhigataṃ hi
ijjhamānaṃ 4- nirayaṃ vā tiracchānayoniṃ vā nipphādeti.
    Accantasantīti atiantanissaraṇasanti. Tadaṅgasantīti paṭhamajjhānādiguṇaṅgena
nīvaraṇādiaguṇaṅgaṃ sametīti jhānaṃ tadaṅgasanti. Sammutisantīti samāhāravasena
diṭṭhisanti. Tā vibhāgato dassetuṃ "katamā accantasantī"tiādimāha. Amataṃ nibbānanti
evamādayo heṭṭhā vuttatthāyeva. Paṭhamajjhānaṃ samāpannassa nīvaraṇā santā hontīti
evamādayo antoappanāya atisayavasena vuttā. Api ca sammutisanti imasmiṃ atthe
adhippetā, santīti itarā 5- dve santiyo paṭikkhipitvā sammutisantimeva dīpeti.
Kuppasantinti vipākajanakavasena parivattanavasena kappasantiṃ. 6- Pakuppasantinti visesena
@Footnote: 1 cha.Ma. adhipaccattaṃ, Sī. ādhipaccaṃ. evamuparipi  2 cha.Ma. samaye
@3 cha.Ma. icchāmattaṃ  4 Sī. icchamānaṃ  5 cha.Ma. itare  6 cha.Ma. calasantiṃ. evamuparipi

Page 201-300.

page201.
Kuppasantiṃ. Eritasantinti kampanasantiṃ. Sameritasantinti visesena kuppitasantiṃ.
1- Calitasantinti tasseva vevacanaṃ. Ghaṭṭitasantinti pīḷitasantiṃ. Santiṃ
nissitoti diṭṭhisaṅkhātasantiṃ nissito. Assitoti āsito visesena nissito.
Allīnoti ekībhūto.
    [20] Evaṃ nissite tāva "diṭṭhīnivesā .pe. Ādiyatī ca dhamman"ti tattha
diṭṭhīnivesāti idaṃsaccābhinivesasaṅkhātāni diṭṭhinivesanāni. Na hi svātivattāti
sukhena ativattitabbā na honti. Dhammesu niccheyya samuggahītanti dvāsaṭṭhidiṭṭhi-
dhammesu 2- taṃ taṃ samuggahitaṃ abhiniviṭṭhadhammaṃ vinicchinitvā 3- pavattā diṭṭhi-
nivesā na hi svātivattāti vuttaṃ hoti. Tasmā naro tesu nivesanesu, nirassatī
ādiyatī ca dhammanti yasmā na hi svātivattā, tasmā naro tesuyeva diṭṭhinivesanesu
ajasīlagosīlakukkurasīlapañcātapamaruppapātaukkuṭikappadhānakaṇṭakāpassayādibhedaṃ satthāraṃ
dhammakkhānaṃ gaṇādibhedañca taṃ taṃ dhammaṃ nirassati ca ādiyati ca jahati ca gaṇhāti
ca vanamakkaṭo viya taṃ taṃ sākhanti vuttaṃ hoti.
    Evaṃ nirassento 4- ādiyanto ca anavaṭṭhitacittattā asantehipi guṇadosehi
attano vā parassa vā yasāyasaṃ uppādeyya. Durativattāti atikkamituṃ dukkhā.
Duttarāti duuttaRā. Duppatarā dussamatikkamā dubbīnivattāti 5- upasaggena
vaḍḍhitā.
    Nicchinitvāti sassatavasena nicchayaṃ katvā. Vinicchinitvāti attavasena
nānāvidhena vinicchayaṃ katvā. Vicinitvāti pariyesitvā. Pavicinitvāti
attanivesena 6- sabbākārena pariyesitvā. "nicinitvā vicchinitvā"tipi 7- pāṭho.
Odissaggāhoti avisesetvā 8- gāho. Vilaggāhoti koṭṭhāsavasena gāho "vilaso
paṭivibhajitvā"tiādīsu 9- 10- viya. Varaggāhoti uttamaggāho. Koṭṭhāsaggāhoti
avayavavasena gāho.
@Footnote: 1 cha.Ma. kampitasantiṃ  2 Ma. dvisaṭṭhidhammesu, cha. dvāsaṭṭhidiṭṭhigatesu
@3 cha.Ma. nicchinitvā  4 cha.Ma. nirassanto ca  5 cha.Ma. dubbinivattāti
@6 cha.Ma. attaniyavasena  7 cha.Ma. viccinitvātipi  8 cha.Ma. avadhiyitvā
@9 cha.Ma. bilaso vibhajitvā, ka. saṃvibhajitvā  10 dī.mahā. 10/378/252,
@Ma.mū. 12/111/80

---------------------------------------------------------------------------------------------
page202.
Uccayaggāhoti rāsivasena gāho. Samuccayaggāhoti koṭṭhāsavasena rāsivasena ca
gāho. 1- Idaṃ saccanti idameva sabhāvaṃ. Tacchanti tathabhāvaṃ aviparītasabhāvaṃ. Tathanti
vipariṇāmarahitaṃ. Bhūtanti vijjamānaṃ. Yāthāvanti yathāsabhāvaṃ. Aviparītanti na viparītaṃ.
    Nirassatīti niassati vikkhipati. Paravicchindanāya vāti parehi vissajjanena. 2-
Anabhisambhuṇanto vāti asampāpuṇanto vā asakkonto vā vissajjeti. Paro
vicchindatīti 3- añño viyogaṃ karoti. Natthetthāti natthi ettha. Sīlaṃ
anabhisambhuṇantoti sīlaṃ asampādento. Sīlaṃ nirassatīti sīlaṃ vissajjeti. Ito
paresupi eseva nayo.
    [21] Yo panāyaṃ sabbadiṭṭhigatādidosadhunanāya paññāya samannāgatattā dhono,
tassa dhonassa hi .pe. Anūpayo so. Kiṃ vuttaṃ hoti? dhonadhammasamannāgamā
dhonassa dhutasabbapāpassa arahato katthaci loke tesu tesu bhavesu saṅkappanā
diṭṭhi natthi. So tassā diṭṭhiyā abhāvā, yāya ca attanā kataṃ pāpakammaṃ
paṭicchādentā titthiyā māyāya vā mānena vā evaṃ agatiṃ gacchanti, tampi
māyañca mānañca pahāya dhono rāgādīnaṃ dosānaṃ kena gaccheyya, diṭṭhadhamme
samparāye vā nirayādīsu gativisesesu kena saṅkhaṃ gaccheyya, anūpayo so, so
hi taṇhādiṭṭhiupayānaṃ dvinnaṃ abhāvena anūpayoti.
    Kiṃkāraṇāti kena kāraṇena. Dhonā vuccati paññāti dhonā iti kiṃkāraṇā
paññā kathiyati. Tāya paññāya kāyaduccaritanti tāya vuttappakārāya paññāya kāyato
pavattaṃ duṭṭhaṃ 4- kilesapūtikattā vā caritanti kāyaduccaritaṃ. Dhutañca dhotañcāti
kampitañca dhovitañca. Sandhotañcāti sammā dhovitañca. Niddhotañcāti visesena
suṭṭhu niddhotañca. Rāgo dhuto cātiādayo catunnaṃ maggānaṃ vasena yojetabbā.
@Footnote: 1 Sī. samuccayaggāhoti visesarāsivasena gāho, Ma. samuccayaggāhoti visesena gāho
@2 cha.Ma. vissajjāpanena  3 cha.Ma. vicchindetīti  4 cha.Ma. duṭṭhu

---------------------------------------------------------------------------------------------
page203.
    Sammādiṭṭhiyā micchādiṭṭhi dhutā cāti maggasampayuttāya sammādiṭṭhiyā
micchādiṭṭhi kampitā calitā dhovitā. Sammāsaṅkappādīsu eseva nayo. Vuttañhetaṃ
"sammādiṭṭhikassa bhikkhave micchādiṭṭhi nijjiṇṇā hotī"ti suttaṃ 1-
vitthāretabbaṃ. Sammāñāṇenāti maggasampayuttañāṇena, paccavekkhaṇañāṇena vā.
Micchāñāṇanti viparītañāṇaṃ ayāthāvañāṇaṃ, pāpakiriyāsu sukhumacintāvasena 2- pāpaṃ
katvā "sukataṃ mayā"ti paccavekkhaṇākārena ca uppanno moho. Sammāvimuttiyā
micchāvimuttīti samucchedavimuttiyā viparītā 3- ayāthāvavimuttiyeva
cetovimuttisaññitā. 3-
    Arahā imehi dhoniyehi dhammehīti rāgādīhi kilesehi dūre ṭhito arahā
imehi vuttappakārehi kilesadhovanehi dhammehi upeto hoti. Dhonoti dhono puggalo,
teneva "so dhutarāgo"tiādayo āha.
    Māyā vuccati vañcanikā cariyāti vañcanakiriyaṃ vañcanakaraṇaṃ assā atthīti vañcanikā
cariyā. Tassa paṭicchādanahetūti tesaṃ duccaritānaṃ appakāsanakāraṇā. Pāpikaṃ icchaṃ
paṇidahatīti lāmakaṃ patthanaṃ patiṭṭhāpeti. "mā maṃ jaññā"ti icchatīti "mayhaṃ kataṃ pāpaṃ
pare mā jāniṃsū"ti paccāsiṃsati. Saṅkappetīti vitakkaṃ uppādeti. Vācaṃ bhāsatīti
jānaṃyeva paṇṇattiṃ vītikkamanto bhikkhu bhāriyaṃ karoti. "amhākaṃ vītikkamaṭṭhānaṃ
nāma natthī"ti upasanto viya bhāsati. Kāyena parakkamatīti "mayā kataṃ idaṃ pāpakammaṃ
mā keci jāniṃsū"ti kāyena vattaṃ karoti. Vijjamānadosapaṭicchādanato cakkhumohanā
māyā assāti māyāvī, māyāvino bhāvo māyāvitā. Katvā pāpaṃ puna paṭicchādanato
aticca assarati etāya sattoti accasaRā. Kāyavācākiriyāhi aññathā dassanato
vañcetīti vañcanā. Etāya sattā nikarontīti nikati, micchā karontīti attho.
"nāhaṃ evaṃ karomī"ti pāpānaṃ vikkhipanato nikiraṇā. "nāhaṃ evaṃ karomī"ti parivajjanato
pariharaṇā. Kāyādīhi saṃsaraṇato 4- gūhanā.
@Footnote: 1 aṅ.dasaka. 24/106/174, dī.pā. 11/360/281  2 Ma. upāyacintāvasena,
@cha. upacintāvasena  3-3 Sī. ayāthāvavimuttasseva sato vimuttisaññitā
@4 cha.Ma. saṃharaṇato

---------------------------------------------------------------------------------------------
page204.
Samantabhāvena 1- gūhanā parigūhanā. Tiṇapaṇṇehi viya gūthaṃ kāyavacīkammehi pāpaṃ
chādetīti chādanā. Sabbato bhāgena chādanā paricchādanā. Na uttānīkatvā 2-
dassetīti anuttānikammaṃ. Na pākaṭaṃ katvā dassetīti anāvikammaṃ. Suṭṭhu chādanā
vocchādanā. Katapaṭicchādanavasena punapi pāpassa karaṇato pāpakiriyā. Ayaṃ vuccatīti
ayaṃ katapaṭicchādanalakkhaṇā māyā nāma vuccati, yāya samannāgato puggalo
bhasmapaṭicchanno viya aṅgāro, udakapaṭicchanno viya khāṇu, pilotikapaliveṭhitaṃ viya ca
satthaṃ hoti.
    Ekavidhena mānoti ekaparicchedena ekakoṭṭhāsena māno. Yā cittassa
uṇṇatīti 3- yā cittassa abbhussāpanā, ayaṃ mānoti attho. Ettha puggalaṃ
anāmasitvā nibbattitamānova vutto.
    Attukkaṃsanamānoti attānaṃ upari ṭhapanamāno. Paravambhanamānoti paresaṃ 4-
lāmakakaraṇamāno. Ime dve mānā yebhuyyena tathā pavattākāravasena vuttā.
    "seyyohamasmī"ti mānoti jātiādīni nissāya "ahamasmi seyyo"ti uppanno
māno asadisamāno. 5- Sadisamānādīsupi eseva nayo. Evamimepi tayo mānā
puggalavisesaṃ anissāya tathā pavattākāravasena vuttā. Tesu ekeko tiṇṇampi
seyyasadisahīnānaṃ uppajjati. Tattha "seyyohamasmī"ti māno seyyasseva yāthāvamāno,
sesānaṃ ayāthāvamāno. "sadisohamasmī"ti māno sadisasseva yāthāvamāno, sesānaṃ
ayāthāvamāno. "hīnohamasmī"ti māno hīnasseva yāthāvamāno, sesānaṃ ayāthāvamāno.
    Catubbidhena māno lokadhammavasena vutto. Pañcavidhena māno pañcakāmaguṇavasena
vutto. Chabbidhena māno cakkhvādisampattivasena 6- vutto. Tattha mānaṃ janetīti mānaṃ
uppādeti.
@Footnote: 1 cha.Ma. samabhāgena  2 cha.Ma. na uttāniṃ katvā  3 cha.Ma. unnatīti. evamuparipi
@4 cha.Ma. pare  5 cha.Ma. ayaṃ pāṭho na dissati  6 cha.Ma. cakkhādi...

---------------------------------------------------------------------------------------------
page205.
    Sattavidhena mānaniddese mānoti uṇṇamo. 1- Atimānoti "jātiādīhi mayā
sadiso natthī"ti atikkamitvā maññanavasena uppanno māno. Mānātimānoti "ayaṃ
pubbe mayā sadiso, idāni ahaṃ seṭṭho, ayaṃ hīnataro"ti uppanno māno.
Ayaṃ bhārātibhāro viya purimaṃ sadisamānaṃ upādāya mānātimāno nāmāti dasasetuṃ
"mānātimāno"ti āha. Omānoti hīnamāno. Yo "hīnohamasmī"ti māno nāma
vutto, ayaṃ omāno nāma. Api cettha "tvaṃ jātimā, kākajāti viya te jāti.
Tvaṃ gottavā, caṇḍālagottaṃ viya te gottaṃ. Tuyhaṃ saro atthi, kākasaro viya
te saro"ti evaṃ attānaṃ heṭṭhā katvā pavattanavasena ayaṃ "omāno"ti veditabbo.
    Adhimānoti cattāri saccāni appatvā pattasaññissa, catūhi maggehi
kattabbakicce akateyeva katasaññissa, catusaccadhamme anadhigate adhigatasaññissa, arahatte
asacchikate sacchikatasaññissa uppanno adhigatamāno adhimāno nāma. Ayampana kassa
uppajjati, kassa na uppajjatīti? ariyasāvakassa tāva na uppajjati. So hi
maggaphalanibbānapahīnakilesāvasiṭṭhakilesapaccavekkhaṇena sañjātasomanasso
ariyaguṇapaṭivedhe nikkaṅkho, tasmā sotāpannādīnaṃ "ahaṃ sakadāgāmī"tiādivasena māno
na uppajjati, dussīlassa ca na uppajjati. So hi ariyaguṇādhigame nirāsova.
Sīlavatopi pariccattakammaṭṭhānassa niddārāmatādimanuyuttassa na uppajjati,
parisuddhasīlassa pana kammaṭṭhāne appamattassa nāmarūpaṃ vavatthapetvā paccayapariggahena
vitiṇṇakaṅkhassa tilakkhaṇaṃ āropetvā saṅkhāre sammasantassa āraddhavipassakassa
uppajjati, uppanne ca suddhasamathalābhī suddhavipassanālābhī vā antarā ṭhapeti.
So hi dasapi vīsatimpi tiṃsampi vassāni 2- kilesasamudācāraṃ apassanto "ahaṃ
sotāpanno"ti vā "sakadāgāmī"ti vā "anāgāmī"ti vā maññati, samathavipassanālābhī
pana arahatteyeva ṭhapeti. Tassa hi samādhibalena kilesā vikkhambhitā, vipassanābalena
@Footnote: 1 cha.Ma. unnamo  2 cha.Ma. dasapi vassāni vīsampi vassāni tiṃsampi vassāni asītipi
@vassāni

---------------------------------------------------------------------------------------------
page206.
Saṅkhārā supariggahitā, tasmā saṭṭhimpi 1- vassāni asītimpi 2- vassāni
vassasatampi kilesā na samudācaranti, khīṇāsavasseva cittācāro 3- hoti. So evaṃ
dīgharattaṃ kilesasamudācāraṃ apassanto antarā aṭṭhatvāva "arahā ahan"ti maññati.
    Asmimānoti rūpe asmītiādinā nayena pañcasu khandhesu "ahaṃ rūpādayo"ti
uppanno māno. Micchāmānoti pāpakehi kammāyatanasippāyatanavijjāṭṭhānasuta-
paṭibhānasīlabbatehi, pāpikāya ca diṭṭhiyā uppanno māno. Tattha pāpakaṃ kammāyatanaṃ nāma
kevaṭṭamacchabandhanesādānaṃ kammaṃ. Pāpakaṃ sippāyatanaṃ nāma macchajālakhipakumīnakaraṇesu ceva
pāsaoḍḍanasūlāropanādīsu ca chekatā. Pāpakaṃ vijjāṭṭhānaṃ nāma yā kāci
parūpaghātavijjā. Pāpakaṃ sutaṃ nāma bhāratayuddhasītāharaṇādipaṭisaṃyuttaṃ. Pāpakaṃ paṭibhānaṃ
nāma dubbhāsitayuttaṃ kābbanāṭakavindumbanādipaṭibhānaṃ. 4- Pāpakaṃ sīlaṃ nāma ajasīlaṃ
gosīlaṃ. Vatampi ajavatagovatameva. Pāpikā diṭṭhi pana dvāsaṭṭhidiṭṭhigatesu yā kāci
diṭṭhi. Aṭṭhavidhamāno uttānatthoyeva.
    Navavidhena mānaniddese seyyassa "seyyohamasmī"tiādayo nava mānā puggalaṃ
nissāya vuttā. Ettha pana seyyassa "seyyohamasmī"ti māno rājūnañceva
pabbajitānañca uppajjati. Rājā hi "raṭṭhena vā dhanavāhanehi vā ko mayā
sadiso atthī"ti etaṃ mānaṃ karoti. Pabbajitopi "sīladhutaṅgādīhi ko mayā sadiso
atthī"ti etaṃ mānaṃ karoti.
    Seyyassa "sadisohamasmī"ti mānopi etesaṃyeva uppajjati. Rājā hi "raṭṭhena
vā dhanavāhanehi vā aññarājūhi saddhiṃ mayhaṃ kinnānākaraṇan"ti etaṃ mānaṃ
karoti. Pabbajitopi "sīladhutaṅgādīhi aññena bhikkhunā mayhaṃ kinnānākaraṇan"ti
etaṃ mānaṃ karoti.
@Footnote: 1 cha.Ma. saṭṭhipi  2 cha.Ma. asītipi  3 Sī. cittavāro  4 Sī....vilambanāṭakādi,
@cha.Ma. kappanāṭakavilappanādi...

---------------------------------------------------------------------------------------------
page207.
    Seyyassa "hīnohamasmī"ti mānopi etesaṃyeva uppajjati. Yassa hi rañño
raṭṭhaṃ vā dhanavāhanādīni vā nātisampannāni honti, so "mayhaṃ `rājā'ti
vohārasukhamattakameva, kiṃ rājā nāma ahan"ti etaṃ mānaṃ karoti. Pabbajitopi
appalābhasakkāro "ahaṃ dhammakathiko, bahussuto, mahātheroti kathāmattameva, kiṃ
dhammakathiko nāmāhaṃ, kiṃ bahussuto nāmāhaṃ, kiṃ mahāthero nāmāhaṃ, yassa me
lābhasakkāro natthī"ti etaṃ mānaṃ karoti.
    Sadisassa "seyyohamasmī"ti mānādayo amaccādīnaṃ uppajjanti. Amacco hi
raṭṭhiyo vā "bhogayānavāhanādīhi vā ko mayā sadiso añño rājapuriso atthī"ti
vā, "mayhaṃ aññehi saddhiṃ kinnānākaraṇan"ti vā, "amaccoti nāmameva mayhaṃ,
ghāsacchādanamattampi me natthi, kiṃ amacco nāmāhan"ti vā ete māne karoti.
    Hīnassa "seyyohamasmī"ti mānādayo dāsādīnaṃ uppajjanti. Dāso hi
"mātito vā pitito vā ko mayā sadiso añño dāso nāma atthi, aññe
jīvituṃ asakkontā kucchihetu dāsā nāma jātā, ahampana paveṇiāgatattā seyyo"ti
vā, "paveṇiāgatabhāvena ubhatosuddhikadāsattena asukadāsena nāma saddhiṃ kiṃ mayhaṃ
nānākaraṇan"ti vā, "kucchivasenāhaṃ dāsabyaṃ upagato, mātāpitukoṭiyā pana me
dāsaṭṭhānaṃ natthi, kiṃ dāso nāmāhan"ti vā ete māne karoti. Yathā ca
dāso, evaṃ pukkusacaṇḍālādayopi ete māne karontiyeva,
    ettha ca seyyassa "seyyohamasmī"ti uppannamānova yāthāvamāno, itare
dve ayāthāvamānā. Tathā sadisassa "sadisohamasmī"ti, hīnassa "hīnohamasmī"ti
uppannamānova yāthāvamāno, itare dve ayāthāvamānā. Tattha yāthāvamānā
arahattamaggavajjhā, ayāthāvamānā sotāpattimaggavajjhā.
    Ettha ca seyyassa "seyyohamasmī"ti māno uttamassa uttamaṭṭhena "ahaṃ

---------------------------------------------------------------------------------------------
page208.
Seyyo"ti evaṃ uppannamāno, seyyassa "sadisohamasmī"ti māno uttamassa samaṭṭhena
"ahaṃ sadiso"ti evaṃ uppannamāno. Seyyassa "hīnohamasmī"ti māno uttamassa
lāmakaṭṭhena "ahaṃ hīno"ti evaṃ uppannamāno. Evaṃ seyyamāno sadisamāno
hīnamānoti ime tayo mānā seyyassa uppajjanti. Sadisassāpi ahaṃ seyyo, sadiso,
hīnoti tayo mānā uppajjanti. Hīnassāpi ahaṃ hīno, sadiso, seyyoti tayo
mānā uppajjanti.
    Dasavidhamānaniddese idhekacco mānaṃ janetīti ekacco puggalo mānaṃ janayati.
Jātiyā vāti khattiyabhāvādijātisampattiyā vā. Gottena vāti gotamagottādinā
ukkaṭṭhagottena vā. Kolaputtiyena vāti mahākulabhāvena vā. Vaṇṇapokkharatāya vāti
vaṇṇasampannasarīratāya vā. Sarīraṃ hi "pokkharan"ti vuccati, tassa vaṇṇasampattiyā
abhirūpabhāvenāti attho. Dhanena vāti dhanasampannabhāvena vā, mayhaṃ nidhānagatassa
dhanassa pamāṇaṃ natthīti attho. Ajjhenena vāti ajjhāyanavasena vā. Kammāyatanena
vāti "avasesā sattā chinnapakkhakākasadisā, ahampana mahiddhiko mahānubhāvo"ti
vā, "ahaṃ yaṃ yaṃ kammaṃ karomi, taṃ taṃ ijjhatī"ti 1- vā evamādinayappavattena
kammāyatanena vā. Sippāyatanena vāti "avasesā sattā nisippā, ahaṃ
sippavā"ti evamādinayappavattena sippāyatanena vā. Vijjāṭṭhānena vāti idaṃ
heṭṭhā vuttanayameva. Sutena vāti "avasesā sattā appassutā, ahampana bahussuto"ti
evamādisutena vā. Paṭibhānena vāti "avasesā sattā appaṭibhānā, mayhaṃ pana
paṭibhānappamāṇaṃ natthī"ti evamādipaṭibhānena vā. Aññataraññatarena vā vatthunāti
avuttena aññena vatthunā vā. Yo evarūpo mānoti mānakaraṇavasena māno.
Maññanā maññitattanti ākārabhāvaniddeso. Ussitaṭṭhena uṇṇati. Yassuppajjati,
taṃ puggalaṃ uṇṇāmeti ukkhipitvā ṭhapetīti uṇṇamo. 2- Samussitaṭṭhena dhajo.
@Footnote: 1 cha.Ma. samijjhatīti  2 cha.Ma. unnāmo

---------------------------------------------------------------------------------------------
page209.
Ukkhipanaṭṭhena cittaṃ sampaggaṇhātīti sampaggāho. Ketu vuccati bahūsu dhajesu
accuggataddhajo. Mānopi punappunaṃ uppajjamāno aparāpare upādāya accuggataṭṭhena
ketu viyāti ketu, taṃ ketuṃ icchatīti ketukamyaṃ, tassa bhāvo ketukamyatā. Sā
pana cittassa, na attano. Tena vuttaṃ "ketukamyatā cittassā"ti. Mānasampayuttaṃ
hi cittaṃ ketuṃ icchati, tassa bhāvo, ketusaṅkhāto mānoti. Dhono māyañca mānañca
pahāya pajahitvā yo so dhono arahā heṭṭhā vuttanayena vinodanabyantikaraṇādivasena
kilese pajahitvā ṭhito, so kena 1- rāgādinā kilesena gaccheyya.
    Nerayikoti vāti niraye nibbattakasattoti vā. Tiracchānayoniyādīsupi 2- eseva
nayo. So hetu natthīti yena janakahetunā gatiyādīsu nibbatteyya, so hetu
natthi. Paccayoti tasseva vevacanaṃ. Kāraṇanti ṭhānaṃ. Kāraṇaṃ hi tadāyattavuttitāya
attano phalassa ṭhānanti vuccati. Tasmā yena hetunā yena paccayena gatiyādīsu
nibbatteyya, taṃ kāraṇaṃ natthi.
    [22] Yo pana nesaṃ dvinnaṃ upayānaṃ bhāvena upayo hoti, so upayo
hi .pe. Diṭṭhimidheva sabbanti. Tattha upayoti taṇhādiṭṭhinissito. Dhammesu upeti
vādanti "ratto"ti vā "duṭṭho"ti vā evaṃ tesu tesu dhammesu upeti vādaṃ.
Anūpayaṃ kena kathaṃ vadeyyāti taṇhādiṭṭhippahānena pana anūpayaṃ khīṇāsavaṃ kena
rāgena vā dosena vā kathaṃ "ratto"ti vā "duṭṭho"ti vā vadeyya. Evaṃ
anūpavajjova 3- so kiṃ titthiyā viya katapaṭicchādako bhavissatīti adhippāyo. Attaṃ
nirattaṃ 4- na hi tassa atthīti tassa hi attadiṭṭhi vā ucchedadiṭṭhi vā natthi,
gahaṇamuñcanaṃ vāpi attanirattasaññitaṃ natthi. Kiṃkāraṇā natthīti  ce? adhosi so
diṭṭhimidheva sabbanti, yasmā so idheva attabhāve ñāṇambunā sabbaṃ diṭṭhigataṃ
adhosi pajahi vinodesīti arahattanikūṭena desanaṃ niṭṭhāpesi. Taṃ sutvā rājā
attamano bhagavantaṃ abhivādetvā pakkāmīti.
@Footnote: 1 cha.Ma. tena  2 cha.Ma. tiracchānayonikā...  3 cha.Ma. anupavajjo ca  4 cha.Ma. attā
@nirattā

---------------------------------------------------------------------------------------------
page210.
    Rattoti vāti rāgena rattoti vā. Duṭṭhoti vātiādīsupi eseva nayo.
Te abhisaṅkhārā appahīnāti ye puññāpuññaaneñjābhisaṅkhārā, te appahīnā.
Abhisaṅkhārānaṃ appahīnattāti tesaṃ vuttappakārānaṃ kammābhisaṅkhārānaṃ appahīnabhāvena.
Gatiyā vādaṃ upetīti pañcannaṃ gatīnaṃ aññatarāya kathanaṃ upagacchati. Tenevāha "nerayikoti
vā .pe. Vādaṃ upeti upagacchatī"ti. Vadeyyāti katheyya. Gahitaṃ 1- natthīti gahetabbaṃ
natthi. Muñcitabbaṃ natthīti muñcitvā ṭhitattā mocetabbaṃ natthi.
    Yassatthi gahitanti yassa puggalassa "ahaṃ mamā"ti gahitaṃ atthi. Tassatthi
muñcitabbanti tassa puggalassa mocetabbaṃ atthi. Upari padāni parivattetvā
yojetabbāni. Gahaṇamuñcanā samatikkantoti gahaṇamocanā arahā atikkanto.
Vuḍḍhiparihānivītivattoti 2- vuḍḍhiñca parihāniñca atikkamitvā pavatto. So
vuṭṭhavāsoti ādiṃ katvā ñāṇagginā daḍḍhānīti pariyosānaṃ heṭṭhā vuttanayameva.
Adhosīti kantesi. 3- Dhuni sandhuni niddhunīti upasaggena padaṃ vaḍḍhitanti.
                  Saddhammapajjotikāya mahāniddesaṭṭhakathāya
                   duṭṭhaṭṭhakasuttaniddesavaṇṇanā niṭṭhitā.
                              Tatiyaṃ.
                      ---------------------
@Footnote: 1 cha.Ma. patitaṃ  2 cha.Ma. buddhi...  3 Sī. adhopīti kampesi

---------------------------------------------------------------------------------------------
page211.
                     4. Suddhaṭṭhakasuttaniddesavaṇṇanā
    [23] Catutthe suddhaṭṭhake paṭhamagāthāyaṃ 1- tāvattho:- na bhikkhave evarūpena
dassanena suddhi hoti, api ca kho kilesamalīnattā asuddhaṃ, kilesarogānaṃ adhigamā
sarogameva candābhaṃ brāhmaṇaṃ, 2- aññaṃ vā evarūpaṃ disvā diṭṭhigatiko bālo
abhijānāti "passāmi suddhaṃ paramaṃ ārogyaṃ, 3- tena ca diṭṭhisaṅkhātena dassanena
saṃsuddhi narassa hotī"ti, so evaṃ abhijānanto taṃ dassanaṃ "paraman"ti ñatvā
tasmiṃ dassane suddhānupassī samāno taṃ dassanaṃ "maggañāṇan"ti pacceti. Tampana
maggañāṇaṃ na hoti.
    Paramaṃ ārogyaṃ pattanti uttamaṃ nibyādhiṃ pāpuṇitvā ṭhitaṃ. Tāṇappattanti
tathā pālanappattaṃ. Leṇappattanti nilīyanappattaṃ. Saraṇappattanti patiṭṭhāpattaṃ,
dukkhanāsanaṃ vā pattaṃ. Abhayappattanti nibbhayabhāvappattaṃ. Accutappattanti
niccabhāvappattaṃ. 4- Amatappattanti amataṃ mahānibbānaṃ pattaṃ. Nibbānappattanti
vānavirahitappattaṃ.
    Abhijānantoti visesena jānanto. Ājānantoti atthaṃ jānamāno. 5- Vijānantoti
anekavidhena jānamāno. Paṭivijānantoti taṃ taṃ paṭicca vijānamāno. Paṭivijjhantoti
hadaye kurumāno.
    Cakkhuviññāṇena rūpadassananti 6- cakkhuviññāṇena rūpassa dassanaṃ. Ñāṇanti
paccetīti paññā iti saddahati. Maggoti paccetīti "upāyo"ti saddahati. Pathoti
sañcāro. Nīyānanti gahetvā yānaṃ. 7- "niyyānan"ti vā pāṭho.
@Footnote: 1 cha.Ma. paṭhamagāthāya  2 Sī. candaṃ ābhabbanikaṃ  3 cha.Ma. arogaṃ  4 Sī.,cha.Ma. niccalabhāvaṃ
@pattaṃ  5 cha.Ma. ājānamāno  6 cha.Ma. cukkhuviññāṇaṃ rūpadassanenāti  7 cha.Ma. yātīti
@nīyānaṃ

---------------------------------------------------------------------------------------------
page212.
    [24] "diṭṭhena ce suddhī"ti dutiyagāthā. Tassattho:- tena rūpadassanasaṅkhātena
diṭṭhena yadi kilesasuddhi narassa hoti, tena vā ñāṇena so yadi jātiādidukkhaṃ
pajahāti, evaṃ sante ariyamaggato aññena asuddhimaggeneva so sujjhati,
rāgādiupadhīhi saupadhiko eva ca samāno sujjhatīti vattabbataṃ āpanno
hoti, na ca evaṃvidho sujjhati. Yasmā 1- diṭṭhī hi naṃ pāva tathā vadānaṃ, sā
naṃ diṭṭhiyeva "micchādiṭṭhiko ayan"ti katheti, diṭṭhiyā anurūpaṃ "sassato
loko"tiādinā nayena tathā tathā vadatīti.
    Rāgena saha vattatīti sarāgo, rāgavāti attho. Sadosotiādīsupi eseva
nayo.
    [25] Na brāhmaṇoti tatiyagāthā. Tassattho:- yo pana bāhitapāpattā
brāhmaṇo hoti, so maggena adhigatāsavakkhayo khīṇāsavabrāhmaṇo ariyamaggañāṇato
aññena abhimaṅgalasammatarūpasaṅkhāte diṭṭhe  tathāvidhasaddasaṅkhāte sute avītikkamasaṅkhāte
sīle hatthivatābhibhede vate paṭhavīādibhede mute ca uppannena micchāñāṇena
suddhiṃ na āhāti. Khīṇāsavabrāhmaṇassa 2- vaṇṇabhaṇanāya vuttaṃ. So hi tedhātukapuññe
sabbasmiṃ ca pāpe anūpalitto, kasmā? tassa pahīnattā tassa attadiṭṭhiyā,
yassa kassaci vā gahaṇassa pahīnattā attañjaho, puññābhisaṅkhārādīnaṃ
akaraṇato "nayidha pakubbamāno"ti vuccati. Tasmā naṃ evaṃ pasaṃsanto āha.
Sabbasseva cassa purimapadena 3- sambandho veditabbo:- puññe ca pāpe ca
anūpalitto attañjaho nayidha pakubbamāno na brāhmaṇo aññato suddhimāhāti.
Nāti paṭikkhepoti na iti paṭisedho.
    Bāhetvā sabbapāpakānīti gāthāyattho:- yo catutthamaggena bāhetvā sabbapāpakāni
diṭṭhiniṭṭhitattā 4- ṭhitatto ṭhitoicceva vuttaṃ hoti. Bāhitapāpattā eva
@Footnote: 1 cha.Ma. tasmā  2 cha.Ma. sesamassa brāhmaṇassa  3 cha.Ma. purimapādena  4 cha.Ma. ayaṃ pāṭho
@na dissati

---------------------------------------------------------------------------------------------
page213.
Ca vimalo vimalabhāvaṃ brahmabhāvaṃ seṭṭhabhāvaṃ patto, paṭinissaṭṭhasamādhivikkhepakara-
kilesamalena maggaphalasamādhinā 1- sādhusamāhito, saṃsārahetusamatikkamena saṃsāramaticca
pariniṭṭhitakiccatāya kevalīti ca, taṇhādiṭṭhianissitattā anissitoti ca, lokadhamme-
hi nibbikārattā tādīti ca pavuccati. Evaṃ thutiraho sa brahmā so brāhmaṇoti.
    Aññatra satipaṭṭhānehīti cattāro satipaṭṭhāne muñcitvā. Sammappadhānādīsupi
eseva nayo.
    Santeke samaṇabrāhmaṇāti ekacce lokasaṅketena "samaṇabrāhmaṇā"ti laddhavohārā
saṃvijjanti. Diṭṭhasuddhikāti diṭṭhena suddhiṃ icchamānā. Te ekaccānaṃ rūpānaṃ
dassananti ete diṭṭhasuddhikā etesaṃ rūpārammaṇānaṃ olokanaṃ. Maṅgalaṃ paccentīti
iddhikāraṇaṃ 2- vuḍḍhikāraṇaṃ sabbasampattikāraṇaṃ patiṭṭhāpenti. 3- Amaṅgalaṃ
paccentīti aniddhikāraṇaṃ 4- na vuḍḍhikāraṇaṃ na sabbasampattikāraṇaṃ patiṭṭhāpenti.
Te kālato vuṭṭhahitvāti te 5- diṭṭhādimaṅgalikā puretarameva uṭṭhahitvā.
Abhimaṅgalagatānīti visesena vuḍḍhikāraṇaṃ gatāni. Rūpāni passantīti nānāvidhāni
rūpārammaṇāni dakkhanti. Vātasakuṇanti 6- evaṃnāmakaṃ. Pussaveḷuvalaṭṭhinti
pussanakkhattena uppannaṃ taruṇaveḷuvalaṭṭhiṃ. Gabbhinitthinti sagabbhaṃ itthiṃ.
Kumārakaṃ khandhe āropetvā gacchantanti taruṇadārakaṃ aṃse ussāpetvā gacchamānaṃ.
Puṇṇaghaṭanti udakapuṇṇaghaṭaṃ. Rohitamacchanti rattarohitamacchaṃ. Ājaññarathanti
sindhavayuttaṃ rathaṃ. Usabhanti maṅgalausabhaṃ. Gokapilanti kapilagāviṃ.
    Palālapuñjanti thusarāsiṃ. 7- Takkaghaṭanti gotakkādipūritacāṭiṃ. Rittaghaṭanti
tucchaghaṭaṃ. Naṭanti naṭanāṭakādiṃ. 8-  "dhuttakiriyan"ti eke. Naggasamaṇakanti
niccoḷasamaṇaṃ. Kharanti gadrabhaṃ. Kharayānanti gadrabhayuttaṃ vayhādikaṃ. Ekayuttayānanti
ekena vāhanena
@Footnote: 1 cha.Ma. aggamaggaphalasamādhinā  2 Sī.,Ma. iṭṭhakāraṇaṃ  3 Sī. paṭicchāpenti
@4 Sī.,Ma. aniṭṭhakāraṇaṃ  5 cha.Ma. ete  6 Ma. cāpasakuṇanti, cātasakuṇanti,
@cha. cāṭakasakuṇanti  7 Sī. busarāsiṃ  8 cha.Ma. naṭakādiṃ

---------------------------------------------------------------------------------------------
page214.
Saññuttaṃ yānaṃ. Kāṇanti ekakkhiubhayakkhikāṇaṃ. Kuṇinti hatthakuṇiṃ. Khañjanti
khañjapādaṃ tiriyagatapādaṃ. Pakkhahatanti pīṭhasappiṃ. Jiṇṇakanti jarājiṇṇaṃ. Byādhikanti
byādhipīḷitaṃ. Matanti kālakataṃ.
    Sutasuddhikāti sotaviññāṇena sutena suddhiṃ icchamānā. Saddānaṃ savananti
saddārammaṇānaṃ savanaṃ. Vaḍḍhāti vātiādayo loke pavattasaddamattāni gahetvā
vuttā. Amaṅgalaṃ pana "kāṇo"tiādinā tena tena nāmena vuttasaddāyeva. "../../bdpicture/chinnan"ti
vāti hatthapādādicchinnanti vā. "bhindan"ti vāti sīlādibhinnanti vā. "daḍḍhan"ti
vāti agginā jhāpitanti vā. "naṭṭhan"ti vāti corādīhi vināsitanti vā. "natthī"ti
vāti na vijjatīti vā.
    Sīlasuddhikāti sīlena visuddhiṃ icchanakā. Sīlamattenāti saṃvaraṇamattena.
Saññamamattenāti uparamamattena. Saṃvaramattenāti dvārathakanamattena.
Avītikkamamattenāti na atikkamitamattena. Samaṇamuṇḍikāputtoti mātito laddhanāmaṃ.
Sampannakusalanti paripuṇṇakusalaṃ. Paramakusalanti uttamakusalaṃ. Uttamapattippattanti
uttamaṃ arahattaṃ pāpuṇitabbataṃ patvā ṭhitaṃ. Ayojjanti parājetuṃ asakkuṇeyyaṃ samaṇaṃ.
    Vatasuddhikāti samādānena vatena suddhiṃ icchanakā. Hatthivatikā vāti samādinnaṃ
hatthivataṃ etesaṃ atthīti hatthivatikā, sabbahatthikiriyaṃ karontīti attho. Kathaṃ?
"ajjato 1- paṭṭhāya hatthīhi kātabbaṃ karissāmī"ti evaṃ uppannacittā hatthīnaṃ
gamanākāratiṭṭhanākāranisīdanākārasayanākārauccārapassāvakaraṇākāraṃ, aññe hatthī disvā
soṇḍaṃ ussāpetvā gamanākārañca sabbaṃ karontīti hatthivatikā. Assavatikādīsupi
labbhamānavasena yathāyogaṃ yojetabbaṃ. Tesu avasāne disāvatikā vāti puratthimādidisānaṃ
namassanavasena samādinnadisāvatikā, etesaṃ vuttappakārānaṃ samaṇabrāhmaṇānaṃ
vatasamādānaṃ sampajjamānaṃ hatthiādīnaṃ sahabyataṃ upaneti. Sace kho panassa
@Footnote: 1 cha.Ma. ajja

---------------------------------------------------------------------------------------------
page215.
Micchādiṭṭhi hoti "imināhaṃ sīlavatasamādānabrahmacariyena devo vā devaññataro
vā homī"ti cintayantassa 1- nirayatiracchānayonīnaṃ aññatarā 2- hotīti ñātabbaṃ.
Vuttañhetaṃ bhagavatā 3-:-
              idha puṇṇa ekacco kukkuravataṃ bhāveti paripuṇṇaṃ abbokiṇṇaṃ,
      kukkurasīlaṃ bhāveti paripuṇṇaṃ abbokiṇṇaṃ, kukkuracittaṃ bhāveti paripuṇṇaṃ
      abbokiṇṇaṃ, kukkurākappaṃ bhāveti paripuṇṇaṃ abbokiṇṇaṃ. So kukkuravataṃ
      bhāvetvā paripuṇṇaṃ abbokiṇṇaṃ, kukkurasīlaṃ bhāvetvā paripuṇṇaṃ
      abbokiṇṇaṃ, kukkuracittaṃ bhāvetvā paripuṇṇaṃ abbokiṇṇaṃ, kukkurākappaṃ
      bhāvetvā paripuṇṇaṃ abbokiṇṇaṃ kāyassa bhedā parammaraṇā kukkurānaṃ
      sahabyataṃ upapajjati. Sace kho panassa evaṃdiṭṭhi hoti "imināhaṃ sīlena
      vā vatena vā tapena vā brahmacariyena vā devo vā bhavissāmi
      devaññataro vā"ti, sāssa hoti micchādiṭṭhi. Micchādiṭṭhissa kho ahaṃ
      puṇṇa dvinnaṃ gatīnaṃ aññataraṃ gatiṃ vadāmi nirayaṃ vā tiracchānayoniṃ
      vā. Iti kho puṇṇa sampajjamānaṃ kukkuravataṃ kukkurānaṃ sahabyataṃ upaneti,
      vipajjamānaṃ nirayanti.
    Gandhabbavatikādayo gandhabbādīnaṃ sahabyataṃ upagacchantīti attho na gahetabbo,
micchādiṭṭhiyā gahitattā nirayatiracchānayonimeva upagacchantīti gahetabbo.
    Mutasuddhikāti phusitena suddhikā. Paṭhaviṃ āmasantīti sasambhārikamahāpaṭhaviṃ
kāyena phusanti. Haritanti allanīlasaddalaṃ. Gomayanti gavādigomayaṃ. Kacchapanti
aṭṭhikacchapādianekavidhaṃ. Jālaṃ 4- akkamantīti ayajālaṃ maddanti. Tilavāhanti
tilasakaṭaṃ tilarāsiṃ vā. Pussatilaṃ khādantīti maṅgalapaṭisaṃyuttaṃ tilaṃ khādanti.
Pussatelaṃ makkhentīti tathārūpaṃ
@Footnote: 1 Sī. dvinnaṃ tassa  2 cha.Ma. aññataro  3 Ma.Ma. 13/78/55  4 Sī. thālaṃ, cha.Ma. phālaṃ

---------------------------------------------------------------------------------------------
page216.
Tilatelaṃ sarīrabbhañjanaṃ karonti. Dantakaṭṭhanti dantapoṇaṃ. Mattikāya nhāyantīti
kuṅkuṭṭhādikāya saṇhamattikāya sarīraṃ ubbattetvā 1- nhāyanti. Sāṭakaṃ
nivāsentīti maṅgalapaṭisaṃyuttaṃ vatthaṃ paridahanti. Veṭhanaṃ veṭhentīti sīsaveṭhanaṃ
pattuṇṇādipaṭaṃ sīse ṭhapenti paṭimuccanti.
    Tedhātukaṃ kusalābhisaṅkhāranti kāmadhāturūpadhātuarūpadhātūsu paṭisandhidāyakaṃ
kosallasambhūtaṃ paccayābhisaṅkhāraṃ. Sabbaṃ akusalanti dvādasavidhaṃ akosallasambhūtaṃ
akusalaṃ. Yatoti yadā. Terasavidho 2- puññābhisaṅkhāro ca, dvādasavidho apuññābhisaṅkhāro
ca, catubbidho aneñjābhisaṅkhāro ca yathānurūpaṃ samucchedappahānena pahīnā honti.
Attadiṭṭhijahoti "eso me attā"ti gahitadiṭṭhiṃ jaho. Gāhañjahoti "esohamasmī"ti
mānasampayuttaggahaṇaṃ jaho. Puna attañjahoti "etaṃ mamā"ti taṇhāgahaṇavasena
ca diṭṭhigahaṇavasena ca parāmasitvā gahitaṃ, parato āmaṭṭhañca, tasmiṃ abhiniviṭṭhañca,
balavataṇhāvasena gilitvā ajjhositañca, balavamucchitañca. Sabbassa 3- taṃ cattaṃ
hotītiādayo vuttanayāyeva.
    [26] Evaṃ "na brāhmaṇo aññato suddhimāhā"ti vatvā idāni ye
diṭṭhigatikā aññato suddhiṃ brūvanti, tesaṃ tassā diṭṭhiyā anibbāhakabhāvaṃ
dassento "purimaṃ pahāyā"ti gāthamāha. Tassattho:- tehi aññato suddhivādā samānāpi
tassā 4- diṭṭhiyā appahīnattā gahaṇamuñcanābhibhūtatāya 5- purimasatthārādiṃ pahāya aparaṃ
nissitā ejāsaṅkhātāya taṇhāya anugatā abhibhūtā rāgādibhedaṃ saṅgaṃ na taranti,
tañca atarantā taṃ taṃ dhammaṃ uggaṇhanti ca nirassajanti ca makkaṭova sākhanti.
    Purimaṃ satthāraṃ pahāyāti purimaggahitaṃ satthupaṭiññaṃ vajjetvā. Paraṃ satthāraṃ
nissitāti aññaṃ satthupaṭiññaṃ sannissitā allīnā. Purimaṃ dhammakkhānaṃ
pahāyātiādīsupi eseva nayo.
@Footnote: 1 cha.Ma. ubbaṭṭetvā  2 cha.Ma. te dasavidho  3 cha.Ma. sabbaṃ  4 cha.Ma. yassā
@5 cha.Ma. gahaṇamuñcanaṃ hoti, tāya

---------------------------------------------------------------------------------------------
page217.
    Ejānugāti taṇhāya anugā. Ejānugatāti taṇhāya anugatā. Ejānusaṭāti
taṇhāya anusaṭā pakkhandā vā. Ejāya pannā patitāti taṇhāya nimuggā
ca nikkhipitā ca.
    Makkaṭoti vānaro. Araññeti iriṇe. 1- Pavaneti mahāvane. Caramānoti gacchamāno.
Evamevāti opammasampaṭipādanaṃ. 2- Puthūti nānā. Puthudiṭṭhigatānīti nānāvidhāni
diṭṭhigatāni. Gaṇhanti ca muñcanti cāti gahaṇavasena gaṇhanti ca cajanavasena
muñcanti ca. Ādiyanti ca nirassajanti cāti palibodhaṃ karonti ca vissajjenti
ca khipanti ca.
   [27] Pañcamagāthāya ca sambandho:- yo ca so "diṭṭhī hi naṃ pāva
tathā vadānan"ti vutto, so sayaṃ samādāyāti. Tattha sayanti sāmaṃ. Samādāyāti
gahetvā. Vatānīti hatthivatādīni. Uccāvacanti aparāparaṃ, hīnappaṇītaṃ vā satthārato
satthārādiṃ. Saññasattoti kāmasaññādīsu vilaggo. 3- Vidvā ca vedehi samecca
dhammanti paramatthavidvā ca arahā catūhi maggañāṇavedehi catusaccadhammaṃ abhisameccāti.
Sesaṃ pākaṭameva.
    Sayaṃ 4- samādāyāti sayameva gahetvā. Ādāyāti ādiyitvā gaṇhitvā.
Samādāyāti sammā ādāya. Ādiyitvāti palibodhaṃ katvā. Samādiyitvāti sammā
palibodhaṃ katvā. Gaṇhitvāti avissajjetvā. Parāmasitvāti dassitvā.
Abhinivisitvāti patiṭṭhahitvā. Kāmasaññādayo vuttanayā eva.
    Vidvāti medhāvī. Vijjāgatoti vijānanabhāvaṃ gato. Ñāṇīti paññāsampanno.
Vibhāvīti ñāṇena vīmaṃsako. Medhāvīti aniccādīhi tulitañāṇo. Paññātiādayo heṭṭhā
vuttanayāyeva. Catusaccadhammaṃ vicinātīti dhammavicayasambojjhaṅgo. Bojjhaṅgattho heṭṭhā
@Footnote: 1 Ma. arājake, cha. vipine  2 cha.Ma. opammasaṃsandanaṃ  3 cha.Ma. laggo  4 cha.Ma. sāmaṃ

---------------------------------------------------------------------------------------------
page218.
Vuttova. Vīmaṃsāti catusaccadhammavicinanā paññāva. "vīmaṃsā dhammacintanā"ti 1- hi
vuttaṃ. Vipassanāti maggasampayuttā vividhākārena passanā paññāva. Sammādiṭṭhīti
sobhanā, pasaṭṭhā, sundarā maggasampayuttā sammādiṭṭhi. Tehi vedehīti teheva catūhi
maggañāṇehi. Antagatoti jātijarāmaraṇassa pariyosānaṃ gato. Koṭigatotiādayo heṭṭhā
vuttanayāva. Vedānaṃ vā antagatoti jānitabbānaṃ avasānappatto. Vedehi vā
antagatoti catūhi maggañāṇavedehi vaṭṭadukkhassa pariyantabhāvena antasaṅkhātaṃ
nibbānaṃ gato. Viditattāti viditabhāvena jānitabhāvena.
    Vedāni viceyya kevalānīti gāthāyamattho 2-:- yo catūhi maggañāṇavedehi
kilesakkhayaṃ karonto gato, so paramatthato vedagū nāma hoti. Yo ca 3-
sabbasamaṇabrāhmaṇānaṃ satthasaññitāni vedāni tāyeva maggabhāvanāya kiccato
aniccādivasena viceyya. Tattha chandarāgappahānena tameva sabbaṃ vedamaticca yāpi
vedapaccayā vā, aññathā vā uppajjanti vedanā, tāsu sabbavedanāsu vītarāgo hoti.
Tasmā tamatthaṃ dassento "kiṃ pattinamāhu vedagū"ti 4- puṭṭho "idaṃ pattinan"ti
avatvā "vedāni viceyya .pe. Vedagū so"ti āha. Yasmā vā yo pavicayapaññāya
vedāni viceyya, tattha chandarāgappahānena sabbaṃ vedamaticca vattati. So
satthasaññitāni vedāni gato ñāto atikkantova hoti. Yo vedanāsu vītarāgo, sopi
vedanāsaññitāni vedāni gato atikkanto, ativedanaṃ gatotipi vedagū. Tasmā tampi
atthaṃ dassento "idaṃ pattinan"ti avatvā "vedāni viceyya .pe. Vedagū so"ti
āha.
    Sameccāti ñāṇena samāgantvā. Abhisameccāti ñāṇena paṭivijjhitvā. Dhammanti
catusaccadhammaṃ. Sabbe saṅkhārāti sabbe sappaccayā dhammā. Te hi saṅkhatasaṅkhārā
nāma. Paccayehi saṅgamma kariyantīti saṅkhārā, te evaṃ paccayehi saṅgamma
@Footnote: 1 Sī. vīmaṃsā dhammavicinanāti  2 cha.Ma. gāthāya ayamattho
@3 cha.Ma. sova  4 cha.Ma. vedagunti, khu.su. 25/534/438

---------------------------------------------------------------------------------------------
page219.
Katattā "saṅkhatā"ti visesetvā vuttā. "kammanibbattā tebhūmakā rūpārūpadhammā
abhisaṅkhatasaṅkhārā"ti aṭṭhakathāsu 1- vuttā. Tepi "aniccā vata saṅkhārā"tiādīsu 2-
saṅkhatasaṅkhāresu saṅgahaṃ gacchanti. "avijjāgato ayaṃ bhikkhave purisapuggalo puññañce
saṅkhāraṃ abhisaṅkharotī"tiādīsu 3- avijjāpaccayā saṅkhārāva āgatā.
Tebhūmakakusalākusalacetanā abhisaṅkharaṇakasaṅkhārā nāma. "yāvatikā abhisaṅkhārassa gati,
tāvatikaṃ gantvā akkhāhataṃ maññe aṭṭhāsī"tiādīsu 4- āgataṃ kāyikacetasikavīriyaṃ
payogābhisaṅkhāro nāma. "saññāvedayitanirodhaṃ samāpajjantassa kho āvuso visākha bhikkhuno
paṭhamaṃ nirujjhati vacīsaṅkhāro, tato kāyasaṅkhāro, tato cittasaṅkhāro"tiādīsu 5- āgatā
vitakkavicāRā. Vācaṃ saṅkharontīti vacīsaṅkhārā, assāsapassāsā kāyena saṅkharīyantīti
kāyasaṅkhārā, saññā ca vedanā ca cittena saṅkharīyantīti cittasaṅkhāRā. Idha pana
saṅkhatasaṅkhārā adhippetā. Aniccā hutvā abhāvaṭṭhena. Dukkhā paṭipīḷanaṭṭhena. Sabbe
dhammāti nibbānampi antokaritvā vuttā. Anattā avasavattanaṭṭhena. Avijjāpaccayā
saṅkhārāta ettha yampaṭicca phalameti, so paccayo. Paṭiccāti na vinā,
appaṭikkhitvāti 6- attho. Etīti uppajjati ceva pavattati cāti attho. Api ca
upakāraṭṭho 7- paccayaṭṭho, avijjā ca sā paccayo cāti avijjāpaccayo, tasmā
avijjāpaccayā saṅkhārā sambhavantīti abhinibbattanti, 8- evaṃ sambhavantisaddassa
sesapadehipi yojanā kātabbā.
    Tattha katamā avijjā? dukkhe aññāṇaṃ dukkhasamudaye aññāṇaṃ dukkhanirodhe
Aññāṇaṃ dukkhanirodhagāminiyā paṭipadāya aññāṇaṃ pubbante aññāṇaṃ aparante
aññāṇaṃ pubbantāparante aññāṇaṃ idappaccayatāpaṭiccasamuppannesu dhammesu
aññāṇaṃ. Katame saṅkhārā? puññābhisaṅkhāro apuññābhisaṅkhāro aneñjābhisaṅkhāro,
kāyasaṅkhāro vacīsaṅkhāro cittasaṅkhāro, aṭṭha kāmāvacarakusalacetanā, pañca
@Footnote: 1 abhi.A. 2/145, visudadhi. 3/120  2 dī.mahā. 10/221,272/137,171,
@saṃ.sa. 15/186/190  3 saṃ.ni. 16/51/80  4 aṅ.tika. 20/15/107  5 Ma.mū. 12/464/413
@6 cha.Ma. apaccakkhitvāti  7 cha.Ma. upakārakaṭṭho  8 cha.Ma. nibbattanti

---------------------------------------------------------------------------------------------
page220.
Rūpāvacarakusalacetanā puññābhisaṅkhāro, dvādasa akusalacetanā apuññābhisaṅkhāro,
catasso arūpāvacarakusalacetanā aneñjābhisaṅkhāro, kāyasañcetanā kāyasaṅkhāro,
vacīsañcetanā vacīsaṅkhāro, manosañcetanā cittasaṅkhāro.
    Tattha siyā:- kathaṃ panetaṃ jānitabbaṃ "ime saṅkhārā avijjāpaccayā
hontī"ti? avijjābhāve bhāvato. Yassa hi dukkhādīsu avijjāsaṅkhātaṃ aññāṇaṃ
appahīnaṃ hoti, so dukkhe tāva pubbantādīsu ca aññāṇena saṃsāradukkhaṃ sukhasaññāya
gahetvā tasseva hetubhūte tividhepi saṅkhāre ārabhati. Samudaye aññāṇena
dukkhahetubhūtepi taṇhāparikkhāre saṅkhāre sukhahetuto maññamāno ārabhati. Nirodhe
pana magge ca aññāṇena dukkhassa anirodhabhūtepi gativisese dukkhanirodhasaññī
hutvā, nirodhasseva 1- amaggabhūtesupi yaññāmaratapādīsu nirodhamaggasaññī hutvā
dukkhanirodhaṃ patthayamāno yaññāmaratapādimukhena tividhepi saṅkhāre ārabhati.
    Api ca so tāya catūsu saccesu appahīnāvijjatāya visesato jātijarāmaraṇādi-
anekādīnavavokiṇṇampi 2- puññaphalasaṅkhātaṃ dukkhaṃ dukkhato ajānanto tassa adhigamāya
kāyavacīcittasaṅkhārabhedaṃ puññābhisaṅkhāraṃ ārabhati devaccharakāmako viya maruppapātaṃ.
Sukhasammatassāpi ca tassa puññaphalassa ante mahāpariḷāhajanikaṃ vipariṇāmadukkhataṃ
appassādatañca apassanto tappaccayaṃ vuttappakārameva puññābhisaṅkhāraṃ ārabhati
sallabho 3- viya dīpasikhābhinipātaṃ, madhubindugiddho viya ca madhulittasatthadhārālehanaṃ.
    Kāmupasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya
ca dvārattayappavattampi apuññābhisaṅkhāraṃ ārabhati bālo viya gūthakīḷanaṃ, maritukāmo
viya ca visakhādanaṃ. Āruppavipākesu cāpi  saṅkhāravipariṇāmadukkhataṃ anavabujjhamāno
sassatādivipallāsena cittasaṅkhārabhūtaṃ aneñjābhisaṅkhāraṃ ārabhati
@Footnote: 1 cha.Ma. nirodhassa ca  2 cha.Ma. jātijarārogamaraṇādianekādīnavavokiṇṇampi
@3 Sī.,cha.Ma. salabho

---------------------------------------------------------------------------------------------
page221.
Disāmūḷho viya pisācanagarābhimukhamaggagamanaṃ. Evaṃ yasmā avijjābhāvatova saṅkhārabhāvo, 1-
na abhāvato. Tasmā jānitabbametaṃ "ime saṅkhārā avijjāpaccayā hontī"ti.
    Etthāha:- gaṇhāma tāva etaṃ "avijjā saṅkhārānaṃ paccayo"ti, kiṃ
panāyamekāva avijjā saṅkhārānaṃ paccayo, udāhu aññepi paccayā santīti?
kiṃ panettha yadi tāva ekāva, ekakāraṇavādo āpajjati. Atha aññepi santi,
"avijjāpaccayā saṅkhārā"ti ekakāraṇaniddeso nupapajjatīti? na nupapajjatīti. 2-
Kasmā? yasmā:-
             ekaṃ na ekato idha     nānekamanekatopi no ekaṃ
             phalamatthi atthi pana eka-  hetuphaladīpane attho. 3-
    Bhagavā hi katthaci padhānattā, katthaci pākaṭattā, katthaci asādhāraṇattā
desanāvilāsassa ca veneyyānañca anurūpato ekameva hetuṃ vā phalaṃ vā dīpeti. Tasmā
ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu
"assādānupassino viharato taṇhā pavaḍḍhatī"ti 4- ca, "avijjāsamudayā
āsavasamudayo"ti 5- ca vacanato aññesampi taṇhādīnaṃ saṅkhārahetūnaṃ hetūti
padhānattā, "avidvā bhikkhave avijjāgato puññābhisaṅkhārampi abhisaṅkharotī"ti
pākaṭattā, asādhāraṇattā ca saṅkhārānaṃ hetubhāvena dīpitāti veditabbā. Eteneva ca
ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.
    Etthāha:- evaṃ santepi ekantāniṭṭhaphalāya sāvajjāya avijjāya kathaṃ
puññāneñjābhisaṅkhārapaccayattaṃ yujjati. Na hi nimbabījato ucchu uppajjatīti.
Kathaṃ na yujjissati. Lokasmiṃ hi:-
@Footnote: 1 Sī. saṅkhārā  2 cha.Ma. itisaddo na dissati  3 abhi.A. 2/159, paṭisaṃ.A. 1/370,
@visuddhi. 3/142  4 saṃ.ni. 16/52/82  5 Ma.mū. 12/104/75

---------------------------------------------------------------------------------------------
page222.
             Viruddho cāviruddho ca    sadisāsadiso tathā
             dhammānaṃ paccayo siddho   vipākā eva te ca na.
    Iti ayaṃ avijjā vipākavasena ekantāniṭṭhaphalā, sabhāvavasena ca sāvajjāpi
samānā sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhā-
viruddhapaccayavasena, sadisāsadisapaccayavasena ca paccayo hotīti veditabbā. Api ca
ayaṃ aññopi pariyāyo:-
             "cutūpapāte saṃsāre     saṅkhārānañca lakkhaṇe
             yo paṭiccasamuppanna-     dhammesu ca vimuyhati.
             Abhisaṅkharoti so ete   saṅkhāre tividhe yato.
             Avijjā paccayo tesaṃ    tividhānampayaṃ tato.
             Yathāpi nāma jaccandho    naro apariṇāyako
             ekadā yāti maggena    ummaggenāpi ca ekadā.
             Saṃsāre saṃsaraṃ bālo     tathā apariṇāyako
             karoti ekadā puññaṃ     apuññampi ca ekadā.
             Yadā ca ñatvā so dhammaṃ  saccāni abhisamessati
             tadā avijjūpasamā       upasanto carissatī"ti.
    Saṅkhārapaccayā viññāṇanti chaviññāṇakāyā cakkhuviññāṇaṃ sotaviññāṇaṃ
ghānaviññāṇaṃ jivhāviññāṇaṃ kāyaviññāṇaṃ manoviññāṇaṃ. Tattha cakkhuviññāṇaṃ
kusalavipākaṃ akusalavipākanti duvidhaṃ. Tathā sotaghānajivhākāyaviññāṇāni.
Manoviññāṇaṃ pana dve vipākamanodhātuyo, 1- tisso ahetukavipākamanoviññāṇadhātuyo,
aṭṭha sahetukavipākacittāni, pañca rūpāvacaravipākacittāni, cattāri
arūpāvacaravipākacittānīti bāvīsatividhaṃ. Iti sabbāni bāttiṃsa
lokiyavipākaviññāṇāni.
@Footnote: 1 Sī. kusalākusalavipākā manodhātuyo

---------------------------------------------------------------------------------------------
page223.
    Tattha siyā:- kathaṃ panetaṃ jānitabbaṃ "idaṃ vuttappakāraṃ viññāṇaṃ saṅkhārapaccayā
hotī"ti? upacitakammābhāve vipākābhāvato. Vipākaṃ hetaṃ, vipākañca na
upacitakammābhāve uppajjati, yadi uppajjeyya, sabbesaṃ sabbavipākāni
uppajjeyyuṃ, na ca uppajjantīti jānitabbametaṃ "saṅkhārapaccayā idaṃ viññāṇaṃ
hotī"ti. Sabbameva hi idaṃ pavattipaṭisandhivasena dvedhā pavattati. Tattha dve
pañcaviññāṇāni, dve manodhātuyo, somanassasahagatā ahetukamanoviññāṇadhātūti imāni
terasa pañcavokārabhave pavattiyaṃyeva pavattanti. Sesāni ekūnavīsati tīsu bhavaseu
yathānurūpaṃ pavattiyampi paṭisandhiyampi pavattanti.
             Laddhappaccayamiti dhamma-    mattametaṃ bhavantaramupeti
             nāssa tato saṅkanti     na tato hetuṃ vinā hoti.
    Iti hetaṃ laddhappaccayaṃ rūpārūpadhammamattaṃ uppajjamānaṃ "bhavantaramupetī"ti
vuccati, na satto na jīvo. Tassa ca nāpi atītabhavato idha saṅkanti atthi,
nāpi tato hetuṃ vinā idha pātubhāvo. Ettha ca purimaṃ cavanato cuti, pacchimaṃ
bhavantarādipaṭisandhānato paṭisandhīti vuccati.
    Etthāha:- nanu evaṃ asaṅkantipātubhāve sati ye imasmiṃ manussattabhāve
khandhā, tesaṃ niruddhattā, phalapaccayassa ca kammassa tattha  agamanato, aññassa
aññato ca taṃ phalaṃ siyā, upabhuñjake ca asati kassetaṃ 1- phalaṃ siyā, tasmā
na sundaramidaṃ vidhānanti? tatridaṃ vuccati:-
             "santāne yaṃ phalaṃ etaṃ   nāññassa na ca aññato
             bījānaṃ abhisaṅkhāro      etassatthassa sādhako.
             Phalassuppattiyā eva     siddhā bhuñjakasammuti
             phaluppādena rukkhassa     yathā phalati sammutī"ti.
@Footnote: 1 cha.Ma. kassa taṃ

---------------------------------------------------------------------------------------------
page224.
    Yopi vadeyya "evaṃ santepi ete saṅkhārā vijjamānā vā phalassa paccayā
siyuṃ, avijjamānā vā. Yadi ca vijjamānā, pavattikkhaṇeyeva nesaṃ vipākena bhavitabbaṃ.
Atha 1- avijjamānā, pavattito pubbe pacchā ca niccaṃ phalāvahā siyun"ti. So
evaṃ vattabbo:-
             "katattā paccayā ete  na ca niccaphalāvahā
             pāṭibhogādikaṃ          veditabbaṃ nidassanan"ti.
    Viññāṇapaccayā nāmarūpanti idha vedanāsaññāsaṅkhārakkhandhā nāmaṃ, cattāri
mahābhūtāni catunnañca mahābhūtānaṃ upādāyarūpaṃ rūpaṃ. Abhāvakagabbhaseyyakānaṃ aṇḍajānañca
paṭisandhikkhaṇe vatthudasakaṃ kāyadasakanti vīsatirūparūpāni, tayo ca arūpino khandhāti ete
tevīsati dhammā "viññāṇapaccayā nāmarūpan"ti veditabbā. Sabhāvakānaṃ bhāvadasakaṃ
pakkhipitvā tettiṃsa, opapātikasattesu brahmakāyikānaṃ 2- paṭisandhikkhaṇe
cakkhusotavatthudasakāni jīvitindriyanavakañcāti ekūnacattālīsa rūparūpāni,
tayo ca arūpino khandhāti ete dvācattālīsa 3- dhammā "viññāṇapaccayā
nāmarūpan"ti veditabbā. Kāmabhave pana sesaopapātikānaṃ, saṃsedajānaṃ vā
sabhāvakaparipuṇṇāyatanānaṃ paṭisandhikkhaṇe cakkhusotaghānajivhākāyavatthubhāvadasakānīti
sattati rūparūpāni, tayo ca arūpino khandhāti ete tesattati dhammā "viññāṇapaccayā
nāmarūpan"ti veditabbā. Evaṃ 4- ukkaṃso, avakaṃso 5- pana taṃtaṃdasakavikalānaṃ tassa tassa
vasena hāpetvā hāpetvā paṭisandhiyaṃ viññāṇapaccayā nāmarūpasaṅkhārā 6- veditabbā.
Arūpīnaṃ pana tayova arūpino khandhā. Asaññīnaṃ rūpato jīvitindriyanavakamevāti. Esa
tāva paṭisandhiyaṃ nayo.
    Pavatte pana sabbattha rūpappavattidese paṭisandhicittassa ṭhitikkhaṇe
paṭisandhicittena saha pavattaututo utusamuṭṭhānaṃ suddhaṭṭhakaṃ pātubhavati. Paṭhamabhavaṅgato
pabhūti
@Footnote: 1 Sī. atha vā  2 cha.Ma. brahmakāyikādīnaṃ  3 cha.Ma. ete bācattālīsa
@4 cha.Ma. esa  5 cha.Ma. avakaṃsena  6 Sī.,cha.Ma. nāmarūpasaṅkhā

---------------------------------------------------------------------------------------------
page225.
Cittasamuṭṭhānaṃ suddhaṭṭhakaṃ, saddapātubhāvakāle ututo ceva cittato ca saddanavakaṃ,
kavaḷiṅkārāhārūpajīvīnaṃ āhārasamuṭṭhānaṃ suddhaṭṭhakanti evaṃ āhārasamuṭṭhānassa,
suddhaṭṭhakassa, utucittasamuṭṭhānānañca dvinnaṃ navakānaṃ vasena chabbīsatividhaṃ,
ekekacitte tikkhattuṃ uppajjamānaṃ vuttakammasamuṭṭhānañca sattatividhanti
channavutividhaṃ rūpaṃ, tayo ca arūpino khandhāti navanavutidhammā yathāsambhavaṃ "viññāṇapaccayā
nāmarūpan"ti veditabbā.
    Tattha siyā:- kathaṃ panetaṃ jānitabbaṃ "paṭisandhināmarūpaṃ viññāṇapaccayā
hotī"ti? suttato yuttito ca. Suttato 1- hi "cittānuparivattino
dhammā"tiādinā 2- nayena bahudhā vedanādīnaṃ viññāṇapaccayatā siddhā. Yuttito pana:-
             "cittajena hi rūpena     idha diṭṭhena sijjhati
             adiṭṭhassāpi rūpassa      viññāṇaṃ paccayo itī"ti.
    Nāmarūpapaccayā saḷāyatananti nāmaṃ vuttameva. Idha pana rūpaṃ niyamato cattāri
mahābhūtāni, cha vatthūni, jīvitindriyanti ekādasavidhaṃ. Saḷāyatanampana cakkhvāyatanaṃ
sotaghānajivhākāyamanāyatanaṃ.
    Tattha siyā:- kathaṃ panetaṃ jānitabbaṃ "nāmarūpaṃ saḷāyatanassa paccayo"ti?
Nāmarūpabhāve bhāvato. Tassa tassa hi nāmassa rūpassa ca bhāve taṃ taṃ āyatanaṃ
hoti, na aññathāti.
    Saḷāyatanapaccayā phassoti:-
             chaḷeva phassā saṅkhepā   cakkhusamphassaādayo
             viññāṇamiva bāttiṃsa      vitthārena bhavanti te.
@Footnote: 1 cha.Ma. sutte  2 abhi.saṅ. 34/62/12

---------------------------------------------------------------------------------------------
page226.
    Phassapaccayā vedanāti:-
             dvārato vedanā vuttā  cakkhusamphassajādikā
             chaḷeva tā pabhedena     idha bāttiṃsa vedanā.
    Vedanāpaccayā taṇhāti:-
             "rūpataṇhādibhedena      cha taṇhā idha dīpitā
             ekekā tividhā tattha    pavattākārato matā.
             Dukkhī sukhaṃ patthayati       sukhī bhiyyopi icchati
             upekkhā pana santattā   sukhamicceva bhāsitā.
             Taṇhāya paccayā tasmā   honti tissopi vedanā
             vedanāpaccayā taṇhā    iti vuttā mahesinā"ti.
    Taṇhāpaccayā upādānanti cattāri upādānāni kāmupādānaṃ diṭṭhupādānaṃ
sīlabbatupādānaṃ attavādupādānaṃ. Upādānapaccayā bhavoti idha kammabhavo adhippeto,
upapattibhavo pana paduddhāravasena vutto. Bhavapaccayā jātīti kammabhavapaccayā jāti
paṭisandhikkhandhānaṃ pātubhavo.
    Tattha siyā:- kathaṃ panetaṃ jānitabbaṃ "bhavo jātiyā paccayo"ti ce?
Bāhirapaccayasamattepi hīnappaṇītatādivisesadassanato. Bāhirānaṃ hi
janakajananīsukkasoṇitāhārādīnaṃ paccayānaṃ samattepi sattānaṃ yamakānampi sataṃ
hīnappaṇītatādiviseso dissati. So ca na ahetuko sabbadāva sabbesañca abhāvato, na
kammabhavato aññahetuko tadabhinibbattakasattānaṃ ajjhattasantāne aññassa kāraṇassa
abhāvatoti kammabhavahetukova. Kammaṃ hi sattānaṃ hīnappaṇītatādivisesassa hetu. Tenāha
bhagavā "kammaṃ satte vibhajati yadidaṃ hīnappaṇītatāyā"ti. 1-  Tasmā jānitabbametaṃ "bhavo
jātiyā paccayo"ti.
@Footnote: 1 Ma.u. 14/289/262

---------------------------------------------------------------------------------------------
page227.
    Jātipaccayā jarāmaraṇantiādīsu yasmā asati jātiyā jarāmaraṇañceva sokādayo ca
dhammā na honti, jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa
bālassa jarāmaraṇādisambandhā vā tena tena dukkhadhammena phuṭṭhassa anabhisambandhā
vā sokādayo ca dhammā honti. Tasmā jātipaccayā jarāmaraṇanti. Samecca
abhisamecca dhammanti ñāṇena samāgantvā catusaccadhammaṃ paṭivijjhitvā.
    Evaṃ dvādasapadikaṃ paccayākārappavattiṃ dassetvā idāni vivaṭṭavasena
avijjādīnaṃ nirodhadassanatthaṃ "avijjānirodhā saṅkhāranirodhoti samecca abhisamecca
dhamman"tiādimāha. Tattha avijjānirodhāti avijjāya anuppādanirodhā puna
appavattinirodhena. Saṅkhāranirodhoti saṅkhārānaṃ anuppādanirodho hoti. Evaṃ
sesapadesupi. Idaṃ dukkhantiādayo pubbe vuttanayā eva. Ime dhammā abhiññeyyāti
ime tebhūmakā dhammā sabhāvalakkhaṇāvabodhavasena sobhanākārena, adhikena ñāṇena vā sabhāvato
jānitabbā. Pariññeyyāti sāmaññalakkhaṇāvabodhavasena, kiccasamāpanavasena ca
byāpitvā 1- jānitabbā. Ime dhammā pahātabbāti ime samudayapakkhikā dhammā
tena tena guṇaṅgena pahātabbā. Bhāvetabbāti vaḍḍhetabbā. Sacchikātabbāti
paccakkhaṃ kātabbā. Duvidhā sacchikiriyā paṭilābhasacchikiriyā ca ārammaṇasacchikiriyā
ca. Channaṃ phassāyatanānanti cakkhvādīnaṃ channaṃ āyatanānaṃ. Samudayañca atthaṅgamañcāti
uppādañca nirodhañca.
    Bhūripaññoti bhūri viyāti bhūri, tāya bhūripaññāya samannāgato bhūripañño.
Mahāpaññotiādīsu mahāpaññādīhi samannāgatoti attho.
    Tatridaṃ mahāpaññādīnaṃ nānattaṃ:- katamā mahāpaññā? mahante atthe
Pariggaṇhātīti mahāpaññā, mahante dhamme. Mahantā niruttiyo. Mahantāni
paṭibhānāni pariggaṇhātīti mahāpaññā, mahante sīlakkhandhe pariggaṇhātīti
@Footnote: 1 Ma. byāpetvā

---------------------------------------------------------------------------------------------
page228.
Mahāpaññā, mahante samādhikkhandhe. Paññākkhandhe. Vimuttikkhandhe.
Vimuttiñāṇadassanakkhandhe pariggaṇhātīti mahāpaññā, mahantāni ṭhānāṭhānāni.
Mahāvihārasamāpattiyo. Mahantāni ariyasaccāni. Mahante satipaṭṭhāne. Sammappadhāne.
Iddhipāde. Mahantāni indriyāni. Balāni. Bojjhaṅgāni. Mahante ariyamagge.
Mahantāni sāmaññaphalāni. Mahāabhiññāyo. Mahantaṃ paramatthaṃ nibbānaṃ pariggaṇhātīti
mahāpaññā.
    Katamā puthupaññā? puthunānākhandhesu ñāṇaṃ pavattatīti puthupaññā. Puthunānādhātūsu.
Puthunānāāyatanesu. Puthunānāpaṭiccasamuppādesu. Puthunānāsuññatamanupalabbhesu.
Puthunānāatthesu. Dhammesu. Niruttīsu. Paṭibhānesu. Puthunānāsīlakkhandhesu.
Puthunānāsamādhipaññāvimuttivimuttiñāṇadassanakkhandhesu. Puthunānāṭhānāṭhānesu.
Puthunānāvihārasamāpattīsu. Puthunānāariyasaccesu. Puthunānāsatipaṭṭhānesu.
Sammappadhānesu. Iddhipādesu. Indriyesu. Balesu. Bojjhaṅgesu.
Puthunānāariyamaggesu. Sāmaññaphalesu. Abhiññāsu. Puthunānājanasādhāraṇe 1- dhamme
samatikkamma paramatthe nibbāne ñāṇaṃ pavattatīti puthupaññā.
    Katamā hāsapaññā? idhekacco hāsabahulo vedabahulo tuṭṭhibahulo pāmujjabahulo
Sīlaṃ paripūreti. Indriyasaṃvaraṃ paripūreti. Bhojane mattaññutaṃ.
Jāgariyānuyogaṃ. Sīlakkhandhaṃ. Samādhikkhandhaṃ. Paññākkhandhaṃ. Vimuttikkhandhaṃ.
Vimuttiñāṇadassanakkhandhaṃ paripūretīti hāsapaññā, hāsabahulo .pe. Pāmujjabahulo
ṭhānāṭhānaṃ paṭivijjhatīti hāsapaññā, hāsabahulo vihārasamāpattiyo paripūretīti
hāsapaññā, hāsabahulo ariyasaccāni paṭivijjhatīti hāsapaññā, satipaṭṭhāne bhāvetīti.
Sammappadhāne. Iddhipāde. Indriyāni. Balāni. Bojjhaṅgāni. 2- Ariyamaggaṃ
bhāvetīti hāsapaññā, hāsabahulo sāmaññaphalāni sacchikarotīti hāsapaññā, abhiññāyo
paṭivijjhatīti
@Footnote: 1 puthujjanasādhāraṇe (khu.paṭi. 31/4/405)  2 cha.Ma. bojjhaṅge

---------------------------------------------------------------------------------------------
page229.
Hāsapaññā, hāsabahulo vedatuṭṭhipāmujjabahulo 1- paramatthaṃ nibbānaṃ sacchikarotīti
hāsapaññā.
    Katamā javanapaññā? yaṃ kiñci rūpaṃ atītānāgatapaccuppannaṃ ajjhattaṃ vā
Bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike
vā, sabbaṃ rūpaṃ aniccato khippaṃ javatīti javanapaññā, dukkhato. Anattato khippaṃ
javatīti javanapaññā, yā kāci vedanā. Yā kāci saññā. Ye keci saṅkhāRā.
Yaṃ kiñci viññāṇaṃ atītānāgatapaccuppannaṃ .pe. Yaṃ dūre santike vā, sabbaṃ
viññāṇaṃ. Aniccato. Dukkhato. Anattato khippaṃ javatīti javanapaññā. Cakkhu .pe.
Jarāmaraṇaṃ atītānāgatapaccuppannaṃ aniccato. Dukkhato. Anattato khippaṃ javatīti
javanapaññā.
    Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā
asārakaṭṭhenāti tulayitvā tīrayitvā vibhāvayitvā vibhūtaṃ katvā rūpanirodhe nibbāne
khippaṃ javatīti javanapaññā. Vedanā. Saññā. SaṅkhāRā. Viññāṇaṃ. Cakkhuṃ .pe.
Jarāmaraṇaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā
asārakaṭṭhenāti tulayitvā .pe. Vibhūtaṃ katvā jarāmaraṇanirodhe nibbāne khippaṃ
javatīti javanapaññā.
    Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ
virāgadhammaṃ nirodhadhammanti tulayitvā .pe. Vibhūtaṃ katvā rūpanirodhe nibbāne
khippaṃ javatīti javanapaññā. Vedanā. Saññā. SaṅkhāRā. Viññāṇaṃ. Cakkhuṃ .pe.
Jarāmaraṇaṃ atītānāgatapaccuppannaṃ aniccaṃ .pe. Nirodhadhammanti tulayitvā .pe.
Vibhūtaṃ katvā jarāmaraṇanirodhe nibbāne khippaṃ javatīti javanapaññā.
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page230.
    Katamā tikkhapaññā? khippaṃ kilese chindatīti tikkhapaññā, uppannaṃ
kāmavitakkaṃ nādhivāseti. Uppannaṃ byāpādavitakkaṃ. Uppannaṃ vihiṃsāvitakkaṃ.
Uppannuppanne pāpake akusale dhamme. Uppannaṃ rāgaṃ. Uppannaṃ dosaṃ. Mohaṃ.
Kodhaṃ. Upanāhaṃ. Makkhaṃ. Palāsaṃ. Issaṃ. Macchariyaṃ. Māyaṃ. Sāṭheyyaṃ. Thambhaṃ. Sārambhaṃ.
Mānaṃ. Atimānaṃ. Madaṃ. Pamādaṃ. Sabbe kilese. Sabbe duccarite. Sabbe abhisaṅkhāre.
Sabbe bhavagāmikamme nādhivāseti pajahati vinodeti byantīkaroti anabhāvaṃ gametīti
tikkhapaññā. Ekamhi āsane cattāro ariyamaggā, cattāri ca sāmaññaphalāni, catasso ca
paṭisambhidāyo, cha ca abhiññāyo adhigatā honti sacchikatā phusitā 1- paññāyāti
tikkhapaññā.
    Katamā nibbedhikapaññā? idhekacco sabbasaṅkhāresu ubbegabahulo hoti
Uttāsabahulo ukkaṇṭhanabahulo aratibahulo anabhiratibahulo bahimukho na ramati
sabbasaṅkhāresu, anibbiddhapubbaṃ apadālitapubbaṃ lobhakkhandhaṃ nibbijjhati
padāletīti nibbedhikapaññā. Anibbiddhapubbaṃ apadālitapubbaṃ dosakkhandhaṃ.
Mohakkhandhaṃ. Kodhaṃ. Upanāhaṃ .pe. Sabbe bhavagāmikamme nibbijjhati padāletīti
nibbedhikapaññā.
    [28] Sa sabbadhammesu visenibhūto, yaṃ kiñci diṭṭhaṃva sutaṃ mutaṃ vāti
so bhūripañño khīṇāsavo yaṃ kiñci diṭṭhaṃ vā sutaṃ vā mutaṃ vā tesu sabbadhammesu
mārasenaṃ vināsetvā ṭhitabhāvena visenibhūto. Tameva dassinti taṃ eva 2- visuddhadassiṃ.
Vivaṭaṃ carantanti taṇhāchadanādivigamena vivaṭaṃ hutvā carantaṃ. Kenīdha lokasmiṃ
vikappayeyyāti kena idha loke taṇhākappena vā diṭṭhikappena vā koci vikappeyya,
tesaṃ vā pahīnattā rāgādinā pubbe vuttenāti.
    Kāmā te paṭhamā senātiādīsu catūsu gāthāsu ayamattho:- yasmā āditova
āgāriyabhūte satte vatthukāmesu kilesakāmā mohayanti, te abhibhuyya anāgāriyabhāvaṃ
@Footnote: 1 cha.Ma. phassitā  2 Sī. taṃ evaṃ

---------------------------------------------------------------------------------------------
page231.
Upagatānaṃ pantesu vā senāsanesu, aññataraññataresu vā adhikusalesu dhammesu
arati uppajjati. Vuttañcetaṃ "pabbajitena kho āvuso abhirati dukkarā"ti. 1- Tato
te parapaṭibaddhajīvikattā khuppipāsā bādheti, tāya bādhitāya 2- pariyesanataṇhā cittaṃ
kilamayati, atha nesaṃ kilantacittānaṃ thīnamiddhaṃ okkamati, tato visesamanadhigacchantānaṃ
durabhisambhavesu araññavanapatthesu senāsanesu viharataṃ utrāsasaññitā bhīru jāyati,
tesaṃ ussaṅkitaparisaṅkitānaṃ dīgharattaṃ vivekarasamanassādayamānānaṃ viharataṃ "na siyā
nu kho esa maggo"ti pariyattiyaṃ 3- vicikicchā uppajjati, taṃ vinodetvā viharataṃ
appamattakena visesādhigamena mānamakkhathambhā jāyanti. Tepi vinodetvā viharataṃ
tato adhikataravisesādhigamaṃ nissāya lābhasakkārasilokā uppajjanti, lābhādimucchitā
dhammapaṭirūpakāni pakāsentā micchāyasaṃ adhigantvā tattha ṭhitā 4- jātiādīhi attānaṃ
ukkaṃsenti, paraṃ vambhenti. Tasmā kāmādīnaṃ paṭhamasenādibhāvo veditabbo.
    Evametaṃ dasavidhaṃ senaṃ uddisitvā yathā 5- sā kaṇhadhammasamannāgatattā
kaṇhassa namucino upakārāya saṃvattati, tasmā  naṃ "tava senā"ti niddisanto
āha "esā namuci te senā, kaṇhassābhippahārinī"ti. Tattha abhippahārinīti
samaṇabrāhmaṇānaṃ ghātinī nippothanī, 6- antarāyakarīti attho. Na naṃ asūro jināti,
jetvā ca labhate sukhanti evaṃ mārasenaṃ 7- asūro kāye ca jīvite ca sāpekkho
puriso na jināti, sūro pana jināti, jetvā ca maggasukhaṃ phalasukhañca adhigacchati.
    Yato catūhi maggehīti 8- yadā catūhi niddosanibbānamagganasaṅkhātehi maggehi.
Mārasenāti mārassa senā vacanakarā kilesā. Paṭisenikarāti paṭipakkhakaRā. Jitā
cāti parājayamāpāditā 9- ca. Parājitā cāti niggahitā ca. Bhaggāti bhinnā.
Vippaluttāti 10- cuṇṇavicuṇṇā. Parammukhāti vimukhabhāvaṃ pāpitā. Visenibhūtoti
nikkileso hutvā ṭhito.
@Footnote: 1 saṃ.sa. 18/331/239  2 cha.Ma. bādhitānaṃ  3 cha.Ma. paṭipattiyaṃ  4 Sī. niviṭṭhā
@5 cha.Ma. yasmā  6 Sī. nipphoṭanī, cha.Ma. nippothinī  7 Sī.,cha.Ma. evaṃ tava senaṃ
@8 cha.Ma. ariyamaggehīti  9 cha.Ma. parājayamānā hanitā  10 Sī.,cha.Ma. vippaluggāti

---------------------------------------------------------------------------------------------
page232.
    Vodānadassīti byavadānadasSī. 1- Tāni chadanānīti etāni taṇhādikilesacchadanāni.
Vivaṭānīti pākaṭikatāni. Viddhaṃsitānīti ṭhitaṭṭhānato apahatāni. Ugghāṭitānīti
uppāṭitāni. Samugghāṭitānīti visesena uppāṭitāni.
    [29] Na kappayantīti gāthāya sambandho attho ca:- kiñci bhiyyo? te hi tādisā
Santo dvinnaṃ kappānaṃ purekkhārānañca kenaci na kappayanti na purekkharonti,
paramatthaṃ accantasuddhiṃ adhigatattā anaccantasuddhiṃyeva 2- akiriyasassatadiṭṭhiṃ
"accantasuddhī"ti na te vadanti. Ādānaganthaṃ gathitaṃ visajjāti catubbidhampi
rūpādīnaṃ ādāyakattā ādānaganthaṃ attano cittasantāne gathitaṃ baddhaṃ 3-
ariyamaggasatthena vissajja chinditvā. Sesaṃ pākaṭameva.
    Accantasuddhinti accantaparamasuddhiṃ. 4- Saṃsārasuddhinti saṃsārato suddhiṃ.
Akiriyadiṭṭhinti karoto na kariyati pāpanti akiriyadiṭṭhiṃ. Sassatavādanti "nicco
dhuvo sassato"ti vacanaṃ. Na vadanti na kathenti.
    Ganthāti nāmakāyaṃ ganthenti cutipaṭisandhivasena vaṭṭasmiṃ ghaṭentīti ganthā.
Abhijjhā ca sā nāmakāyaghaṭanavasena gantho cāti abhijjhākāyagantho. Hitasukhaṃ
byāpādayatīti byāpādo. Byāpādo ca so vuttanayena gantho cāti byāpādo
kāyagantho. Sīlabbataparāmāsoti "ito bahiddhā samaṇabrāhmaṇānaṃ sīlena suddhi vatena
suddhī"ti 5- parato āmāso. Idaṃsaccābhinivesoti sabbaññubhāsitampi paṭikkhipitvā
"sassato loko, idameva saccaṃ, moghamaññan"ti 6- iminā ākārena abhiniveso
idaṃsaccābhiniveso. Attano diṭṭhiyā rāgoti attanābhinivisitvā gahitāya diṭṭhiyā
chandarāgo. Paravādesu āghātoti parassa vacanesu koPo. Appaccayoti atuṭṭhākāro.
Attano sīlaṃ vāti attanā samādinnaṃ gosīlādisīlaṃ vā. Attano diṭṭhīti attanā
@Footnote: 1 cha.Ma. vodātadassinti byavadātadassiṃ  2 Sī. accantasuddhāyeva  3 Sī. gaṭhitagaṇṭhaṃ
@4 cha.Ma. accantaṃ paramatthaṃ suddhiṃ
@5 abhi.saṅ. 34/1264/290  6 abhi.saṅ. 34/1144/267

---------------------------------------------------------------------------------------------
page233.
Gahitā parāmaṭṭhā diṭṭhi. Tehi ganthehīti etehi vuttehi nāmakāyaghaṭanehi. Rūpaṃ
ādiyantīti catusamuṭṭhānikaṃ rūpārammaṇaṃ ādiyanti gaṇhanti. Upādiyantīti
upagantvā gaṇhanti taṇhāgahaṇena. Parāmasanti diṭṭhiggahaṇena. Abhinivisanti
mānaggahaṇena. Vaṭṭanti tebhūmakavaṭṭaṃ. Gantheti bandhane.
    Vossajjitvā vāti sammā vissajjitvā vā. Gathiteti bandhane. Ganthiteti
bandhanena bandhite. 1- Vibandheti visesena bandhe. Ābandheti anekavidhena
bandhe. Palibuddheti amuñcite. Bandhane phoṭyitvāti taṇhāmānadiṭṭhibandhanāni
pappoṭayitvā. Visajjāti cajitvā.
    Ime pana cattāro ganthe kilesapaṭipāṭiyāpi āharituṃ vaṭṭati, maggapaṭipāṭiyāpi.
Kilesapaṭipāṭiyā abhijjhākāyagantho arahattamaggena pahīyati, byāpādo kāyagantho
anāgāmimaggena, sīlabbataparāmāso kāyagantho idaṃsaccābhiniveso kāyagantho
sotāpattimaggena. Maggapaṭipāṭiyā sīlabbataparāmāso kāyagantho idaṃsaccābhiniveso
kāyagantho sotāpattimaggena, byāpādo kāyagantho anāgāmimaggena, abhijjhākāyagantho
arahattamaggenāti. Ete cattāro ganthā yassa saṃvijjanti, taṃ cutipaṭisandhivasena
vaṭṭasmiṃ ganthenti ghaṭentīti ganthā. Te catuppabhedā abhijjhāyanti etāya, sayaṃ vā
abhijjhāyati, abhijjhāyanamattameva vā esāti abhijjhā. Lobhoyeva nāmakāyaṃ gantheti
cutipaṭisandhivasena vaṭṭasmiṃ ghaṭetīti kāyagantho. Byāpajjati tena cittaṃ pūtibhāvaṃ
gacchati, byāpādayati vā vinayācārarūpasampattihitasukhādīnīti byāpādo. "ito
bahiddhā samaṇabrāhmaṇānaṃ sīlena suddhi vatena suddhī"ti parāmasanaṃ sīlabbataparāmāso,
sabbaññubhāsitampi paṭikkhipitvā "sassato loko, idameva saccaṃ, moghamaññan"tiādinā
ākārena abhinivisatīti idaṃsaccābhiniveso. Yathā vayhaṃ vātiādiṃ vayhādivisaṅkharaṇaṃ
ganthānaṃ viyogakaraṇe upamaṃ dassento āha.
@Footnote: 1 cha.Ma. ganthanena ganthite

---------------------------------------------------------------------------------------------
page234.
    Na janentīti na uppādenti. Na sañjanentīti na nibbattenti.
Nābhinibbattentīti upasaggavasena padaṃ vaḍḍhitaṃ. Na sañjanentīti uppādakkhaṇaṃ.
Na nibbattenti nābhinibbattentīti pavattikkhaṇaṃ sandhāya vuttaṃ.
    [30] 1- Catunnaṃ kilesasīmānaṃ atītattā sīmātīto, 1- bāhitapāpattā ca
brāhmaṇo, itthambhūtassa ca tassa natthi, paracittapubbenivāsañāṇehi ñatvā vā
maṃsadibbacakkhūhi disvā vā kiñci samuggahītaṃ, abhiniviṭṭhanti vuttaṃ hoti. So
ca kāmarāgābhāvato na rāgarāgī rūpārūparāgābhāvato na virāgaratto, yato evaṃvidhassa tassa
"idaṃ paraman"ti kiñci idha uggahitaṃ natthīti arahattanikūṭena desanaṃ niṭṭhāpesi.
    Catasso sīmāyoti cattāro paricchedā. Diṭṭhānusayoti diṭṭhi ca sā
appahīnaṭṭhena anusayo cāti diṭṭhānusayo. Vicikicchānusayādīsupi eseva nayo.
Kenaṭṭhena anusayo 2-? anusayanaṭṭhena. Ko esa anusayanaṭṭho nāmāti? appahīnaṭṭho. Ete
Hi appahīnaṭṭhena tassa tassa santāne anusenti nāma, tasmā "anusayā"ti
vuccanti. Anusentīti anurūpaṃ kāraṇaṃ labhitvā uppajjantīti attho. Athāpi
siyā:- anusayanaṭṭho nāma appahīnākāro, appahīnākāro ca "uppajjatī"ti vattuṃ
na yujjati, tasmā na anusayā uppajjantīti. Tatridaṃ paṭivacanaṃ:- appahīnākāro
anusayo, anusayoti pana appahīnaṭṭhena thāmagatakilesā vuccanti. Yo 3- cittasampayutto
sārammaṇo sappaccayaṭṭhena sahetuko ekantākusalo atītopi hoti anāgatopi
paccuppannopi, tasmā "uppajjatī"ti vattuṃ yujjati.
    Tatridaṃ pamāṇaṃ:- paṭisambhidāyaṃ tāva abhisamayakathāya 4- "paccuppanne kilese
pajahatī"ti pucchitvā anusayānaṃ paccuppannabhāvassa atthitāya "thāmagato anusayaṃ
@Footnote: 1-1 cha.Ma. sīmātigoti gāthā ekapuggalādhiṭṭhānāya desanāya vuttā. pubbasadiso eva
@panassā sambandho, so evaṃ atthavaṇṇanāya saddhiṃ veditabbo:- kiñca bhiyyo? so
@īdiso bhūripañño catunnaṃ kilesasamānaṃ atītattā sīmātigo  2 cha.Ma. anusayā
@3 cha.Ma. so  4 khu.paṭi. 31/21/428

---------------------------------------------------------------------------------------------
page235.
Pajahatī"ti vuttaṃ. Dhammasaṅgaṇiyaṃ mohassa padabhājane 1- "avijjānusayo
avijjāpariyuṭṭhānaṃ, avijjālaṅgī moho akusalamūlaṃ, ayaṃ tasmiṃ samaye moho hotī"ti
akusalacittena saddhiṃ mohassa 2- uppannabhāvo vutto. Kathāvatthusmiṃ "anusayā
abyākatā anusayā ahetukā anusayā cittavippayuttā"ti 3- sabbe vādā paṭisedhitā.
Anusayayamake sattannaṃ mahāvārānaṃ aññatarasmiṃ uppajjanavāre 4- "yassa kāmarāgānusayo
uppajjati tassa paṭighānusayo uppajjatī"tiādi vuttaṃ. Tasmā "anusentīti
anurūpaṃ kāraṇaṃ labhitvā uppajjantī"ti yaṃ vuttaṃ, taṃ iminā tantippamāṇena
suvuttanti veditabbaṃ. Yampi "cittasampayutto sārammaṇo"tiādi vuttaṃ, tampi
suvuttameva. Anusayo hi nāmesa parinipphanno cittasampayutto akusaladhammoti
niṭṭhamettha gantabbaṃ.    tattha diṭṭhānusayo catūsu diṭṭhisampayuttesu,
vicikicchānusayo vicikicchāsahagate, avijjānusayo dvādasasu akusalacittesu
sahajātavasena ārammaṇavasena ca, tayopi avasesatebhūmakadhammesu ārammaṇavasena
diṭṭhivicikicchāmohā. Kāmarāgānusayo cettha lobhasahagatacittesu sahajātavasena ārammaṇavasena
ca manāpesu avasesakāmāvacaradhammesu ārammaṇavaseneva uppajjamāno lobho. Paṭighānusayo
domanassasahagatacittesu sahajātavasena ārammaṇavasena ca amanāpesu avasesakāmāvacaradhammesu
ārammaṇavaseneva uppajjamāno doso. Mānānusayo diṭṭhivippayuttalobhasahagatacittesu
sahajātavasena ārammaṇavasena ca dukkhavedanāvajjesu avasesakāmāvacaradhammesu
rūpārūpāvacaradhammesu ca ārammaṇavaseneva uppajjamāno māno. Bhavarāgānusayo catūsu
diṭṭhivippayuttesu uppajjamānopi sahajātavasena vutto, ārammaṇavaseneva pana
rūpārūpāvacaradhammesu uppajjamāno lobho vutto.
    Tattha diṭṭhānusayoti dvāsaṭṭhividhā diṭṭhi. Vicikicchānusayoti aṭṭhavatthukā
vicikicchā. Tadekaṭṭhā ca kilesāti sahajekaṭṭhavasena diṭṭhiyā vicikicchāya,
@Footnote: 1 abhi.saṅ. 34/390/109  2 cha.Ma. avijjānusayassa
@3 abhi.ka. 37/305-309/369-371  4 abhi.Yu. 38/330/543

---------------------------------------------------------------------------------------------
page236.
Sahajekaṭṭhavasena ekato ṭhitā. Mānānusayoti navavidhamāno. Paracittañāṇena 1- vā
ñatvāti paresaṃ cittavārajānanapaññāya 2- jānitvā, cetopariyañāṇena jānitvāti
vuttaṃ hoti. Pubbenivāsānussatiñāṇena vāti atīte nivuṭṭhakkhandhānussaraṇañāṇena
jānitvā. Maṃsacakkhunā vāti pakaticakkhunā. Dibbacakkhunā vāti dibbasadisena
dibbavihārasannissitena vā dibbena cakkhunā passitvā. Rāgarattāti rāgena rañjitā.
Ye pañcasu kāmaguṇesūti ye pañcasu rūpādivatthukāmakoṭṭhāsesu. Virāgarattāti
virāgasaṅkhātāsu rūpārūpasamāpattīsu atirattā allīnā. Yato kāmarāgo cāti yadā
kāmarāgo 3- ca. Rūpārūpabhavesupi 4- eseva nayo.
                  Saddhammapajjotikāya mahāniddesaṭṭhakathāya
                   suddhaṭṭhakasuttaniddesavaṇṇanā niṭṭhitā.
                              Catutthaṃ.
                      ---------------------
@Footnote: 1 cha.Ma. paramatthañāṇena  2 cha.Ma. cittācāra...  3 cha.Ma. kāmabhave rāgo
@4 cha.Ma. rūpārūparāgesupi

---------------------------------------------------------------------------------------------
page237.
                     5. Paramaṭṭhakasuttaniddesavaṇṇanā
    [31] Pañcame paramaṭṭhakasutte paramanti diṭṭhīsu paribbasānoti idaṃ paramanti
gahetvā sakāya sakāya diṭṭhiyā vasamāno. Yaduttariṃ kuruteti yaṃ attano satthārādiṃ
seṭṭhaṃ karoti. Hīnāti aññe tato sabbamāhāti taṃ attano satthārādiṃ ṭhapetvā
tato aññe sabbe "hīnā ime"ti āha. Tasmā vivādāni avītivattoti tena
kāraṇena tāni diṭṭhikalahāni 1- avītivattova hoti.
    Vasantīti paṭhamuppannadiṭṭhivasena vasanti. Pavasantīti pavisitvā vasanti.
Āvasantīti visesena vasanti. Parivasantīti sabbabhāgena vasanti. Taṃ upamāya sādhento
"yathā āgārikā vā"tiādimāha. Āgārikā vāti gharasāmikā. Gharesu vasantīti attano
gharesu āsaṅkavirahitā hutvā nivasanti. Sāpattikā vāti āpattibahulā. Sakilesāti 2-
rāgādikilesabahulā. Uttariṃ karotīti atirekaṃ karoti. Ayaṃ satthā sabbaññūti ayaṃ
amhākaṃ satthā sabbaṃ jānāti.
    Sabbe parappavāde khipatīti sabbāparaladdhiyo chaḍḍeti. Ukkhipatīti nīharati.
Parikkhipatīti parammukhe karoti. Diṭṭhimedhagānīti diṭṭhivihesakāni.
    [32] Dutiyagāthāyattho:- evaṃ avītivattova yaṃ diṭṭhe sute sīlavate muteti
etesu catūsu vatthūsu uppannadiṭṭhisaṅkhāte attani pubbe vuttappakāraṃ ānisaṃsaṃ
passati, tadeva so tattha sakāya diṭṭhiyā ānisaṃsaṃ "idaṃ seṭṭhan"ti abhinivisitvā
aññaṃ sabbaṃ parasatthārādikaṃ nihīnato passati.
    Dve ānisaṃse passatīti dve guṇe oloketi. Diṭṭhadhammikañcāti diṭṭhe
paccakkhe attabhāve vipaccanakaguṇaṃ. 3- Samparāyikañcāti paraloke paṭilabhitabbaguṇañca.
Yaṃdiṭṭhiko satthāti yaṃladdhiko titthāyatanasāmiko. Alaṃ nāgattāya vāti nāgabhāvāya 4-
@Footnote: 1 cha.Ma. so diṭṭhikalahe  2 cha.Ma. sakilesā vāti  3 cha.Ma. vipaccanakaraṇaṃ
@4 cha.Ma. nāgarājabhāvāya

---------------------------------------------------------------------------------------------
page238.
Vā pariyattaṃ. Supaṇṇattādīsupi eseva nayo. Devattāya vāti sammutidevādibhāvāya.
Āyatiṃ phalapāṭikaṅkhī hotīti anāgate vipākaphalaṃ patthayāno hoti. Diṭṭhasuddhiyāpi
dve ānisaṃse passatīti cakkhuviññāṇena diṭṭharūpāyatanassa vasena suddhiyā hetuttāpi
attano gahitaggahaṇena dve guṇe oloketi. Sutasuddhiyādīsupi eseva nayo.
    [33] Tatiyagāthāyattho:- evaṃ passato passa 1- yaṃ attano satthārādiṃ
nissito aññaṃ parasatthārādiṃ hīnaṃ passati, taṃ pana dassanaṃ ganthameva kusalā
vadanti, bandhananti vuttaṃ hoti. Yasmā etadeva, tasmā hi diṭṭhaṃva sutaṃ mutaṃ
vā, sīlabbataṃ bhikkhu na nissayeyya, nābhiniviseyyāti 2- vuttaṃ hoti.
    Kusalāti khandhādijānane chekā. Khandhakusalāti rūpādīsu pañcasu khandhesu kusalā.
Dhātuāyatanapaṭiccasamuppādasatipaṭṭhānasammappadhānaiddhipādaindriyabalabojjhaṅgamagga-
phalanibbānesupi eseva nayo. Tattha maggakusalāti catūsu maggesu. Phalakusalāti catūsu
phalesu. Nibbānakusalāti duvidhe nibbāne chekā. Te kusalāti te etesu
vuttappakāresu chekā. Evaṃ vadantīti evaṃ kathenti. Gantho esoti passato ca attano
satthārādinissitañca  aññaṃ parasatthārādiṃ hīnato dassanañca gantho bandhano esoti
vadanti. Lambanaṃ 3- etanti etaṃ vuttappakāraṃ nāgadante laggitaṃ viya adholambanaṃ.
Bandhanaṃ etanti nicchindituṃ dukkhaṭṭhena saṅkhalikādibandhanaṃ viya etaṃ bandhanaṃ.
Palibodho esoti saṃsārato nikkhamituṃ appadānaṭṭhena eso palibodho.
    [34] Catutthagāthāyattho:- na kevalaṃ diṭṭhasutādiṃ 4- na nissayeyya, api
ca kho pana asañjātaṃ uparūpari diṭṭhimpi lokasmiṃ na kappayeyya, na janeyyāti
vuttaṃ hoti. Kīdisaṃ? ñāṇena vā sīlabbatena vāpi, samāpattiñāṇādinā ñāṇena
vā sīlabbatena vā yaṃ kappayissati, 5- etaṃ diṭṭhiṃ na kappayeyya. 6- Na kevalañca
@Footnote: 1 Sī. evaṃ passantopi, cha.Ma. ca  2 cha.Ma. nābhiniveseyyāti  3 Sī.,cha.Ma. lagganaṃ
@4 cha.Ma. diṭṭhasutādīsu  5 cha.Ma. yā kappiyati  6 cha.Ma. kappeyya

---------------------------------------------------------------------------------------------
page239.
Diṭṭhiṃ na kappayeyya, api ca kho pana mānenapi jātiādīhi vatthūhi samoti
vā attānaṃ anūpaneyya, hīno na maññetha visesi vāpīti.
    Aṭṭhasamāpattiñāṇena vāti paṭhamajjhānādīnaṃ aṭṭhannaṃ samāpattīnaṃ sampayuttapaññāya
vā. Pañcābhiññāñāṇena vāti lokiyānaṃ pañcannaṃ abhiññānaṃ sampayuttapaññāya vā.
Micchāñāṇena vāti viparītasabhāvena pavattāya paññāya amutte muttammayāti 1-
evaṃ uppannena micchāñāṇena vā.
    [35] Pañcamagāthāyattho:- evaṃ hi diṭṭhiṃ akappento amaññamāno ca
attaṃ pahāya anupādiyāno yaṃ pubbe gahitaṃ, taṃ pahāya paraṃ aggaṇhanto tasmimpi
vuttappakāre ñāṇepi duvidhaṃ nissayaṃ no karoti, akaronto ca sa ve viyattesu
nānādiṭṭhivasena bhinnesu sattesu na vaggasārī chandādivasena agacchanadhammo hutvā
dvāsaṭṭhiyā diṭṭhīsu kiñci diṭṭhiṃ na pacceti, na paccāgacchatīti vuttaṃ hoti.
    Catūhi upādānehīti kāmupādānādīhi catūhi bhusaṃ gahaṇehi. Sa ve vavatthitesūti 2-
so puggalo nicchitesu. Bhinnesūti dvidhā bhinnesu.
    [36] Idāni yo so imāya gāthāya vutto khīṇāsavo, tassa vaṇṇabhaṇanatthaṃ
"yassūbhayante"tiādikā tisso gāthāyo āha. Tesu 3- paṭhamagāthāya yassūbhayanteti
pubbe vuttaphassādibhede. Paṇidhīti taṇhā. Bhavābhavāyāti punappunaṃ bhavāya. Idha
vā huraṃ vāti sakattabhāvādibhede idha vā parattabhāvādibhede parattha vā.
    Phasso eko antoti cakkhusamphassādiko eko koṭṭhāso. Phassasamudayoti
vatthārammaṇo. Yato samudeti uppajjati, so samudayo. Dutiyo antoti dutiyo
koṭṭhāso. Atītanti ati itaṃ atītaṃ, atikkantanti vuttaṃ hoti. Anāgatanti na
@Footnote: 1 cha.Ma. muttaṃ passāti  2 cha.Ma. viyattesūti  3 cha.Ma. tattha

---------------------------------------------------------------------------------------------
page240.
Āgataṃ anāgataṃ, anuppannanti vuttaṃ hoti. Sukhavedanādayo visabhāgavasena. Nāmarūpadukaṃ
namanaruppanavasena. Ajjhattikādayo ajjhattabāhiravasena. Sakkāyādayo khandhapañcakānaṃ
pavattisamudayavasena vuttāti veditabbā.
    Sakattabhāvoti attano attabhāvo. Parattabhāvoti parassa attabhāvo.
    [37] Dutiyagāthāya diṭṭhe vāti diṭṭhasuddhiyā vā. Esa nayo sutādīsu.
Saññāti saññāsamuṭṭhāpikā diṭṭhi.
    Aparāmasantanti taṇhāmānadiṭṭhīhi na parāmasantaṃ. Anabhinivisantanti 1- teheva
anabhinivisantaṃ.
    "vinibandho"ti vāti 2- mānena vinibandhoti vā. "parāmaṭṭho"ti vāti parato
niccasukhasubhādīhi parāmaṭṭhoti vā. Vikkhepagatoti uddhaccavasena. Aniṭṭhaṅgatoti
vicikicchāvasena. Thāmagatoti anusayavasena. Gatiyāti gantabbavasena.
    [38] Tatiyagāthāya dhammāpi tesaṃ na paṭicchitā seti dvāsaṭṭhidiṭṭhigatadhammāpi
tesaṃ "idameva saccaṃ, moghamaññan"ti 3- evaṃ na paṭicchitā. Pāraṅgato na pacceti
tādīti nibbānapāraṅgato tena tena maggena pahīne kilese puna nāgacchati  pañcahi
ca ākārehi tādi hotīti. Sesaṃ pākaṭameva.
    Vīsativatthukā sakkāyadiṭṭhīti "rūpaṃ attato samanupassatī"tiādinā 4-
nayena ekekasmiṃ khandhe catūhi catūhi ākārehi pañcakkhandhe patiṭṭhaṃ katvā
pavattā vijjamāne kāye diṭṭhi. Dasavatthukā micchādiṭṭhīti "natthi
dinnan"tiādinayappavattā 5- diṭṭhi. Antagagāhikā diṭṭhīti "sassato loko
idameva saccaṃ, moghamaññan"tiādinayappavattā 6- ekekaṃ antaṃ atthīti gahetvā
pavattā diṭṭhi. Yā evarūpā diṭṭhīti
@Footnote: 1 cha.Ma. anabhinivesantanti. evamuparipi  2 cha.Ma. vinibaddhoti vā
@3 khu.u. 25/56/194  4 khu.paṭi. 31/131/148  5 abhi.saṅ. 34/1221/279
@6 Ma.u. 14/27/22

---------------------------------------------------------------------------------------------
page241.
Idāni vuccamānānaṃ ekūnavīsapadānaṃ sādhāraṇaṃ mūlapadaṃ. Yā diṭṭhi, tadeva
diṭṭhigataṃ, yā diṭṭhi, tadeva diṭṭhiggahaṇanti sabbopi 1- sambandho kātabbo. Yā
ayāthāvadassanaṭṭhena diṭṭhi, tadeva diṭṭhīsu gataṃ dassanaṃ dvāsaṭṭhidiṭṭhiyā
antogatattāti diṭṭhigataṃ. Heṭṭhāpissa attho vuttoyeva.
    Dvinnaṃ antānaṃ ekantagatattātipi diṭṭhigataṃ. Tattha sassatoti nicco. Lokoti
attā. Idha sarīraṃyeva nassati, attā pana idha parattha ca soyevāti maññanti. So hi
sāmaññeva āloketīti katvā lokoti maññati. Asassatoti anicco. Attā sarīreneva
saha nassatīti maññanti. Antavāti paritte kasiṇe jhānaṃ uppādetvā taṃ
parittakasiṇārammaṇacetanaṃ sapariyanto "attā"ti maññanti. Anantavāti na
antavā appamāṇe kasiṇe jhānaṃ uppādetvā taṃ appamāṇakasiṇārammaṇacetanaṃ
apariyanto "attā"ti maññanti. Taṃ jīvaṃ taṃ sarīranti jīvo ca sarīrañca
taṃyeva. Jīvoti attā, liṅgavipallāsena napuṃsakavacanaṃ kataṃ. Sarīranti
rāsaṭṭhena khandhapañcakaṃ. Aññaṃ jīvaṃ aññaṃ sarīranti añño jīvo aññaṃ khandhapañcakaṃ.
Hoti tathāgato parammaraṇāti khandhā idheva vinassanti, satto maraṇato paraṃ
hoti vijjati na nassati, tathāgatoti cetaṃ sattādhivacanaṃ bhavati. 2- Keci pana
"tathāgatoti arahā"ti vadanti. Ime na hotīti pakkhe dosaṃ disvā evaṃ gaṇhanti.
Na hoti tathāgato parammaraṇāti khandhāpi idheva nassanti, tathāgato ca maraṇato
paraṃ na hoti ucchijjati. Ime hotīti pakkhe dosaṃ disvā evaṃ gaṇhanti. Hoti
ca na ca hotīti ime ekekapakkhapariggahe dosaṃ disvā ubhayapakkhaṃ gaṇhanti.
Neva hoti na na hotīti ime ubhayapakkhapariggahe ubhayadosāpattiṃ disvā "hoti
ca na hotī"ti ca "neva hoti na na hotī"ti ca amarāvikkhepapakkhaṃ gaṇhanti.
    Ayampanettha aṭṭhakathānayo 3-:- "sassato loko"ti vātiādīhi dasahākārehi
diṭṭhippabhedova vutto. Tattha sassato lokoti ca khandhapañcakaṃ lokoti gahetvā
@Footnote: 1 Sī.,cha.Ma. sabbesaṃ  2 cha.Ma. sattādhivacananti  3 paṭisaṃ.A. 2/6

---------------------------------------------------------------------------------------------
page242.
"ayaṃ loko nicco dhuvo sabbakāliko"ti gaṇhantassa sassatanti gahaṇākārappavattā
diṭṭhi. Asassatoti tameva lokaṃ "ucchijjati vinassatī"ti gaṇhantassa ucchedaggahaṇā-
kārappavattā diṭṭhi. Antavāti parittakasiṇalābhino suppamatte vā sarāvamatte
vā kasiṇe samāpannassa antosamāpattiyaṃ vattitarūpārūpadhamme "loko"ti ca
kasiṇaparicchedantena "antavā"ti ca gaṇhantassa "antavā loko"ti gahaṇākārappavattā
diṭṭhi. Sā sassatadiṭṭhipi hoti ucchedadiṭṭhipi. Vipulakasiṇalābhino pana tasmiṃ kasiṇe
samāpannassa antosamāpattiyaṃ vattitarūpārūpadhamme "loko"ti ca kasiṇaparicchedantena
ca "ananto"ti gaṇhantassa "anantavā loko"ti gahaṇākārappavattā diṭṭhi. Sā
sassatadiṭṭhipi hoti ucchedadiṭṭhipi. Taṃ jīvaṃ taṃ sarīranti "bhedanadhammassa
sarīrasseva jīvan"ti gahitattā "sarīre ucchijjamāne jīvampi ucchijjatī"ti
ucchedaggahaṇākārappavattā diṭṭhi. Dutiyapadena sarīrato aññassa jīvassa gahitattā
"sarīre ca ucchijjamānepi jīvaṃ na ucchijjatī"ti sassataggahaṇākārappavattā diṭṭhi.
Hoti tathāgatotiādīsu "satto tathāgato nāma, so parammaraṇā hotī"ti gaṇhato  paṭhamā
sassatadiṭṭhi. "na hotī"ti gaṇhato dutiyā ucchedadiṭṭhi. "hoti ca na ca hotī"ti
gaṇhato tatiyā ekaccasassatadiṭṭhi. "neva hoti na na hotī"ti gaṇhato catutthā
amarāvikkhepadiṭṭhīti vuttappakārā dasavidhā diṭṭhi. Yathāyogaṃ bhavadiṭṭhi ca vibhavadiṭṭhi
cāti dvidhā hoti. Tāsu ekāpi tesaṃ khīṇāsavānaṃ na paṭicchitāti attho.
    Ye kilesāti ye kilesā sotāpattimaggena pahīnā, te kilese. Na punetīti
na puna eti. Na paccetīti puna nibbattetvā na paṭieti, na paccāgacchatīti
paccabhave nāgacchati. Pañcahākārehi tādīti pañcahi kāraṇehi koṭṭhāsehi vā
sadiso. Iṭṭhāniṭṭhe tādīti iṭṭhārammaṇe ca aniṭṭhārammaṇe ca anunayapaṭighaṃ
muñcitvā ṭhitattā dvīsu sadiso. Cattāvīti kilese cajitavā. Tiṇṇāvīti saṃsāraṃ
atikkamitavā. Muttāvīti rāgādito muttavā. Taṃniddesā tādīti tena tena
sīlasaddhādinā niddisitvā niddisitvā kathetabbato sadiso.

---------------------------------------------------------------------------------------------
page243.
    Taṃ pañcavidhaṃ vitthāretvā kathetukāmo "kathaṃ arahā iṭṭhāniṭṭhe tādī"tiādimāha.
Tattha lābhepīti catunnaṃ paccayānaṃ lābhepi. Alābhepīti tesaṃ alābhepi. Yasepīti
parivārepi. Ayasepīti parivāravipattiyāpi. Pasaṃsāyapīti vaṇṇabhaṇanāyapi. Nindāyapīti
garahāyapi. Sukhepīti kāyikasukhepi. Dukkhepīti kāyikadukkhepi. Ekaṃ ce bāhaṃ
gandhena limpeyyunti sace ekaṃ bāhaṃ catujātiyagandhena lepaṃ uparūpari dadeyyuṃ.
Vāsiyā taccheyyunti yadi ekaṃ bāhaṃ vaḍḍhakī vāsiyā tacchetvā tacchetvā tanuṃ
kareyyuṃ. Amusmiṃ natthi rāgoti amusmiṃ gandhalepane sineho natthi na saṃvijjati.
Amusmiṃ natthi paṭighanti amusmiṃ vāsiyā tacchane paṭihananasaṅkhātaṃ paṭighaṃ kopaṃ natthi
na saṃvijjati. Anunayapaṭighavippahīnoti sinehañca kopañca pajahitvā ṭhito.
Ugghātinigghātivītivattoti anunayavasena anuggahañca paṭighavasena niggahañca
atikkamitvā ṭhito. Anurodhavirodhasamatikkantoti anunayañca paṭighañca sammā atikkanto.
    Sīle satīti sīle saṃvijjamāne. Sīlavāti sīlasampanno. Tena niddesaṃ kathanaṃ
labhatīti tādī. Saddhāya sati saddhoti evamādīsupi eseva nayo.
                  Saddhammapajjotikāya mahāniddesaṭṭhakathāya
                   paramaṭṭhakasuttaniddesavaṇṇanā niṭṭhitā.
                              Pañcamaṃ.
                       -------------------

---------------------------------------------------------------------------------------------
page244.
                       6. Jarāsuttaniddesavaṇṇanā
    [39] Chaṭṭhe jarāsutte appaṃ vata jīvitaṃ idanti idaṃ vata manussānaṃ jīvitaṃ
appakaṃ parittaṃ ṭhitiparittatāya sarasaparittatāyāti guhaṭṭhakasuttepi vuttanayametaṃ.
Oraṃ vassasatāpi miyyatīti vassasatā oraṃ kalalādikālepi miyyati. Aticcāti vassasataṃ
atikkamitvā. Jarasāpi miyyatīti jarāyapi miyyati. Ito paraṃ guhaṭṭhakasuttavaṇṇanāya
vuttanayeneva gahetabbaṃ.
    Appanti mandaṃ. Gamanīyo samparāyoti paraloko gantabbo. Kalalakālepīti ettha
kalalaṃ 1- nāma paṭisandhikkhaṇe tīhi jātiuṇṇaṃsūhi katasuttagge ṭhitatelabinduppamāṇaṃ
acchaṃ vippasannaṃ kalalaṃ hoti. Yaṃ sandhāya vuttaṃ:-
            "tilatelassa yathā bindu    sappimaṇḍo anāvilo
            evaṃ vaṇṇappaṭibhāgaṃ       kalalanti pavuccatī"ti. 2-
    Tasmiṃ kalalakālepi. Cavatīti jīvitā 3- galati. Maratīti jīvitaviyogaṃ āpajjati.
Antaradhāyatīti adassanaṃ pāpuṇāti. Vippalujjatīti chijjati. "aṇḍajayoniyā cavati.
Jalābujayoniyā marati. Saṃsedajayoniyā antaradhāyati. Upapātikayoniyā 4- vippalujjatī"ti
evameke vaṇṇayanti. Abbudakālepīti abbudaṃ nāma kalalato sattāhaccayena
maṃsadhovanaudakavaṇṇaṃ hoti, kalalanti nāmaṃ antaradhāyati. Vuttampi cetaṃ:-
            "sattāhaṃ kalalaṃ hoti      paripakkaṃ samūhataṃ
            vivaṭṭamānaṃ taṃ bhāvaṃ       abbudaṃ nāma jāyatī"ti. 5-
    Tasmiṃ abbudakālepi. Pesikālepīti tasmāpi abbudā sattāhaccayena
vilīnatipusadisā pesi nāma sañjāyati. Sā maricaphāṇitena dīpetabbā. Gāmadārakā 6-
@Footnote: 1 cha.Ma. kalalakālaṃ  2 cha.Ma. kalalaṃ sampavuccatīti, saṃ.A. 1/284, abhi.a, 2/24
@3 Sī.,cha.Ma. jīvitaṃ  4 cha.Ma. opapātika...  5 saṃ.A. 2/285  6 cha.Ma. gāmadārikā

---------------------------------------------------------------------------------------------
page245.
Hi supakkāni maricāni gahetvā sāṭakante bhaṇḍikaṃ katvā pīḷetvā maṇḍaṃ
ādāya kapāle pakkhipitvā ātape ṭhapenti, taṃ sukkhamānaṃ sabbabhāgehi muccati.
Evarūpā pesi hoti, abbudanti nāmaṃ antaradhāyati. Vuttampi cetaṃ:-
            "sattāhaṃ abbudaṃ hoti     paripakkaṃ samūhataṃ
            vivaṭṭamānaṃ taṃ bhāvaṃ       pesi ca nāma jāyatī"ti. 1-
    Tasmiṃ pesikālepi. Ghanakālepīti tatopi pesito sattāhaccayena kukkuṭaṇḍasaṇṭhāno
ghano nāma maṃsapiṇḍo nibbattati, pesīti nāmaṃ antaradhāyati. Vuttampi cetaṃ:-
            "sattāhaṃ pesi bhavati      paripakkaṃ samūhataṃ
            vivaṭṭamānaṃ taṃ bhāvaṃ       ghano ca nāma jāyati. 2-
            Yathā kukkuṭiyā aṇḍaṃ      samantā parimaṇḍalaṃ
            evaṃ ghanassa saṇṭhānaṃ      nibbattaṃ kammapaccayā"ti. 3-
    Tasmiṃ ghanakālepi. Pañcasākhakālepīti 4- pañcame sattāhe dvinnaṃ dvinnaṃ
hatthapādānaṃ sīsassa catthāya pañca pīḷakā jāyanti, yaṃ sandhāya vuttaṃ "pañcime
bhikkhave sattāhe pañca pīḷakā saṇṭhahanti kammato"ti. 3- Tasmiṃ sākhakālepi. Tato
paraṃ chaṭṭhasattamādīni sattāhāni atikkamma desanaṃ saṅkhipitvā dvācattālīsasattāhe
pariṇatakāle kesalomanakhādīnaṃ uppattikālañca. Tassa ca nābhito uṭṭhito nāḷo
mātu udarapaṭalena ekābaddho hoti, so uppaladaṇḍako viya chiddo, tena āhāraraso
saṃsaritvā āhārasamuṭṭhānaṃ rūpaṃ samuṭṭhāpeti. Evaṃ so dasa māse yāpeti, taṃ sabbaṃ
avatvā "sūtighare"ti āha, yaṃ sandhāya vuttaṃ:-
         "kesā lomā nakhāpi ca "5-
@Footnote: 1 saṃ.A. 1/285  2 cha.Ma. ghanoti nāma jāyati  3 saṃ.A. 1/285
@4 Sī.,cha.Ma. pasākhakālepīti  5 cha.Ma. nakhāni ca

---------------------------------------------------------------------------------------------
page246.
            "yañcassa bhuñjatī mātā    annaṃ pānañca bhojanaṃ
            tena so tattha yāpeti    mātukucchigato naro"ti. 1-
    Tattha sūtighareti sūtikaghare, vijāyanaghareti attho. "sūtikāghare"ti vā pāṭho,
sūtikāyāti padacchedo. Aḍḍhamāsikopīti vijātadivasato 2- paṭṭhāya aḍḍhamāso etassa
atthīti aḍḍhamāsiko. Dvemāsikādīsupi eseva nayo. Jātadivasato paṭṭhāya ekaṃ
saṃvaccharaṃ etassa atthīti saṃvacchariko. Upari dvevassikādīsupi eseva nayo.
    Yadā jiṇṇo hotīti yasmiṃ kāle jarājiṇṇo bhavati jajjarībhūto. Vuḍḍhoti
vayovuḍḍho. Mahallakoti jātimahallako. Addhagatoti tayo addhe atikkanto.
Vayoanuppattoti tatiyaṃ vayaṃ anuppatto. Khaṇḍadantoti antarantarā patitā dantā
phālitā ca jarānubhāvena khaṇḍā dantā jātā assāti khaṇḍadanto. Palitakesoti
paṇḍarakeso. Vilūnanti luñcitvā gahitā kesā viya khallātaṃ. 3- Khalitasiroti
mahākhallāṭasīso. Valinanti sañjātavali. Tilakāhatagattoti setatilakakāḷatilakehi
vikiṇṇasarīro. Bhoggoti bhaggo, imināpissa vaṅkabhāvaṃ dīpeti. Daṇḍaparāyanoti
daṇḍapaṭissaraṇo daṇḍadutiyo. So jarāyapīti so puggalo jarāyapi abhibhūto marati.
Natthi maraṇamhā mokkhoti maraṇato muccanupāyo natthi nupalabbhati.
    Phalānamiva pakkānaṃ, pāto patanato bhayanti paripākagatānaṃ sithilavaṇṭānaṃ
panasaphalādipakkānaṃ paccūsakāle avassaṃ patissantīti phalasāmikānaṃ bhāyanaṃ 4- viya.
Evaṃ jātāna maccānaṃ, niccaṃ maraṇato bhayanti evameva uppannānaṃ sattānaṃ
maccusaṅkhātamaraṇato satataṃ kālaṃ bhayaṃ.
    Yathāpi kumbhakārassāti yathā nāma mattikābhājanaṃ karontassa. Katā mattikabhājanāti 5-
tena niṭṭhāpitabhājanaṃ. Sabbe bhedapariyantāti pakkāpakkaṃ sabbaṃ bhedanaṃ
@Footnote: 1 saṃ.sa. 15/235/248, abhi.ka. 37/692/410  2 cha.Ma. jātadivasato
@3 cha.Ma. khallāṭasīso  4 cha.Ma. bhāyamānānaṃ  5 khu.su. 25/583/451

---------------------------------------------------------------------------------------------
page247.
Bhijjanaṃ pariyantaṃ avasānaṃ assāti bhedanapariyantaṃ. Evaṃ maccāna jīvitanti evameva
sattānaṃ āyusaṅkhāRā. 1-
    Daharā ca mahantā cāti taruṇā ca mahallakā ca. Ye bālā ye ca
paṇḍitāti ye ca assāsapassāsāyattajīvikā bālā ye ca paṇḍiccena samannāgatā
buddhādayo. Sabbe maccuvasaṃ yantīti ete vuttappakārā daharādayo sabbe
maccuno issariyaṃ upagacchanti.
    Tesaṃ maccuparetānanti etesaṃ maccunā parivāritānaṃ. Gacchataṃ paralokatoti
ito manussalokato paralokaṃ gacchantānaṃ. Na pitā tāyate puttanti pitā puttaṃ
na rakkhati. Ñātī vā pana ñātaketi mātāpitipakkhikā ñātī vā teyeva ñātake
rakkhituṃ na sakkonti.
    Pekkhataññeva ñātīnanti vuttavidhānaṃyeva ñātīnaṃ pekkhantānaṃyeva olokentānaṃyeva.
Passa lālappataṃ puthūti passāti ālapanaṃ. Lālapantānaṃ vilapantānaṃ puthūnaṃ
nānappakārānaṃ. Ekamekova maccānaṃ, govajjho viya niyyatīti sattānaṃ ekameko
vadhāya niyyamānagoṇo viya maraṇāya niyyati pāpuṇīyati. Evaṃ abbhāhato lokoti
evameva sattaloko bhusaṃ āhato. Maccunā ca jarāya cāti maraṇena ca jarāya
ca abhibhūto.
    [40] Mamāyiteti mamāyitavatthukāraṇā. Vinābhāvasantamevidanti santavinābhāvaṃ 2-
vijjamānavinābhāvameva idaṃ, na sakkā avinābhāvena bhavitunti vuttaṃ hoti.
    Socantīti cittena socanaṃ karonti. Kilamantīti kāyena kilamathaṃ pāpuṇanti.
Paridevantīti nānāvidhaṃ vācāvilāpaṃ gacchanti. 3- Urattāḷiṃ kandantīti uraṃ
tāḷetvā tāḷetvā kandanti. Sammohaṃ āpajjantīti sammohabhāvaṃ pāpuṇanti.
@Footnote: 1 cha.Ma. āyusaṅkhāraṃ  2 cha.Ma. santaṃ  3 cha.Ma. bhaṇanti

---------------------------------------------------------------------------------------------
page248.
    Aniccoti hutvā abhāvaṭṭhena. Saṅkhatoti paccayehi saṅgamma kato.
Paṭiccasamuppannoti paccayasāmaggiṃ paṭicca na paccakkhāya saha sammā ca uppanno.
Khayadhammoti khayaṃ gamanasabhāvo. Vayadhammoti vayaṃ gamanasabhāvo, bhaṅgaṃ gamanasabhāvoti 1-
attho. Virāgadhammoti virajjanasabhāvo. Nirodhadhammoti nirujjhanasabhāvo. Yvāyaṃ
pariggahoti yo ayaṃ pariggaho. "yāyaṃ 2- pariggaho"tipi pāṭho, ayameva padacchedo.
Niccoti satatakāliko. Dhuvoti thiro. Sassatoti acavano. Avipariṇāmadhammoti
pakatiajahanasabhāvo. Sassatisamaṃ tatheva ṭhassatīti candasūriyasinerumahāsamuddapaṭhavīpabbatādayo
viya tiṭṭheyya.
    Nānābhāvoti jātiyā nānāsabhāvo. 3- Vinābhāvoti maraṇena viyogabhāvo.
Aññathābhāvoti bhavena 4- aññathābhāvo. Purimānaṃ purimānaṃ khandhānanti anantare
pure uppannānaṃ khandhānaṃ. Vipariṇāmaññathābhāvāti pakatibhāvaṃ jahitvā aññathābhāvena.
Pacchimā pacchimā khandhādayo pavattanti uppajjantīti sambandho.
    Sabbaṃ gharāvāsapalibodhanti sakalaṃ gihibhāvajaṭaṃ. Ñātimittāmaccapalibodhanti
mātāpitupakkhikā ñātī, mittā sahāyā, amaccā gumbā. 5- Sannidhipalibodhanti
nidhānajaṭaṃ chaḍḍetvā. 6- Kesamassuṃ ohāretvāti kese ca massūni ca oropayitvā.
Kāsāyāni vatthānīti kāsāyarasapītāni 7- vatthāni.
    [41] Māmakoti mama upāsako bhikkhu vāti saṅkhyaṃ gato, buddhādīni vā
vatthūni mamāyamāno.
    Tesaṃ tesaṃ sattānanti anekesaṃ sattānaṃ sādhāraṇaniddeso. "yaññadattassa
maraṇaṃ, somadattassa maraṇan"ti evaṃ hi divasampi kathiyamāne neva sattā pariyādānaṃ
gacchanti, na sabbaṃ  aparatthadīpanaṃ sijjhati. Imehi pana dvīhi padehi na koci
@Footnote: 1 cha.Ma. bhaṅgavasena bhaṅgagamanasabhāvoti  2 cha.Ma. yāya  3 cha.Ma. nānābhāvo  4 cha.Ma. sabbhāvato
@5 Sī. amaccagaṇā, cha.Ma. bhaccā  6 cha.Ma. chinditvā  7 cha.Ma. kasāyarasapītāni

---------------------------------------------------------------------------------------------
page249.
Satto apariyādinno hoti, na kiñci aparatthadīpanaṃ sijjhati. Tamhā tamhāti
ayaṃ gativasena anekesaṃ nikāyānaṃ sādhāraṇaniddeso. Sattanikāyāti sattānaṃ nikāyā,
sattaghaṭā sattasamūhāti attho. Cutīti cavanavasena vuttaṃ. Ekacatupañcakkhandhāya cutiyā
sāmaññavacanametaṃ. Cavanatāti bhāvavacanena lakkhaṇanidassanaṃ. Bhedoti cutikkhandhānaṃ
bhaṅguppattiparidīpanaṃ. Antaradhānanti ghaṭassa viya bhinnassa bhinnānaṃ khandhānaṃ yena
kenaci pariyāyena anantabhāvaparidīpanaṃ. 1-  Maccumaraṇanti maccusaṅkhātaṃ maraṇaṃ, na
khaṇikamaraṇaṃ. Kālo nāma antako, tassa kiriyāti kālakiriyā. Ettāvatā sammutimaraṇaṃ
dīpitaṃ. Idāni paramatthena dīpetuṃ "khandhānaṃ bhedo"tiādimāha. Paramatthena
hi khandhāyeva bhijjanti, na satto nāma koci marati. Khandhesu pana bhijjamānesu
satto marati, bhinnesu "mato"ti vohāro hoti.
    Ettha ca catuvokārapañcavokāravasena khandhānaṃ bhedo, ekavokāravasena
kaḷevarassa nikkhePo. Catuvokāravaseneva vā khandhānaṃ bhedo, sesadvayavasena kaḷevarassa
nikkhepo veditabbo. Kasmā? kammabhavadvayepi 2- rūpakāyasaṅkhātassa kaḷevarassa
sabbhāvato. Yasmā vā cātummahārājikādīsu khandhā bhijjanteva, na kiñci nikkhipanti,
tasmā tesaṃ vasena khandhānaṃ bhedo, manussādibhūtassa 3- kaḷevarassa nikkhePo. Ettha
ca kaḷevarassa nikkhepakaraṇato maraṇaṃ "kaḷevarassa nikkhepo"ti vuttaṃ. Jīvitindriyassa
upacchedoti iminā indriyabaddhasseva maraṇaṃ nāma hoti, anindriyabaddhassa maraṇaṃ
nāma natthīti dasseti. "pusso mato, tisso mato"ti 4- idampana vohāramattameva.
Atthato pana evarūpāni vacanāni sassādīnaṃ khayavayabhāvameva dīpenti. Rūpagatanti
rūpameva rūpagataṃ. Vedanāgatantiādīsupi eseva nayo.
    Tattha pubbeva maccanti maccaṃ vā bhogā pubbeva paṭhamataraññeva vijahanti.
Macco vā te bhoge pubbataraṃ jahati. Kāmakāmīti corarājānaṃ ālapati. Ambho
@Footnote: 1 Sī. ghaṭanābhāvaparidīpanaṃ, cha.Ma. ṭhānābhāvaparidīpanaṃ  2 Sī. kāmarūpabhavadvaye,
@cha.Ma. kāmarūpabhavadvayepi  3 Sī.,cha.Ma. manussādīsu  4 cha.Ma.,Sī. sassaṃ mataṃ, rukkho
@matoti

---------------------------------------------------------------------------------------------
page250.
Kāme kāmayamānakāmabhogino 1- nāma loke asassatā, bhogesu vā naṭṭhesu
jīvamānāva 2- abhogino honti. Bhoge vā pahāya sayaṃ nassanti, tasmā ahaṃ
mahājanassa sokakālepi na socāmīti attho.
    Viditā mayā sattuka lokadhammāti corarājānaṃ ālapanto āha. Ambho sattuka
mayā lābho alābho yaso ayasotiādayo lokadhammā viditā. Yatheva hi cando
udeti ca pūrati ca puna ca khīyati, yathā ca sūriyo andhakāraṃ vidhamento mahantaṃ
lokappadesaṃ tejitvāna 3- puna sāyaṃ atthaṃ paleti atthaṅgacchati na dissati, evameva
bhogā uppajjanti ca vinassanti ca, tattha kiṃ sokena, tasmā na socāmīti
attho.
    Taṇhāmaññanāya maññatīti taṇhāya janitamānamaññanāya maññati. Mānaṃ karoti
diṭṭhimaññanāyāti diṭṭhiṃ upanissayaṃ katvā uppannāya maññanāya. Mānamaññanāyāti
sahajātamānamaññanāya. Kilesamaññanāyāti vuttappakārāya upatāpanaṭṭhena kilesamaññanāya
maññati.
    Kuhāti vimhāpakā. 4- Thaddhāti khāṇu viya thaddhā. Lapāti paccayanimittena lapanakā.
    [42] Saṅgatanti samāgataṃ diṭṭhaṃ phuṭṭhaṃ vāpi. 5- Piyāyitanti piyakataṃ.
    Saṅgatanti sammukhībhūtaṃ. Samāgatanti samīpaṃ āgataṃ. Samāhitanti ekībhūtaṃ.
Sannipatitanti piṇḍitaṃ. Supinagatoti supinaṃ paviṭṭho. Senāviyūhaṃ 6- passatīti
senāsannivesaṃ dakkhati. Ārāmarāmaṇeyyakanti pupphārāmādīnaṃ ramaṇīyabhāvaṃ.
Vanarāmaṇeyyakādīsupi eseva nayo. Petanti ito paralokaṃ gataṃ. Kālakatanti mataṃ.
@Footnote: 1 cha.Ma. kāmakāmi bhogino  2 cha.Ma. ca  3 cha.Ma. tapitvāna  4 Ma. jimhāpakā
@5 Sī. diṭṭhapubbaṃ vā, Ma. diṭṭhaṃ vā sutaṃ vā, cha.Ma. pisaddo na dissati
@6 cha.Ma. senābyūhaṃ

---------------------------------------------------------------------------------------------
page251.
    [43] Nāmamevāvasissati, akkheyyanti sabbaṃ rūpādidhammajātaṃ pahīyati,
nāmamattameva tu avasissati "buddharakkhito dhammarakkhito"ti evaṃ saṅkhyātuṃ 1- kathetuṃ.
    Ye cakkhuviññāṇābhisambhūtāti ye sayaṃ cakkhuviññāṇena abhisambhūtā rāsikatā
diṭṭhā catussamuṭṭhānikā rūpā. Sotaviññāṇābhisambhūtāti paratoghosena sotaviññāṇena
rāsikatā sutā dvisamuṭṭhānikā saddā.
    [44] Munayoti khīṇāsavamunayo. Khemadassinoti nibbānadassino.
    Sokoti sokaniddese:- byasatīti byasanaṃ, hitasukhaṃ khipati viddhaṃsetīti attho.
Ñātīnaṃ byasanaṃ ñātibyasanaṃ, corarogabhayādīhi ñātikkhayo ñātivināsoti attho.
Tena ñātibyasanena. Phuṭṭhassāti ajjhotthaṭassa, abhibhūtassa samannāgatassāti attho.
Sesesupi eseva nayo. Ayampana viseso:- bhogānaṃ byasanaṃ bhogabyasanaṃ,
rājacorādivasena bhogakkhayo bhogavināsoti attho. Rogoyeva byasanaṃ rogabyasanaṃ. Rogo
hi ārogyaṃ nāseti 2- vināsetīti  byasanaṃ. Sīlassa byasanaṃ sīlabyasanaṃ,
dussīlyassetaṃ nāmaṃ. Sammādiṭṭhiṃ vināsayamānā uppannā diṭṭhiyeva byasanaṃ
diṭṭhibyasanaṃ. Ettha ca purimāni dve anipphannāni, pacchimāni tīṇi nipphannāni
tilakkhaṇabbhāhatāni. Purimāni ca tīṇi neva kusalāni nākusalāni, sīladiṭṭhibyasanadvayaṃ
akusalaṃ.
    Aññataraññatarenāti gahitesu vā yena kenaci aggahitesu vā mittāmaccabyasanādīsu
yena kenaci. Samannāgatassāti samanubandhassa aparimuccamānassa. Aññataraññatarena
dukkhadhammenāti yena kenaci sokadukkhassa uppattihetunā.  sokoti socanavasena
soko. Idaṃ etehi kāraṇehi uppajjanakasokassa sabhāvapaccattaṃ. Socanāti
socanākāro. Socitattanti socitabhāvo. Antosokoti abbhantarasoko. Dutiyapadaṃ
upasaggena vaḍḍhitaṃ. So hi abbhantaraṃ 3- sukkhāpento parisukkhāpento 3-
uppajjatīti
@Footnote: 1 cha.Ma. akkhātuṃ  2 cha.Ma. byasati  3-3 cha.Ma. sukkhāpento viya parisukkhāpento viya

---------------------------------------------------------------------------------------------
page252.
"antosokoti 1- antoparisoko"ti vuccati. 2- Antoḍāhoti abbhantaraḍāho. Dutiyapadaṃ
upasaggena vaḍḍhitaṃ. Cetaso parijjhāyanāti cittassa jhāyanākāro. 3- Soko hi
uppajjamāno aggi viya cittaṃ jhāpeti ḍahati, "cittaṃ me jhāpaṃ, na me kiñci
paṭibhātī"ti vadāpeti. Dukkhito mano dummano, tassa bhāvo domanassaṃ. Anupaviṭṭhaṭṭhena
sokova sallanti sokasallaṃ.
    Paridevaniddese "mayhaṃ dhītā, mayhaṃ putto"ti evaṃ ādissa 4- devanti rodanti
etenāti ādevo. Taṃ  taṃ vaṇṇaṃ parikittetvā 5- devanti etenāti paridevo.
Tato parāni dve dve padāni purimadvayasseva ākārabhāvaniddesavasena vuttāni.
Vācāti vacanaṃ. Palāpoti tucchaniratthakavacanaṃ. Uppathabhaṇitaaññabhaṇitādivasena 6- virūpo
palāpoti vippalāPo. Lālappoti punappunaṃ lapanaṃ. Lālappanākāro lālappanā.
Lālappitassa bhāvo lālappitattaṃ. Macchariyādīni vuttatthāneva.
    [45] Sattamagāthā evaṃ maraṇabbhāhate loke anurūpapaṭipattidassanatthaṃ vuttā.
Tattha paṭilīnacarassāti tato tato paṭilīnaṃ cittaṃ katvā carantassa. Bhikkhunoti
kalyāṇaputhujjanassa vā sekkhassa vā. Sāmaggiyamāhu tassa taṃ, yo attānaṃ bhavane
na dassayeti tassetaṃ paṭirūpamāhu, yo evaṃpaṭipanno nirayādibhede bhavane attānaṃ
na dassaye. Evañhi so 7- imamhā maraṇā mucceyyāti adhippāyo.
    Paṭilīnacarā vuccantīti tato tato līnacittācārā kathīyanti. Satta sekkhāti
adhisīlādīsu tīsu sikkhāsu sikkhantīti sotāpattimaggaṭṭhaṃ ādiṃ katvā yāva
arahattamaggaṭṭhā satta sekkhā. Arahāti phalaṭṭho. So niṭṭhitacittattā paṭilīno.
Sekkhānaṃ paṭilīnacaraṇabhāve kāraṇaṃ dassento "kiṃkāraṇā"tiādimāha. Te tato tatoti te
satta sekkhā tehi tehi ārammaṇehi cittaṃ paṭilīnentāti attano cittaṃ
nilīnentā.
@Footnote: 1 cha.Ma. itisaddo na dissati  2 Sī. so antoparisokoti vuccati  3 cha.Ma. jhānanākāro
@4 cha.Ma. ādissa ādissa  5 cha.Ma. parikittetvā parikittetvā
@6 cha.Ma. uppaḍḍha...  7 cha.Ma. yo

---------------------------------------------------------------------------------------------
page253.
Paṭikuṭentāti saṅkocentā. Paṭivaṭṭentāti kaṭasārakaṃ viya ābhujentā.
Sanniruddhantāti sannirujjhantā. Sannigaṇhantāti niggahaṃ kurumānā.
Sannivārentāti vārayamānā. Rakkhantāti rakkhaṃ kurumānā. Gopentāti cittamañjūsāya
gopayamānā.
    Idāni dvāravasena dassento "cakkhudvāre"tiādimāha. Tattha cakkhudvāreti
cakkhuviññāṇadvāre. Sotadvārādīsupi eseva nayo. Bhikkhunoti puthujjanakalyāṇakassa
vā bhikkhuno, sekkhassa vā bhikkhunoti bhikkhusaddassa vacanatthaṃ avatvā
idhādhippetabhikkhuyeva dassito. Tattha puthujjano ca so kilesānaṃ asamucchinnattā,
kalyāṇo ca sīlādipaṭipattiyuttattāti puthujjanakalyāṇo, 1- puthujjanakalyāṇova
puthujjanakalyāṇako, tassa puthujjanakalyāṇakassa. Adhisīlādīni sikkhatīti sekkho,
tassa sekkhassa vā sotāpannassa vā sakadāgāmino vā anāgāmino vā.
    Āsanti nisīdanti etthāti āsanaṃ. Yatthāti yesu mañcapīṭhādīsu. Mañcotiādīni
āsanassa pabhedavacanāni. Mañcopi hi nisajjāyapi okāsattā idha āsanesu
vutto, so pana masārakabundikābaddhakuḷīrapādakaāhaccapādakānaṃ aññataro. Pīṭhampi
tesaṃ aññatarameva. Bhisīti uṇṇabhisicoḷabhisivākabhisitiṇabhisipaṇṇabhisīnaṃ aññataRā.
Taṭṭikāti tālapaṇṇādīhi vinitvā katā. Cammakhaṇḍoti nisajjāraho yo koci
cammakhaṇḍo. Tiṇasanthārādayo tiṇādīni gaṇṭhetvā 2- katā. Asappāyarūpadassanenāti
asappāyānaṃ iṭṭharūpānaṃ olokanena. Vittanti 3- abbhantarato tucchaṃ. Vivittanti
bahiddhāpavesanena suññaṃ. Pavivittanti koci gahaṭṭho tattha natthīti atirekena
suññaṃ. Asappāyasaddassavanepi eseva nayo. Pañcahi kāmaguṇehīti
itthirūpasaddagandharasaphoṭṭhabbehi pañcahi kāmakoṭṭhāsehi. Vuttampi cetaṃ:-
@Footnote: 1 cha.Ma. ayaṃ pāṭho na dissati  2 Sī.,cha. gumbetvā, Ma. gumbhetvā
@3 Sī.,cha.Ma. rittanti

---------------------------------------------------------------------------------------------
page254.
            "rūpā saddā rasā gandhā  phoṭṭhabbā ca manoramā
            pañca kāmaguṇā ete 1-  itthirūpasmi dissare"ti. 2-
    Bhajatoti cittena sevanaṃ karontassa. Sambhajatoti sammā sevantassa. Sevatoti
upasaṅkamantassa. Nisevatoti nissayaṃ katvā sevantassa. Saṃsevatoti suṭṭhu sevantassa.
Paṭisevatoti punappunaṃ upasaṅkamantassa.
    Gaṇasāmaggīti samaṇānaṃ ekībhāvo samaggabhāvo. Dhammasāmaggīti
sattatiṃsabodhipakkhiyadhammānaṃ samūhabhāvo. Anabhinibbattisāmaggīti anibbattamānānaṃ
anuppajjamānānaṃ anupādisesāya nibbānadhātuyā parinibbutānaṃ arahantānaṃ
samūho. Samaggāti kāyena aviyogā. Sammodamānāti cittena suṭṭhu modamānā
tussamānā. Avivadamānāti vācāya vivādaṃ akurumānā. Khīrodakībhūtāti khīrena
saṃsaṭṭhaudakasadisā.
    Te ekato pakkhandantīti te bodhipakkhiyā dhammā ekaṃ ārammaṇaṃ pavisanti.
Pasīdantīti tasmiṃyeva ārammaṇe pasādamāpajjanti. Anupādisesāyāti upādivirahitāya.
    Nibbānadhātuyāti amatamahānibbānadhātuyā. Onattaṃ vāti ettha unabhāvo
onattaṃ, aparipuṇṇabhāvoti attho. Puṇṇattaṃ vāti paripuṇṇabhāvo puṇṇattaṃ,
puṇṇabhāvo vā na paññāyati natthīti attho.
    Nerayikānanti niraye nibbattanakakammānaṃ atthibhāvena. Nirayaṃ arahantīti
nerayikā, tesaṃ nerayikānaṃ. Nirayo bhavananti nirayo eva tesaṃ vasanaṭṭhānaṃ gharaṃ.
Tiracchānayonikānantiādīsupi eseva nayo. Tassesā sāmaggīti tassa khīṇāsavassa
esā nibbānasāmaggī. Etaṃ channanti etaṃ anucchavikaṃ. Paṭirūpanti sadisaṃ
sappaṭibhāgaṃ, 3-
@Footnote: 1 cha.Ma. loke  2 aṅ.pañcaka. 22/55/78 (syā)  3 cha.Ma. paṭibhāgaṃ

---------------------------------------------------------------------------------------------
page255.
Asadisaṃ appaṭibhāgaṃ na hoti. Anucchavikanti etaṃ samaṇakaraṇānaṃ  1- vā dhammānaṃ,
maggaphalanibbānasāsanadhammānaṃ vā anucchavikaṃ. Tesaṃ anucchavikatāya 2- sundarabhāvaṃ
anveti anugacchati, 3- atha kho santikāva tehi dhammehi anucchavikattā eva ca anulomaṃ.
Tesañca anulometi, atha kho na vilomaṃ na paccanīkabhāve ṭhitaṃ.
    [46] Idāni "yo attānaṃ bhavane na dassaye"ti evaṃ khīṇāsavo vibhāvito,
tassa vaṇṇabhaṇanatthaṃ ito paraṃ tisso gāthāyo āha. Tattha paṭhamagāthāya ca
sabbatthāti dvādasasu āyatanesu. Na piyaṃ kubbati nopi appiyanti niddese
piyāti citte pītikaRā. Te vibhāgato dassento "katame sattā piyā, idha yassa
te hontī"ti āha. Tattha yassa teti ye assa te. Hontīti bhavanti. Atthakāmāti
vuḍḍhikāmā. Hitakāmāti sukhakāmā. Phāsukāmāti sukhavihārakāmā. Yogakkhemakāmāti
catūhi yogehi khemaṃ nibbhayaṃ kāmā. Mamāyatīti mātā. Piyāyatīti pitā. Bhajatīti bhātā.
Bhaginīti etthāpi eseva nayo. Puttayati 4- rakkhatīti putto. Kulavaṃsaṃ dhāretīti
dhītā. Mittā sahāyā. Amaccā bhaccā. 5- Ñātī pitupakkhikā. Sālohitā mātupakkhikā.
6- Ime sattā piyāti ime sattā pītijanakā. Vuttavipariyāyena appiyā veditabbā.
    [47] Yadidaṃ diṭṭhasutamutesu vāti ettha pana yadidaṃ diṭṭhasutaṃ, ettha vā
mutesu vā dhammesu evaṃ muni na upalimpatīti evaṃ sambandho veditabbo.
    Udakathevoti udakassa thevo. "udakatthevako"tipi pāṭho. Padumapatteti
paduminipatte.
    [48] Dhono na hi tena maññati, yadidaṃ diṭṭhasutamutesu vāti atrāpi
yadidaṃ diṭṭhasutaṃ, tena vatthunā na maññati, mutesu vā dhammesu na maññatīti
evameva sambandho veditabbo. Na hi sārajjati 7- no virajjatīti bālaputhujjano
@Footnote: 1 cha.Ma. samaṇabrāhmaṇānaṃ  2 cha.Ma. chaviṃ chāyaṃ  3 Sī. dūrabhāvaṃ atigacchati
@4 cha.Ma. puṃ tāyati  5 Sī. amaccagaṇā, Ma. bhajjā  6 cha.Ma. mātipakkhikā  7  cha.Ma. so
@rajjati

---------------------------------------------------------------------------------------------
page256.
Viya na sārajjati, 1- kalyāṇaputhujjanasekkhā viya na virajjati, rāgassa pana 2- khīṇattā
"viratto"tveva saṅkhyaṃ gacchati. Sesaṃ pākaṭamevāti.
    Tāya paññāya kāyaduccaritanti taṃ sampayuttāya 3- pubbabhāgāyeva vā paññāya
pariggahetabbe pariggaṇhanto yogī tividhaṃ kāyaduccaritaṃ samucchedavasena dhunāti.
Ayañca puggalo 4- vipannadhamme desanādhammesu dhunanto dhutadhammasamaṅgī puggalopi 4-
dhunāti nāma. Te ca dhamme paññāya avihāya 5- attano pavattikkhaṇe dhunitumāraddhā 6-
dhutāti vuccanti, 7- yathā bhuñjitumāraddho bhuttoti vuccati. Lakkhaṇaṃ panettha
saddasatthato veditabbaṃ. Dhutanti kattusādhanaṃ. Dhutaṃ paṭhamamaggena. Dhotaṃ dutiyamaggena.
Sandhotaṃ tatiyamaggena. Niddhotaṃ catutthamaggena.
    Dhono diṭṭhaṃ na maññatīti arahā maṃsacakkhunāpi 8- diṭṭhaṃ dibbacakkhunāpi diṭṭhaṃ
rūpāyatanaṃ na maññati tīhi maññanāhi, kathaṃ? rūpāyatanaṃ subhasaññāya sukhasaññāya
ca apassanto 9- na tattha chandarāgaṃ janeti na taṃ assādeti nābhinandati, evaṃ
diṭṭhaṃ taṇhāmaññanāya na maññati. "iti me rūpaṃ siyā anāgatamaddhānan"ti
vā panettha na nandanaṃ 10- samannāneti. Rūpasampadaṃ vā ākaṅkhamāno dānaṃ na
deti, sīlaṃ na samādiyati, uposathakammaṃ na karoti. Evampi diṭṭhaṃ taṇhāmaññanāya na
maññati, attano pana parassa ca rūpasampattivipattiṃ nissāya mānaṃ na janeti. "imināhaṃ
seyyosmīti vā, sadisosmīti vā, hīnosmīti vā"ti evaṃ diṭṭhaṃ mānamaññanāya
na maññati. Rūpāyatanampana "niccaṃ dhuvaṃ sassatan"ti na maññati. Attā 11-
"attaniyan"ti na maññati. Amaṅgalaṃ "maṅgalan"ti 12- na maññati. Evaṃ diṭṭhaṃ
diṭṭhi-maññanāya na maññati. Diṭṭhasmiṃ na maññatīti rūpasmiṃ attānaṃ samanupassananayena
amaññanto
@Footnote: 1 cha.Ma. rajjati  2 cha.Ma. ayaṃ saddo na dissati  3 cha.Ma. sampayuttāya
@4-4 cha.Ma. vipannadhammaṃ desanādhammesu dhunantesu taṃdhammasamaṅgīpuggalopi  5 cha.Ma. ayaṃ
@pāṭho na dissati  6 cha.Ma. dhunitumāraddho  7 cha.Ma. vuccati  8 cha.Ma. pisaddo na
@dissati  9 cha.Ma. passanto  10 cha.Ma. nandiṃ na  11 cha.Ma. attānaṃ  12 cha.Ma. maṅgalaṃ
@amaṅgalanti

---------------------------------------------------------------------------------------------
page257.
Diṭṭhasmiṃ na maññati. Yathā vā thane thaññaṃ, evaṃ rūpasmiṃ rāgādayoti amaññantopi
diṭṭhasmiṃ na maññati. Tasmiṃyeva panassa diṭṭhimaññanāya amaññite vatthusmiṃ sinehaṃ
mānañca anuppādayato taṇhāmānamaññanāpi natthīti veditabbā. Evaṃ diṭṭhasmiṃ
na maññati. Diṭṭhato na maññatīti ettha pana diṭṭhatoti nissakkavacanaṃ. Tasmā
saupakāraṇassa attano vā parassa vā yathāvuttappabhedato diṭṭhato upapattiṃ
vā niggamanaṃ vā diṭṭhato vā añño attāti amaññamāno diṭṭhato na maññatīti
veditabbo. Ayamassa na diṭṭhimaññanā. Tasmiṃyeva panassa diṭṭhimaññanāya amaññite
vatthusmiṃ sinehaṃ mānañca na uppādayato na taṇhāmānamaññanāpi veditabbā.
    Diṭṭhaṃ meti na maññatīti ettha pana "etaṃ mamā"ti taṇhāvasena amamāyamāno
diṭṭhaṃ taṇhāmaññanāya na maññati. Sutanti maṃsasotenapi sutaṃ, dibbasotenapi sutaṃ,
saddāyatanassetaṃ adhivacanaṃ. Mutanti mutvā munitvā ca gahitaṃ āhacca upagantvāti
attho. Indriyānaṃ ārammaṇānañca aññamaññaṃ saṅkilesena uppannanti 1- vuttaṃ
hoti. Gandharasaphoṭṭhabbāyatanānaṃ etaṃ adhivacanaṃ. Viññātanti manasā viññātaṃ,
sesānaṃ sattānaṃ āyatanānametaṃ adhivacanaṃ, dhammārammaṇassāpi, 2- idha pana
sakkāyapariyāpannameva labbhati. Vitthāro panettha diṭṭhavāre vuttanayena veditabbo.
    Idāni bhagavatā vuttasuttavasena dassento "asmīti bhikkhave"tiādimāha.
Tattha asmīti bhavāmi, niccassetaṃ adhivacanaṃ. Maññitametanti diṭṭhikappanaṃ etaṃ. 3-
Mama ahamasmīti mama ahaṃ asmi bhavāmi. 3-
    Aññatra satipaṭṭhānehīti ṭhapetvā catusatipaṭṭhāne.
    Sabbe bālaputhujjanā rajjantīti sakalā andhabālā nānā janā lagganti.
Satta sekkhā virajjantīti sotāpannādayo satta ariyajanā virāgamāpajjanti. Arahā
@Footnote: 1 cha.Ma. saṃkilese viññātanti  2 cha.Ma. dhammārammaṇassa vā 3-3 cha.Ma. ayamahamasmīti ayaṃ
@ahaṃ asmi bhavāmi

---------------------------------------------------------------------------------------------
page258.
Neva rajjati no virajjatīti kilesānaṃ parinibbāpitattā ubhayampi na karoti. Khayā
rāgassātiādayo tividhāpi nibbānameva.
                  Saddhammapajjotikāya mahāniddesaṭṭhakathāya
                     jarāsuttaniddesavaṇṇanā niṭṭhitā.
                              Chaṭṭhaṃ.
                        -----------------

---------------------------------------------------------------------------------------------
page259.
                   7. Tissametteyyasuttaniddesavaṇṇanā
    [49] Sattame tissametteyyasutte methunamanuyuttassāti methunadhammasamāyuttassa.
Itīti evamāha. Āyasmāti piyavacanametaṃ. Tissoti nāmaṃ tassa therassa. Sopi hi
tissoti nāmena. Metteyyoti gottavaseneva 1- esa pākaṭo ahosi. Tasmā
atthuppattiyaṃ 2- vuttaṃ "tissametteyyā nāma dve sahāyā"ti. Vighātanti
upaghātaṃ. Brūhīti ācikkha. Mārisāti piyavacanametaṃ. Niddukkhāti vuttaṃ hoti.
Sutvāna tava sāsananti tava vacanaṃ sutvā. Viveke sikkhissāmaseti sahāyaṃ ārabbha
dhammadesanaṃ yācanto bhaṇati, so pana sikkhitasikkhoyeva.
    Methunadhammo nāmāti idaṃ niddisitabbassa methunadhammassa uddesapadaṃ. 3-
Asaddhammoti asataṃ nīcajanānaṃ dhammo. Gāmadhammoti gāmavāsīnaṃ sevanadhammo.
Vasaladhammoti vasalānaṃ dhammo, kilesavassanato vā vassameva 4- vasalo dhammoti vasaladhammo.
Duṭṭhulloti duṭṭho ca kilesehi duṭṭhattā, thūlo ca anipuṇabhāvatoti duṭṭhullo.
Yasmā ca tassa dhammassa parivārabhūtaṃ dassanampi gahaṇampi āmasanampi phusanampi ghaṭṭanampi
duṭṭhullaṃ,  tamhāpi duṭṭhullo so methunadhammo. Odakantikoti udakaṃ assa
ante suddhatthaṃ ādiyatīti udakanto, udakantoyeva odakantiko. Raho paṭicchanne
okāse kattabbatāya rahasso. Vinaye 5- pana "duṭṭhullaṃ odakantikaṃ rahassan"ti
pāṭho. Tattha tīsu padesu yo soti padaṃ parivattetvā yaṃ tanti katvā yojetabbaṃ
"yantaṃ duṭṭhullaṃ, so methunadhammo, yantaṃ odakantikaṃ so methunadhammo, yantaṃ
rahassaṃ, so methunadhammo"ti. Idha pana "yo so asaddhammo, so methunadhammo .pe. Yo
so rahasso, so methunadhammo"ti evaṃ yojanā veditabbā. Dvayena dvayena
samāpajjitabbato dvayaṃdvayasamāpatti. Tattha yojanā:- yā sā dvayaṃdvayasamāpatti,
@Footnote: 1 cha.Ma. gottaṃ, gottavaseneva  2 su.A. 2/371
@3 cha.Ma. upadesapadaṃ  4 cha.Ma. sayameva  5 vi.mahā. 1/39/25

---------------------------------------------------------------------------------------------
page260.
So methunadhammo nāmāti. Kiṃkāraṇā vuccati methunadhammoti kena kāraṇena kena
pariyāyena methunadhammoti kathiyati. Taṃ kāraṇaṃ dassento "ubhinnaṃ rattānan"tiādimāha.
Tattha ubhinnaṃ rattānanti dvinnaṃ itthipurisānaṃ rāgena rañjitānaṃ. Sārattānanti
visesena suṭṭhu rañjitānaṃ. Avassutānanti kilesena tintānaṃ. Pariyuṭṭhitānanti
kusalācāraṃ pariyādiyitvā madditvā ca ṭhitānaṃ "magge corā pariyuṭṭhitā"tiādīsu
viya. Pariyādinnacittānanti kusalacittaṃ pariyādiyitvā khepetvā ṭhitacittānaṃ.
Ubhinnaṃ sadisānanti dvinnaṃ kilesena sadisānaṃ. Dhammoti sabhāvo. Taṃkāraṇāti tena
kāraṇena. Taṃ upamāya sādhento "ubho kalahakārakā"tiādimāha. Tattha ubho kalahakārakāti
pubbabhāge kalahakārakā dve. Methunakāti vuccantīti sadisāti vuccanti. Bhaṇḍanakārakāti
tattha tattha gantvā bhaṇḍanaṃ karontā. Bhassakārakāti vācākalahaṃ karontā.
Vivādakārakāti nānāvacanaṃ karontā. Adhikaraṇakārakāti vinicchayapāpuṇanavisesakāraṇaṃ
karontā. Vādinoti vādapaṭivādino. Sallāpakāti vācaṃ kathentā evamevanti
upamāsaṃsandanaṃ.
    Yuttassāti saññuttassa. Payuttassāti ādarena yuttassa. Āyuttassāti
visesena yuttassa. Samāyuttassāti ekato yuttassa. Tañcaritassāti taṃ 1-
karontassa. Tabbahulassāti taṃbahulaṃ karontassa. Taggarukassāti taṃgaruṃ karontassa.
Tanninnassāti tasmiṃ natacittassa. Tappoṇassāti tasmiṃ natakāyassa. Tappabbhārassāti
tasmiṃ abhimukhakāyassa. Tadadhimuttassāti tasmiṃ avasāritassa. 2- Tadadhipateyyassāti taṃ
adhipatiṃ jeṭṭhakaṃ katvā pavattassa.
    Vighātanti niddesassa uddesapadaṃ. 3- Vighātanti pīḷanaṃ. Upaghātanti samīpaṃ katvā
pīḷanaṃ. Pīḷananti ghaṭṭanaṃ. Ghaṭṭananti pīḷanaṃ. Sabbaṃ aññamaññavevacanaṃ. Upaddavanti
hiṃsanaṃ. Upasagganti tattha tattha upagantvā pīḷanākāraṃ. 4- Brūhīti kathehi.
Ācikkhāti
@Footnote: 1 cha.Ma. taccaritassāti taṃcaritaṃ  2 Sī.,cha.Ma. adhiharitassa  3 cha.Ma. uddesavacanaṃ
@4 Sī.,Ma. līnākāraṃ

---------------------------------------------------------------------------------------------
page261.
Vissajjehi. Desehīti dassehi. Paññapehīti ñāpehi. Paṭṭhapehīti ṭhapehi. Vivarāti
pākaṭaṃ karohi. Vibhajāti bhājehi. Uttānīkarohīti tīraṃ pāpehi. Pakāsehīti pākaṭaṃ
karohi.
    Tuyhaṃ vacananti tava vācaṃ. Byappathanti vacanaṃ. Desananti ācikkhanaṃ. Anusāsananti
ovādaṃ. Anusiṭṭhanti anusāsanaṃ. Sutvāti sotena sutvā. Suṇitvāti tasseva
vevacanaṃ. Uggahetvāti sammā gahetvā. Upadhārayitvāti anāsetvā. Upalakkhayitvāti
sallakkhetvā.
    [50] Mussate vāpi sāsananti pariyattipaṭipattito duvidhampi sāsanaṃ nassati.
Vāpīti padapūraṇamattaṃ. Etaṃ tasmiṃ anariyanti tasmiṃ puggale etaṃ anariyaṃ, yadidaṃ
micchāpaṭipadā. Gāravādhivacananti guṇavisiṭṭhasattuttamagarūnaṃ garubhāvavācakavacanaṃ. 1-
Tenāhu porāṇā:-
        "bhagavāti vacanaṃ seṭṭhaṃ       bhagavāti vacanamuttamaṃ
        garugāravayutto so         bhagavā tena vuccatī"ti. 2-
    Catubbidhaṃ hi 3- nāmaṃ āvatthikaṃ, liṅgikaṃ, nemittikaṃ, adhiccasamuppannanti.
Adhiccasamuppannaṃ nāma lokiyavohārena "yadicchakan"ti vuttaṃ hoti. Tattha vaccho, damo,
balibaddoti evamādi āvatthikaṃ, daṇḍī, chattī, sikhī, karīti evamādi liṅgikaṃ,
tevijjo, chaḷabhiññoti evamādi nemittikaṃ, sirivaḍḍhako, dhanavaḍḍhakoti evamādi
vacanatthaṃ anapekkhitvā pavattaṃ adhiccasamuppannaṃ. Idampana bhagavāti nāmaṃ nemittikaṃ,
na mahāmāyāya, na suddhodanamahārājena, na asītiyā ñātisahassehi kataṃ, na
sakkasantusitādīhi devatāvisesehi kataṃ. Vakkhati ca "bhagavāti netaṃ nāmaṃ mātarā kataṃ
.pe. Paṭilābhā sacchikā paññatti yadidaṃ bhagavā"ti. 4-
@Footnote: 1 cha.Ma. guṇavisiṭṭhasabbasattuttamagarugāravādhivacanaṃ  2 visuddhi. 1/268
@3 cha.Ma. catubbidhaṃ vā  4 khu.mahā. 29/379/257 (syā)

---------------------------------------------------------------------------------------------
page262.
        "bhāgyavā bhaggavā yutto    bhagehi ca vibhattavā
        bhattavā vantagamano         bhavesu bhagavā tato"ti. 1-
    Tattha:-
        "vaṇṇāgamo vaṇṇavipariyāyo,  dve cāpare vaṇṇavikāranāsā.
        Dhātūnamatthātisayena yogo,   taṃ vuccate 2- pañcavidhaṃ niruttin"ti
evaṃ vuttaṃ niruttilakkhaṇaṃ gahetvā padasiddhi veditabbā. Tattha "nakkhattarājāriva
tārakānan"ti ettha rakārāgamo viya avijjamānassa akkharassa āgamo vaṇṇāgamo
nāma. "hiṃsanā, hiṃso"ti vattabbe "sīho"ti viya vijjamānakkharānaṃ heṭṭhupariyavasena
parivattanaṃ  vaṇṇavipariyāyo nāma. "navicchandake dāne diyatīti 3- ettha akārassa
ekārāpajjanatā viya akkharassa 4- aññakkharāpajjanatā vaṇṇavikāro nāma. "jīvanassa
muto jīvanamuto"ti vattabbe "jīmuto"ti vanakārānaṃ vināso viya vijjamānakkharavināso
vaṇṇavināso nāma. "pharusāhi vācāhi pakrubbamāno āsajja maṃ tvaṃ vadasi
kumārā"ti ettha pakrubbamānoti padassa atibhavamānoti atthapaṭipādanaṃ viya tattha
tattha yathāyogaṃ visesatthayogo dhātūnaṃ atthātisayena yogo nāma.
    Evaṃ niruttilakkhaṇaṃ gahetvā 5- saddanayena vā 5- pisodarādipakkhepalakkhaṇaṃ
gahetvā yasmā lokiyalokuttarasukhābhinibbattakaṃ dānasīlādipārappattaṃ bhāgyamassa
atthi, tasmā "bhāgyavā"ti vattabbe "bhagavā"ti vuccatīti ñātabbaṃ.
    Yasmā pana lobha dosa moha viparīta manasikāra ahirikānottappa kodhūpanāha makkha
palāsa issā macchariya māyā sāṭheyya thambha sārambha mānātimāna madappamāda
taṇhāvijjā tividhākusalamūla duccaritasaṅkilesamala visamasaññā vitakka papañca catubbidha
vipariyesaāsava
@Footnote: 1 visuddhi. 1/269  2 Sī.,cha.Ma. taduccate  3 Sī. navacchedake, cha.Ma. nave channake
@dāni diyyati 4 cha.Ma. aññakkharassa  5-5 cha.Ma. saddanayena vā
@pisodarādinissito patiṭṭhānīti

---------------------------------------------------------------------------------------------
page263.
Gantha ogha yogāgati taṇhūpādāna pañcacetokhīla vinibandha nīvaraṇābhinandana chavivādamūla
taṇhākāya sattānusaya aṭṭhamicchatta navataṇhāmūlakadasākusalakammapathadvāsaṭṭhidiṭṭhigata
aṭṭhasatataṇhāviparītappabheda sabbadarathapariḷāha kilesasatasahassāni, saṅkhepato vā
pañcakilesakkhandhaabhisaṅkhāramaccudevaputtamāre abhañji, tasmā bhaggattā etesaṃ
parissayānaṃ "bhaggavā"ti vattabbe "bhagavā"ti vuccati. Āha cettha:-
        "bhaggarāgo bhaggadoso      bhaggamoho anāsavo
        bhaggassa pāpakā dhammā      bhagavā tena vuccatī"ti. 1-
    Bhāgyavatāya panassa satapuññalakkhaṇadharassa 2- rūpakāyasampatti dīpitā hoti.
Bhaggadosatāya dhammakāyasampatti. Tathā lokiyaparikkhakānaṃ 3- bahumatabhāvo, gahaṭṭhapabbajitehi
abhigamanīyatā, abhigatānañca nesaṃ kāyacittadukkhāpanayane paṭibalabhāvo, āmisadānadhammadānehi
upakāritā, lokiyalokuttarasukhehi ca saññojanasamatthatā dīpitā hoti.
    Yasmā ca loke issariyadhammayasasirikāmappayattesu chasu dhammesu bhagasaddo pavattati,
paramañcassa sakacitte issariyaṃ, aṇimālaṅghimādikaṃ vā lokiyasammataṃ sabbākāraparipūraṃ
atthi, tathā lokuttaro dhammo, lokattayabyāpako yathābhuccaguṇādhigato
ativiya parisuddho yaso, rūpakāyadassanabyāvaṭajananayanamanappasādajananasamatthā
sabbākāraparipūrā sabbaṅgapaccaṅgasirī, yaṃ yaṃ etena icchitaṃ patthitaṃ attahitaṃ
vā parahitaṃ vā, tassa tassa tatheva abhinipphannattā icchitatthanipphattisaññito 4-
kāmo, sabbalokagarubhāvuppattihetubhūto sammāvāyāmasaṅkhāto payatto ca atthi,
tasmā imehi bhagehi yuttattāpi bhagā assa santīti iminā atthena "bhagavā"ti
vuccati.
    Yasmā pana kusalādīhi bhedehi sabbadhamme, khandhāyatanadhātusaccaindriyapaṭicca-
samuppādādīhi vā kusalādidhamme, pīḷanasaṅkhatasantāpavipariṇāmaṭṭhena vā dukkhaṃ
@Footnote: 1 samanta. 1/131, visuddhi. 1/271  2 cha.Ma. bhāgyavantatāya cassa satapuññajalakkhaṇavarassa
@3 cha.Ma. lokiyasarikkhakānaṃ  4 cha.Ma. icchiticchitattha...

---------------------------------------------------------------------------------------------
page264.
Ariyasaccaṃ, āyūhananidānasaṃyogapalibodhaṭṭhena samudayaṃ, nissaraṇavivekāsaṅkhatāmataṭṭhena
nirodhaṃ, niyyānikahetudassanādhipateyyaṭṭhena maggaṃ vibhattavā, vibhajitvā vivaritvā
desitavāti vuttaṃ hoti, tasmā "vibhattavā"ti vattabbe "bhagavā"ti vuccati.
    Yasmā ca esa dibbabrahmaariyavihāre kāyacittaupadhiviveke suññatappaṇihitā-
nimittavimokkhe aññe ca lokiyalokuttare uttarimanussadhamme bhaji sevi bahulamakāsi,
tasmā "bhattavā"ti vattabbe "bhagavā"ti vuccati.
    Yasmā pana tīsu bhavesu taṇhāsaṅkhātaṃ gamanamanena vantaṃ, tasmā "bhavesu
vantagamano"ti vattabbe bhavasaddato bhakāraṃ gamanasaddato gakāraṃ vantasaddato
vakārañca dīghaṃ katvā ādāya "bhagavā"ti vuccati, yathā loke "mehanassa  khassa
mālā"ti vattabbe "mekhalā"ti vuccati.
    Puna aparampi pariyāyaṃ niddisanto "api ca bhaggarāgoti bhagavā"tiādimāha.
Tattha bhaggo rāgo assāti bhaggarāgo. Bhaggadosādīsupi eseva nayo. Kaṇṭakoti 1-
vinivijjhanaṭṭhena kilesā eva. Bhajīti uddesavasena vibhāgaṃ katvā bhājesi. Vibhajīti
niddesavasena vividhā bhājesi. Pavibhajīti paṭiniddesavasena pakārena vibhaji. Uggha
titaññūnaṃ vasena bhaji. Vipacitaññūnaṃ vasena vibhaji. Neyyānaṃ vasena pavibhaji.
    Dhammaratananti:-
        "cittīkataṃ mahagghañca         atulaṃ dullabhadassanaṃ
        anomasattaparibhogaṃ          ratanaṃ tena vuccatī"ti. 2-
Evaṃ vaṇṇitadhammaratanaṃ tividhena bhājesi. Bhavānaṃ antakaroti kāmabhavādīnaṃ navannaṃ
bhavānaṃ paricchedaṃ pariyantaṃ parivaṭumaṃ kārako. Bhāvitakāyoti vaḍḍhitakāyo. Tathā
@Footnote: 1 cha.Ma. kaṇḍakoti  2 khu.A. 149, dī.A. 2/38

---------------------------------------------------------------------------------------------
page265.
Itaresupi. Bhajīti sevi. Araññavanapatthānīti gāmassa vā nagarassa vā indakhīlato
bahi araññaṃ. Vanapatthāni manussūpacārātikkantāni vanasaṇḍāni. Pantānīti yattha
manussā na kasanti na vapanti dūrāni senāsanāni. Keci pana "vanapattānīti
yasmā yattha byagghādayo atthi, taṃ vanaṃ te pālayanti rakkhanti, tasmā tehi
rakkhitattā vanapattānī"ti vadanti. Senāsanānīti seti ca āsati ceva etthāti
senāsanāni. Appasaddānīti vacanasaddena appasaddāni. Appanigghosānīti
gāmanagaranigghosādisaddena appanigghosāni. Vijanavātānīti antosañcaraṇakajanassa
sarīravātena virahitāni. "vijanavādānī"tipi pāṭho, antojanavādena virahitānīti attho.
"vijanapātānī"tipi pāṭho, janasañcāravirahitānīti attho. Manussarāhasseyyakānīti
manussānaṃ rahassakaraṇaṭṭhānāni. Paṭisallānasāruppānīti vivekānurūpāni. Bhāgī vāti
bhāgo cīvarādikoṭṭhāso assa atthīti bhāgī. Paṭilābhavasena attharasādibhāgo assa
atthīti bhāgī. Attharasassāti hetuphalasampattisaṅkhātassa attharasassa. Dhammarasassāti
hetusampattisaṅkhātassa dhammarasassa. Vuttañhetaṃ "hetuphale ñāṇaṃ atthapaṭisambhidā,
hetumhi ñāṇaṃ dhammapaṭisambhidā"ti. 1- Vimuttirasassāti phalasampattisaṅkhātassa
vimuttirasassa. Vuttampi cetaṃ "kiccasampattiatthena, raso nāma pavuccatī"ti. 2-
    Catunnaṃ jhānānanti paṭhamajjhānādīnaṃ catunnaṃ jhānānaṃ. Catunnaṃ appamaññānanti
mettādīnaṃ pharaṇappamāṇavirahitānaṃ catunnaṃ brahmavihārānaṃ. Catunnaṃ
arūpasamāpattīnanti ākāsānañcāyatanādīnaṃ catunnaṃ arūpajjhānānaṃ. Aṭṭhannaṃ
vimokkhānanti "rūpī rūpāni passatī"tiādinā 3- nayena vuttānaṃ ārammaṇavimuttānaṃ
aṭṭhannaṃ vimokkhānaṃ. Abhibhāyatanānanti ettha abhibhūtāni āyatanāni etesaṃ
jhānānanti abhibhāyatanāni, jhānāni. Āyatanānīti adhiṭṭhānaṭṭhena āyatanasaṅkhātāni
kasiṇārammaṇāni. Ñāṇuttariko hi puggalo visadañāṇoti kiṃ ettha
@Footnote: 1 abhi.vi. 35/720/360  2 paṭisaṃ.A. 1/18, visuddhi. 1/10  3 abhi.saṅ. 34/248/76

---------------------------------------------------------------------------------------------
page266.
Ārammaṇe samāpajjitabbaṃ, na mayi cittekaggatākaraṇe bhāro atthīti tāni
ārammaṇāni abhibhavitvā samāpajjati. Saha nimittuppādenevettha appanaṃ
nibbattetīti attho. Evaṃ uppāditāni jhānāni abhibhāyatanānīti vuccanti, tesaṃ
aṭṭhannaṃ abhibhāyatanānaṃ. Navannaṃ anupubbavihārasamāpattīnanti pubbaṃ pubbaṃ anu
anupubbaṃ, anupubbaṃ viharitabbato samāpajjitabbato anupubbavihārasamāpatti,
anupaṭipāṭiyā samāpajjitabbāti attho, tāsaṃ navannaṃ anupubbavihārasamāpattīnaṃ.
Dasannaṃ  saññābhāvanānanti girimānandasutte 1- āgatānaṃ aniccasaññādīnaṃ
dasannaṃ saññābhāvanānaṃ. Dasannaṃ kasiṇasamāpattīnanti sakalaṭṭhena kasiṇasaṅkhātānaṃ
paṭhavīkasiṇajjhānādīnaṃ dasannaṃ jhānānaṃ. Ānāpānassatisamādhissāti
ānāpānassatisampayuttasamādhissa. Asubhasamāpattiyāti asubhajjhānasamāpattiyā. Dasannaṃ
tathāgatabalānanti dasabalabalānaṃ dasannaṃ. Catunnaṃ vesārajjānanti visāradabhāvānaṃ catunnaṃ
vesārajjānaṃ. Catunnaṃ paṭisambhidānanti paṭisambhidāñāṇānaṃ catunnaṃ. Channaṃ
abhiññānanti iddhividhādīnaṃ channaṃ abhiññāṇānaṃ. Channaṃ buddhadhammānanti "sabbaṃ
kāyakammaṃ ñāṇānuparivattī"tiādinā 2- nayena upari āgatānaṃ channaṃ buddhadhammānaṃ.
    Tattha cīvarādayo bhāgyasampattivasena vuttā. Attharasatiko paṭivedhavasena vutto.
Adhisīlatiko paṭipattivasena. Jhānattiko rūpārūpajjhānavasena. Vimokkhattiko
samāpattivasena. Saññācatukko upacārappanāvasena. Satipaṭṭhānādayo
sattatiṃsabodhipakkhiyadhammavasena. Tathāgatabalānantiādayo āveṇikadhammavasena vuttāti
veditabbā.
    Ito paraṃ bhagavāti netaṃ nāmantiādi "atthamanugatā ayaṃ paññattī"ti
upanayanatthaṃ 3- vuttaṃ. Tattha samaṇā pabbajjūpagatā. Brāhmaṇā bhovādino samitapāpā
bāhitapāpā vā. 4- Devatā sakkādayo brahmāno ca. Vimokkhantikanti vimokkho
arahattamaggo, vimokkhassa anto arahattaphalaṃ, tasmiṃ vimokkhante bhavaṃ vimokkhantikaṃ
@Footnote: 1 aṅ.dasaka. 24/60/86  2 khu.cūḷa. 30/492/239  3 Sī.,cha.Ma. ñāpanatthaṃ
@4 cha.Ma. samitapāpabāhitapāpā vā

---------------------------------------------------------------------------------------------
page267.
Nāmaṃ. Sabbaññubhāvo hi arahattamaggena sijjhati, arahattaphalādhigamena siddho hoti.
Tasmā sabbaññubhāvo  vimokkhante bhavo hoti. Taṃ nemittikampi nāmaṃ vimokkhante
bhavaṃ nāmaṃ hoti. Tena vuttaṃ "vimokkhantikametaṃ buddhānaṃ bhagavantānan"ti. Bodhiyā
mūle saha sabbaññutañāṇassa paṭilābhāti mahābodhirukkhamūle yathāvuttakkhaṇe
sabbaññutañāṇassa paṭilābhena saha. Sacchikā paññattīti arahattaphalasacchikiriyāya
sabbadhammasacchikiriyāya vā jātā paññatti. Yadidaṃ bhagavāti yā ayaṃ bhagavāti
paññatti.
    Dvīhi kāraṇehīti dvīhi koṭṭhāsehi. Pariyattisāsananti tepiṭakaṃ buddhavacanaṃ.
Paṭipattīti paṭipajjati etāyāti paṭipatti. Yaṃ tassa pariyāpuṭanti tena puggalena
yaṃ pariyāpuṭaṃ sajjhāyitaṃ, karaṇatthe sāmivacanaṃ. "pariyāpuṭṭan"tipi pāṭho. Suttanti
ubhatovibhaṅganiddesakhandhakaparivārā, suttanipāte maṅgalasutta 1- ratanasutta 2-
tuvaṭakasuttāni, 3- aññampi ca suttanāmakaṃ tathāgatavacanaṃ suttanti veditabbaṃ.
Geyyanti sabbampi sagāthakaṃ suttaṃ geyyanti veditabbaṃ, visesena saṃyuttake sakalopi
sagāthavaggo. Veyyākaraṇanti sakalaṃ abhidhammapiṭakaṃ niggāthakasuttaṃ, yañca aññampi
aṭṭhahi aṅgehi asaṅgahitaṃ buddhavacanaṃ, taṃ "veyyākaraṇan"ti veditabbaṃ. Gāthāti
dhammapadatheragāthātherīgāthāsuttanipāte nosuttanāmikā suddhikagāthā ca "gāthā"ti
veditabbā. Udānanti somanassañāṇamissakagāthāpaṭisaṃyuttā 4- dveasīti suttantā
"udānan"ti veditabbaṃ. Itivuttakanti "vuttaṃ hetaṃ bhagavatā"tiādinayappavattā 5-
dasuttarasatasuttantā "itivuttakan"ti veditabbaṃ. Jātakanti apaṇṇakajātakādīni 6-
paṇṇāsādhikāni pañcajātakasatāni "jātakan"ti veditabbaṃ. Abbhutadhammanti "cattārome
bhikkhave acchariyā abbhutadhammā ānande"tiādinayappavattā 7- sabbepi
acchariyabbhutadhammapaṭisaṃyuttā suttantā
@Footnote: 1 khu.su. 25/1,-/3384  2 khu.su. 25/1/56  3 khu.su. 25/922/514
@4 Sī.,cha.Ma....mayika...  5 khu.iti. 25/1/233  6 khu.jā. 27/1/1
@7 dī.mahā. 10/209/127, aṅ.catukka. 21/130/150

---------------------------------------------------------------------------------------------
page268.
"abbhutadhamman"ti veditabbaṃ. Vedallanti cūḷavedallamahāvedallasammādiṭṭhisakkapañha-
saṅkhārabhājaniyamahāpuṇṇamasuttādayo 1- 3- 4- 5- sabbepi vedañca tuṭṭhiñca laddhā
laddhā pucchitasuttantā "vedallan"ti veditabbaṃ. Idaṃ pariyattisāsananti idaṃ
vuttappakāraṃ tepiṭakaṃ buddhavacanaṃ pariyāpuṇitabbaṭṭhena pariyatti, anusāsanaṭṭhena
sāsananti katvā pariyattisāsanaṃ. Tampi mussatīti tampi pariyattisāsanaṃ nassati.
Parimussatīti 6- ādito nassati. Paribāhiro hotīti parammukho hoti.
    Katamaṃ paṭipattisāsananti lokuttaradhammato pubbabhāgo tadatthaṃ paṭipajjiyatīti
paṭipatti. Sāsiyanti ettha veneyyāti sāsanaṃ. Sammāpaṭipadātiādayo vuttanayā eva.
    Pāṇampi hanatīti jīvitindriyampi ghāteti. Adinnampi ādiyatīti
parapariggahitampi vatthuṃ gaṇhāti. Sandhimpi chindatīti gharasandhimpi chindati.
Nillopampi haratīti gāme paharitvā mahāvilopampi karoti. Ekāgārikampi karotīti
paṇṇāsamattehipi saṭṭhimattehipi parivāretvā jīvaggāhaṃ gahetvāpi dhanaṃ āharāpeti.
Paripanthepi tiṭṭhatīti panthadūhanakammaṃ karoti. Paradārampi gacchatīti paradāresu cārittaṃ
āpajjati. Musāpi bhaṇatīti atthabhañjanakaṃ musāpi vadati. Anariyadhammoti anariyasabhāvo.
    [51] Eko pubbe caritvānāti pabbajjāsaṅkhātena vā gaṇāvavassaggaṭṭhena
vā pubbe loke vicaritvā. 7- Yānaṃ bhantaṃva taṃ loke, hīnamāhu puthujjananti taṃ
vibbhantakaṃ puggalaṃ yathā hatthiyānādiyānaṃ adantaṃ visamampi ārohati, ārohanakampi
bhañjati, papātepi papatati, evaṃ kāyaduccaritādivisamārohanena nirayādīsu,
atthabhañjanena jātipapātādīsu papatanena ca yānaṃ bhantaṃva hīnaṃ puthujjanañca āhūti.
    Pabbajjāsaṅkhātena vāti pabbajjākoṭṭhāsena vā "pabbajito samaṇo"ti
gaṇanāropanena vā. Gaṇāvavassaggaṭṭhena vāti gaṇasaṅgaṇikārāmataṃ vissajjetvā
caraṇaṭṭhena 8- vā.
@Footnote: 1 Ma.mū. 12/460/410  2 Ma.mū. 12/449/401  3 Ma.mū. 12/89/63
@4 dī.mahā. 10/344/226  5 Ma.u. 14/85/67  6 cha.Ma. sammussatīti
@7 Sī.,cha.Ma. viharitvā  8 cha.Ma. vassaggaṭṭhena

---------------------------------------------------------------------------------------------
page269.
    Eko paṭikkamatīti ekakova gāmato nivattati. Yo nisevatīti niddesassa uddesapadaṃ.
Aparena samayenāti aññasmiṃ kāle  aparabhāge. Buddhanti sabbaññubuddhaṃ.
Dhammanti svākkhātatādiguṇayuttaṃ dhammaṃ. Saṃghanti suppaṭipannatādiguṇayuttaṃ saṃghaṃ.
Sikkhanti adhisīlādisikkhitabbaṃ sikkhaṃ. Paccakkhāyāti buddhādiṃ paṭikkhipitvā.
Hīnāyāti hīnatthāya gihibhāvāya. Āvattitvāti nivattitvā. Sevatīti ekavāraṃ
sevati. Nisevatīti anekavidhena sevati. Saṃsevatīti allīyitvā sevati. Paṭisevatīti
punappunaṃ sevati.
    Bhantanti vibbhantaṃ. Adantanti dantabhāvaṃ anupanītaṃ. Akāritanti susikkhitakiriyaṃ
asikkhāpitaṃ. Avinītanti ācārasampattiyā 1- asikkhitaṃ. Uppathaṃ gaṇhātīti
vuttappakāraṃ yānaṃ adantatādiyuttaṃ 2- bhantaṃ visamamaggaṃ upeti. Visamaṃ khāṇumpi
pāsāṇampi abhiruhatīti visamaṃ hutvā ṭhitaṃ khadirādikhāṇumpi 3- tathā pabbatapāsāṇampi
ārohati. Yānampi ārohanakampi bhañjatīti vayhādiyānaṃ ārohantassa pājentassa
hatthapādādimpi bhindati. Papātepi papatatīti ekato chinnapabbhārapapātepi pāteti. So
vibbhantakoti so paṭikkantako. Bhantayānapaṭibhāgoti anavaṭṭhitayānasadiso. Uppathaṃ
gaṇhātīti kusalakammapathato paṭikkamitvā apāyapathabhūtaṃ uppathaṃ micchāmaggaṃ upeti.
Visamaṃ kāyakammaṃ abhiruhatīti samassa paṭipakkhaṃ kāyaduccaritasaṅkhātaṃ visamaṃ kāyakammaṃ
ārohati. Sesesupi eseva nayo. Niraye attānaṃ bhañjatīti nirassādasaṅkhāte niraye
attabhāvaṃ cuṇṇavicuṇṇaṃ karoti. Manussaloke attānaṃ bhañjatīti vividhakammakaraṇavasena
bhañjati. Devaloke attānaṃ bhañjatīti piyavippayogādidukkhavasena. Jātipapātampi papatatīti
jātipapātepi pāteti. Jarāpapātādīsupi eseva nayo. Manussaloketi idha adhippetalokameva
dasseti.
    Puthujjanāti niddesassa uddesapadaṃ. Tattha puthujjanāti:-
        puthūnaṃ jananādīhi            kāraṇehi puthujjano
        puthujjanantogadhattā         puthuvāyaṃ jano iti.
@Footnote: 1 cha.Ma. na vinītaṃ ācārasampattiyā  2 cha.Ma. adantātiyuttaṃ  3 cha.Ma. kharakhāṇumpi

---------------------------------------------------------------------------------------------
page270.
    So hi puthūnaṃ nānappakārānaṃ kilesādīnaṃ jananādīhipi kāraṇehi puthujjano.
Taṃ vibhāgato dassetuṃ "puthu kilese janentī"tiādimāha. Tattha bahūnaṃ nānappakārānaṃ
sakkāyadiṭṭhīnaṃ avihatattā tā janenti, tāhi janitāti vā puthujjanā. Avihatameva vā 1-
janasaddo vadati. Puthu satthārānaṃ mukhullokikāti ettha puthu janā 2- satthupaṭiññā
etesanti puthujjanāti vacanattho. Puthu sabbagatīhi avuṭṭhitāti ettha janetabbā
jāyanti 3- vā etthāti janā, gatiyo. Puthu janā etesanti puthujjanā. Ito
pare jāyanti etehīti janā, abhisaṅkhārādayo. Te etesaṃ vijjantīti puthujjanā.
Abhisaṅkharaṇādiattho eva janasaddo daṭṭhabbo. Nānāsantāpehi santappantīti
rāgaggiādayo santāpā. Te eva vā sabbepi vā kilesapariḷāhā. Puthu pañcasu
kāmaguṇesūti ettha jāyatīti jano, rāgo gedhoti evamādiko, puthu jano etesanti
puthujjanā. Puthu jātā rattāti evaṃ rāgādiatthe 4- eva vā janasaddo daṭṭhabbo.
Palibuddhāti sambaddhā. 5- Āvutāti āvunitā. 6- Nivutāti vāritā. Ophuṭāti 7-
uparibhāgena 8- pihitā. Pihitāti heṭṭhābhāgena pihitā. Paṭicchannāti apākaṭā.
Paṭikujjitāti adhomukhā katā. 9-
    Atha vā puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ
janānaṃ antogadhattāpi puthujjanā. Puthu vā ayaṃ visuṃyeva saṅkhyaṅgato, visaṃsaṭṭho
sīlasutādiguṇayuttehi ariyehi janotipi puthujjano.
    Evaṃ ye te:-
        "duve puthujjanā vuttā      buddhenādiccabandhunā
        andho puthujjano eko      kalyāṇeko puthujjano"ti
dve puthujjanā vuttā, tesu andhaputhujjano vutto hotīti veditabbo.
@Footnote: 1 cha.Ma. avihatamevatthaṃ  2 cha.Ma. puthū nānā janā  3 cha.Ma. janayanti  4 cha.Ma. rāgādiattho
@5 Sī. paripannā  6 cha.Ma. āvaritā  7 cha.Ma. ovutāti  8 cha.Ma. uparito
@9 cha.Ma. adhomukhagatā

---------------------------------------------------------------------------------------------
page271.
    [52] Yaso kitti cāti lābhasakkāro pasaṃsā ca. Pubbeti pabbajitabhāve.
Hāyate vāpi tassa sāti tassa vibbhantakassa sato so ca yaso sā ca kitti
hāyati. Etampi disvāti etampi pubbe yasakittīnaṃ lābhaṃ pacchā ca hāniṃ disvā.
Sikkhetha  methunaṃ vippahātaveti tisso sikkhāyo sikkhetha. Kiṃkāraṇā? methunaṃ
Vippahātave, methunappahānatthāyāti vuttaṃ hoti.
    Kittivaṇṇabhatoti 1- bhatakittivaṇṇo, 2- kittisaddañceva guṇavaṇṇañca 3-
ukkhipitvā vadanto hotīti attho. Cittaṃ nānānayena kathanaṃ assa atthīti cittakathī.
Kalyāṇapaṭibhānoti sundarapañño.
    Hāyatīti niddesassa uddesapadaṃ. Parihāyatīti samantato hāyati. Paridhaṃsatīti
adho 4- patati. Paripatatīti samantato apagacchati. Antaradhāyatīti adassanaṃ yāti.
Vippalujjatīti ucchijjati.
    Khuddako sīlakkhandhoti thullaccayādīni. 5- Mahanto sīlakkhandhoti
pārājikasaṃghādisesā.
    Methunadhammassa pahānāyāti tadaṅgādippahānena pajahanatthāya. Vūpasamāyāti
malānaṃ vūpasamanatthāya. Paṭinissaggāyāti pakkhandanapariccāgapaṭinissaggatthāya.
Paṭipassaddhiyāti paṭipassaddhisaṅkhātassa phalassa atthāya.
    [53] Yo hi methunaṃ na vippajahāti saṅkappehi .pe. Tathāvidhoti. 6- Tattha
paretoti samannāgato. Paresaṃ nigghosanti upajjhāyādīnaṃ nindāvacanaṃ. Maṅku hotīti
dummano hoti.
@Footnote: 1 cha.Ma. kittivaṇṇagatoti  2 cha.Ma. bhagavā kittivaṇṇo  3 cha.Ma. guṇñca
@4 cha.Ma. adhopathaviṃ  5 cha.Ma. thullaccayādi  6 cha.Ma. itisaddo na dissati

---------------------------------------------------------------------------------------------
page272.
    Kāmasaṅkappenāti kāmapaṭisaṃyuttena vitakkena. Upariṭṭhepi eseva nayo. Phuṭṭhoti
vitakkehi phusito. Paretoti aparihīno. Samohitoti sammā ohito anto paviṭṭho. Kapaṇo
viyāti duggatamanusso viya. Mando viyāti aññāṇī viya. Momūho viyāti sammohabhūto
viya. Jhāyatīti cinteti. Pajjhāyatīti bhusaṃ cinteti. Nijjhāyatīti anekavidhena
cinteti. Apajjhāyatīti tato apagantvā cinteti. Ulūkoti ulūkasakuṇo. Rukkha-
sākhāyanti rukkhe uṭṭhitasākhāyaṃ, viṭape vā. Mūsikaṃ magayamānoti mūsikaṃ gavesamāno,
"maggayamāno"tipi paṭhanti. Kotthūti sigālo. Biḷāroti babbu. Sandhisamalasapaṅkatīre-
ti 1- dvinnaṃ gharānaṃ antare ca udakaniddhamanacikkhallakacavaranikkhipanaṭṭhāne ca thaṇḍile
ca. Vahacchinnoti piṭṭhigīvamaṃsacchinno. Ito parā gāthā pākaṭasambandhā eva.
    [54] Tāsu satthānīti kāyaduccaritādīni. Tāni hi attano paresañca chedanaṭṭhena
"satthānī"ti vuccanti. Tesu cāyaṃ 2- visesena tāva ādito musāvacanasatthāneva
karoti, "iminā kāraṇenāhaṃ vibbhanto"ti bhaṇanto. Tenevāha "esa khvassa
mahāgedho, mosavajjaṃ pagāhatī"ti. Tattha esa khvassāti esa kho assa. Mahāgedhoti
mahābandhanaṃ. Katamoti ce? yadidaṃ mosavajjaṃ pagāhati, svāssa 3- musāvādajjhogāho
"mahāgedho"ti veditabbo.
    Tīṇi satthānīti tayo chedakā. Kāyaduccaritaṃ kāyasatthaṃ. Vacīsatthādīsupi eseva
nayo. Taṃ vibhāgato dassetuṃ "tividhaṃ kāyaduccaritaṃ kāyasatthan"ti āha. Sampajānamusā
bhāsatīti jānanto tucchaṃ vācaṃ bhāsati. Abhirato ahaṃ bhante ahosiṃ pabbajjāyāti
sāsane pabbajjāya anabhirativirahito ahaṃ āsiṃ. Mātā me posetabbāti mātā
mayā positabbā. Tenamhi vibbhantoti bhaṇatīti tena kāraṇena paṭikkanto asmīti
katheti. Pitā mayā posetabbotiādīsupi eseva nayo.
@Footnote: 1 cha.Ma. sandhisamalasaṅkaṭireti  2 cha.Ma. vāyaṃ  3 cha.Ma. svāyaṃ

---------------------------------------------------------------------------------------------
page273.
    Eso tassa mahāgedhoti tassa puggalassa eso mahābandho. Mahāvananti
mahantaṃ vanaṃ. 1- Gahananti duratikkamaṃ. Kantāroti corakantārādisadiso. Visamoti
kaṇṭakavisamo. Kuṭiloti vaṅkasadiso. 2- Paṅkoti pallalasadiso. Palipoti kaddamasadiso.
Palibodhoti mahāduggo. 3- Mahābandhananti mahantaṃ dummocayabandhanaṃ. Yadidaṃ
sampajānamusāvādoti yo ayaṃ sampajānamusāvādo.
    Sabhaggato vāti sabhāyaṃ ṭhito vā. Parisaggato vāti gāmaparisāya ṭhito vā.
Ñātimajjhagato vāti dāyādānaṃ majjhe ṭhito vā. Pūgamajjhagato vāti senīnaṃ majjhe
ṭhito vā. Rājakulamajjhagato vāti rājakulassa majjhe mahāvinicchaye ṭhito vā. Abhinītoti
pucchanatthāya nīto. Sakkhipuṭṭhoti sakkhiṃ katvā pucchito. Ehi bho purisāti 4-
ālapanametaṃ. Attahetu vā parahetu vāti attano vā parassa vā hatthapādādihetu vā dhanahetu
vā. Āmisakiñcikkhahetu vāti ettha āmisanti lābho adhippeto. Kiñcikkhanti yaṃ
vā taṃ vā appamattakaṃ, antamaso tittiravaṭṭakasappipiṇḍanavanītapiṇḍādimattakassapi 5-
kassaci 6- lābhassa hetūti attho. Sampajānamusā bhāsatīti jānantoyeva musāvādaṃ karoti.
    Puna aññaṃ pariyāyaṃ dassento "api ca tīhākārehi musāvādo hoti,
pubbevassa hotī"tiādimāha. Tattha tīhākārehīti sampajānamusāvādassa aṅgabhūtehi
tīhi kāraṇehi. Pubbevassa hotīti pubbabhāgeyeva assa puggalassa evaṃ hoti
"musā bhaṇissan"ti. Bhaṇantassa hotīti bhaṇamānassa hoti. Bhaṇitassa hotīti bhaṇite
assa hoti. Yaṃ vattabbaṃ tasmiṃ vutte hotīti attho. Atha vā bhaṇitassāti vuttavato
niṭṭhitavacanassa hotīti. Evaṃ yo pubbabhāgepi jānāti, bhaṇantopi jānāti, pacchāpi
jānāti "musā mayā bhaṇitan"ti, so evaṃ vadanto musāvādakammunā bajjhatīti
ayamettha attho dassito. Kiñcāpi dassito, atha kho ayamettha viseso:- pucchā
@Footnote: 1 cha.Ma. duṭṭhavanaṃ  2 cha.Ma. vaṅkakaṭakasadiso  3 cha.Ma. mahādukkho
@4 cha.Ma. ehambho purisāti  5 ka....mattaṃ  6 cha.Ma. ayaṃ pāṭho na dissati

---------------------------------------------------------------------------------------------
page274.
Tāva hoti, "musā bhaṇissan"ti pubbabhāgo atthi, "musā mayā bhaṇitan"ti pacchābhāgo
natthi. Vuttamattameva hi koci pamussati kiṃ tassa musāvādo hoti, na hotīti? sā
evaṃ aṭṭhakathāsu vissajjitā:- pubbabhāge "musā bhaṇissan"ti ca, bhaṇantassa "musā
bhaṇāmī"ti ca jānato pacchābhāge "musā mayā bhaṇitan"ti na sakkā na bhavituṃ, sacepi
na hoti, musāvādoyeva. Purimameva hi aṅgadvayaṃ pamāṇaṃ. Yassāpi pubbabhāge "musā
bhaṇissan"ti ābhogo natthi, bhaṇanto pana "musā bhaṇāmī"ti jānāti. Bhaṇitepi "musā
mayā bhaṇitan"ti jānāti. So musāvādena na kāretabbo. Pubbabhāgo hi pamāṇataro.
Tasmiṃ asati davā bhaṇitaṃ vā, ravā bhaṇitaṃ vā hotīti.
    Ettha ca taññāṇatā ca ñāṇasamodhānañca pariccajitabbaṃ. Taññāṇatā
pariccajitabbāti yena cittena "musā bhaṇissan"ti jānāti, teneva "musā bhaṇāmī"ti
ca, "musā mayā bhaṇitan"ti ca jānātīti evaṃ ekacitteneva tīsu khaṇesu jānātīti
ayaṃ taññāṇatā pariccajitabbā. Na hi sakkā teneva cittena taṃ cittaṃ jānituṃ,
yathā na sakkā teneva asinā so asi chinditunti. Purimaṃ purimaṃ pana cittaṃ
pacchimassa pacchimassa cittassa yathāuppattipaccayo 1- hutvā nirujjhati. Tenetaṃ
vuccati:-
        "pamāṇaṃ pubbabhāgo ca       tasmiṃ sati na hessati
        sesadvayanti nattheta-       miti vācā tivaṅgikā"ti. 2-
    Ñāṇasamodhānaṃ pariccajitabbanti etāni tīṇi cittāni ekakkhaṇe uppajjantīti
na gahetabbāni. Idaṃ hi cittaṃ nāma:-
        "aniruddhamhi paṭhame         na uppajjati pacchimaṃ
        nirantaruppajjanato          ekaṃ viya pakāsatī"ti. 2-
@Footnote: 1 cha.Ma. tathā uppattiyā paccayo  2 samanta. 1/610

---------------------------------------------------------------------------------------------
page275.
    Ito paraṃ pana yvāyaṃ ajānaṃyeva "jānāmī"tiādinā nayena sampajānamusā
bhaṇati, yasmā so "idaṃ abhūtan"ti evaṃdiṭṭhiko hoti, tassa hi attheva ayaṃ
laddhi. Tathā "idaṃ abhūtan"ti evamassa khamati ceva ruccati ca. Evamassa saññā,
evaṃ sabhāvameva cassa cittaṃ "idaṃ abhūtan"ti. Yadā pana musā vattukāmo hoti, tadā taṃ
diṭṭhiṃ vā diṭṭhiyā saha khantiṃ vā diṭṭhikhantīhi saddhiṃ ruciṃ vā diṭṭhikhantirucīhi
saddhiṃ saññaṃ vā diṭṭhikhantirucisaññāhi saddhiṃ bhāvaṃ vā vinidhāya nikkhipitvā
paṭicchādetvā avibhūtaṃ 1- katvā bhaṇati. Tasmā tesampi vasena aṅgabhedaṃ dassetuṃ
"api ca catūhākārehī"tiādi vuttaṃ.
    Ettha ca vinidhāya diṭṭhinti balavadhammavinidhānavasenetaṃ vuttaṃ. Vinidhāya
khantintiādīni tato dubbalānaṃ vinidhānavasena vinidhāya saññanti idampanettha
sabbadubbaladhammavinidhānavasena. Saññāmattampi nāma avinidhāya sampajānamusā bhāsissatīti
netaṃ ṭhānaṃ vijjatīti.
    [55] Mandova parikissatīti pāṇavadhādīni karonto tatonidānañca
dukkhamanubhonto bhogapariyesanārakkhaṇāni ca karonto momūho viya parikilissati.
    Tamenaṃ rājāno gahetvā vividhā kammakāraṇā kārentīti na rājāno karonti,
rājavidhānapurisā 2- nānāvidhāni kammakāraṇāni karonti. Kasāhipi tāḷentīti
kusadaṇḍakehipi tajjenti. 3- Vettehīti vettalatāhi. Aḍḍhadaṇḍakehīti muggarehi,
pahārasādhanatthaṃ vā catuhatthadaṇḍaṃ dvidhā chinditvā 4- gahitadaṇḍakehi.
Bilaṅgathālikanti kañjikaukkhalikakammakāraṇaṃ. Taṃ karontā sīsakapālaṃ uppāṭetvā
tattaṃ ayoguḷaṃ saṇḍāsena gahetvā tattha pakkhipanti, tena matthaluṅgaṃ
pakkuṭṭhitvā upari uttarati. Saṅkhamuṇḍikanti saṅkhamuṇḍakammakāraṇaṃ. Taṃ karontā
uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese ekato
gaṇṭhiṃ katvā daṇḍakena
@Footnote: 1 cha.Ma. abhūtaṃ  2 cha.Ma. rājādhinapurisā  3 cha.Ma. kasādaṇḍakehipi vitajjenti
@4 cha.Ma. dvedhā chetvā

---------------------------------------------------------------------------------------------
page276.
Veṭhetvā uppāṭenti, saha kesehi cammaṃ uṭṭhahati. Tato sīsakaṭāhaṃ thūlasakkharāhi
ghaṃsitvā dhovantā saṅkhavaṇṇaṃ karonti. Rāhumukhanti rāhumukhakammakāraṇaṃ. Taṃ karontā
saṅkunā mukhaṃ vivaritvā antomukhe dīpaṃ jālenti, kaṇṇacūḷikāhi vā paṭṭhāya
mukhaṃ nikhādanena khananti, lohitaṃ paggharitvā mukhaṃ pūreti.
    Jotimālikanti sakalasarīraṃ telapilotikāya veṭhetvā ālimpenti. Hatthapajjotikanti
hatthe telapilotikāya veṭhetvā dīpaṃ viya pajjālenti. Erakavattikanti
erakavattakammakāraṇaṃ. Taṃ karontā heṭṭhāgīvato paṭṭhāya cammavaṭṭe 1- kantitvā 2-
gopphake pātenti. Atha naṃ yottehi bandhitvā kaḍḍhanti. So attano cammavaṭṭe
akkamitvā akkamitvā patati. Cirakavāsikanti cirakavāsikakammakāraṇaṃ. Taṃ karontā tatheva
cammavaṭṭe kantitvā kaṭiyaṃ ṭhapenti, kaṭito paṭṭhāya kantitvā gopphakesu ṭhapenti,
uparimehi heṭṭhimasarīraṃ cirakanivāsananivatthaṃ viya hoti. Eṇeyyakanti
eṇeyyakakammakāraṇaṃ. Taṃ karontā ubhosu kappuresu jaṇṇukesu ca ayovalayāni datvā
ayasūlāni koṭṭenti, so catūhi ayasūlehi bhūmiyaṃ patiṭṭhahati. Atha naṃ parivāretvā
aggiṃ karonti. "eṇeyyako jotipariggaho yathā"ti āgataṭṭhānepi idameva vuttaṃ.
Taṃ sandhito 3- sūlāni apanetvā catūhi aṭṭhikoṭīhiyeva ṭhapenti. Evarūpā kāraṇā 4-
nāma natthi.
    Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti.
Kahāpaṇikanti sakalasarīraṃ tiṇhāhi vāsīhi koṭito paṭṭhāya kahāpaṇamattaṃ 5- pātentā
koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ
ghaṃsenti, cammamaṃsanhārūni paggharitvā savanti, aṭṭhikasaṅkhalikā va tiṭṭhati.
Palighaparivattikanti ekena passena nipajjāpetvā kaṇṇacchiddena ayasūlaṃ koṭṭetvā
paṭhaviyā ekābaddhaṃ karonti. Atha naṃ pāde gahetvā āvijjhanti. 6- Palālapīṭhakanti
@Footnote: 1 Ma. cammabandhe  2 Sī. akkamitvā akkamitvā  3 cha.Ma. sandhito sandhito
@4 cha.Ma. kammakāraṇā  5 cha.Ma. kahāpaṇamattaṃ kahāpaṇamattaṃ  6 cha.Ma. āviñchanti

---------------------------------------------------------------------------------------------
page277.
Chekā kāraṇikā chavicammaṃ acchinditvā nisadapotakāhi aṭṭhīni bhinditvā 1- kesesu
gahetvā ukkhipanti, maṃsarāsiyeva hoti. Atha naṃ keseheva pariyonandhitvā gaṇhanti,
palālapīṭhaṃ viya katvā paliveṭhenti. Sunakhehipīti katipayāni divasāni āhāraṃ adatvā
chātasunakhehi khādāpenti. Te muhuttena aṭṭhisaṅkhalikameva karonti. Evampi kissatīti
evampi vighātaṃ pāpuṇāti. Parikissatīti sabbabhāgena vighātaṃ pāpuṇāti.
Parikilissatīti utrāsaṃ 2- pāpuṇāti.
    Puna aññaṃ kāraṇaṃ dassento "atha vā kāmataṇhāya abhibhūto"tiādimāha. Tattha
kāmataṇhāyāti pañcakāmaguṇikalobhena. Abhibhūtoti maddito. 3- Pariyādinnacittoti
kusalācāraṃ khepetvā gahitacitto. Bhoge pariyesantoti dhanaṃ gavesamāno.
Nāvāya mahāsamuddaṃ pakkhandatīti taraṇīsaṅkhātāya nāvāya mahantaṃ loṇasāgaraṃ pavisati.
Sītassa purakkhatoti sītaṃ purato katvā. Uṇhassa purakkhatoti uṇhaṃ purato katvā.
Ḍaṃsāti piṅgalamakkhikā. Makasāti makasā eva. Rissamānoti 4- ḍaṃsādisamphassehi
hesiyamāno. 5- Khuppipāsāya pīḷiyamānoti 6- khuddāpipāsāya maddiyamāno. 7-
Gumbaṃ 8- gacchatītiādīni mūlapadaṃ gacchatītipariyosānāni catuvīsati padāni raṭṭhanāmena
vuttāni. Marukantāraṃ gacchatīti vālikakantāraṃ 9- tārakasaññāya gacchati. Jaṇṇupathanti
jāṇūhi gantabbamaggaṃ. Ajapathanti ajehi gantabbamaggaṃ. Meṇḍapathepi eseva nayo.
    Saṅkupathanti khāṇuke koṭṭetvā tehi okkamitabbaṃ khāṇumaggaṃ, taṃ gacchamāno
pabbatapāde ṭhatvā ayasiṅghāṭakaṃ yottena bandhitvā  uddhaṃ khipitvā pabbate
laggāpetvā yottenāruyha vajiraggena lohadaṇḍena pabbataṃ vijjhitvā khāṇukaṃ
koṭṭetvā tattha ṭhatvā siṅghāṭakaṃ ākaḍḍhitvā puna upari laggāpetvā tattha
ṭhito cammayottaṃ olambetvā taṃ ādāya otaritvā heṭṭhimakhāṇuke bandhitvā
vāmahatthena yottaṃ gahetvā dakkhiṇahatthena muggaraṃ ādāya yottaṃ paharitvā
@Footnote: 1 cha.Ma. chinditvā  2 cha.Ma. upatāpaṃ  3 cha.Ma. tena maddito  4 cha.Ma. pīḷiyamānoti
@5 cha.Ma. vihesiyamāno  6 cha.Ma. miyyamānoti  7 cha.Ma. maramāno  8 cha.Ma. tigumbaṃ
@9 cha.Ma. vālukakantāraṃ

---------------------------------------------------------------------------------------------
page278.
Khāṇukaṃ nīharitvā puna abhiruhati. Etenupāyena pabbatamatthakaṃ abhiruyha parato otaranto
purimanayeneva paṭhamaṃ pabbatamatthake khāṇukaṃ koṭṭetvā cammapasibbake yottaṃ bandhitvā
khāṇuke veṭhetvā sayaṃ antopasibbake nisīditvā makkaṭakānaṃ suttavissajjanākārena
yottaṃ viniveṭhetvā otarati. Tena vuttaṃ "khāṇuke koṭṭetvā tehi okkamitabbaṃ
maggan"ti. 1- Chattapathanti cammachattena vātaṃ gahetvā 2- sakuṇehi viya otaritabbaṃ
maggaṃ. Vaṃsapathanti veṇugumbaṃ chedanasatthena chinditvā rukkhe pharasunā koṭṭetvā
maggaṃ karonto veḷuvane nisseṇiṃ katvā veḷugumbe āruyha veḷuṃ chinditvā
aparassa veḷugumbassa upari pātetvā veḷugumbamatthakeneva gantabbaṃ maggaṃ sandhāya
"vaṃsapathaṃ gacchatī"ti vuttanti veditabbaṃ.
    Gavesanto na vindati, alābhamūlakampi dukkhaṃ domanassaṃ paṭisaṃvedetīti
avindanamūlakampi kāyikacetasikaṃ dukkhaṃ paṭilabhati.
    Laddhāti labhitvā. Ārakkhamūlakanti rakkhanamūlakampi. Kinti me bhogeti kena
upāyena mama bhoge. Neva rājāno hareyyuṃ .pe. Na appiyā dāyādā hareyyunti.
Gopayatoti mañjusādīhi gopayantassa. Vippalujjantīti vinassanti.
    [56] Etamādīnavaṃ ñatvā, muni pubbāpare idhāti etaṃ "yaso kittī ca
yā pubbe, hāyate vāpi tassa sā"ti ito pabhūti vuttaṃ pubbāparaṃ 3- imasmiṃ
sāsane pubbato apare samaṇabhāvato vibbhantakabhāve ādīnavaṃ muni ñatvā.
    Daḷhaṃ kareyyāti niddesapadassa uddesapadaṃ. Thiraṃ kareyyāti asithilaṃ kareyya.
Daḷhaṃ samādāno assāti thirapaṭiñño bhaveyya. Avaṭṭhitasamādānoti sanniṭṭhānapaṭiñño.
    [57] Etaṃ ariyānamuttamanti yadidaṃ vivekacariyā, etaṃ buddhādīnaṃ  ariyānaṃ
uttamaṃ. Tasmā vivekaṃyeva sikkhethāti adhippāyo. Na tena seṭṭho maññethāti
@Footnote: 1 cha.Ma. khāṇumagganti  2 cha.Ma. gāhāpetvā  3 cha.Ma. vutte pubbāpare idha

---------------------------------------------------------------------------------------------
page279.
Tena ca pavivekena attānaṃ "seṭṭho ahan"ti na maññeyya, tena mānatthaddho
na bhaveyyāti vuttaṃ hoti.
    Uṇṇatinti ussāpanaṃ. Uṇṇamanti uggantvā paṭṭhapanaṃ. Mānanti ahaṅkāraṃ.
1- Thambhanti balakkāraṃ. Bandhanti bandhakāraṇaṃ. 1- Thaddhoti amaddavo. 2- Patthaddhoti
visesena amaddavo. Paggahitasiroti uṭṭhitasīso. Samantāti na ārakā. Āsanneti na
dūre. Avidūreti samīpe. Upakaṭṭheti santike.
    [58] Rittassāti vivittassa, kāyaduccaritādīhi virahitassa. Oghatiṇṇassa
pihayanti, kāmesu gadhitā pajāti vatthukāmesu laggā sattā tassa caturoghatiṇṇassa
pihayanti iṇāyikā viya anaṇassāti 3- arahattanikūṭena desanaṃ niṭṭhāpesi.
    Rittassāti sabbakilesehi tucchassa. Vivittassāti suññassa. Pavivittassāti
ekakassa. Idāni yehi ritto hoti, te dassento "kāyaduccaritena
rittassā"tiādimāha. Tattha kilesapaṭipāṭiyā maggapaṭipāṭiyāti dvidhā rittatā
veditabbā. Kilesapaṭipāṭiyā tāva rāgo moho thambho sārambho māno madoti imehi chahi
kilesehi arahattamaggena ritto hoti, doso kodho upanāho pamādoti imehi
catūhi kilesehi anāgāmimaggena ritto hoti, atimāno makkho palāso issā
macchariyaṃ māyā sāṭheyyanti imehi sattahi sotāpattimaggena ritto hoti.
    Maggapaṭipāṭiyā pana sotāpattimaggena atimāno makkho palāso issā
macchariyaṃ māyā sāṭheyyanti imehi sattahi ritto hoti, anāgāmimaggena doso
kodho upanāho pamādoti imehi catūhi, arahattamaggena rāgo moho thambho sārambho
māno madoti imehi chahi ritto hoti. Tīṇi duccaritāni sabbakilesehītiādinā nayena
avasesāpi yathāyogaṃ yojetabbā.
@Footnote: 1-1 Sī.,cha.Ma. thāmanti balakkāraṃ. thambhanti thaddhakaraṇaṃ  2 Sī.abandhuro
@3 cha.Ma. āṇaṇyassāti

---------------------------------------------------------------------------------------------
page280.
    Vatthukāme parijānitvāti tebhūmake vatthukāme ñātatīraṇapariññāhi samāpanavasena
jānitvā. Kilesakāme pahāyāti chandādayo kilesakāme pahānapariññāya jahitvā.
Byantīkaritvāti vigatantaṃ vigatakoṭiṃ karitvā.
    Kāmoghaṃ tiṇṇassāti anāgāmimaggena āvaṭṭanasaṅkhātaṃ 1- kāmoghaṃ taritvā
ṭhitassa. Bhavoghanti arahattamaggena. Diṭṭhoghanti sotāpattimaggena. Avijjoghanti
arahattamaggena. Sabbasaṅkhārapathanti 2- sabbakhandhadhātuāyatanapaṭipāṭisaṅkhātaṃ pathaṃ
arahattamaggeneva taritvā ṭhitassa. Sotāpattimaggena uttiṇṇassa. Sakadāgāmimaggena
nittiṇṇassa. Anāgāmimaggena kāmadhātuṃ atikkantassa. Arahattamaggena sabbabhavaṃ
samatikkantassa. Phalasamāpattivasena vītivattassa. Pāraṃ gatassātiādīni nibbānavasena
vuttāni. Yathā iṇāyikā ānaṇyanti saṃvaḍḍhikaiṇaṃ 3- ādāya vicarantā ānaṇyaṃ.
Patthentīti patthanaṃ uppādenti. Ābādhikā ārogyanti pittādirogāturā 4-
bhesajjakiriyāya rogavūpasamanaṃ 5- ārogyaṃ. Yathā bandhanabandhāti nakkhattadivase bandhanāgāre
bandhapurisā. 6- Yathā dāsā bhujissanti yasmā bhujissā purisā yaṃ icchanti, taṃ
karonti, na naṃ koci balakkārena tato nivatteti, tasmā dāsā bhujissabhāvaṃ
patthenti. Yathā kantāraddhānaṃ pakkhannāti 7- yasmā balavanto purisā hatthabhāraṃ
gahetvā sajjitāvudhā 8- saparivārā kantāraṃ paṭipajjanti, te corā dūratova disvā
palāyanti. Te sotthinā kantāraṃ nittharitvā khemantaṃ patvā haṭṭhatuṭṭhā honti.
Tasmā 9- kantārapakkhannā purisā 9- khemantabhūmiṃ patthenti. Desanāpariyosāne tisso
sotāpattiphalaṃ patvā pacchā pabbajitvā arahattaṃ sacchākāsīti. 10-
                  Saddhammapajjotikāya mahāniddesaṭṭhakathāya
                 tissametteyyasuttaniddesavaṇṇanā niṭṭhitā.
                              Sattamaṃ.
@Footnote: 1 cha.Ma. avasānasaṅkhātaṃ  2 cha.Ma. sabbaṃ saṃsārapathanti  3 cha.Ma. saṃvaḍḍhikaiṇaṃ
@4 cha.Ma. pittādirogāturo  5 cha.Ma. taṃ rogavūpasamanatthaṃ  6 cha.Ma. baddhapurisā
@7 cha.Ma. pakkhandāti  8 cha.Ma. sajjāvudhā  9-9 cha.Ma. kantārapakkhandā
@10 cha.Ma. itisaddo na dissati

---------------------------------------------------------------------------------------------
page281.
                       8. Pasūrasuttaniddesavaṇṇanā
    [59] Aṭṭhame pasūrasuttaniddese paṭhamagāthāya tāva saṅkhepo:- ime diṭṭhigatikā
attano diṭṭhiṃ sandhāya "idheva suddhī"ti vadanti. Aññesu pana dhammesu visuddhiṃ
nāhu eva, 1- yaṃ attano satthārādiṃ nissitā, tattheva "esa vādo subho"ti evaṃ
subhavādā hutvā puthū samaṇabrāhmaṇā "sassato loko"tiādīsu paccekasaccesu niviṭṭhā.
    Sabbe paravāde khipantīti sabbā paraladdhiyo chaḍḍenti. Ukkhipantīti dūrato
khipanti. Parikkhipantīti samantato khipanti. Subhavādāti niddesassa uddesapadaṃ.
Sobhanavādāti "evaṃ 2- sundaran"ti kathentā. Paṇḍitavādāti "paṇḍitā mayan"ti
evaṃ kathentā. Dhīravādāti 3- "niddosavādaṃ vadāmā"ti kathentā. Ñāyavādāti
"yuttavādaṃ vadāmā"ti kathentā. Hetuvādāti "kāraṇasahitaṃ vadāmā"ti kathentā.
Lakkhaṇavādāti "sallakkhetabbaṃ vadāmā"ti vadantā. Kāraṇavādāti "udāharaṇayuttavādaṃ
vadāmā"ti kathentā. Ṭhānavādāti "pakkamituṃ asakkuṇeyyavādaṃ vadāmā"ti
vadantā.
    Niviṭṭhāti antopaviṭṭhā. Patiṭṭhitāti tattheva ṭhitā.
    [60] Evaṃ niviṭṭhāva "te vādakāmā"ti dutiyagāthā. Tattha bālaṃ dahanti mithū
aññamaññanti "ayaṃ bālo, ayaṃ bālo"ti evaṃ dvepi janā aññamaññaṃ bālaṃ dahanti,
bālato passanti. Vadanti te aññasitā kathojjanti te aññamaññasatthārādinissitā
kalahaṃ vadanti. Pasaṃsakāmā kusalāvadānāti pasaṃsatthikā ubhopi "mayaṃ kusalāvadānā
paṇḍitavādā"ti evaṃ saññino hutvā.
@Footnote: 1 cha.Ma. evaṃ  2 cha.Ma. etaṃ  3 cha.Ma. thiravādāti

---------------------------------------------------------------------------------------------
page282.
    Vādatthikāti vādena atthikā. Vādādhippāyāti vādajjhāsayā. Vādapurekkhārāti
vādameva purato katvā caramānā. Vādapariyesanaṃ carantāti vādameva gavesanaṃ caramānā.
Vigayhāti pavisitvā. Ogayhāti otaritvā. Ajjhogāhetvāti nimujjitvā.
Pavisitvāti anto gantvā. 1-
    Anojavantīti na ojavatī, 2- tejavirahitāti attho. Sā kathāti esā vācā.
Kathojjaṃ vadantīti nittejaṃ bhaṇanti. Evaṃ vadānesu ca tesu eko niyamato eva.
    [61] Yutto kathāyanti gāthā. Tattha yutto kathāyanti vādakathāya
ussukko. Pasaṃsamicchaṃ vinighāti hotīti attano pasaṃsaṃ icchanto "kathannu kho
niggaṇhissāmī"tiādinā nayena  pubbeva vādā kathaṃkathī vinighātī hoti.
Apāhatasminti pañhavīmaṃsakehi "atthāpagatante bhaṇitaṃ, byañjanāpagatante
bhaṇitan"tiādinā nayena apaharite vāde. Nindāya so kuppatīti evaṃ apāhatasmiñca
vāde uppannāya  nindāya so kuppati. Randhamesīti parassa 3- randhameva gavesanto.
    Thomananti vaṇṇabhaṇanaṃ. Kittinti pākaṭakaraṇaṃ. Vaṇṇahāriyanti guṇavaḍḍhanaṃ.
Pubbeva sallāpāti samullāpato puretarameva. "kathamidaṃ kathamidan"ti kathaṃkathā assa
atthīti kathaṃkathī. Jayo nu kho meti mama jayo. Kathaṃ niggahanti kena pakārena
niggaṇhanaṃ. Paṭikammaṃ karissāmīti mama laddhiṃ parisuddhiṃ karissāmi. Visesanti
atirekaṃ. Paṭivisesanti punappunaṃ visesaṃ. Āveṭhiyaṃ karissāmīti pariveṭhanaṃ
karissāmi. Nibbeṭhiyanti mama nibbeṭhanaṃ mocanaṃ nikkhamanaṃ. Chedananti vādacchindanaṃ.
Maṇḍalanti vādasaṅghātaṃ. Pārisajjāti paricārikā. Pāsādaniyāti kāruṇikā. 4-
Apaharantīti  5- paṭibāhanti.
    Atthāpagatanti atthato apagataṃ, attho natthīti. Atthato apaharantīti atthamhā
paṭibāhanti. Attho te dunnītoti tava attho na sammā upanīto. Byañjanante
@Footnote: 1 cha.Ma. antokatvā  2 cha.Ma. nihīnaojavatī  3 cha.Ma. yassa
@4 cha.Ma. pāsārikāti kāraṇitā  5 Sī. apasādantīti

---------------------------------------------------------------------------------------------
page283.
Duropitanti tava byañjanaṃ duppatiṭṭhāpitaṃ. Niggaho te akatoti tayā niggaho
na kato. Paṭikammante dukkaṭanti tayā attano laddhipatiṭṭhāpanaṃ duṭṭhu kataṃ.
Visamaṃ kathaṃ dukkathitanti na sammā kathitaṃ. Dubbhaṇitanti bhaṇantenapi duṭṭhu bhaṇitaṃ.
Dullapitanti na sammā vissajjitaṃ. Duruttanti aññathā bhaṇitaṃ. Dubbhāsitanti
virūpaṃ bhāsitaṃ.
    Nindāyāti garahaṇena. Garahāyāti dosakathanena. Akittiyāti aguṇakathanena.
Avaṇṇahārikāyāti aguṇavaḍḍhanena.
    Kuppatīti pakatibhāvaṃ jahetvā calati. Byāpajjatīti dosavasena pūtibhāvaṃ āpajjati.
Patiṭṭhīyatīti kodhavasena ghanabhāvaṃ 1- gacchati. Kopañcāti kupitabhāvaṃ. Dosañcāti dussanaṃ.
Appaccayañcāti atuṭṭhākārañca. Pātukarotīti pākaṭaṃ karoti. Randhamesīti antaragaveSī.
Virandhamesīti chiddagaveSī. Aparandhamesīti 2- guṇaṃ apanetvā dosameva gaveSī.
Khalitamesīti pakkhalanagaveSī. Galitamesīti patanagaveSī. "ghaṭṭitamesī"tipi pāṭho, tassa
pīḷanagavesīti attho. Vivaramesīti dosagaveSī.
    [62] Na kevalañca so kuppati, api ca kho pana "yamassa vādan"ti gāthā.
Tattha parihīnamāhu, apāhatanti atthabyañjanādinā 3- apāhataṃ parihīnaṃ vadanti.
Paridevatīti tato nimittaṃ so "aññaṃ mayā āvajjitan"tiādīhi vippalapati. Socatīti
"tassa jayo"tiādīni ārabbha socati. "upaccagā man"ti anutthunātīti "so maṃ
vādena vādaṃ atikkanto"tiādinā nayena suṭṭhutaraṃ vippalapati.
    Parihāpitanti na vaḍḍhitaṃ. Aññaṃ mayā āvajjitanti aññaṃ kāraṇaṃ mayā avanamitaṃ. 4-
Cintitanti vīmaṃsitaṃ. Mahāpakkhoti mahanto ñātipakkho etassāti mahāpakkho.
Mahāparisoti mahāparicārikapariso. Mahāparivāroti mahādāsadāsīparivāro. Parisā
@Footnote: 1 cha.Ma. gaṇabhāvaṃ  2 cha.Ma. aparaddhamesīti  3 cha.Ma. atthabyañjanādito  4 Sī. namitaṃ

---------------------------------------------------------------------------------------------
page284.
Cāyaṃ vaggāti ayañca parisā vaggavaggā, 1- na ekā. Puna bhañjissāmīti puna
bhindissāmi.
    [63] Ete vivādā samaṇesūti ettha pana samaṇā vuccanti bāhiraparibbājakā. Etesu
ugghātinigghāti hotīti etesu vādesu jayaparājayādivasena cittaugghātanigghātaṃ vā
pāpuṇanto ugghāti ca nigghāti ca hoti. Virame kathojjanti pajaheyya kalahaṃ. Na
haññadatthatthi pasaṃsalābhāti na hi ettha pasaṃsalābhato añño attho atthi. Uttāno vāti
na gambhīroti attho "pañcime kāmaguṇā"tiādīsu 2- viya.
    Gambhīro vāti duppaveso appatiṭṭho paṭiccasamuppādo viya. Gūḷho vāti
paṭicchanno hutvā ṭhito "abhirama nanda ahante pāṭibhogo"tiādīsu 3- viya. Paṭicchanno
vāti apākaṭo "mātaraṃ pitaraṃ hantvā"tiādīsu 4- viya. Neyyo vāti nīharitvā
kathetabbo "assaddho akataññū cā"tiādīsu 5- viya. Nīto vāti pāḷiyā ṭhitaniyāmena
kathetabbo "cattārome bhikkhave ariyavaṃsā"tiādīsu 6- viya. Anavajjo vāti
niddosattho "kusalā dhammā"tiādīsu 7- viya. Nikkileso vāti kilesavirahito
vipassanā viya. Vodāno vāti parisuddho lokuttaraṃ viya. Paramattho vāti uttamattho
uttamatthabhūto attho khandhadhātuāyatananibbānāni viya.
    [64] Chaṭṭhagāthāyattho:- yasmā ca na haññadatthatthi pasaṃsalābhā, tasmā
paramaṃ lābhaṃ labhantopi "sundaro ayan"ti tattha diṭṭhiyā pasaṃsito vā pana hotīti
taṃ vādaṃ parisamajjhe dīpetvā tato so tena jayaṭṭhena tuṭṭhiṃ vā dantavidaṃsakaṃ
vā āpajjanto hasati, mānena ca uṇṇamati. Kiṃ kāraṇaṃ? yasmā taṃ jayatthaṃ
pappuyya yathā mano jāto.
@Footnote: 1 cha.Ma. vaggā  2 aṅ.navaka. 23/34/340  3 khu.u. 25/22/122  4 khu.dha. 25/294/67
@5 khu.dha. 25/96/34  6 aṅ.catukka. 21/28/32  7 abhi.saṅ. 34/1/1

---------------------------------------------------------------------------------------------
page285.
    Thambhayitvāti pūretvā. Brūhayitvāti vaḍḍhetvā. Imissā gāthāya niddeso
uttānattho.
    [65] Evaṃ uṇṇamato ca "yā uṇṇatī"ti gāthā. Tattha mānātimānaṃ
vadate panesoti eso pana taṃ uṇṇatiṃ "vighātabhūmī"ti abujjhamāno mānañca
atimānañca vadati. Evaṃ imissāpi gāthāya niddeso uttānattho.
    [66] Evaṃ vāde dosaṃ dassetvā idāni tassa vādaṃ asampaṭicchanto
"sūro"ti gāthamāha. Tattha rājakhādāyāti rājakhādanīyena, bhattavetanenāti vuttaṃ
hoti. Abhigajjameti paṭisūramicchanti yathā so paṭisūraṃ icchanto abhigajjanto eti,
evaṃ diṭṭhigatiko diṭṭhigatikanti dasseti. Yeneva so tena palehīti yena so tuyhaṃ
paṭisūro, tena gaccha. Pubbeva natthi yadidaṃ yuddhāyāti 1- yaṃ panidaṃ kilamathattaṃ 2-
yuddhāya siyā, taṃ idha pubbeva natthi, bodhimūleyeva 3- pahīnanti dasseti.
    Sūroti niddesassa uddesapadaṃ. Suṭṭhu uro sūro, vissaṭṭhauro dinnauroti 4-
attho. Vīroti parakkamavanto. Vikkantoti saṅgāmaṃ pavisanto. Abhīrūtiādayo vuttanayā
eva. Puṭṭhoti niddesassa uddesapadaṃ. Positoti balakato. 5- Āpāditoti upecca
pālito 6- paṭipādito. Vaḍḍhitoti tato tato bhāvito.
    Gajjantoti abyattapadena 7- gajjanto. Uggajjantoti ukkuṭṭhiṃ karonto.
Abhigajjantoti sīhanādaṃ karonto. Etīti āgacchati. Upetīti tato samīpaṃ gacchati.
Upagacchatīti tato samīpaṃ gantvā na nivattati. Paṭisūranti nibbhayaṃ. Paṭipurisanti
sattupurisaṃ. Paṭisattunti sattu hutvā abhimukhe ṭhitaṃ. Paṭimallanti paṭisedhaṃ
hutvā yujjhantaṃ. Icchantoti ākaṅkhamāno.
@Footnote: 1 cha.Ma. yudhāyāti  2 cha.Ma. yaṃ pana kilesajātaṃ  3 cha.Ma. bodhimūleyevassa  4 cha.Ma.
@ninnauroti  5 Sī.,cha.Ma. thūlakato  6 cha.Ma. upaḍḍhabalito  7 cha.Ma. abyattasarena

---------------------------------------------------------------------------------------------
page286.
    Palehīti gaccha. Vajjāti 1- mā tiṭṭha. Gacchāti samīpaṃ upasaṅkama. Abhikkamāti
parakkamaṃ karohi.
    Bodhiyā mūleti mahābodhirukkhassa samīpe. Ye paṭisenikarā kilesāti ye kilesā
paṭipakkhakaRā. Paṭilomakarāti paṭānikaRā. 2- Paṭikaṇṭakakarāti vinivijjhanakaRā.
Paṭipakkhakarāti sattukaRā.
    [67] Ito paraṃ sesagāthā pākaṭasambandhā eva. Tattha  vivādayantīti vivadanti.
Paṭisenikattāti paṭilomakārakā. "na tvaṃ imaṃ dhammavinayaṃ ājānāsī"tiādinā nayena
viruddhavacanaṃ vivādo.
    Sahitammeti mama vacanaṃ atthasañhitaṃ. Asahitanteti tava vacanaṃ anatthasañhitaṃ.
Adhiciṇṇante viparāvattanti yantaṃ adhiciṇṇaṃ cirakālasevanavasena paguṇaṃ, taṃ mama
vādaṃ āgamma nivattaṃ. Āropito te vādoti tuyhaṃ upari mayā doso āropito.
Cara vādappamokkhāyāti bhattapuṭaṃ ādāya taṃ taṃ upasaṅkamitvā vādappamokkhatthāya 3-
uttaraṃ 4- pariyesamāno vicara. Nibbeṭhehi vāti atha vā mayā āropitadosato
attānaṃ mocehi. Sace pahosīti sace sakkosi.
    Āveṭhiyāya āveṭhiyanti āveṭhetvā nivattanena nivattanaṃ. Nibbeṭhiyāya
nibbeṭhiyanti dosato mocanena mocanaṃ. Chedena chedanti evamādi heṭṭhā vuttanayattā
yathāyogaṃ yojetabbaṃ.
    [68] Visenikatvāti kilesasenaṃ vināsetvā. Kiṃ labhethāti paṭimallaṃ kiṃ labhissasi.
Pasūrāti taṃ paribbājakaṃ ālapati. Yesīdha natthīti yesaṃ idha natthi. Imāyapi gāthāya
niddeso uttānatthoyeva.
@Footnote: 1 cha.Ma. vajāti  2 Sī. jānikarā, cha.Ma. paṭāṇīkarā
@3 cha.Ma. vādā pamokkhatthāya  4 Ma. uttariṃ

---------------------------------------------------------------------------------------------
page287.
    [69] Pavitakkanti "jayo nu kho me bhavissatī"tiādīni vitakkento. Dhonena
yugaṃ samāgamāti dhutakilesena buddhena saddhiṃ yugaggāhaṃ samāpanno. Na hi tvaṃ
sakkhasi sampayātaveti kotthuādayo viya sīhādīhi dhonena saha yugaṃ gahetvā ekasamaṃ
mama 1- sampāpituṃ 2- yugaggāhameva vā taṃ sampādetuṃ na sakkhissasīti.
    Manoti niddesassa uddesapadaṃ. Yaṃ cittanti 3- cittavicittatāya 4- cittaṃ.
Ārammaṇaṃ manati 5- jānātīti mano. Mānasanti mano eva. "antalikkhacaro pāso, yvāyaṃ
carati mānaso"ti 6- hi ettha pana sampayuttakadhammo mānasoti vutto.
             "kathaṃ hi bhagavā tuyhaṃ    sāvako sāsane rato
             appattamānaso sekkho  kālaṃ kayirā janesutā"ti 7-
ettha arahattaṃ mānasanti vuttaṃ. Idha pana manova mānasaṃ, byañjanavasena mānasanti
padaṃ vaḍḍhitaṃ. 8-
    Hadayanti cittaṃ. "cittaṃ vā te khipissāmi, hadayaṃ vā te phālessāmī"ti 9-
ettha uraṃ 10- hadayanti vuttaṃ. "hadayāhadayaṃ maññe aññāya tacchatī"ti 11- ettha
cittaṃ. "vakkaṃ hadayan"ti 12- ettha hadayavatthu. Idha pana cittameva abbhantaraṭṭhena
"hadayan"ti vuttaṃ. Tameva parisuddhaṭṭhena paṇḍaraṃ, bhavaṅgaṃ sandhāyetaṃ vuttaṃ. Yathāha
"pabhassaramidaṃ bhikkhave cittaṃ, tañca kho āgantukehi upakkilesehi
upakkiliṭṭhan"ti. 13- Tato nikkhantaṃ 14- pana akusalampi gaṅgāya nikkhantā nadī
gaṅgā viya godhāvarito nikkhantā godhāvarī viya ca "paṇḍaran"tveva vuttaṃ.
    Mano manāyatananti idha pana manogahaṇaṃ manaso āyatanabhāvadīpanatthaṃ. Tenetaṃ
@Footnote: 1 Sī. ekasamīpampi, cha.Ma. ekapadampi  2 cha.Ma. sampayātuṃ  3 cha.Ma. cittanti  4 cha.Ma.
@cittatāya  5 Sī.,cha.Ma. minamānaṃ  6 vi.mahā. 4/33/28, saṃ.sa. 15/151/135  7 saṃ.sa.
@15/159/146  8 cha.Ma. byañjanavasena hetaṃ padaṃ vaḍḍhitaṃ  9 khu.su. 25/-/369  10 cha.Ma.
@uro  11 Ma.mū. 12/62/41  12 dī.mahā. 10/377/251, Ma.mū. 12/110/79, khu.khu.
@25/-/2  13 aṅ.ekaka. 20/51/9  14 Sī.,cha.Ma. nikkhantattā

---------------------------------------------------------------------------------------------
page288.
Dīpeti "nayidaṃ devāyatanaṃ viya manassa āyatanaṃ 1- manāyatanaṃ, atha kho mano eva
āyatanaṃ manāyatanan"ti. Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena
sañjātidesaṭṭhena kāraṇaṭṭhena ca āyatanaṃ veditabbaṃ. Tathā hi loke "issarāyatanaṃ
vāsudevāyatanan"tiādīsu nivāsaṭṭhānaṃ āyatananti vuccati. "suvaṇṇāyatanaṃ
ratanāyatanan"tiādīsu 2- ākaro. Sāsane pana "manorame āyatane, sevanti naṃ
vihaṅgamā"tiādīsu 3- samosaraṇaṭṭhānaṃ. "dakkhiṇāpatho gunnaṃ āyatanan"tiādīsu
sañjātideso. "tatra tatreva sakkhibyataṃ pāpuṇāti sati satiāyatane"tiādīsu 4- kāraṇaṃ.
Idha pana sañjātidesaṭṭhena samosaraṇaṭṭhānaṭṭhena kāraṇaṭṭhenāti tidhāpi vaṭṭati.
    Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ.
Bahiddhā rūpasaddagandharasaphoṭṭhabbārammaṇā sabhāvenettha 5- osarantīti
samosaraṇaṭṭhānaṭṭhenapi āyatanaṃ. Phassādīnaṃ pana sahajātādipaccayaṭṭhena kāraṇattā
kāraṇaṭṭhenapi āyatananti veditabbaṃ. Manindriyaṃ vuttatthameva.
    Vijānātīti viññāṇaṃ. Viññāṇameva khandho viññāṇakkhandho. Tassa rāsiādivasena
attho veditabbo. "mahāudakakkhandhotveva saṅkhyaṃ gacchatī"ti 6- ettha hi
rāsaṭṭhena khandho vutto. "sīlakkhandho samādhikkhandho"tiādīsu 7- guṇaṭṭhena. "addasa
kho bhagavā mahantaṃ dārukkhandhan"ti 8- ettha paṇṇattimattaṭṭhena. Idha pana rūḷhito
khandho vutto. Rāsaṭṭhena hi viññāṇakkhandhassa ekadeso ekaṃ viññāṇaṃ. Tasmā yathā
rukkhassa ekadesaṃ chindanto rukkhaṃ chindatīti vuccati, evameva viññāṇakkhandhassa
ekadesabhūtaṃ ekampi viññāṇaṃ rūḷhito viññāṇakkhandhoti vuttaṃ.
    Tajjā manoviññāṇadhātūti tesaṃ phassādīnaṃ dhammānaṃ anucchavikā
@Footnote: 1 cha.Ma. āyatanattā  2 cha.Ma. rajatāyatananti
@3 aṅ.pañcaka. 22/38/46  (syā) 4 cha.Ma. sakkhibhabbataṃ (aṅ.tika. 20/102/248, Ma.u.
@14/158/144)  5 cha.Ma. rūpasaddagandharasaphoṭṭhabbā ārammaṇabhāvenettha  6 aṅ.catukka.
@21/51/62  7 dī.pā. 11/311/204  8 saṃ.saḷā. 18/241/167

---------------------------------------------------------------------------------------------
page289.
Manoviññāṇadhātu. Imasmiṃ hi pade ekameva cittaṃ mananaṭṭhena mano, vijānanaṭṭhena
viññāṇaṃ, sabhāvaṭṭhena nissattaṭṭhena vā dhātūti tīhi nāmehi vuttaṃ.
    Saddhiṃ yugasamāgamāti 1- ekappahārena saddhiṃ. Samāgantvāti pāpuṇitvā.
Yugaggāhaṃ gaṇhitvāti yugaggāhaṃ paṭibhāgaṃ 2- gahetvā. Sākacchetunti saddhiṃ kathetuṃ.
Sallapitunti allāpasallāpaṃ kātuṃ. Sākacchaṃ samāpajjitunti saddhiṃ kathanaṃ paṭipajjituṃ.
Na paṭibalabhāve ca kāraṇaṃ dassetuṃ "taṃ kissa hetu, pasūro paribbājako
hīno"tiādimāha. So hi bhagavā aggo cāti asadisattā 3- asamānapaññattā aggo
ca. Seṭṭho cāti sabbaguṇehi appaṭisamaṭṭhena appaṭisamaṭṭhena seṭṭho ca. Mokkho cāti
savāsanehi kilesehi muttattā mokkho ca. Uttamo cāti attano uttaritaravirahitattā
uttamo ca. Pavaro cāti sabbalokena abhipatthanīyattā pavaro ca. Mattena mātaṅgenāti
pabhinnamadena hatthinā.
    Kotthukoti jīraṇasigālo. 4- Sīhena migaraññā saddhinti kesarasīhena migarājena
saha. Taruṇakoti chāpako. Dhenupakoti khīrapako. Usabhenāti maṅgalasammatena usabhena.
Valakakunā 5- saddhinti valamānakakunā 6- saddhiṃ. Dhaṅkoti kāko. Garuḷena venateyyena
saddhinti ettha garuḷenāti jātivasena nāmaṃ. Venateyyenāti gottavasena. Caṇḍāloti
jaccacaṇḍālo. 7- Raññā cakkavattināti cātuddīpikacakkavattinā. Paṃsupisācakoti
kacavarachaḍḍanaṭṭhāne nibbatto yakkho. Indena devaraññā saddhinti sakkena devarājena
saha. So hi bhagavā mahāpaññotiādīni chappadāni heṭṭhā vitthāritāni. Tattha
paññāpabhedakusaloti attano anantavikappe paññāpabhede cheko. Pabhinnañāṇoti
anantappabhedapattañāṇo. Etena paññāpabhedakusalattepi sati tāsaṃ paññānaṃ
anantabhedattaṃ dasseti. Adhigatapaṭisambhidoti paṭiladdhaaggacatupaṭisambhidañāṇo.
Catuvesārajjappattoti cattāri visāradabhāvasaṅkhātāni ñāṇāni patto. Yathāha:-
@Footnote: 1 cha.Ma. saddhiṃ yugaṃ samāgamanti  2 cha.Ma. yugapaṭibhāgaṃ  3 cha.Ma. asadisadānaaggattā
@4 cha.Ma. jiraṇasiṅgālo  5 Sī.cha.Ma. calakakunā  6 cha.Ma. calamānakakunā  7 cha.Ma. chavacaṇḍālo

---------------------------------------------------------------------------------------------
page290.
              Sammāsambuddhassa te paṭijānato "ime dhammā anabhisambuddhā"ti,
         tatra vata maṃ samaṇo vā brāhmaṇo vā devo vā māro vā
         brahmā vā koci vā lokasmiṃ saha dhammena paṭicodessatīti nimittametaṃ
         bhikkhave na samanupassāmi, etamahaṃ bhikkhave nimittaṃ asamanupassanto khemap-
         patto abhayappatto vesārajjappatto viharāmi.
              Khīṇāsavassa te paṭijānato "ime āsavā aparikkhīṇā"ti .pe.
         "ye kho pana te antarāyikā dhammā vuttā, te paṭisevato nālaṃ
         antarāyāyā"ti .pe. Yassa kho pana te atthāya dhammo desito,
         so na niyyāti takkarassa sammā dukkhakkhayāyāti, tatra vata maṃ samaṇo
         vā brāhmaṇo vā devo vā māro vā brahmā vā koci vā
         lokasmiṃ sahadhammena paṭicodessatīti nimittametaṃ bhikkhave na samanupassāmi,
         etamahaṃ bhikkhave nimittaṃ asamanupassanto khemappatto abhayappatto
         vesārajjappatto viharāmī"ti. 1-
    Dasabalabaladhārīti dasa balāni etesanti dasabalā, dasabalānaṃ balāni dasabalabalāni,
tāni dhāretīti 2- dasabalabaladhārī, dasabalañāṇabaladhārīti attho. Etehi tīhi vacanehi
anantappabhedānaṃ neyyānaṃ pabhedamukhamattaṃ dassitaṃ. Soyeva paññāpayogavasena
abhimaṅgalasammataṭṭhena purisāsabho. Asantāsaṭṭhena purisasīho. Mahantaṭṭhena purisanāgo.
Sañjānanaṭṭhena purisājañño. Lokakiccadhuravahanaṭṭhena purisadhorayho.
    Atha tejādikaṃ anantañāṇato laddhaṃ guṇavisesaṃ dassetukāmo tesaṃ tejādīnaṃ
anantañāṇamūlakabhāvaṃ dassento "anantañāṇo"ti vatvā "anantatejo"tiādimāha.
Tattha anantañāṇoti guṇavasena ca sabhāvavasena ca 3- antavirahitañāṇo. Anantatejoti
@Footnote: 1 aṅ.catukka. 21/8/10, Ma.mū. 12/150/110  2 cha.Ma. tāni dasabalabalāni dhārayatīti
@3 cha.Ma. gaṇanavasena ca pabhāvavasena ca

---------------------------------------------------------------------------------------------
page291.
Veneyyasantāne mohatamavidhamanena anantañāṇatejo. Anantayasoti paññāguṇeheva
lokattayavitthatānantakittighoso. Aḍḍhoti paññādhanasamiddhiyā samiddho. Mahaddhanoti
paññādhanamahattenapi 1- sabhāvamahattena mahantaṃ pavattaṃ paññādhanamassāti mahaddhano.
"mahādhano"tipi pāṭho. Dhanavāti pasaṃsitabbapaññādhanavattā niccayuttapaññādhanavattā
atisayabhāvena paññādhanavattā dhanavā. Etesupi hi tīsu atthesu idaṃ vacanaṃ
saddavidū icchanti.
    Evaṃ paññāguṇena bhagavato attasampattisiddhiṃ dassetvā puna paññāguṇeneva
lokahitasampattisiddhiṃ dassento "netā"tiādimāha. Tattha veneyye
saṃsārasaṅkhātabhayaṭṭhānato nibbānasaṅkhātaṃ khemaṭṭhānaṃ netā. Tattha vinayanakāle 2- eva
saṃvaravinayapahānavinayavasena veneyyānaṃ 3- vinetā. Dhammadesanākāle eva saṃsayacchedanena
anunetā. Saṃsayaṃ chinditvā paññāpetabbaṃ 4- atthaṃ paññāpetā. Tathā paññāpitānaṃ
nicchayakaraṇena nijjhāpetā. Tathā nijjhāpitassa atthassa paṭipattiyojanavasena
pekkhatā. 5- Tathāpaṭipanne paṭipattiphalena pasādetā. So hi bhagavāti ettha hikāro
anantaraṃ vuttassa atthassa kāraṇopadese nipāto.
    Anuppannassa maggassa uppādetāti sakasantāne anuppannapubbassa
chaasādhāraṇañāṇahetubhūtassa ariyamaggassa bodhimūle lokahitatthaṃ sakasantāne
uppādetā. Asañjātassa maggassa sañjanetāti veneyyasantāne asañjātapubbassa
sāvakapāramīñāṇahetubhūtassa aggamaggassa 6- dhammacakkappavattanato pabhūti yāvajjakālā
veneyyasantāne sañjanetā. Sāvakaveneyyānampi hi santāne bhagavatā 7-
vuttavacaneneva ariyamaggasañjananato bhagavā sañjanetā nāma hoti. Anakkhātassa
maggassa akkhātāti aṭṭhadhammasamannāgatānaṃ buddhabhāvāya katābhinīhārānaṃ bodhisattānaṃ
@Footnote: 1 cha.Ma. paññādhanavaḍḍhattepi  2 cha.Ma. nayanakāle  3 cha.Ma. veneyye  4 cha.Ma.
@saññāpetabbaṃ  5 cha.Ma. pekkhetā  6 cha.Ma. ariyamaggassa  7 Ma. bhagavato

---------------------------------------------------------------------------------------------
page292.
Buddhabhāvāya byākaraṇaṃ datvā anakkhātapubbassa pāramitāmaggassa "buddho bhavissatī"ti
byākaraṇamatteneva vā 1- bodhimūle uppajjitabbassa ariyamaggassa akkhātā.
Ayaṃ nayo paccekabodhisattabyākaraṇepi labbhatiyeva. Maggaññūti paccavekkhaṇāvasena
attano uppāditassa ariyamaggassa ñātā. Maggavidūti veneyyasantāne janetabbassa
ariyamaggassa kusalo. Maggakovidoti bodhisattānaṃ akkhātabbamagge vicakkhaṇo. Atha
vā abhisambodhipaṭipatti maggaññū, paccekabodhipaṭipatti maggavidū, sāvakabodhipaṭipatti
maggakovido. Atha vā:-
                   "etena maggena tariṃsu pubbe
                   tarissanti ye ca taranti oghan"ti 2-
vacanato yathāyogaṃ atītānāgatapaccuppannabuddhapaccekabuddhasāvakānaṃ maggavasena ca
suññatānimittappaṇihitamaggavasena ca ugghatitaññūvipacitaññūneyyapuggalānaṃ maggavasena
ca yathākkamenettha yojanaṃ karonti. Maggānugā ca panāti bhagavatā 3- gatamaggānugāmino
hutvā. Ettha casaddo hetuatthe nipāto, etena bhagavatā 4- magguppādanādi-
guṇādhigamāya hetu vutto hoti. Panasaddo katatthe nipāto, tena bhagavatā
katamaggakaraṇaṃ vuttaṃ hoti. Pacchā samannāgatāti paṭhamaṃ gatassa bhagavato pacchā
sīlādiguṇena samannāgatā. Iti thero "anuppannassa maggassa uppādetā"tiādīhi
yasmā sabbepi bhagavato sīlādayo guṇā arahattamaggameva nissāya āgatā, tasmā
arahattamaggameva nissāya guṇaṃ kathesi.
    Jānaṃ jānātīti jānitabbaṃ jānāti, sabbaññutāya yaṃ kiñci paññāya jānitabbaṃ
nāma atthi, sabbañca neyyapathabhūtaṃ 5- paññāya jānātīti attho. Passaṃ passatīti
passitabbaṃ passati, sabbadassāvitāya taṃyeva neyyapathaṃ cakkhunā diṭṭhaṃ viya karonto
@Footnote: 1 cha.Ma. ayaṃ saddo na dissati  2 saṃ.mahā. 19/409/162
@3 cha.Ma. panassāti bhagavato  4 Ma. bhagavato  5 cha.Ma. taṃ sabbaṃ pañcaneyyapathabhūtaṃ

---------------------------------------------------------------------------------------------
page293.
Paññācakkhunā passatīti attho. Yathā vā ekacco vīparītaṃ gaṇhanto jānantopi
na jānāti, passantopi na passati, na evaṃ bhagavā. Bhagavā pana yathāsabhāvaṃ
gaṇhanto jānanto jānātiyeva, pasasanto passatiyeva. Svāyaṃ dassanapariṇāyakaṭṭhena 1-
cakkhubhūto. Viditakāriaṭṭhena 2- ñāṇabhūto. Aviparītasabhāvaṭṭhena vā pariyattidhamme
pavattanato hadayena cintetvā vācāya nicchāritadhammamayoti vā dhammabhūto. Seṭṭhaṭṭhena
brahmabhūto. Atha vā cakkhu viya bhūtoti cakkhubhūto. Ñāṇaṃ viya bhūtoti ñāṇabhūto.
Dhammo 3- viya bhūtoti dhammabhūto. Brahmā viya bhūtoti brahmabhūto. Svāyaṃ 4- dhammassa
vacanato vattanato vā vattā. Nānappakārehi vacanato vattanato vā pavattā.
Atthaṃ nīharitvā dassanato atthassa ninnetā. Amatādhigamāya paṭipattidesanato,
amatappakāsanāya vā dhammadesanāya amatassa adhigamāpanato amatassa dātā.
Lokuttaradhammassa uppāditattā veneyyānurūpena yathāsukhaṃ lokuttaradhammassa dānena
ca dhammesu issaroti dhammassāmi. Tathāgatapadaṃ heṭṭhā vuttatthaṃ.
    Idāni "jānaṃ jānātī"tiādīhi vuttaguṇaṃ sabbaññutāya visesetvā dassetukāmo
sabbaññutaṃ sādhento "natthī"tiādimāha. Evaṃ bhūtassa hi tassa bhagavato
pāramitāpuññaphalappabhāvanipphannena arahattamaggañāṇena sabbadhammesu savāsanassa
sammohassa vigatattā 5- asammohato sabbadhammānaṃ ñātattā aññātaṃ nāma natthi.
Tatheva ca sabbadhammānaṃ cakkhunā viya ñāṇacakkhunā diṭṭhattā adiṭṭhaṃ nāma
natthi. Ñāṇena pattattā aviditaṃ nāma natthi. Asammohasacchikiriyāya sacchikatattā
asacchikataṃ nāma natthi. Asammohapaññāya phuṭṭhattā paññāya aphusitaṃ nāma natthi.
    Paccuppannanti paccuppannaṃ kālaṃ vā dhammaṃ vā. Upādāyāti ādāya,
antokatvāti attho. Upādāyavacaneneva kālavinimuttaṃ nibbānampi gahitameva hoti.
@Footnote: 1 cha.Ma. nayanapariṇāyakaṭṭhena  2 cha.Ma. viditatādiatthena
@3 cha.Ma. aviparītadhammo  4 cha.Ma. yvāyaṃ  5 cha.Ma. vihatattā

---------------------------------------------------------------------------------------------
page294.
"atītā"tiādivacanāni ca "natthī"tiādivacanena vā ghaṭiyanti, "sabbe
dhammā"tiādivacanena 1- vā. Sabbe dhammāti sabbasaṅkhatāsaṅkhatadhammapariyādānaṃ.
Sabbākārenāti sabbadhammesu ekekasseva dhammassa aniccākārādisabbākārapariyādānaṃ.
Ñāṇamukheti ñāṇābhimukhe. Āpāthaṃ āgacchantīti osaraṇaṃ upenti. Jānitabbanti padaṃ
neyyanti padassa atthavivaraṇatthaṃ vuttaṃ.
    Attattho vātiādīsu vāsaddo samuccayattho. Attatthoti attano attho.
Paratthoti paresaṃ tiṇṇaṃ lokānaṃ attho. Ubhayatthoti attano ca paresañcāti
sakiṃyeva ubhinnaṃ attho. Diṭṭhadhammikoti diṭṭhadhamme niyutto, diṭṭhadhammappayojano
vā attho. Samparāye niyutto, samparāyappayojano vā samparāyiko. Uttāno tiādīsu
vohāravasena vattabbo sukhappatiṭṭhattā uttāno. Vohāraṃ atikkamitvā vattabbo
suññatāpaṭisaṃyutto dukkhappatiṭṭhattā gambhīro. Lokuttaro accantatirokkhattā 2-
gūḷho. Aniccatādimohaghanādīhi 3- paṭicchannattā paṭicchanno. Appacuravohārena
vattabbo yathāvuttaṃ 4- aggahetvā adhippāyassa netabbato neyyo. Pacuravohārena
vattabbo vacanamatteneva adhippāyassa nītattā nīto. Suparisuddhasīlasamādhivipassanattho
tadaṅgavikkhambhanavasena vajjavirahitattā anavajjo. Kilesasamucchedanato ariyamaggattho
nikkileso. Kilesapaṭipassaddhattā ariyaphalattho vodāno. Saṅkhatāsaṅkhatesu
aggadhammattā nibbānaṃ paramattho. Parivattatīti buddhañāṇassa visayabhāvato abahibhūtattā
antobuddhañāṇe byāpitvā 5- vā samantā vā alaṅkaritvā vā visesena vā vattati.
    "sabbaṃ kāyakamman"tiādīhi bhagavato ñāṇavisayataṃ 6- dasseti. Ñāṇānuparivattīti
ñāṇaṃ anuparivatti, ñāṇavirahitaṃ na hotīti attho. Appaṭihatanti nirāvaraṇattaṃ
dasseti. Puna sabbaññutaṃ upamāya sādhetukāmo "yāvatakan"tiādimāha. Tattha
@Footnote: 1 cha.Ma. sabbeti  2 Sī. accantatimokkhattā  3 cha.Ma. aniccatādiko ghanādīhi
@4 cha.Ma. yathārutaṃ  5 Ma. byāpetvā  6 Ma. ñāṇamayataṃ, ñāṇapassataṃ

---------------------------------------------------------------------------------------------
page295.
Jānitabbanti neyyaṃ. Neyyapariyanto neyyāvasānamassa atthīti neyyapariyantikaṃ.
Asabbaññūnaṃ pana neyyāvasānameva natthi. Ñāṇapariyantikepi eseva nayo. Purimayamake
vuttatthameva iminā yamakena visesetvā dasseti, tatiyayamakena paṭisedhavasena niyametvā
dasseti. Ettha ca neyyaṃ ñāṇassa pathattā neyyapatho. Aññamaññapariyantaṭṭhāyinoti
neyyañca ñāṇañca byāpetvā 1- ṭhānato aññamaññassa pariyante ṭhānasīlā.
    Āvajjanapaṭibaddhāti manodvārāvajjanāyattā, āvajjanānantarameva 2- jānātīti
attho. Ākaṅkhapaṭibaddhāti ruciāyattā, āvajjanānantaraṃ javanañāṇena jānātīti
attho. Itarāni dve padāni imesaṃ dvinnaṃ padānaṃ yathākkamena atthappakāsanatthaṃ
vuttāni. Āsayaṃ jānātīti ettha āsayanti nissayanti etthāti āsayo,
micchādiṭṭhiyā, sammādiṭṭhiyā kāmādīhi nekkhammādīhi vā paribhāvitassa
santānassetaṃ adhivacanaṃ. Sattasantānaṃ anusenti anuparivattentīti anusayā, thāmagatānaṃ
kāmarāgādīnaṃ etaṃ adhivacanaṃ. Anusayaṃ jānātīti anusayakathā heṭṭhā vuttāyeva.
    Caritanti pubbe kataṃ kusalākusalakammaṃ. Adhimuttinti sampati kusale vā akusale vā
cittavossaggo. Apparajakkheti paññāmaye akkhimhi appaṃ rāgādirajaṃ 3- etesanti
apparajakkhā. Appaṃ rāgādirajaṃ etesanti vā apparajakkhā, te apparajakkhe.
Mahārajakkheti ñāṇamaye akkhimhi mahantaṃ rāgādirajaṃ etesanti mahārajakkhā. Mahantaṃ
rāgādirajaṃ etesanti vā mahārajakkhā, te mahārajakkhe. Tikkhindriye mudindriyeti
tikkhāni saddhādīni indriyāni etesanti tikkhindriyā. Mudūni saddhādīni
indriyāni etesanti mudindriyā. Svākāre dvākāreti sundarā saddhādayo
ākārā koṭṭhāsā etesanti svākāRā. Kucchitā garahitā assaddhādayo ākārā
koṭṭhāsā etesanti dvākāRā. Suviññāpaye dubbiññāpayeti ye kathitaṃ kāraṇaṃ
sallakkhenti sukhena sakkā honti viññāpetuṃ, te suviññāpayā. Tabbiparītā
dubbiññāpayā.
@Footnote: 1 cha.Ma. khepetvā  2 cha.Ma. āvajjitānantarameva  3 cha.Ma. rāgādirajo. evamuparipi

---------------------------------------------------------------------------------------------
page296.
Bhabbābhabbeti bhabbe ca abhabbe ca. Ariyāya jātiyā bhavanti jāyantīti bhabbā.
Vattamānasamīpe vattamānavacanaṃ. Bhavissanti jāyissanti vāti bhabbā, bhājanabhūtāti
attho. Ye ariyamaggapaṭivedhassa anucchavikā upanissayasampannā, te bhabbā.
Vuttapaṭipakkhā abhabbā.
    Satte pajānātīti rūpādiārammaṇe lagge laggite satte pajānāti. Sadevako
lokoti saha devehi sadevako. Saha mārena samārako. Saha brahmunā sabrahmako.
Saha samaṇabrāhmaṇehi sassamaṇabrāhmaṇī. Pajātattā pajā. Saha devamanussehi
sadevamanussā. "pajā"ti sattalokassa pariyāyavacanametaṃ. Tattha sadevakavacanena
pañcakāmāvacaradevaggahaṇaṃ, samārakavacanena chaṭṭhakāmāvacaradevaggahaṇaṃ. Sabrahmakavacanena
brahmakāyikādibrahmaggahaṇaṃ. Sassamaṇabrāhmaṇīvacanena sāsanassa
paccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca.
Pajāvacanena sattalokaggahaṇaṃ. Sadevamanussavacanena sammutidevaavasesamanussaggahaṇaṃ.
Evamettha tīhi padehi okāsaloko. Dvīhi pajāvasena sattaloko gahitoti veditabbo.
    Aparo nayo:- sadevakaggahaṇena arūpāvacaraloko gahito, samārakaggahaṇena
chakāmāvacaradevaloko, sabrahmakaggahaṇena rūpāvacarabrahmaloko,
sassamaṇabrāhmaṇādiggahaṇena catuparisavasena sammatidevehi vā saha manussaloko,
avasesasattaloko 1- vā. Api cettha sadevakavacanena ukkaṭṭhaparicchedo 2- sabbassāpi
lokassa antobuddhañāṇe parivattanabhāvaṃ sādheti. Tato yesaṃ siyā "māro mahānubhāvo
chakāmāvacarissaro vasavatti, kiṃ sopi  antobuddhañāṇe parivattatī"ti. Tesaṃ vimatiṃ
vidhamento "samārako"ti āha. Yesaṃ pana siyā "brahmā mahānubhāvo, ekaṅguliyā
ekasmiṃ cakkavāḷasahasse ālokaṃ pharati. Dvīhi .pe. Dasahi aṅgulīhi dasasu
cakkavāḷasahassesu ālokaṃ pharati, anuttarañca jhānasamāpattisukhaṃ paṭisaṃvedeti, kiṃ
@Footnote: 1 cha.Ma. avasesasabbasattaloko  2 cha.Ma. ukkaṭṭhaparicchedato

---------------------------------------------------------------------------------------------
page297.
Sopi antobuddhañāṇe parivattatī"ti. Tesaṃ vimatiṃ vidhamento "sabrahmako"ti āha.
Tato yesaṃ siyā "puthusamaṇabrāhmaṇā sāsanapaccatthikā, kiṃ tepi antobuddhañāṇe
parivattantī"ti. Tesaṃ vimatiṃ vidhamento "sassamaṇabrāhmaṇī pajā"ti āha.
    Evaṃ ukkaṭṭhānaṃ antobuddhañāṇe parivattanabhāvaṃ pakāsetvā atha sammutideve ca
avasesamanusse ca upādāya ukkaṭṭhaparicchedavasena sesasattalokassa antobuddhañāṇe
parivattanabhāvaṃ pakāsento "sadevamanussā"ti āha. Ayamettha anusandhikkamo.
Porāṇā panāhu "sadevakoti devatāhi saddhiṃ avasesaloko. Samārakoti mārena
saddhiṃ avasesaloko. Sabrahmakoti brahmehi saddhiṃ avasesaloko. Evaṃ sabbepi tibhavūpage
satte tīhākārehi tīsu padesu pakkhipitvā puna dvīhākārehi pariyādātuṃ
`sassamaṇabrāhmaṇī pajā sadevamanussā'ti vuttaṃ. Evaṃ pañcahi padehi tena tena ākārena
tedhātukameva pariyādinnaṃ hotī"ti.
    Antamasoti uparimantena. Timitimiṅgalanti ettha timi nāma ekā macchajāti,
timiṃ gilituṃ samatthā tato mahantasarīrā timiṅgalā nāma ekā macchajāti, timiṅgalampi
gilituṃ samatthā pañcayojanasatikasarīrā timitimiṅgalā nāma ekā macchajāti. Idha
jātiggahaṇena ekavacanaṃ katanti veditabbaṃ. Garuḷaṃ venateyyanti ettha garuḷoti
jātivasena nāmaṃ. Venateyyoti gottavasena. Padeseti ekadese. Sāriputtasamāti
sabbabuddhānaṃ dhammasenāpatitthere gahetvā vuttanti veditabbaṃ. Sesasāvakā hi
paññāya dhammasenāpatittherena samā nāma natthi. Yathāha "etadaggaṃ bhikkhave mama
sāvakānaṃ bhikkhūnaṃ mahāpaññānaṃ yadidaṃ sāriputto"ti. 1- Aṭṭhakathāyañca 2- vuttaṃ:-
             "lokanāthaṃ ṭhapetvāna   ye caññe santi pāṇino
             paññāya sāriputtassa    kalaṃ nāgghanti soḷasin"ti.
@Footnote: 1 aṅ.ekaka. 20/188/23  2 visuddhi. 2/7, paṭisaṃ.A. 2/300

---------------------------------------------------------------------------------------------
page298.
    Pharitvāti buddhañāṇaṃ sabbadevamanussānampi paññaṃ pāpuṇitvā ṭhānato tesaṃ
paññaṃ pharitvā byāpitvā tiṭṭhati. Abhibhavitvāti sabbadevamanussānampi paññaṃ
atikkamitvā, tesaṃ avisayabhūtampi 1- sabbaneyyaṃ abhibhavitvā tiṭṭhatīti attho.
    Paṭisambhidāya 2- pana "atighaṃsitvā"ti pāṭho, ghaṃsitvā turitvāti 3- attho. Yepi
tetiādīhi evaṃ pharitvā abhibhavitvā ṭhānassa paccakkhakāraṇaṃ dasseti. Tattha paṇḍitāti
paṇḍiccena samannāgatā. Nipuṇāti saṇhā sukhumabuddhino sukhume atthantare
paṭivijjhanasamatthā. Kataparappavādāti ñātaparappavādā 4- ceva parehi saddhiṃ
katavādaparicayā ca. Vālavedhirūpāti vālavedhidhanuggahasadisā. Vo bhindantā maññe
caranti paññāgatena diṭṭhigatānīti vālasukhumānipi 5- paresaṃ diṭṭhigamanāni attano
paññāgamanena bhindantā viya carantīti attho. Atha vā "gūthagataṃ muttagatan"tiādīsu 6-
viya paññā eva paññāgataṃ. Diṭṭhiyo eva diṭṭhigatāni. Pañhe abhisaṅkharitvā
abhisaṅkharitvāti dvipadampi tipadampi catupadampi pucchaṃ racayitvā tesaṃ pañhānaṃ
atibahukattā sabbasaṅgahatthaṃ dvikkhattuṃ vuttaṃ. Gūḷhāni ca paṭicchannāni ca
atthajātāni vāti pāṭhaseso. Tesaṃ tathā vinayaṃ disvā attanā abhisaṅkhatapañhaṃ
pucchantūti 7- evaṃ bhagavatā adhippetattā pañhaṃ pucchanti. Aññesaṃ pana pucchāya
okāsameva adatvā bhagavā upasaṅkamantānaṃ dhammaṃ deseti. Yathāha:-
              "te pañhaṃ abhisaṅkharonti `imaṃ mayaṃ pañhaṃ samaṇaṃ gotamaṃ upasaṅkamitvā
         pucchissāma, sace no samaṇo gotamo evaṃ puṭṭho evaṃ byākarissati,
         evamassa mayaṃ vādaṃ āropessāma, evaṃ cepi no puṭṭho evaṃ byākarissati,
         evaṃpissa mayaṃ vādaṃ āropessāmā"ti. Te suṇanti `samaṇo khalu bho
         gotamo amukaṃ nāma gāmaṃ vā nigamaṃ vā osaṭo'ti. Te yena samaṇo
         gotamo tenupasaṅkamanti. Te samaṇo gotamo dhammiyā kathāya sandasseti
@Footnote: 1 Ma. visayabhūtampi  2 khu.paṭi. 31/5/409  3 cha.Ma. tuditvāti  4 cha.Ma.
@viññātaparappavādā  5 cha.Ma. vālavedhī viya vālaṃ sukhumānipi  6 aṅ.navaka. 23/11/309
@7 cha.Ma. pucchantīti

---------------------------------------------------------------------------------------------
page299.
         Samādapeti samuttejeti sampahaṃseti. Te samaṇena gotamena dhammiyā kathāya
         sandassitā samādapitā samuttejitā sampahaṃsitā na ceva samaṇaṃ gotamaṃ
         pañhaṃ pucchanti, kutossa vādaṃ āropessanti, aññadatthu samaṇasseva
         gotamassa sāvakā sampajjantī"ti. 1-
    Kasmā pañhe na pucchantīti ce? bhagavā kira parisamajjhe dhammaṃ desento
parisāya ajjhāsayaṃ oloketi, tato passati "ime paṇḍitā gūḷhaṃ rahassaṃ pañhaṃ
ovaṭṭikasāraṃ katvā āgatā"ti. So tehi apuṭṭhoyeva "pañhapucchāya ettakā
dosā, vissajjane ettakā, atthe, pade, akkhare ettakāti imaṃ pañhaṃ pucchanto
evaṃ puccheyya, vissajjento evaṃ vissajjeyyā"ti iti ovaṭṭikasāraṃ katvā
ānīte pañhe dhammakathāya antare pakkhipitvāpi dasseti. 2- Te paṇḍitā "seyyo vata
no, yaṃ 3- mayaṃ ime pañhe na pucchimhā. Sacepi mayaṃ puccheyyāma, appatiṭṭhite
no katvā samaṇo gotamo khipeyyā"ti attamanā bhavanti.
    Api ca buddhā nāma dhammaṃ desentā parisaṃ mettāya pharanti, mettāpharaṇena
dasabalesu mahājanassa cittaṃ pasīdati, buddhā nāma rūpaggappattā honti dassanasampannā
madhurassarā mudujivhā suphusitadantāvaraṇā amatena hadayaṃ siñcantā viya dhammaṃ
kathenti. Tatra nesaṃ mettāpharaṇena pasannacittānaṃ evaṃ hoti:- "evarūpaṃ
advejjhakathaṃ amoghakathaṃ niyyānikakathaṃ kathentena bhagavatā saddhiṃ na sakkhissāma
paccanīkaggāhaṃ gaṇhitun"ti attano pasannabhāveneva pañhe na pucchantīti.
    Kathitā vissajjitā cāti 4- "evaṃ tumhe pucchathā"ti apucchitapañhānaṃ 5-
uccāraṇena te pañhā bhagavatā kathitā eva honti. Yathā ca te vissajjetabbā,
tathā vissajjitā eva honti. Niddiṭṭhakāraṇāti iminā kāraṇena iminā hetunā
@Footnote: 1 Ma.mū. 12/288/253  2 Sī. viddhaṃseti, Ma. vidaṃseti  3 cha.Ma. ye
@4 cha.Ma. vāti  5 cha.Ma. pucchitapañhānaṃ (paṭisaṃ.A. 2/259)

---------------------------------------------------------------------------------------------
page300.
Evaṃ hontīti evaṃ sahetukaṃ katvā vissajjanena bhagavatā niddiṭṭhakāraṇā eva
honti te pañhā, upakkhittakā ca te bhagavato sampajjantīti khattiyapaṇḍitādayo
bhagavato vissajjaneneva 1- bhagavato samīpe khittakā pakkhittakā 2- sampajjanti, sāvakā
vā sampajjanti upāsakā vāti attho, sāvakasampattiṃ vā pāpuṇanti, upāsakasampattiṃ
vāti vuttaṃ hoti. Athāti anantaratthe, tesaṃ upakkhittakasampattisamanantaramevāti
attho. Tatthāti tasmiṃ ṭhāne, tasmiṃ adhikāre vā. Atirocatīti ativiya jotati pakāsati.
Yadidaṃ paññāyāti yā ayaṃ bhagavato paññā, tāya paññāya bhagavā ca atirocatīti attho.
Itisaddo kāraṇatthe, 3- iminā kāraṇenāti attho. Sesaṃ sabbattha pākaṭamevāti.
                  Saddhammapajjotikāya mahāniddesaṭṭhakathāya
                     pasūrasuttaniddesavaṇṇanā niṭṭhitā.
                              Aṭṭhamaṃ.
                        ----------------
@Footnote: 1 cha.Ma. pañhavissajjaneneva  2 Ma. pādakkhittakā  3 cha.Ma. kāraṇattho

Page 301-400.

page301.
                    9. Māgandiyasuttaniddesavaṇṇanā 1-
    [70] Navame māgandiyasuttaniddese paṭhamagāthāyaṃ tāva ajapālanigrodhamūle
nānārūpāni nimminitvā abhikāmaṃ āgataṃ māradhītaraṃ disvāna taṇhaṃ aratiṃ rāgañca
chandamattampi methunasmiṃ nāhosi, kimevidaṃ imissā dārikāya muttakarīsapuṇṇaṃ rūpaṃ
disvā bhavissati, sabbathā pādāpi naṃ samphusituṃ na icche, kutonena saṃvasitunti.
    Muttapuṇṇanti āhārautuvasena vatthipuṭantaraṃ pūretvā ṭhitamuttena pūritaṃ.
Karīsapuṇṇanti pakkāsayasaṅkhāte heṭṭhānābhipiṭṭhikaṇṭakamūlānaṃ antare ubbedhena
aṭṭhaṅgulamatte antāvasāne ṭhitavaccena puṇṇaṃ. Semhapuṇṇanti udarapaṭale
ṭhitaekapattappamāṇena semhena pūritaṃ. Ruhirapuṇṇanti yakanassa heṭṭhābhāgaṃ pūretvā
hadayavakkapapphāsānaṃ 2- upari thokaṃ thokaṃ paggharantena vakkahadayayakanapapphāse temayamānena
ṭhitena ekapattassa pūraṇamattena sannicitalohitasaṅkhātena ca kesalomanakhadantānaṃ
maṃsavinimuttaṭṭhānañceva thaddhasukkhacammañca ṭhapetvā dhamanijālānusārena
sabbaṃ upādinnakasarīraṃ pharitvā ṭhitasaṃsaraṇalohitasaṅkhātena ca duvidhena ruhirena puṇṇaṃ.
    Aṭṭhisaṅghāṭanti sakalasarīre heṭṭhā aṭṭhīnaṃ upari ṭhitāni sādhikāni tīṇi
aṭṭhisatāni, tehi aṭṭhīhi ghaṭitaṃ. Nhārusambandhanti sakalasarīre aṭṭhīni ābandhitvā
ṭhitāni nava nhārusatāni, tehi nhārūhi sambandhaṃ ābandhaṃ. Ruhiramaṃsalepananti 3-
saṃsaraṇalohitena ca sādhikāni tīṇi aṭṭhisatāni anulimpetvā ṭhitena navamaṃsapesisatena ca
anulittaṃ sarīraṃ. Cammavinaddhanti sakalasarīraṃ pariyonaddhitvā 4- pākaṭakilomakassa upari
chaviyā heṭṭhā ṭhitaṃ cammaṃ, tena cammena vinaddhaṃ pariyonaddhaṃ. "cammāvanaddhan"tipi
pāḷi. Chaviyā paṭicchannanti atisukhumacchaviyā paṭicchannaṃ chādetvā ṭhitaṃ.
@Footnote: 1 cha.Ma. māgaṇḍiYu..., evamuparipi  2 Sī. hadayavatthupapphāsānaṃ
@3 cha.Ma. rudhiramaṃsāvalepananti  4 cha.Ma. pariyonandhitvā

---------------------------------------------------------------------------------------------
page302.
Chiddāvachiddanti anekachiddaṃ. Uggharantanti akkhimukhādīhi uggharantaṃ.
Paggharantanti adhobhāgena paggharantaṃ. Kimisaṅghanisevitanti sūcimukhādīhi
nānāpāṇakulasamūhehi āsevitaṃ. Nānākalimalaparipūranti anekavidhehi asucikoṭṭhāsehi
pūritaṃ.
    [71] Tato māgandiyo "pabbajitā nāma mānusake kāme pahāya dibbakāmatthāya
pabbajanti, ayañca dibbepi kāme na icchati, idampi itthiratanaṃ,
kā nu assa diṭṭhī"ti pucchituṃ dutiyagāthamāha. Tattha etādisañce ratananti
dibbitthiratanaṃ sandhāya bhaṇati. Nārinti attano dhītaraṃ sandhāya. Diṭṭhigataṃ sīlabbataṃ
nu jīvitanti diṭṭhiñca sīlañca vatañca jīvitañca. Bhavūpapattiñca vadesi kīdisanti
attano bhavūpapattiṃ vā tuvaṃ kīdisaṃ vadesīti.
    [72] Ito parā dve gāthā vissajjanapucchānayena pavattattā pākaṭasambandhāyeva.
Tāsaṃ 1- paṭhamagāthāya saṅkhepattho:- tassa mayhaṃ māgandiya dvāsaṭṭhidiṭṭhigatadhammesu
nicchinitvā "idameva saccaṃ, moghamaññan"ti 2- evaṃ idaṃ vadāmīti samuggahitaṃ
na hoti natthi na vijjati, kiṃkāraṇā? ahaṃ hi passanto diṭṭhīsu ādīnavaṃ kañci
diṭṭhiṃ aggahetvā saccāni pavicinanto ajjhattaṃ rāgādīnaṃ santabhāvena 3-
ajjhattasantisaṅkhātaṃ nibbānameva addasanti.
    Ādīnavanti upaddavaṃ. Sadukkhanti kāyikadukkhena sadukkhaṃ. Savighātanti
cetasikadukkhena sahitaṃ. Saupāyāsanti upāyāsasahitaṃ. Sapariḷāhanti sadarathaṃ. Na
nibbidāyāti na vaṭṭe nibbindanatthāya. Na virāgāyāti na vaṭṭe virāgatthāya. Na
nirodhāyāti na vaṭṭassa nirodhatthāya. Na upasamāyāti na vaṭṭassa upasamanatthāya. Na
abhiññāyāti na vaṭṭassa abhijānanatthāya. Na sambodhāyāti na kilesanirodhādhigamena 4-
vaṭṭato sambujjhanatthāya. Na nibbānāyāti na amatanibbānatthāya. Ettha pana
"nibbidāyā"ti
@Footnote: 1 cha.Ma. tāsu  2 Ma.u. 14/27/22  3 cha.Ma. santibhāvena  4 Sī.,cha.ma kilesaniddāvigamena

---------------------------------------------------------------------------------------------
page303.
Vipassanā. "virāgāyā"ti maggo. "nirodhāya upasamāyā"ti nibbānaṃ. "abhiññāya
sambodhāyā"ti maggo. "nibbānāyā"ti nibbānameva. Evaṃ ekasmiṃ ṭhāne vipassanā,
tīsu maggo, tīsu nibbānaṃ vuttanti evaṃ vavatthānakathā veditabbā. Pariyāyena
pana sabbāni petāni maggavevacanānipi nibbānavevacanānipi hontiyeva.
    Ajjhattaṃ rāgassa santinti ajjhattarāgassa santabhāvena nibbutabhāvena
ajjhattasantisaṅkhātaṃ nibbānaṃ olokesi. 1- Dosassa santintiādīsupi eseva nayo.
Pacinanti niddesassa uddesapadaṃ. Vicinantoti saccāni vaḍḍhento vibhāvento.
Pavicinantoti tāneva paccekaṃ vibhāvento. Keci "gavesanto"ti vaṇṇayanti.
Addasanti 2- olokesiṃ. Adakkhinti vinivijjhiṃ. Aphusinti 3- paññāya phusiṃ.
Paṭivijjhinti ñāṇena paccakkhaṃ  akāsiṃ.
    [73] Dutiyagāthāya saṅkhepattho:- yānīmāni diṭṭhigatāni tehi tehi sattehi
vinicchinitvā gahitattā "vinicchayā"ti ca attano paccayehi abhisaṅkhatabhāvādinā
nayena "pakappitānī"ti ca vuccanti, te ve muni diṭṭhigatadhamme aggahetvā
ajjhattasantīti yametamatthaṃ brūsi, ācikkha me, kathaṃ nu dhīrehi paveditaṃ taṃ kathaṃ
pakāsitaṃ dhīrehīti vadati.
    Imissā gāthāya niddeso uttānattho ṭhapetvā paramatthapadaṃ. Tattha yaṃ
paramatthanti yaṃ uttamaṃ nibbānaṃ.
    [74] Athassa bhagavā yathā yena upāyena taṃ padaṃ dhīrehi pakāsitaṃ, taṃ upāyaṃ
sapaṭipakkhaṃ dassento "na diṭṭhiyā"ti gāthamāha. Tattha na diṭṭhiyātiādīhi
samāpattiñāṇā bāhirasīlabbatāni 4- paṭikkhipati. "suddhimāhā"ti ettha vuttaṃ
āhasaddaṃ sabbattha nakārena saddhiṃ yojetvā purimapadattayaṃ netvā "diṭṭhiyā
@Footnote: 1 cha.Ma. olokesiṃ  2 cha.Ma. adassanti  3 cha.Ma. aphassinti  4 cha.Ma.
@diṭṭhisutiaṭṭhasamāpattiñāṇabāhirasīlabbatāni

---------------------------------------------------------------------------------------------
page304.
Suddhiṃ nāha na kathesī"ti 1- evamattho veditabbo. Yathā cettha, evaṃ uttarapadesupi.
Tattha ca adiṭṭhiyā nāhāti dasavatthukaṃ sammādiṭṭhiṃ vinā na kathemi. Tathā assutiyāti
na ca savanaṃ vinā. 2- Añāṇāti kammassakatasaccānulomikañāṇaṃ vinā. Asīlatāti
pātimokkhasaṃvaraṃ vinā. Abbatāti dhutaṅgavataṃ vinā. Nopi tenāti etesu ekekena 3-
diṭṭhiādimattakenāpi na kathemīti evamattho veditabbo. Ete ca nissajja
anuggahāyāti ete ca purimadiṭṭhiādibhede kaṇhapakkhike dhamme samugghātakaraṇena
nissajja, pacchime diṭṭhiādibhede 4- sukkapakkhikepi asamugghātāpajjanena 5-
anuggahāya. Santo anissāya bhavaṃ na jappeti imāya paṭipattiyā rāgādivūpasamena santo
cakkhvādīsu kañci dhammaṃ anissāya ekampi bhavaṃ na jappe, apihetuṃ apatthetuṃ
samatthopi siyā, ayamassa ajjhattasantīti adhippāyo.
    Savanampi icchitabbanti suttādivasena suṇanampi ākaṅkhitabbaṃ. Sambhārā ime
dhammāti sammādiṭṭhiādikā ime dhammā upakāraṭṭhena sambhārā honti.
Kaṇhapakkhikānanti akusalapakkhe gatānaṃ. 6- Samugghātato pahānaṃ icchitabbanti sammā
hananato samucchedato pahānaṃ  ākaṅkhitabbaṃ. Tedhātukesu kusalesu dhammesūti
kāmarūpārūpasaṅkhātesu tebhūmakesu kosallasambhūtesu. Atammayatāti nittaṇhabhāvo.
    [75] Evaṃ vutte vacanatthaṃ asallakkhento māgandiyo "no ce kirā"ti
gāthamāha. Tattha diṭṭhādīni vuttanayāneva. Kaṇhapakkhikāniyeva pana sandhāya
ubhayatthāpi 7- āha. Āhasaddaṃ pana nocekirasaddena 8- yojetvā no ce kirāha
no ce kira kathesīti evaṃ attho daṭṭhabbo. Momūhanti atimūḷhaṃ, mohanaṃ vā. 9-
Paccentīti jānanti. Imissāpi gāthāya niddeso uttāno.
@Footnote: 1 cha.Ma. kathemīti  2 cha.Ma. navaṅgaṃ savanaṃ vinā  3 cha.Ma. tesu ekamekena
@4 cha.Ma. adiṭṭhiādibhede  5 Sī.,cha.Ma. atammayatāpajjanena  6 cha.Ma. bhavānaṃ
@7 cha.Ma. ubhayatrāpi  8 cha.Ma. no ceti saddena  9 Ma. mohabahalaṃ vā

---------------------------------------------------------------------------------------------
page305.
    [76] Athassa bhagavā taṃ diṭṭhiṃ nissāya pucchaṃ paṭikkhipanto "diṭṭhiṃ
sunissāyā"ti 1- gāthamāha. Tassattho:- tvaṃ māgandiya diṭṭhiṃ nissāya punappunaṃ
pucchamāno yāni te diṭṭhigatāni samuggahitāni, tesveva samuggahitesu pamohaṃ
āgato tvaṃ ito  ca mayā vuttaajjhattasantito paṭipattito dhammadesanato vā
aṇumpi yuttasaññaṃ na passasi, tena kāraṇena tvaṃ imaṃ dhammaṃ momūhato passasīti.
    Lagganaṃ nissāya laggananti diṭṭhilagganaṃ allīyitvā diṭṭhilagganaṃ. Bandhananti
diṭṭhibandhanaṃ. Palibodhanti diṭṭhipalibodhaṃ.
    Andhakāraṃ pakkhantosīti 2- bahalandhakāraṃ paviṭṭhosi. Yuttasaññanti samaṇadhamme
yuttasaññaṃ. Pattasaññanti samaṇadhamme paṭiladdhasaññaṃ. Lagganasaññanti sañjānitasaññaṃ.
Kāraṇasaññanti hetusaññaṃ. Ṭhānasaññanti kāraṇasaññaṃ. Na paṭilabhasīti na
vindasi. Kuto ñāṇanti maggañāṇaṃ pana kena kāraṇena labhissasi. Aniccaṃ vāti
hutvā abhāvaṭṭhena pañcakkhandhā aniccaṃ. Aniccasaññānulomaṃ vāti "pañcakkhandhā
aniccā"ti uppannā saññā aniccasaññā, tāya saññāya anulomaṃ appaṭikūlaṃ
aniccasaññānulomaṃ. Kiṃ taṃ? vipassanāñāṇaṃ. Dvinnaṃ vipassanāñāṇānaṃ
dukkhānattasaññānulomānampi eseva nayo.
    [77] Evaṃ samuggahitesu ca sammohena 3- māgandiyassa vivādāpattiṃ dassetvā
idāni tesu aññesu ca dhammesu vigatappamohassa attano nibbivādataṃ dassento
"samo visesī"ti gāthamāha. Tassattho:- yo evaṃ tidhā mānena vā diṭṭhiyā
vā puggalena vā maññati, so tena mānena vā tāya vā diṭṭhiyā tena
vā puggalena vivadeyya. Yo pana amhādiso imāsu tīsu vidhāsu avikampamāno,
samo visesīti na tassa hoti, na ca hīnoti pāṭhaseso. Imissāpi gāthāya
niddeso uttānova.
@Footnote: 1 cha.Ma. diṭṭhiñca nissāyāti  2 cha.Ma. pakkhandosīti  3 cha.Ma. pamohena

---------------------------------------------------------------------------------------------
page306.
    [78] Kiñci bhiyyo:- "saccanti so"ti gāthā. Tassattho:- so evarūpo
pahīnamānadiṭṭhiko "mādiso `bāhitapāpattā'dinā nayena brāhmaṇo, idameva
saccan"ti kiṃ vadeyya kiṃ vatthuṃ bhaṇeyya, kena vā kāraṇena bhaṇeyya, "mayhaṃ
saccaṃ, tuyhaṃ musā"ti vā kena mānena diṭṭhiyā puggalena vā vivadeyya. Yasmiṃ
mādise khīṇāsave "sadisohamasmī"ti pavattiyā samaṃ vā, itaradvayabhāvena pavattiyā
visamaṃ vā, maññitaṃ natthi, samānādīsu kena vādaṃ paṭipphareyyāti. 1- Imissāpi
gāthāya niddeso uttāno.
    [79] Nanu ekaṃseneva evarūpo puggalo? "okampahāyā"ti gāthā. Tattha
Okampahāyāti rūpadhātvādiviññāṇassokāsaṃ 2- tattha chandarāgappahānena chaḍḍetvā.
Aniketasārīti rūpanimittaniketādīni taṇhāvasena asaranto. Kāme 3- akubbaṃ muni
santhavānīti kāme gihisanthavāni akaronto. Kāmehi rittoti kāmesu chandarāgābhāvena
sabbakāmehi puthubhūto. Apurekkharānoti āyatiṃ attabhāvaṃ anabhinibbattento. Kathannu
viggayha janena kayirāti janena saddhiṃ viggāhikakathaṃ katheyya.
    Hāliddakānīti evaṃnāmako gahapati. Yenāyasmā mahākaccāno tenupasaṅkamīti
yenāti bhummatthe karaṇavacanaṃ. Tasmā yattha mahākaccāno, tattha upasaṅkamīti evamettha
attho daṭṭhabbo. Yena vā kāraṇena mahākaccāno devamanussehi upasaṅkamitabbo,
tena kāraṇena upasaṅkamīti evamettha attho daṭṭhabbo. Kena vā kāraṇena
mahākaccāno upasaṅkamitabbo? nānappakāraguṇavisesādhigamādhippāyena,
sādhuphalūpabhogādhippāyena dijagaṇehi niccaphalitamahārukkho viya. Upasaṅkamīti upagatoti
vuttaṃ hoti. Upasaṅkamitvāti upasaṅkamanapariyosānadīpanaṃ. Atha vā evaṃ gato tato
āsannataraṃ ṭhānaṃ mahākaccānassa samīpasaṅkhātaṃ gantvātipi vuttaṃ hoti.
@Footnote: 1 cha.Ma. paṭisaṃyujeyya paṭipphareyyāti  2 rūpavatthādi... (su.A. 2/386)  3 cha.Ma.
@gāme

---------------------------------------------------------------------------------------------
page307.
    Abhivādetvāti pañcapatiṭṭhitena vanditvā. Idāni yenatthena mahākaccānassa
upaṭṭhānaṃ āgato, taṃ pucchitukāmo dasanakhasamodhānasamujjalaṃ añjaliṃ sirasi
patiṭṭhāpetvā ekamantaṃ nisīdi. Ekamantanti bhāvanapuṃsakaniddeso "visamaṃ
candimasūriyā parivattantī"tiādīsu 1- viya. Tasmā yathā nisinno ekamantaṃ nisinno
hoti, evaṃ nisīdīti evamettha attho daṭṭhabbo. Bhummatthe vā etaṃ upayogavacanaṃ.
Nisīdīti nisajjaṃ kappesi. Paṇḍitā hi devamanussā garuṭṭhānīyaṃ upasaṅkamitvā
āsanakusalatāya ekamantaṃ nisīdanti. Ayañca gahapati tesaṃ aññataro, tasmā ekamantaṃ
nisīdi.
    Kathaṃ nisinno ca pana ekamantaṃ nisinno hoti? cha nisajjadose vajjetvā.
Seyyathīdaṃ? atidūraṃ accāsannaṃ uparivātaṃ uṇṇatappadesaṃ atisammukhaṃ atipacchāti.
Atidūre nisinno hi sace kathetukāmo hoti, uccāsaddena kathetabbaṃ hoti. Accāsanne
nisinno saṅghaṭṭanaṃ karoti. Uparivāte nisinno sarīragandhena bādhati. Uṇṇatappadese
nisinno agāravaṃ pakāseti. Atisammukhā nisinno sace daṭṭhukāmo hoti, cakkhunā
cakkhuṃ āhacca daṭṭhabbaṃ hoti. Atipacchā nisinno sace daṭṭhukāmo hoti, gīvaṃ
pasāretvā daṭṭhabbaṃ hoti. Tasmā ayampi ete cha nisajjadose vajjetvā nisīdi.
Tena vuttaṃ "ekamantaṃ  nisīdī"ti.
    Etadavocāti etaṃ avoca. Vuttamidaṃ bhante kaccāna bhagavatā aṭṭhakavaggiye
māgandiyapañheti aṭṭhakavaggiyamhi māgandiyapañho nāma atthi, tasmiṃ pañhe.
    Rūpadhātūti rūpakkhandho adhippeto. Rūpadhāturāgavinibandhanti rūpadhātumhi
rāgavinibandhaṃ. 2- Viññāṇanti kammaviññāṇaṃ. Okasārīti gehādiālayasārī. 3- Kasmā
panettha "viññāṇadhātu kho gahapatī"ti na vuttanti? sammohavighātatthaṃ. "oko"ti hi
atthato paccayo vuccati, purejātañca kammaviññāṇaṃ pacchājātassa kammaviññāṇassapi
vipākaviññāṇassapi, vipākaviññāṇañca vipākaviññāṇassapi kammaviññāṇassapi
@Footnote: 1 aṅ.catukka. 21/70/85  2 cha.Ma. rāgena vinibaddhaṃ  3 cha.Ma. gehasārī ālayasārī

---------------------------------------------------------------------------------------------
page308.
Paccayo hoti, tasmā "kataraṃ nu kho idha viññāṇan"ti samumoho bhaveyya, tassa
vighātatthaṃ taṃ aggahetvā asambhinnāva desanā katāti. Api ca vipākārammaṇavasena
catasso abhisaṅkhāraviññāṇaṭṭhitiyo vuttā 1- tā dassetumpi idha viññāṇaṃ na
gahitaṃ.
    Upāyupādānāti 2- taṇhupāyadiṭṭhupāyavasena dve upāyā, kāmupādānādīni
cattāri upādānāni ca. Cetaso adhiṭṭhānābhinivesānusayāti akusalacittassa
adhiṭṭhānabhūtā ceva abhinivesabhūtā ca anusayabhūtā ca. Tathāgatassāti sammāsambuddhassa.
Sabbesampi hi khīṇāsavānaṃ ete pahīnāva, satthu pana khīṇāsavabhāvo loke
atipākaṭoti uparimakoṭiyā etaṃ 3- vuttaṃ. Viññāṇadhātuyāti idha viññāṇaṃ kasmā
gahitaṃ? kilesappahānadassanatthaṃ. Kilesā hi na kevalaṃ catūsuyeva khandhesu pahīyanti, 4-
pañcasu pahīyanti vāti 5- kilesappahānadassanatthaṃ gahitaṃ. Evaṃ kho gahapati anokasārī
hotīti evaṃ kammaviññāṇena okaṃ asaranto 6- anokasārī nāma hoti.
    Rūpanimittaniketasāravinibandhāti rūpameva kilesānaṃ paccayaṭṭhena nimittaṃ,
ārammaṇakiriyasaṅkhātena nivāsaṭṭhena 7- niketanti rūpanimittaniketaṃ. Sāro ca
vinibandho ca sāravinibandhaṃ. 8- Ubhayenapi hi kilesānaṃ patthaṭabhāvo ca vinibandhanabhāvo ca
vutto, rūpanimittanikete sāravinibandhaṃ rūpanimittaniketasāravinibandhaṃ, 9- tasmā
rūpanimittaniketasāravinibandhā 10- rūpanimittaniketamhi uppannena kilesasārena ceva
kilesavinibandhanena cāti attho. Niketasārīti vuccatīti ārammaṇakaraṇavasena
nivāsaṭṭhānaṭṭhena niketasārīti 11- vuccati. Pahīnāti te
rūpanimittaniketakilesasāravinibandhā pahīnā.
@Footnote: 1 cha.Ma....ṭhitiyoti vuttāti  2 cha.Ma. upayupādānāti. evamuparipi  3 cha.Ma. evaṃ
@4 cha.Ma. pahīnā pahīyanti  5 cha.Ma. pahīyantiyevāti  6 cha.Ma. asarantena
@7 nivāsanaṭṭhānaṭṭhena (saṃ.A. 2/285)  8 cha.Ma. visāro ca vinibandho ca visāravinibandhā
@9 cha.Ma. visāravinibandhāti rūpa...visāravinibandhā  10 cha.Ma. ayaṃ pāṭho na dissati
@11 ārammaṇakaraṇavasena nivāsanaṭṭhānaṃ sārīti. (saṃ.A. 2/285)

---------------------------------------------------------------------------------------------
page309.
    Kasmā panettha pañcakkhandhā "okā"ti vuttā, cha ārammaṇāni "niketan"ti?
chandarāgassa balavadubbalatāya. Samānepi hi etesaṃ ālayaṭṭhena visesabhāve 1- okoti
nippariyāyena suddhagehameva 2- vuccati, niketanti "ajja asukaṭṭhāne kīḷissāmā"ti
katasaṅketānaṃ nivāsanaṭṭhānauyyānādi. Tattha yathā puttadāradhanadhaññapuṇṇagehe
chandarāgo balavā hoti, evaṃ ajjhattikesu khandhesu. Yathā pana uyyānaṭṭhānādīsu
tato dubbalataro hoti, evaṃ bāhiresu chasu ārammaṇesūti chandarāgassa
balavadubbalatāya evaṃ desanā katāti veditabbā.
    Sukhitesu sukhitoti upaṭṭhākesu dhanadhaññalābhādivasena sukhitesu "idānāhaṃ
manāpaṃ cīvaraṃ manāpaṃ bhojanaṃ labhissāmī"ti gehassitasukhena sukhito hoti, tehi
pattasampattiṃ 3- attanā anubhavamāno vicarati. 4- Dukkhitesu dukkhitoti tesaṃ
kenacideva kāraṇena dukkhe uppanne sayaṃ dviguṇena dukkhena dukkhito hoti.
Kiccakaraṇīyesūti kiccasaṅkhātesu karaṇīyesu. Voyogaṃ āpajjatīti upayogaṃ sayaṃ tesaṃ
kiccānaṃ kattabbataṃ āpajjati.
    Kāmesūti vatthukāmesu. Evaṃ kho gahapati kāmehi aritto hotīti evaṃ
kilesakāmehi aritto hoti.
    Antokāmānaṃ bhāvena 5- atuccho. Sukkapakkhe 6- tesaṃ abhāvena ritto tucchoti
veditabbo.
    Purekkharāno 7- ti vaṭṭaṃ purato kurumāno. Evaṃrūpo siyantiādīsu
dīgharassakāḷodātādīsu rūpesu evaṃrūpo nāma bhaveyyanti pattheti. Sukhādīsu vedanāsu
evaṃvedano nāma. Nīlasaññādīsu saññāsu evaṃsañño nāma. Puññābhisaṅkhārādīsu
saṅkhāresu evaṃsaṅkhāro nāma. Cakkhuviññāṇādīsu viññāṇesu evaṃviññāṇo nāma
bhaveyyanti pattheti.
@Footnote: 1 cha.Ma. visayabhāve  2 niccanivāsanaṃ gehameva (saṃ.A. 2/285)  3 Sī. tehi saha sampattiṃ
@4 Sī. vadati, cha.Ma. viya carati  5 Sī. sabbhāvena  6 cha.Ma. sukkapakkho  7 cha.Ma.
@purakkharāno. evamuparipi

---------------------------------------------------------------------------------------------
page310.
    Apurekkharānoti vaṭṭaṃ purato akurumāno. Sahitamme, asahitanteti tuyhaṃ vacanaṃ
asahitaṃ asisiṭṭhaṃ, mayhaṃ sahitaṃ  siliṭṭhaṃ madhuraṃ madhurapānasadisaṃ. Adhiciṇṇante
viparāvattanti yaṃ tuyhaṃ dīghena kālena paricitaṃ suppaguṇaṃ, taṃ mama vādaṃ āgamma sabbaṃ
khaṇena viparāvattaṃ nivattaṃ. Āropito te vādoti tuyhaṃ doso mayā āropito. Cara
vādappamokkhāyāti taṃ taṃ ācariyaṃ upasaṅkamitvā uttaraṃ pariyesanto imassa vādassa
mokkhāya cara āhiṇḍa. Nibbeṭhehi vā sace pahosīti atha sayameva pahosi,
idheva nibbeṭhehīti.
    [80] So evarūpo "yehi vivitto"ti gāthā. Tattha yehīti yehi diṭṭhigatādīhi.
Vivitto vicareyyāti ritto vicareyya. Na tāni uggayha vadeyya nāgoti "āguṃ
na karotī"tiādinā 1- nayena nāgo tāni diṭṭhigatāni uggahetvā na vadeyya. 2-
Elambujanti elasaṅkhāte 3- ambumhi jātaṃ kaṇṭakavārijanti 4- kaṇṭakanāḷaṃ vārijaṃ,
padumanti vuttaṃ hoti. Yathā jalena paṅkena canūpalittanti taṃ padumaṃ yathā jalena
ca paṅkena ca anupalittaṃ hoti. Evaṃ muni santivādo agiddhoti evaṃ
ajjhattasantivādo muni gedhābhāvena agiddho. Kāme ca loke ca anūpalittoti duvidhepi
kāme apāyādike ca loke dvīhi kilesehi anūpalitto hoti.
    Āguṃ na karotīti akusalādidosaṃ na karoti. Na gacchatīti agativasena na
gacchati. Nāgacchatīti pahīnakilese na upeti. Pāpakāti lāmakā. Akusalāti
akosallasambhūtā. Te kilese na punetīti ye kilesā pahīnā, te kilese puna
na eti. Na paccetīti paṭi na upeti. Na paccāgacchatīti puna na nivattati.
    Kharadaṇḍoti kharapattadaṇḍo pharusadaṇḍo. Cattagedhoti vissaṭṭhagedho. Vantagedhoti
vamitagedho. Muttagedhoti chinnabandhanagedho. Pahīnagedhoti pajahitagedho.
Paṭinissaṭṭhagedhoti yathā na puna cittaṃ āruhati, evaṃ paṭivissajjitagedho. Upari
@Footnote: 1 khu.cūḷa. 30/417,574/199,280 (syā)  2 cha.Ma. na careyya
@3 cha. elasaññite, Ma. jalambujanti jalasaññite  4 cha.Ma. ayaṃ pāṭho na dissati

---------------------------------------------------------------------------------------------
page311.
Cattarāgādīsupi 1- eseva nayo. Sabbāneva tāni gahitaggahaṇassa vissaṭṭhabhāvavevacanāni.
    [81] Kiñci bhiyyo:- "na vedagū"ti gāthā. Tattha na vedagū diṭṭhiyāti 2-
catumaggavedagū mādiso diṭṭhiyāyako 3- na hoti, diṭṭhiyā gacchanto vā, taṃ sārato
paccento vā na hoti. Tattha vacanattho:- diṭṭhiyā 4- yāyatīti diṭṭhiyāyako. 5-
Karaṇavacanena diṭṭhiṃ yātīti diṭṭhiyāyako. 6- Upayogatthena 7- sāmivacanenapi diṭṭhiyā
yātītipi diṭṭhiyā. 8- Na mutiyā sa mānametīti mutarūpādibhedāya mutiyāpi so mānaṃ na
eti. Na hi tammayo soti taṇhādiṭṭhivasena tammayo na hoti tapparāyano, 9- ayampana
na tādiso. Na kammunā nāpi sutena neyyoti puññābhisaṅkhārādinā kammunā
vā, sutasuddhiādinā sutena vā so netabbo na hoti. Anūpanīto sa nivesanesūti
so dvinnampi upayānaṃ pahīnattā sabbesu taṇhādiṭṭhinivesanesu anupanīto.
    Mutarūpena vāti ettha mutarūpaṃ nāma gandharasaphoṭṭhabbāni. Mānaṃ netīti asmimānaṃ
na eti. Na upetīti samīpaṃ na eti. Na upagacchatīti upagantvā na tiṭṭhati.
Tammayoti tappakato.
    [82] Tassa ca evaṃvidhassa "saññāvirattassā"ti gāthā. Tattha saññāvirattassāti
nekkhammasaññāpubbaṅgamāya bhāvanāya pahīnakāmādisaññassa. Iminā padena
ubhatobhāgavimutto samathayāniko adhippeto. Paññāvimuttassāti vipassanāpubbaṅgamāya
bhāvanāya sabbakilesehi vimuttassa. Iminā sukkhavipassako adhippeto. Saññañca
diṭṭhiñca ye aggahesuṃ, te ghaṭṭamānā vivadanti 10- loketi ye pana
kāmasaññādikaṃ saññaṃ aggahesuṃ, te visesato gahaṭṭhā kāmādhikaraṇaṃ, ye ca
diṭṭhiṃ aggahesuṃ, te visesato pabbajitā dhammādhikaraṇaṃ aññamaññaṃ ghaṭṭentā
vivadantīti.
@Footnote: 1 cha.Ma. vītarāgādīsupi  2 cha.Ma. vedagū diṭṭhiyāyakoti  3 Sī. tādiso diṭṭhiyā yāto
@4 cha.Ma. ayaṃ pāṭho na dissati  5 Sī. diṭṭhiyā, cha.Ma. yāyako  6 cha.Ma. diṭṭhiyā
@yāyatīti diṭṭhiyāyako  7 cha.Ma. upayogatthe  8 cha.Ma. diṭṭhiyāyako  9 cha.Ma. tammayo
@hoti tapparāyaṇo  10 cha.Ma. vicaranti. evamuparipi

---------------------------------------------------------------------------------------------
page312.
    Yo samathapubbaṅgamaṃ ariyamaggaṃ bhāvetīti yo puggalo samathapubbaṅgamaṃ purecārikaṃ
katvā sahavipassanaṃ ariyamaggaṃ bhāveti, paṭhamaṃ samādhiṃ uppādetvā pacchā
sahavipassanaṃ ariyamaggaṃ uppādetīti attho. Tassa āditoti tassa puggalassa
paṭhamajjhānādito. Upādāyāti paṭicca āgamma. Ganthā vikkhambhitā hontīti ganthā
dūrīkatā bhavanti. Arahattappatteti arahattaphalaṃ patte. Arahatoti arahattaphale ṭhitassa.
Ganthā ca mohā cātiādayo sabbe kilesā pahīnā honti.
    Yo vipassanāpubbaṅgamaṃ ariyamaggaṃ bhāvetīti yo puggalo vipassanaṃ pubbaṅgamaṃ
purecārikaṃ katvā ariyamaggaṃ bhāveti, paṭhamaṃ vipassanaṃ uppādetvā pacchā
ariyamaggasampayuttaṃ samādhiṃ bhāvetīti attho. Tassa ādito upādāyāti tassa puggalassa
vipassanato paṭṭhāya vipassanaṃ paṭicca. Mohā vikkhambhitā hontīti ettha
vikkhambhitāti dūraṃ pāpitā saññāvasena. 1- Ghaṭṭentīti ye kāmasaññādiṃ gaṇhanti,
te saññāvasena pīḷenti. Saṅghaṭṭentīti tato tato pīḷenti. Idāni ghaṭṭente
dassetuṃ "rājānopi rājūhi vivadantī"tiādinā nayena vitthāro vutto. Aññamaññaṃ
pāṇīhipi upakkamantīti ettha aññamaññaṃ hatthehi paharanti. Leḍḍūhīti
kapālakhaṇḍehi. Daṇḍehīti aḍḍhadaṇḍakehi. Satthehīti ubhatodhārehi satthehi.
    Abhisaṅkhārānaṃ appahīnattāti puññādiabhisaṅkhārānaṃ appahīnabhāvena. Gatiyā
ghaṭṭentīti gantabbāya patiṭṭhābhūtāya gatiyā pīḷenti ghaṭṭanaṃ āpajjanti.
Nirayādīsupi eseva nayo. Sesamettha vuttanayattā uttānameva.
                  Saddhammapajjotikāya mahāniddesaṭṭhakathāya
                   māgandiyasuttaniddesavaṇṇanā niṭṭhitā.
                              Navamaṃ.
                       -------------------
@Footnote: 1 Ma. paññāvasena

---------------------------------------------------------------------------------------------
page313.
                     10. Purābhedasuttaniddesavaṇṇanā
    [83] Dasame purābhedasuttaniddese kathaṃ dassīti imassa suttassa ito paresañca
pañcannaṃ kalahavivādacūḷaviyūhamahāviyūhatuvaṭakaattadaṇḍasuttānaṃ 1- sammāparibbājanīya-
suttavaṇṇanāyaṃ 2- vuttanayeneva sāmaññato uppatti veditabbā. Visesato pana yatheva
tasmiṃ mahāsamaye rāgacaritadevatānaṃ sappāyavasena dhammaṃ desetuṃ nimmitabuddhaṃ 3- attānaṃ
pucchāpetvā sammāparibbājanīyasuttantamabhāsi, 4- evaṃ tasmiṃyeva mahāsamaye "kiṃ nu
kho purā sarīrabhedā kattabban"ti uppannacittānaṃ devatānaṃ cittaṃ ñatvā tāsaṃ
anuggahatthaṃ aḍḍhateḷasabhikkhusataparivāraṃ nimmitabuddhaṃ ākāsena ānetvā tena
attānaṃ pucchāpetvā imaṃ suttamabhāsi.
    Kathaṃ? buddhā nāma mahantā ete sattavisesā, sayaṃ 5- sadevakassa lokassa
Diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā na kiñci katthaci
nīlādivasena vibhattarūpārammaṇesu vibhattarūpārammaṇaṃ vā, bherisaddādivasena
vibhattasaddārammaṇādīsu saddādiārammaṇaṃ vā atthi, yaṃ etesaṃ ñāṇamukhe āpāthaṃ
nāgacchati. Yathāha "yaṃ bhikkhave sadevakassa lokassa .pe. Sadevamanussāya diṭṭhaṃ
sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi tamahaṃ
abbhaññāsin"ti, 6- evaṃ sabbattha appaṭihatañāṇo bhagavā sabbāpi tā
devatā bhabbābhabbavasena dve koṭṭhāse akāsi. "kammāvaraṇena vā
samannāgatā"tiādinā 7- hi nayena vuttā sattā abhabbā nāma. Te ekavihāre vasantepi
buddhā na olokenti. Viparītā pana bhabbā nāma. Te dūre vasantepi gantvā
saṅgaṇhanti. Tasmiṃ devatāsannipāte ye abhabbā, te pahāya bhabbe pariggahesi.
Pariggahetvā "ettakā ettha rāgacaritā, ettakā dosādicaritā"ti cariyavasena
@Footnote: 1 cha.Ma....cūḷabyūhamahābyūha..., evamuparipi  2 su.A. 2/170  3 cha.Ma.
@nimmitabuddhena  4 khu.su. 25/362/402  5 cha.Ma. yaṃ  6 aṅ.catukka. 21/24/297
@7 abhi.pu. 36/12/120

---------------------------------------------------------------------------------------------
page314.
Cha koṭṭhāse akāsi. Atha nesaṃ sappāyadhammadesanaṃ upadhārento "rāgacaritānaṃ
devānaṃ sammāparibbājanīyasuttaṃ 1- kathessāmi, dosacaritānaṃ kalahavivādasuttaṃ, 2-
mohacaritānaṃ mahāviyūhasuttaṃ, 3- vitakkacaritānaṃ cūḷaviyūhasuttaṃ, 4- saddhācaritānaṃ
tuvaṭakasuttaṃ, 5- buddhicaritānaṃ purābhedasuttaṃ 6- kathessāmī"ti desanaṃ vavatthapetvā
puna taṃ parisaṃ manasākāsi "attajjhāsayena nu kho jāneyya, parajjhāsayena,
atthuppattikena, pucchāvasenā"ti. Tato "pucchāvasena jāneyyā"ti ñatvā "atthi nu
kho koci devatānaṃ ajjhāsayaṃ gahetvā cariyavasena pañhaṃ pucchituṃ samattho"ti "tesu
pañcasatesu bhikkhūsu ekopi na sakkotī"ti addasa. Tato asītimahāsāvake, dve
aggasāvake ca samannāharitvā "tepi na sakkontī"ti disvā cintesi "sace
paccekabuddho bhaveyya, sakkuṇeyya nu kho"ti. "sopi na sakkuṇeyyā"ti ñatvā
"sakkasuyāmādīsu koci sakkuṇeyyā"ti samannāhari. Sace hi tesu koci sakkuṇeyya,
taṃ pucchāpetvā attanā vissajjeyya. Na pana tesupi koci sakkoti. Athassa etadahosi
"mādiso buddhoyeva sakkuṇeyya, atthi pana katthaci añño buddho"ti anantāsu
lokadhātūsu anantaṃ ñāṇaṃ pattharitvā lokaṃ olokento na aññaṃ buddhaṃ addasa.
Anacchariyañcetaṃ, idāni attanā samaṃ na passeyya, yo jātadivasepi brahmajālavaṇṇanāyaṃ
7- vuttanayena attanā samaṃ apassanto "aggohamasmi lokassā"ti 8- appaṭivattiyampi
sīhanādaṃ nadi. Evaṃ aññaṃ attanā samaṃ apassitvā cintesi "sace ahaṃ pucchitvā
ahameva vissajjeyyaṃ, evaṃ tā devatā na sakkhissanti paṭivijjhituṃ. Aññasmiṃ pana
buddheyeva pucchante mayi ca vissajjante accherakaṃ bhavissati, sakkhissanti ca devatā
paṭivijjhituṃ, tasmā nimmitabuddhaṃ māpessāmī"ti abhiññāpādakaṃ jhānaṃ samāpajjitvā
vuṭṭhāya "pattacīvaraggahaṇaṃ ālokitavilokitaṃ sammiñjitapasāritañca mama sadisaṃyeva
hotū"ti kāmāvacaracittehi parikammaṃ katvā "pācīnayugandharaparikkhepato ullaṅghayamānaṃ
candamaṇḍalaṃ bhinditvā nikkhamanto viya āgacchatū"ti rūpāvacaracittena adhiṭṭhāsi.
@Footnote: 1 khu.su. 25/362/402  2 khu.su. 25/869/503  3 khu.su. 25/802/510  4 khu.su.
@25/885/506  5 khu.su. 25/922/514  6 khu.su. 25/855/501  7 dī.A. 1/26  8 dī.mahā.
@10/31/13

---------------------------------------------------------------------------------------------
page315.
Devasaṅgho taṃ disvā "aññopi nu kho bho cando uggato"ti āha. Atha candaṃ
ohāya āsannatare jāte "na cando, sūriyo uggato"ti. Puna āsannatare
jāte "na sūriyo, devavimānaṃ etan"ti. Puna āsannatare jāte "na devavimānaṃ,
devaputto eso"ti. Puna āsannatare jāte "na devaputto, mahābrahmā eso"ti.
Puna āsannatare jāte "na mahābrahmā, aparopi bho buddho āgato"ti āha.
    Tattha puthujjanadevatā cintayiṃsu "ekabuddhassa tāva ayaṃ devatāsannipāto. Dvinnaṃ
kīvamahanto bhavissatī"ti. Ariyadevatā cintayiṃsu "ekissā lokadhātuyā dve buddhā nāma
natthi, addhā bhagavā attanā sadisaṃ aññaṃ ekaṃ buddhaṃ nimminī"ti. Athassa devasaṅghassa
passantasseva nimmitabuddho āgantvā dasabalaṃ avanditvāva sammukhaṭṭhāne samasamaṃ
katvā māpite āsane nisīdi. Bhagavato dvattiṃsamahāpurisalakkhaṇāni, nimmitassāpi,
bhagavato sarīrā chabbaṇṇaraṃsiyo nikkhamanti, nimmitassāpi, bhagavato sarīrarasmiyo
nimmitasarīre paṭihaññanti, nimmitassa rasmiyo bhagavato kāye paṭihaññanti. Tā
dvinnampi buddhānaṃ sarīrato uggamma bhavaggamāhacca tato tato paṭinivattitvā
devatānaṃ matthakamatthakapariyantena otaritvā cakkavāḷamukhavaṭṭiyaṃ patiṭṭhahiṃsu.
Sakalacakkavāḷagabbhaṃ suvaṇṇamayavaṅkagopānasivinaddhamiva cetiyagharaṃ virocittha.
Dasasahassacakkavāḷadevatā ekacakkavāḷe rāsibhūtā dvinnaṃ buddhānaṃ rasmiabbhantaraṃ
pavisitvā aṭṭhaṃsu. Nimmito nisīdantoyeva "kathaṃdassī kathaṃsīlo, upasantoti
vuccatī"tiādinā nayena adhipaññādikaṃ pucchanto gāthamāha.
    Tattha pucchā tāva so nimmito kathaṃdassīti adhipaññaṃ, kathaṃsīloti adhisīlaṃ,
upasantoti adhicittaṃ pucchati. Sesaṃ pākaṭameva. Nimmitabuddhādivibhāvanatthaṃ
peṭake:-
                       "upeti dhammaṃ paripucchamāno
                        kusalaṃ atthupasañhitaṃ

---------------------------------------------------------------------------------------------
page316.
                    Na jīvati na mato na nibbuto
                    taṃ puggalaṃ katamaṃ vadanti buddhā. 1-
                    Saṃsārakhīṇo na ca vantarāgo
                    na cāpi sekkho na ca diṭṭhadhammo
                    akhīṇāsavo antimadehadhārī
                    taṃ puggalaṃ katamaṃ vadanti buddhā.
                    Na dukkhasaccena samaṅgibhūto
                    na maggasaccena kuto nirodho
                    samudayasaccato suvidūradūre 2-
                    taṃ puggalaṃ katamaṃ vadanti buddhā.
                    Ahetuko nopi ca rūpanissito
                    apaccayo nopi ca so asaṅkhato
                    asaṅkhatārammaṇo nopi ca rūpī
                    taṃ puggalaṃ katamaṃ vadanti buddhā"ti
vuttaṃ.
    Tattha paṭhamagāthā nimmitabuddhaṃ sandhāya, dutiyagāthā pacchimabhavikabodhisattaṃ
sandhāya, tatiyagāthā arahattaphalaṭṭhaṃ sandhāya, catutthagāthā arūpe nibbānapaccavekkhaṇa-
manodvārapurecārikacittasamaṅgiṃ 3- sandhāya vuttāti ñātabbā. Kīdisena dassanenāti
kīdisavasena dassanena. Kiṃsaṇṭhitenāti kiṃsarikkhena. Kiṃpakārenāti kiṃvidhena.
Kiṃpaṭibhāgenāti kiṃākārena.
@Footnote: 1 vi.pa. 8/479/439-40  2 cha.Ma. suvidūravidūro  3 Sī.
@nibbānapaccavekkhaṇapurecārikatthena cittasamaṅgiṃ

---------------------------------------------------------------------------------------------
page317.
    Yaṃ pucchāmīti yaṃ puggalaṃ pucchāmi, taṃ mayhaṃ viyākarohi. Yācāmīti āyācāmi.
Ajjhesāmīti āṇāpemi. Pasādemīti tava santāne somanassaṃ uppādemi. Brūhīti
niddesassa uddesapadaṃ. Ācikkhāti desetabbānaṃ "imāni nāmānī"ti nāmavasena
kathehi. Desehīti dassehi. Paññāpehīti jānāpehi. Ñāṇamukhavasena hi appanaṃ
ṭhapento "paññāpehī"ti vuccati. Paṭṭhapehīti paññāpehi, pavattāpehīti attho.
Ñāṇamukhe ṭhapehīti vā. Vivarāti vivaṭaṃ karohi, vivaritvā dassehīti attho. Vibhajāti
vibhāgakiriyāya vibhāvento dassehīti attho. Uttānīkarohīti pākaṭabhāvaṃ karohi.
    Atha vā ācikkhāti desanādīnaṃ channaṃ padānaṃ mūlapadaṃ. Desanādīni cha padāni
etassa atthassa vivaraṇatthaṃ vuttāni. Tattha desehīti ugghaṭitaññūnaṃ vasena saṅkhepato
paṭhamaṃ uddesavasena desehi. Ugghaṭitaññū hi saṅkhepena vuttaṃ paṭhamaṃ vuttañca
paṭivijjhanti. Paññāpehīti vipañcitaññūnaṃ vasena tesaṃ cittatosanena buddhīnaṃ
vaseneva 1- paṭhamaṃ saṅkhittassa vitthārato niddesavaseneva paññāpehi. Paṭṭhapehīti
tesaṃyeva niddiṭṭhassa niddesassa paṭiniddesavasena vitthāritavasena ṭhapehi  paṭṭhapehi.
Vivarāti niddiṭṭhassāpi punappunaṃ vacanena vivarāhi. Vibhajāti punappunaṃ vuttassāpi
vibhāgakaraṇena vibhajāhi. Uttānīkarohīti vivaṭassa vitthārataravacanena vibhattassa ca
nidassanavacanena uttāniṃ karohi. Ayaṃ desanā neyyānampi paṭivedhāya hotīti.
    [84] Vissajjanena pana bhagavā sarūpena adhipaññādīni avissajjetvāva
adhipaññādippabhāvena yesaṃ kilesānaṃ upasamā "upasanto"ti vuccati, nānādevatānaṃ
āsayānulomena tesaṃ upasamameva dīpento "vītataṇho"tiādikā gāthāyo abhāsi.
Tattha ādito aṭṭhannaṃ gāthānaṃ "taṃ brūmi upasanto"ti imāya gāthāya sambandho
veditabbo, tato parāsaṃ "sa ve santoti vuccatī"ti iminā sabbapacchimena padena.
@Footnote: 1 Sī. buddhinisārena ca, cha.Ma. buddhinisānena

---------------------------------------------------------------------------------------------
page318.
    Anupadavaṇṇanānayo:- vītataṇho purābhedāti yo sarīrabhedā pubbameva
pahīnataṇho. Pubbamantamanissitoti atītaddhādibhedaṃ pubbamantamanissito. Vemajjhe
nupasaṅkheyyoti paccuppannepi addhani "ratto"tiādinā nayena na upasaṅkhātabbo.
Tassa natthi purekkhatanti tassa arahato dvinnaṃ purekkhārānaṃ abhāvā anāgate
addhani purekkhatampi natthi, taṃ brūmi upasantoti evamettha yojanā veditabbā.
Eseva nayo sabbattha.
    Purā kāyassa bhedāti karajakāyassa bhedato pubbeyeva. Attabhāvassāti
sakalattabhāvassa. Kaḷevarassa nikkhepāti kaḷevarassa nikkhepato sarīrassa ṭhapanato.
Jīvitindriyassa upacchedāti duvidhassa jīvitindriyassa upacchedato pubbameva.
    Pubbanto vuccati atīto addhāti pubbasaṅkhāto anto koṭṭhāso "atīto
addhāti, atikkanto kālo"ti kathīyati. Atītaṃ addhānaṃ ārabbhāti atītakālaṃ paṭicca
taṇhā pahīnā.
    Aparampi bhaddekarattapariyāyaṃ 1- dassento "atha vā"tiādimāha. Tattha evaṃrūpo
ahosinti kāḷopi samāno indanīlamaṇivaṇṇo ahosinti evaṃ manuññarūpavaseneva
evaṃrūpo ahosiṃ. Kusalasukhasomanassavedanāvaseneva evaṃvedano. Taṃsampayuttānaṃyeva
saññādīnaṃ vasena evaṃsañño. Evaṃsaṅkhāro. Evaṃviññāṇo ahosiṃ atītamaddhānanti
tattha nandiṃ na samannānetīti tesu rūpādīsu taṇhaṃ vā taṇhāsampayuttadiṭṭhiṃ
vā nānupavattayati. Aparena pariyāyena mahākaccānabhaddekarattapariyāyaṃ 2- dassento
"atha vā iti me cakkhu ahosī"tiādimāha. Tattha cakkhūti cakkhupasādo. Rūpāti
catusamuṭṭhānikā rūpā. Iminā nayena sesāyatanānipi veditabbāni. Viññāṇanti
nissayaviññāṇaṃ. Na tadabhinandatīti taṃ cakkhuñceva rūpañca taṇhādiṭṭhivasena na
@Footnote: 1 Ma.u. 14/272/241  2 Ma.u. 14/279/248

---------------------------------------------------------------------------------------------
page319.
Abhinandati. Iti me mano ahosi iti dhammāti ettha pana manoti bhavaṅgacittaṃ.
Dhammāti tebhūmakadhammārammaṇaṃ. Hasitalapitakīḷitānīti dantavidaṃsakahasitañca vācālapitañca
kāyakīḷādikīḷitañcāti hasitalapitakīḷitāni. Na tadassādetīti tāni hasitādīni
nābhinandati. Na taṃ nikāmetīti kantaṃ na karoti. Na ca tena vittiṃ āpajjatīti
tena ca tuṭṭhiṃ na pāpuṇāti.
    Taṃ taṃ paccayaṃ paṭicca uppannoti paccuppanno. Rattoti nupasaṅkheyyoti rāgena
rattoti gaṇanaṃ na upanetabbo. Uparipi eseva nayo. Evaṃrūpo 1- siyantiādīsupi
paṇītamanuññarūpādivaseneva taṇhādiṭṭhippavattanasaṅkhātā nandī samannānayanā
veditabbā. Na paṇidahatīti patthanāvasena na ṭhapeti. Appaṇidhānapaccayāti na
patthanāṭhapanakāraṇena.
    [85] Asantāsīti tena tena alābhato asantasanto. Avikatthīti sīlādīhi
avikatthanasīlo. Akukkuccoti hatthakukkuccādivirahito. Mantabhāṇīti mantāya
pariggahetvā vācaṃ bhāsitā. Anuddhatoti uddhaccavirahito. Sa ve vācāyatoti so vācāya
yato saññato catudosavirahitaṃ vācaṃ bhāsitā hoti.
    Akkodhanoti yaṃ hi kho vuttanti "na kodhano akkodhano kodhavirahito"ti
yaṃ kathitaṃ, taṃ paṭhamaṃ tāva kodhaṃ kathetukāmo "api ca kodho tāva vattabbo"ti
āha. Kodho tāva vattabboti paṭhamaṃ kodho kathetabbo. Dasahākārehi kodho
jāyatīti dasahi kāraṇehi kodho uppajjati. Anatthaṃ me acarīti avuḍḍhiṃ me akāsi,
iminā upāyena sabbapadesu attho veditabbo. Aṭṭhāne vā pana kodho jāyatīti
akāraṇe kodho uppajjati. Ekacco hi "devo ativassatī"ti kuppati, "na vassatī"ti
kuppati, "sūriyo tappatī"ti kuppati, "na tappatī"ti kuppati, vāte vāyantepi
kuppati, avāyantepi kuppati, sammajjituṃ asakkonto bodhipaṇṇānaṃ kuppati, cīvaraṃ
@Footnote: 1 cha.Ma. evarūpo

---------------------------------------------------------------------------------------------
page320.
Pārupituṃ asakkonto vātassa kuppati, upakkhalitvā khāṇukassa kuppati. Idaṃ sandhāya
vuttaṃ "aṭṭhāne vā pana kodho jāyatī"ti. Tattha heṭṭhā navasu ṭhānesu satte
ārabbha uppannattā kammapathabhedo hoti.
    Aṭṭhānāghāto 1- pana saṅkhāresu uppanno 2- kammapathabhedaṃ na karoti. Cittaṃ
āghātento uppannoti cittassa āghāto. Tato balavataro paṭighāto. Paṭihaññanavasena
paṭighaṃ. Paṭivirujjhatīti paṭivirodho. Kuppanavasena koPo. Pakopo sampakopoti upasaggavasena
padaṃ vaḍḍhitaṃ. Dussanavasena doso. Padoso sampadosoti upasaggavasena padaṃ vaḍḍhitaṃ.
Cittassa 3- vipannatā vipannākāro 4- viparivattanākāro cittassa 4- byāpatti. 4-
Mano padussayamāno 5- uppajjatīti manopadoso. Kujjhanavasena kodho. Kujjhanākāro
kujjhanā. Kujjhitassa bhāvo kujjhitattaṃ. Dussatīti doso. Dussanāti dussanākāro.
Dussitattanti dussitabhāvo. Pakatibhāvavijahanaṭṭhena byāpajjanaṃ byāpatti.
Byāpajjanāti byāpajjanākāro. Virujjhatīti virodho. Punappunaṃ virujjhatīti
paṭivirodho. Viruddhākārapaṭiviruddhākāravasena vā idaṃ vuttaṃ. Caṇḍiko vuccati
caṇḍo, thaddhapuggalo, tassa bhāvo caṇḍikkaṃ. Na etena suropitaṃ vacanaṃ hoti, duruttaṃ
aparipuṇṇameva hotīti asuroPo. Kuddhakāle hi paripuṇṇavacanaṃ nāma natthi, sacepi
kassaci hoti, taṃ appamāṇaṃ. Apare pana "assujananaṭṭhena assuropanato assuropo"ti
vadanti, taṃ akāraṇaṃ somanassassāpi assujananato. Heṭṭhāvuttaattamanatāpaṭipakkhato
na attamanatāti anattamanatā. Sā pana yasmā cittasseva, na sattassa, tasmā
"cittassā"ti vuttaṃ.
    Adhimattaparittatā veditabbāti adhimattabhāvo ca parittabhāvo ca, balavabhāvo
ca mandabhāvo cāti attho. Kañci kāleti ekadā. "kañci kālan"ti pāṭho.
Cittāvilakaraṇamatto hotīti cittassa āvilakaraṇappamāṇo, cittakiliṭṭhakaraṇappamāṇoti
@Footnote: 1 cha.Ma. aṭṭhānaghāto  2 Ma. kuppanto  3 cha.Ma. cittassa byāpattīti cittassa
@4 cha.Ma. ayaṃ pāṭho na dissati  5 cha.Ma. manaṃ padūsayamāno

---------------------------------------------------------------------------------------------
page321.
Attho. "cittapīḷākaraṇamatto"tipi 1- pāṭho, taṃ na sundaraṃ. Tassa cittassa
kilamathakaraṇamattoti attho. Na ca tāva mukhakulānavikulāno hotīti mukhassa
saṅkocanavisaṅkocano na ca tāva hoti. Na ca tāva hanusañcopano hotīti dvinnaṃ
hanūnaṃ aparāparaṃ calano na ca tāva hoti. Na ca tāva pharusavācaṃ nicchāraṇo
hotīti paresaṃ mammacchedakaṃ pharusavācaṃ mukhato nicchāraṇena 2- bahi nikkhamano na
ca tāva hoti. Na ca tāva disāvidisaṃ anuvilokano hotīti parassa abbhukkiraṇatthaṃ
daṇḍādiatthāya disañca anudisañca punappunaṃ vilokano na ca tāva hoti.
    Na ca tāva daṇḍasatthaparāmasano hotīti āghātanatthaṃ daṇḍañca ekatodhārādisatthañca
parāmasano 3- na ca tāva hoti. Na ca tāva daṇḍasatthaabbhukkiraṇo hotīti vuttappakāraṃ
daṇḍasatthaṃ ukkhipitvā paharaṇo na ca tāva hoti. Na ca tāva daṇḍasatthaabhinipātano hotīti
evaṃ 4- duvidhaṃ parassa paharaṇatthaṃ na ca tāva khipano hoti. Na ca tāva chiddavicchiddakaraṇo
5- hotīti daṇḍasatthādikhipanena parasarīraṃ dvidhākaraṇo ca vividhākārena vaṇakaraṇo ca na tāva
hoti. "../../bdpicture/chinnavicchinnakaraṇo"tipi pāṭho. Na ca tāva sambhañjanapalibhañjano hotīti sarīraṃ
bhañjitvā cuṇṇavicuṇṇakaraṇo na ca tāva hoti. Na ca tāva aṅgamaṅgāpakaḍḍhano hotīti
aṅgapaccaṅgaṃ sampaggahetvā apanetvā kaḍḍhano na ca tāva hoti. Na ca tāva
jīvitā panāsano 6- hotīti jīvitindriyato panāsano na ca tāva hoti. Na ca
tāva sabbacāgapariccāgasaṇṭhito hotīti sabbaṃ parassa jīvitaṃ nāsetvā attano
jīvitanāsanatthāya saṇṭhito na ca tāva hoti. Idaṃ vuttaṃ hoti:- yadā aññaṃ
jīvitā voropetvā attānaṃ jīvitā voropanatthāya ṭhito, tadā sabbacāgapariccāgā
nāma hoti. Vuttañhetaṃ bhagavatā:-
@Footnote: 1 cha.Ma. cittālasakaraṇamatto  2 cha.Ma. nīharaṇena  3 cha.Ma. ādiyano
@4 cha.Ma. etaṃ  5 cha.Ma. chinnavicchinnakaraṇo  6 cha.Ma. jīvitā voropano

---------------------------------------------------------------------------------------------
page322.
            "kodhaṃ chetvā sukhaṃ seti  kodhaṃ chetvā na socati
            kodhassa visamūlassa       madhuraggassa brāhmaṇa
            vadhaṃ ariyā pasaṃsanti      taṃ hi chetvā na socatī"ti. 1-
    Yatoti yadā. Parapuggalaṃ ghātetvāti parapuggalaṃ 2- nāsetvā. Attānaṃ ghātetīti
attānaṃ māreti. Paramussadagatoti atibalavabhāvaṃ gato. Paramavepullappattoti
ativipulabhāvaṃ patto. Kodhassa pahīnattāti anāgāmimaggena vuttappakārassa kodhassa
pahīnabhāvena. Kodhavatthussa pariññātattāti kodhassa patiṭṭhābhūtassa kāraṇabhūtassa
piyāpiyaaṭṭhānasaṅkhātassa vatthussa ñātatīraṇapariññāhi byāpetvā ñātabhāvena.
Kodhahetussa upacchinnattāti kodhassa janakahetuno domanassasahagatacittuppādassa
ucchinnabhāvena.
    Tāsīti bhāyanasīlo hoti. Uttāsīti atibhāyanasīlo. Parittāsīti samantato
bhāyanasīlo. Bhāyatīti bhayaṃ āpajjati. 3- Santāsaṃ āpajjatīti virūpabhāvaṃ pāpuṇāti.
Katthī hotīti attano vaṇṇabhaṇanasīlo hoti. Vikatthīti vividhā nānappakārato
vaṇṇabhaṇanasīlo. Jātiyā vāti khattiyabhāvādijātisampattiyā vā. Gottena vāti
gotamagottādinā ukkaṭṭhagottena vā. Kolaputtiyena vāti mahākulabhāvena vā.
Vaṇṇapokkharatāya vāti vaṇṇasampannasarīratāya vā. Sarīrañhi "pokkharan"ti vuccati,
tassa vaṇṇasampattiyā abhirūpabhāvenāti attho. Dhanena vātiādīni uttānatthāneva.
    Kukkuccanti niddesassa uddesapadaṃ. Tattha kukkuccanti kucchitaṃ kataṃ
kukataṃ, tassa bhāvo kukkuccaṃ. Taṃ pacchānutāpalakkhaṇaṃ, katākatānusocanarasaṃ,
vippaṭisārapaccupaṭṭhānaṃ, katākatapadaṭṭhānaṃ, dāsabyaṃ viya daṭṭhabbaṃ.
Hatthakukkuccampīti hatthehi kucchitaṃ kataṃ kukataṃ, tassa bhāvo hatthakukkuccaṃ.
Pādakukkuccādīsupi eseva nayo.
@Footnote: 1 saṃ.sa. 15/187,267/193,286  2 Sī. sattupuggalaṃ  3 cha.Ma. uppajjati

---------------------------------------------------------------------------------------------
page323.
    Akappiye kappiyasaññitāti acchamaṃsaṃ sūkaramaṃsanti khādati, dīpimaṃsaṃ migamaṃsanti
khādati, akappiyabhojanaṃ kappiyabhojananti bhuñjati, vikāle kālasaññitāya bhuñjati,
akappiyapānakaṃ kappiyapānakanti pivati. Ayaṃ akappiye kappiyasaññitā. Kappiye
akappiyasaññitāti sūkaramaṃsaṃ acchamaṃsanti khādati, migamaṃsaṃ dīpimaṃsanti khādati,
kappiyabhojanaṃ akappiyabhojananti bhuñjati, kāle vikālasaññitāya bhuñjati, kappiyapānakaṃ
akappiyapānakanti pivati. Ayaṃ kappiye akappiyasaññitā. Avajje vajjasaññitāti
niddose dosasaññitā. Vajje avajjasaññitāti sadose niddosasaññitā.
Kukkuccāyanāti kukkuccāyanākāro. Kukkuccāyitattanti kukkuccāyitabhāvo.
Cetaso vippaṭisāroti cittassa virūpo paṭippharaṇabhāvo. 1- Manovilekhoti cittassa
vilekho.
    Katattā ca akatattā cāti kāyaduccaritādīnaṃ katabhāvena ca kāyasucaritādīnaṃ
akatabhāvena ca. Kataṃ me kāyaduccaritanti mayā kāyena kilesapūtikattā duṭṭhuṃ
caritaṃ kāyena kataṃ. Akataṃ me kāyasucaritanti mayā kāyena suṭṭhu caritaṃ na kataṃ.
Vacīduccaritavacīsucaritādīsupi eseva nayo nirodhapariyosānesu.
    Cittassāti na sattassa na posassa. Uddhaccanti uddhatākāro. Avūpasamoti
na vūpasamo. Ceto vikkhipatīti cetaso vikkhepo, bhantattaṃ cittassāti cittassa
bhantabhāvo bhantayānabhantagoṇādīnaṃ viya. Iminā ekārammaṇasmiṃyeva vipphandanaṃ kathitaṃ.
Uddhaccaṃ hi ekārammaṇe vipphandati, vicikicchā nānārammaṇeti. Idaṃ vuccati
uddhaccanti ayaṃ uddhatabhāvo kathīyati.
    Musāvādaṃ pahāyāti ettha musāti visaṃvādanapurekkhārassa atthabhañjako vacīpayogo
kāyapayogo vā. Visaṃvādanādhippāyena panassa paravisaṃvādakakāyavacīpayogasamuṭṭhāpikā
cetanā musāvādo.
@Footnote: 1 Sī. paṭihatabhāvo, cha.Ma. paṭisaraṇabhāvo

---------------------------------------------------------------------------------------------
page324.
    Aparo nayo:- musāti abhūtaṃ atacchaṃ vatthu. Vādoti tassa bhūtato tacchato viññāpanaṃ.
Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā 1-
cetanā musāvādo, taṃ musāvādaṃ. Pahāyāti imaṃ musāvādacetanāsaṅkhātaṃ
dussīlyaṃ pajahitvā. Paṭiviratoti pahīnakālato paṭṭhāya tato dussīlyato
ārato 2- virato ca. Natthi tassa vītikkamissāmīti cakkhusotaviññeyyā dhammā, pageva
kāyaviññeyyāti iminā nayena aññesupi evarūpesu padesu attho veditabbo.
    Saccaṃ vadatīti saccavādī. Saccena saccaṃ sandahati ghaṭetīti saccasandho, na
antarantarā musā vadatīti attho. Yo hi puriso kadāci musā vadati, kadāci
saccaṃ, tassa musāvādena antarikattā saccaṃ saccena na ghaṭiyati, tasmā so
na saccasandho, ayaṃ pana na tādiso, jīvitahetupi musā avatvā saccena saccaṃ
sandahatiyevāti saccasandho.
    Thetoti thiro, thirakathoti attho. Eko hi puggalo haliddirāgo viya, thusarāsimhi
nikhātakhāṇu viya, assapiṭṭhe ṭhapitakumbhaṇḍamiva ca na thirakatho hoti, eko pāsāṇalekhā
viya, indakhīlo viya ca thirakatho hoti, asinā sīse 3- chijjantepi dve kathā na katheti,
ayaṃ vuccati theto.
    Paccayikoti pattiyāyitabbako, saddhāyitabbakoti attho. Ekacco hi puggalo na
paccayiko hoti, "idaṃ kena vuttaṃ, asukenā"ti vutte "mā tassa vacanaṃ saddahathā"ti
vattabbataṃ āpajjati. Eko paccayiko hoti, "idaṃ kena vuttaṃ, asukenā"ti
vutte "yadi tena vuttaṃ, idameva pamāṇaṃ, idāni upaparikkhitabbaṃ natthi, evameva
idan"ti vattabbataṃ āpajjati, ayaṃ vuccati paccayiko.
    Avisaṃvādako lokassāti tāya saccavāditāya lokaṃ na visaṃvādetīti attho.
@Footnote: 1 Ma. tathāvacīviññatti...  2 cha.Ma. orato  3 cha.Ma. sīsaṃ

---------------------------------------------------------------------------------------------
page325.
    Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati, tassa
hadaye attano piyabhāvaṃ parassa pesuññabhāvaṃ 1- karoti, sā pisuṇā vācā. Yāya
pana attānampi parampi pharusaṃ karoti, yā vācā sayampi pharusā, neva ca kaṇṇasukhā
na hadayaṅgamā, ayaṃ pharusavācā. Yena samphaṃ palapati niratthakaṃ, so samphappalāPo.
Yā tesaṃ mūlabhūtā cetanāpi pisuṇavācādināmameva labhati, sā eva ca idha adhippetā.
    Imesaṃ bhedāyāti yesaṃ ito vuttānaṃ santike sutaṃ, tesaṃ bhedāya. Bhinnānaṃ
vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena
bhinnānaṃ ekamekaṃ upasaṅkamitvā "tumhākaṃ īdise kule jātānaṃ evaṃ bahussutānaṃ
idaṃ na yuttan"tiādīni vatvā sandhānaṃ kattā. 2-
    Anuppadātāti sandhānānuppadātā. Dve jane samagge disvā "tumhākaṃ evarūpe
kule jātānaṃ evarūpehi guṇehi samannāgatānaṃ anucchavikametan"tiādīni vatvā
daḷhīkammaṃ kattāti attho. Samaggo ārāmo assāti samaggārāmo, yattha samaggā
natthi, tattha vasitumpi na icchatīti attho. "samaggarāmo"tipi pāḷi, ayamevettha
attho. Samaggaratoti samaggesu rato, te pahāya aññattha gantumpi na icchatīti
attho. Samagge disvāpi sutvāpi nandatīti samagganandī. Samaggakaraṇiṃ vācaṃ bhāsitāti
yā vācā satte samaggeyeva karoti, taṃ sāmaggiguṇaparidīpikameva vācaṃ bhāsati,
na itaranti.
    Parassa mammacchedakakāyavacīpayogasamuṭṭhāpikā ekantapharusacetanā pharusavācā,
nelāti elaṃ vuccati doso, nassā elanti nelā, niddosāti attho "nelaṅgo
setapacchādo"ti ettha 3- vuttanelaṃ viya. Kaṇṇasukhāti byañjanamadhuratāya kaṇṇānaṃ
sukhā, sūcivijjhanaṃ viya kaṇṇasūlaṃ na janeti. Atthamadhuratāya sakalasarīre kopaṃ ajanetvā
@Footnote: 1 cha.Ma. parassa ca suññabhāvaṃ  2 cha.Ma. kattā anukattā  3 khu.u. 25/65/206

---------------------------------------------------------------------------------------------
page326.
Pemaṃ janetīti pemanīyā. Hadayaṃ gacchati appaṭihaññamānā sukhena cittaṃ pavisatīti
hadayaṅgamā. Guṇaparipuṇṇatāya pure bhavāti porī, pure saṃvaḍḍhanārī viya sukumārātipi
porī, purassa esātipi porī, nagaravāsīnaṃ kathāti attho. Nagaravāsino hi yuttakathā
honti, pitimattaṃ pitāti bhātimattaṃ bhātāti vadanti. Evarūpī kathā bahuno janassa
kantā hotīti bahujanakantā. Kantabhāveneva bahuno janassa manāpā cittavuḍḍhikarāti
bahujanamanāpā.
    Anatthaviññāpakakāyavacīpayogasamuṭṭhāpikā 1- akusalacetanā samphappalāPo. Kālena vadatīti
kālavādī, vattabbayuttakālaṃ sallakkhetvā vadatīti attho. Bhūtaṃ tathaṃ tacchaṃ sabhāvameva
vadatīti bhūtavādī. Diṭṭhadhammikasamparāyikaatthasannissitameva katvā vadatīti atthavādī.
Navalokuttaradhammasannissitaṃ katvā vadatīti dhammavādī. Saṃvaravinayapahānavinayasannissitaṃ
katvā vadatīti vinayavādī.
    Nidhānaṃ vuccati ṭhapanokāso, nidhānamassā 2- atthīti nidhānavatī, hadaye
nidhetabbayuttakaṃ vacanaṃ 3- bhāsitāti attho. Kālenāti evarūpiṃ bhāsamānopi ca "ahaṃ
nidhānavatiṃ vācaṃ bhāsissāmī"ti nākālena bhāsati, yuttakālaṃ pana apekkhitvāva
bhāsatīti attho sāpadesanti saupamaṃ, sakāraṇanti attho. Pariyantavatinti paricchedaṃ
dassetvā yathāssā paricchedo paññāyati, evaṃ bhāsatīti attho. Atthasañhitanti
anekehipi  nayehi vibhajantena pariyādātumasakkuṇeyyaṃ atthasampannaṃ. 4- Yaṃ vā so
atthavādī atthaṃ vadati, tena atthena sahitattā atthasañhitaṃ vācaṃ bhāsati, na
aññaṃ nikkhipitvā aññaṃ bhāsatīti vuttaṃ hoti. Catuddosāpagataṃ vācaṃ bhāsatīti
musāvādādīhi catūhi dosehi apagataṃ vācaṃ bhāsati. Dvattiṃsāya tiracchānakathāyāti
dvattiṃsāya saggamokkhānaṃ tiracchānabhūtāya kathāya.
@Footnote: 1 cha.Ma. anatthaviññāpikā kāyavacīpayoga...  2 cha.Ma. nidhānamassa
@3 cha.Ma. nidhātabbayuttakaṃ vācaṃ  4 cha.Ma. pariyādātuṃ asakkuṇeyyatāya atthasampannaṃ
@bhāsati

---------------------------------------------------------------------------------------------
page327.
    Dasa kathāvatthūnīti appicchatādīni dasa vivaṭṭanissitāya, kathāya vatthubhūtāni
kāraṇāni. Appicchakathanti ettha appicchoti icchāvirahito aniccho nittaṇho.
Ettha hi byañjanaṃ sāvasesaṃ viya, attho pana niravaseso. Na hi khīṇāsavassa
aṇumattāpi icchā nāma atthi.
    Api cettha atricchatā pāpicchatā mahicchatā appicchatāti ayaṃ bhedo veditabbo:-
tattha sakalābhe atittatāya 1- paralābhapatthanā atricchatā nāma, tāya samannāgatassa
ekabhājane pakkapūvopi 2- attano patte pakkhitto 3- na supakko viya khuddako viya
ca khāyati, sveva pana parassa patte pakkhitto supakko viya mahanto viya ca khāyati.
Asantaguṇasambhāvanatā pana paṭiggahaṇe ca amattaññutā pāpicchatā nāma, sā "idhekacco
asaddho samāno saddhoti maṃ jano jānātū"tiādinā 4- nayena āgatāyeva. 5- Tāya ca
samannāgato puggalo kohaññe patiṭṭhāti. Santaguṇasambhāvanatā pana paṭiggahaṇe ca
amattaññutā mahicchatā nāma, sāpi "idhekacco assaddho samāno saddhoti maṃ jano
jānātūti icchati, dussīlo samāno sīlavāti maṃ jano jānātū"ti 6- iminā nayena
āgatāyeva. Tāya samannāgato puggalo dussantappiyo hoti, vijātamātāpissa cittaṃ
gahetuṃ na sakkoti. Tenetaṃ vuccati:-
            "aggikkhandho samuddo ca  mahiccho cāpi puggalo
            sakaṭena paccaye detu    tayopete atappiyā"ti. 7- 8-
    Santaguṇanigūhanatā pana paṭiggahaṇe ca mattaññutā appicchatā nāma, tāya
samannāgato puggalo attani vijjamānampi guṇaṃ paṭicchādetukāmatāya saddho samāno
"saddhoti maṃ jano jānātū"ti na icchati. Sīlavā. Pavivitto. Bahussuto.
Āraddhavīriyo.
@Footnote: 1 cha.Ma. atittassa  2 cha.Ma. pakkapūvepi  3 Sī. patito, cha.Ma. patite
@4 abhi.vi. 35/851/428  5 cha.Ma. atreva āgatāyeva  6 abhi.vi. 35/851/428
@7 cha.Ma. atappayā  8 Ma.A. 2/46, aṅ.A. 1/67, abhi.A. 2/510, u.A. 242

---------------------------------------------------------------------------------------------
page328.
Samādhisampanno. Paññavā. Khīṇāsavo samāno "khīṇāsavoti maṃ jano jānātū"ti
na icchati seyyathāpi majjhantikatthero. Evaṃ appiccho ca pana bhikkhu anuppannaṃ
lābhaṃ uppādeti, uppannaṃ thāvaraṃ karoti, dāyakānaṃ cittaṃ ārādheti, yathā yathā
hi so attano appicchatāya appaṃ gaṇhāti, tathā tathāssa vatte pasannā
manussā bahū denti.
    Aparopi catubbidho appiccho paccayaappiccho dhutaṅgaappiccho pariyattiappiccho
adhigamaappicchoti. Tattha catūsu paccayesu appiccho paccayaappiccho. Yo 1- dāyakassa
vasaṃ jānāti, deyyadhammassa vasaṃ jānāti, attano thāmaṃ jānāti. Yadi hi deyyadhammo
bahu hoti, dāyako appaṃ dātukāmo, dāyakassa vasena appaṃ gaṇhāti. Deyyadhammo
appo, dāyako bahuṃ dātukāmo, deyyadhammassa vasena appaṃ gaṇhāti. Deyyadhammopi
bahu, dāyakopi bahuṃ dātukāmo, attano thāmaṃ ñatvā pamāṇeneva gaṇhāti.
    Dhutaṅgasamādānassa attani atthibhāvaṃ na jānāpetukāmo dhutaṅgaappiccho nāma.
Yo pana bahussutabhāvaṃ na jānāpetukāmo, ayaṃ pariyattiappiccho nāma. Yo pana
sotāpannādīsu aññataro hutvā sotāpannādibhāvaṃ jānāpetuṃ na icchati, ayaṃ
adhigamaappiccho nāma. Khīṇāsavo pana atricchataṃ pāpicchataṃ mahicchataṃ pahāya sabbaso
icchāpaṭipakkhabhūtāya alobhasaṅkhātāya parisuddhāya appicchatāya samannāgatattā
appiccho nāma. "āvuso atricchatā pāpicchatā mahicchatāti ime dhammā
pahātabbāti tesu ādīnavaṃ dassetvā evarūpaṃ appicchataṃ samādāya vattitabban"ti
vadanto appicchakathaṃ katheti nāma.
    Santuṭṭhikathantiādīsu visesatthameva dīpayissāma, yojanā pana vuttanayeneva
veditabbā. Santuṭṭhikathanti itarītarapaccayasantosanissitaṃ kathaṃ. So panesa santoso
@Footnote: 1 cha.Ma. so

---------------------------------------------------------------------------------------------
page329.
Dvādasavidho hoti. Seyyathidaṃ? cīvare yathālābhasantoso, yathābalasantoso,
yathāsāruppasantosoti tividho. Evaṃ piṇḍapātādīsupi.
    Tassāyaṃ pabhedavaṇṇanā:- idha bhikkhu cīvaraṃ labhati sundaraṃ vā asundaraṃ
vā. So teneva yāpeti, aññaṃ na pattheti, labhantopi na gaṇhāti. Ayamassa
cīvare yathālābhasantoso. Atha pana yo pakatidubbalo vā hoti, ābādhajarābhibhūto
vā, garucīvaraṃ pārupanto kilamati. So sabhāgena bhikkhunā saddhiṃ taṃ parivattetvā
lahukena yāpentopi santuṭṭhova hoti. Ayamassa cīvare yathābalasantoso. Aparo
paṇītapaccayalābhī hoti. So pattuṇṇacīvarādīnaṃ aññataraṃ mahagghacīvaraṃ, bahūni vā
pana cīvarāni labhitvā "idaṃ therānaṃ cirapabbajitānaṃ, idaṃ bahussutānaṃ anurūpaṃ, idaṃ
gilānānaṃ, idaṃ appalābhīnaṃ hotū"ti datvā tesaṃ purāṇacīvaraṃ vā saṅkārakūṭādito
vā nantakāni uccinitvā tehi saṅghāṭiṃ katvā dhārentopi santuṭṭhova hoti.
Ayamassa cīvare yathāsāruppasantoso.
    Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ na
pattheti, labhantopi na gaṇhāti. Ayamassa piṇḍapāte yathālābhasantoso. Yo pana attano
pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena aphāsu
hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā
samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo bahuṃ
paṇītaṃ piṇḍapātaṃ labhati, so taṃ cīvaraṃ viya cirapabbajitabahussutaappalābhagilānānaṃ 1-
datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova
hoti. Ayamassa piṇḍapāte yathāsāruppasantoso.
@Footnote: 1 cha.Ma. theracira...lābhīgilānānaṃ. evamuparipi

---------------------------------------------------------------------------------------------
page330.
    Idha pana bhikkhu senāsanaṃ labhati manāpaṃ vā amanāpaṃ vā, so tena
neva somanassaṃ na domanassaṃ uppādeti, antamaso tiṇasanthārakenāpi yathāladdheneva
tussati. Ayamassa senāsane yathālābhasantoso. Yo pana attano pakativiruddhaṃ vā
byādhiviruddhaṃ vā senāsanaṃ labhati, yatthassa vasato aphāsu hoti, so taṃ sabhāgassa
bhikkhuno datvā tassa santake sappāyasenāsane vasantopi santuṭṭhova hoti. Ayamassa
senāsane yathābalasantoso.
    Aparo mahāpuñño leṇamaṇḍapakūṭāgārādīni bahūni paṇītasenāsanāni labhati,
so tāni cīvarādīni viya theracirapabbajitabahussutaappalābhīgilānānaṃ datvā yattha
katthaci vasantopi santuṭṭhova hoti. Ayamassa senāsane yathāsāruppasantoso. Yopi
"uttamasenāsanaṃ nāma pamādaṭṭhānaṃ, tattha nisinnassa thinamiddhaṃ okkamati,
niddābhibhūtassa puna paṭibujjhato pāpavitakkā pātubhavantī"ti paṭisañcikkhitvā tādisaṃ
senāsanaṃ pattampi na sampaṭicchati, so taṃ paṭikkhipitvā abbhokāsarukkhamūlādīsu
vasantopi santuṭṭhova hoti. Ayamassa 1- senāsane yathāsāruppasantoso.
    Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva
tussati, aññaṃ na pattheti, labhantopi na gaṇhāti. Ayamassa gilānapaccaye
yathālābhasantoso. Yo pana telenatthiko phāṇitaṃ labhati, so taṃ sabhāgassa bhikkhuno
datvā tassa hatthato telaṃ gahetvā aññadeva vā pariyesitvā tehi bhesajjaṃ
karontopi santuṭṭhova hoti. Ayamassa gilānapaccaye yathābalasantoso.
    Aparo mahāpuñño bahuṃ telamadhuphāṇitādipaṇītabhesajjaṃ labhati, so taṃ cīvaraṃ
viya theracirapabbajitabahussutaappalābhīgilānānaṃ datvā tesaṃ āgatāgatena 2- yena kenaci
yāpentopi santuṭṭhova hoti. Yo pana ekasmiṃ bhājane catumadhuraṃ ṭhapetvā ekasmiṃ
@Footnote: 1 Sī. ayampissa. evamuparipi  2 cha.Ma. ābhatena

---------------------------------------------------------------------------------------------
page331.
Muttaharītakaṃ "gaṇha bhante yadicchasī"ti vuccamāno "sacassa tesu aññatarenāpi rogo
vūpasammati, atha muttaharītakaṃ nāma buddhādīhi vaṇṇitan"ti catumadhuraṃ paṭikkhipitvā
muttaharītakena bhesajjaṃ karonto paramasantuṭṭhova hoti. Ayamassa gilānapaccaye
yathāsāruppasantoso. Imesaṃ pana paccekapaccayesu tiṇṇaṃ tiṇṇaṃ santosānaṃ
yathāsāruppasantosova aggo. Arahā ekekasmiṃ paccaye imehi tīhipi santosehi
santuṭṭhova.
    Pavivekakathanti pavivekanissitaṃ kathaṃ. Tayo hi vivekā kāyaviveko cittaviveko
upadhivivekoti. Tattha eko gacchati, eko tiṭṭhati, eko nisīdati, eko seyyaṃ
kappeti, eko gāmaṃ piṇḍāya pavisati, eko paṭikkamati, eko abhikkamati, eko
caṅkamaṃ adhiṭṭhāti, eko carati, eko viharatīti ayaṃ kāyaviveko nāma. Aṭṭha samāpattiyo
pana cittaviveko nāma. Nibbānaṃ upadhiviveko nāma.
    Vuttampi hetaṃ:- "kāyaviveko ca vivekaṭṭhakāyānaṃ nekkhammābhiratānaṃ. Cittaviveko
ca parisuddhacittānaṃ paramavodānappattānaṃ. Upadhiviveko ca nirupadhīnaṃ puggalānaṃ
visaṅkhāragatānan"ti. 1-
    Asaṃsaggakathanti ettha pana savanasaṃsaggo dassanasaṃsaggo  samullapanasaṃsaggo
sambhogasaṃsaggo kāyasaṃsaggoti pañcavidho saṃsaggo. Tesu idha bhikkhu suṇāti "amukasmiṃ
gāme vā nigame vā itthī vā kumārī vā abhirūpā dassanīyā pāsādikā
paramāya vaṇṇapokkharatāya samannāgatā"ti, so taṃ sutvā saṃsīdati visīdati, na
sakkoti brahmacariyaṃ sandhāretuṃ, sikkhādubbalyaṃ anāvikatvā hīnāyāvattati. Evaṃ
parehi vā kathiyamānaṃ rūpādisampattiṃ attanā vā hasitalapitagītasaddaṃ suṇantassa
sotaviññāṇavīthivasena uppanno rāgo savanasaṃsaggo nāma.
    Idha bhikkhu na heva kho suṇāti, api ca kho sāmaṃ passati itthiṃ vā
@Footnote: 1 khu.mahā. 29/260/191 (syā)

---------------------------------------------------------------------------------------------
page332.
Kumāriṃ vā abhirūpaṃ dassanīyaṃ pāsādikaṃ paramāya vaṇṇapokkharatāya samannāgataṃ, so taṃ
disvā saṃsīdati visīdati, na sakkoti brahmacariyaṃ sandhāretuṃ, sikkhādubbalyaṃ
anāvikatvā hīnāyāvattati. Evaṃ visabhāgarūpaṃ olokentassa pana cakkhuviññāṇavīthivasena
uppannarāgo dassanasaṃsaggo nāma.
    Aññamaññaṃ allāpasallāpavasena uppannarāgo pana samullāpasaṃsaggo 1- nāma. Bhikkhuno
bhikkhuniyā santakaṃ bhikkhuniyā vā bhikkhussa santakaṃ gahetvā paribhogakaraṇavasena
uppannarāgo sambhogasaṃsaggo nāma. Hatthaggāhādivasena uppannarāgo pana
kāyasaṃsaggo nāma. Arahā imehi pañcahi saṃsaggehi catūhipi parisāhi saddhiṃ asaṃsaṭṭho,
gāhamuttako ceva saṃsaggamuttako ca. Asaṃsaggassa vaṇṇaṃ bhaṇanto asaṃsaggakathaṃ katheti
nāma.
    Vīriyārambhakathanti ettha yo paggahitavīriyo paripuṇṇakāyikacetasikavīriyo hoti,
gamane uppannakilesaṃ ṭhānaṃ pāpuṇituṃ na deti, ṭhāne uppannakilesaṃ nisajjaṃ,
nisajjāya uppannakilesaṃ sayanaṃ pāpuṇituṃ na deti, daṇḍena 2- kaṇhasappaṃ uppīḷetvā
gaṇhanto viya amittaṃ gīvāyaṃ akkamanto viya ca vicarati, tādisassa āraddhavīriyassa
vaṇṇaṃ bhaṇanto vīriyārambhakathaṃ katheti nāma.
    Sīlakathantiādīsu sīlanti catupārisuddhisīlaṃ. Samādhīti vipassanāpādakā aṭṭha
samāpattiyo. Paññāti lokiyalokuttarañāṇaṃ. Vimuttīti arahattaphalavimutti.
Vimuttiñāṇadassananti ekūnavīsatividhaṃ paccavekkhaṇañāṇaṃ. Sīlādīnaṃ guṇaṃ pakāsento
sīlādikathaṃ katheti nāma.
    Satipaṭṭhānakathantiādīni saṅgajālamaticca so munītipariyosānāni pubbe
vuttānusārena veditabbāni.
@Footnote: 1 cha.Ma. samullapanasaṃsaggo  2 Sī. mantena

---------------------------------------------------------------------------------------------
page333.
    [86] Nirāsattīti nittaṇho. Vivekadassī phassesūti paccuppannesu
cakkhusamphassādīsu attādibhāvavivekaṃ passati. Diṭṭhīsu ca na niyyatīti 1-
dvāsaṭṭhidiṭṭhīsu kāyaci diṭṭhiyā na niyyati.
    Vipariṇataṃ vā vatthuṃ na socatīti pakatibhāvaṃ jahitvā naṭṭhe kismiñci vatthusmiṃ
na sokaṃ āpajjati. Vipariṇatasmiṃ vāti vinassamāne vatthumhi.
    Cakkhusamphassoti cakkhuṃ vatthuṃ katvā cakkhuviññāṇasahajāto phasso cakkhusamphasso.
Sesesupi eseva nayo. Ettha ca purimā cakkhuppasādādivatthukāva, manosamphasso
hadayavatthukopi avatthukopi sabbo catubhūmako phasso. Adhivacanasamphassoti pariyāyena
etassa nāmaṃ hotiyeva. Tayo hi arūpino khandhā sayaṃ piṭṭhivaṭṭakā hutvā attanā 2-
sahajātasamphassassa adhivacanasamphassoti nāmaṃ karonti. Paṭighasamphassoti nippariyāyena
pana paṭighasamphasso nāma pañcadvārikasamphasso. 3- Adhivacanasamphasso nāma
manodvārikasamphasso. 4- Sukhavedanīyo phassoti sukhavedanāya hito uppādako phasso.
Itaradvayepi eseva nayo. Kusalo phassoti ekavīsatikusalacittasahajāto phasso. Akusaloti
dvādasaakusalasahajāto phasso. Abyākatoti chappaññāsaabyākatasahajāto phasso.
Kāmāvacaroti catuppaññāsakāmāvacarasahajāto phasso. Rūpāvacaroti kusalādipañcadasa-
rūpāvacarasampayutto. Arūpāvacaroti kusalābyākatavasena dvādasaarūpāvacarasampayutto.
    Suññatoti anattānupassanāvasena vipassantassa uppanno maggo suññato,
tena sahajāto phasso suññato phasso. Itaradvayepi eseva nayo. Animittoti
ettha aniccānupassanāvasena vipassantassa uppanno maggo animitto. Appaṇihitoti
dukkhānupassanāvasena vipassantassa uppanno maggo appaṇihito. Lokiyoti loko
vuccati lujjanapalujjanaṭṭhena vaṭṭo, tasmiṃ pariyāpannabhāvena loke niyuttoti lokiyo,
tebhūmako dhammo. Lokuttaroti lokato uttaro uttiṇṇoti lokuttaro, loke
@Footnote: 1 cha.Ma. nīyatīti  2 cha.Ma. attano  3 cha.Ma. pañcadvārikaphasso  4 cha.Ma.
@manodvārikaphasso

---------------------------------------------------------------------------------------------
page334.
Apariyāpannabhāvenapi lokuttaro. Attena vāti attabhāvena vā. Attaniyena vāti
attāyattena vā.
    [87] Paṭilīnoti rāgādīnaṃ pahīnattā tato apagato. Akuhakoti avimhāpako
tīhi kuhanavatthūhi. Apihālūti apihanasīlo, patthanātaṇhāya rahitoti vuttaṃ hoti.
Amaccharīti pañcamaccheravirahito. Appagabbhoti kāyapāgabbhiyādivirahito. Ajegucchoti
sampannasīlāditāya ajegucchanīyo asecanako manāPo. Pesuṇeyye ca no yutoti
dvīhi ākārehi upasaṃharitabbe pisuṇakamme ayutto.
    Rāgassa pahīnattāti arahattamaggena rāgakilesassa pahīnabhāvena. Asmimāno
pahīno hotīti asmīti uṇṇatimāno 1- samucchedavasena pahīno hoti.
    Tīṇi kuhanavatthūnīti tīṇi vimhāpanakāraṇāni. Paccayapaṭisevanasaṅkhātaṃ
kuhanavatthūtiādīsu cīvarādīhi nimantitassa tadatthikasseva sato pāpicchataṃ nissāya
paṭikkhipanena te ca gahapatike attani supatiṭṭhitasaddho 2- ñatvā puna tesaṃ "aho
ayyo appiccho, na kiñci paṭiggaṇhituṃ icchati, suladdhaṃ vata no assa, sace
appamattakampi kiñci paṭiggaṇheyyā"ti nānāvidhehi upāyehi paṇītāni cīvarādīni
upanentānaṃ tadanuggahakāmataṃyeva āvikatvā paṭiggahaṇena ca tato pabhūti api
sakaṭabhārehi 3- upanāmanahetubhūtaṃ vimhāpanaṃ paccayapaṭisevanasaṅkhātaṃ kuhanavatthūti
veditabbaṃ. Pāpicchasseva pana sato sambhāvanādhippāyena katena iriyāpathena vimhāpanaṃ
iriyāpathasannissitaṃ 4- kuhanavatthūti veditabbaṃ. Pāpicchasseva pana sato
uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ
kuhanavatthūti veditabbaṃ.
    Katamaṃ paccayapaṭisevanasaṅkhātanti ettha paccayapaṭisevananti evaṃ saṅkhātaṃ
@Footnote: 1 cha.Ma. unnatimāno  2 cha.Ma. suppatiṭṭhitapasāde  3 Ma. asītisakaṭabhārehi  4 cha.Ma.
@iriyāpathasaṅkhātaṃ

---------------------------------------------------------------------------------------------
page335.
Paccayapaṭisevanasaṅkhātaṃ. Nimantentīti idha gahapatikā "bhikkhaṃ gaṇhathā"ti bhikkhū
nimantenti. Ayameva vā pāṭho. "nimantentī"ti vā "vadantī"ti vā keci paṭhanti.
Tādise nimantāpenti. Nimantentīti pāṭhassa sambhavo daṭṭhabbo. Cīvaraṃ paccakkhātīti
cīvaraṃ paṭikkhipati. Etaṃ sāruppaṃ, yaṃ samaṇoti yaṃ cīvaradhāraṇaṃ samaṇo karoti, etaṃ
sāruppaṃ anucchavikaṃ. Pāpaṇikā vā nantakānīti āpaṇadvāre patitāni antavirahitāni
pilotikāni. Uccinitvāti saṅkaḍḍhitvā. Uñchācariyāyāti bhikkhācaraṇena.
Piṇḍiyālopenāti piṇḍaṃ katvā laddhaālopena. Pūtimuttena vāti gomuttena vā.
Osadhaṃ kareyyāti bhesajjakiccaṃ kareyya. Tadupādāyāti tato paṭṭhāya. Dhutavādoti
dhutaguṇavādī. Bhiyyo bhiyyo nimantentīti uparūpari nimantenti. Sammukhībhāvāti
sammukhībhāvena, vijjamānatāyāti attho. Pasavatīti paṭilabhati. Saddhāya sammukhībhāvena
sakkā kātunti "saddhāya sammukhībhāvā"tiādimāha. Deyyadhammā sulabhā dakkhiṇeyyā
ca, saddhā pana dullabhā. Puthujjanassa hi saddhā athāvarā, padavāre padavāre
nānā hoti. Tenevassa mahāmoggallānasadisopi aggasāvako pāṭibhogo bhavituṃ
asakkonto āha "dvinnaṃ kho te 1- āvuso dhammānaṃ pāṭibhogo bhogānañca
jīvitassa ca, saddhāya pana tvaṃ pāṭibhogo"ti.
    Evaṃ tumhe puññena parihīnā 2- bhavissathāti ettha puññenāti nissakkatthe
karaṇavacanaṃ. Puññato parihīnā parammukhā bhavissatha. Bhākuṭikāti mukhānaṃ
parimadditabhāvadassanena 3- bhākuṭikaraṇaṃ, mukhasaṅkocoti vuttaṃ hoti. Bhākuṭikaraṇaṃ
sīlamassāti bhākuṭiko, bhākuṭikassa bhāvo bhākuṭiyaṃ. Kuhanāti vimhāpanā. Kuhassa āyanā
kuhāyanā. Kuhitassa bhāvo kuhitattaṃ.
    Pāpicchoti asantaguṇadīpanakāmo. Icchāpakatoti icchāya apakato, upaddūtoti
attho. Sambhāvanādhippāyoti bahumānajjhāsayo. Gamanaṃ saṇṭhapetīti abhikkamādigamanaṃ
@Footnote: 1 cha.Ma. nesaṃ  2 cha.Ma. paribāhirā  3 Sī. padhānaparimathitabhāvadassanena, cha.Ma.
@padhānapurimaṭṭhitabhāvadassanena

---------------------------------------------------------------------------------------------
page336.
Abhisaṅkharoti, pāsādikabhāvaṃ karotīti vuttaṃ hoti. Itaresupi eseva nayo. Paṇidhāya
gacchatīti patthanaṃ ṭhapetvā gacchati. Sesesupi eseva nayo. Samāhito viya gacchatīti
upacārappanāpatto 1- viya gacchati. Sesesupi eseva nayo.
    Āpāthakajjhāyīva hotīti sammukhā āgatānaṃ manussānaṃ jhānaṃ samāpajjanto
viya santabhāvaṃ dasseti. Iriyāpathassāti catuiriyāpathassa. Āṭhapanāti ādiṭṭhapanā,
ādarena vā ṭhapanā. Ṭhapanāti ṭhapanākāro. Saṇṭhapanāti abhisaṅkharaṇaṃ,
pāsādikabhāvakaraṇanti vuttaṃ hoti. Ariyadhammasannissitanti lokuttaradhammapaṭibaddhaṃ.
Kuñcikanti apāpuraṇaṃ. 2- Mittāti sinehavanto. Sandiṭṭhāti diṭṭhamattā.
Sambhattāti daḷhamittā. Uddaṇḍoti eko patissayaviseso.
    Korajikakorajikoti saṅkocasaṅkocako, atisaṅkocakoti vuttaṃ hoti.
"koracakakoracako"ti 3- vā pāṭho. Bhākuṭikabhākuṭikoti ativiya mukhasaṅkocanasīlo.
Kuhakakuhakoti ativiya vimhāpako. Lapakalapakoti ativiya sallāpako. Mukhasambhāvitoti 4-
attano mukhavasena aññehi sambhāvito, 5- appitacittoti eke. Santānanti
kilesasantatāya santānaṃ. Samāpattīnanti samāpajjitabbānaṃ. Gambhīranti
ninnappatiṭṭhānaṃ. Gūḷhanti dassetuṃ dukkhaṃ. Nipuṇanti sukhumaṃ. Paṭicchannanti
padatthena duppaṭivijjhādhippāyaṃ. Lokuttaranti dhammadīpakaṃ. Suññatāpaṭisaññuttanti
nibbānapaṭisaññuttaṃ. Atha vā lokuttarasuññatāpaṭisaññuttanti
lokuttaradhammabhūtanibbānapaṭisaññuttaṃ.
    Kāyikaṃ pāgabbhiyanti kāye bhavaṃ kāyikaṃ. Vācasikacetasikesupi eseva nayo.
Acittīkārakatoti bahumānakiriyārahito. Anupāhanānaṃ caṅkamantānanti upāhanavirahitānaṃ
caṅkamantānaṃ samīpe, anādare vā sāmivacanaṃ. Saupāhanoti upāhanārūḷho hutvā
caṅkamati. Nīce caṅkame caṅkamantānanti akataparicchedāya bhūmiyā caṅkamante paricchedaṃ
@Footnote: 1 cha.Ma. upacārappatto  2 cha.Ma. avāpuraṇaṃ  3 Sī. korañjakakoti
@4 cha.Ma. mukhasambhāvikoti  5 cha.Ma. saha sambhāviko

---------------------------------------------------------------------------------------------
page337.
Katvā vālikaṃ ākiritvā ālambanaṃ yojetvā katacaṅkame nīcepi caṅkame caṅkamante.
Ucce caṅkame caṅkamatīti iṭṭhakacayanasampanne vedikāparikkhitte ucce caṅkame
caṅkamati. Sace pākāraparikkhitto hoti dvārakoṭṭhakayutto pabbatantaravanantaragumban-
tarassa 1- vā suppaṭicchanno, tādise caṅkame caṅkamituṃ vaṭṭati, appaṭicchannepi
upacāraṃ muñcitvā vaṭṭati. Ghaṭṭayantopi tiṭṭhatīti atisamīpe tiṭṭhati. Puratopi
tiṭṭhatīti puratthimatopi tiṭṭhati. Ṭhitakopi bhaṇatīti khāṇuko viya anonamitvā bhaṇati.
Bāhāvikkhepakoti bāhuṃ khipitvā khipitvā bhaṇati.
    Anupakhajjāti sabbesaṃ nisinnaṭṭhānaṃ pavisitvā. Navepi bhikkhū āsanena
paṭibāhatīti attano pattāsane anisīditvā pure vā pacchā vā pavisanto āsanena
paṭibāhati nāma.
    Anāpucchāpi 2- kaṭṭhaṃ pakkhipatīti anāpucchitvā anapaloketvā aggimhi dāruṃ
khipati. Dvāraṃ pidahatīti jantāghare pidahati.
    Otaratīti udakatitthaṃ pavisati. Nhāyatīti sarīraṃ sineheti. Uttaratīti
udakatitthato tīraṃ uggacchati.
    Vokkammāpīti atikkamitvāpi. Ovarakānīti gabbhapaṭimaṇḍitasayanagharāni. 3-
    Gūḷhānīti paṭicchannāni. Paṭicchannānīti aññehi paṭicchāditāni.
    Anajjhiṭṭho vāti therehi "dhammaṃ bhaṇāhī"ti anāṇatto anāyācito ca.
    Pāpadhammoti lāmakadhammo. Asucisaṅkassarasamācāroti aññehi "ayaṃ dussīlo"ti
saṅkāya saritabbo ācāro saṃyogo etassāti asucisaṅkassarasamācāro.
Saṅkassarasamācāroti sakāraṃ saṃyogaṃ katvāpi paṭhanti. Paṭicchannakammantoti
paṭicchāditakāyavacīkammanto. Assamaṇoti na samaṇo. Samaṇapaṭiññoti "ahaṃ samaṇo"ti
paṭijānamāno.
@Footnote: 1 cha.Ma. pabbatantaravanantarabhūmantarassa  2 cha.Ma. anāpucchampi  3 cha.Ma. gabbhe
@patiṭṭhitasayanagharāni

---------------------------------------------------------------------------------------------
page338.
Abrahmacārīti seṭṭhacariyā virahito. Brahmacāripaṭiññoti vuttapaṭipakkho.
Antopūtīti abbhantare kusaladhammavirahitattā antopūtibhāvamāpanno. Avassutoti rāgena
tinto. Kasambujātoti saṅkārasabhāvo. Ācāragocarasampannoti ettha bhikkhu sagāravo
sappatisso hirottappasampanno sunivattho supāruto pāsādikena abhikkantena
paṭikkantena ālokitena vilokitena sammiñjitena pasāritena okkhittacakkhu
iriyāpathasampanno indriyesu guttadvāro bhojane mattaññū jāgariyamanuyutto
satisampajaññena samannāgato appiccho santuṭṭho āraddhavīriyo abhisamācārikesu
sakkaccakārī garucittīkārabahulo viharati, ayaṃ vuccati ācāro. Evaṃ tāva ācāro
veditabbo.
    Gocaro pana tividho upanissayagocaro ārakkhagocaro upanibandhagocaroti. Tattha
katamo upanissayagocaro? dasakathāvatthuguṇasamannāgato kalyāṇamitto, yaṃ upanissāya 1-
assutaṃ suṇāti, sutaṃ pariyodāpeti, kaṅkhaṃ vitarati, diṭṭhiṃ ujuṃ karoti, cittaṃ
pasādeti, yassa vā pana anusikkhamāno saddhāya vaḍḍhati, sīlena, sutena, cāgena, paññāya
vaḍḍhati. Ayaṃ vuccati upanissayagocaro.
    Katamo ārakkhagocaro? idha bhikkhu antaragharaṃ paviṭṭho vīthiṃ paṭipanno okkhittacakkhu
Yugamattadassāvī susaṃvuto gacchati, na hatthiṃ olokento, na assaṃ, na rathaṃ,
na pattiṃ, na itthiṃ, na purisaṃ olokento, na uddhaṃ olokento, na adho
olokento, na disāvidisaṃ pekkhamāno gacchati. Ayaṃ vuccati ārakkhagocaro.
    Katamo upanibandhagocaro? cattāro satipaṭṭhānā yattha cittaṃ upanibandhati.
Vuttañhetaṃ bhagavatā "ko ca bhikkhave bhikkhuno gocaro sako pettiko visayo?
Yadidaṃ cattāro satipaṭṭhānā"ti, 2- ayaṃ vuccati upanibandhagocaroti. Iti iminā ca
ācārena iminā ca gocarena upeto hoti samupeto samannāgato. Tenapi vuccati
ācāragocarasampannoti.
@Footnote: 1 cha.Ma. nissāya  2 saṃ.mahā. 19/372/129

---------------------------------------------------------------------------------------------
page339.
    Aṇumattesu vajjesu bhayadassāvīti aṇuppamāṇesu asañcicca āpannasekhiya-
akusalacittuppādādibhedesu vajjesu bhayadassanasīlo. Samādāya sikkhati sikkhāpadesūti
yaṃ kiñci sikkhāpadesu sikkhitabbaṃ, taṃ sabbaṃ sammā ādāya sikkhati. Ettha ca
"pātimokkhasaṃvarasaṃvuto"ti ettāvatā ca puggalādhiṭṭhānāya desanāya pātimokkhasaṃvarasīlaṃ
dassitaṃ. "ācāragocarasampanno"tiādi pana sabbaṃ yathāpaṭipannassa taṃ sīlaṃ
sampajjati, taṃ paṭipattiṃ dassetuṃ vuttanti veditabbaṃ.
    [88] Sātiyesu anassāvīti sātavatthūsu kāmaguṇesu taṇhāsanthavavirahito. Saṇhoti
saṇhehi kāyakammādīhi samannāgato. Paṭibhānavāti pariyattiparipucchādhigamapaṭibhānehi
samannāgato. Na saddhoti sāmaṃ adhigatadhammaṃ na kassaci saddahati. Na virajjatīti khayā
rāgassa virattattā idāni na virajjati.
    Yesaṃ esā sātiyāti yesaṃ puggalānaṃ sātavatthūsu kāmaguṇesu icchā taṇhā.
Appahīnāti santhavasampayuttā taṇhā arahattamaggena appahīnā. Tesaṃ cakkhuto
rūpataṇhā savatīti etesaṃ cakkhudvārato pavattajavanavīthisampayuttā rūpārammaṇā taṇhā
uppajjati. Pasavatīti 1- okāsato yāva bhavaggā dhammato yāva gotrabhū savati. Sandatīti
nadīsotaṃ viya adhomukhaṃ sandati. Pavattatīti punappunaṃ uppattivasena pavattati.
Sesadvāresupi eseva nayo. Sukkapakkhe vuttavipariyāyena taṇhā arahattamaggena
suppahīnā. Tesaṃ cakkhuto rūpataṇhā na savati.
    Saṇhena kāyakammena samannāgatoti apharusena mudunā kāyakammena samaṅgībhūto
ekībhūto. Vacīkammādīsupi eseva nayo. Saṇhehi satipaṭṭhānehītiādīsu satipaṭṭhānādayo
lokiyalokuttaramissakā. Pariyāpuṇanaatthādiparipucchālokiyalokuttaradhammādhigamavasena
sallakkhaṇavibhāvanavavatthānakaraṇasamatthā tisso paṭibhānappabhedasaṅkhātā paññā yassa
atthi, so paṭibhānavā. Tassa pariyattiṃ nissāya paṭibhāyatīti tassa puggalassa
@Footnote: 1 cha.Ma. āsavatīti

---------------------------------------------------------------------------------------------
page340.
Pariyāpuṇanaṃ allīyitvā ñāṇaṃ jāyati ñāṇaṃ abhimukhaṃ hoti. Cattāro satipaṭṭhānāti
sattatiṃsa bodhipakkhiyā dhammā lokiyalokuttaramissakavasena vuttā. Maggaphalāni
nibbattitalokuttaravasena. Catasso paṭisambhidāyo cha ca abhiññāyo vimokkhantikavasena
vuttāti ñātabbā.
    Tattha catasso paṭisambhidāyoti cattāro ñāṇappabhedāti attho. Iddhividhādi-
āsavakkhayapariyosānāni adhikāni cha ñāṇāni. Tassāti puggalassa, 1- attho paṭibhāyatīti
sambandho. Atthoti saṅkhepato hetuphalaṃ. Tañhi yasmā hetuanusārena arīyati adhigamīyati
pāpuṇīyati, tasmā atthoti vuccati. Pabhedato pana yaṃ kiñci paccayuppannaṃ nibbānaṃ
bhāsitattho vipāko kiriyāti ime pañca dhammā atthoti veditabbā, taṃ atthaṃ
paccavekkhantassa so attho pabhedato ñāto pākaṭo hoti. Dhammoti saṅkhepato
paccayo. So hi yasmā tantaṃ vidahati pavatteti ceva pāpeti ca, tasmā dhammoti
vuccati. Pabhedato pana yo koci phalanibbattako hetu ariyamaggo bhāsitaṃ kusalaṃ
akusalanti ime pañca dhammā dhammoti veditabbā, taṃ dhammaṃ paccavekkhantassa so
dhammo pabhedato ñāto pākaṭo hoti, tasmiṃ atthe ca dhamme ca yā sabhāvanirutti
abyabhicārī vohāro, tassa abhilāpe bhāsane udīraṇe taṃ lapitaṃ bhāsitaṃ udīritaṃ
sabhāvaniruttisaddaṃ ārammaṇaṃ katvā paccavekkhantassa sā nirutti ñātā pākaṭā
hoti.
    Ettha atthe ñāte attho paṭibhāyatīti idāni tassa saddaṃ āharitvā
vuttappabhede atthe pākaṭībhūte vuttappabhedo attho tassa puggalassa paṭibhāyati
ñāṇābhimukho hoti. Dhamme ñāte dhammo paṭibhāyatīti vuttappabhede dhamme pākaṭībhūte
vuttappabhedo dhammo paṭibhāyati. Niruttiyā ñātāya nirutti paṭibhāyatīti
vuttappabhedāya niruttiyā pākaṭāya vuttappabhedā nirutti paṭibhāyati. Imesu tīsu
ñāṇesu ñāṇanti
@Footnote: 1 Sī. padassa, cha.Ma. parassa

---------------------------------------------------------------------------------------------
page341.
Atthadhammaniruttīsu imesu tīsu sabbatthakañāṇamārammaṇaṃ katvā paccavekkhantassa tesu
tīsu ñāṇesu pabhedagataṃ ñāṇaṃ, yathāvuttesu vā tesu tīsu ñāṇesu gocarakiccādivasena
vitthāragataṃ 1- ñāṇaṃ paṭibhānapaṭisambhidā. Imāya paṭibhānapaṭisambhidāyāti imāya
vuttappakārāya yathāvuttavitthārapaññāya upeto hoti. So vuccati paṭibhānavāti
nigamento āha. Yassa pariyatti natthīti pariyatti nāma buddhavacanaṃ. Taṃ hi
uggaṇhantassa paṭisambhidā visadā honti. Yassa puggalassa evarūpā pariyatti natthi.
Paripucchā natthīti paripucchā nāma pāḷiaṭṭhakathādīsu gaṇṭhipadaatthapadavinicchayakathā.
Uggahitapāḷiādīsu hi atthaṃ kathentassa paṭisambhidā visadā honti. Adhigamo
natthīti adhigamo nāma arahattappatti. Arahattaṃ hi pattassa paṭisambhidā visadā
honti. Yassa vuttappakārā tividhā sampatti natthi. Kiṃ tassa paṭibhāyissatīti
kena kāraṇena tassa puggalassa pabhedagataṃ ñāṇaṃ upaṭṭhahissati.
    Sāmanti sayameva. Sayamabhiññātanti sayameva tena ñāṇena avagamitaṃ. Attapaccakkhaṃ
dhammanti attanā paṭivijjhitaṃ paccavekkhitaṃ dhammaṃ. Na kassaci saddahatīti
attapaccakkhatāya paresaṃ na saddahati, saddhāya na gacchati. Avijjāpaccayā saṅkhārātiādikaṃ
dvādasapadikapaccayākāradassanavasena vuttaṃ. Avijjānirodhātiādayo saṃsāranivattiṃ sandhāya
vuttā. Idaṃ dukkhantiādayo saccānaṃ dassanavasena. 2- Ime āsavātiādayo aparena
pariyāyena kilesavasena paccayadassanavasena. Ime dhammā abhiññeyyātiādayo
abhiññeyyapariññeyyapahātabbabhāvetabbasacchikātabbadhammānaṃ dassanavasena. Channaṃ
phassāyatanānantiādayo phassāyatanānaṃ uppattiñca atthaṅgamañca assādañca
ādīnavañca 3- nissaraṇañca dassanavasena. Pañcannaṃ upādānakkhandhānaṃ pañcavīsatividhena
udayañca vayañca, tesu chandarāgavasena assādañca, tesaṃ vipariṇāmaṃ ādīnavañca,
nissaraṇasaṅkhātaṃ nibbānañca. Catunnaṃ mahābhūtānaṃ avijjādisamudayañca,
avijjādinirodhe
@Footnote: 1 Ma. vitthārato  2 cha.Ma....ādi saccadassanavasena  3 cha.Ma. uppaddavañca

---------------------------------------------------------------------------------------------
page342.
Atthaṅgamañca evamādidassanavasena vuttā. Ete dhammā tattha tattha vuttanayena
veditabbā.
    Amatogadhanti natthi etassa maraṇasaṅkhātaṃ matanti amataṃ. Kilesavisapaṭipakkhattā
agadantipi amataṃ. Tasmiṃ ninnatāya amatogadhaṃ. Amataparāyananti vuttappakāraṃ amataṃ
paraṃ ayanaṃ gati patiṭṭhā assāti amataparāyanaṃ. Amatapariyosānanti taṃ amataṃ saṃsārassa
niṭṭhābhūtattā pariyosānamassāti amatapariyosānaṃ.
    [89] Lābhakamyā na sikkhatīti lābhapatthanāya suttantādīsu  1- na sikkhati.
Aviruddho ca taṇhāya, rase ca 2- nānugijjhatīti virodhābhāvena ca aviruddho hutvā
taṇhāya mūlarasādīsu gedhaṃ nāpajjati.
    Kena nu khoti lābhapatthanāya kāraṇacintane pihassa pariyesane nipāto.
Lābhābhinibbattiyāti catunnaṃ paccayānaṃ visesena uppattiyā. Lābhaṃ paripācentoti
paccayaṃ 3- paripācayanto.
    Attadamathāyāti vipassanāsampayuttāya paññāya attano damanatthāya.
Attasamatthāyāti samādhisampayuttāya paññāya attano samādhānatthāya.
Attaparinibbāpanatthāyāti duvidhenāpi ñāṇena attano anupādāparinibbānatthāya.
Vuttañhetaṃ "anupādāparinibbānatthaṃ kho āvuso bhagavati brahmacariyaṃ vussatī"ti. 4-
Appicchaṃyeva nissāyāti ettha paccayaappiccho adhigamaappiccho pariyattiappiccho
dhutaṅgaappicchoti cattāro appicchā, tesaṃ nānattaṃ heṭṭhā vitthāritaṃ eva, taṃ
appicchaṃ allīyitvā. Santuṭṭhiṃyevāti catūsu paccayesu ca tividhasantosaṃ
allīyitvā, tesaṃ vibhāgo heṭṭhā vitthāritoyeva. Sallekhaṃyevāti kilesalekhanaṃ.
Idamatthitaṃyevāti imehi kusaladhammehi atthi idamatthi, tassa bhāvo idamatthitā, taṃ
idamatthitaṃyeva nissāya allīyitvā.
@Footnote: 1 cha.Ma. suttantādīni  2 cha.Ma. rasesu  3 cha.Ma. paccaye  4 Ma.mū. 12/259/221

---------------------------------------------------------------------------------------------
page343.
    Rasoti niddesassa uddesapadaṃ. Mūlarasoti yaṃ kiñci mūlaṃ paṭicca nibbattaraso.
Khandharasādīsupi eseva nayo. Ambilanti takkambilādi. Madhuranti ekantato
gosappiādi. Madhu pana kasāvayuttaṃ ciranikkhittaṃ kasāvaṃ hoti, phāṇitaṃ khāriyuttaṃ
ciranikkhittaṃ khāriyaṃ hoti. Sappi pana ciranikkhittaṃ vaṇṇagandhaṃ jahantampi rasaṃ na
jahatīti tadeva ekantamadhuraṃ. Tittakanti nimbapaṇṇādi. Kaṭukanti siṅgiveramaricādi.
Loṇikanti sāmuddikaloṇādi. Khārikanti vātiṅgaṇakaḷīrādi. 1- Lambikanti
padarāmalakakapiṭṭhasālavādi. 2- Kasāvanti harītakādi. Ime sabbepi rasā vatthuvasena vuttā.
Taṃtaṃvatthuko panettha raso ca ambilādīhi 3- nāmehi vuttoti veditabbo. Sādūti
iṭṭharaso. Asādūti aniṭṭharaso. Imināpi padadvayena sabbopi raso pariyādinno.
Sītanti sītaraso. Uṇhanti uṇharaso. Evamayaṃ 4- mūlarasādinā bhedena bhinnopi raso
lakkhaṇādīhi abhinnoyeva. Sabbopi esa 5- jivhāpaṭihananalakkhaṇo, jivhāviññāṇassa
visayabhāvaraso, tasseva gocarapaccupaṭṭhāno. Te jivhaggena rasaggānīti ete
samaṇabrāhmaṇā pasādajivhaggena uttamarasāni. Pariyesantāti gavesamānā. Āhiṇḍantīti
tattha  tattha vicaranti. Te ambilaṃ labhitvā anambilaṃ pariyesantīti takkādiambilaṃ
laddhā anambilaṃ gavesanti. Evaṃ sabbaṃ parivattetvā parivattetvā yojitaṃ.
    Paṭisaṅkhā yoniso āhāraṃ āhāretīti paṭisaṅkhānapaññāya 6- jānitvā upāyena
āhāraṃ āhāreti. Idāni upāyaṃ dassetuṃ "neva davāyā"tiādi vuttaṃ.
    Tattha neva davāyāti davatthāya na āhāreti. Tattha naṭalaṅghakādayo davatthāya
āhārenti nāma. Yañhi bhojanaṃ bhuttassa naccagītakabbasilokasaṅkhāto davo
atirekatarena paṭibhāti, taṃ bhojanaṃ adhammena visamena pariyesitvā te āhārenti.
Ayampana bhikkhu na evamāhāreti.
@Footnote: 1 Sī. vātiṅganakampillakādi  2 Sī. lapilanti pīlavakapiṭṭhasālavādi  3 cha.Ma.
@ambilādīni  4 Ma. evamassa  5 cha.Ma. hesa  6 Ma. paṭisaṅkhāya paññāya

---------------------------------------------------------------------------------------------
page344.
    Na madāyāti mānamadapurisamadānaṃ vaḍḍhanatthāya na āhāreti. Tattha
rājarājamahāmattā madatthāya āhārenti nāma. Te hi attano mānamadapurisamadānaṃ
vaḍḍhanatthāya piṇḍarasabhojanādīni paṇītabhojanāni bhuñjanti. Ayampana bhikkhu evaṃ
nāhāreti.
    Na maṇḍanāyāti sarīramaṇḍanatthāya na āhāreti. Tattha rūpūpajīviniyo
mātugāmā antepurikādayo ca sappiphāṇitādīni pivanti, siniddhamudumaddavabhojanaṃ
āhārenti. Evaṃ no aṅgulaṭṭhi 1- susaṇṭhitā bhavissati, sarīre chavivaṇṇo pasanno
bhavissatīti. Ayampana bhikkhu evaṃ na āhāreti.
    Na vibhūsanāyāti sarīre maṃsavibhūsanatthāya na āhāreti. Tattha nibbaddhamallamuṭṭhika-
mallacetakādayo 2- susiniddhehi macchamaṃsādīhi sarīraṃ pīṇenti "evaṃ no maṃsaṃ ussadaṃ
bhavissati pahārasahanatthāyā"ti. Ayampana bhikkhu evaṃ sarīre maṃsavibhūsanatthāya na
āhāreti.
    Yāvadevāti āhārāharaṇappayojanassa paricchedaniyamadassanaṃ. Imassa kāyassa
ṭhitiyāti imassa cātummahābhūtikassa karajakāyassa ṭhapanatthāya āhāreti, idamassa
āhārāharaṇe payojananti attho. Yāpanāyāti jīvitindriyayāpanatthāya āhāreti.
Vihiṃsuparatiyāti vihiṃsā nāma abhuttapaccayā uppajjanakakhuddā, 3- tassā uparatiyā
vūpasamanatthāya āhāreti. Brahmacariyānuggahāyāti brahmacariyaṃ nāma tisso sikkhā
sakalaṃ sāsanaṃ, tassa anuggahaṇatthāya āhāreti.
    Itīti upāyanidassanaṃ, iminā upāyenāti attho. Purāṇañca vedanaṃ
paṭihaṅkhāmīti purāṇavedanā nāma abhuttapaccayā uppajjanakavedanā, taṃ paṭihanissāmīti
āhāreti. Navañca vedanaṃ  na uppādessāmīti navavedanā nāma atibhuttapaccayena
@Footnote: 1 Ma. aṅgasandhi, cha. aṅgalaṭṭhi  2 cha.Ma. nibbuddha...  3 Sī. khudā

---------------------------------------------------------------------------------------------
page345.
Uppajjanakavedanā, taṃ na uppādessāmīti āhāreti. Atha vā navavedanā nāma
bhuttapaccayā 1- uppajjanakavedanā, 2- tassā anuppannāya anuppajjanatthameva
āhāreti.
    Yātrā ca me bhavissatīti yāpanā ca me bhavissati. Anavajjatā cāti ettha atthi
sāvajjaṃ, atthi anavajjaṃ. Tattha adhammikapariyesanā adhammikapaṭiggahaṇaṃ adhammena
paribhogoti idaṃ sāvajjaṃ nāma. Dhammena pana pariyesitvā dhammena paṭiggahetvā
paccavekkhitvā paribhuñjanaṃ anavajjaṃ nāma. Ekacco anavajjaṃyeva 3- sāvajjaṃ karoti,
"laddhaṃ me"ti katvā pamāṇātikkantaṃ bhuñjati, taṃ jīrāpetuṃ asakkonto uddhaṃ-
virecanaadhovirecanādīhi kilamati, sakalavihāre bhikkhū tassa sarīrapaṭijagganabhesajja-
pariyesanādīsu ussukkaṃ āpajjanti, "kimidan"ti vutte "asukassa nāma udaraṃ
uddhumātan"tiādiṃ vadanti. "esa niccakālampi evaṃ pakatikoyeva, attano
kucchippamāṇaṃ nāma na jānātī"ti nindanti garahanti. Ayaṃ anavajjaṃyeva sāvajjaṃ karoti
nāma. Evaṃ akatvā "anavajjatā ca me bhavissatī"ti āhāreti.
    Phāsuvihāro cāti etthapi atthi phāsuvihāro, atthi na phāsuvihāro. Tattha
āharahatthako alaṃsāṭako tatravaṭṭako kākamāsako bhuttavamitakoti imesaṃ pañcannaṃ
brāhmaṇānaṃ bhojanaṃ na phāsuvihāro nāma. Etesu hi āharahatthako nāma bahuṃ
bhuñjitvā attano dhammatāya uṭṭhātuṃ asakkonto "āhara hatthan"ti vadati. Alaṃsāṭako
nāma accuddhumātakucchitāya uṭṭhitopi sāṭakaṃ nivāsetuṃ na sakkoti. Tatravaṭṭako
nāma uṭṭhātuṃ asakkonto tatreva parivattati. Kākamāsako nāma yathā kākehi
āmasituṃ sakkā hoti, 4- evaṃ yāva mukhadvārā āhāreti. Bhuttavamitako nāma
mukhena sandhāretuṃ asakkonto tatreva vamati. Evaṃ akatvā "phāsuvihāro ca me
bhavissatī"ti āhāreti. Phāsuvihāro nāma catūhi pañcahi ālopehi ūnūdaratā.
Ettakaṃ hi bhuñjitvā pānīyaṃ pivato cattāro iriyāpathā sukhena pavattanti. Tasmā
dhammasenāpati evamāha:-
@Footnote: 1 Sī.,Ma. bhuttapaccayena  2 cha.Ma. na uppajjanakavedanā  3 cha. anavajjeyeva. evamuparipi
@4 cha.Ma. sakkoti

---------------------------------------------------------------------------------------------
page346.
          "cattāro pañca ālope   abhutvā udakaṃ pive
          alaṃ phāsuvihārāya         pahitattassa bhikkhuno"ti. 1-
    Imasmiṃ pana ṭhāne aṅgāni samodhānetabbāni. Neva davāyāti hi ekaṃ
aṅgaṃ, na madāyāti ekaṃ, na maṇḍanāyāti ekaṃ, na vibhūsanāyāti ekaṃ, yāvadeva
imassa kāyassa ṭhitiyā yāpanāyāti ekaṃ, vihiṃsuparatiyā brahmacariyānuggahāyāti
ekaṃ, iti purāṇañca vedanaṃ paṭihaṅkhāmi navañca vedanaṃ na uppādessāmīti ekaṃ,
yātrā ca me bhavissatīti ekaṃ aṅgaṃ, anavajjatā ca phāsuvihāro cāti ayamettha
bhojanānisaṃso.
    Mahāsivatthero panāha "heṭṭhā cattāri aṅgāni paṭikkhepo nāma, upari
pana aṭṭha aṅgāni samodhānetabbānī"ti. Tattha yāvadeva imassa kāyassa ṭhitiyāti
ekaṃ aṅgaṃ, yāpanāyāti ekaṃ, vihiṃsuparatiyāti ekaṃ, brahmacariyānuggahāyāti ekaṃ,
iti purāṇañca vedanaṃ paṭihaṅkhāmīti ekaṃ, navañca vedanaṃ na uppādessāmīti
ekaṃ, yātrā ca me bhavissatīti ekaṃ, anavajjatā cāti ekaṃ, phāsuvihāro pana
bhojanānisaṃsoti. Evaṃ aṭṭhaṅgasamannāgatamāhāraṃ āhāreti.
    [90] Upekkhakoti chaḷaṅgupekkhāya samannāgato. Satoti kāyānupassanādisatiyutto.
    Upekkhakoti chaḷaṅgupekkhāya samannāgatoti ettha chaḷaṅgupekkhādhammo nāma
koti? ñāṇādayo. "ñāṇan"ti vutte kiriyato cattāri ñāṇasampayuttāni labbhanti,
"satatavihāro"ti 2- vutte aṭṭha mahācittāni labbhanti, "rajjanadussanaṃ natthī"ti
vutte dasa cittāni labbhanti. Somanassaṃ āsevanavasena labbhati. Cakkhunā rūpaṃ disvāti
kāraṇavasena cakkhūti laddhavohārena rūpadassanasamatthena cakkhuviññāṇena rūpaṃ disvā.
@Footnote: 1 khu.thera. 26/983/395  2 Sī. santavihāroti

---------------------------------------------------------------------------------------------
page347.
Porāṇā panāhu:- cakkhu rūpaṃ na passati acittakattā, cittampi rūpaṃ 1- na passati
acakkhukattā. Dvārārammaṇasaṅghaṭṭanena pana pasādavatthukena cittena passati. Īdisesu
pana ṭhānesu "dhanunā vijjhatī"tiādīsu viya sasambhārakathā nāma hoti. Tasmā
cakkhuviññāṇena rūpaṃ disvāti ayamevettha atthoti.
    Neva sumano hotīti lobhuppattivasena chandarāguppattivasena 1- somanasso na
hoti. Na dummanoti paṭighuppattivasena duṭṭhacitto na hoti. Upekkhako hotīti
upapattito ikkhako hoti, apakkhapatito hutvā iriyāpathaṃ pavatteti. Sato sampajānoti
satimā ñāṇasampanno. Manāpaṃ nābhigijjhatīti manavaḍḍhanakaṃ iṭṭhārammaṇaṃ nābhigijjhati
na pattheti. Nābhihaṃsatīti na tussati. Na rāgaṃ janetīti tattha tattha rañjanaṃ na
uppādeti. Tassa ṭhitova kāyo hotīti tassa khīṇāsavassa cakkhvādikāyo
kampārahitattā ṭhito niccalo hoti. Amanāpanti aniṭṭhārammaṇaṃ. Na maṅku hotīti
domanassito na hoti. Appatiṭṭhitacittoti kodhavasena ṭhitamano na hoti. Alīnamanasoti
alīnacitto. Abyāpannacetasoti byāpādarahitacitto.
    Rajanīye na rajjatīti rajanīyasmiṃ vatthusmiṃ na rāgaṃ uppādeti. Dosanīye 2-
na dussatīti dosuppāde vatthusmiṃ na dosaṃ uppādeti. Mohanīye na muyhatīti
mohanīyasmiṃ vatthusmiṃ na mohaṃ uppādeti. Kopanīye na kuppatīti kopanīyasmiṃ
vatthusmiṃ na calati. Madanīye na majjatīti madanīyasmiṃ vatthusmiṃ na saṃsīdati. Kilesanīye na
kilissatīti upatapanīyasmiṃ vatthusmiṃ na upatappati. Diṭṭhe diṭṭhamattoti rūpārammaṇe
cakkhuviññāṇena diṭṭhe diṭṭhamatto. Sute sutamattoti saddāyatane sotaviññāṇena
sute sutamatto. Mute mutamattoti ghānajivhākāyaviññāṇena pāpuṇitvā gahite
gahitamatto. Viññāte viññātamattoti manoviññāṇena ñāte ñātamatto. Diṭṭhe
na limpatīti cakkhuviññāṇena diṭṭhe rūpārammaṇe taṇhādiṭṭhilepena na limpati.
Diṭṭhe anūpayoti rūpārammaṇe nittaṇhova hoti. Anapāyoti apaduṭṭhacitto.
@Footnote: 1 cha.Ma. ayaṃ pāṭho na dissati  2 cha.Ma. dussanīye

---------------------------------------------------------------------------------------------
page348.
    Saṃvijjatīti upalabbhati. 1- Passatīti oloketi. Chandarāgoti sineho. Rūpārāmanti
rūpaṃ ārāmaṃ assāti rūpārāmaṃ. Rūparatanti rūpe rataṃ. Rūpasammuditanti rūpe
santuṭṭhī.
    Dantaṃ nayanti samitinti uyyānakīḷāmaṇḍalādīsu hi 2- mahājanamajjhaṃ gacchantā
dantameva goṇajātiṃ vā assajātiṃ vā yāne yojetvā nayanti. Rājāti tathārūpāneva
ṭhānāni gacchanto rājāpi dantameva abhiruhati. Manussesūti manussesupi catūhi
ariyamaggehi danto nibbisevanova seṭṭho hoti. 3- Yotivākyanti yo evarūpaṃ
atikkamavacanaṃ punappunaṃ vuccamānampi titikkhati na paṭippharati 4- na vihaññati,
evarūpo danto seṭṭhoti attho.
    Assatarāti vaḷavāya gadrabhena jātā. Ājānīyāti yaṃ assadammasārathi kāraṇaṃ
kāreti, tassa khippaṃ jānanasamatthā. Sindhavāti sindhavaraṭṭhe jātā assā. Mahānāgāti
kuñjarasaṅkhātā mahāhatthino. Attadantoti ete assatarā vā ājānīyā vā
sindhavā vā kuñjarā vā dantā varā, na adantā. 5- Yo pana catumaggasaṅkhātena
attadantena dantatāya attadanto nibbisevano, ayaṃ tatopi varaṃ, sabbehipi etehi
uttaritaroti attho.
    Na hi etehi yānehīti yāni etāni hatthiyānādīni yānāni, na hi
etehi yānehi koci puggalo supinantenāpi agatapubbattā "agatan"ti saṅkhagataṃ 6-
nibbānadisaṃ, taṃ ṭhānaṃ gaccheyya. Yathā pubbabhāge indriyadamena dantena aparabhāge
ariyamaggabhāvanāya sudantena danto nibbisevano sappañño puggalo taṃ agatapubbaṃ
disaṃ gacchati, dantabhūmiṃ pāpuṇāti. Tasmā attadamanameva varanti attho.
    Vidhāsu na vikampantīti seyyassa seyyohamasmītiādīsu mānavidhāsu na calanti
na pavedhanti. 7- Vippamuttā punabbhavāti punabbhavapaṭisandhiyā punappunaṃ uppattito
@Footnote: 1 cha.Ma. labbhati  2 cha.Ma. hisaddo na dissati  3 cha.Ma. ayaṃ pāṭho na dissati
@4 cha.Ma. paṭipphandati  5 dha.A. 2/50  6 cha.Ma. saṅkhātaṃ  7 Ma. vedhenti

---------------------------------------------------------------------------------------------
page349.
Suṭṭhu muttā muñcitvā ṭhitā. Dantabhūmiṃ anuppattāti ekantadamanaṃ arahattaphalabhūmiṃ
pāpuṇitvā ṭhitā. Te loke vijitāvinoti te arahanto sattaloke vijitavijayā
vijitavanto nāma honti.
    Yasmā ca bhāvitindriyo nibbhayo nibbikāro danto hoti, tasmā tamatthaṃ
dassento "yassindriyānī"ti gāthamāha. Tassattho:- yassa cakkhvādīni
chaḷindriyāni gocarabhāvanāya aniccāditilakkhaṇaṃ āropetvā vāsanābhāvanāya
satisampajaññagandhaṃ 1- gāhāpetvā  ca bhāvitāni, tāni ca kho ajjhattagocarabhāvanāya,
evaṃ pana bahiddhā ca sabbaloketi yattha yattha indriyānaṃ vekallatā vekallato vā
sambhavo, tattha nābhijjhādivasena bhāvitānīti evaṃ nibbijjha ñatvā paṭivijjhitvā imaṃ
parañca lokaṃ sakaparasantatiṃ khandhalokaṃ 2- dantamaraṇaṃ maritukāmo kālaṃ kaṅkhati,
jīvitakkhayakālaṃ āgameti paṭimāneti, na bhāyati maraṇassa. Yathāha:-
          "maraṇe me bhayaṃ natthi     nikanti natthi jīvite 3-
          nābhinandāmi 4- maraṇaṃ     nābhinandāmi jīvitaṃ
          kālañca paṭimānemi       nibbisaṃ bhatako yathā"ti. 5-
    Bhāvito sa dantoti evaṃ bhāvitindriyo so danto.
    [91] Nissayatāti 6- taṇhādiṭṭhinissayā. Ñatvā dhammanti aniccādīhi ākārehi
dhammaṃ jānitvā. Anissitoti evaṃ tehi nissayehi anissito. Tena aññatra
dhammañāṇā natthi nissayānaṃ abhāvoti dīpeti. Bhavāya vibhavāya vāti sassatāya
ucchedāya vā. Imissā gāthāya niddeso uttāno.
    [92] Taṃ brūmi upasantoti taṃ evarūpaṃ ekekagāthāya vuttaṃ upasantoti
@Footnote: 1 Ma....gabbhaṃ  2 cha.Ma. sakasantatikhandhalokaṃ parasantatikhandhalokañca  3 khu.thera. 26/20/263
@4 cha.Ma. nābhikaṅkhāmi  5 khu.thera. 26/606,685/356,365  6 Ma. nissayanāti

---------------------------------------------------------------------------------------------
page350.
Kathemi. Atarī so visattikanti so imaṃ visatādibhāvena visattikāsaṅkhātaṃ mahātaṇhaṃ
atari.
    Attano diṭṭhiyā rāgo abhijjhākāyaganthoti sayaṃ gahitāya diṭṭhiyā rañjanasaṅkhāto
rāgo abhijjhākāyagantho. Paravādesu āghāto appaccayoti paresaṃ vādapaṭivādesu
kopo ca atuṭṭhākāro ca byāpādo kāyagantho. Attano sīlaṃ vā vataṃ
vāti sayaṃ gahitaṃ methunaviratisaṅkhātaṃ sīlaṃ vā govatādivataṃ vā. Sīlabbataṃ vāti
tadubhayaṃ vā. Parāmasatīti 1- iminā suddhītiādivasena parato āmasati. Attano diṭṭhi
idaṃsaccābhiniveso kāyaganthoti sayaṃ gahitadiṭṭhiṃ "idameva saccaṃ moghamaññan"ti 2-
ayoniso abhiniveso idaṃsaccābhiniveso kāyagantho. Ganthā tassa na vijjantīti tassa
khīṇāsavassa dve diṭṭhiganthā sotāpattimaggena na santi. Byāpādo kāyagantho
anāgāmimaggena. Abhijjhākāyagantho arahattamaggena.
    [93] Idāni tameva upasantaṃ pasaṃsanto āha "na tassa puttā"ti evamādiṃ.
Tattha puttā atrajādayo cattāro. Ettha ca puttapariggahādayo puttādināmena
vuttāti veditabbā. Te hissa na vijjanti, tesaṃ vā abhāvena puttādayo na
vijjantīti attho. 3- Attāti "attā atthī"ti gahitā sassatadiṭṭhi natthi.
Nirattāti "ucchijjatī"ti gahitā ucchedadiṭṭhi natthi. 3-
    Gahitaṃ 3- natthīti gahetabbaṃ natthi. Muñcitabbaṃ natthīti mocetabbaṃ natthi. Yassa
natthi gahitanti yassa puggalassa taṇhādiṭṭhivasena gahitaṃ na vijjati. Tassa natthi
muñcitabbanti tassa puggalassa muñcitabbaṃ na vijjati. Gahaṇamuñcanaṃ
samatikkantoti 4- gahaṇañca mocanañca vītivatto. Vuḍḍhiparihānivītivattoti vuḍḍhiñca
hāniñca atikkanto.
@Footnote: 1 cha.Ma. parāmāsoti  2 khu.u. 25/54/187, Ma.u. 14/27,301/22,274
@3 cha.Ma. ayaṃ pāṭho na dissati  4 cha.Ma. gāhamuñcanasamatikkantoti

---------------------------------------------------------------------------------------------
page351.
    [94] Yena naṃ vajjuṃ puthujjanā, atho samaṇabrāhmaṇāti yena taṃ rāgādinā
vajjena puthujjanā sabbepi devamanussā itova bahiddhā samaṇabrāhmaṇā ca
rattoti vā duṭṭhoti vā vadeyyuṃ. Taṃ tassa apurekkhatanti 1- taṃ rāgādivajjaṃ
tassa arahato apurekkhataṃ. Tasmā vādesu nejatīti taṃkāraṇā nindāvacanesu na
kampati.
    Nejatīti niddesassa uddesapadaṃ. Na iñjatīti calanaṃ na karoti. Na calatīti
na tattha namati. Na vedhatīti kampetuṃ asakkuṇeyyatāya na phandati. Na pavedhatīti
na kampati. Na sampavedhatīti na parivattati.
    [95] Na ussesu vadateti visiṭṭhesu attānaṃ antokatvā "ahaṃ visiṭṭho"ti
atimānavasena na vadati. Esa nayo itaresu dvīsu. Kappaṃ neti akappiyoti so
evarūpo duvidhampi kappaṃ na eti. Kasmā? yasmā akappiyo, pahīnakappoti vuttaṃ
hoti. Imissāpi gāthāya niddeso uttānova.
    [96] Sakanti mayhanti pariggahitaṃ. Asatā ca na socatīti avijjamānādinā
ca asatā na socati. Dhammesu ca na gacchatīti sabbadhammesu chandādivasena na
gacchati. Sa ve santoti vuccatīti so evarūpo naruttamo "santo"ti vuccati.
Imissāpi gāthāya niddeso uttānova. Arahattanikūṭena desanaṃ niṭṭhāpesi.
Desanāpariyosāne koṭisatasahassadevatānaṃ arahattappatti ahosi, sotāpannādīnaṃ gaṇanā
natthīti.
                  Saddhammapajjotikāya mahāniddesaṭṭhakathāya
                   purābhedasuttaniddesavaṇṇanā niṭṭhitā.
                              Dasamaṃ.
@Footnote: 1 cha.Ma. apurakkhatanti

---------------------------------------------------------------------------------------------
page352.
                    11. Kalahavivādasuttaniddesavaṇṇanā
    [97] Ekādasame kalahavivādasuttaniddese kuto pahūtā kalahā vivādāti
kalaho ca tassa pubbabhāgo vivādo cāti ime kuto jātā. Paridevasokā sahamaccharā
cāti paridevasokā ca sahamaccharā ca kuto pahūtā. Mānātimānā sahapesuṇā
cāti mānā ca atimānā ca pesuṇā ca kuto pahūtā. Teti te sabbepi
aṭṭha kilesadhammā. Tadiṅgha brūhīti taṃ mayā pucchitamatthaṃ brūhi, yācāmi taṃ ahanti.
Yācanattho hi iṅghāti nipāto.
    Ekenākārenāti ekena kāraṇena. Aparena ākārenāti aparena kāraṇena.
Āgārikā daṇḍapasutāti gahapatino vihesamānā. Pabbajitā āpattiṃ āpajjantāti
anāgārikā sattasu āpattikkhandhesu aññataraṃ āpajjamānā.
    Kuto pahūtāti kuto bhūtā. Kuto jātāti kuto paṭiladdhattabhāvā. 1- Kuto
sañjātāti upasaggena padaṃ vaḍḍhitaṃ. Kuto nibbattāti kuto nibbattalakkhaṇaṃ pattā.
Upasaggena padaṃ vaḍḍhetvā "kuto abhinibbattā"ti vuttaṃ. Kuto pātubhūtāti kuto
pākaṭībhūtā. Kiṃnidānātiādīsu attano phalaṃ nidetīti nidānaṃ. Etasmā phalaṃ samudetīti
samudayo. Etasmā phalaṃ jāyatīti jāti. Etasmā phalaṃ pabhavatīti pabhavo. Mūlaṃ pucchatīti
kalahassa kāraṇaṃ pucchati. Kāraṇaṃ hi patiṭṭhaṭṭhena mūlaṃ. Attano phalanipphādanatthaṃ
hinoti pavattatīti hetu. "handa naṃ gaṇhathā"ti dassentaṃ viya attano phalaṃ nidetīti
nidānaṃ. Etasmā phalaṃ sambhavatīti sambhavo. Pabhavati phalaṃ etasmāti pabhavo. Samuṭṭhāti
ettha phalaṃ, etena vā samuṭṭhātīti samuṭṭhānaṃ. Attano phalaṃ āharatīti āhāro.
Appaṭikkhipitabbaṭṭhena attano phalaṃ ārametīti ārammaṇaṃ. Etaṃ paṭicca
appaṭikkhipitvā phalaṃ eti pavattatīti paccayo. Etasmā phalaṃ samudetīti samudayoti
evametesaṃ padānaṃ
@Footnote: 1 cha.Ma. paṭiladdhabhāvā

---------------------------------------------------------------------------------------------
page353.
Vacanattho veditabbo. Taṃ sandhāya "kalahassa ca vivādassa ca mūlaṃ pucchatī"tiādinā
nayena desanā vuttā.
    [98] Piyappahūtāti piyavatthuto jātā. Maccherayuttā kalahā vivādāti iminā
kalahavivādādīnaṃ na kevalaṃ piyavatthumeva, macchariyampi paccayaṃ dasseti. Kalahavivādasīsena
cettha sabbepi te dhammā vuttāti veditabbā. Yathā ca etesaṃ macchariyaṃ, tathā
pesuṇānañca vivādaṃ. Tenāha "vivādajātesu ca pesuṇānī"ti. Imissā gāthāya
niddeso uttānatthoyeva.
    [99] Piyā su lokasmiṃ kutonidānā, ye vāpi 1- lobhā vicaranti loketi
"piyappahūtā kalahā"ti ye ettha vuttā, te piyā su lokasmiṃ kutonidānā,
na kevalañca piyā, ye vāpi khattiyādayo loke vicaranti lobhahetu lobhenābhibhūtā
vicaranti, tesaṃ so lobho ca kutonidānoti dve atthe ekāya pucchāya pucchati.
Kutonidānāti cettha kiṃnidānā kiṃhetukāti paccattavacanassa toādeso veditabbo,
samāse cassa lopābhāvo. Atha vā nidānāti jātā, uppannāti attho. Tasmā
2- kuto nidānā 2- kuto jātā kuto uppannāti vuttaṃ hoti. Āsā ca ni
cāti āsā ca tassā āsāya samiddhi ca. Ye samparāyāya narassa hontīti
ye narassa samparāyāya honti, parāyanā hontīti vuttaṃ hoti. Ekā evāyampi
pucchā.
    Dīpā hontīti patiṭṭhā bhavanti. Saraṇā hontīti dukkhanāsanā honti.
Niṭṭhā parāyanā hontīti samiddhiparāyanā honti.
    [100] Chandānidānānīti kāmacchandādichandanidānāni. Ye vāpi 1- lobhā
vicarantīti ye vāpi khattiyādayo lobhā vicaranti, tesaṃ lobhopi chandanidānoti
@Footnote: 1 cha.Ma. cāpi  2-2 cha.Ma. ime pāṭhā na dissanti

---------------------------------------------------------------------------------------------
page354.
Dvepi atthe ekato vissajjeti. Itonidānāti chandanidānā evāti vuttaṃ hoti.
"ito nidānā"ti hi chandaṃ sandhāyāha. Chandanidānā hi lobhādayo. "itonidānā"ti
saddasiddhi cettha "kutonidānā"ti ettha vuttanayeneva veditabbā. Āsāya samiddhi
vuccati niṭṭhāti ajjhāsayanibbattipaṭilābho kathīyati.
    [101] Vinicchayāti taṇhādiṭṭhivinicchayā. Ye cāpi dhammā samaṇena vuttāti
ye ca aññepi kodhādīhi sampayuttā, tathārūpā vā akusalā dhammā buddhasamaṇena
vuttā, te kutopahūtāti.
    Aññajātikāti aññasabhāvā. Aññavihitakāti aññenākārena ṭhitā. Samitapāpenāti
nibbutapāpena. 1- Bāhitapāpadhammenāti pahīnalāmakadhammena. Bhinnakilesamūlenāti
kilesamūlāni bhinditvā ṭhitena. Sabbākusalabandhanā 2- pamuttenāti dvādasākusalabandhanaṃ
mocetvā ṭhitena. Vuttāti kathitā. Pavuttāti pakārena kathitā.
    [102] Tamūpanissāya pahoti chandoti taṃ sukhadukkhavedanaṃ tadubhayavatthusaṅkhātaṃ
sātāsātaṃ upanissāya saṃyogaviyogapatthanāvasena chando pahoti. Ettāvatā "../../bdpicture/chando
nu lokasmiṃ kutonidāno"ti ayaṃ pañho vissajjito hoti. Rūpesu disvā vibhavaṃ
bhavañcāti rūpesu vayañca uppādañca disvā. Vinicchayaṃ kurute 3- jantu loketi
apāyādike loke ayaṃ jantu bhogādhigamatthaṃ taṇhāvinicchayaṃ "attā me
uppanno"tiādinā nayena diṭṭhivinicchayañca kurute. Ettāvatā "vinicchayā cāpi
kutopahūtā"ti ayaṃ pañho vissajjito hoti.
    Sātāsātaṃ nissāyāti madhurañca amadhurañca upanissayaṃ katvā. Iṭṭhāniṭṭhanti
iṭṭhārammaṇañca aniṭṭhārammaṇañca.
@Footnote: 1 cha.Ma. nibbāpitapāpena  2 cha.Ma. sabbākusalamūlabandhanā  3 cha.Ma. kubbati

---------------------------------------------------------------------------------------------
page355.
    Surāmerayamajjapamādaṭṭhānānuyoganti ettha surāti piṭṭhasurā pūvasurā odanasurā
kiṇṇapakkhittā sambhārasaṃyuttāti pañca suRā. Merayanti pupphāsavo phalāsavo
madhvāsavo guḷāsavo sambhārasaṃyuttoti pañca āsavā. Taṃ sabbampi madakaraṇavasena
majjaṃ. Pamādaṭṭhānanti pamādakāraṇaṃ, yāya cetanāya taṃ majjaṃ pivati, tassetaṃ
adhivacanaṃ. Anuyoganti taṃ surāmerayamajjappamādaṭṭhānānuyogaṃ anuāyogaṃ punappunaṃ
karaṇaṃ. Yasmā ca pana taṃ anuyuttassa me uppannā ceva bhogā parihāyanti, anuppannā
ca nuppajjanti, tasmā "me bhogā parikkhayaṃ khīṇabhāvaṃ gacchantī"ti jānāti. Evaṃ
sabbattha. Vikālavisikhācariyānuyoganti avelāya visikhāsu cariyānuyuttaṃ.
Samajjābhicaraṇanti naccādidassanavasena samajjābhigamanaṃ. Ālasyānuyoganti
kāyālasiyayuttappayuttaṃ. 1- Apāyamukhāni na sevatīti bhogānaṃ vināsadvārāni na sevati.
    Kasiyā vāti kasikammena vā. Vaṇijjāya vāti dhammikavāṇijakammena vā. Gorakkhena
vāti gopālakakammena vā. Issatthena vāti dhanusippena vā. Rājaporisena vāti
rājasevakakammena vā. Sippaññatarena vāti kumbhakārādisippānaṃ aññatarena vā.
Paṭipajjatīti payogaṃ karoti. Cakkhusmiṃ uppanne jānātīti sasambhāracakkhusmiṃ
uppanne jānāti. "attā me uppanno"ti diṭṭhiṃ gaṇhāti. Cakkhusmiṃ
antarahiteti tasmiṃ vinaṭṭhe. Attā me antarahitoti "mama attā vinaṭṭho"ti diṭṭhiṃ
gaṇhāti. Vigato me attāti vītikkanto 2- mama attā. Sotasmintiādīsupi eseva
nayo.
    [103] Etepi dhammā dvayameva santeti ete kodhādayo dhammā sātāsātadvaye
sante eva honti uppajjanti. Ettāvatā tatiyapañhopi vissajjito hoti. Idāni
yo evaṃ vissajjitesu etesu pañhesu kathaṃkathī bhaveyya, tassa kathaṃkathāpahānūpāyaṃ
dassento āha "kathaṃkathī ñāṇapathāya sikkhe"ti, ñāṇadassanañāṇādhigamanatthaṃ tisso
sikkhā sikkheyyāti vuttaṃ hoti. Kiṃkāraṇā? ñatvā pavuttā samaṇena dhammā.
@Footnote: 1 cha.Ma. kāyālasiyatāya yuttappayuttaṃ  2 Sī. atikkanto

---------------------------------------------------------------------------------------------
page356.
Buddhasamaṇena hi ñatvā dhammā vuttā, natthi tassa dhammesu aññāṇaṃ, attano
pana ñāṇānubhāvena te ajānanto na jāneyya, na desanādosena. Tasmā
kathaṃkathī ñāṇapathāya sikkhe, ñatvā pavuttā samaṇena dhammāti.
    Pakkhepabandhanena vā baddhoti bandhanāgārikabandhanena vā 1- baddho. Parikkhepabandhanena
vāti vatiparikkhepabandhanena vā. Gāmabandhanenātiādīsu tasmā tasmā
ṭhānato nikkhamituṃ alabhanto gāmabandhanādīhi baddho nāma hoti. Tassa bandhanassa
mokkhatthāyāti etassa vuttappakārassa bandhanassa mocanatthaṃ.
    Ñāṇampi ñāṇapathoti pure uppannañāṇaṃ aparāparuppannassa ñāṇampi
ñāṇassa sañcaraṇamaggoti ñāṇampi ñāṇapatho. Ñāṇassa ārammaṇampi ñāṇapathoti
ñāṇassa paccayopi taṃ ālambitvā uppajjanato ñāṇapatho. Ñāṇasahabhunopi dhammā
ñāṇapathoti ñāṇena sahuppannā avasesā cittacetasikā dhammāpi ñāṇapatho. Idāni
upamāya sādhento "yathā ariyamaggo ariyapatho"tiādimāha.
    Kathaṃkathī puggaloti vicikicchāvanto puggalo. Sakaṅkhoti sadveḷhako. Savilekhoti
cittarājivanto. Sadveḷhakoti kaṅkhāvanto. Savicikicchoti sandehavanto.
Ñāṇādhigamāyāti ñāṇapaṭilābhatthāya. Ñāṇaphusanāyāti 2- ñāṇapaṭivijjhanatthāya. Atha
vā ñāṇavindanatthāya. 3- Ñāṇasacchikiriyāyāti ñāṇassa paccakkhakaraṇatthāya.
Sanidānāhanti ahaṃ sanidānaṃ sappaccayaṃ katvā dhammadesanaṃ karomi. Sappāṭihāriyanti
niyyānikaṃ katvā. No appāṭihāriyanti aniyyānikaṃ akatvā dhammadesanaṃ karomi.
    [104] Sātaṃ asātañca kutonidānāti ettha sātāsātanti sukhadukkhavedanā
eva adhippetā. Na bhavanti heteti na bhavanti hi 4- ete. Vibhavaṃ bhavañcāpi
yametamatthaṃ, etaṃ me pabrūhi yatonidānanti sātāsātānaṃ vibhavaṃ bhavañca etampi
@Footnote: 1 cha.Ma. nāgarikabandhena  2 Sī. ñāṇadassanāyāti  3 Sī. ñāṇanipphādanatthāya  4 cha.Ma.
@hisaddo na dissati

---------------------------------------------------------------------------------------------
page357.
Yaṃ atthaṃ. Liṅgabyattayo ettha kato. Idampana vuttaṃ hoti:- sātāsātānaṃ vibhavo
bhavo cāti yo esa attho, etamme pabrūhi yatonidānanti. Ettha ca sātāsātānaṃ
vibhavabhavavatthukā vibhavabhavadiṭṭhiyo eva vibhavabhavāti atthato veditabbā. Tathā hi imassa
pañhassa vissajjanapakkhe "bhavadiṭṭhipi phassanidānā, vibhavadiṭṭhipi phassanidānā"ti
upari niddese 1- vakkhati. Imāya gāthāya niddese vattabbaṃ natthi.
    [105] Itonidānanti phassanidānaṃ. Imāyapi vattabbaṃ natthi.
    [106] Kismiṃ vibhūte na phusanti phassāti kismiṃ vītivatte cakkhusamphassādayo
pañca phassā na phusanti. Imāyapi vattabbaṃ natthi.
    [107] Nāmañca rūpañca paṭiccāti sampayuttakanāmañca vatthārammaṇarūpañca
paṭicca. Rūpe vibhūte na phusanti phassāti rūpe vītivatte pañca phassā na phusanti.
    Tiṇṇaṃ saṅgati phassoti cakkhurūpaviññāṇānaṃ tiṇṇannaṃ saṅgatiyā phasso
jāyati. Cakkhuñca rūpā ca rūpasminti pasādacakkhuñca rūpārammaṇāni ca rūpabhāge
rūpakoṭṭhāse katvā. Cakkhusamphassaṃ ṭhapetvāti tiṇṇaṃ saṅgatiyā uppannaphassaṃ
muñcitvā. Sampayuttakā dhammā nāmasminti avasesā vedanādayo phassena
sahajātā  dhammā nāmabhāge. Sotañca paṭiccātiādīsupi eseva nayo.
    Catūhākārehi rūpaṃ vibhūtaṃ hotīti catūhi kāraṇehi rūpaṃ vītivattaṃ hoti.
Ñātavibhūtenāti pākaṭaṃ katvā vītivattena. Tīraṇavibhūtenāti aniccādito tīretvā
vītivattena. Pahānavibhūtenāti chandarāgappahānato vītivattena. Samatikkamavibhūtenāti
catunnaṃ arūpasamāpattīnaṃ paṭilābhavasena vītivattena.
    [108] Kathaṃ sametassāti kathaṃ paṭipannassa. Vibhoti rūpanti rūpaṃ vibhavati,
na bhaveyya vā. Sukhaṃ dukkhaṃ vāti 2- iṭṭhāniṭṭharūpameva pucchati.
@Footnote: 1 khu.mahā 29/484/329 (syā)  2 cha.Ma. dukhañca

---------------------------------------------------------------------------------------------
page358.
    Jāneyyāmāti jānissāma. Ājāneyyāmāti visesena jānissāma.
Vijāneyyāmāti anekavidhena jānissāma. Paṭivijāneyyāmāti sammā jānissāma.
Paṭivijjheyyāmāti cittena bujjhissāma.
    [109] Na saññasaññīti yathā sametassa vibhoti rūpaṃ, so pakatisaññāya
saññīpi na hoti. Na visaññasaññīti visaññāyapi virūpāya saññāya visaññī
na hoti ummattako vā khittacitto vā. Nopi asaññīti saññāvirahitopi na
hoti nirodhasamāpanno vā asaññasatto vā. Na vibhūtasaññīti "sabbaso
rūpasaññānan"tiādinā 1- nayena samatikkantasaññīpi na hoti arūpajjhānalābhī. Evaṃ
sametassa vibhoti rūpanti etasmiṃ saññasaññitādibhāve aṭṭhatvā yadetaṃ vuttaṃ
"so evaṃ samāhite citte .pe. Ākāsānañcāyatanasamāpattipaṭilābhatthāya cittaṃ
abhinīharatī"ti, evaṃ sametassa arūpamaggasamaṅgino 2- vibhoti rūpaṃ. Saññānidānā hi
papañcasaṅkhāti evaṃ paṭipannassāpi ca yā saññā, taṃnidānā taṇhādiṭṭhipapañcāssa
appahīnāva hontīti dasseti.
    Asaññino vuccanti nirodhasamāpannāti saññāvedanā nirodhetvā nirodhasamāpannā
saññābhāvena asaññinoti kathiyanti. Asaññasattāti sabbena sabbaṃ saññābhāvena
asaññabhave nibbattā.
    So evaṃ samāhite citteti tattha soti so bhikkhu. Evanti catutthajjhānak-
kamanidassanametaṃ, iminānukkamena catutthajjhānaṃ paṭilabhitvāti vuttaṃ hoti.
Samāhiteti iminā catutthajjhānasamādhinā samāhite. Parisuddhetiādīsu pana
upekkhāsatipārisuddhibhāvena parisuddhe. Parisuddhattāyeva pariyodāte, pabhassareti
vuttaṃ hoti. Sukhādīnaṃ paccayānaṃ ghātena vihatarāgādiaṅgaṇattā anaṅgaṇe.
Anaṅgaṇattāyeva ca vigatūpakkilese. Aṅgaṇena hi cittaṃ upakkilissati. Subhāvitattā
mudubhūte, vasībhāvappatteti vuttaṃ hoti. Vase vattamānaṃ hi cittaṃ mudūti vuccati.
Muduttāyeva
@Footnote: 1 abhi.vi. 35/508/295  2 Sī. arūpacittasamaṅgino

---------------------------------------------------------------------------------------------
page359.
Ca kammaniye, kammakkhame kammayoggeti vuttaṃ hoti. Muduñhi cittaṃ kammaniyaṃ hoti
suddhantamiva suvaṇṇaṃ. Tadubhayampi ca subhāvitattāyeva. Yathāha "nāhaṃ bhikkhave aññaṃ
ekadhammampi samanupassāmi, yaṃ evaṃ bhāvitaṃ kammaniyaṃ hoti yathayidaṃ bhikkhave
cittan"ti. 1-
    Etesu hi parisuddhabhāvādīsu ṭhitattā ṭhite. Ṭhitattāyeva āneñjappatte acale
niriñjaneti vuttaṃ hoti. Mudukammaññabhāvena vā attano vase ṭhitattā ṭhite.
Saddhādīhi pariggahitattā āneñjappatte. Saddhāpariggahitañhi cittaṃ assaddhiyena
na iñjati, vīriyapariggahitaṃ kosajjena na iñjati, satipariggahitaṃ pamādena na iñjati,
samādhipariggahitaṃ uddhaccena na iñjati, paññāpariggahitaṃ avijjāya na iñjati,
obhāsapariggahitaṃ 2- kilesandhakārena na iñjati. Imehi chahi dhammehi pariggahitaṃ
āneñjappattaṃ hoti. Evaṃ aṭṭhaṅgasamannāgataṃ cittaṃ abhinīhārakkhamaṃ hoti
ākāsānañcāyatanasamāpattipaṭilābhatthāya.
    Aparo nayo:- catutthajjhānasamādhinā samāhite. Nīvaraṇadūrībhāvena parisuddhe.
Vitakkādisamatikkamena pariyodāte. Jhānapaṭilābhapaccanīkānaṃ pāpakānaṃ icchāvacarānañca
abhāvena anaṅgaṇe. Icchāvacarānanti icchāya avacarānaṃ, icchāvasena otiṇṇānaṃ
pavattānaṃ nānappakārānaṃ kodhaappaccayānanti attho. Abhijjhādīnañca cittūpakkilesānaṃ
vigamena vigatūpakkilese. Ubhayampi cetaṃ anaṅgaṇasuttavatthasuttānusārena 3-
veditabbaṃ. Vasībhāvappattiyā 4- mudubhūte. Iddhipādabhāvūpagamanena kammaniye.
Bhāvanāpāripūriyā paṇītabhāvūpagamena ṭhite āneñjappatte, yathā āneñjabhāvaṃ
āneñjappattaṃ hoti, evaṃ ṭhiteti attho. Evampi aṭṭhaṅgasamannāgataṃ 5- cittaṃ
abhinīhārakkhamaṃ hoti ākāsānañcāyatanasamāpattipaṭilābhatthāya pādakaṃ padaṭṭhānabhūtaṃ.
    Arūpamaggasamaṅgīti 6- arūpasamāpattiyā gamanamaggena aparihīno. Papañcāyeva
papañcasaṅkhāti taṇhādipapañcāyeva papañcasaṅkhā.
@Footnote: 1 aṅ.ekaka. 20/22/4  2 cha.Ma. obhāsagataṃ  3 cha.Ma. aṅgaṇa..., Ma.mū. 12/32
@4 cha.Ma. vasippattiyā  5 cha.Ma. aṭṭhaṅgasamannāgamena  6 cha.Ma. āruppamaggasamaṅgīti

---------------------------------------------------------------------------------------------
page360.
    [110] Ettāvataggaṃ nu vadanti heke, yakkhassa suddhiṃ idha paṇḍitāse.
Udāhu aññampi vadanti ettoti ettāvatā nu idha paṇḍitā samaṇabrāhmaṇā
aggaṃ suddhiṃ sattassa vadanti, udāhu aññampi etto arūpasamāpattito adhikaṃ
ca vadantīti pucchati.
    Etto arūpatoti 1- etasmā arūpasamāpattito.
    [111] Ettāvataggampi vadanti heketi eke sassatavādā samaṇabrāhmaṇā
paṇḍitamānino ettāvatāpi aggaṃ suddhiṃ vadanti. Tesaṃ paneke samayaṃ vadantīti
tesaññeva eke ucchedavādā samayaṃ ucchedaṃ vadanti. Anupādisese kusalāvadānāti
anupādisese kusalavādā samānā.
    Bhavatajjitāti bhavato bhītā. Vibhavaṃ abhinandantīti ucchedaṃ paṭicca tussanti.
Te sattassa samanti te ucchedavādino puggalassa samaṃ anuppattiṃ vadanti. Upasamanti
atīva samaṃ. Vūpasamanti santiṃ. 2- Nirodhanti anuppādaṃ. Paṭipassaddhinti
anuppattiṃ. 3-
    [112] Ete ca ñatvā upanissitāti ete ca diṭṭhigatike sassatucchedadiṭṭhiyo
nissitāti ñatvā. Ñatvā munī nissaye so vīmaṃsīti nissaye ca ñatvā so vīmaṃsī
paṇḍito buddhamuni. Ñatvā vimuttoti dukkhāniccādito dhamme ñatvā vimutto.
Bhavābhavāya na sametīti punappunaṃ upapattiyā na samāgacchati. Aparāmasanti
aparāmasanto. Parāmāsaṃ nāpajjantoti attho.
                  Saddhammapajjotikāya mahāniddesaṭṭhakathāya
                   kalahavivādasuttaniddesavaṇṇanā niṭṭhitā.
                            Ekādasamaṃ.
@Footnote: 1 cha.Ma. etto arūpasamāpattitoti  2 cha.Ma. santaṃ  3 cha.Ma. apunuppattiṃ

---------------------------------------------------------------------------------------------
page361.
                    12. Cūḷaviyūhasuttaniddesavaṇṇanā 1-
    dvādasame cūḷaviyūhasuttaniddese sakaṃ sakaṃ diṭṭhiparibbasānāti idampi tasmiṃyeva
mahāsamaye "sabbepime diṭṭhigatikā `sādhurūpāmhā'ti bhaṇanti, kinnu kho sādhurūpāva
ime attano eva diṭṭhiyā patiṭṭhahanti, udāhu aññampi diṭṭhiṃ gaṇhantī"ti
uppannacittānaṃ ekaccānaṃ devatānaṃ tamatthaṃ pakāsetuṃ purimanayeneva nimmitabuddhena
attānaṃ pucchāpetvā vuttaṃ.
    [113] Tattha ādito dvepi gāthā pucchāgāthāyeva. Tāsu sakaṃ sakaṃ
diṭṭhiparibbasānāti attano attano diṭṭhiyā vasamānā. Viggayha nānā kusalā vadantīti
taṃ diṭṭhiṃ balavaggāhaṃ gahetvā "tattha kusalāmhā"ti paṭijānamānā puthu puthu
vadanti, ekaṃ na vadanti. Yo evaṃ jānāti sa vedi dhammaṃ, idaṃ paṭikkosamakevalī
soti tañca diṭṭhiṃ sandhāya yo evaṃ jānāti, so dhammaṃ vediyi. Idaṃ pana
paṭikkosanto hīno hotīti ca vadanti.
    Nānā vadantīti nānākāraṇaṃ bhaṇanti. Vividhaṃ vadantīti nānāvidhaṃ bhaṇanti.
Aññoññaṃ vadantīti ekaṃ avatvā aññaṃ aññaṃ gahetvā vadanti. Akevalī soti
so 2- akusalo ayaṃ. Asamattoti na paripūro. Aparipuṇṇoti na sampuṇṇo.
    [114] Bāloti hīno. Akusaloti accheko. 3-
    [115] Idāni tisso vissajjanagāthā hontīti. Tā purimaḍḍhena vuttamatthaṃ
pacchimaḍḍhena paṭibyūhitvā ṭhitā. Tena byūhena uttarasuttato ca appakattā idaṃ
suttaṃ "cūḷaviyūhan"ti nāmaṃ labhi. Tattha paṭhamagāthāyaṃ tāva parassa ce dhammanti
parassa diṭṭhiṃ. Sabbevime bālāti evaṃ sante sabbeva ime bālā hontīti
adhippāyo. Kiṃkāraṇā? sabbevime diṭṭhiparibbasānāti.
@Footnote: 1 cha.Ma. cūḷabyūha..., evamuparipi  2 cha.Ma. yo  3 cha.Ma. akkusaloti avidvā

---------------------------------------------------------------------------------------------
page362.
    [116] Sandiṭṭhiyā ceva na vīvadātā, saṃsuddhapaññā kusalā matīmāti 1- sakāya
diṭṭhiyā anavīvadātā avodātā saṃkiliṭṭhāva samānā saṃsuddhapaññā ca kusalā
ca matimanto ca te honti ce. Atha vā "sandiṭṭhiyā ce vadātā"tipi 2- pāṭho,
tassattho:- sakāya pana diṭṭhiyā vodātā saṃsuddhapaññā kusalā matimanto honti
ce, na tesaṃ kocīti evaṃ sante tesaṃ ekopi nihīnapañño na hoti, kiṃkāraṇā?
diṭṭhī hi tesampi tathā samattā, yathā itaresanti.
    [117] Na vāhametanti gāthāya saṅkhepattho:- yaṃ te mithu dve 3- janā
aññamaññaṃ "bālo"ti āhu, ahaṃ etaṃ tathiyanti tacchanti neva brūmi. Kiṃkāraṇā?
yasmā sabbeva te sakaṃ sakaṃ diṭṭhiṃ "idameva saccaṃ moghamaññan"ti akaṃsu, tena
ca kāraṇena paraṃ "bālo"ti dahanti. Ettha ca tacchaṃ tathevanti 4- dvepi pāṭhā.
    Tacchanti atucchaṃ. Tathanti aviparītaṃ. Bhūtanti santaṃ. Yāthāvanti saṃvijjamānaṃ.
Aviparītanti na visaṅketaṃ.
    [118] Yamāhūti pucchāgāthāya "yaṃ diṭṭhisaccaṃ tathiyan"ti eke āhu.
    [119] Ekaṃ hi saccanti vissajjanagāthāya ekaṃ saccaṃ nirodho maggo
vā. Yasmiṃ pajā no vivade pajānanti yasmiṃ sacce pajānanto pajā no
vivadeyyuṃ. Sayaṃ thunantīti attanā vadanti.
    [120] Kasmā nūti pucchāgāthāya pavādiyāseti vādino. Udāhu te
takkamanussarantīti te vādino udāhu attano takkamattaṃ anugacchanti.
    Takkapariyāhaṭanti vitakkena samantato āhaṭaṃ. Vīmaṃsānucaritanti attano
upaṭṭhitapaññāya vicaritaṃ. Sayaṃ paṭibhānanti attano paṭibhānaṃ.
@Footnote: 1 cha.Ma. mutīmāti  2 Sī. ce pana vīvadātāti  3 cha.Ma. dve dve  4 cha.Ma. tathiyaṃ,
@tathevanti

---------------------------------------------------------------------------------------------
page363.
    [121] Na hevāti vissajjanagāthāya aññatra saññāya niccānīti ṭhapetvā
saññāmattena niccanti gahitaggahaṇāni. Takkañca diṭṭhīsu pakappayitvāti attano
niccasaṅkappamattaṃ diṭṭhīsu janetvā.
    Yasmā pana diṭṭhīsu vitakkaṃ janentā diṭṭhiyopi sañjanenti, tasmā vuttaṃ
"diṭṭhigatāni janenti sañjanentī"tiādi. Janentīti uparūpari diṭṭhiṃ uppādentā
janenti. Sañjanentītiādīni upasaggavasena padaṃ vaḍḍhetvā vuttāni. Mayhaṃ saccanti
mama vacanaṃ tacchaṃ.
    [122] Idāni evaṃ nānāsaccesu asantesu takkamattaṃ anussarantānaṃ
diṭṭhigatikānaṃ vippaṭipattiṃ dassetuṃ "diṭṭhe sute"tiādikā gāthāyo abhāsi. Tattha
diṭṭheti diṭṭhaṃ, diṭṭhasuddhinti adhippāyo. Esa nayo sutādīsu. Ete ca nissāya
vimānadassīti ete diṭṭhidhamme nissayitvā suddhiabhāvasaṅkhātaṃ 1- vimānaṃ asammānaṃ
passantopi. Vinicchaye ṭhatvā pahassamāno, bālo paro akusaloti cāhāti evaṃ
vimānadassīpi tasmiṃ diṭṭhivinicchaye ṭhatvā tuṭṭhijāto hāsajāto hutvā paro "hīno
ca avidvā cā"ti evaṃ vadatiyeva.
    Na sammānetītipi vimānadassīti na bahumānaṃ karotīti evampi vimānadassī
na bahumānadasSī. Domanassaṃ janetītipīti 2- paṭhamaṃ diṭṭhinissayaṃ allīyitvā domanassaṃ
patvā pacchā diṭṭhivinicchaye ṭhitakāle somanassaṃ uppādetīti attho.
    Vinicchitadiṭṭhiyā 3- ṭhatvāti sanniṭṭhānaṃ katvā gahitadiṭṭhiyā ṭhatvā.
    [123] Evaṃ sante yenevāti gāthā. Tattha sayamattanāti sayameva attānaṃ.
Vimānetīti garahati. Tadeva pāvāti tadeva vacanaṃ diṭṭhiṃ vadati, taṃ vā puggalaṃ.
@Footnote: 1 Sī. sudiṭṭhisabhāvākhyaṃ, cha.Ma. suddhibhāvasaṅkhātaṃ  2 cha.Ma. janetīti  3 cha.Ma.
@vinicchaYu...

---------------------------------------------------------------------------------------------
page364.
    [124] Atisāradiṭṭhiyāti gāthāyattho:- so evaṃ tāya lakkhaṇātisāriniyā
atisāradiṭṭhiyā samatto paripuṇṇo uddhumāto, tena ca diṭṭhimānena matto
"paripuṇṇo ahaṃ kevalī"ti evaṃ parimuṇṇamānī. Sayameva attānaṃ manasā "ahaṃ
paṇḍito"ti abhisiñcati. Kiṃkāraṇā? diṭṭhī hi sā tassa tathā samattāti
    sabbā tā diṭṭhiyo lakkhaṇātikkantāti tā sabbā dvāsaṭṭhidiṭṭhiyo lakkhaṇaṃ
atītā atiyantīti 1- atikkantā. Anomoti anūno.
    [125] Parassa ceti gāthāya sambandho attho ca:- kiñci bhiyyo? so 2-
Vinicchaye ṭhatvā pahassamāno "bālo paro akusalo"ti cāha, tassa parassa ce
hi vacasā so tena vuccamāno nihīno hoti, tumo sahā hoti nihīnapaññoti
sopi teneva saha nihīnapañño hoti. Sopi hi taṃ "bālo"ti vadati. Atha tassa
vacanaṃ appamāṇaṃ, so pana sayameva vedagū ca dhīro ca hoti. Evaṃ sante na
koci bālo samaṇesu atthi. Sabbepi hi te attano icchāya paṇḍitā.
    Vācāyāti kathanena. Vacanenāti bhāsitena. Ninditakāraṇāti garahahetunā.
Garahitakāraṇāti avaññātahetunā. Upavaditakāraṇāti upavādahetunā.
    [126] Aññaṃ itoti gāthāya sambandho attho ca:- "atha ce sayaṃ
vedagū hoti dhīro. Na koci bālo samaṇesu atthī"ti evaṃ hi vuttepi siyā
kassaci "kasmā"ti. Tattha vuccate:- yasmā aññaṃ ito yābhivadanti dhammaṃ, aparaddhā
suddhimakevalī te. Evampi titthyā puthuso vadanti, ye ito aññaṃ diṭṭhiṃ
abhivadanti, te aparaddhā viraddhā suddhimaggaṃ, akevalino ca teti evaṃ puthutitthiyā
yasmā vadantīti vuttaṃ hoti. Kasmā panevaṃ vadantīti ce? sandiṭṭhirāgena hi
tyābhirattā, 3- yasmā sakena diṭṭhirāgena te abhirattāti vuttaṃ hoti.
@Footnote: 1 cha.Ma. atisarantīti  2 cha.Ma. yo so  3 cha.Ma. te'bhirattā

---------------------------------------------------------------------------------------------
page365.
    Te suddhimagganti te aññatitthiyā akiliṭṭhamaggaṃ. Visuddhimagganti
niddosamaggaṃ. Parisuddhimagganti sukkamaggaṃ. Vodātamagganti paṇḍaramaggaṃ.
Pariyodātamagganti pabhāvantamaggaṃ. Viraddhāti vuttavidhinā maggena virajjhitvā ṭhitā.
Aparaddhāti aparajjhitvā ṭhitā. Khalitāti parihīnā. Galitāti tato bhaṭṭhā. Aññāyāti
aññāṇena. Aparaddhāti parājayamāpannā. Atha vā "ñāyāparaddhā"tipi pāṭho. Ñāyena maggena
viraddhāti attho.
    [127] Evaṃ abhirattāpi ca:- idheva suddhinti gāthā. Tattha sakāyaneti
sakamagge. Daḷhaṃ vadānāti daḷhavādā.
    Thiravādāti sanniṭṭhānavādā. Balikavādāti balavantavādā. Avaṭṭhitavādāti
patiṭṭhahitvā kathitavādā.
    [128] Ye evañca daḷhavādā, tesu yo koci titthiyo sakāyane vāpi
daḷhaṃ vadāno kamettha bāloti paraṃ daheyyāti saṅkhepato tattha sassatucchedasaṅkhāte
vitthārato natthikaahetukaakiriyātiādibhede 1- sake ayane "idameva saccan"ti daḷhaṃ
vadāno kaṃ paraṃ ettha diṭṭhigate "bālo"ti saha dhammena passeyya, nanu sabbopi
tassa matena paṇḍito eva suppaṭipanno eva ca. Evaṃ sante sayameva so
medhagaṃ āvaheyya, paraṃ vadaṃ bālamasuddhidhammaṃ (paraṃ bālaṃ ca asuddhadhammaṃ vadanto)
sopi paraṃ "bālo ca asuddhadhammo 2- ca ayan"ti vadanto attanāva kalahaṃ āvaheyya.
Kasmā? yasmā sabbopi tassa matena paṇḍitoyeva suppaṭipannoyeva ca.
    [129] Evaṃ sabbathāpi vinicchaye ṭhatvā sayaṃ pamāya, uddhaṃ sa lokasmiṃ
vivādametīti diṭṭhiyaṃ ṭhatvā sayaṃ paminitvā 3- so bhiyyo vivādametīti. Evaṃ pana
vinicchayesu ādīnavaṃ ñatvā ariyamaggena hitvāna sabbāni vinicchayāni, na medhagaṃ
kurute 4- jantu loketi arahattanikūṭena desanaṃ niṭṭhāpesi.
@Footnote: 1 cha.Ma. natthikaissarakārakaniyatiādibhede  2 cha.Ma. asuddhidhammo
@3 cha.Ma. diṭṭhiyā ṭhatvā sayañca satthārādiṃ minitvā  4 cha.Ma. kubbati

---------------------------------------------------------------------------------------------
page366.
    Sayaṃ pamāyāti attanā minitvā. Paminitvāti pamāṇaṃ katvā. "pacinitvā"tipi 1-
pāṭho, taṃ na sundaraṃ. Uddhaṃ vādena saddhinti attano upari kathentena saha.
Desanāpariyosāne purābhedasutte 2- vuttasadiso evābhisamayo ahosīti.
                  Saddhammapajjotikāya mahāniddesaṭṭhakathāya
                    cūḷaviyūhasuttaniddesavaṇṇanā niṭṭhitā.
                        -----------------
@Footnote: 1 cha.Ma. pavinetvātipi  2 khu.mahā. 29/251 (syā)

---------------------------------------------------------------------------------------------
page367.
                   13. Mahāviyūhasuttaniddesavaṇṇanā 1-
    [130] Terasame mahāviyūhasuttaniddese ye kecime diṭṭhiparibbasānāti idampi
"kiṃ nu kho ime diṭṭhiparibbasānā viññūnaṃ santikā nindameva labhanti, udāhu
pasaṃsampī"ti uppannacittānaṃ ekaccānaṃ devatānaṃ tamatthaṃ āvikātuṃ purimanayeneva
nimmitabuddhena attānaṃ pucchāpetvā vuttaṃ. Tattha anvānayantīti anu ānayanti
punappunaṃ āharanti.
    Nindameva anventīti garahameva upagacchanti.
    [131] Idāni yasmā te "idameva saccan"ti vadantāpi diṭṭhigatikavādino
kadāci katthaci pasaṃsampi labhanti, yaṃ etaṃ pasaṃsāsaṅkhātaṃ vādaphalaṃ, taṃ appaṃ, rāgādīnaṃ
samāya samatthaṃ na hoti, ko pana vādo dutiye nindāphale, tasmā etamatthaṃ
dassento imaṃ tāva vissajjanagāthaṃ āha "appaṃ hi etaṃ na alaṃ samāya,
duve vivādassa phalāni brūmī"ti. Tattha duve vivādassa phalānīti nindā ca pasaṃsā
ca jayaparājayādīni vā taṃsabhāgāni. Etampi disvāti "nindā aniṭṭhā eva,
pasaṃsā nālaṃ samāyā"ti etampi vivādaphale ādīnavaṃ disvā. Khemābhipassaṃ
avivādabhūminti avivādabhūmiṃ nibbānaṃ khemanti passamāno.
    Appakanti mandaṃ. Parittakanti thokaṃ. Omakanti heṭṭhimakaṃ. Lāmakanti pāpakaṃ.
Samāyāti rāgādīnaṃ samanatthāya. Upasamāyāti uparūpari samanatthāya. Vūpasamāyāti
sannisīdāpanatthāya. Nibbānāyāti amatamahānibbānatthāya. Paṭinissaggāyāti maggena
kilesānaṃ nissajjanatthāya. Paṭipassaddhiyāti phalena paṭipassaddhānaṃ anuppajjanatthāya
nālaṃ.
@Footnote: 1 cha.Ma. mahābyūha... evamuparipi

---------------------------------------------------------------------------------------------
page368.
    [132] Evaṃ hi avivādamāno:- yā kācimāti gāthā. Tattha sammatiyoti 1-
diṭṭhiyo. Puthujjāti puthujjanasambhavā. So upayaṃ kimeyyāti so upagantabbaṭṭhena
upayaṃ rūpādīsu ekampi dhammaṃ kiṃ upeyya, kena vā kāraṇena upeyya. Diṭṭhe
sute khantimakubbamānoti diṭṭhasutasuddhīsu khantiṃ 2- akaronto.
    Puthujjanehi janitā vāti puthujjanehi uppāditā vā. Tā sammutiyoti etā
diṭṭhiyo. Puthu nānājanehi janitā vāti anekavidhehi diṭṭhigatikehi uppāditā vā.
Netīti na eti. Na upetīti samīpaṃ na eti. Na upagacchatīti nivattati. Nābhinivisatīti
pavisitvā na patiṭṭhāti. 3-
    [133] Ito bāhirā pana:- sīluttamāti gāthā. Tassattho:- sīlameva
"uttaman"ti maññamānā sīluttamāti eke bhonto saññamamattena suddhiṃ vadanti,
hatthivatādivataṃ samādāya upaṭṭhitāse. Idheva diṭṭhiyaṃ assa satthuno suddhiṃ bhavūpanītā
bhavajjhositā samānā vadanti, api ca te kusalāvadānā "kusalā mayan"ti evaṃvādā.
    [134] Evaṃ sīluttamesu ca tesu tathā paṭipanno yo koci:- sace cutoti
gāthā. Tassattho:- sace tato sīlavatato paravicchindanena vā asambhuṇanto 4-
vā cuto hoti, so taṃ sīlabbatakammaṃ puññābhisaṅkhārādikammaṃ vā virādhayitvā
vedhatī. Na kevalañca vedhati, api ca kho taṃ sīlabbatasuddhiṃ pajappatī ca vippalapati
ca patthayatī ca. Kimiva? satthāva hīno pavasaṃ gharamhāti, gharamhā pavasanto
satthato hīno yathā taṃ gharaṃ vā satthaṃ vā patthayatīti.
    Paravicchindanāya vāti parena vāriyamāno vā. Anabhisambhuṇanto vāti taṃ
paṭipattiṃ asampādento vā.
@Footnote: 1 cha.Ma. sammutiyo. evamuparipi  2 cha.Ma. pemaṃ  3 cha.Ma. nappatiṭṭhati  4 cha.Ma.
@anabhisambhuṇanto

---------------------------------------------------------------------------------------------
page369.
    Aññāya aparaddhoti nibbānena parihīno maggato vā. Taṃ vā satthaṃ
anubandhatīti taṃ vā satthaṃ sabbattha pacchato gacchati.
    [135] Evaṃ pana sīluttamānaṃ pavedhanakāraṇaṃ ariyasāvako sīlabbataṃ vāpi pahāya
sabbanti gāthā. Tattha sāvajjānavajjanti sabbākusalaṃ lokiyakusalañca. Etaṃ suddhiṃ
asuddhinti apatthayānoti pañcakāmaguṇādibhedaṃ suddhiṃ akusalādibhedaṃ asuddhiñca
apatthayamāno. Virato careti suddhiyā asuddhiyā ca virato careyya. Santimanuggahāyāti
diṭṭhiṃ aggahetvā.
    Kaṇhaṃ kaṇhavipākanti akusalakammaṃ akusalavipākadāyakaṃ. Sukkaṃ sukkavipākanti
lokiyakusalaṃ attanā sadisaṃ sukkavipākadāyakaṃ.
    Niyāmāvakkantinti maggapavisanaṃ. Sekkhāti satta sekkhā. Aggadhammanti
uttamadhammaṃ, arahattaphalaṃ.
    [136] Evaṃ ito bāhirake sīluttame saṃyamena visuddhivāde tesañca vighātaṃ 1-
sīlabbatappahāyino arahato ca paṭipattiṃ dassetvā idāni aññathāpi suddhivāde
bāhirake dassento "tamūpanissāyā"ti gāthamāha. Tassattho:- santaññepi
samaṇabrāhmaṇā, te  jigucchitaṃ amarantapaṃ vā diṭṭhasuddhiādīsu vā aññataraṃ 2-
upanissāya akiriyadiṭṭhiyā vā uddhaṃsarā hutvā bhavābhavesu avītataṇhā suddhiṃ
anutthunanti vadanti kathentīti.
    Tapojigucchavādāti kāyapīḷanāditapena pāpahirīyanavādā. Tapojigucchasārāti
teneva tapena hirīyanasāravanto. Uddhaṃsarāvādāti saṃsārena suddhiṃ kathayantā.
    [137] Evaṃ tesaṃ avītataṇhānaṃ suddhiṃ anutthunantānaṃ yopi suddhippattameva
@Footnote: 1 cha.Ma. vipākaṃ  2 cha.Ma. aññataraññataraṃ

---------------------------------------------------------------------------------------------
page370.
Attānaṃ maññeyya, tassāpi avītataṇhattā bhavābhavesu taṃ taṃ vatthuṃ patthayamānassa
hi jappitāni punappunaṃ hontiyevāti adhippāyo. Taṇhā hi āsevitā taṇhaṃ
vaḍḍhayateva, na kevalañca jappitāni, pavedhitaṃ vāpi pakappitesu, taṇhādiṭṭhīhi
cassa pakappitesu vatthūsu paveditampi hotīti vuttaṃ hoti. Bhavābhavesu pana vītataṇhattā
āyatiṃ cutūpapāto idha yassa natthi, sa kena vedheyya kuhiṃva jappeti ayametissā
gāthāya sambandho.
    Āgamananti puna āgamanaṃ. Gamananti ito aññattha gamanaṃ. Gamanāgamananti
ito gantvā puna nivattanaṃ. Kālanti maraṇaṃ. Gatīti gamanavasena gatiyā gantabbaṃ.
    [138] Yamāhu dhammanti pucchāgāthā.
    [139] Idāni yasmā ekopi ettha vādo sacco natthi, kevalaṃ diṭṭhimattakena
hi te vadanti, tasmā tamatthaṃ dassento "sakaṃ hī"ti imaṃ  tāva vissajjanagāthamāha.
Tattha sammutinti diṭṭhiṃ. Anomanti anūnaṃ.
    [140] Evametesu sakaṃ dhammaṃ paripuṇṇaṃ brūvantesu aññassa dhammaṃ pana
hīnanti vadantesu yassa kassaci:- parassa ce vambhayitena hīnoti gāthā.
Tassattho:- yadi parassa ninditakāraṇā hīno bhaveyya, na koci dhammesu visesi
aggo bhaveyya. Kiṃkāraṇā? puthū  hi aññassa vadanti dhammaṃ nihīnato sabbeva
te samhi daḷhaṃ vadānā sakadhamme daḷhavādā eva.
    Vambhayitakāraṇāti dhaṃsitakāraṇā. Garahitakāraṇāti lāmakakatakāraṇā.
Upavaditakāraṇāti akkositakāraṇā. Sakāyananti sakamaggaṃ.
    [141] Kiñci bhiyyo:- saddhammapūjāti gāthā. Tassattho:- te ca titthiyā
yathā pasaṃsanti sakāyanāni, saddhammapūjāpi tesaṃ tatheva vattati. Te hi ativiya

---------------------------------------------------------------------------------------------
page371.
Satthārādīni sakkaronti. Tattha yadi te pamāṇā siyuṃ, evaṃ sante sabbeva
vādā tathiyā 1- bhaveyyuṃ. Kiṃkāraṇā? suddhi hi tesaṃ paccattameva. Na sā aññattha
sijjhati, nāpi paramatthato atthi. 2- Attani diṭṭhigāhamattameva hi taṃ tesaṃ
paraneyyabuddhīnaṃ. 3- Paccattamevāti pāṭekkameva.
    [142] Yo pana viparītato bāhitapāpattā brāhmaṇo, tassa na brāhmaṇassa
paraneyyamatthīti gāthā. Tassattho:- brāhmaṇassa hi "sabbe saṅkhārā
aniccā"tiādinā 4- nayena sudiṭṭhattā parena netabbaṃ ñāṇaṃ natthi. Diṭṭhidhammesu
"idameva saccan"ti nicchinitvā samuggahitampi natthi. Taṃkāraṇā so diṭṭhikalahāni
atik kanto, na hi so seṭṭhato passati dhammamaññaṃ aññatra satipaṭṭhānādīhi.
    Na paraneyyoti parena netabbo jānāpetabbo na hoti. Na parapattiyo
na parapaccayoti paresaṃ paccetabbo na hoti. Na parapaṭibaddhagūti paresaṃ paṭibaddhagamano
na hoti.
    [143] Jānāmīti gāthāya sambandho attho ca:- evaṃ tāva paramatthabrāhmaṇo
na hi seṭṭhato passati dhammamaññaṃ, aññe pana titthiyā paracittañāṇādīhi
jānantāpi passantāpi "jānāmi passāmi tatheva etan"ti evaṃ vadantāpi
ca diṭṭhiyā suddhiṃ paccenti. Kasmā? yasmā tesu ekopi addakkhi ce addasa
cepi tena paracittañāṇādinā yathābhūtamatthaṃ, kiñhi tumassa tena tassa tena
dassanena kiṃ kataṃ, kiṃ dukkhapariññā sādhitā, udāhu samudayappahānādīnaṃ aññataraṃ,
yato sabbathāpi atikkamitvā ariyamaggaṃ te titthiyā aññeneva vadanti suddhiṃ,
atikkamitvā vā te titthiye buddhādayo aññeneva vadanti suddhinti.
@Footnote: 1 Ma. tathivā  2 cha.Ma. ayaṃ pāṭho na dissati
@3 cha.Ma. parapaccayaneyyabuddhīnaṃ  4 dī.mahā. 10/272/171, saṃ.sa. 15/186/190, khu.thera.
@26/1168/417

---------------------------------------------------------------------------------------------
page372.
    [144] Passaṃ naroti gāthāya sambandho attho ca:- kiñci bhiyyo?
yvāyaṃ paracittañāṇādīhi addakkhi. So passaṃ naro dakkhati nāmarūpaṃ, na tato
paraṃ,  disvāna vā ñassati tānimeva nāmarūpāni niccato sukhato vā, na aññathā,
so evaṃ passanto kāmaṃ bahuṃ passatu appakaṃ vā nāmarūpaṃ niccato sukhato
ca athassa evarūpena dassanena  na hi tena suddhiṃ kusalā vadanti.
    [145] Nivissavādīti gāthāya sambandho attho ca:- tena ca dassanena
suddhiyā asatiyāpi yo "jānāmi passāmi tatheva etan"ti evaṃ nivissavādī, etaṃ
vā dassanaṃ paṭicca diṭṭhiyā suddhiṃ paccento "idameva saccan"ti evaṃ nivissavādī,
so subbinayo na hoti taṃ tathā pakappitaṃ abhisaṅkhataṃ diṭṭhiṃ purakkharāno. 1- So
hi yaṃ satthārādiṃ nissito, tattheva subhaṃ vadāno suddhiṃ vado, 2- "parisuddhivādo
parisuddhidassano vā ahan"ti attānaṃ maññamāno tattha tathaddasā so, tattha
sakāya diṭṭhiyā aviparītameva so addasa. Yathā sā diṭṭhi pavattati, tatheva taṃ
addasa, na aññathā passituṃ icchatīti adhippāyo.
    Nivissavādīti patiṭṭhahitvā kathento. Dubbinayoti vinetuṃ dukkho.
Duppaññāpayoti ñāpetuṃ cittena labbhāpetuṃ dukkho. Dunnijjhāpayoti cittena
vīmaṃsitvā gahaṇatthaṃ punappunaṃ nijjhāpayituṃ dukkho. Duppekkhāpayoti ikkhāpayituṃ
dukkho. Duppasādayoti citte pasādaṃ uppādetuṃ dukkho.
    Apassīti ñāṇena paṭivedhaṃ pāpuṇi. Paṭivijjhīti cittena avabodhaṃ pāpuṇi.
    [146] Evaṃ pakappitaṃ diṭṭhiṃ purakkharānesu titthiyesu:- na brāhmaṇo
kappamupeti saṅkhāti gāthā. Tattha saṅkhāti saṅkhāya, jānitvāti attho. Napi
ñāṇabandhūti samāpattiñāṇādinā akatataṇhādiṭṭhibandhu. Tattha viggaho:- nāpi
@Footnote: 1 ka. diṭṭhipurekkharāno  2 ka. suddhaṃ vadāno suddhivādo

---------------------------------------------------------------------------------------------
page373.
Assa ñāṇena kato bandhu atthīti napi ñāṇabandhu. Sammutiyoti diṭṭhisammutiyo.
Puthujjāti puthujjanasambhavā. Uggahaṇanti maññeti uggahaṇanti aññe, aññe tā
sammutiyo uggaṇhantīti vuttaṃ  hoti.
    Upekkhatīti upapattito apakkhapatito hutvā passati.
    [147] Kiñci bhiyyo:- vissajja ganthānīti gāthā. Tattha anuggahoti
uggahaṇavirahito, sopi nāssa uggahoti anuggaho. Na vā uggaṇhātīti anuggaho.
    Ganthe vossajjitvā vāti abhijjhādike ganthe cajitvā. Vissajjāti puna
anādiyanavasena jahitvā. Gadhiteti ghaṭite. Ganthiteti suttena saṅgahite viya ganthite.
Bandheti suṭṭhu bandhe. Vibandheti vividhā bandhe. Palibundheti samantato bandhanena
bandhe. Bandhaneti kilesabandhane. Phoṭayitvāti papphoṭetvā. Saccaṃ vissajjaṃ 1-
karontīti visaṅkharitvā aparibhogaṃ karonti. Vikopentīti cuṇṇavicuṇṇaṃ karonti.
    [148] Kiñci bhiyyo:- so evarūpo:- pubbāsaveti gāthā. Tattha pubbāsaveti
atītarūpādīni ārabbha uppajjanadhammakilese. Naveti paccuppannarūpādīni ārabbha
uppajjanadhamme. Na chandagūti chandādivasena na gacchati. Anattagarahīti katākatavasena
attānaṃ agarahanto.
    [149] Evaṃ anattagarahī ca:- sa sabbadhammesūti gāthā. Tattha sabbadhammesūti
dvāsaṭṭhidiṭṭhidhammesu "yaṃ kiñci diṭṭhaṃ vā"ti evaṃ pabhedesu. Pannabhāroti
patitabhāro. Na kappetīti na kappiyo, duvidhampi kappaṃ na karotīti attho. Nūparatoti
puthujjanakalyāṇakasekkhā viya uparatisamaṅgīpi no  hoti. Na patthiyoti nittaṇho.
Taṇhā hi patthayatīti patthiyā, nāssa patthiyāti na patthiyo. Ito parañca
@Footnote: 1 ka. sajjaṃ visajjaṃ

---------------------------------------------------------------------------------------------
page374.
Heṭṭhā ca tattha tattha vuttanayattā uttānatthameva. Evaṃ arahattanikūṭeneva desanaṃ
niṭṭhāpesi, desanāpariyosāne purābhedasutte 1- vuttasadiso evābhisamayo ahosīti.
                  Saddhammapajjotikāya mahāniddesaṭṭhakathāya
                   mahāviyūhasuttaniddesavaṇṇanā niṭṭhitā.
                       -------------------
@Footnote: 1 khu.mahā. 29/274/251 (syā)

---------------------------------------------------------------------------------------------
page375.
                      14. Tuvaṭakasuttaniddesavaṇṇanā
    [150] Cuddasame tuvaṭakasuttaniddese pucchāmi tanti idampi tasmiṃyeva mahāsamaye
"kā nu kho  arahattappattiyā paṭipattī"ti uppannacittānaṃ ekaccānaṃ devatānaṃ
tamatthaṃ pakāsetuṃ purimanayeneva nimmitabuddhena attānaṃ pucchāpetvā vuttaṃ.
    Tattha ādipucchāgāthāya tāva pucchāmīti ettha adiṭṭhajotanādivasena pucchā
vibhajitā. Ādiccabandhūti ādiccassa gottabandhu. Vivekaṃ santipadañcāti vivekañca
santipadañca. Kathaṃ disvāti kena kāraṇena disvā, kathaṃ pavattadassano hutvāti
vuttaṃ hoti.
    Tisso pucchāti gaṇanaparicchedo. Adiṭṭhajotanāti yaṃ na diṭṭhaṃ na paṭividdhaṃ,
tassa pākaṭakaraṇatthāya pucchā. Diṭṭhasaṃsandanāti yaṃ ñāṇacakkhunā diṭṭhaṃ, tassa
ghaṭanatthāya. Vimaticchedanāti yā kaṅkhā, tassā chedanatthaṃ. 1- Pakatiyā lakkhaṇaṃ
aññātanti dhammānaṃ tathalakkhaṇaṃ pakatiyā na ñātaṃ. Adiṭṭhanti na diṭṭhaṃ. "na
diṭṭhan"tipi pāṭho. Atulitanti tulāya tulitaṃ viya na tulitaṃ. Atīritanti tīraṇāya
na tīritaṃ. Avibhūtanti na pākaṭaṃ. Avibhāvitanti paññāya na vaḍḍhitaṃ. Tassa ñāṇāyāti
tassa dhammassa lakkhaṇajānanatthāya. Dassanāyāti dassanatthāya. Tulanāyāti tulanatthāya.
Tīraṇāyāti tīraṇatthāya. Vibhāvanāyāti vibhāvakaraṇatthāya. Aññehi  paṇḍitehīti
aññehi buddhisampannehi. Saṃsayapakkhandoti sandehaṃ paviṭṭho.
    Manussapucchāti manussānaṃ pucchā. Amanussapucchāti nāgasupaṇṇādīnaṃ pucchā.
Gahaṭṭhāti avasesagahaṭṭhā. Pabbajitāti liṅgavasena vuttā. Nāgāti suphassādayo nāgā.
Supaṇṇāti supaṇṇasaṃyuttavasena. 2- Yakkhāti yakkhasaṃyuttavasena 3- ca veditabbā.
Asurāti pahārādādayo. Gandhabbāti pañcasikhagandhabbaputtādayo. Mahārājānoti cattāro
@Footnote: 1 cha.Ma. tassācchedanatthaṃ  2 saṃ.kha. 17/-/209  3 saṃ.sa. 15/-/248

---------------------------------------------------------------------------------------------
page376.
Mahārājāno. Ahīnindriyanti saṇṭhānavasena avikalindriyaṃ. So nimmitoti so bhagavatā
nimmito buddho.
    Vodānatthapucchāti visesadhammapucchā. Atītapucchāti atīte dhamme ārabbha pucchā.
Anāgatādīsupi eseva nayo. Kusalapucchāti anavajjadhammapucchā. Akusalapucchāti
sāvajjadhammapucchā. Abyākatapucchāti tadubhayaviparītadhammapucchā.
    Ajjhesāmi tanti taṃ āyācāmi. 1- Kathayassu meti mayhaṃ kathehi. Gottañātakoti
gottena ñātako. Gottabandhūti gottajjhattiko. Ekenākārenāti ekena koṭṭhāsena.
    Santipadanti santisaṅkhātaṃ nibbānapadaṃ. Ye dhammā santādhigamāyāti ye
satipaṭṭhānādayo dhammā nibbānapaṭilābhatthāya. Santiphusanāyāti ñāṇaphassena
nibbānaphusanatthāya. Sacchikiriyāyāti paccakkhakaraṇatthāya. Mahantaṃ sīlakkhandhanti mahantaṃ
sīlarāsiṃ. Samādhikkhandhādīsupi eseva nayo. Sīlakkhandhādayo lokiyalokuttarā,
vimuttiñāṇadassanaṃ lokiyameva.
    Tamokāyassa padālananti avijjārāsissa viddhaṃsanaṃ. Vipallāsassa bhedananti
catubbidhavipallāsassa bhedanaṃ. Taṇhāsallassa abbuhananti taṇhākaṇṭakassa luñcanaṃ.
Abhisaṅkhārassa vūpasamanti puññādiabhisaṅkhārassa nibbāpanaṃ. Bhārassa nikkhepananti
pañcakkhandhabhārassa ṭhapanaṃ. Saṃsāravaṭṭassa upacchedananti saṃsārappavattassa chedanaṃ.
Santāpassa nibbāpananti kilesasantāpassa nibbuti. Pariḷāhassa paṭipassaddhinti
kilesadarathassa sannisīdanaṃ. Devadevoti devānaṃ atidevo.
    [151] Atha bhagavā yasmā yathā passanto kilese uparundhati, tathā disvā
tathā pavattadassano hutvā parinibbāti, tasmā tamatthaṃ āvikaronto nānappakārena
@Footnote: 1 cha.Ma. āṇāpemi

---------------------------------------------------------------------------------------------
page377.
Taṃ devaparisaṃ kilesappahāne niyojento "mūlaṃ papañcasaṅkhāyā"ti ārabhitvā pañca
gāthā abhāsi.
    Tattha ādigāthāya tāva saṅkhepattho:- papañcasaṅkhāti papañcāti saṅkhātattā
papañcā eva papañcasaṅkhā. Tassā avijjādayo kilesā mūlaṃ, taṃ papañcasaṅkhāya
mūlaṃ asmīti pavattamānañca sabbaṃ mantāya uparundhe. Yā kāci ajjhattataṇhā
uppajjeyyuṃ, tāsaṃ vinayāya pahānāya sadā sato sikkhe upaṭṭhitassati hutvā
sikkheyyāti.
    Ajjhattasamuṭṭhānā vāti citte uppannā vā. Purebhattanti divābhattato
purekālaṃ. Accantasaṃyogatthe upayogavacanaṃ, atthato pana bhummameva purebhatteti, esa
nayo pacchābhattādīsu. Pacchābhattanti divābhattato pacchākālaṃ. Purimayāmanti rattiyā
paṭhamakoṭṭhāsaṃ. Majjhimayāmanti rattiyā dutiyakoṭṭhāsaṃ. Pacchimayāmanti rattiyā
tatiyakoṭṭhāsaṃ. Kāḷeti kāḷapakkhe. Juṇheti sukkapakkhe. Vasseti cattāro
vassānamāse. Hemanteti cattāro hemantamāse. Gimheti cattāro gimhānamāse.
Purime vayokhandheti paṭhame vayokoṭṭhāse, paṭhamavayeti attho. Tīsu ca vayesu
vassasatāyukassa purisassa ekekasmiṃ vaye catumāsādhikāni tettiṃsa vassāni honti.
    [152] Evaṃ paṭhamagāthāyaṃ tāva tīhi sikkhāhi yuttaṃ 1- desanaṃ arahattanikūṭena
desetvā puna mānappahānavasena desetuṃ "yaṃ kiñcī"ti gāthamāha. Tattha yaṃ kiñci
dhammamabhijaññā ajjhattanti yaṃ kiñci uccākulīnatādikaṃ attano guṇaṃ jāneyya.
Atha vāpi bahiddhāti atha vā bahiddhāpi ācariyupajjhāyānaṃ guṇaṃ jāneyya. Na
tena thāmaṃ kubbethāti tena guṇena mānaṃ na kareyya.
    Satānanti santaguṇavantānaṃ. Santānanti nibbutasantānaṃ. 2- Na vuttāti na
kathitā. Nappavuttāti na vissajjitā.
@Footnote: 1 ka. tisikkhāyuttaṃ  2 ka. nibbutamānānaṃ

---------------------------------------------------------------------------------------------
page378.
    [153] Idānissa akaraṇavidhiṃ dassento "seyyo na tenā"ti gāthamāha.
Tassattho:- tena ca mānena "seyyohan"ti vā "nīcohan"ti vā "sarikkhohan"ti
vā na maññeyya. Tehi ca uccākulīnatādīhi guṇehi phuṭṭho  anekarūpehi "ahaṃ
uccā kulā pabbajito"tiādinā nayena attānaṃ vikappento na tiṭṭheyyāti.
    [154] Evaṃ mānappahānavasenapi desetvā idāni sabbakilesūpasamavasena
dasetuṃ "ajjhattamevā"ti gāthamāha. Tattha ajjhattameva upasameti attaniyeva
rāgādisabbakilese upasameyya. Na aññato bhikkhu santimeseyyāti ṭhapetvā ca
satipaṭṭhānādīni aññena upāyena santiṃ na pariyeseyya. Kuto nirattaṃ vāti
nirattaṃ kutoyeva. 1-
    Na eseyyāti sīlabbatādīhi na maggeyya. Na gaveseyyāti na olokeyya.
Na pariyeseyyāti punappunaṃ na ikkheyya.
    [155] Idāni ajjhattaṃ upasantassa khīṇāsavassa tādibhāvaṃ dassento "majjhe
yathā"ti gāthamāha. Tassattho:- yathā mahāsamuddassa upariheṭṭhimabhāgānaṃ vemajjhasaṅkhāte
catuyojanasahassappamāṇe majjhe pabbatantare ṭhitassa vā majjhe samuddassa
ūmi no jāyati, ṭhitova so hoti avikampamāno evaṃ anejo khīṇāsavo lābhādīsu
ṭhito assa avikampamāno, so tādiso rāgādiussadaṃ bhikkhu na kareyya kuhiñcīti.
    Ubbedhenāti heṭṭhābhāgena. Gambhīroti udakapiṭṭhito paṭṭhāya caturāsīti-
yojanasahassāni gambhīro. 2- "ubbedho"tipi pāṭho, taṃ na sundaraṃ. Heṭṭhāti
antoudakaṃ. Uparīti uddhaṃudakaṃ. Majjheti vemajjhe. Na kampatīti ṭhitaṭṭhānato na
calati. Na vikampatīti ito cito ca na calati. Na calatīti niccalaṃ hoti. Na vedhatīti na
phandati. Nappavedhatīti na parivattati. Na sampavedhatīti na paribbhamati. Aneritoti
@Footnote: 1 cha.Ma. kuto nirattā vāti nirattā kutoyeva  2 ka. caturāsītiyojanasahassagambhīro

---------------------------------------------------------------------------------------------
page379.
Na erito. Aghaṭṭitoti akkhobho. 1- Acalitoti na kampito. Aḷulitoti na kalalībhūto.
Tatra ūmi no jāyatīti tasmiṃ ṭhāne vīci na uppajjati.
    Sattannaṃ pabbatānaṃ antarikāsūti yugandharādīnaṃ sattannaṃ pabbatānaṃ
antarantaRā. Sīdantarāti antamaso simbalītūlampi tesu patitaṃ 2- sīdatīti sīdā,
pabbatantare jātattā antaRā. 3- "sīdantarā"tipi 4- pāṭho.
    [156] Idāni evaṃ arahattanikūṭena desitaṃ dhammadesanaṃ abbhānumodanto
tassa ca arahattassa ādipaṭipadaṃ pucchanto nimmitabuddho "akittayī"ti gāthamāha.
Tattha akittayīti ācikkhi. Vivaṭacakkhūti vivaṭehi anāvaraṇehi pañcahi cakkhūhi
samannāgato. Sakkhidhammanti sakāyattaṃ 5- sayaṃ abhiññātaṃ attapaccakkhadhammaṃ.
Parissayavinayanti parissayavinayanaṃ. 6- Paṭipadaṃ vadehīti idāni paṭipattiṃ vadehi.
Bhaddanteti bhaddaṃ tava atthūti bhagavantaṃ ālapanto āha. Atha vā bhaddaṃ sundaraṃ tava
paṭipadaṃ vadehītipi vuttaṃ hoti. Pātimokkhaṃ atha vāpi samādhinti tameva paṭipadaṃ
bhinditvā pucchati. Paṭipadanti etena vā maggaṃ pucchati. Itarehi sīlaṃ samādhiñca
pucchati. Maṃsacakkhunāpīti sasambhārikamaṃsacakkhunāpi. Dibbacakkhunāpīti dibbasadisattā
dibbaṃ. Devānaṃ hi sucaritakammanibbattaṃ pittasemharudhirādīhi 7- apalibuddhaṃ
upakkilesavimuttatāya dūrepi ārammaṇasampaṭicchanasamatthaṃ dibbaṃ pasādacakkhu hoti.
Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ,
dibbavihāravasena paṭiladdhattā attanā ca dibbavihārasannissitattāpi dibbaṃ,
ālokapariggahena mahājutikattāpi dibbaṃ, tirokuḍḍādigatarūpadassanena mahāgatikattāpi
dibbaṃ. Taṃ sabbaṃ saddasatthānusārena veditabbaṃ, dassanaṭṭhena cakkhu, cakkhukiccakaraṇena
cakkhumivātipi cakkhu, dibbañca taṃ cakkhu cāti dibbacakkhu, tena dibbacakkhunāpi
vivaṭacakkhu. Idāni
@Footnote: 1 Sī. akkhobhito  2 cha.Ma. patitapatitaṃ  3 Sī. sīdantarā  4 cha.Ma. antarasīdātipi
@5 ka. pakāsatthaṃ  6 Sī.,ka. parissayavinayanāya, Ma. arissavinayapaṭipadaṃ
@7 cha.Ma....ruhirādīhi

---------------------------------------------------------------------------------------------
page380.
Pañcavidhaṃ cakkhuṃ vitthārena kathetuṃ "kathaṃ bhagavā maṃsacakkhunāpi vivaṭacakkhū"tiādimāha.
Maṃsacakkhumhi bhagavato pañca vaṇṇā saṃvijjantīti ettha sasambhārādikacakkhusmiṃ
buddhassa bhagavato pañca koṭṭhāsā paccekaṃ paccekaṃ upalabbhanti.
    Nīlo ca vaṇṇoti umāpupphavaṇṇo. Pītako ca vaṇṇoti kaṇikārapupphavaṇṇo.
Lohitako ca vaṇṇoti indagopakavaṇṇo. Kaṇho ca vaṇṇoti añjanavaṇṇo.
Odāto ca vaṇṇoti osadhitārakavaṇṇo. Yattha ca akkhilomāni patiṭṭhitānīti
yasmiṃ ṭhāne akkhilomāni patiṭṭhahitvā uṭṭhitāni. Taṃ nīlaṃ hoti sunīlanti
ettha nīlanti sabbasaṅgāhakavasena vuttaṃ. Sunīlanti antaravirahitaṃ suṭṭhu
nīlaṃ. Pāsādikanti pasādajanakaṃ. Dassaneyyanti dassanīyaṃ. Umāpupphasamānanti
dakasītalapupphasadisaṃ. Tassa paratoti tassa samantā bāhirapasse. Pītakanti sabbasaṅgāhakaṃ.
Supītakanti antaravirahitaṃ suṭṭhu pītakaṃ. Ubhayato ca akkhikūṭānīti dve
ca akkhikoṭiyo. Lohitakānīti sabbasaṅgāhakavasena vuttaṃ. Sulohitakānīti
apaññāyamānavivarāni suṭṭhu lohitakāni. Majjhe kaṇhanti akkhīnaṃ
majjhimaṭṭhānaṃ añjanasadisaṃ kaṇhaṃ. Sukaṇhanti antaravirahitaṃ suṭṭhu kaṇhaṃ. Alūkhanti
sassirikaṃ. 1- Siniddhanti paṇītaṃ. Aḷāriṭṭhakasamānanti 2- apanītatacaaḷāriṭṭhakaphalasadisaṃ.
"addāriṭṭhakasamānan"tipi pāḷi. Tassā tintakākasadisanti attho. Odātanti
sabbasaṅgāhakavasena vuttaṃ. Suodātanti antaravirahitaṃ rajatamaṇḍalasadisaṃ suṭṭhu odātaṃ.
Setaṃ paṇḍaranti dvīhipi atiodātataṃ dasseti. Pākatikena maṃsacakkhunāti
pakatimaṃsacakkhunā. Attabhāvapariyāpannenāti attabhāvasannissitena.
Purimasucaritakammābhinibbattenāti purimesu tattha tatthuppannesu attabhāvesu
kāyasucaritādikammunā uppāditena. Samantā yojanaṃ passatīti samantato catugāvutappamāṇe
yojane tirokuḍḍādigataṃ rūpaṃ āvaraṇavirahitaṃ pakatimaṃsacakkhunā dakkhati.
    Divā ceva rattiñcāti divasabhāge ca rattibhāge ca. Caturaṅgasamannāgatoti
@Footnote: 1 Sī. bhaddakanti sassirīkaṃ, cha.Ma. pāsādikaṃ  2 Sī. bhaddariṭṭhakasamānanti, cha.Ma.
@bhaddāriṭṭhakasamānanti

---------------------------------------------------------------------------------------------
page381.
Catūhi aṅgehi samannāgato paripuṇṇaandhakāro ālokavirahito. Sūriyo ca 1-
atthaṅgamitoti sūrabhāvaṃ janayanto uṭṭhito sūriyo vigato. Kāḷapakkho ca uposathoti
kāḷapakkhe cātuddasīuposathadivaso ca. Tibbo ca vanasaṇḍoti gahano ca rukkharāsi.
Mahā ca kāḷamegho 2- abbhuṭṭhitoti mahanto kāḷamegho abbhapaṭalo ca uṭṭhito
hoti. Kuḍḍo 3- vāti iṭṭhakācayo vā. Kavāṭaṃ vāti dvāravātapānādikavāṭaṃ vā.
Pākāro vāti mattikādipākāro vā. Pabbato vāti paṃsupabbatādipabbato vā.
Gacchaṃ vāti taruṇagacchādigacchaṃ vā. Latā vāti karavindādilatā vā. 4- Āvaraṇaṃ
rūpānaṃ dassanāyāti rūpārammaṇānaṃ dassanatthāya paṭisedhaṃ natthi. 5- Ekañce tilaphalaṃ
nimittaṃ katvāti sace ekaṃ tilabījaṃ saññāṇaṃ katvā. Tilavāhe pakkhipeyyāti dve
sakaṭe tilarāsimhi khipeyya. Keci pana "vāho nāma kumbhātirekadvesakaṭan"ti vadanti.
Taññeva tilaphalaṃ uddhareyyāti taṃnimittakataṃ tilabījaṃyeva uddharitvā gaṇheyya.
    Dibbena cakkhunāti idaṃ vuttatthameva. Visuddhenāti cutūpapātadassanena
diṭṭhivisuddhihetuttā visuddhena. Yo hi cutimattameva passati na upapātaṃ, so
ucchedadiṭṭhiṃ gaṇhāti. Yo upapātameva passati na cutiṃ, so navasattapātubhāvasassatadiṭṭhiṃ
gaṇhāti. Yo pana tadubhayaṃ passati, so yasmā duvidhampi taṃ diṭṭhigatamativattati,
tasmāssa taṃ dassanaṃ diṭṭhivisuddhihetu hoti, ubhayañcetaṃ buddhaputtā passanti.
Tena vuttaṃ "cutūpapātadassanena diṭṭhivisuddhihetuttā visuddhan"ti. Manussūpacāraṃ
atikkamitvā rūpadassanena atikkantamānusakaṃ, mānusakaṃ vā maṃsacakkhuṃ atikkantattā
atikkantamānusakanti veditabbaṃ.
    Tena dibbena cakkhunā visuddhena atikkantamānusakena satte passatīti
manussamaṃsacakkhunā viya satte oloketi. Cavamāne upapajjamāneti ettha cutikkhaṇe
@Footnote: 1 cha.Ma. vā  2 ka. akālamegho  3 cha.Ma. kuṭṭo
@4 Sī. karaviñchādilatā vā, ka. kāḷavaṇṇādilatā vā  5 ka. paṭisedhananti

---------------------------------------------------------------------------------------------
page382.
Upapattikkhaṇe vā dibbacakkhunā daṭṭhuṃ na sakkā. Ye pana āsannacutikā idāni
cavissanti, te cavamānā. Ye ca gahitapaṭisandhikā sampatinibbattāva, te
upapajjamānāti adhippetā. Te evarūpe cavamāne upapajjamāne ca passatīti
dasseti. Hīneti mohanissandayuttattā hīne. Tabbiparīte paṇīte. Suvaṇṇeti
adosanissandayuttattā iṭṭhakantamanāpavaṇṇayutte. Tabbiparīte dubbaṇṇe, abhirūpe
virūpeti attho. Sugateti sugatigate, alobhanissandayuttattā vā aḍḍhe mahaddhane.
Duggateti duggatigate, lobhanissandayuttattā vā dalidde appannapāne.
Yathākammūpageti yaṃ yaṃ kammaṃ upacitaṃ, tena tena upagate. Tattha purimehi
"cavamāne"tiādīhi dibbacakkhukiccaṃ vuttaṃ. Iminā pana padena yathākammūpagañāṇakiccaṃ.
    Tassa ca ñāṇassa ayamuppattikkamo:- idha bhikkhu heṭṭhānirayābhimukhaṃ ālokaṃ
vaḍḍhetvā nerayike satte passati mahādukkhamanubhavamāne, taṃ dassanaṃ
dibbacakkhukiccameva. So evaṃ manasi karoti "kinnu kho kammaṃ katvā ime sattā etaṃ
dukkhamanubhavantī"ti, athassa "idannāma katvā"ti taṃ kammārammaṇaṃ ñāṇamuppajjati.
Tathā uparidevalokābhimukhaṃ ālokaṃ vaḍḍhetvā nandanavanamissakavanapārusakavanādīsu 1-
satte passati mahāsampattimanubhavamāne. Tampi dassanaṃ dibbacakkhukiccameva. So evaṃ
manasi karoti "kinnu kho kammaṃ katvā ime sattā etaṃ sampattiṃ anubhavantī"ti.
Athassa "idannāma katvā"ti taṃ kammārammaṇaṃ ñāṇamuppajjati. Idaṃ yathākammūpagañāṇaṃ.
Nāma. Imassa visuṃ parikammaṃ nāma natthi. Yathā ca imassa, evaṃ anāgataṃsañāṇassāpi.
Dibbacakkhupādakāneva hi imāni dibbacakkhunā saheva ijjhanti.
    Ime vata bhontotiādīsu imeti dibbacakkhunā diṭṭhānaṃ nidassanavacanaṃ. Vatāti
anusocanatthe nipāto. Bhontoti bhavanto. Duṭṭhu caritaṃ, duṭṭhaṃ vā caritaṃ
kilesapūtikattāti duccaritaṃ, kāyena duccaritaṃ, kāyato vā uppannaṃ duccaritanti
kāyaduccaritaṃ. Itaresupi eseva nayo. Samannāgatāti samaṅgībhūtā.
@Footnote: 1 cha.Ma....phārusakavanādīsu

---------------------------------------------------------------------------------------------
page383.
    Ariyānaṃ upavādakāti buddhapaccekabuddhabuddhasāvakānaṃ ariyānaṃ antamaso
gihisotāpannānampi anatthakāmā hutvā antimavatthunā vā guṇaparidhaṃsanena vā
upavādakā, akkosakā garahakāti vuttaṃ hoti. Tattha "natthi imesaṃ samaṇadhammo,
assamaṇā ete"ti vadanto antimavatthunā upavadati. "natthi imesaṃ jhānaṃ vā
vimokkho vā maggo vā phalaṃ vā"tiādīni vadanto guṇaparidhaṃsanena upavadatīti
veditabbo. So ca jhānaṃ vā upavadeyya ajhānaṃ vā, ubhayathāpi ariyūpavādova
hoti, atibhāriyaṃ kammaṃ, anantariyakammasadisaṃ, saggāvaraṇañca maggāvaraṇañca, satekicchaṃ
pana hoti. Tasmā yo ariyaṃ upavadati, tena gantvā sace attanā vuḍḍhataro
hoti, ukkuṭikaṃ nisīditvā "ahaṃ āyasmantaṃ idañcidañca avacaṃ, tamme khamāhī"ti
khamāpetabbo. Sace pana navakataro hoti, vanditvā ukkuṭikaṃ nisīditvā añjaliṃ
paggahetvā "ahaṃ bhante tumhe idañcidañca avacaṃ, tamme khamathā"ti khamāpetabbo.
Sacepi so nakkhamati, disāpakkanto vā hoti, sayaṃ vā gantvā saddhivihārike
vā pesetvā khamāpetabbo. Sace nāpi gantuṃ na pesetuṃ sakkā hoti, ye
tasmiṃ vihāre bhikkhū vasanti, tesaṃ santikaṃ gantvā sace navakatarā honti, ukkuṭikaṃ
nisīditvā sace vuḍḍhatarā, vuḍḍhe vuttanayeneva paṭipajjitvā "ahaṃ bhante asukannāma
āyasmantaṃ idañcidañca avacaṃ, taṃ khamatu me so āyasmā"ti vatvā khamāpetabbo. 1-
Sammukhā akhamantepi etadeva kātabbaṃ. Sace ekacārikabhikkhu hoti, neva tassa
vasanaṭṭhānaṃ na gataṭṭhānaṃ paññāyati, ekassa paṇḍitassa bhikkhuno santikaṃ gantvā
"ahaṃ bhante asukaṃ nāma āyasmantaṃ idañcidañca avacaṃ, tamme anussarato anussarato
vippaṭisāro hoti, kiṃ karomī"ti vattabbaṃ. So vakkhati "tumhe mā cintayittha,
thero tumhākaṃ khamati, cittaṃ vūpasamethā"ti. Tenāpi ariyassa gatadisābhimukhena añjaliṃ
paggahetvā "khamathā"ti vattabbaṃ. Yadi so parinibbuto hoti, parinibbutamañcaṭṭhānaṃ
gantvā yāva sivathikaṃ gantvāpi khamāpetabbo. Evaṃ kate neva saggāvaraṇaṃ na
maggāvaraṇaṃ hoti, pākatikameva hotīti.
@Footnote: 1 ka. khamāpetabbaṃ

---------------------------------------------------------------------------------------------
page384.
    Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena
samādinnanānāvidhakammā, ye ca micchādiṭṭhimūlakesu kāyakammādīsu aññepi
samādapenti. Ettha ca vacīduccaritaggahaṇeneva ariyūpavāde, manoduccaritaggahaṇena
ca micchādiṭṭhiyā saṅgahitāyapi imesaṃ dvinnaṃ puna vacanaṃ mahāsāvajjabhāvadassanatthanti
veditabbaṃ. Mahāsāvajjo hi ariyūpavādo anantariyasadiso. Vuttampi cetaṃ:-
              "seyyathāpi sāriputta bhikkhu sīlasampanno samādhisampanno paññā-
         sampanno diṭṭheva dhamme aññaṃ ārādheyya, evaṃ sampadamidaṃ sāriputta
         vadāmi. Taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā
         yathābhataṃ nikkhitto evaṃ niraye"ti. 1-
Micchādiṭṭhito ca mahāsāvajjataraṃ nāma aññaṃ natthi. Yathāha:-
              "nāhaṃ bhikkhave aññaṃ ekadhammampi samanupassāmi, yaṃ evaṃ mahāsāvajjaṃ
         yathayidaṃ bhikkhave micchādiṭṭhi. Micchādiṭṭhiparamāni bhikkhave vajjānī"ti. 2-
    Kāyassa bhedāti upādinnakkhandhapariccāgā. Paraṃ maraṇāti tadanantarābhi-
nibbattakkhandhaggahaṇe. Atha vā kāyassa bhedāti jīvitindriyassupacchedā. Paraṃ maraṇāti
cuticittato uddhaṃ. Apāyanti evamādi sabbaṃ nirayavevacanameva. Nirayo hi
saggamokkhahetubhūtā puññasammatā ayā apetattā, sukhānaṃ vā āyassa abhāvā apāyo.
Dukkhassa gati paṭisaraṇanti duggati, dosabahulatāya vā duṭṭhena kammunā nibbattā
gatīti duggati. Vivasā nipatanti tattha dukkaṭakārinoti vinipāto, vinassantā vā
ettha nipatanti sambhijjamānaṅgapaccaṅgātipi vinipāto. Natthi ettha assādasaññito
ayoti nirayo.
    Atha vā apāyaggahaṇena tiracchānayoniṃ dīpeti, tiracchānayoni hi apāyo
@Footnote: 1 Ma.mū. 12/149/110  2 cha.Ma. mahāsāvajjānīti, aṅ.ekaka. 20/310/35

---------------------------------------------------------------------------------------------
page385.
Sugatito 1- apetattā. Na duggati, mahesakkhānaṃ nāgarājādīnaṃ sambhavato. Duggatiggahaṇena
pettivisayaṃ dīpeti, so hi apāyo ceva duggati ca sukhato 2- apetattā dukkhassa
ca gatibhūtattā, na tu vinipāto, asurakāyasadisaṃ avinipatitattā. Vinipātaggahaṇena
asurakāyaṃ dīpeti. So hi yathāvuttena atthena apāyo ceva duggati ca sabbasamussayehi
ca vinipatitattā vinipātoti vuccati. Nirayaggahaṇena avīciādianekappakāraṃ nirayameva
dīpetīti. Upapannāti upagatā, tattha abhinibbattāti adhippāyo. Vuttavipariyāyena
sukkapakkho veditabbo. Ayaṃ pana viseso:- tattha sugatiggahaṇena manussagatipi
saṅgayhati. Saggaggahaṇena devagatiyeva. Tattha sundarā gatīti sugati. Rūpādīhi visayehi
suṭṭhu aggoti saggo. So sabbopi lujjanapalujjanaṭṭhena lokoti ayaṃ vacanattho.
Iti dibbena cakkhunātiādi sabbaṃ nigamanavacanaṃ.
    Evaṃ dibbena cakkhunā passatīti ayamettha saṅkhepattho:- dibbacakkhuñāṇaṃ
parittapaccuppannaajjhattabahiddhārammaṇavasena catūsu ārammaṇesu pavattati.
Yathākammūpagañāṇaṃ parittamahaggataatītaajjhattabahiddhārammaṇavasena pañcasu ārammaṇesu
pavattati. Anāgataṃsañāṇaṃ parittamahaggataappamāṇamaggaanāgataajjhattabahiddhāna-
vattabbārammaṇavasena aṭṭhasu ārammaṇesu pavattatīti.
    Ākaṅkhamāno ca bhagavāti bhagavā icchamāno. Ekampi lokadhātuṃ passeyyāti
ekaṃ cakkavāḷaṃ olokeyya. Sahassimpi cūḷanikanti ettha yāvatā candimasūriyā
pariharanti, disā bhānti virocamānā, tāva sahassadhā loko, 3- ettha te vattatī
vasoti āgataṭṭhāne 3- esā sahassīcūḷanikā nāma. Cūḷanikanti khuddakaṃ. Dvisahassimpi
majjhimikaṃ lokadhātunti ettha sahassacakkavāḷānaṃ sahassabhāgena gaṇetvā
dasasatasahassacakkavāḷaparimāṇā dvisahassī majjhimikā lokadhātu nāma. Ettakena buddhānaṃ
jātikkhettaṃ nāma dassitaṃ. Bodhisattānaṃ hi pacchimabhave devalokato cavitvā
mātukucchiyaṃ
@Footnote: 1 Sī. sukhato  2 Ma. sugatito  3-3 cha.Ma. ime pāṭhā na dissanti

---------------------------------------------------------------------------------------------
page386.
Paṭisandhiggahaṇadivase ca mātukucchito nikkhamanadivase ca mahābhinikkhamanadivase ca
sambodhidhammacakkappavattanaāyusaṅkhāravossajjanaparinibbānadivasesu ca ettakaṃ ṭhānaṃ
kampati. Tisahassimpi. Mahāsahassimpi lokadhātunti sahassito paṭṭhāya tatiyāti
tisahassī, paṭhamasahassiṃ sahassadhā katvā gaṇitaṃ majjhimikaṃ sahassadhā katvā gaṇitattā
mahantehi sahassehi gaṇitāti mahāsahasSī. Ettāvatā koṭisatasahassacakkavāḷaparimāṇo loko
dassito hoti. Gaṇakaputtatissatthero pana evamāha "na hi tisahassimahāsahassilokadhātuyā
etaṃ parimāṇaṃ. Idaṃ hi ācariyānaṃ sajjhāyamūlakaṃ vācāya parihīnaṭṭhānaṃ,
dasakoṭisatasahassacakkavāḷaparimāṇaṃ pana ṭhānaṃ tisahassimahāsahassilokadhātu nāmā"ti.
Ettāvatā hi bhagavato āṇākkhettaṃ nāma dassitaṃ. Etasmiṃ hi antare
āṭānāṭiyaparittaisigiliparittadhajaggaparittabojjhaṅgaparittakhandhaparittamoraparitta-
mettaparittaratanaparittānaṃ 1- 2- 3- 4- 5- 6- 7- 8- āṇā pharati.
    Yāvatakaṃ vā pana ākaṅkheyyāti yattakaṃ vā iccheyya. Iminā visayakkhettaṃ
dassitaṃ. Buddhānaṃ hi visayakkhettassa pamāṇaparicchedo nāma natthi, natthikabhāve
cassa imaṃ upamaṃ āharanti:- koṭisatasahassacakkavāḷe hi 9- yāva brahmalokā sāsapehi
pūretvā sace koci puratthimāya disāya ekacakkavāḷe ekaṃ sāsapaṃ pakkhipanto
gaccheyya, 10- sabbepi te sāsapā parikkhayaṃ gaccheyyuṃ, na tveva puratthimāya disāya
cakkavāḷāni. Dakkhiṇādīsupi eseva nayo. Tattha buddhānaṃ avisayo nāma natthi.
Tāvatakaṃ passeyyāti tattakaṃ olokeyya. Evaṃ parisuddhaṃ bhagavato dibbacakkhūti
dibbacakkhukathaṃ niṭṭhāpesi.
    Kathaṃ bhagavā paññācakkhunā vivaṭacakkhūti kena pakārena paññācakkhunā
apihitacakkhu. Mahāpañño puthupaññotiādikaṃ tattha atirocati yadidaṃ paññāyāti
pariyosānaṃ heṭṭhā vuttatthameva.
@Footnote: 1 dī.pā. 11/275/169  2 Ma.u.  14/133/117  3 saṃ.sa. 15/249/263  4 saṃ.mahā.
@19/978/270  5 khu.jā. 27/105/56, aṅ.catukka. 21/67/83  6 khu.jā. 27/17/40
@7 khu.su. 25/1/13, khu.su. 25/143/362  8 khu.khu. 25/1/5, khu.su. 25/224/376
@9 cha.Ma....cakkavāḷamhi  10 cha.Ma. āgaccheyya

---------------------------------------------------------------------------------------------
page387.
    Buddhacakkhunāti indriyaparopariyattañāṇena ca āsayānusayañāṇena ca. Imesaṃ
dvinnaṃ ñāṇānaṃ buddhacakkhūti nāmaṃ, sabbaññutaññāṇassa samantacakkhūti, tiṇṇaṃ
maggañāṇānaṃ dhammacakkhūti. Lokaṃ volokento addasa satteti satte addakkhi.
Apparajakkhetiādīsu yesaṃ vuttanayeneva paññācakkhumhi rāgādirajaṃ appaṃ, te
apparajakkhā. Yesaṃ taṃ mahantaṃ, te mahārajakkhā. Yesaṃ saddhādīni indriyāni
tikkhāni, te tikkhindriyā. Yesaṃ tāni mudūni, te mudindriyā. Yesaṃ teyeva
saddhādayo ākārā sundarā, te svākāRā. Ye kathitakāraṇaṃ sallakkhenti, sukhena sakkā
honti viññāpetuṃ, te suviññāpayā. Ye paralokañceva vajjañca 1- bhayato passanti,
te paralokavajjabhayadassāvino nāma.
    Uppaliniyanti uppalavane. Itaresupi eseva nayo. Anto nimuggaposīnīti yāni
antonimuggāneva posiyanti. Udakaṃ accuggamma tiṭṭhantīti udakaṃ atikkamitvā
tiṭṭhanti. Tattha yāni yāni accuggamma ṭhitāni, tāni tāni sūriyarasmisamphassaṃ
āgamayamānāni ṭhitāni ajja pupphanakāni. Yāni samodakaṃ ṭhitāni, tāni sve pupphanakāni.
Yāni udakā anuggatāni antonimuggaposīni, tāni tatiyadivaseva pupphanakāni. Udakā pana
anuggatāni aññānipi sarogauppalāni nāma atthi, yāni neva pupphissanti,
macchakacchapabhakkhāneva bhavissanti, tāni pāḷiṃ nārūḷhāni, āharitvā pana
dīpetabbānīti dīpitāni.
    Yatheva hi tāni catubbidhapupphāni, evameva ugghaṭitaññū vipañcitaññū neyyo
padaparamoti cattāro puggalā. Yassa puggalassa udāhaṭavelāya dhammābhisamayo hoti,
ayaṃ vuccati puggalo ugghaṭitaññū. Yassa puggalassa saṅkhittena bhāsitassa vitthārena
atthe vibhajīyamāne dhammābhisamayo hoti, ayaṃ vuccati puggalo vipañcitaññū. Yassa
puggalassa uddesato paripucchato yoniso manasikaroto kalyāṇamitte sevato bhajato
@Footnote: 1 ka. vaṭṭañca

---------------------------------------------------------------------------------------------
page388.
Payirupāsato dhammābhisamayo hoti, ayaṃ vuccati puggalo neyyo. Yassa puggalassa
bahumpi suṇato bahumpi bhaṇato bahumpi dhārayato bahumpi vācato na tassaṃ jātiyaṃ 1-
dhammābhisamayo hoti, ayaṃ vuccati puggalo padaparamo. Tattha bhagavā uppalavanādisadisaṃ
dasasahassilokadhātuṃ olokento ajja pupphanakāni ugghaṭitaññū, sve pupphanakāni
vipañcitaññūti evaṃ sabbākāratova 2- addasa. Tattha tiṇṇaṃ puggalānaṃ imasmiññeva
attabhāve bhagavato dhammadesanā atthaṃ sādheti, padaparamānaṃ anāgatatthāya vāsanā
hoti.
    Rāgacaritotiādīsu rajjanavasena ārammaṇe caraṇaṃ etassa atthīti rāgacarito.
Dussanavasena ārammaṇe caraṇaṃ etassa atthīti dosacarito. Muyhanavasena ārammaṇe
caraṇaṃ etassa atthīti mohacarito. Vitakkanavasena ūhanavasena ārammaṇe caraṇaṃ
etassa atthīti vitakkacarito. Okappanasaddhāvasena ārammaṇe caraṇaṃ etassa atthīti
saddhācarito. Ñāṇameva caraṇaṃ, ñāṇena 3- vā caraṇaṃ, ñāṇassa vā caraṇaṃ, ñāṇato
vā caraṇaṃ etassa atthīti ñāṇacarito. Rāgacaritassāti rāgussadassa rāgabahulassa.
Paratopi eseva nayo.
    Asubhakathaṃ kathetīti uddhumātakādidasavidhaṃ asubhapaṭisaṃyuttaṃ kathaṃ ācikkhati.
Vuttañhetaṃ "asubhā bhāvetabbā rāgassa pahānāyā"ti. 4- Mettābhāvanaṃ ācikkhatīti
mettābhāvanaṃ cittasinehanaṃ katheti. Vuttañhetaṃ "mettā bhāvetabbā byāpādassa
pahānāyā"ti. 4- Uddeseti sajjhāyane. Paripucchāyāti aṭṭhakathāya. Kālena
dhammassavaneti yuttappattakāle uttariṃ pariyattidhammassavane. Dhammasākacchāyāti
aññehi saddhiṃ sākacchāya. Garusaṃvāseti garūnaṃ payirupāsane. Nivesetīti ācariyānaṃ
santike patiṭṭhāpeti. Ānāpānassatiṃ ācikkhatīti ānāpānassatisampayuttaṃ
kammaṭṭhānaṃ katheti. Vuttañhetaṃ "ānāpānassati bhāvetabbā vitakkupacchedāyā"ti. 4-
Pasādanīyaṃ nimittaṃ
@Footnote: 1 cha.Ma. tāya jātiyā  2 cha.Ma. sabbākārato ca  3 ka. ñāṇato  4 aṅ.navaka. 23/1/292

---------------------------------------------------------------------------------------------
page389.
Ācikkhatīti cūḷavedallamahāvedallādipasādajanakaṃ 1- 2- suttaṃ katheti. Buddhasubodhinti
buddhassa bhagavato buddhattapaṭivedhaṃ. Dhammasudhammatanti navavidhalokuttaradhammassa svāk-
khātataṃ. Saṃghasuppaṭipattinti aṭṭhavidhaariyasaṃghassa suppaṭipannatādisuṭṭhupaṭipattiṃ.
Sīlāni ca attanoti attano santakasīlāni ca. Ācikkhati vipassanānimittanti
udayabbayādipaṭisaṃyuttaṃ katheti. Aniccākāranti hutvā abhāvākāraṃ. Dukkhākāranti
udayabbayapaṭipīḷanākāraṃ. Anattākāranti avasavattanākāraṃ.
    Sele yathā pabbatamuddhaniṭṭhitoti selamaye ekagghane pabbatamuddhani ṭhitova, na hi
tattha ṭhitassa dassanatthaṃ abhimukhe gīvukkhipanapasāraṇādikiccaṃ 3- atthi. Tathūpamanti
tappaṭibhāgaṃ selapabbatūpamaṃ. Ayampanettha saṅkhepattho:- yathā selapabbatamuddhani ṭhito
cakkhumā puriso samantato janataṃ passeyya. Sumedha sundarapañña sabbaññutaññāṇena
samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko sokāvakiṇṇaṃ
jātijarābhibhūtañca janataṃ avekkhassu upadhāraya upaparikkhāti. 4-
    Ayampanettha adhippāyo:- yathā hi pabbatapādasāmantā mahantaṃ khettaṃ katvā
tattha kedārapāḷīsu kuṭiyo katvā rattiṃ aggiṃ jāleyyuṃ, 5- caturaṅgasamannāgatañca
andhakāraṃ assa, atha tassa pabbatassa matthake ṭhatvā cakkhumato purisassa bhūmiṃ
olokayato neva khettaṃ na kedārapāḷiyo na kuṭiyo na tattha sayitamanussā
paññāyeyyuṃ, kuṭikāsu pana aggijālamattameva paññāyeyya. Evaṃ dhammapāsādaṃ abhiruyha
sattakāyaṃ olokayato tathāgatassa ye te akatakalyāṇā sattā, te ekavihāre
dakkhiṇajāṇupasse nisinnāpi buddhacakkhussa āpāthaṃ nāgacchanti, rattiṃ khittasarā
viya honti. Ye pana katakalyāṇā veneyyapuggalā, te evassa dūrepi ṭhitā
āpāthaṃ āgacchanti, te eva aggi viya himavantapabbato viya ca. Vuttampi cetaṃ:-
@Footnote: 1 Ma.mū. 12/460/410  2 Ma.mū. 12/449/401  3 ka. rukkhe ca abhirūhanādikiccaṃ, Ma.
@sampasāraṇādikiccaṃ  4 cha.Ma. upadhārayatu upaparikkhatu  5 cha.Ma. jāleyya

---------------------------------------------------------------------------------------------
page390.
              "dūre santo pakāsenti  himavantova pabbato
              asantettha na dissanti    rattikhittā yathā sarā"ti. 1-
    Sabbaññutaññāṇanti ettha pañcaneyyapathappabhedaṃ sabbaṃ aññāsīti sabbaññū.
Saṅkhatāsaṅkhatādibhedā sabbadhammā hi saṅkhāro vikāro lakkhaṇaṃ nibbānaṃ paññattīti
pañceva neyyapathā honti. Sabbaññussa bhāvo sabbaññutā, sabbaññutā eva ñāṇaṃ
"sabbaññutāñāṇan"ti vattabbe "sabbaññutaññāṇan"ti vuttaṃ. Sabbaññūti ca
kamasabbaññū sakiṃsabbaññū satatasabbaññū sattisabbaññū ñātasabbaññūti pañcavidhā
sabbaññuno siyuṃ. Tesu kamena sabbajānanakālāsambhavato kamasabbaññutā na hoti.
Sakiṃ sabbārammaṇaggahaṇābhāvato sakiṃsabbaññutā na hoti, cakkhuviññāṇādi-
niyatārammaṇacittasambhavato 2- bhavaṅgacittavirodhato yuttiabhāvato ca satatasabbaññutā na
hoti, parisesato sabbajānanasamatthatāya sattisabbaññutā vā siyā,
viditasabbadhammattā ñātasabbaññutā vā, sattisabbaññuno sabbajānanattaṃ 3- natthīti
tampi na yujjati, "na tassa addiṭṭhamidhatthi kiñci .pe. Samantacakkhū"ti vuttattā
ñātasabbaññutā eva yujjati. Evaṃ hi sati kiccato asammohato kāraṇasiddhito
āvajjanapaṭibaddhato sabbaññutameva hotīti. Tena ñāṇenāti tena sabbajānanañāṇena.
   Puna aparena pariyāyena sabbaññubhāvasādhanatthaṃ 4- "na tassā"ti gāthamāha. Tattha na tassa
addiṭṭhamidhatthi kiñcīti tassa tathāgatassa idha imasmiṃ tedhātuke loke imasmiṃ
paccuppannakāle vā paññācakkhunā adiṭṭhaṃ nāma kiñci appamattakampi na atthi na
saṃvijjati. Atthīti idaṃ vattamānakālikaṃ ākhyātapadaṃ, iminā paccuppannakālikassa
sabbadhammassa ñātabhāvaṃ dasseti. Gāthābandhasukhatthaṃ panettha dakāro payutto. 5-
Atho aviññātanti ettha athoti vacanopādāne nipāto. Aviññātanti atītakālikaṃ
aviññātaṃ nāma kiñci dhammajātaṃ nāhosīti pāṭhaseso. Abyayabhūtassa
@Footnote: 1 khu.dha. 25/304/69  2 cha.Ma. cakkhuviññāṇādīnaṃ yathārammaṇacittasambhavato
@3 ka. sattisabbaññutte sabbajānanaṃ  4 Ma. sabbaññutañāṇabhāvasādhanatthaṃ  5 ka. dhakāro
@saṃyutto

---------------------------------------------------------------------------------------------
page391.
Atthisaddassa gahaṇe pāṭhasesaṃ vināpi yujjatiyeva. Iminā atītakālikassa sabbadhammassa
ñātabhāvaṃ dasseti. Ajānitabbanti anāgatakālikaṃ ajānitabbaṃ nāma dhammajātaṃ na
bhavissati natthi vā. 1- Iminā anāgatakālikassa sabbadhammassa ñātabhāvaṃ dasseti.
Jānanakiriyāvisesamattameva vā ettha akāro. Sabbaṃ abhiññāsi yadatthi neyyanti
ettha yaṃ tekālikaṃ vā kālavinimuttaṃ vā neyyaṃ jānitabbaṃ kiñci dhammajātaṃ
atthi, taṃ sabbaṃ tathāgato abhiññāsi adhikena sabbaññutaññāṇena jāni paṭivijjhi,
ettha atthisaddena tekālikassa kālavinimuttassa ca gahaṇe 2- atthisaddo abyayabhūtoyeva
daṭṭhabbo. Tathāgato tena samantacakkhūti kālavasena okāsavasena ca nippadesattā
samantā sabbato pavattaṃ ñāṇacakkhu assāti samantacakkhu, tena yathāvuttena kāraṇena
tathāgato samantacakkhu sabbaññūti vuttaṃ hoti. Imissā gāthāya puggalādhiṭṭhānāya
desanāya sabbaññutaññāṇaṃ sādhitaṃ.
    Na itihitihanti "evaṃ kira āsi, evaṃ kira āsī"ti na hoti. Na itikirāyāti
"evaṃ kira etan"ti na hoti. Na paramparāyāti paramparakathāyapi na hoti. Na
piṭakasampadāyāti amhākaṃ piṭakatantiyā saddhiṃ sametīti 3- na hoti. Na takkahetūti
takkaggāhenapi na hoti. Na ākāraparivitakkenāti "sundaramidaṃ kāraṇan"ti evaṃ
kāraṇaparivitakkenāpi na hoti. Na diṭṭhinijjhānakkhantiyāti amhākaṃ nijjhāyitvā
khamitvā gahitadiṭṭhiyā saddhiṃ sametītipi na hoti.
    Atha vāpi samādhinti ettha samādhinti kusalacittekaggatā samādhi. Kenaṭṭhena
samādhīti? samādhānaṭṭhena. Kimidaṃ samādhānaṃ nāma? ekārammaṇe cittacetasikānaṃ
samaṃ sammā ca ādhānaṃ, ṭhapananti vuttaṃ hoti. Tasmā yassa dhammassa ānubhāvena
ekārammaṇe cittacetasikā samaṃ sammā ca avikkhippamānā avippakiṇṇā ca hutvā
tiṭṭhanti, idaṃ samādhānanti veditabbaṃ. Tassa kho pana samādhissa:-
@Footnote: 1 cha.Ma. natthīti  2 cha.Ma. gahaṇā  3 ka. sametanti

---------------------------------------------------------------------------------------------
page392.
              Lakkhaṇaṃ tu avikkhepo     vikkhepaddhaṃsanaṃ raso
              akampanamupaṭṭhānaṃ        padaṭṭhānaṃ sukhaṃ pana. 1-
    Samādhi anāvilaacalabhāvena ārammaṇe tiṭṭhatīti ṭhiti. Parato padadvayaṃ
upasaggavasena vaḍḍhitaṃ. Api ca sampayuttadhamme ārammaṇamhi sampiṇḍetvā tiṭṭhatīti
saṇṭhiti. Ārammaṇaṃ ogāhetvā anupavisitvā tiṭṭhatīti avaṭṭhiti. Kusalapakkhe hi
cattārova dhammā ārammaṇaṃ ogāhanti saddhā sati samādhi paññāti. Teneva
saddhā "okappanā"ti vuttā, sati "apilāpanatā"ti, samādhi "avaṭṭhitī"ti, paññā
"pariyogāhanā"ti. Akusalapakkhe pana tayo dhammā ārammaṇaṃ ogāhanti taṇhā
diṭṭhi avijjāti. Tenevete "oghā"ti vuttā. Cittekaggatā panettha na balavatī
hoti. Yathā hi rajuṭṭhānaṭṭhāne udakena siñcitvā sammaṭṭhe thokameva kālaṃ rajo
sannisīdati, sukkhe sukkhe 2- puna pakatibhāveneva vuṭṭhāti, evameva akusalapakkhe
cittekaggatā na balavatī hoti.
    Uddhaccavicikicchāvasena pavattassa visāhārassa paṭipakkhato avisāhāro.
Uddhaccavicikicchāvaseneva gacchantaṃ cittaṃ vikkhipati nāma. Ayaṃ pana tathāvidho
vikkhepo na hotīti avikkhePo. Uddhaccavicikicchāvaseneva cittaṃ visāhaṭaṃ nāma hoti,
ito cito ca sāriyati, 3- ayaṃ pana evaṃ avisāhaṭamānasassa bhāvoti avisāhaṭamānasatā.
Samathoti tividho samatho cittasamatho adhikaraṇasamatho sabbasaṅkhārasamathoti. Tattha
aṭṭhasu samāpattīsu cittekaggatā cittasamatho nāma. Taṃ hi āgamma cittacalanaṃ
cittavipphanditaṃ sammati vūpasammati, tasmā so "cittasamatho"ti vuccati.
Sammukhāvinayādisattavidho samatho adhikaraṇasamatho nāma. Taṃ hi āgamma tāni tāni adhikaraṇāni
sammanti vūpasammanti, tasmā so "adhikaraṇasamatho"ti vuccati. Yasmā pana sabbe saṅkhārā
nibbānaṃ āgamma sammanti vūpasammanti, tasmā taṃ "sabbasaṅkhārasamatho"ti vuccati.
@Footnote: 1 paṭisaṃ.A. 1/19  2 cha.Ma. sukkhante sukkhante  3 cha.Ma. harīyati

---------------------------------------------------------------------------------------------
page393.
Imasmiṃ atthe cittasamatho adhippeto. Samādhilakkhaṇe indaṭṭhaṃ kāretīti
samādhindriyaṃ. Uddhacce na kampatīti samādhibalaṃ. Sammāsamādhīti yāthāvasamādhi
niyyānikasamādhi.
    [157] Atha 1- bhagavā yasmā indriyasaṃvaro sīlassa rakkhā, yasmā vā
iminānukkamena desiyamānā ayaṃ desanā tāsaṃ devatānaṃ sappāyā, tasmā
indriyasaṃvarato pabhuti paṭipadaṃ dassento "cakkhūhī"tiādimāraddho. 2- Tattha cakkhūhi
neva lolassāti adiṭṭhadakkhitabbādivasena cakkhūhi lolo neva assa. Gāmakathāya āvaraye
sotanti tiracchānakathāya sotaṃ āvareyya.
    Cakkhuloliyenāti cakkhudvāre uppannalolavasena cakkhuloliyena. Adiṭṭhaṃ
dakkhitabbanti adiṭṭhapubbaṃ rūpārammaṇaṃ passituṃ yuttaṃ. Diṭṭhaṃ samatikkamitabbanti
diṭṭhapubbaṃ rūpārammaṇaṃ atikkamituṃ yuttaṃ. Ārāmena ārāmanti
pupphārāmādiārāmena phalārāmādiṃ vā pupphārāmādiṃ vā. Dīghacārikanti dīghacaraṇaṃ.
Anavaṭṭhitacārikanti asanniṭṭhānacaraṇaṃ. Anuyutto hoti rūpadassanāyāti
rūpārammaṇadassanatthāya punappunaṃ yutto hoti.
    Antaragharaṃ paviṭṭhoti ummārabbhantaraṃ paviṭṭho. Vīthiṃ paṭipannoti antaravīthiṃ
otiṇṇo. Gharamukhāni olokentoti gharadvārāni avalokento. Uddhaṃ ullokentoti
uparidisaṃ uddhaṃmukho hutvā vilokento.
    Cakkhunā rūpaṃ disvāti kāraṇavasena cakkhūti laddhavohārena rūpadassanasamatthena
cakkhuviññāṇena rūpaṃ disvā. Porāṇā panāhu:- "cakkhu rūpaṃ na passati acittakattā,
cittaṃ na passati acakkhukattā. Dvārārammaṇasaṅghaṭṭe pana 3- pasādavatthukena
cittena passati. Īdisī panesā `dhanunā vijjhatī'tiādīsu viya sasambhārakathā
nāma hoti. Tasmā cakkhuviññāṇena rūpaṃ disvāti ayamettha attho"ti. Nimittaggāhīti
@Footnote: 1 cha.Ma. athassa  2 cha.Ma....ādi āraddho  3 Ma. dvārārammaṇasaṅghaṭṭanena

---------------------------------------------------------------------------------------------
page394.
Itthipurisanimittaṃ vā subhanimittādikaṃ vā kilesavatthubhūtaṃ nimittaṃ chandarāgavasena
gaṇhāti, diṭṭhamatteyeva na saṇṭhāti. Anubyañjanaggāhīti kilesānaṃ anubyañjanato 1-
pākaṭabhāvakaraṇato anubyañjananti laddhavohāraṃ hatthapādahasitakathitaālokitavilokitādibhedaṃ 2-
ākāraṃ gaṇhāti. Yatvādhikaraṇamenantiādimhi yaṃkāraṇā yassa cakkhundriyāsaṃvarassa
hetu etaṃ puggalaṃ satikavāṭena cakkhundriyaṃ asaṃvutaṃ apihitacakkhudvāraṃ hutvā
viharantaṃ ete abhijjhādayo dhammā anvāssaveyyuṃ anuppabandheyyuṃ ajjhotthareyyuṃ.
Tassa saṃvarāya na paṭipajjatīti tassa cakkhundriyassa satikavāṭena pidahanatthāya
na paṭipajjati. Evaṃbhūtoyeva ca na rakkhati cakkhundriyaṃ. Na cakkhundriye saṃvaraṃ
āpajjatītipi vuccati. Tattha kiñcāpi cakkhundriye saṃvaro vā asaṃvaro vā natthi.
Na hi cakkhuppasādaṃ nissāya sati vā muṭṭhassaccaṃ vā uppajjati. Api ca yadā
rūpārammaṇaṃ cakkhussa āpāthaṃ āgacchati, tadā bhavaṅge dvikkhattuṃ uppajjitvā
niruddhe kiriyāmanodhātu āvajjanakiccaṃ sādhayamānā uppajjitvā nirujjhati, tato
cakkhuviññāṇaṃ dassanakiccaṃ, tato vipākamanodhātu 3- sampaṭicchanakiccaṃ, tato
vipākāhetukamanoviññāṇadhātu santīraṇakiccaṃ, tato kiriyāhetukamanoviññāṇadhātu
voṭṭhabbanakiccaṃ sādhayamānā uppajjitvā nirujjhati, tadanantaraṃ javanaṃ javati.
    Tatrāpi neva bhavaṅgasamaye na āvajjanādīnaṃ aññatarasamaye saṃvaro vā asaṃvaro
vā atthi. Javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā
akkhanti vā kosajjaṃ vā uppajjati, asaṃvaro hoti. Evaṃ honto pana so
"cakkhundriye asaṃvaro"ti vuccati. Kasmā? yasmā tasmiṃ asaṃvare sati dvārampi
aguttaṃ hoti, bhavaṅgampi āvajjanādīnipi vīthicittāni. Yathā kiṃ? yathā nagare
catūsu dvāresu asaṃvutesu kiñcāpi antogharadvārakoṭṭhakagabbhādayo saṃvutā, tathāpi
antonagare sabbaṃ bhaṇḍaṃ arakkhitaṃ agopitameva hoti. Nagaradvārena hi pavisitvā
@Footnote: 1 cha.Ma. anuanubyañjanato  2 cha.Ma....sitahasita...  3 cha.Ma. manodhātu

---------------------------------------------------------------------------------------------
page395.
Corā yadicchanti taṃ kareyyuṃ, evameva javane dussīlyādīsu uppannesu tasmiṃ
asaṃvare sati dvārampi aguttaṃ hoti bhavaṅgampi āvajjanādīnipi vīthicittāni.
    Saddhādeyyānīti kammañca phalañca idhalokañca paralokañca saddahitvā dinnāni.
"ayaṃ me ñātīti vā, mittoti vā, idaṃ vā paṭikarissati, idaṃ vānena katapubban"ti
vā evaṃ na dinnānīti attho. Evaṃ dinnāni hi na saddhādeyyāni nāma
honti. Bhojanānīti ca desanāsīsamattametaṃ, atthato pana saddhādeyyāni bhojanāni
bhuñjitvā cīvarāni pārupitvā senāsanāni sevamānā gilānapaccayabhesajjaṃ
paribhuñjamānāti sabbametaṃ vuttameva hoti.
    Seyyathidanti nipāto. Tassattho, katamo soti. Naccaṃ nāma yaṃ kiñci naccaṃ,
taṃ maggaṃ gacchantenāpi gīvaṃ pasāretvā daṭṭhuṃ na vaṭṭati. Gītanti yaṃ kiñci
gītaṃ. Vāditanti yaṃ kiñci vāditaṃ. Pekkhanti naṭasamajjaṃ. Akkhānanti
bhāratarāmāyanādikaṃ. Yasmiṃ ṭhāne kathīyati, tattha gantumpi na vaṭṭati. Pāṇissaranti
kaṃsatāḷaṃ, "pāṇitāḷan"tipi vadanti. Vetāḷanti ghanatāḷaṃ, "mantena
matasarīruṭṭhāpanan"tipi eke. Kumbhathūṇanti caturassaambaṇakatāḷaṃ, "bhumbhasaddan"tipi
eke. Sobhanakanti naṭānaṃ abbhokiraṇaṃ, sobhanakaraṃ vā, 1- paṭibhānacittanti vuttaṃ hoti.
Caṇḍālanti ayoguḷakīḷā, "caṇḍālānaṃ sāṇadhovanakīḷā"tipi vadanti. Vaṃsanti veṇuṃ
ussāpetvā kīḷanaṃ.
    Dhovananti aṭṭhidhovanaṃ, ekaccesu kira janapadesu kālakate ñātake na jhāpenti,
nikhaṇitvā ṭhapenti. Atha tesaṃ pūtibhūtaṃ kāyaṃ ñatvā nīharitvā aṭṭhīni dhovitvā
gandhehi makkhetvā ṭhapenti. Te nakkhattakāle ekasmiṃ ṭhāne aṭṭhīni ṭhapetvā
ekasmiṃ ṭhāne surādīni ṭhapāpetvā 2- rodantā paridevantā suraṃ pivanti. Vuttampi
cetaṃ "atthi bhikkhave dakkhiṇesu janapadesu dhovanaṃ nāma, tattha hoti annampi
@Footnote: 1 Ma. sobhanākārakataṃ vā  2 cha.Ma. ṭhapetvā

---------------------------------------------------------------------------------------------
page396.
Pānampi khajjampi bhojjampi leyyampi peyyampi naccampi gītampi vāditampi.
Atthetaṃ bhikkhave dhovanaṃ, netaṃ natthīti vadāmī"ti. 1- Ekacce pana "indajālena
aṭṭhidhovanaṃ dhovanan"ti vadanti. Hatthiyuddhādīsu bhikkhuno neva hatthiādīhi saddhiṃ
yujjhituṃ, na te yujjhāpetuṃ, na yujjhante daṭṭhuṃ vaṭṭati. Nibbuddhanti mallayuddhaṃ.
Uyyodhikanti yattha sampahāro diyyati. Balagganti balagaṇanaṭṭhānaṃ. Senābyūhanti
senāniveso, sakaṭabyūhādivasena senāya nivesanaṃ. Anīkadassananti "tayo hatthī pacchimaṃ
hatthānīkan"tiādinā 2- nayena vuttassa anīkassa dassanaṃ.
    Na nimittaggāhī hotīti chandarāgavasena vuttappakāraṃ nimittaṃ na gaṇhāti.
Evaṃ sesapadānipi vuttapaṭipakkhanayena veditabbāni. Yathā ca heṭṭhā javane
dussīlyādīsu uppannesu tasmiṃ asaṃvare sati dvārampi aguttaṃ hoti, bhavaṅgampi
āvajjanādīnipi vīthicittānīti vuttaṃ, evamidha tasmiṃ sīlādīsu uppannesu
dvārampi guttaṃ hoti, bhavaṅgampi āvajjanādīnipi vīthicittāni. Yathā kiṃ? yathā
nagaradvāresu saṃvutesu kiñcāpi antogharādayo asaṃvutā honti, tathāpi antonagare
sabbaṃ bhaṇḍaṃ surakkhitaṃ sugopitameva hoti, nagaradvāresu pihitesu corānaṃ paveso
natthi. Evameva javane sīlādīsu uppannesu dvārampi guttaṃ hoti, bhavaṅgampi
āvajjanādīnipi vīthicittāni. Tasmā javanakkhaṇe uppajjamānopi "cakkhundriye
saṃvaro"ti vutto. Ito paraṃ heṭṭhā ca upari ca vuttavipariyāyena attho veditabbo.
    Visūkadassanāti paṭāṇīdassanato. Gāmakathāti gāmavāsīnaṃ kathā. Bāttiṃsāti dvattiṃsa.
Aniyyānikattā saggamokkhamaggānaṃ tiracchānabhūtā kathāti tiracchānakathā. Tattha rājānaṃ
ārabbha "mahāsammato mandhātā dhammāsoko evaṃ mahānubhāvo"tiādinā nayena
pavattā kathā rājakathā. Esa nayo corakathādīsu. Tesu "asuko rājā abhirūpo
dassanīyo"tiādinā nayena gehasitakathāva tiracchānakathā hoti. "sopi
@Footnote: 1 aṅ.dasaka. 24/107/175  2 vi.mahāvi. 2/324/268

---------------------------------------------------------------------------------------------
page397.
Nāma evaṃ mahānubhāvo khayaṃ gato"ti evaṃ pavattā pana kammaṭṭhānabhāve tiṭṭhati.
Coresupi "mūladevo evaṃ mahānubhāvo, meghamālo evaṃ mahānubhāvo"ti tesaṃ kammaṃ
paṭicca "aho sūrā"ti gehasitakathāva tiracchānakathā. Yuddhepi bhāratayuddhādīsu "asukena
asuko evaṃ mārito evaṃ viddho"ti kāmassādavaseneva kathā tiracchānakathā. "tepi
nāma khayaṃ gatā"ti evaṃ pavattā pana sabbattha kammaṭṭhānameva hoti.
    Api ca annādīsu "evaṃ vaṇṇavantaṃ gandhavantaṃ rasavantaṃ phassasampannaṃ khādimha
bhuñjimha pivimhā paribhuñjimhā"ti kāmassādavasena kathetuṃ na vaṭṭati, sātthakaṃ
pana katvā "pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ
sīlavantānaṃ adamha, cetiyapūjaṃ akarimhā"ti kathetuṃ vaṭṭati. Ñātikathādīsu pana "amhākaṃ
ñātakā sūrā samatthā"ti vā, "pubbe mayaṃ evaṃ vicitrehi yānehi vicarimhā"ti
vā assādavasena vattuṃ na vaṭṭati, sātthakaṃ pana katvā "tepi no ñātakā
khayaṃ gatā"ti vā, "pubbe mayaṃ evarūpā upāhanā saṃghassa adamhā"ti vā kathetuṃ
vaṭṭati. Gāmakathāpi suniviṭṭhadunniviṭṭhasubhikkhadubbhikkhādivasena "asukagāmavāsino
sūrā samatthā"ti vā evaṃ assādavasena vattuṃ na vaṭṭati, sātthakaṃ pana katvā
"saddhā pasannā"ti vā, "khayavayaṃ gatā"ti vā vattuṃ vaṭṭati.
    Nigamanagarajanapadakathāsupi eseva nayo. Itthikathāpi vaṇṇasaṇṭhānādīni paṭicca
assādavasena na vaṭṭati, "saddhā pasannā, khayavayaṃ gatā"ti evameva vaṭṭati.
Sūrakathāpi "nandimitto nāma yodho sūro ahosī"ti assādavasena na vaṭṭati.
"saddho ahosi, khayavayaṃ gato"ti evameva vaṭṭati. Visikhākathāpi "asukā visikhā
suniviṭṭhā dunniviṭṭhā sūrā samatthā"ti assādavasena na vaṭṭati. "saddhā pasannā,
khayavayaṃ gatā"icceva vaṭṭati.
    Kumbhaṭṭhānakathāti udakaṭṭhānakathā, 1- "udakatitthakathā"tipi vuccati, kumbhadāsikathā
@Footnote: 1 Sī. kuṭaṭṭhānakathā

---------------------------------------------------------------------------------------------
page398.
Vā, sāpi "pāsādikā, naccituṃ gāyituṃ chekā"ti assādavasena na vaṭṭati, "saddhā
pasannā"tiādinā nayena vaṭṭati. Pubbapetakathāti atītañātikathā. Tattha
vattamānañātikathāsadisova vinicchayo.
    Nānattakathāti purimapacchimakathāhi vimuttā avasesā nānāsabhāvā niratthakakathā.
Lokakkhāyikāti ayaṃ loko kena nimmito? asukena nāma nimmito. Kāko seto
Aṭṭhīnaṃ setattā, balākā rattā lohitassa rattattāti evamādikā
lokāyatavitaṇḍasallāpakathā.
    Samuddakkhāyikā nāma kasmā samuddo sāgaro? sāgaradevena khatattā sāgaro,
"khato me"ti hatthamuddhāya sayaṃ niveditattā samuddoti evamādikā niratthakā
samuddakkhānakathā. Bhavoti vuḍḍhi. Abhavoti hāni. Iti bhavo iti abhavoti yaṃ vā
taṃ vā niratthakakāraṇaṃ vatvā pavattitakathā itibhavābhavakathā.
    Āvareyyāti āvaraṇaṃ kareyya. Nivāreyyāti ārammaṇato vāreyya. Saṃvareyyāti
sammā nissesaṃ katvā vāreyya. Rakkheyyāti rakkhaṃ kareyya. Gopeyyāti saṅgopeyya.
Pidaheyyāti pidahanaṃ kareyya. Pacchindeyyāti sotaṃ chindeyya.
    Tena tena na tussantīti tena tena ambilādirasena 1- na santosaṃ āpajjanti.
Aparāparaṃ pariyesantīti uparūpari gavesanti.
    [158] Phassenāti rogaphassena. Bhavañca nābhijappeyyāti tassa phassassa
vinodanatthāya kāmabhavādibhavañca na pattheyya. Bheravesu ca na sampavedheyyāti tassa
phassassa paccayabhūtesu sīhabyagghādīsu bheravesu ca na sampavedheyya, avasesesu vā
ghānindriyamanindriyavisayesu na sampavedheyya. Evaṃ paripūro indriyasaṃvaro ca
vutto 2- hoti. Purimehi vā indriyasaṃvaraṃ dassetvā iminā "araññe vasatā
bheravaṃ disvā vā sutvā vā nappavedhitabban"ti dasseti.
@Footnote: 1 cha.Ma. ambilādinā rasena  2 Sī.,ka. gutto

---------------------------------------------------------------------------------------------
page399.
    Ekenākārenāti ekena kāraṇena. Bhayampi bheravampi taññevāti bhayanti
ca bheravanti ca khuddakampi mahantampi uttāsanimittameva. Tamevatthaṃ dassetuṃ
"vuttañhetan"tiādimāha. Bhayanti tappaccayā uppannabhayaṃ. Bhayānakanti
ākāraniddeso. Chambhitattanti bhayavasena gattacalanaṃ. Lomahaṃsoti lomānaṃ haṃsanaṃ
uddhaggabhāvo. Iminā padadvayena kiccato bhayaṃ dassetvā puna "cetaso ubbego
utrāso"ti sabhāvato dasseti. Ubbegoti bhīruko. 1- Utrāsoti cittakkhobho.
Jātibhayanti jātiṃ paṭicca uppannabhayaṃ. Sesesupi eseva nayo. Rājato uppannaṃ bhayaṃ
rājabhayaṃ. Sesesupi eseva nayo. Attānuvādabhayanti pāpakammino attānaṃ anuvadantassa
uppajjanakabhayaṃ. Parānuvādabhayanti parassa anuvādato uppajjanakabhayaṃ.
    Daṇḍabhayanti āgārikassa raññā pavattitadaṇḍaṃ, anāgārikassa vinayadaṇḍaṃ
paṭicca uppajjanakabhayaṃ. Duggatibhayanti cattāro apāye paṭicca uppajjanakabhayaṃ.
Ūmibhayanti mahāsamudde udakaṃ orohantassa pattabhayaṃ. 2- Mahāsamudde kira mahindavīci
nāma saṭṭhiyojanāni uggacchati, taraṅgavīci 3- nāma paṇṇāsa yojanāni, rohaṇavīci
nāma cattālīsayojanāni uggacchati. Evarūpā ūmiyo paṭicca pavattabhayaṃ ūmibhayaṃ.
Kumbhīlato pavattaṃ bhayaṃ bhumbhīlabhayaṃ. Udakāvaṭṭato bhayaṃ āvaṭṭabhayaṃ. Susukā vuccati
caṇḍamaccho, tato bhayaṃ susukābhayaṃ. Ājīvikabhayanti jīvitavuttito bhayaṃ ājīvikabhayaṃ.
Asilokabhayanti garahato bhayaṃ.
    [159] Laddhā na sannidhiṃ kayirāti etesaṃ annādīnaṃ yaṃ kiñci dhammena
labhitvā "araññe ca senāsane vasatā dullabhan"ti cintetvā sannidhiṃ na kareyya.
    Odanoti sāli vīhi yavo godhumo kaṅgu varako kudrūsakoti sattannaṃ dhaññānaṃ
dhaññānulomānañca taṇḍulehi nibbatto. Kummāsoti yavehi nibbatto. Sattūti
sāliādīhi katasattu. Maccho dakasambhavo. Maṃsaṃ pākaṭameva. Ambapānanti āmehi
@Footnote: 1 Sī. ubbegoti turito  2 cha.Ma. pavattabhayaṃ  3 Sī.,ka. gaṅgāvīci

---------------------------------------------------------------------------------------------
page400.
Vā pakkehi vā ambehi katapānaṃ. Tattha āmehi karontena ambataruṇāni bhinditvā
udake pakkhipitvā ātape ādiccapākena pacitvā parissāvetvā tadahu paṭiggahitehi
madhusakkarakappūrādīhi yojetvā kātabbaṃ. Jambupānanti jambuphalehi katapānaṃ.
Cocapānanti aṭṭhikakadaliphalehi katapānaṃ. Mocapānanti anaṭṭhikehi kadaliphalehi katapānaṃ.
Madhukapānanti madhukānaṃ jātirasena katapānaṃ. Tampana udakasambhinnaṃ vaṭṭati, suddhaṃ
na vaṭṭati. Muddikapānanti muddikā udake madditvā ambapānaṃ viya katapānaṃ.
Sālūkapānanti rattuppalanīluppalādīnaṃ sālūke madditvā katapānaṃ. Phārusakapānanti
phārusakehi ambapānaṃ viya katapānaṃ. Kosambapānanti kosambaphalehi katapānaṃ.
Kolapānanti kolaphalehi katapānaṃ. Badarapānanti mahākolaphalehi ambapānaṃ viya katapānaṃ.
Imāni ekādasa pānāni, tānipi ādiccapakkānipi vaṭṭanti.
    Ghaṭapānanti sappipānaṃ. Telapānanti tilatelādipānaṃ. Payopānanti khīrapānaṃ.
Yāgupānanti ambilādiyāgupānaṃ. 1- Rasapānanti sākādirasapānaṃ. Piṭṭhakhajjakanti
sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ labujapiṭṭhaṃ
ambāṭakapiṭṭhaṃ sālapiṭṭhaṃ khīravallipiṭṭhañcāti evamādīnaṃ piṭṭhehi kataṃ
piṭṭhakhajjakaṃ. Pūvakhajjakampi etehiyeva kataṃ. Mūlakhajjakanti mūlakamūlaṃ khārakamūlaṃ
cuccumūlanti evamādi. Tacakhajjakanti ucchutacādayo. Pattakhajjakanti
nimbapaṇṇakuṭajapaṇṇapaṭolapaṇṇasulasapaṇṇādayo. Pupphakhajjakanti
mūlakapupphakhārakapupphasetavaraṇasigguuppalapadumakādayo. Phalakhajjakanti
panasalabujatālanāḷikeraambāṭakatintiṇikamātuluṅgakapiṭṭhaphalaalābukumbhaṇḍa-
pussaphalatimbarusakatipusavātiṅgaṇacocamocamadhukādīnaṃ phalānaṃ khajjakaṃ.
    Na  kuhanāyāti na vimhāpanāya. Na lapanāyāti paccayatthaṃ na lapanāya.
Vihāraṃ āgate manusse disvā "kimatthāya bhonto āgatā"ti bhikkhū nimantetunti.
"yadi evaṃ gacchatha, ahaṃ pacchato gahetvā āgacchāmī"ti evaṃ na lapanāya. Atha
@Footnote: 1 Sī.,cha.Ma. sītalādiyāgupānaṃ

Page 401-480.

page401.
Vā attānaṃ upanetvā "ahaṃ tisso, mayi rājā pasanno, mayi asuko rājā
asuko ca rājamahāmatto pasanno"ti evaṃ na lapanāya. Na nemittikatāyāti yena
kenaci paresaṃ paccayadānasaññājanakena kāyavacīkammena na nemittikatāya. Na
nippesikatāyāti yā paresaṃ akkosanādikiriyā yasmā veḷupesikā viya abbhaṅgaṃ
parassa guṇaṃ nippeseti nipuñchati, yasmā vā gandhajātaṃ nipisitvā gandhamagganā
viya paraguṇe nipisitvā vicuṇṇetvā esā lābhamagganā hoti, tasmā "nippesikatā"ti
vuccati. Na evarūpāya nippesikatāya. Na lābhena lābhaṃ nijigiṃsanatāyāti 1- ettha
nijigiṃsanatāti magganā, aññato laddhaṃ hi aññattha haraṇavasena lābhena lābhamagganā
nāma hoti. Na evarūpāya lābhena lābhamagganāya.
    Na dārudānenāti na paccayahetukena dārudānena vihāre uṭṭhitaṃ hi araññato 2-
vā āharitvā rakkhitagopitaṃ dāruṃ "evaṃ me paccayaṃ dassantī"ti upaṭṭhākānaṃ
dātuṃ na vaṭṭati. Evaṃ hi jīvikaṃ kappento anesanāya micchājīvena jīvati, so
diṭṭheva dhamme garahaṃ pāpuṇāti, samparāye ca apāyaparipūrako hoti. Attano
puggalikaṃ dāruṃ kulasaṅgahatthāya dadanto kuladūsakadukkaṭaṃ āpajjati, parapuggalikaṃ
theyyacittena dadamāno 3- bhaṇḍagghena kāretabbo. Saṃghikepi eseva nayo. Sace pana
taṃ issaratāya deti, garubhaṇḍavissajjanaṃ āpajjati. Kataraṃ pana dāru garubhaṇḍaṃ
hoti, kataraṃ na hotīti? yaṃ tāva aropimaṃ sayaṃ jātaṃ, taṃ saṃghena paricchinnaṭṭhāneyeva
garubhaṇḍaṃ, tato paraṃ na garubhaṇḍaṃ. Ropimaṭṭhāne ca sabbena sabbaṃ garubhaṇḍaṃ,
pamāṇato sūcidaṇḍakappamāṇaṃ garubhaṇḍaṃ.
    Na veḷudānenātiādīsupi na veḷudānenāti na paccayahetukena veḷudānenātiādi
sabbaṃ na dārudānenāti ettha vuttanayeneva veditabbaṃ. Veḷu pana pamāṇato
telanāḷippamāṇo garubhaṇḍaṃ, na tato heṭṭhā. Manussā vihāraṃ gantvā veḷuṃ
@Footnote: 1 cha.Ma. nijigīsanatāyāti. evamuparipi  2 Sī.,ka. aññato  3 cha.Ma. dadanto

---------------------------------------------------------------------------------------------
page402.
Yācanti, bhikkhū "saṃghiko"ti dātuṃ na visahanti, manussā punappunaṃ yācanti vā
tajjenti vā, tadā bhikkhūhi "daṇḍakammaṃ katvā gaṇhathā"ti vattuṃ vaṭṭati, veḷudānaṃ
nāma na hoti. Sace te daṇḍakammatthāya vāsipharasuādīni vā khādanīyaṃ vā
bhojanīyaṃ vā denti, gahetuṃ na vaṭṭati.
    Vinayaṭṭhakathāyaṃ pana "daḍḍhagehā manussā gaṇhitvā gacchantā na
vāretabbā"ti vuttaṃ. Sace saṃghassa veḷugumbe veḷudūsikā uppajjati, taṃ
akoṭṭāpentānaṃ veḷu nassati. "kiṃ kātabban"ti bhikkhācāre manussānaṃ
ācikkhitabbaṃ. Sace koṭṭetuṃ na icchanti, "sambhāgaṃ labhissathā"ti vattabbā. Na
icchantiyeva, "dve koṭṭhāse labhissathā"ti vattabbā. Evampi anicchantesu naṭṭhena
attho natthi, "tumhākaṃ khaṇe sati daṇḍakammaṃ karissatha, koṭṭetvā gaṇhathā"ti
vattabbā, veḷudānaṃ nāma na  hoti. Veḷugumbe aggimhi uṭṭhitepi udakena
vuyhamānaveḷūsupi eseva nayo.
    Pattadāne garubhaṇḍatāya ayaṃ vinicchayo:- pattampi hi yattha vikkāyati,
gandhakārādayo 1- gandhapaliveṭhanādīnaṃ atthāya gaṇhanti, tādise dullabhaṭṭhāneyeva
garubhaṇḍaṃ hoti. Esa tāva kiṃsukapattakaṇṇapiḷandhanatālapattādīsu vinicchayo.
Tālapaṇṇampi imasmiṃyeva ṭhāne kathetabbaṃ:- tālapaṇṇampi hi sayaṃ jāte tālavane
saṃghena paricchinnaṭṭhāneyeva garubhaṇḍaṃ, na tato paraṃ, ropimatālesu sabbampi
garubhaṇḍaṃ, tassa pamāṇaṃ heṭṭhimakoṭiyā aṭṭhaṅgulappamāṇopi rittapotthako. Tiṇampi
ettheva pakkhipitvā kathetabbaṃ. Yattha pana tiṇaṃ natthi, tattha tālanāḷikerapaṇṇādīhipi
chādenti. Tasmā tānipi tiṇeneva saṅgahitāni. Iti muñjapalālādīsu yaṃ kiñci
muṭṭhippamāṇaṃ tiṇaṃ. Nāḷikerapaṇṇādīsu ca ekapaṇṇampi saṃghassa dinnaṃ vā tattha
jātaṃ vā bahiārāme saṃghassa tiṇavatthumhi jātatiṇaṃ vā rakkhitagopitaṃ vā garubhaṇḍaṃ
@Footnote: 1 Sī.,ka. gandhikādayo

---------------------------------------------------------------------------------------------
page403.
Hoti. Taṃ pana saṃghakamme ca cetiyakamme ca kate atirekaṃ puggalikakamme dātuṃ
vaṭṭati. Heṭṭhā vuttadāruveḷūsupi eseva nayo.
    Pupphadāne "ettakesu rukkhesu pupphāni vissajjitvā yāgubhattatthāya
upanentu, ettakesu senāsanapaṭisaṅkharaṇe upanentū"ti evaṃ niyamitaṭṭhāneyeva
pupphāni garubhaṇḍāni honti. Yadi sāmaṇerā pupphāni ocinitvā rāsiṃ karonti,
pañcaṅgasamannāgato pupphabhājako bhikkhu bhikkhusaṃghaṃ gaṇetvā koṭṭhāse karoti. So
sampattaparisāya saṃghaṃ anāpucchitvāva dātuṃ labhati. Asammatena pana āpucchitvāva
dātabbaṃ. Bhikkhuno pana kassa pupphāni dātuṃ labbhati, kassa na labbhatīti? mātāpitūnaṃ
gehaṃ haritvāpi gehato pakkosāpetvāpi "vatthupūjaṃ karothā"ti dātuṃ labbhati,
piḷandhanatthāya 1- na labbhati. Sesañātīnaṃ pana haritvā na dātabbaṃ, pakkosāpetvā
pūjanatthāya dātabbaṃ. Sesajanassa pūjanaṭṭhānaṃ sampattassa apaccāsiṃsantena dātabbaṃ,
pupphadānaṃ nāma na hoti.
    Vihāre bahūni pupphāni pupphanti, bhikkhunā piṇḍāya carantena manusse disvā
"vihāre bahūni pupphāni pūjethā"ti vattabbaṃ, vacanamatte doso natthi, "manussā
khādanīyabhojanīyaṃ ādāya āgamissantī"ti cittena pana na vattabbaṃ. Sace vadati,
khādanīyabhojanīyaṃ na paribhuñjitabbaṃ. Manussā attano dhammatāya "vihāre pupphāni
atthī"ti pucchitvā "asukadivase vihāraṃ āgamissāma, sāmaṇerānaṃ pupphāni ocinituṃ
mā dethā"ti vadanti. Bhikkhu sāmaṇerānaṃ kathetuṃ pamuṭṭho, sāmaṇerehi pupphāni
ocitāni, manussā bhikkhū 2- upasaṅkamitvā mayaṃ tumhākaṃ asukadivase evaṃ
ārocayimha "sāmaṇerānaṃ pupphāni ocinituṃ mā dethā"ti, kasmā na vārayitthāti? "sati
me pamuṭṭhā, pupphāni ocinitamattāneva, na tāva pūjā katā"ti vattabbaṃ, "gaṇhatha
pūjethā"ti na vattabbaṃ. Sace vadati, āmisaṃ na paribhuñjitabbaṃ. Aparo bhikkhu
@Footnote: 1 ka. sivaliṅgakhandhatthāya  2 cha.Ma. bhikkhuṃ

---------------------------------------------------------------------------------------------
page404.
Sāmaṇerānaṃ ācikkhati "asukagāmavāsino `pupphāni mā ocinitthā'ti āhaṃsū"ti
manussāpi āmisaṃ āharitvā dānaṃ datvā vadanti "amhākaṃ manussā na bahukā,
sāmaṇere amhehi saha pupphāni ocinituṃ āṇāpethā"ti. "sāmaṇerehi bhikkhā
laddhā. Ye bhikkhācāraṃ na gacchanti, te sayameva jānissanti upāsakā"ti vattabbaṃ.
Ettakaṃ nayaṃ labhitvā sāmaṇere putte vā bhātike vā katvā pupphāni ocināpetuṃ
doso natthi, pupphadānaṃ nāma na hoti.
    Phaladāne phalampi pupphaṃ viya niyamitameva garubhaṇḍaṃ hoti. Vihāre bahukamhi
phalāphale sati aphāsukamanussā āgantvā yācanti, bhikkhū "saṃghikan"ti dātuṃ na
ussahanti, manussā vippaṭisārino akkosanti paribhāsanti, tattha kiṃ kātabbanti?
phalehi vā rukkhehi vā paricchinditvā katikā kātabbā "asuke ca rukkhe asuke
ca rukkhe ettakāni phalāni gaṇhantā, ettakesu vā rukkhesu phalāni gaṇhantā
na vāretabbā"ti. Corā vā issarā vā balakkārena gaṇhantā na vāretabbā.
Kuddhā hi te sakalavihārampi nāseyyuṃ, ādīnavo pana kathetabboti.
    Sinānadāne sinānacuṇṇāni koṭṭitāni na garubhaṇḍāni, akoṭṭito rukkhe
ṭhitova rukkhataco garubhaṇḍaṃ, cuṇṇaṃ pana agilānassa rajananipakkaṃ vaṭṭati. Gilānassa
yaṃ kiñci cuṇṇaṃ dātuṃ vaṭṭatiyeva.
    Na cuṇṇadānenāti vuttanayena na 1- sirīsacuṇṇādīnaṃ dānena. Mattikādāne
mattikā hi yattha dullabhā hoti, tattheva garubhaṇḍaṃ. Sāpi heṭṭhimakoṭiyā
tiṃsapalaguḷapiṇḍappamāṇāva, tato heṭṭhā na garubhaṇḍanti.
    Dantakaṭṭhadāne dantakaṭṭhaṃ acchinnakameva garubhaṇḍaṃ. Yesaṃ sāmaṇerānaṃ saṃghato
dantakaṭṭhavāro pāpuṇāti, te attano ācariyupajjhāyānaṃ pāṭiyekkaṃ dātuṃ na
@Footnote: 1 cha.Ma. nasaddo na dissati

---------------------------------------------------------------------------------------------
page405.
Labhanti. Yehi pana "ettakāni dantakaṭṭhāni āharitabbānī"ti paricchinditvā vārā
gahitā, te atirekāni ācariyupajjhāyānaṃ dātuṃ labhanti. Ekena bhikkhunā
dantakaṭṭhamāḷakato bahūni dantakaṭṭhāni na gahetabbāni, devasikaṃ ekekameva gahetabbaṃ.
Pāṭiyekkaṃ vasantenāpi bhikkhusaṃghaṃ gaṇayitvā 1- yattakāni attano pāpuṇanti,
tattakāneva gahetvā gantabbaṃ. Antarā āgantukesu vā āgatesu disaṃ vā
pakkamantesu āharitvā gahitaṭṭhāneyeva ṭhapetabbāni. Na mukhodakadānenāti na
mukhadhovanaudakadānena.
    Na cāṭukamyatāyātiādīsu cāṭukamyatā vuccati attānaṃ dāsaṃ viya nīcaṭṭhāne
ṭhapetvā parassa khalitavacanampi saṇṭhapetvā piyakāmatāya paggayhavacanaṃ. Na
muggasūpatāyāti 2- na muggasūpasamānatāya. Muggasūpasamānatāti saccālikena jīvikaṃ
kappanatāya etaṃ adhivacanaṃ. Yathā hi muggasūpe paccante bahū muggā pākaṃ gacchanti
thokā na gacchanti, evameva saccālikena jīvikakappake puggale bahuṃ alikaṃ hoti, appakaṃ
saccaṃ. Yathā vā muggasūpassa apavisanaṭṭhānaṃ nāma natthi, evameva saccālikavuttino
puggalassa appatiṭṭhānaṃ nāma natthi. Siṅghāṭakaṃ viya icchiticchitaṭṭhānassa
patiṭṭhāti. Tenassa sā musāvāditā "muggasūpatā"ti vuttā. Na pāribhaṭyatāyāti na
paribhaṭakammabhāvena. Paribhaṭassa hi kammaṃ pāribhaṭyaṃ, tassa bhāvo pāribhaṭyatā,
alaṅkārakaraṇādīhi dārakakīḷāpanassetaṃ adhivacanaṃ. Na pīṭhamaddikatāyāti na sahasā gharaṃ
pavisitvā pīṭhake nisīdanakatāya.
    Na vatthuvijjāyātiādīsu vatthuvijjā nāma gāmanigamanagarādīnaṃ
suniviṭṭhadunniviṭṭhajānanasatthaṃ. Tiracchānavijjā nāma aniyyānikattā
saggamokkhamaggānaṃ tiracchānabhūtā aṅgasatthanimittādikā avasesā vijjā. Aṅgavijjā
nāma itthipurisānaṃ subhagadubbhagalakkhaṇajānanaṃ. Nakkhattavijjā nāma nakkhattānaṃ
yogajānanasatthaṃ.
@Footnote: 1 Sī. gāhayitvā  2 cha.Ma. na muggasūpyatāyāti. evamuparipi

---------------------------------------------------------------------------------------------
page406.
    Na dūtagamanenāti na dūteyyaṃ katvā gamanena. Na pahiṇagamanenāti na gihīnaṃ 1-
sāsanaṃ gahetvā gharā gharaṃ pahitassa gamanena. Na jaṅghapesaniyenāti na 2-
gāmantaradesantarādīsu tesaṃ tesaṃ gihīnaṃ sāsanapaṭisāsanaṃ haraṇena. Idaṃ hi
jaṅghapesaniyaṃ nāma attano mātāpitūnaṃ, ye cassa mātāpitaro upaṭṭhahanti, tesaṃ sāsanaṃ
gahetvā katthaci gamanavasena vaṭṭati. Cetiyassa vā saṃghassa vā attano vā kammaṃ karontānaṃ
vaḍḍhakīnampi sāsanaṃ harituṃ vaṭṭati. Manussā "dānaṃ dassāma, pūjaṃ karissāma,
bhikkhusaṃghassa ācikkhathā"ti ca vadanti, "asukattherassa nāma dethā"ti piṇḍapātaṃ vā
bhesajjaṃ vā cīvaraṃ vā denti, "vihāre pūjaṃ karothā"ti mālāgandhavilepanādīni
vā dhajapaṭākādīni vā niyyātenti. Sabbaṃ harituṃ vaṭṭati, jaṅghapesaniyaṃ nāma na hoti.
Sesasāsanaṃ gahetvā gacchantassa padavāre padavāre dukkaṭaṃ. 3-
    Na vejjakammenāti na vejjena hutvā kāyatikicchanādibhesajjakaraṇena. Bhesajjaṃ
pana pañcannaṃ sahadhammikānaṃ kātabbaṃ bhikkhussa bhikkhuniyā sikkhamānāya sāmaṇerassa
sāmaṇeriyā. Samasīlasaddhāpaññānaṃ hi etesaṃ tīsu sikkhāsu yuttānaṃ bhesajjaṃ akātuṃ
na labbhati. Mātāpitūnaṃ tadupaṭṭhākānaṃ attano veyyāvaccakarassa paṇḍupalāsassāti
etesaṃ pañcannampi kātuṃ vaṭṭati. Jeṭṭhabhātu kaniṭṭhabhātu jeṭṭhabhātujeṭṭhabhaginiyā
kaniṭṭhabhaginiyā cūḷamātuyā mahāmātuyā cūḷapituno mahāpituno pitucchāya mātucchāyāti
etesaṃ pana dasannampi karontena tesaṃyeva santakaṃ bhesajjaṃ gahetvā kevalaṃ yojetvā
dātabbaṃ. Sace nappahoti, attano santakaṃ tāvakālikaṃ dātabbaṃ. Etesaṃ puttaparamparā
yāva sattamā kulaparivaṭṭā, tāva cattāro paccaye āharāpentassa akataviññatti
vā bhesajjaṃ karontassa vejjakammaṃ vā kuladūsakāpatti vā na hoti.
    Na piṇḍapaṭipiṇḍakenāti ettha piṇḍapāto kassa dātabbo, kassa na
dātabbo? mātāpitūnaṃ tadupaṭṭhākānaṃ veyyāvaccakarassa paṇḍupalāsassa sampattassa
@Footnote: 1 ka. na gihino  2 cha.Ma. nasaddo na dissati  3 Sī.,cha.Ma. doso

---------------------------------------------------------------------------------------------
page407.
Dāmarikacorassa issarassāpi dātabbo. Etesaṃ datvā pacchā laddhampi
piṇḍapaṭipiṇḍaṃ nāma na hoti. Na dānānuppadānenāti attano dinnakānaṃ na puna
dānena. Dhammenāti dhammena uppannaṃ. Samenāti kāyasucaritādinā. Laddhāti kāyena
laddhā. Labhitvāti cittena pāpuṇitvā. Adhigantvāti sampāpuṇitvā. Vinditvāti
ñāṇena vinditvā. Paṭilabhitvāti punappunaṃ labhitvā.
    Annasannidhinti ettha duvidhā annakathā vinayavasena ca sallekhavasena ca.
Vinayavasena tāva yaṃ kiñci annaṃ ajja paṭiggahitaṃ aparajju sannidhikaraṇaṃ 1- hoti,
tassa paribhoge pācittiyaṃ. Attanā laddhaṃ pana sāmaṇerānaṃ datvā tehi laddhaṃ
ṭhapāpetvā dutiyadivase bhuñjituṃ vaṭṭati, sallekho pana na hoti.
    Pānasannidhimhipi eseva nayo. Ettha pānaṃ nāma ambapānādīni aṭṭha
pānāni, yāni ce tesaṃ anulomāni.
    Vatthasannidhintiādimhi anadhiṭṭhitāvikappitaṃ sannidhi ca hoti sallekhañca
kopeti. Ayaṃ pariyāya kathāva, nippariyāyato pana ticīvarasantuṭṭhena bhavitabbaṃ, catutthaṃ
labhitvā aññassa dātabbaṃ. Sace yassa kassaci dātuṃ na sakkoti, yassa pana dātukāmo
hoti, so uddesatthāya vā paripucchatthāya vā gato, āgatamatte dātabbaṃ,
adātuṃ na vaṭṭati. Cīvare pana appahonte satiyā paccāsāya anuññātakālaṃ
ṭhapetuṃ vaṭṭati. Sūcisuttacīvarakārakānaṃ alābhena tato parampi vinayakammaṃ katvā ṭhapetuṃ
vaṭṭati. "imasmiṃ jiṇṇe puna īdisaṃ kuto labhissāmī"ti pana ṭhapetuṃ na vaṭṭati,
sannidhi ca hoti, sallekhañca vikopeti.
    Yānasannidhimhi yānaṃ nāma vayhaṃ ratho sakaṭaṃ sandhamānikā 2- sivikā pāṭaṅkīti
netaṃ pabbajitassa yānaṃ. Upāhanā pana pabbajitassa yānaṃyeva. Ekabhikkhussa hi
@Footnote: 1 cha.Ma. sannidhikārakaṃ  2 cha.Ma. sandamānikā

---------------------------------------------------------------------------------------------
page408.
Eko araññatthāya, ekā dhotapādakatthāyāti ukkaṃsato dve upāhanasaṅghāṭā
vaṭṭanti, tatiyaṃ labhitvā aññassa dātabbo, "imasmiṃ jiṇṇe aññaṃ kuto
labhissāmī"ti hi ṭhapetuṃ na vaṭṭati, sannidhi ca hoti, sallekhañca vikopeti.
    Sayanasannidhimhi sayananti mañco. Ekassa bhikkhuno eko gabbhe eko
divāṭṭhāneti ukkaṃsato dve mañcā vaṭṭanti, tato uttari labhitvā aññassa
bhikkhuno vā gaṇassa vā dātabbo, adātuṃ na vaṭṭati, sannidhi ceva hoti,
sallekhañca kuppati.
    Gandhasannidhimhi bhikkhuno kaṇḍukacchuchavidosādiābādhe sati gandho vaṭṭati.
Tena gandhena tasmiṃ roge vūpasante aññesaṃ vā ābādhikānaṃ dātabbo. Dvāre
pañcaṅgulagharadhūpanādīsu vā upanetabbo. "puna roge sati bhavissatī"ti ṭhapetuṃ na
vaṭṭati, gandhasannidhi ca hoti, sallekhañca kopeti.
    Āmisantiādi annādivuttāvasesaṃva daṭṭhabbaṃ. Seyyathidaṃ? idhekacco bhikkhu
"tathārūpe kāle upakārāya bhavissantī"ti tilataṇḍulamuggamāsanāḷikeraloṇamacchamaṃsa-
vallūrasappitelaguḷabhājanādīni āharāpetvā ṭhapeti. So vassakāle kālasseva
sāmaṇerehi yāguṃ pacāpetvā paribhuñjitvā "sāmaṇera udakakaddame dukkhaṃ gāmaṃ
pavisituṃ, gaccha asukakulaṃ gantvā mayhaṃ vihāre nisinnabhāvaṃ ārocehi, asukakulato
dadhiādīni āharā"ti peseti. Bhikkhūhi "kiṃ bhante gāmaṃ pavisathā"ti vuttepi
"duppaveso āvuso idāni gāmo"ti vadati. Te "hotu bhante acchatha tumhe, mayaṃ
bhikkhaṃ pariyesitvā āharissāmā"ti gacchanti. Atha sāmaṇeropi dadhiādīni āharitvā
bhattañca byañjanañca sampādetvā upaneti, taṃ bhuñjantasseva upaṭṭhākā bhattaṃ
pahiṇanti, tatopi manāpaṃ manāpaṃ bhuñjati. Atha bhikkhū piṇḍapātaṃ gahetvā āgacchanti,
tatopi manāpaṃ manāpaṃ gīvāyāmakaṃ bhuñjatiyeva. Evaṃ catumāsampi vītināmeti. Ayaṃ

---------------------------------------------------------------------------------------------
page409.
Vuccati bhikkhu "muṇḍakuṭumbikajīvikaṃ jīvati, na samaṇajīvikan"ti. Evarūpo
āmisasannidhi nāma hoti.
    Bhikkhuno pana vasanaṭṭhāne ekā taṇḍulanāḷi eko guḷapiṇḍo catubhāgamattaṃ
sappīti ettakaṃ nidhetuṃ vaṭṭati akāle sampattacorānaṃ atthāya. Tehi ettakampi
āmisapaṭisanthāraṃ alabhantā jīvitāpi voropeyyuṃ, tasmā sacepi ettakaṃ natthi,
āharāpetvāpi ṭhapetuṃ vaṭṭati. Aphāsukakāle ca yadettha kappiyaṃ, taṃ attanāpi
paribhuñjituṃ vaṭṭati. Kappiyakuṭiyaṃ pana bahuṃ ṭhapentassāpi sannidhi nāma natthi.
    [160] Jhāyī na pādalolassāti jhānābhirato ca na ca pādalolo assa.
Virame kukkuccā nappamajjeyyāti hatthakukkuccādikukkuccaṃ vinodeyya,
sakkaccakāritāya cettha nappamajjeyya.
    Ekaggamanuyuttoti 1- ekībhāvaṃ anuyutto. Sadatthagarukoti 2- uttamatthagaruko.
"sakatthagaruko"ti vā pāṭho.
    Paṭisallānārāmoti āramaṇaṃ ārāmo, tato tato ārammaṇato paṭisaṃharitvā
ekībhāve paṭisallāne ārāmo yassa so paṭisallānārāmo. Assāti bhaveyya.
Tasmiṃ ratoti paṭisallānarato. Etehi sīlesu paripūrakāritaṃ dasseti. Taṃ kissa hetu?
Sīlavipannassa ekaggatāpi na sampajjati. Ajjhattaṃ cetosamathamanuyuttoti attano
cittasamathe yutto. Ettha hi ajjhattanti vā attanoti vā etaṃ ekatthaṃ, byañjanameva
nānaṃ. Bhummatthe panetaṃ upayogavacanaṃ. Anūti iminā upasaggena yoge siddhaṃ.
    Anirākatajjhānoti bahi anīhatajjhāno avināsitajjhāno vā. Nīharaṇavināsatthaṃ
hi idaṃ nirākaraṇaṃ nāma. "thambhaṃ niraṅkatvā 3- nivātavuttī"tiādīsu 4- cassa payogo
daṭṭhabbo. Vipassanāya samannāgatoti sattavidhāya anupassanāya yutto. Sattavidhā
@Footnote: 1 cha.Ma. ekattamanuyuttoti  2 cha.Ma. paramatthagarukoti  3 Sī. nirākatvā  4 khu.su.
@25/329/396

---------------------------------------------------------------------------------------------
page410.
Anupassanā nāma aniccānupassanā dukkhānupassanā anattānupassanā
nibbidānupassanā virāgānupassanā nirodhānupassanā paṭinissaggānupassanāti. Tā
visuddhimagge 1- vitthāritā. Brūhetā suññāgārānanti vaḍḍhetā suññāgārānaṃ.
Ettha ca samathavipassanāvasena kammaṭṭhānaṃ gahetvā rattindivaṃ suññāgāraṃ pavisitvā
nisīdamāno bhikkhu "brūhetā suññāgārānan"ti veditabbo. Ekabhūmakādibhede
pāsāde kurumānopi suññāgārānaṃ brūhetāti daṭṭhabbo.
    Sakkaccakārītiādīsu dānādīnaṃ kusaladhammānaṃ bhāvanāya puggalassa vā
deyyadhammassa vā sakkaccakāritāvasena sakkaccakārī. Assāti bhaveyya. Satatabhāvo
sātaccaṃ, sātaccakāritāvasena sātaccakārī. Nirantarakāritāya aṭṭhitakārī. Yathā nāma
kakaṇṭako thokaṃ gantvā thokaṃ tiṭṭhati, na nirantaraṃ gacchati, evameva yo puggalo
ekadivasaṃ dānaṃ datvā pūjaṃ vā katvā dhammaṃ vā sutvā samaṇadhammaṃ vā katvā puna
cirassaṃ karoti, taṃ na nirantaraṃ pavatteti. So "asātaccakārī, ṭhitakārī"ti vuccati.
Yo pana evaṃ na hoti, so aṭṭhitakārī. Anolīnavuttikoti nirantarakaraṇasaṅkhātassa
vipphārassa atthitāya na olīnavuttiko. Anikkhittacchandoti kusalakiriyāya
vīriyacchandassa anikkhittabhāvena anikkhittacchando. Anikkhittadhuroti vīriyadhurassa
anoropako, anosakkitamānasoti attho.
    Appaṭivānīti anivattanaṃ. Adhiṭṭhānanti kusalakaraṇe patiṭṭhābhāvo. Anuyogoti
anuyuñjanaṃ. Appamādoti satiyā avippavāso.
    [161] Tandiṃ māyaṃ hasaṃ 2- khiḍḍanti ālasiyañca māyañca hasañca kāyikaṃ
vācasikaṃ khiḍḍañca. Savibhūsanti saddhiṃ vibhūsāya.
    Rattindivaṃ chakoṭṭhāsaṃ karitvāti purimayāmamajjhimayāmapacchimayāmavasena rattiṃ tayo
@Footnote: 1 visuddhi. 3/261 (syā)  2 cha.Ma. hassaṃ. evamuparipi

---------------------------------------------------------------------------------------------
page411.
Tathā divāti chabbidhaṃ koṭṭhāsaṃ katvā. Pañcakoṭṭhāsaṃ jaggeyyāti 1- rattiṃ
majjhimayāmaṃ vissajjitvā avasesapañcakoṭṭhāsesu na niddaṃ okkameyya. Ekakoṭṭhāsaṃ
nipajjeyyāti ekaṃ majjhimayāmakoṭṭhāsaṃ sato sampajāno nipajjitvā niddaṃ
okkameyya.
    Idha bhikkhu divasampi pubbaṇhe majjhanhe sāyanheti tayopi divasakoṭṭhāsā
gahitā. Caṅkamena nisajjāyāti sakalaṃ divasaṃ iminā iriyāpathadvayena viharanto cittassa
āvaraṇato āvaraṇīyehi dhammehi pañcahi nīvaraṇehi sabbākusaladhammehi vā. Cittaṃ
parisodheyyāti tehi dhammehi cittaṃ visodheyya parisodheyya. 2- Ṭhānaṃ panettha
kiñcāpi na gahitaṃ, caṅkamanisajjāsannissitaṃ pana katvā gahetabbameva. Paṭhamaṃ yāmanti
sakalasmimpi paṭhamayāme.
    Seyyanti ettha kāmabhogīseyyā petaseyyā sīhaseyyā tathāgataseyyāti catasso
seyyā. Tattha "yebhuyyena bhikkhave kāmabhogī vāmena passena sentī"ti 3- ayaṃ
kāmabhogīseyyā. Tesu hi yebhuyyena dakkhiṇapassena sayāno nāma natthi. "yebhuyyena
bhikkhave petā uttānā sentī"ti 3- ayaṃ petaseyyā. Appamaṃsalohitattā hi
aṭṭhisaṅghāṭaghaṭṭitā ekena passena sayituṃ na sakkonti, uttānāva senti. "sīho
bhikkhave migarājā dakkhiṇapassena seyyaṃ kappeti .pe. Attamano hotī"ti 3- ayaṃ
sīhaseyyā. Tejussadattā hi sīho migarājā dve purimapāde ekasmiṃ pacchimapāde
ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapāda-
naṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā
sayati. Divasampi sayitvā pabujjhamāno na utrasto pabujjhati, sīsaṃ pana ukkhipitvā
purimapādādīnaṃ ṭhitokāsaṃ sallakkheti. Sace kiñci ṭhānaṃ vijahitvā ṭhitaṃ hoti, "nayidaṃ
tuyhaṃ jātiyā, na sūrabhāvassa anurūpan"ti anattamano hutvā tattheva sayati, na
gocarāya pakkamati. Avijahitvā ṭhite pana "tuyhaṃ jātiyā ca sūrabhāvassa ca
@Footnote: 1 cha.Ma. paṭijaggeyyāti  2 cha.Ma. ayaṃ pāṭho na dissati  3 aṅ.catukka. 21/246/272

---------------------------------------------------------------------------------------------
page412.
Anurūpamidan"ti haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ vidhunitvā
tikkhattuṃ sīhanādaṃ naditvā gocarāya pakkamati. Catutthajjhānaseyyā pana tathāgataseyyāti
vuccati. Tāsu idha sīhaseyyā āgatā. Ayaṃ hi tejussadairiyāpathattā uttamaseyyā
nāma.
    Pāde pādanti dakkhiṇapāde vāmapādaṃ. Accādhāyāti atiādhāya īsakaṃ
atikkamma ṭhapetvā. Gopphakena hi gopphake, jāṇunā vā jāṇumhi saṅghaṭṭiyamāne
abhiṇhaṃ vedanā uppajjati, cittaṃ ekaggaṃ na hoti, seyyā aphāsu hoti. Yathā
pana na saṅghaṭṭeti, evaṃ atikkamma ṭhapite vedanā nuppajjati, cittaṃ ekaggaṃ
hoti, seyyā phāsu hoti. Tena vuttaṃ "pāde pādaṃ accādhāyā"ti. Sato sampajānoti
satiyā ceva sampajānapaññāya ca samannāgato hutvā. Iminā supariggahitasatisampajaññaṃ 1-
kathitaṃ. Uṭṭhānasaññaṃ manasikaritvāti "asukavelāya nāma uṭṭhahissāmī"ti evaṃ
uṭṭhānavelāparicchedakaṃ uṭṭhānasaññaṃ citte ṭhapetvā. Evaṃ katvā nipanno
hi yathāparicchinnakāleyeva uṭṭhāti.
    Vīriyindriyaniddese cetasikoti idaṃ vīriyassa niyamato cetasikabhāvadīpanatthaṃ
vuttaṃ, idaṃ hi vīriyaṃ "yadapi bhikkhave kāyikaṃ vīriyaṃ, tadapi vīriyasambojjhaṅgo,
yadapi cetasikaṃ vīriyaṃ, tadapi vīriyasambojjhaṅgoti. Itihidaṃ uddesaṃ gacchatī"ti
evamādīsu suttesu 2- caṅkamādīni karontassa uppajjanatāya kāyikanti vuccamānampi
kāyaviññāṇaṃ viya kāyikaṃ nāma natthi, cetasikameva panetanti dīpetuṃ "cetasiko"ti
vuttaṃ. Vīriyārambhoti vīriyasaṅkhāto ārambho. Ayaṃ hi ārambhasaddo kamme āpattiyaṃ
kiriyāya vīriye hiṃsāyaṃ vikopaneti anekesu atthesu āgato.
             "yaṃ kiñci dukkhaṃ sambhoti  sabbaṃ ārambhapaccayā
             ārambhānaṃ nirodhena    natthi dukkhassa sambhavo"ti 3-
@Footnote: 1 cha.Ma. supariggāhakaṃ satisampajaññaṃ  2 saṃ.mahā. 19/233/99  3 khu.su. 25/750/481

---------------------------------------------------------------------------------------------
page413.
Ettha hi kammaṃ ārambhoti āgataṃ. "ārambhati ca vippaṭisārī ca hotī"ti 1- ettha
āpatti. "mahāyaññā mahārambhā, na te honti mahapphalā"ti 2- ettha
yūpussāpanādikiriyā. "ārambhatha nikkamatha, yuñjatha buddhasāsane"ti 3- ettha vīriyaṃ.
"samaṇaṃ gotamaṃ uddissa pāṇaṃ ārambhantī"ti 4- ettha hiṃsā. "bījagāmabhūtagāmasamārambhā
paṭivirato hotī"ti 5- ettha chedanabhañjanādikaṃ vikopanaṃ. Idha pana vīriyameva adhippetaṃ.
Tenāha "vīriyārambhoti vīriyasaṅkhāto ārambho"ti. Vīriyaṃ hi ārambhanavasena ārambhoti
vuccati. Idamassa sabhāvapadaṃ. Kosajjato nikkhamanavasena nikkamo. Paraṃ paraṃ ṭhānaṃ
akkamanavasena parakkamo. Uggantvā yamanavasena uyyāmo. Vāyamanavasena vāyāmo.
Ussahanavasena ussāho. Adhimattussahanavasena ussoḷhī. Thirabhāvaṭṭhena thāmo.
Cittacetasikānaṃ dhāraṇavasena avicchedato vā pavattanavasena kusalasantānaṃ dhāretīti dhiti.
    Aparo nayo:- nikkamo ceso kāmānaṃ panudanāya. Parakkamo ceso
bandhanacchedāya. Uyyāmo ceso oghassa nittharaṇāya. Vāyāmo ceso pāraṃ
gamanaṭṭhena. Ussāho ceso pubbaṅgamaṭṭhena. Ussoḷhī ceso adhimattaṭṭhena. Thāmo
ceso palighugghātanatāya. Dhiti cesā 6- aṭṭhitakāritāyāti.
    "kāmaṃ taco ca nhāru ca, aṭṭhi ca avasissatū"ti 7- evaṃ pavattikāle
asithilaparakkamavasena asithilaparakkamatā, thiraparakkamo dabhaparakkamoti attho. Yasmā panetaṃ
vīriyaṃ kusalakammakaraṇaṭṭhāne chandaṃ na nikkhipati, dhuraṃ na nikkhipati, na otāreti
na vissajjeti, anosakkitamānasataṃ āvahati, tasmā "anikkhittacchandatā
anikkhittadhuratā"ti vuttaṃ. Yathā pana tajjātike gaṅgātīre 8- udakasambhinnaṭṭhāne
dhuravāhagoṇaṃ "gaṇhathā"ti vadanti, so jāṇunā bhūmiṃ uppīḷetvāpi dhuraṃ vahati, bhūmiyaṃ
patituṃ
na deti, evameva vīriyaṃ kusalakammakaraṇaṭṭhāne dhuraṃ na nikkhipati 9- paggaṇhāti,
@Footnote: 1 aṅ.pañcaka. 22/142/185 (syā), abhi.pu. 36/191/179  2 saṃ.sa. 15/120/92,
@aṅ.catukka. 21/39/47  3 saṃ.sa. 15/185/188, abhi.ka. 37/333/175  4 Ma.Ma. 13/51/34
@5 dī.Sī. 9/10/5, Ma.mū. 12/293/257  6 cha.Ma. ceso  7 aṅ.duka. 20/5/50  8 cha.Ma.
@ayaṃ pāṭho na dissati  9 Ma. dhuraṃ ukkhipati

---------------------------------------------------------------------------------------------
page414.
Tasmā "dhurasampaggāho"ti vuttaṃ. Paggahalakkhaṇe indaṭṭhaṃ kāretīti vīriyindriyaṃ.
Kosajje na kampatīti vīriyabalaṃ. Yāthāvaniyyānikakusalavāyāmatāya sammāvāyāmo.
    Tandīti jātiālasiyaṃ. Tandiyanāti tandiyanākāro. Tandimanakatāti tandiyā
abhibhūtacittatā. Alasassa bhāvo  ālasyaṃ, ālasyāyanākāro ālasyāyanā.
Ālasyāyitassa bhāvo ālasyāyitattaṃ. Iti sabbehipi imehi padehi kilesavasena
kāyālasiyaṃ kathitaṃ.
    Vañcanikā cariyāti vañcanikā kiriyā. Mā maṃ jaññāti vācaṃ bhāsatīti jānaṃyeva
paṇṇattiṃ vītikkamanto bhikkhu bhāriyaṃ karoti, amhākaṃ pana vītikkamaṭṭhānaṃ nāma
natthīti upasanto viya bhāsati. Kāyena parakkamatīti "mayā kataṃ idaṃ pāpakammaṃ,
mā keci jāniṃsū"ti kāyena vattaṃ karoti. Vijjamānadosapaṭicchādanato cakkhumohanamāyā
viyāti māyā, māyāvino bhāvo māyāvitā. Katvā pāpaṃ puna paṭicchādanato
ati assarati etāya sattoti accasaRā. Kāyavācākiriyāhi 1- aññathā dassanato
vañcetīti vañcanā. Etāya sattā nikarontīti nikati, micchā karontīti attho.
"nāhaṃ evaṃ karomī"ti pāpānaṃ nikkhipanato 2- nikiraṇā. "nāhaṃ evaṃ karomī"ti
parivajjanato pariharaṇā. Kāyādīhi saṃvaraṇato gūhanā. Sabbato bhāgena gūhanā parigūhanā.
Tiṇapaṇṇehi viya gūthaṃ kāyavacīkammehi pāpaṃ chādiyatīti chādanā. Sabbato bhāgena chādanā
paricchādanā. Na uttānaṃ katvā dassetīti anuttānīkammaṃ. Na pākaṭaṃ katvā
dassetīti anāvikammaṃ. Suṭṭhu chādanā vocchādanā. Katapāpapaṭicchādanavasena punapi
pāpassa karaṇato pāpakiriyā. Ayaṃ vuccatīti ayaṃ katapaṭicchādanalakkhaṇā māyā nāma vuccati.
Yāya samannāgato puggalo bhasmāpaṭicchanno viya aṅgāro, udakapaṭicchanno viya khāṇu,
pilotikāpaliveṭhitaṃ viya ca satthaṃ hoti. Ativelaṃ dantavidaṃsakaṃ hasatīti pamāṇātikkantaṃ
dantaṃ vivaritvā paresaṃ dassetvā hāsaṃ somanassaṃ uppādetvā hasati.
@Footnote: 1 Ma. tathakiriyāhi  2 Ma. vikkhipanato

---------------------------------------------------------------------------------------------
page415.
    Kāyikā ca khiḍḍāti kāyena pavattā kīḷā. Eseva nayo vācasikāyapi.
Hatthīhipi kīḷantīti hatthīhi kīḷitatthāya purato dhāvanaādhāvanapiṭṭhanisīdanādikīḷāya
kīḷanti. Esa 1- nayo assarathesupi. Aṭṭhapadepi kīḷantīti ekekāya pantiyā aṭṭha
aṭṭha padāni assāti aṭṭhapadaṃ, tasmiṃ aṭṭhapade. Dasapadepi eseva nayo. Ākāsepīti
aṭṭhapadadasapadesu viya ākāseyeva kīḷanti. Parihārapathepīti bhūmiyaṃ nānāpathamaṇḍalaṃ
katvā tattha pariharitabbapathaṃ pariharantā kīḷanti. Santikāyapi  kīḷantīti santikakīḷāya
kīḷanti, ekajjhaṃ ṭhapitā sāriyo vā pāsāṇasakkharāyo vā acālentā nakheneva
apanenti ca upanenti ca. Sace tattha kāci calati, parājayo hoti. 2-
    Khalikāyāti jūtaphalake pāsakakīḷāya kīḷanti. Ghaṭikāyāti ghaṭikā vuccati dīghadaṇḍakena
rassadaṇḍakaṃ paharaṇakīḷā, tāya kīḷanti. Salākahatthenāti lākhāya vā mañjaṭṭhiyā vā
piṭṭhodakena vā salākahatthaṃ temetvā "kiṃ hotū"ti bhūmiyaṃ vā bhittiyaṃ vā taṃ paharitvā
hatthiassādirūpāni dassentā kīḷanti. Akkhenāti guḷena. Paṅkacīrenāti paṅkacīraṃ
vuccati paṇṇanāḷikā, taṃ dhamantā kīḷanti. Vaṅkakenāti gāmadārakānaṃ kīḷanakena
khuddakanaṅgalena. Mokkhacikāyāti samparivattakakīḷāya, ākāse vā daṇḍakaṃ gahetvā
bhūmiyaṃ vā sīsaṃ ṭhapetvā heṭṭhupariyabhāvena parivattantā kīḷantīti vuttaṃ hoti.
Ciṅgulakenāti ciṅgulakaṃ vuccati tālapaṇṇādīhi kataṃ vātappahārena paribbhamanacakkaṃ,
tena kīḷanti. Pattāḷhakenāti pattāḷhakaṃ vuccati paṇṇanāḷi, tāya vālikādīni
minantā kīḷanti. Rathakenāti khuddakarathena. Dhanukenāti khuddakadhanunā. Akkharikāyāti
akkharikā vuccati ākāse vā piṭṭhiyaṃ vā akkharajānanakīḷā, tāya kīḷanti.
Manesikāyāti manesikā vuccati manasā cintitajānanakīḷā, tāya kīḷanti. Yathāvajjenāti
yathāvajjaṃ vuccati kāṇakuṇikhañjādīnaṃ 3- yaṃ yaṃ vajjaṃ, taṃ taṃ payojetvā dassanakīḷā,
tāya kīḷanti. Mukhabherikanti mukhasaddena bherī viya vādanaṃ. Mukhālambaranti
@Footnote: 1 cha.Ma. eseva  2 cha.Ma. hotīti  3 cha.Ma....khujjādīnaṃ

---------------------------------------------------------------------------------------------
page416.
Mukhānulittabherisaddakaraṇaṃ. Mukhadeṇḍimakanti 1- mukhena pahatabherisaddakaraṇaṃ.
Mukhavalimakanti oṭṭhamaṃsaṃ 2- jivhaṃ 3- katvā saddakaraṇaṃ. "mukhatalikan"tipi 4- pāṭho,
mukhaṃ parivattetvā dhamnaṃ. Mukhabheruḷakanti mukhena bherivādanaṃ. Nāṭakanti abhinayaṃ
dassetvā uggaṇhāpanaṃ. "naṭṭakan"tipi pāṭho. Lāpanti 5- ukkuṭṭhitakaraṇaṃ.
Gītanti gāyanaṃ. Davakammanti hassakīḷākaraṇaṃ. Ayaṃ vācasikā khiḍḍāti ayaṃ kīḷā vācāya
jātā vacīdvāre uppannā.
    Kesā ca massu cātiādīsu kesānaṃ kattarikāya ṭhānātirittāni akatvā kattarikāya
chedanaṃ massūnaṃ dāṭhikaṃ ṭhapetvā kappāsanañca ekatovaṇḍikādimālā ca mūlagandhādigandhā ca
chavirāgakaraṇavilepanā 6- ca. Gīvādīsu piḷandhanaābharaṇā ca sīse paṭimuñcanapasādhanapiḷandhanā
ca sarīranivāsanavicitravatthā ca saṃvelliyabandhanapasādhanañca. "parāsanan"tipi 7- pāṭho.
Sīsaveṭhanapaṭasaṅkhātaveṭhanañca.
    Ucchādanādīsu mātukucchito nikkhantadārakānaṃ sarīragandho dvādasamattavassakāle
nassati, tesaṃ sarīragandhaharaṇatthāya haliddacuṇṇādīhi 8- ucchādenti, evarūpaṃ
ucchādanaṃ na vaṭṭati. Puññavante pana dārake ūrūsu nipajjāpetvā telena makkhetvā
hatthapādaūrunābhiādīnaṃ saṇṭhānasampādanatthaṃ parimaddanti, evarūpaṃ parimaddanaṃ na
vaṭṭati.
    Nhāpananti tesaṃyeva dārakānaṃ gandhādīhi nhāpanaṃ. Sambāhananti mahāmallānaṃ
viya hatthapāde muggarādīhi paharitvā bāhuvaḍḍhanaṃ. Ādāsanti yaṃ kiñci ādāsaṃ
pariharituṃ na vaṭṭati. Añjanaṃ alaṅkārañjanameva. Mālāti baddhamālā vā abaddhamālā vā. 9-
Vilepananti yaṃ kiñci chavirāgakaraṇaṃ. Mukhacuṇṇakaṃ mukhalepananti mukhe kāḷapīḷakādīnaṃ
haraṇatthāya mattikākakkaṃ denti. Tena lohite calite sāsapakakkaṃ denti,
@Footnote: 1 cha.Ma. mukhaḍiṇḍimakanti  2 Sī.,ka. oṭṭhamaṃse  3 cha.Ma. jimhaṃ
@4 Sī.,ka. mukhacālikantipi  5 ka. lāsanti  6 cha.Ma. chavikaraṇavilepanā
@7 Sī. rasanantipi  8 Sī.,cha.Ma. gandhacuṇṇādīhi  9 Sī. ganthitamālā vā aganthitamālā
@vā

---------------------------------------------------------------------------------------------
page417.
Tena dose khādite tilakakkaṃ denti, tena lohite sannisinne haliddikakkaṃ denti,
tena chavivaṇṇe ārūḷhe mukhacuṇṇakena mukhaṃ cuṇṇenti, taṃ sabbaṃ na vaṭṭati.
    Hatthabandhādīsu hatthe vicitrasaṅkhakapālādīni bandhitvā vicaranti, taṃ vā aññaṃ
vā sabbampi hatthābharaṇaṃ na vaṭṭati. Apare sikhaṃ bandhitvā vicaranti,
suvaṇṇacīrakamuttāvaliādīhi ca taṃ parikkhipanti, taṃ sabbaṃ na vaṭṭati. Apare
catuhatthadaṇḍaṃ vā aññaṃ vā pana alaṅkatadaṇḍaṃ gahetvā vicaranti, tathā
itthipurisarūpādivicittaṃ bhesajjanāḷikaṃ suparikkhittaṃ vāmaaṃseyeva 1-
olaggenti, apare anekacitrakosaṃ atitikhiṇaṃ asiṃ, pañcavaṇṇasuttasibbitaṃ
makaradantakādivicittaṃ chattaṃ, suvaṇṇarajatādivicitrā morapiñchādiparikkhittā
upāhanā, keci ratanamattāyāmaṃ caturaṅgulavitthataṃ kesantaparicchedaṃ dassetvā meghamukhe
vijjulataṃ viya nalāṭe uṇhīsapaṭṭaṃ bandhitvā cūḷāmaṇiṃ dhārenti, cāmaravālavījaniṃ
dhārenti, taṃ sabbaṃ na vaṭṭati.
    Imassa vā pūtikāyassāti imassa cātumahābhūtamayassa kuṇapasarīrassa. Keḷanāti
kīḷāpanā. Parikeḷanāti sabbato bhāgena kīḷāpanā. Gedhitatāti abhikaṅkhitatā.
Gedhitattanti giddhabhāvo abhikaṅkhitabhāvo. Capalatāti alaṅkārakaraṇaṃ. Cāpalyanti
capalabhāvaṃ.
    Savibhūsantiādīsu vibhūsāya saha savibhūsaṃ. Chavirāgakaraṇasaṅkhātena parivārena saha
saparivāraṃ. Paribhaṇḍena saha saparibhaṇḍaṃ. Parikkhārena saha saparikkhāraṃ.
    [162] Āthabbaṇanti āthabbaṇikamantappayogaṃ. Supinanti supinasatthaṃ. Lakkhaṇanti
maṇilakkhaṇādiṃ. No vidaheti nappayojeyya. Virutañcāti migādīnaṃ vaṭṭetvā vassitaṃ.
    Āthabbaṇikāti parūpaghātamantajānanakā. Āthabbaṇaṃ payojentīti āthabbaṇikā
kira sattāhaṃ aloṇakaṃ bhuñjitvā dabbe attharitvā paṭhaviyaṃ sayamānā tapaṃ caritvā
@Footnote: 1 cha.Ma. vāmapasse

---------------------------------------------------------------------------------------------
page418.
Sattame divase susānabhūmiṃ sajjetvā sattame pade ṭhatvā hatthaṃ vaṭṭetvā vaṭṭetvā
mukhena vijjaṃ parijappanti, atha tesaṃ kammaṃ samijjhati. Evarūpaṃ sandhāya "āthabbaṇaṃ
payojentī"ti āha. Tattha payojentīti yuttappayuttā honti. Nagare vā ruddheti
nagare samantato rundhitvā āvaritvā gahite. Saṅgāme vā paccupaṭṭhiteti raṇe
vā upagantvā ṭhite. Paccatthikesu paccāmittesūti paccanīkabhūtesu 1- verīsu. Ītiṃ
uppādentīti sarīracalanaṃ kampanaṃ, tassa uppādanaṃ karonti. Upaddavanti kāyapīḷanaṃ
karonti. Roganti byādhiṃ. Pajjarakanti jaraṃ. Sūlanti uddhumātakaṃ. Visūcikanti
vijjhanaṃ. Pakkhandikanti lohitapakkhandikaṃ. Karontīti uppādenti.
    Supinapāṭhakāti supinabyākaraṇakā. Ādisantīti byākaronti. Yo pubbaṇhasamayaṃ
supinaṃ passatītiādīsu accantasaṃyoge upayogavacanaṃ, pubbaṇhasamayeti attho. Evaṃ
vipāko hotīti iṭṭhāniṭṭhavasena evarūpo vipāko hoti. Avakujja nipannoti adhomukho
hutvā nipanno passati. Evaṃ supinapāṭhakā supinaṃ ādisanti.
    Tañca pana supinaṃ passanto catūhi kāraṇehi passati dhātukkhobhato vā
anubhūtapubbato vā devatopasaṃhārato vā pubbanimittato vāti. Tattha pittādīnaṃ
khobhakaraṇapaccayayogena khubhitadhātuko dhātukkhobhato supinaṃ passati, passanto ca
nānāvidhaṃ supinaṃ passati. Anubhūtapubbato passanto pubbe anubhūtapubbaṃ ārammaṇaṃ
passati. Devatopasaṃhārato passanto devatānaṃ ānubhāvena ārammaṇāni passati.
Puññanimittato 2- passanto puññāpuññavasena uppajjitukāmassa atthassa vā
anatthassa vā pubbanimittabhūtaṃ supinaṃ passati. Tattha yaṃ dhātukkhobhato anubhūtapubbato
ca supinaṃ passati, na taṃ saccaṃ hoti. Yaṃ devatopasaṃhārato passati, taṃ saccaṃ
vā hoti alikaṃ vā. Kuddhā hi devatā upāyena vināsetukāmā viparītampi
katvā dassenti. Yaṃ pana pubbanimittato passati, taṃ ekantasaccameva hoti. Etesaṃ
@Footnote: 1 Sī.,cha.Ma. paṭāṇībhūtesu  2 ka. pubbanimittato

---------------------------------------------------------------------------------------------
page419.
Catunnaṃ mūlakāraṇānaṃ saṃsaggabhedatopi supinabhedo hotiyeva. Tañca panetaṃ catubbidhaṃ
supinaṃ sekkhaputhujjanā passanti appahīnavipallāsattā. Asekkhā na passanti
pahīnavipallāsattā.
    Kiṃ panetaṃ passanto sutto passati, udāhu paṭibuddho, udāhu neva sutto
na paṭibuddhoti? kiñcettha:- yadi tāva sutto passati, abhidhammavirodho āpajjati.
Bhavaṅgacittena hi supati, taṃ rūpanimittādiārammaṇaṃ rāgādisampayuttaṃ vā na hoti,
supinaṃ passantassa ca īdisāni cittāni uppajjanti. Atha paṭibuddho passati,
vinayavirodho āpajjati. Yaṃ hi paṭibuddho passati, taṃ sabbohārikacittena passati,
sabbohārikacittena ca kate vītikkame anāpatti nāma natthi, supinaṃ passantena
pana kate vītikkame ekantamanāpatti eva. Atha neva sutto na paṭibuddho passati,
ko 1- nāma passati. Evañca sati supinassa abhāvova āpajjati, na abhāvo. Kasmā?
yasmā kapiniddāpareto passati. Vuttañhetaṃ "majjhūpagato mahārāja kapiniddāpareto
supinaṃ passatī"ti.
    Kapiniddāparetoti makkaṭaniddāyutto. Yathā hi makkaṭassa niddā lahuparivattā
hoti, evaṃ yā niddā punappunaṃ kusalādicittavokiṇṇattā lahuviparivattā. Yassā
pavattiyaṃ punappunaṃ bhavaṅgato uttaraṇaṃ hoti, tāya yutto supinaṃ passati.
Tenāyaṃ supino kusalopi hoti akusalopi abyākatopi. Tattha supinante
cetiyavandanadhammassavanadhammadesanādīni karontassa kusalo, pāṇātipātādīni karontassa
akusalo, dvīhi antehi mutto āvajjanatadārammaṇakkhaṇe abyākatoti veditabbo.
Svāyaṃ dubbalavatthukattā cetanāya paṭisandhiṃ ākaḍḍhituṃ asamattho, pavatte pana aññehi
kusalākusalehi upatthambhito vipākaṃ deti.
@Footnote: 1 Sī.,ka. na koci

---------------------------------------------------------------------------------------------
page420.
    Maṇilakkhaṇādīsu evarūpo maṇi pasattho, evarūpo appasattho, sāmino
ārogyaissariyādīnaṃ hetu hoti, na hotīti evaṃ vaṇṇasaṇṭhānādivasena maṇiādīnaṃ
lakkhaṇaṃ ādisantīti attho. Tattha āvudhalakkhaṇanti ṭhapetvā asiādīni avasesaṃ āvudhaṃ.
Itthilakkhaṇādīnipi yamhi kule itthipurisādayo vasanti, tassa vuḍḍhihānivaseneva
veditabbāni. Ajalakkhaṇādīsu pana "evarūpānaṃ ajādīnaṃ maṃsaṃ khāditabbaṃ, evarūpānaṃ
na khāditabban"ti ayampi viseso veditabbo.
    Api cettha godhālakkhaṇe cittakammapiḷandhanādīsupi "evarūpāya godhāya sati
idaṃ nāma hotī"ti ayampi viseso veditabbo. Kaṇṇikālakkhaṇaṃ piḷandhanakaṇṇikāyapi
gehakaṇṇikāyapi vasena veditabbaṃ. Kacchapalakkhaṇampi godhalakkhaṇasadisameva. Migalakkhaṇaṃ
sabbasaṅgāhikaṃ sabbacatuppadānaṃ lakkhaṇavasena vuttaṃ. Evaṃ lakkhaṇapāṭhakā lakkhaṇaṃ
ādisantīti evaṃ lakkhaṇasatthavācakā lakkhaṇaṃ ādisanti kathenti.
    Nakkhattānīti kattikādīni aṭṭhavīsati nakkhattāni. Iminā nakkhattena gharappaveso
kātabboti gehappavesamaṅgalaṃ kātabbaṃ. Makuṭaṃ bandhitabbanti pasādhanamaṅgalaṃ kātabbaṃ.
Vāreyyanti "imassa dārakassa asukakulato asukanakkhattena dārikaṃ ānethā"ti
āvāhakaraṇañca "imaṃ dārikaṃ asukassa nāma dārakassa asukanakkhattena detha, evaṃ etesaṃ
vuḍḍhi bhavissatī"ti vivāhakaraṇañca vatvā vāreyyasaṅkhātaṃ āvāhavivāhamaṅgalaṃ
kātabbanti ādisanti. Bījanīhāroti bījānaṃ vappatthāya bahi nīharaṇaṃ.
"niharo"tipi 1- pāḷi. Migacakkanti 2- idaṃ sabbasaṅgāhikanāmaṃ, sabbasakuṇacatuppadānaṃ
rutañāṇavaseneva vuttaṃ. Migacakkapāṭhakāti 3- sakuṇacatuppadānaṃ saddabyākaraṇakā.
Migacakkaṃ ādisantīti tesaṃ saddaṃ sutvā byākaronti. Rutanti saddaṃ. "rudan"ti
vā pāḷi. Vassitanti vācaṃ. Gabbhakaraṇīyāti vinassamānassa gabbhassa puna avināsāya
osadhadānena gabbhasaṇṭhānakārakā. Gabbho hi vātena pāṇakehi kammunā cāti
@Footnote: 1 Sī.,ka. nihāroti  2 cha.Ma. migavākkanti. evamuparipi  3 cha.Ma. migavākkapāṭhakāti

---------------------------------------------------------------------------------------------
page421.
Tīhi kāraṇehi vinassati. Tattha vātena vinassante vātavināsanaṃ sītalaṃ bhesajjaṃ
deti. Pāṇakehi vinassante pāṇakānaṃ paṭikammaṃ karoti. Kammunā vinassante pana
buddhāpi paṭibāhituṃ na sakkonti. Tasmā na taṃ idha gahitaṃ. Sālākiyanti
salākavejjakammaṃ. Sallakattiyanti sallakattavejjakammaṃ. Kāyatikicchanti
mūlabhesajjādīni yojetvā kāyatikicchavejjakammaṃ. Bhūtiyanti bhūtavejjakammaṃ.
Komārakavejjanti 1- komārakavejjakammaṃ. Kuhāti vimhāpakā. Thaddhāti dārukkhaṇḍaṃ
viya thaddhasarīRā. Lapāti paccayapaṭibaddhavacanakā. Siṅgīti maṇḍanapakatikā. Unnaḷāti
uggatamānanaḷā. Asamāhitāti upacārappanāsamādhivirahitā.
    Na  gaṇheyyātiādīsu uddesaggahaṇavasena na gaṇheyya. Sajjhāyavasena na
uggaṇheyya. Citte ṭhapanavasena na dhāreyya. Samīpaṃ katvā ṭhapanavasena na upadhāreyya.
Upaparikkhāvasena na upalakkheyya. Aññesaṃ vācanavasena nappayojeyya.
    [163] Pesuṇeyyanti 2- pesuññaṃ. Sesaniddeso ca vuttatthoyeva.
    [164] Kayavikkayeti pañcahi sahadhammikehi saddhiṃ vañcanavasena vā udayapatthanāvasena
vā na tiṭṭheyya. Upavādaṃ bhikkhu na kareyyāti upavādakare kilese
anibbattento attani parehi samaṇabrāhmaṇehi upavādaṃ na janeyya. Gāme ca
nābhisajjeyyāti gāme ca gihisaṃsaggādīhi nābhisajjeyya. Lābhakamyā janaṃ na
lapayeyyāti lābhakamyatāya 3- janaṃ na lapayeyya.
    Ye kayavikkayā vinaye paṭikkhittāti ye dānapaṭiggahaṇavasena kayavikkayasikkhāpade 4-
na vaṭṭatīti paṭikkhittā, idhādhippetaṃ kayavikkayaṃ dassetuṃ "pañcannaṃ saddhiṃ pattaṃ
vā cīvaraṃ vā"tiādimāha. Tattha pañcannaṃ saddhinti pañcahi sahadhammikehi saha. Pañca
sahadhammikā nāma bhikkhubhikkhunīsikkhamānasāmaṇerasāmaṇeriyo. Vañcaniyaṃ
@Footnote: 1 cha.Ma. komārabhaccanti  2 cha.Ma. pesuṇiyanti  3 cha.Ma. lābhakāmatāya  4 vi.mahāvi.
@2/593/65

---------------------------------------------------------------------------------------------
page422.
Vāti paṭirūpakaṃ dassetvā vañcaniyaṃ vā. Udayaṃ vā patthayantoti vuḍḍhiṃ patthento
vā. Parivattetīti parivattanaṃ karoti.
    Iddhimantoti ijjhanappabhāvavanto. Dibbacakkhukāti dibbasadisañāṇacakkhukā. Atha
vā dibbavihārasannissayena laddhañāṇacakkhukā. Paracittavidunoti attano cittena
paresaṃ cittajānanakā. Te dūratopi passantīti ekayojanatopi 1- yojanasatatopi
yojanasahassatopi 2- yojanasatasahassatopi cakkavāḷatopi dvetīṇicattāripañcadasavīsati-
cattālīsasahassatopi tato atirekatopi cakkavāḷato passanti dakkhanti. Āsannāpi
na dissantīti samīpe ṭhitāpi nisinnāpi na paññāyanti. Cetasāpi cittaṃ pajānantīti
attano cittenapi paresaṃ cittaṃ pajānanti. Devatāpi kho santi iddhimantiniyoti
devatāpi evaṃ saṃvijjanti ijjhanappabhāvavantiniyo. Paracittaviduniyoti paresaṃ cittaṃ
jānantiyo. Oḷārikehi vā kilesehīti kāyaduccaritādikehi vā upatāpehi. Majjhimehi
vāti kāmavitakkādikehi vā. Sukhumehi vāti ñātivitakkādikehi vā. Kāyaduccaritādayo
kammapathavasena, kāmavitakkādayo vaṭṭamūlakakilesavasena veditabbā.
    Ñātivitakkādīsu "mayhaṃ ñātayo sukhajīvino sampattiyuttā"ti evaṃ
pañcakāmaguṇasannissitena gehasannissitapemena ñātake ārabbha uppannavitakko
ñātivitakko. "mayhaṃ ñātayo khayaṃ gatā vayaṃ gatā saddhā pasannā"ti evaṃ pavatto pana
ñātivitakko nāma na hoti.
    "amhākaṃ janapado subhikkho sampannasasso"ti tuṭṭhamānasassa gehassitapemavaseneva
uppannavitakko janapadavitakko nāma. "amhākaṃ janapade manussā saddhā pasannā
khayaṃ gatā vayaṃ gatā"ti evaṃ pavatto pana janapadavitakko nāma na hoti.
@Footnote: 1 Ma. ekayojanatopi dasayojanatopi  2 Ma. yojanasahassatopi yojanadasasahassatopi

---------------------------------------------------------------------------------------------
page423.
    Amarattāya vitakko, amaro vā vitakkoti amaravitakko. Tattha
ukkuṭikappadhānādīhi dukkhe nijiṇṇe 1- samparāye attā sukhī hoti. Amaroti
dukkarakārikaṃ karontassa tāya dukkarakārikāya paṭisaṃyutto vitakko amarattāya vitakko
nāma. Diṭṭhigatiko pana "sassataṃ vadesī"tiādīni puṭṭho "evantipi me no, tathātipi
me no, aññathātipi me no, notipi me no, no notipi me no"ti vikkhepaṃ
āpajjati, tassa so diṭṭhigatapaṭisaṃyutto vitakko, yathā amaro nāma maccho udake
gahetvā māretuṃ na sakkā, ito cito ca dhāvati gāhaṃ na gacchati, evameva
ekasmiṃ pakkhe asaṇṭhahanato na maratīti amaro nāma hoti, taṃ duvidhampi ekato
katvā "amaravitakko"ti vuttaṃ.
    Parānuddayatāpaṭisaññuttoti anuddayatāpaṭirūpakena gehassitapemena paṭisaṃyutto.
Upaṭṭhākesu nandakesu socantesu ca tehi saddhiṃ dviguṇaṃ 2- nandati dviguṇaṃ socati,
tesu sukhitesu dviguṇaṃ sukhito hoti, dukkhitesu dviguṇaṃ dukkhito hoti.
Uppannesu kiccakaraṇīyesu attanā voyogaṃ āpajjati. Tāni tāni kiccāni sādhento
paññattiṃ vītikkamati, sallekhaṃ kopeti. Yo tasmiṃ saṃsaṭṭhavihāre tasmiṃ vā
voyogāpajjane gehassito vitakko, ayaṃ parānuddayatāpaṭisaṃyutto vitakko nāma.
    Lābhasakkārasilokapaṭisaññuttoti cīvarādilābhena ceva sakkārena ca kittisaddena
ca saddhiṃ ārammaṇakaraṇavasena paṭisaṃyutto. Anavaññattipaṭisaññuttoti "aho vata maṃ pare na
avajāneyyuṃ, na codetvā viheṭhetvā 3- katheyyun"ti evaṃ anavaññātabhāvapatthanāya
saddhiṃ uppajjanakavitakko. So tasmiṃ "mā maṃ pare avajāniṃsū"ti uppannacitte 4-
pañcakāmaguṇasaṅkhātagehanissito hutvā uppannavitakko anavaññattipaṭisaṃyutto
vitakko.
@Footnote: 1 Sī.,Ma.,ka. niddukkhe nijjiṇṇe  2 cha.Ma. diguṇaṃ. evamuparipi
@3 cha.Ma. sodhetvā visodhetvā  4 cha.Ma. uppanne vitakke

---------------------------------------------------------------------------------------------
page424.
    Tatra tatra sajjatīti tesu tesu ārammaṇesu laggati. Tatra tatra gaṇhātīti
vuttappakāraṃ ārammaṇaṃ pavisati. Bajjhatīti tehi tehi ārammaṇehi saddhiṃ bajjhati
ekībhavati. Anayabyasananti tattha tattha avuḍḍhiṃ vināsaṃ. Āpajjatīti pāpuṇāti.
    Āmisacakkhukassāti cīvarādiāmisalolassa. Lokadhammagarukassāti lokuttaradhammaṃ
muñcitvā rūpādilokadhammameva garuṃ katvā carantassa. Ālapanāti vihāraṃ āgate
manusse disvā "kimatthāya bhonto āgatā, kiṃ bhikkhū nimantetuṃ, yadi evaṃ gacchatha,
ahaṃ pacchato bhikkhū gahetvā āgacchāmī"ti evaṃ āditova lapanā. Atha vā attānaṃ
upanetvā "ahaṃ tisso, mayi rājā pasanno, mayi asuko ca asuko ca rājamahāmatto
pasanno"ti evaṃ attupanāyikā lapanāti ālapanā. Lapanāti puṭṭhassa sato
vuttappakārameva lapanaṃ.
    Sallapanāti gahapatikānaṃ ukkaṇṭhane bhītassa okāsaṃ datvā suṭṭhu lapanā.
Ullapanāti "mahākuṭumbiko mahānāviko mahādānapatī"ti evaṃ uddhaṃ katvā lapanā.
Samullapanāti sabbato bhāgena uddhaṃ katvā lapanā. Unnahanāti "upāsakā pubbe
īdise kāle navadānaṃ detha, idāni kiṃ na dethā"ti evaṃ yāva "dassāma bhante,
okāsaṃ na labhāmā"tiādīni vadanti, tāva uddhaṃ 1- nahanā, veṭhanāti vuttaṃ hoti. Atha vā
ucchuhatthaṃ disvā "kuto ābhataṃ upāsakā"ti pucchati. Ucchukhettato bhanteti.
Kiṃ tattha ucchu madhuranti. Khāditvā bhante jānitabbanti. Na upāsakā "bhikkhussa
ucchuṃ dethā"ti vattuṃ vaṭṭatīti yā evarūpā nibbeṭhentassāpi niveṭhanakakathā, sā
unnahanā. Sabbato bhāgena punappunaṃ unnahanā samunnahanā. Ukkācanāti "etaṃ
kulaṃ maṃyeva jānāti, sace ettha deyyadhammo uppajjati, mayhaṃyeva detī"ti evaṃ
ukkhipitvā kācanā ukkācanā, uddīpanāti vuttaṃ hoti. Sabbato bhāgena pana
punappunaṃ ukkācanā samukkācanā. Anuppiyabhāṇitāti paccayavasena punappunaṃ
@Footnote: 1 cha.Ma. uddhaṃ uddhaṃ

---------------------------------------------------------------------------------------------
page425.
Piyavacanabhaṇanā. Saṇhavācatāti muduvacanatā. Sakhilavācatāti mandappamāṇayuttavacanatā,
sithilavacanatā vā. Mettavācakatāti 1- allīyavacanatā. Apharusavācatāti madhuravacanatā.
    Porāṇaṃ 2- mātāpettikanti pure uppannaṃ mātāpitūnaṃ santakaṃ. Antarahitanti
paṭicchannaṃ tirobhūtaṃ. Ñāyāmīti pākaṭo homi. Asukassa kulūpakoti asukassa amaccassa
kulapayirupāsako. Asukāyāti asukāya upāsikāya. Maṃ ussajjitvāti 3- maṃ
vissajjitvā.
    [165] Payuttanti cīvarādīhi sampayuttaṃ, tadatthaṃ vā payojitaṃ. Imissā gāthāya
niddeso sabbo heṭṭhā vuttanayova.
    [166] Mosavajje na niyyethāti musāvāde na niyyetha. Jīvitenāti jīvikāya.
    Saṭhoti asantaguṇadīpanato na sammā bhāsitā. Sabbato bhāgena saṭho parisaṭho. Yaṃ tatthāti
yaṃ tasmiṃ puggale. Saṭhanti asantaguṇadīpanaṃ kerāṭiyaṃ. Saṭhatāti saṭhākāro. Sāṭheyyanti
saṭhabhāvo. Kakkaratāti padumanāḷassa viya aparāmasanakkhamo pharusabhāvo. Kakkariyantipi tasseva
vevacanaṃ. Parikkhattatā pārikkhattiyanti padadvayena nikhaṇitvā ṭhapitaṃ viya daḷhakerāṭiyaṃ
vuttaṃ. Keci pana "kakkaratāti sambhāvayitvā vacanaṃ. Kakkariyanti sambhāvayitvā
vacanabhāvo. Parikkhattatāti alaṅkaraṇākāro. Pārikkhattiyanti alaṅkaraṇabhāvo"ti atthaṃ
vaṇṇayanti. Idaṃ vuccatīti idaṃ attano avijjamānaguṇappakāsanalakkhaṇaṃ sāṭheyyaṃ nāma
vuccati. Yena samannāgatassa puggalassa kucchiṃ vā piṭṭhiṃ vā jānituṃ na sakkā.
             "vāmena sūkaro hoti    dakkhiṇena ajāmigo
              sarena eḷako 4- hoti  visāṇena jaraggavo"ti 5-
evaṃ vuttayakkhasūkarasadiso hoti. Atimaññatīti atikkamitvā maññati.
@Footnote: 1 cha.Ma. sithilavācatāti  2 cha.Ma. purāṇaṃ  3 cha.Ma. maṃ ujjhitvāti
@4 cha.Ma. neḷako  5 dī.A. 2/269, abhi.A. 2/534

---------------------------------------------------------------------------------------------
page426.
    Kiṃ panāyaṃ bahulājīvoti ayaṃ pana puggalo ko nāma bahulājīvako. Sabbaṃ
sambhakkhetīti laddhaṃ laddhaṃ sabbaṃ khādati. Appapuññoti mandapuñño. Appesakkhoti
parivāravirahito. Paññāsampannoti sampannapañño paripuṇṇapañño. Pañhaṃ
vissajjetīti pañhaṃ katheti byākaroti.
    [167] Sutvā dūsito 1- bahuṃ vācaṃ, samaṇānaṃ vā puthujanānanti ghaṭṭito 2-
parehi tesaṃ samaṇānaṃ vā khattiyādibhedānaṃ vā aññesaṃ puthujanānaṃ bahumpi
aniṭṭhavācaṃ sutvā. Na paṭivajjāti na paṭivadeyya. Kiṃkāraṇā? na hi santo paṭiseniṃ
karonti.
    Kakkhaḷenāti dāruṇena. Santoti nibbutakilesā. Paṭiseninti paṭisattuṃ.
Paṭimallanti paṭiyodhaṃ. Paṭikaṇṭakanti paṭiveriṃ. Paṭipakkhanti kilesapaṭipakkhaṃ,
kilesavasena saṅgaṃ na karontīti attho.
    [168] Etañca dhammamaññāyāti sabbametaṃ yathāvuttaṃ dhammaṃ ñatvā. Vicinanti
vicinanto. Santīti nibbutiṃ ñatvāti nibbutiṃ rāgādīnaṃ santīti ñatvā.
    Samañcāti kāyasucaritādiṃ. Visamañcāti kāyaduccaritādiṃ. Pathañcāti dasakusalakammapathaṃ.
Vipathañcāti dasaakusalakammapathaṃ. Sāvajjañcāti akusalañca. Anavajjañcāti kusalañca.
Hīnappaṇītakaṇhasukkaviññūgarahitaviññūpasatthanti idampi kusalākusalameva. Tattha
kāyasucaritādi samakaraṇato samaṃ. Kāyaduccaritādi visamakaraṇato visamaṃ. Dasakusalakammapathā
sugatigamanapathattā pathaṃ. Dasaakusalakammapathā sugatigamanapaṭipakkhattā apāyagamanapathattā vipathaṃ.
Akusalaṃ sadosattā sāvajjaṃ. Kusalaṃ niddosattā anavajjaṃ. Tathā mohena vā dosamohena
vā lobhamohena vā sampayuttattā hīnaṃ. Alobhaadosaamohasampayuttattā paṇītaṃ.
Kaṇhavipākattā kaṇhaṃ. Sukkavipākattā sukkaṃ. Buddhādīhi viññūhi garahitattā
viññūgarahitaṃ. Tehi eva thomitattā viññūpasatthanti ñātabbaṃ.
@Footnote: 1 cha.Ma. rusito. evamuparipi  2 cha.Ma. rusito ghaṭṭito

---------------------------------------------------------------------------------------------
page427.
    [169] Kiṃkāraṇā nappamajjeyya iti ce:- abhibhū hi soti gāthā. Tattha abhibhūti
rūpādīnaṃ abhibhavitā. Anabhibhūtoti tehi anabhibhūto. Sakkhidhammaṃ anītihamadassīti 1-
paccakkhameva anītihaṃ dhammaṃ addakkhi. Sadā namassamanusikkheti sadā namassanto
tisso sikkhāyo sikkheyya.
    Kehici kilesehīti kehici rāgādiupatāpakarehi kilesehi. Abhibhosi neti te
kilese abhibhavi. Sesaṃ sabbattha pākaṭameva.
    Kevalaṃ pana ettha "cakkhūhi neva lolo"tiādīhi indriyasaṃvaro, "annānamatho
pānānan"tiādīhi sannidhipaṭikkhepamukhena paccayapaṭisevanasīlaṃ, methunamosavajja-
pesuṇiyādīhi 2- pātimokkhasaṃvarasīlaṃ, "āthabbaṇaṃ supinaṃ lakkhaṇan"tiādīhi
ājīvapārisuddhisīlaṃ, "jhāyī na pādalolassā"ti 3- iminā samādhi, "vicinaṃ bhikkhū"ti
iminā paññā, "sadā sato sikkhe"ti iminā pana saṅkhepato tissopi sikkhā,
"athāsanesu sayanesu, appasaddesu bhikkhu vihareyya, niddaṃ na bahulīkareyyā"tiādīhi
sīlasamādhippaññānaṃ upakārasaṅgaṇhanavinodanāni 4- vuttānīti. Evaṃ bhagavā nimmitassa
paripuṇṇapaṭipadaṃ vatvā arahattanikūṭena desanaṃ niṭṭhāpesi, desanāpariyosāne
purābhedasutte 5- vuttasadisoyevābhisamayo ahosīti.
                  Saddhammapajjotikāya mahāniddesaṭṭhakathāya
                    tuvaṭakasuttaniddesavaṇṇanā niṭṭhitā.
                             Cuddasamaṃ.
                        -----------------
@Footnote: 1 cha.Ma. sikkhidhammamanītihamaddasīti  2 ka. mosavajjena niyyethāti  3 ka. jhāyī assāti
@4 cha.Ma. upakārānupakārasaṅgaṇhanavinodanāni  5 khu.mahā. 29/374/251 (syā)

---------------------------------------------------------------------------------------------
page428.
                     15. Attadaṇḍasuttaniddesavaṇṇanā
    [170] Paṇṇarasame attadaṇḍasuttaniddese attadaṇḍā bhayaṃ jātanti
paṭhamagāthāyamattho:- yaṃ lokassa diṭṭhadhammikaṃ vā samparāyikaṃ vā bhayaṃ jātaṃ, sabbantaṃ
attadaṇḍā bhayaṃ jātaṃ attano duccaritakāraṇā jātaṃ, evaṃ santepi janaṃ passatha medhagaṃ,
imaṃ sākiyādijanaṃ passatha aññamaññaṃ medhagaṃ hiṃsakaṃ bādhakanti. Evantaṃ paṭiviruddhaṃ
vippaṭipannaṃ janaṃ paribhāsitvā attano sammāpaṭipattidassanena tassa saṃvegaṃ janetuṃ
āha "saṃvegaṃ kittayissāmi, yathā saṃvijitaṃ mayā"ti. Pubbe bodhisatteneva satāti
adhippāyo.
    Tayoti gaṇanaparicchedo. Daṇḍāti duccaritā. Kāyadaṇḍoti kāyaduccaritaṃ.
Vacīdaṇḍādīsupi eseva nayo. Tividhaṃ kāyaduccaritanti pāṇātipātādikāyato pavattaṃ
duṭṭhu caritaṃ, kilesapūtikattā vā duṭṭhu caritanti laddhanāmaṃ tividhaṃ duccaritaṃ
kāyaduccaritaṃ. Catubbidhanti musāvādādicatubbidhaṃ. Tividhanti abhijjhāditividhaṃ.
Diṭṭhadhammikanti diṭṭheva dhamme imasmiṃyeva attabhāve paṭisaṃvedanīyaṃ. Samparāyikanti
anāgate attabhāve paṭisaṃvedanīyaṃ. Āgucārīti pāpakārī aparādhakārī. Tamenaṃ rājā
paribhāsatīti pāpakāriṃ rājā paribhāsati, bhayaṃ uppādeti. Dukkhaṃ domanassaṃ
paṭisaṃvedetīti kāyikaṃ dukkhaṃ cetasikaṃ domanassaṃ vindati. Etaṃ bhayaṃ dukkhaṃ
domanassanti evarūpaṃ bhayañca dukkhañca domanassañca. Kuto tassāti tassa corassa kuto
uppannaṃ. Attadaṇḍato jātanti attanā kataduccaritato uppannaṃ.
    Antamasoti heṭṭhimato. Savacanīyampi karoti "na te labbhā ito pakkamitun"ti
ito imamhā gāmādinā gantuṃ na labbhā. Na sakkā bahi nikkhamitunti palibodhaṃ
saṅga karoti. Dhanajānipaccayāpīti dhanaparihānikāraṇāpi. Rājā tassa vividhā
kammakāraṇā kārāpeti. Kasāhipi tāḷentīti kasādaṇḍakehi pothenti. Vettehipi
tāḷentīti sakaṇṭakavettalatāhi pothenti. Aḍḍhadaṇḍakehītiādayo heṭṭhā

---------------------------------------------------------------------------------------------
page429.
Vuttanayāyeva. Sunakhehipi khādāpentīti katipayāni divasāni āhāre adatvā chātasunakhehi
khādāpenti. Te muhuttena aṭṭhikasaṅkhalikameva karonti. Sūle uttāsentīti
sūlaṃ āropenti. Rājā imesaṃ catunnaṃ daṇḍānaṃ issaroti imāsaṃ catunnaṃ āṇānaṃ
kātuṃ rājā samattho.
    Sakena kammenāti sayaṃ katena kammena. Tamenaṃ nirayapālāti ettha ekacce
therā "nirayapālā nāma natthi, yantarūpaṃ viya kammameva kāraṇaṃ kāretī"ti vadanti.
Tesaṃ taṃ "atthi nirayesu nirayapālāti, āmantā. Atthi ca kāraṇikā"tiādinā
nayena abhidhamme 1- paṭisedhitameva. Yathā hi manussaloke kammakāraṇakārakā 2- atthi,
evameva nirayesu nirayapālā atthīti. Tattaṃ ayokhilanti tigāvutaṃ attabhāvaṃ
sampajjalitāya lohapaṭhaviyā uttānakaṃ nipajjāpetvā dakkhiṇahatthe tālappamāṇaṃ
ayasūlaṃ pavesenti, tathā vāmahatthādīsu. Yathā ca uttānakaṃ nipajjāpetvā evaṃ
urenapi vāmapassenapi dakkhiṇapassenapi nipajjāpetvā taṃ kammakāraṇaṃ karontiyeva.
    Saṃvesetvāti jalitāya lohapaṭhaviyā tigāvutaṃ attabhāvaṃ nipajjāpetvā.
Kuṭhārīhīti mahatīhi gehacchādanassa ekapakkhamattāhi kuṭhārīhi tacchenti. Lohitaṃ nadī
hutvā sandati, lohapaṭhavito jālā uṭṭhahitvā tacchitaṭṭhānaṃ gaṇhāti, mahādukkhaṃ
uppajjati, tacchantā pana suttāhataṃ karitvā dāru viya aṭṭhaṃsampi chaḷaṃsampi
karonti. Vāsīhīti mahāsuppapamāṇāhi vāsīhi. Rathe yojetvāti saddhiṃ
yugayottaupakkharacakkakubbarapājanehi 3- sabbato pajjalite rathe yojetvā. Mahantanti
mahākūṭāgārappamāṇaṃ. Āropentīti sampajjalitehi ayamuggarehi pothentā āropenti.
Sakimpi uddhanti supakkuṭṭhitāya 4- ukkhaliyā pakkhittataṇḍulā viya 5- uddhaṃ
adho tiriyañca gacchati. Mahānirayeti avīcimahānirayamhi.
@Footnote: 1 abhi.ka. 37/866/494  2 Sī.,ka. kammakāraṇikā  3 Sī. yugayottapañjaracakka...
@4 cha.Ma. supakkutthitāya  5 cha.Ma. pakkhittataṇḍulaṃ viya

---------------------------------------------------------------------------------------------
page430.
    Catukkaṇṇoti caturassamañjūsāsadiso. Vibhattoti catudvāravasena vibhatto. Bhāgaso
mitoti dvāravīthīnaṃ vasena bhāgaso māpetvā vibhatto. 1- Pariyantoti parikkhitto.
Ayasāti upari navayojanikena ayapattena chādito. Samantā yojanasataṃ pharitvā tiṭṭhatīti
evaṃ pharitvā tiṭṭhati, yathā samantā yojanasate ṭhatvā olokentassa akkhīni
yamakagoḷakā viya nikkhamanti. Kadariyātapanāti sabbepi te ussadehi saddhiṃ aṭṭha
mahānirayā kadariyā niccaṃ tapantīti kadariyātapanā. Balavadukkhatāya ghoRā. Kappaṭṭhikānaṃ
accīnaṃ atthitāya accimanto. Āsādetuṃ ghaṭṭetuṃ dukkaratāya durāsadā. Diṭṭhamattā
vā sutamattā vā lomāni haṃsentīti lomahaṃsanarūpā. Bhiṃsanatāya bhismā. Bhayajananatāya
paṭibhayā. Sukhābhāvena dukhā.
    Puratthimāya bhittiyātiādigāthānaṃ evaṃ avīcinirayoti pariyantaṃ katvā ayaṃ
saṅkhepattho:- aggijālānaṃ vā pana sattānaṃ vā tesaṃ dukkhassa vā vīci antaraṃ natthi
etthāti avīci. Tatra hi puratthimādīhi bhittīhi jālārāsi uṭṭhahitvā pāpakammino
puggale jhāpento pacchimādīsu bhittīsu paṭihaññati paharati, tā ca bhittiyo
vinivijjhitvā parato yojanasataṃ gaṇhāti, heṭṭhā uṭṭhitā upari paṭihaññati, upari
uṭṭhitā heṭṭhā paṭihaññati. Evaṃ tāvettha jālānaṃ vīci nāma natthi. Tassa
pana anto yojanasataṭṭhānaṃ khīravallipiṭṭhassa pūritanāḷi viya sattehi nirantaraṃ pūritaṃ
catūhi iriyāpathehi paccantānaṃ sattānaṃ pamāṇaṃ natthi, na ca aññamaññaṃ
byābādhenti, sakasakaṭṭhāneyeva paccanti. Evamettha sattānaṃ vīci nāma natthi.
Yathā pana jivhagge cha madhubindūni sattamassa tambalohabinduno anudahanabalavatāya
abbohārikāni honti, tathā tattha anudahanabalavatāya sesā cha akusalavipākupekkhā
abbohārikā honti, dukkhameva nirantaraṃ paññāyati. Evamettha dukkhassa vīci nāma
natthi. Nirassādaṭṭhena nirayo.
@Footnote: 1 cha.Ma. bhāge ṭhapetvā ṭhapetvā vibhatto

---------------------------------------------------------------------------------------------
page431.
    Tattha sattā mahāluddāti tasmiṃ nibbattā sattā mahantā luddā.
Mahākibbisakārinoti mahantadāruṇakammakārino. Accantapāpakammantāti ekaṃsena
pāpakammino. Paccanti na ca miyyareti channaṃ jālānamantare 1- paccanti, na ca
mīyanti. 2- Jātavedasamo kāyoti tesaṃ sarīraṃ aggisadisaṃ. Tesaṃ nirayavāsinanti tesaṃ
pāpakammānaṃ nirayavāsīnaṃ. Passa kammānaṃ daḷhattanti pāpakammānaṃ thirabhāvaṃ
olokehi. Na bhasmā hoti napī masīti chārikāpi na hoti aṅgāropi. Puratthimenāti
yadā taṃ dvāraṃ apārutaṃ hoti, atha tadabhimukhā dhāvanti, tesaṃ tattha chaviādīni
jhāyanti. Dvārasamīpaṃ pattānañca tesaṃ taṃ pīthayati, 3- pacchimaṃ apārutaṃ viya khāyati.
Esa nayo sabbattha. Abhinikkhamitāsā teti nirayā nikkhamituṃ āsā etesanti
nikkhamitāsā. Mokkhagavesinoti muñcanupāyaṃ esantā gavesantāpi. Na te tato
nikkhamituṃ, labhanti kammapaccayāti te sattā nirayato nikkhamanadvāraṃ pāpakammapaccayā
nādhigacchanti. Tesañca pāpakammantaṃ, avipakkaṃ kataṃ bahunti tesañca sattānaṃ
lāmakaṃ dāruṇaṃ kammaṃ avipākaṃ bahuvidhaṃ nānappakāraṃ adinnavipākaṃ kataṃ upacitaṃ
atthi.
    Saṃveganti vinilanaṃ. 4- Ubbeganti ṭhitaṭṭhānato gamanaṃ. Utrāsanti ubbejanaṃ
asanniṭṭhānaṃ. Bhayanti cittutrāsanaṃ. Pīḷananti ghaṭṭanaṃ. Ghaṭṭananti pīḷākaraṇaṃ.
Upaddavanti ītiṃ. Upasagganti rundhanaṃ.
    [171] Idāni yathānena saṃvijitaṃ, taṃ pakāraṃ dassento "phandamānan"tiādimāha.
Tattha phandamānanti taṇhādīhi 5- kampamānaṃ. Appodaketi appe udake. Aññamaññehi
byāruddhe disvāti nānāsatte ca aññamaññehi saddhiṃ viruddhe disvā. Maṃ
bhayamāvisīti maṃ bhayaṃ paviṭṭhaṃ.
@Footnote: 1 ka. aggijālantare  2 cha.Ma. miyyanti  3 cha.Ma. pidhīyati
@4 Sī. hirīyanaṃ  5 cha.Ma. taṇhādiṭṭhīhi

---------------------------------------------------------------------------------------------
page432.
    Kilesaphandanāya phandamānanti rāgādikilesacalanāya calamānaṃ. Payogoti
kāyavacīmanopayogo.
    Viruddhāti virodhamāpannā. Paṭiviruddhāti paṭimukhaṃ hutvā virodhamāpannā, suṭṭhu
viruddhā vā. Āhatāti kodhena āhatā pahatā. Paccāhatāti paṭimallā hutvā
āhatā. Āghātitāti ghaṭṭitā. Paccāghātitāti visesena ghaṭṭitā. Pāṇīhipi
upakkamantīti hatthehipi paharanti.
    [172] Samantamasāro lokoti nirayaṃ ādiṃ katvā samantato loko asāro
niccasārādirahito. Disā sabbā sameritāti sabbā disā aniccatāya kampitā.
Icchaṃ bhavanamattanoti attano tāṇaṃ icchanto. Nāddasāsiṃ anositanti kiñci
ṭhānaṃ jarādīhi anajjhāvuṭṭhaṃ nāddakkhinti.
    Asāroti na sāro, sāravirahito vā. Nissāroti sabbena sabbaṃ sāravirahito.
Sārāpagatoti sārato apagato. Niccasārasārena vāti satatasārasaṅkhātena sārena
vā. Upari padadvayepi eseva nayo. Ye puratthimāya disāya saṅkhārāti
ye purimadisāya 1- paccayehi saṅgamma samāgamma katā saṅkhāRā. Tepi eritāti
tepi saṅkhārā kampitā. Sameritāti sammā kampitā. Calitāti calanaṃ gatā. Ghaṭṭitāti
udayabbayena pīḷitā. Aniccatāyāti hutvā abhāvatāya. Jātiyā anugatāti nibbattiyā
anupaviṭṭhā. 2- Jarāya anusaṭāti paripakkatāya anupatthaṭā. Byādhinā abhibhūtāti
dhātuvisamena uppannabyādhinā ajjhotthaṭā. Maraṇena abbhāhatāti maccunā abhiāhatā
pahatā. Atāṇāti rakkhavirahitā. Aleṇāti leṇavirahitā. Asaraṇāti natthi etesaṃ
saraṇanti asaraṇā. Asaraṇībhūtāti sayaṃ saraṇakiccaṃ na karontīti asaraṇībhūtā.
    Attano bhavananti niddesapadassa uddesapadaṃ. Tāṇanti pālanaṃ. Leṇanti
@Footnote: 1 cha.Ma. puratthimāya disāya  2 Ma. anupatiṭṭhā

---------------------------------------------------------------------------------------------
page433.
Leṇaṭṭhānaṃ. Saraṇanti dukkhanāsanaṃ. Gatinti patiṭṭhaṃ. Parāyananti paraṃ ayanaṃ.
Ajjhositaṃyeva addasanti jarādīhi madditaṃyeva addakkhiṃ. Sabbaṃ yobbaññanti
yobbanabhāvo yobbaññaṃ, sacetanānaṃ sabbaṃ yobbaññaṃ. Jarāya ositanti paripākāya
jarāya avasitaṃ madditaṃ. Evaṃ sabbattha.
    [173] Osāne tveva byāruddhe, disvā me aratī ahūti yobbaññādīnaṃ
osāneyeva antagamake eva 1- vināsake eva jarādīhi byāruddhe āhatacitte satte
disvā arati me ahosi. Athettha sallanti atha etesu sattesu rāgādisallaṃ.
Hadayanissitanti cittanissitaṃ.
    Yobbaññaṃ jarā vosāpetīti jarā atthaṅgameti vināseti. Evaṃ sabbattha.
    [174] "kathaṃ ānubhāvaṃ sallan"ti ce? yena sallena otiṇṇoti gāthā.
Tattha disā sabbā vidhāvatīti sabbā duccaritadisāpi puratthimādidisāpi vidisāpi 2-
vidhāvati. Tameva sallaṃ abbuyha, na dhāvati na sīdatīti tameva sallaṃ uddharitvā
tā ca disā na dhāvati, caturoghe ca na sīdati.
    Aññāṇantiādīsu ñāṇadassanapaṭipakkhato aññāṇaṃ adassanaṃ. Abhimukho hutvā
dhammena na sameti na samāgacchatīti anabhisamayo. Anurūpato dhamme bujjhatīti anubodho.
Tappaṭipakkhatāya ananubodho. Aniccādīhi saddhiṃ yojetvā na bujjhatīti asambodho.
Asantaṃ asamañca bujjhatītipi asambodho. Catusaccadhammaṃ na paṭivijjhatīti appaṭivedho.
Rūpādīsu ekadhammampi aniccādisāmaññato na saṅgaṇhātīti asaṅgāhaṇā. Tameva
dhammaṃ na pariyogāhatīti apariyogāhaṇā. Na samena 3- pekkhatīti asamapekkhanā. Dhammānaṃ
sabhāvaṃ pati na apekkhatīti 4- apaccavekkhaṇā.
@Footnote: 1 ka. atthaṅgamake eva  2 Sī.,ka. gatidisāpi
@3 cha.Ma. na samaṃ  4 Ma. na avekkhati

---------------------------------------------------------------------------------------------
page434.
    Kusalākusalakammesu viparītavuttiyā sabhāvaggahaṇābhāvena vā. Ekampi kammaṃ etassa
paccakkhaṃ natthi, sayaṃ vā kassaci dhammassa paccakkhakaraṇaṃ nāma na hotīti apaccakkhakammaṃ.
Yaṃ etasmiṃ anuppajjamāne cittasantānaṃ mejjhaṃ bhaveyya suci vodānaṃ, taṃ
duṭṭhu mejjhaṃ imināti dummejjhaṃ. Bālānaṃ bhāvo bālyaṃ. Muyhatīti moho.
Balavataro moho pamoho. Samantato muyhatīti sammoho. Vijjāya paṭipakkhabhāvato
na vijjāti avijjā. Oghayogattho vuttoyeva. Thāmagataṭṭhena anusetīti anusayo.
Cittaṃ pariyuṭṭhāti abhibhavatīti pariyuṭṭhānaṃ. Hitaggahaṇābhāvena hitābhimukhī 1- gantuṃ na
sakkoti aññadatthu laṅgatiyevāti laṅgī, khañjatīti attho. Durugghāṭanaṭṭhena vā
laṅgī. Yathā hi mahāpalighasaṅkhātā laṅgī durugghāṭā hoti, evamayampi laṅgī viyāti
laṅgī. Sesaṃ uttānatthameva.
    Yā evarūpā kaṅkhāti ettha kaṅkhanavasena kaṅkhā. Kaṅkhaṃ ānayatīti kaṅkhāyanā.
Purimakaṅkhā hi uttarakaṅkhaṃ ānayati nāma. 2- Ākāravasena vā etaṃ vuttaṃ.
Kaṅkhāsamaṅgicittaṃ kaṅkhāya āyitattā kaṅkhāyitaṃ nāma, tassa bhāvo kaṅkhāyitattaṃ.
Vimatīti vigatā mati vimati. Vicikicchāti vigatā cikicchā vicikicchā, sabhāvaṃ vā
vicinanto kicchati kilamati etāyāti vicikicchā. Sā saṃsayalakkhaṇā, kampanarasā,
anicchayapaccupaṭṭhānā, anekaṃsaggāhapaccupaṭṭhānā vā, ayonisomanasikārapadaṭṭhānā,
paṭipattiyā antarāyakarāti daṭṭhabbā.
    Kampanaṭṭhena dvidhā eḷayatīti dveḷhakaṃ. Paṭipattinivāraṇena dvidhāpatho viyāti
dvedhāpatho. "niccaṃ vā idaṃ aniccaṃ vā"tiādipavattiyā ekasmiṃ ākāre saṇṭhātuṃ
asamatthatāya samantato setīti saṃsayo. Ekaṃsaṃ gahetuṃ asamatthatāya na ekaṃsaggāhoti
anekaṃsaggāho. Nicchetuṃ asakkontī ārammaṇato osakkatīti āsappanā. Ogāhituṃ
asakkontī parisamantato sappatīti parisappanā. Pariyogāhituṃ asamatthatāya
@Footnote: 1 cha.Ma. hitābhimukhaṃ  2 ka. uttari kaṅkhāyanā nāma

---------------------------------------------------------------------------------------------
page435.
Apariyogāhaṇā. Nicchayavasena ārammaṇe pavattituṃ asamatthatāya chambhitattaṃ cittassa,
thaddhabhāvoti attho. Vicikicchā hi uppajjitvā cittaṃ thaddhaṃ karoti, yasmā pana
sā uppajjamānā ārammaṇaṃ gahetvā manaṃ vilikhantī viya tasmā manovilekhoti
vuttā.
    Viddhoti sallena laddhappahāro. Phuṭṭhoti ghaṭṭito. Paretoti pīḷito. Dhāvatīti
purato gacchati. Vidhāvatīti anekavidhena gacchati. Sandhāvatīti vegena dhāvati. Saṃsaratīti
ito cito ca carati.
    Acelakoti niccolo, naggoti attho. Muttācāroti visaṭṭhācāro,
uccārakammādīsu lokiyakulaputtācārena virahito ṭhitakova uccāraṃ karoti, passāvaṃ
karoti, khādati bhuñjati. Hatthāvalekhaṇoti 1- hatthe piṇḍamhi ṭhite jivhāya hatthaṃ
avalikhati, 2- uccāraṃ vā katvā hatthasmiṃyeva daṇḍakasaññī hutvā hatthena avalikhati.
Te kira daṇḍakaṃ "satto"ti 3- paññapenti. Bhikkhāgahaṇatthaṃ "ehi bhadante"ti vutto na
etīti na ehibhadantiko. Tena hi "tiṭṭha bhadante"ti vuttopi na tiṭṭhatīti na
tiṭṭhabhadantiko. Tadubhayampi kira so "etassa vacanaṃ kataṃ bhavissatī"ti na karoti.
    Abhihaṭanti puretaraṃ gahetvā āhaṭaṃ bhikkhaṃ. Uddissakatanti "idaṃ tumhe
uddissa katan"ti evaṃ ārocitaṃ bhikkhaṃ. Na nimantananti "asukaṃ nāma kulaṃ vā
vīthiṃ vā gāmaṃ vā paviseyyāthā"ti evaṃ nimantitabhikkhampi na sādiyati na gaṇhāti.
Na kumbhimukhāti kumbhito uddharitvā dīyamānaṃ 4- bhikkhaṃ na gaṇhāti. Na kaḷopimukhāti
kaḷopīti ukkhali vā pacchi vā, tatopi na gaṇhāti. Kasmā? kumbhikaḷopiyo
maṃ nissāya kaṭacchunā pahāraṃ labhantīti. Na eḷakamantaranti ummāraṃ antaraṃ katvā
dīyamānaṃ na gaṇhāti. Kasmā? ayaṃ maṃ nissāya antarakaraṇaṃ labhatīti. Daṇḍamusalesupi
eseva nayo.
@Footnote: 1 cha.Ma. hatthāpalekhanoti  2 cha.Ma. apalikhati. evamuparipi  3 Ma. pattoti  4 cha.Ma.
@diyyamānaṃ

---------------------------------------------------------------------------------------------
page436.
    Na dvinnanti dvīsu bhuñjamānesu ekasmiṃ uṭṭhāya dente na gaṇhāti.
Kasmā? kabaḷantarāyo hotīti. Na gabbhiniyātiādīsu pana "gabbhiniyā kucchiyaṃ
Dārako kilamatī"ti, "pāyantiyāpi dārakassa khīrantarāyo hotī"ti, "purisantaragatāya
ratiantarāyo hotī"ti na gaṇhāti. Na saṅkittīsūti saṅkittetvā katabhattesu.
Dubbhikkhasamaye kira acelakasāvakā acelakānaṃ atthāya tato tato taṇḍulādīni
samādapetvā bhattaṃ pacanti, ukkaṭṭho acelako tatopi na paṭiggaṇhāti. Na yattha
sāti yattha sunakho "piṇḍaṃ labhissāmī"ti upaṭṭhito hoti, tattha tassa adatvā
āhaṭaṃ na gaṇhāti. Kasmā? etassa piṇḍantarāyo hotīti. Saṇḍasaṇḍacārinīti
samūhasamūhacārinī. Sace hi acelakaṃ disvā "imassa bhikkhaṃ dassāmā"ti manussā
bhattagehaṃ pavisanti, tesu ca pavisantesu kaḷopimukhādīsu nilīnamakkhikā uppatitvā
saṇḍasaṇḍā caranti. Tato āhaṭaṃ bhikkhaṃ na gaṇhāti. Kasmā? maṃ nissāya
makkhikānaṃ gocarantarāyo jātoti. Thusodakanti sabbasassasambhārehi kataṃ socirakaṃ. 1-
Ettha ca surāpānameva sāvajjaṃ, ayaṃ pana sabbesupi sāvajjasaññī.
    Ekāgārikoti yo ekasmiṃyeva gehe bhikkhaṃ labhitvā nivattati. Ekālopikoti
yo ekeneva ālopena yāpeti. Dvāgārikādīsupi eseva nayo. Ekissāpi dattiyāti
ekāya dattiyā. Datti nāma ekā khuddakapāti hoti, yattha aggabhikkhaṃ pakkhipitvā
ṭhapenti. Ekāhikanti ekadivasantarikaṃ. Aḍḍhamāsikanti aḍḍhamāsantarikaṃ.
Pariyāyabhattabhojananti vārabhattabhojanaṃ, ekāhavārena dvīhavārena sattāhavārena
aḍḍhamāsavārenāti evaṃ divasavārena ābhataṃ 2- bhattabhojanaṃ.
    Sākabhakkhotiādīni vuttatthāneva. Ubbhaṭṭhakoti uddhaṃ ṭhitako.
Ukkuṭikappadhānamanuyuttoti ukkuṭikaṃ vīriyaṃ anuyutto. Gacchantopi ukkuṭikova
hutvā uppatitvā uppatitvā gacchati. Kaṇṭakāpassayikoti ayakaṇṭake vā pakatikaṇṭake
vā bhūmiyaṃ
@Footnote: 1 cha.Ma. sovīrakaṃ  2 ka. āgataṃ

---------------------------------------------------------------------------------------------
page437.
Koṭṭetvā tattha cammaṃ attharitvā ṭhānacaṅkamādīni karoti. Seyyanti sayantopi
tattheva seyyaṃ kappeti. Phalakaseyyanti rukkhaphalake seyyaṃ. Thaṇḍilaseyyanti thaṇḍile
ucce bhūmiṭṭhāne seyyaṃ. Ekapassayikoti ekapasseneva sayati. Rajojalladharoti
sarīraṃ telena makkhetvā rajuṭṭhānaṭṭhāne tiṭṭhati, athassa sarīre rajojallaṃ laggati,
taṃ dhāreti. Yathāsanthatikoti laddhaṃ āsanaṃ akopetvā yadeva labhati, tattheva
nisīdanasīlo. Vekaṭikoti vikaṭakhādanasīlo, 1- vikaṭanti gūthaṃ vuccati. Apānakoti
paṭikkhittasītudakapāno. Sāyaṃ tatiyamassāti sāyatatiyakaṃ. Pāto majjhanhike sāyanti
divasassa tikkhattuṃ "pāpaṃ pavāhessāmī"ti udakorohaṇānuyogaṃ anuyutto viharati.
    Te salle abhisaṅkharotīti te rāgādisattasalle abhinibbatteti. Abhisaṅkharontoti
abhinibbattento. Sallābhisaṅkhāravasenāti sallābhinibbattāpanakāraṇā. Puratthimaṃ disaṃ
dhāvatīti purimaṃ disaṃ gacchati. Te sallābhisaṅkhārā appahīnāti ete rāgādisallap-
payogā nappahīnā. Sallābhisaṅkhārānaṃ appahīnattāti sallappayogānaṃ appahīnabhāvena.
Gatiyā dhāvatīti gatiyaṃ dhāvati. Gatiyā gatinti gatito gatiṃ.
    Na sīdatīti na nimujjati. Na saṃsīdatīti na samantato nimujjati. Na osīdatīti
na osakkati. Na avasīdatīti na paccosakkati. Na avagacchatīti na heṭṭhā gacchati.
    [175] Evaṃ mahānubhāvena sallena otiṇṇesu ca sattesu:- tattha
sikkhānugīyanti, yāni loke gadhitānīti gāthā. Tassattho:- ye loke pañca kāmaguṇā
paṭilābhāya 2- gijjhantīti katvā "gadhitānī"ti vuccanti, cirakālasevitattā 3- vā
"gadhitānī"ti vuccanti. Tattha taṃ nimittaṃ hatthisikkhādikā anekā sikkhā kathīyanti,
uggayhanti vā. Passatha yāva pasuto cāyaṃ 4- loko, yato paṇḍito kulaputto tesu vā
gadhitesu tāsu vā sikkhāsu adhimutto na siyā, aññadatthu aniccādidassanena
nibbijjha sabbaso kāme. Attano nibbānameva sikkheti.
@Footnote: 1 ka. ettha  2 ka. pañcakāmaguṇagadhitāya  3 ka. cirakāle gadhitattā  4 cha.Ma. samattho vāyaṃ

---------------------------------------------------------------------------------------------
page438.
    Paṭivijjhitvāti ñāṇena nikkhamitvā vā nibbijjhitvā vā.
    [176] Idāni yathā nibbānāya sikkhitabbaṃ, taṃ dassento "sacco
siyā"tiādimāha. Tattha saccoti vācāsaccena ñāṇasaccena maggasaccena ca samannāgato.
Rittapesuṇoti pahīnapesuṇo. Vevicchanti macchariyaṃ.
    [177] Niddaṃ tandiṃ sahe thīnanti pacalāyikañca kāyālasiyañca cittālasiyañcāti
ime tayo dhamme abhibhaveyya. Nibbānamānasoti nibbānaninnacitto.
    Kāyassa akalyatāti khandhattayasaṅkhātassa nāmakāyassa gilānabhāvo. Gilāno
hi akallakoti vuccati. Vinayepi 1- vuttaṃ "nāhaṃ bhante akallako"ti. Akammaññatāti
kāyagelaññasaṅkhātova akammaññatākāro. Megho viya ākāsaṃ kāyaṃ onayhatīti
onāho. Sabbato bhāgena onāho pariyonāho. Abbhantare samorundhatīti
antosamorodho. Medhatīti middhaṃ, akammaññabhāvena vihiṃsatīti attho. Supanti tenāti
suppaṃ. Akkhidalādīnaṃ pacalabhāvaṃ karotīti pacalāyikā. Suppanā suppitattanti
ākārabhāvaniddeso. 2- Olīyanāti olīyanākāro. Dutiyaṃ upasaggavasena vaḍḍhitaṃ.
Līnanti avipphārikatāya paṭikuṭitaṃ. 3- Itare dve ākārabhāvaniddesā. Thinanti
sappipiṇḍo viya avipphārikatāya ghanabhāvena ṭhitaṃ. Thiyanāti ākāraniddeso. Thiyitassa
bhāvo thiyitattaṃ, avipphāravasena thaddhatāti 4- attho.
    Sabbasaṅkhāradhātuyāti nibbānaninnamānaso sabbatebhūmikasaṅkhātadhātuyā. Cittaṃ
paṭivāpetvāti cittaṃ nivattāpetvā. Etaṃ santanti etaṃ nibbānaṃ. Kilesasantatāya
santaṃ. Atappakaṭṭhena paṇītaṃ.
@Footnote: 1 vi.mahāvi. 1/151/84-5  2 cha.Ma. ākārabhāvaniddesā
@3 ka. paṭikujjitaṃ  4 ka. baddhatāti

---------------------------------------------------------------------------------------------
page439.
    Na paṇḍitā upadhisukhassa hetūti dabbajātikā 1- kāmasukhassa kāraṇā dānāni
na dadanti. 2- Kāmañca te upadhiparikkhayāyāti ekaṃsena te paṇḍitā kāmakkhayāya
kāmakkhepanatthaṃ dānāni denti. Apunabbhavāyāti nibbānatthāya. Jhānāni bhāventīti
paṭhamajjhānādīni vaḍḍhenti. Punabbhavāyāti punabbhavakāraṇā. Te paṇḍitā nibbānaṃ
abhimukhaṃ hutvā dānaṃ dadanti. 3-
    [178] Sāhasāti rattassa rāgacaritādibhedā sāhasākāraṇā. Niddeso
uttānatthoyeva.
    [179] Purāṇaṃ nābhinandeyyāti atītaṃ rūpādiṃ nābhinandeyya. Naveti
paccuppanne. Hīyamāneti vinassamāne. Ākāsaṃ na sito siyāti taṇhānissito
na bhaveyya. Taṇhā hi rūpādīnaṃ ākāsanato "ākāso"ti vuccati.
    Vemāneti abhavamāne. Vigacchamāneti apagacchamāne.
    "ākāsatī"ti "ākassatī"ti ca duvidho pāṭho.
    [180] Kiṃkāraṇā ākāsaṃ na sito siyāti ce? gedhaṃ brūmīti gāthā.
Tassattho:- ahaṃ hi imaṃ ākāsasaṅkhātaṃ taṇhaṃ rūpādīsu gijjhanato gedhaṃ brūmi
"gedho"ti vadāmi. Kiñca bhiyyo:- avahananaṭṭhena "ogho"ti ca ājavanaṭṭhena
"ājavan"ti ca "imaṃ mayhaṃ, idaṃ mayhan"ti jappakāraṇato "jappanan"ti ca
dummocanaṭṭhena 4- "ārammaṇan"ti ca kampakaraṇaṭṭhena "kampanan"ti ca brūmi, esāva
lokassa palibodhaṭṭhena duratikkamanīyaṭṭhena ca "kāmapaṅko duraccayo"ti.
    Ājavanti āpaṭisandhito javati dhāvatīti ājavaṃ, vaṭṭamūlatāya punabbhave
paṭisandhidānataṇhāyetaṃ adhivacanaṃ. Jappananti patthanā, taṇhāyetaṃ adhivacanaṃ.
Ārammaṇampi vuccati taṇhāti rūpādīsu ārammaṇesu uppannataṇhā muccituṃ
asakkuṇeyyaṭṭhena
@Footnote: 1 ka. dubbajātikā  2 cha.Ma. na denti  3 ka. nibbānābhimukhā hutvā dadanti  4 cha.Ma.
@dummuñcanaṭṭhena

---------------------------------------------------------------------------------------------
page440.
Ārammaṇāti kathīyati. Kāmapaṅkoti osīdanaṭṭhena kalalaṃ. Kaddamoti lagganaṭṭhena 1-
kaddamo. Tāpanaṭṭhena kileso. Niyyāsaṃ viya laggāpanaṭṭhena paliPo. Rundhitvā
dhāraṇaṭṭhena palirodho. Evametaṃ gedhādipariyāyaṃ ākāsaṃ anissito.
    [181] Saccā avokkamanti gāthā. Tassattho:- pubbe vuttā tividhāpi
saccā avokkamaṃ 2- moneyyapattiyā munīti saṅkhaṃ gato nibbānathale tiṭṭhati
brāhmaṇo, sa ve evarūpo sabbāni āyatanāni nissajjitvā "santo"ti vuccati.
Niddese vattabbaṃ natthi.
    [182] Kiñca bhiyyo:- sa ve vidvāti gāthā. Tattha ñatvā dhammanti aniccādinayena
saṅkhatadhammaṃ aññāya. 3- Sammā so loke iriyānoti asammāiriyanakarānaṃ kilesānaṃ
pahānā sammā so loke iriyamāno.
     [183]  Evaṃ apihento ca:- yodha kāmeti  gāthā. Tattha saṅganti sattavidhaṃ
saṅgaṃ yo accatari. Nājjhetīti na abhijjhāyati.
    [184] Tasmā tumhesupi yo evarūpo hotumicchati, taṃ vadāmi:- yaṃ pubbeti gāthā.
Tattha yaṃ pubbeti atīte saṅkhāre ārabbha uppajjanadhammaṃ kilesajātaṃ atītakammañca.
Pacchā te māhu kiñcananti anāgatepi saṅkhāre ārabbha uppajjanadhammaṃ rāgādikiñcanaṃ
mā ahu. Majjhe ce no gahessasīti paccuppannarūpādidhammepi 4- na gahessasi ce.
Evaṃ upasanto carissasi.
    Abījaṃ karohīti maggañāṇena na bījaṃ karohi. Rāgakiñcananti rāgaphandanaṃ. 5-
Dosakiñcanādīsupi eseva nayo.
@Footnote: 1 cha.Ma. saṅgaṭṭhena  2 Ma. avokkamma  3 ka. ñatvā
@4 ka. rūpādidhamme  5 Sī.,ka. rāgamadanaṃ, Ma. rāgabandhanaṃ

---------------------------------------------------------------------------------------------
page441.
    [185] Evaṃ arahattappattiṃ dassetvā idāni arahato thutivasena ito parā
gāthāyo abhāsi. Tattha sabbasoti gāthāya mamāyitanti mamattakaraṇaṃ. "mama idan"ti
gahitaṃ vā vatthu. Asatā ca na socatīti avijjamānakāraṇā asantakāraṇā na
socati. Na jīyatīti jāniṃ nādhigacchati.
    Ahu vata meti mayhaṃ ahosi vata. Taṃ vata me natthīti yaṃ atīte ahosi,
taṃ mayhaṃ idāni natthīti. 1- Siyā vata meti yaṃ mayhaṃ bhavissati, taṃ vatāhaṃ na
labhāmīti idāni ahaṃ ekaṃsena na pāpuṇāmi.
    [186] Kiñca bhiyyo:- yassa natthīti gāthā. Tattha kiñcananti kiñci
rūpādidhammajātaṃ.
    Abhisaṅkhatanti kammena saṅkharitaṃ. 2- Abhisañcetayitanti cittena rāsikataṃ.
Avijjāya tvevāti avijjāya tu eva. Asesavirāganirodhāti virāgasaṅkhātena maggena
niravasesanirodhā.
    Suññato lokaṃ avekkhassūti avasavattisallakkhaṇavasena vā 3- tucchasaṅkhāra-
samanupassanavasena vāti dvīhākārehi suññato lokaṃ passa. Attānudiṭṭhiṃ ūhaccāti
sakkāyadiṭṭhiṃ uddharitvā. Evaṃ maccutaro siyāti evaṃ maraṇassa taraṇo bhaveyya. 4-
Evaṃ lokaṃ avekkhantanti evaṃ khandhalokaṃ passantaṃ. Maccurājā na passatīti maraṇarājā
na oloketi na dakkhati.
    Nāññaṃ patthayate kiñcīti aññaṃ appamattakampi na patthayati na pihayati.
Aññatra appaṭisandhiyāti nibbānaṃ ṭhapetvā. "aññatrappaṭisandhiyā"ti ekaṃ padaṃ
katvāpi paṭhanti.
@Footnote: 1 cha.Ma. na santi  2 Ma.,ka. saṅgopitaṃ
@3 Sī. avasiyapavatti, Ma. sallakkhaṇavasena vā, cha. āmisapavatta...  4 Sī. bhavissasi

---------------------------------------------------------------------------------------------
page442.
    [187] Kiñca bhiyyo:- aniṭṭhurīti gāthā. Tattha aniṭṭhurīti anissukī.
"aniṭṭharī"tipi 1- keci paṭhanti. Sabbadhī samoti sabbattha samo, upekkhakoti
adhippāyo. Kiṃ vuttaṃ hoti? yo so "natthi me"ti na socati, tamahaṃ avikampinaṃ
puggalaṃ puṭṭho samāno aniṭṭhurī ananugiddho, anejo sabbadhī samoti imaṃ tasmiṃ
puggale catubbidhamānisaṃsaṃ brūmīti.
    Niṭṭhuriyoti issukī. Niṭṭhurabhāvo niṭṭhuriyaṃ, taṃ nissāya ettakampi
natthīti kheḷapātanti attho. Niṭṭhuriyakammanti niṭṭhuriyakaraṇaṃ. Gahaṭṭho vā hi gahaṭṭhaṃ
bhikkhu vā bhikkhuṃ nissāya vasanto appamattakeneva kujjhitvā taṃ nissāya ettakampi
natthīti kheḷaṃ pātetvā pādena maddanto viya niṭṭhuriyaṃ nāma karoti. Tassa
taṃ kammaṃ "niṭṭhuriyakamman"ti vuccati. Issāti sabhāvaniddeso. Tato parā dve
ākārabhāvaniddesā. Itarattayaṃ pariyāyavacanaṃ. Lakkhaṇādito panesā parasampattīnaṃ
usūyanalakkhaṇā 2- issā, tattha ca anabhiratirasā, tato vimukhabhāvapaccupaṭṭhānā,
parasampattipadaṭṭhānā.
    Lābhepi na iñjatīti paccayalābhe na calati. Alābhepīti paccayānaṃ alābhepi.
    [188] Kiñca bhiyyo:- anejassāti gāthā. Tattha nisaṅkhatīti
puññābhisaṅkhārādīsu yo koci saṅkhāro. So hi yasmā nisaṅkhariyati, nisaṅkharoti
vā, tasmā "nisaṅkhatī"ti vuccati. Viyārambhāti vividhā puññābhisaṅkhārādikā
ārambhā. Khemaṃ passati sabbadhīti sabbattha abhayameva passati.
    Ārambhāti kammānaṃ paṭhamārambhā. Viyārambhāti uparūpari vividhaārambhanavasena
vīriyārambhā. Tīsu bhavesu paṭisandhijanakakammānaṃ etaṃ adhivacanaṃ. Tasmā viyārambhā
ārato.
@Footnote: 1 Sī. anuddharīti  2 ka. ussūyana...

---------------------------------------------------------------------------------------------
page443.
    [189] Evaṃ passanto na samesūti gāthā. Tattha na vadateti "sadisohamasmī"tiādinā
mānavasena samesupi attānaṃ na vadati omesupi ussesupi. Nādeti na nirassatīti
rūpādīsu kañci dhammaṃ na gaṇhāti na nissajjati. Sesaṃ sabbattha tattha tattha
vuttanayattā pākaṭameva. Evaṃ arahattanikūṭeneva desanaṃ niṭṭhāpesīti.
                  Saddhammapajjotikāya mahāniddesaṭṭhakathāya
                   attadaṇḍasuttaniddesavaṇṇanā niṭṭhitā.
                             Paṇṇarasamaṃ.
                      --------------------

---------------------------------------------------------------------------------------------
page444.
                     16. Sāriputtasuttaniddesavaṇṇanā
    [190] Soḷasame na me diṭṭhoti sāriputtasuttaniddeso. Tattha ito pubbeti
ito saṅkassanagare otaraṇato pubbe. Vagguvadoti sundaravado. Tusitā gaṇimāgatoti
tusitā kāyā cavitvā mātukucchiṃ āgatattā tusitā āgato. Gaṇācariyattā gaṇī.
Santuṭṭhaṭṭhena vā tusitasaṅkhātā devalokā gaṇiṃ āgato, tusitānaṃ vā arahantānaṃ
gaṇiṃ āgatoti.
    Iminā cakkhunāti iminā attabhāvapariyāpannena pakatimaṃsacakkhunā. Iminā
attabhāvenāti iminā pacchimena attabhāvena. Tāvatiṃsabhavaneti tāvatiṃsadevaloke.
Pāricchattakamūleti koviḷārarukkhassa heṭṭhā. Paṇḍukambalasilāyanti rattakambalasadisa-
pāsāṇapiṭṭhe. Vassaṃ vuṭṭhoti vuṭṭhavasso. Devagaṇaparivutoti devasaṅghena parivārito.
Otiṇṇoti avatiṇṇo. Imaṃ dassanaṃ pubbeti aññatra imamhā dassanā pubbe.
Na diṭṭhoti aññadā na diṭṭhapubbo.
    Khattiyassa vāti khattiyassa vadantassa na suto. Brāhmaṇādīsupi eseva nayo.
    Madhuravadotiādīsu byañjanasampannaṃ madhuraṃ vadatīti madhuravado. Pemajanakaṃ pemārahaṃ
vadatīti pemanīyavado. Hadayaṅgamacitte ṭhapanayogyaṃ 1- vadatīti hadayaṅgamavado.
Karavīkasakuṇasaddo viya madhuraghoso assāti karavīkarutamañjughoso. Vissaṭṭho cāti
apalibuddho tattha tattha alaggamāno. 2- Viññeyyo cāti suvijāneyyo ca. Mañju cāti
madhuro ca. Savanīyo cāti kaṇṇasukho ca. Bindu cāti ghano ca. Avisārī cāti na patthaṭo
ca. Gambhīro cāti na uttāno ca. Ninnādi cāti ghosavanto ca. Assāti assa
satthuno. Bahiddhā parisāyāti parisato bahi. Na niccharatīti na nikkhamati. Kiṃkāraṇā?
evarūpo madhurasaddo nikkāraṇā mā vinassatūti. Brahmassaroti aññe chinnassarāpi
@Footnote: 1 ka. pavisana......  2 Sī.,cha.Ma. apakkhalano

---------------------------------------------------------------------------------------------
page445.
Bhinnassarāpi kākassarāpi honti, ayaṃ pana mahābrahmuno sarasadisena sarena
samannāgato. Mahābrahmuno hi pittasemhehi apalibuddhattā saro visuddho hoti,
bhagavatāpi katakammaṃ tassa 1- vatthuṃ sodheti, vatthuno suddhattā nābhito paṭṭhāya
samuṭṭhahanto saro visuddho aṭṭhaṅgasamannāgatova samuṭṭhāti. Karavīko viya bhaṇatīti
karavīkabhāṇī, mattakaravīkarutamañjughosoti attho.
    Tāretīti akhemantaṃ ṭhānaṃ atikkāmeti. Uttāretīti khemantabhūmiṃ pāpento 2-
tāreti. Nittāretīti akhemantaṭṭhānato nikkhāmento tāreti. Patāretīti
pariggahetvā tāreti, hatthena pariggahetvā viya tāretīti attho. Sabbametaṃ
tāraṇuttāraṇādikhemantaṭṭhāne ṭhapanamevāti āha "khemantabhūmiṃ sampāpetī"ti. Satteti
veneyyasatte. Mahāgahanatāya mahānatthatāya dunnitthariyatāya 3- ca jātiyeva kantāro
jātikantāro, taṃ jātikantāraṃ.
    Gaṇassa sussūsatīti gaṇo assa vacanaṃ sussūsati suṇāti upalakkheti. Sotaṃ
odahatīti sotukamyatāya sotaṃ avadahati patiṭṭhāpeti. Aññā cittaṃ upaṭṭhapetīti
ñātukāmacittaṃ paṇidahati. Gaṇaṃ akusalā vuṭṭhāpetvāti janasamūhaṃ akosallasambhūtā
akusalā uṭṭhāpetvā. 4- Kusale patiṭṭhāpetīti kosallasambhūte kusale ṭhapeti. Saṅghīti
rāsivasena saṅgho assa atthīti saṅghī. Parisavasena gaṇo assa atthīti gaṇī.
Gaṇassa ācariyoti gaṇācariyo.
    [191] Dutiyagāthāya sadevakassa lokassa, yathā dissatīti sadevakassa lokassa
viya manussānampi dissati. Yathā vā dissatīti tacchato aviparītato dissati. Cakkhumāti
uttamacakkhumā. Ekoti pabbajjāsaṅkhātādīhi eko. Ratinti nekkhammaratyādiṃ.
    Patirūpakoti suvaṇṇapatirūpako kuṇḍalo. Mattikākuṇḍalovāti mattikāya
@Footnote: 1 cha.Ma. ayaṃ pāṭho na dissati  2 cha.Ma. upanento  3 Ma. dunnittaraṇutāya  4 ka.
@vuṭṭhāpetvā

---------------------------------------------------------------------------------------------
page446.
Katakuṇḍalo viya. Lohaḍḍhamāsova suvaṇṇacchannoti suvaṇṇena paṭicchanno
lohamāsako viya. Parivāracchannāti parivārena chāditā. Anto asuddhāti abbhantarato
rāgādīhi aparisuddhā. Bahi sobhamānāti cīvarādīhi bāhirato sundaRā.
    Akappitairiyāpathā cāti asajjitairiyāpathā. 1- Paṇidhisampannāti paripuṇṇapatthanā.
    Visuddhasaddoti parisuddhakittisaddo, yathābhūtathutighosoti attho.
Gatakittisaddasilokoti kittisaddañca silokañca gahetvā caraṇasīlo. Kattha 2-
visuddhasaddoti ce? "nāgabhavane ca supaṇṇabhavane cā"tiādinā nayena vitthāretvā
vuttaṭṭhāne. Tato ca bhiyyoti tato vuttappakārato ca veneyyavasena atirekataropi
dissati.    sabbaṃ rāgatamanti sakalaṃ rāgandhakāraṃ. Dosatamādīsupi eseva nayo.
Andhakaraṇanti paññālokanivāraṇakaraṇaṃ. Acakkhukaraṇanti paññācakkhuno akaraṇaṃ.
Aññāṇakaraṇanti ñāṇena ajānanakaraṇaṃ. Paññānirodhikanti paññānayananāsakaṃ.
Vighātapakkhikanti pīḷākoṭṭhāsikaṃ. Anibbānasaṃvattanikanti apaccayaamatanibbānatthāya na
saṃvattanikaṃ.
    Sabbantaṃ tena bodhiñāṇena bujjhīti taṃ sakalaṃ tena catumaggañāṇavasena
bujjhi. Paṭhamamaggavasena jāni anubujjhi. Dutiyamaggavasena puna aññāsi paṭivijjhi.
Tatiyamaggavasena paṭivedhaṃ pāpuṇi sambujjhi. Catutthamaggavasena nissesapaṭivedhena
sammā bujjhi. Adhigacchi phusesi 3- sacchākāsīti etaṃ tayaṃ phalavasena yojetabbaṃ.
Paṭhamadutiyavasena paṭilabhi. Tatiyavasena ñāṇaphassena phusi. Catutthavasena paccakkhaṃ akāsi.
Atha vā ekekaphalassa tayopi labbhanti eva.
    Nekkhammaratinti pabbajjādīni nissāya uppannaratiṃ. Vivekaratinti
kāyavivekādimhi uppannaratiṃ. Upasamaratinti kilesavūpasame ratiṃ. Sambodhiratinti
maggaṃ paccavekkhantassa uppannaratiṃ.
@Footnote: 1 ka. anissajjita...  2 Sī. katthaci  3 cha.Ma. phassesi

---------------------------------------------------------------------------------------------
page447.
    [192] Tatiyagāthāya bahunnamidha 1- baddhānanti idha bahunnaṃ khattiyādīnaṃ
sissānaṃ. Sissā hi ācariyapaṭibaddhavuttittā "baddhā"ti vuccanti. Atthi pañhena
āgamanti atthiko pañhena āgatomhi, atthikānaṃ vā pañhena āgamanaṃ, pañhena
atthi āgamanaṃ vāti.
    Buddhoti padassa abhāvepi taṃ buddhanti pade yo so buddho, taṃ niddisitukāmena
"buddho"ti vuttaṃ. Sayambhūti upadesaṃ vinā sayameva bhūto. Anācariyakoti sayambhūpadassa
atthavivaraṇaṃ. Yo hi ācariyaṃ vinā samaṃ 2- saccāni paṭivijjhati, so sayambhū nāma
hotīti. Pubbe ananussutesūtiādi anācariyakabhāvassa atthappakāsanaṃ. Ananussutesūti
ācariyato 3- ananussutesu. Sāmanti sayameva. Abhisambujjhīti bhusaṃ sammā paṭivijjhi.
Tattha ca sabbaññutaṃ pāpuṇīti tesu ca saccesu sabbaññubhāvaṃ pāpuṇi. Yathā
saccāni paṭivijjhantā sabbaññū honti, tathā saccānaṃ paṭividdhattā evaṃ vuttaṃ.
"sabbaññutaṃ patto"tipi pāṭho. Balesu ca vasībhāvanti dasasu ca tathāgatabalesu
issarabhāvaṃ pāpuṇi. Yo so evaṃbhūto, so buddhoti vuttaṃ hoti. Tattha
sabbadhammesu appaṭihatañāṇanimittānuttaravimokkhādhigamaparibhāvitakkhandhasantānaṃ upādāya
paṇṇattiko, sabbaññutapadaṭṭhānaṃ vā saccābhisambodhimupādāya paṇṇattiko
sattaviseso buddho. Ettāvatā atthato buddhavibhāvanā katā hoti.
     Idāni byañjanato vibhāvento "buddhoti kenaṭṭhena buddho"tiādimāha. Tattha
yathā loke avagantā "avagato"ti vuccati, evaṃ bujjhitā saccānīti buddho. Yathā
paṇṇasosā vātā "paṇṇasusā"ti vuccanti, evaṃ bodhetā pajāyāti buddho.
Sabbaññutāya buddhoti sabbadhammabujjhanasamatthāya buddhiyā buddhoti vuttaṃ hoti.
Sabbadassāvitāya buddhoti sabbadhammānaṃ ñāṇacakkhunā diṭṭhattā buddhoti vuttaṃ
hoti. Anaññaneyyatāya buddhoti aññena abodhanīyato sayameva buddhattā buddhoti
@Footnote: 1 cha.Ma. bahūnamidha  2 cha.Ma. ayaṃ pāṭho na dissati  3 Sī. ācariyaṃ

---------------------------------------------------------------------------------------------
page448.
Vuttaṃ hoti. Visavitāya buddhoti nānāguṇavikasanato 1- padumamiva vikasanaṭṭhena
buddhoti vuttaṃ hoti. Khīṇāsavasaṅkhātena buddhotiādīhi chavi pariyāyehi
cittasaṅkocakaradhammappahānena niddāya vibuddho puriso viya sabbakilesaniddāya
vibuddhattā buddhoti vuttaṃ hoti. Saṅkhā saṅkhātanti atthato ekattā saṅkhātenāti
vacanassa koṭṭhāsenāti attho. Taṇhālepadiṭṭhilepābhāvena nirupalepasaṅkhātena savāsanānaṃ
sabbakilesānaṃ pahīnattā ekantavacanena visesetvā vuttaṃ. Ekantanikkilesoti
rāgadosamohāvasesehi sabbakilesehi nikkileso.
     Ekāyanamaggaṃ gatoti buddhoti gamanatthānaṃ dhātūnaṃ bujjhanatthattā bujjhanatthāpi
dhātuyo gamanatthā honteva, tasmā ekāyanamaggaṃ gatattā buddhoti vuttaṃ hoti.
Ekāyanamaggo cettha:-
     "maggo pantho patho pajjo añjasaṃ vaṭumāyanaṃ
             nāvā uttarasetū ca     kullo ca bhisi saṅkamo"ti 2-
maggassa bahūsu nāmesu ayananāmena vuttamagganāmena vutto. Tasmā ekamaggabhūto
maggo, na dvedhāpathabhūtoti attho. Atha vā ekena ayitabbo maggoti ekāyanamaggo.
Ekenāti gaṇasaṅgaṇikaṃ pahāya pavivittena. Ayitabboti paṭipajjitabbo, ayanti vā
etenāti ayano, saṃsārato nibbānaṃ gacchantīti attho. Ekesaṃ ayanoti ekāyano.
Ekesanti seṭṭhānaṃ. Sabbasattaseṭṭhā ca sammāsambuddhā, tasmā ekesaṃ 3- maggabhūto
sammāsambuddhānaṃ ayanabhūto maggoti vuttaṃ hoti. Ayatīti vā ayano, gacchati pavattatīti
attho. Ekasmiṃ ayano maggoti ekāyanamaggo. Ekasmiṃyeva buddhasāsane pavattamāno
maggo, na aññatthāti vuttaṃ hoti. Api ca ekaṃ ayatīti ekāyano. Pubbabhāge
nānāmukhabhāvanānayappavattopi aparabhāge ekaṃ nibbānameva gacchatīti vuttaṃ hoti,
tasmā ekāyanamaggoti ekanibbānagamanamaggoti attho.
@Footnote: 1 Sī.,ka. nānāguṇavisavanato  2 khu.cūḷa. 30/101/211  3 ka. etesaṃ

---------------------------------------------------------------------------------------------
page449.
     Eko anuttaraṃ sammāsambodhiṃ abhisambuddhoti na parehi buddhattā buddho,
kiṃ tu sayameva anuttaraṃ sammāsambodhiṃ abhisambuddhattā buddhoti vuttaṃ
hoti. Abuddhivihatattā 1- buddhipaṭilābhattā buddhoti buddhi buddhaṃ bodhoti
pariyāyavacanametaṃ. Tattha yathā "nīlarattaguṇayogā nīlo paṭo, ratto paṭo"ti vuccati,
evaṃ buddhaguṇayogā "buddho"ti ñāpetuṃ vuttaṃ hoti. 2-
     Tato paraṃ buddhoti netaṃ nāmantiādi "atthamanugatā ayaṃ paññattī"ti ñāpanatthaṃ
vuttaṃ. Tattha mittā sahāyā. Amaccā bhaccā. Ñātī pitupakkhikā. Sālohitā
mātupakkhikā. Samaṇā pabbajjupagatā. Brāhmaṇā bhovādino, samitapāpabāhitapāpā
vā. Devatā sakkādayo brahmāno ca. Vimokkhantikanti vimokkho arahattamaggo,
vimokkhassa anto arahattaphalaṃ, tasmiṃ vimokkhante bhavaṃ vimokkhantikaṃ nāmaṃ.
Sabbaññubhāvo hi arahattamaggena sijjhati, arahattaphalodaye siddhaṃ hoti. Tasmā
sabbaññubhāvo vimokkhante bhavo hoti. Taṃ nemittikampi nāmaṃ vimokkhante bhavaṃ nāma
hoti. Tena vuttaṃ "vimokkhantikametaṃ buddhānaṃ bhagavantānan"ti. Bodhiyā mūle
saha sabbaññutaññāṇassa paṭilābhāti mahābodhirukkhamūle yathāvuttakkhaṇe
sabbaññutaññāṇassa paṭilābhena saha. Sacchikā paññattīti arahattaphalasacchikiriyāya
sabbadhammasacchikiriyāya vā jātā paññatti. Yadidaṃ buddhoti paññatti. Ayaṃ byañjanato
buddhavibhāvanā. Ito paraṃ vahassetaṃ bhāranti pariyosānaṃ tattha tattha vuttanayattā
yathāpāḷimeva niyyāti.
     [193] Catutthagāthāya vijigucchatoti jātiādīhi aṭṭiyato. Rittamāsananti
vivittaṃ mañcapīṭhaṃ. Pabbatānaṃ guhāsu vāti pabbataguhāsu vā rittamāsanaṃ bhajatoti
sambandhitabbaṃ.
@Footnote: 1 ka. buddhipaṭilābhā  2 cha.Ma. ayaṃ pāṭho na dissati

---------------------------------------------------------------------------------------------
page450.
     Jātiyā vijigucchatoti jātiṃ vijigucchato. Jarāya. Byādhinātiādīsu eseva nayo.
Bhajatoti evamādīsu bhajatoti bhajantassa. Sevatoti sevantassa. Nisevatoti sammā
sevantassa. Saṃsevatoti punappunaṃ sevantassa. Paṭisevatoti upagantvā sevantassa.
Pabbatapabbhārāti pabbatakucchiyo.
     [194] Pañcamagāthāya uccāvacesūti hīnappaṇītesu. Sayanesūti vihārādīsu
senāsanesu. Kīvanto tattha bheravāti 1- kittakā tattha bhayakāraṇā. "kuvanto"tipi
pāṭho, kūjantoti cassa attho.
     Kuvantoti saddāyanto. Kūjantoti abyattasaddaṃ 2- karonto. Nadantoti
ukkuṭṭhiṃ karonto. Saddaṃ karontoti vācaṃ bhāsanto. Katīti pucchā. Kittakāti
pamāṇapucchā. Kīvatakāti paricchedapucchā. Kīvabahukāti pamāṇaparicchedapucchā. Te
bheravāti ete bhayajananupaddavā bhayārammaṇā. Kīvabahukāti pucchite ārammaṇe dassetuṃ
"sīhā byagghā dīpī"tiādīhi vissajjesi. 3-
     [195] Chaṭṭhagāthāya katī parissayāti kittakā upaddavā. Agataṃ disanti
nibbānaṃ. Taṃ hi agatapubbattā agataṃ, niddisitabbato disā cāti. Tena vuttaṃ
"agataṃ disan"ti. "amataṃ disan"tipi pāṭho. Abhisambhaveti abhisambhaveyya. Pantamhīti
pariyante.
     Agatapubbā sā disāti yā disā supinantenapi agatapubbā. 4-  Na sā disā
gatapubbāti esā disā vuttanayena agatapubbā. Iminā dīghena addhunāti anena
dīghakālena.
     Samatittikanti antomukhavaṭṭilekhaṃ pāpetvā samabharitaṃ. Anavasekanti anavasiñcanakaṃ
aparisiñcanakaṃ katvā. Telapattanti pakkhittatelaṃ telapattaṃ. Parihareyyāti hareyya
@Footnote: 1 ka. āsanesūti  2 ka. gīvantoti kujanto, kīvanitotipi pāṭho  3 ka. appasaddaṃ
@4 cha.Ma. na gatapubbā

---------------------------------------------------------------------------------------------
page451.
Ādāya  gaccheyya. Evaṃ sacittamanurakkheti taṃ telabharitaṃ pattaṃ viya attano cittaṃ
kāyagatāya satiyā gocare ceva sampayuttasatiyā cāti ubhinnaṃ antare pakkhipitvā
yathā muhuttampi bahiddhā gocare na vikkhipati, tathā paṇḍito yogāvacaro rakkheyya
gopeyya. 1- Kiṃkāraṇā? etassa hi:-
             dunniggahassa lahuno      yatthakāmanipātino
             cittassa damatho sādhu     cittaṃ dantaṃ sukhāvahaṃ. 2-
      Tasmā:-
             sududdasaṃ sunipuṇaṃ         yatthakāmanipātinaṃ
             cittaṃ rakkhetha medhāvī    cittaṃ guttaṃ sukhāvahaṃ. 2-
     Idaṃ hi:-
             dūraṅgamaṃ ekacaraṃ        asarīraṃ guhāsayaṃ
             ye cittaṃ saññamessanti   mokkhanti mārabandhanā. 2-
     Itarassa  pana:-
             anavaṭṭhitacittassa        saddhammaṃ avijānato
             pariplavapasādassa        paññā na paripūrati. 3-
     Thirakammaṭṭhānasahāyassa pana:-
             anavassutacittassa        ananvāhatacetaso
             puññapāpapahīnassa        natthi jāgarato bhayaṃ. 3-
@Footnote: 1 cha.Ma. gopayeyya  2 khu.dha. 25/35-37/22  3 khu.dha. 25/38-39/23

---------------------------------------------------------------------------------------------
page452.
    Tasmā etaṃ:-
             phandanaṃ capalaṃ cittaṃ       durakkhaṃ 1- dunnivārayaṃ
             ujuṃ karoti medhāvī      usukārova tejanaṃ. 2-
Evaṃ ujuṃ karonto sacittamanurakkhe.
    Patthayāno disaṃ agatapubbanti imasmiṃ kāyagatāsatikammaṭṭhāne kammaṃ
ārabhitvā anamatagge saṃsāre agatapubbaṃ disaṃ patthento vuttanayena sakacittaṃ
rakkheyyāti attho. Kā panesā disā nāma:-
             "mātāpitā disā pubbā  ācariyā dakkhiṇā disā
             puttadārā disā pacchā   mittāmaccā ca uttaRā.
             Dāsakammakarā heṭṭhā    uddhaṃ samaṇabrāhmaṇā
             etā disā namasseyya   alamatto kule gihī"ti 3-
ettha tāva mātāpitādayo "disā"ti vuttā.
                    "disā catasso vidisā catasso
                    uddhaṃ adho dasa disā imāyo
                    katamaṃ disaṃ tiṭṭhati nāgarājā
                    yamaddasā supine chabbisāṇan"ti 4-
ettha puratthimādibhedā disāva "disā"ti vuttā.
                    "agārino annadapānavatthadā
                    avhāyikātampi disaṃ vadanti
@Footnote: 1 cha.Ma. dūrakkhaṃ  2 khu.dha. 25/33/22  3 dī.pā. 11/273/167  4 khu.jā. 27/104/395

---------------------------------------------------------------------------------------------
page453.
                    Esā disā paramā setaketu
                    yaṃ patvā dukkhī sukhino bhavantī"ti 1-
ettha nibbānaṃ "disan"ti vuttaṃ. Idhāpi tadeva adhippetaṃ. Taṇhakkhayaṃ
virāgantiādīhi dissati apadissati tasmā "disā"ti vuccati. Anamatagge pana saṃsāre
kenaci bālaputhujjanena supinenapi agatapubbatāya "agatapubbā disā nāmā"ti vuccati. Taṃ
patthayantena kāyagatāsatiyā yogo karaṇīyo. 2- Vajatotiādīsu ettha magguppādato
samīpaṃ vajato. Ṭhitikkhaṇe gacchato. Phaladassanato 3- abhikkamato. 4-
    Anteti antamhi ṭhite. Panteti vanagahanagambhīre ṭhite. Pariyanteti dūrabhāvena
pariyante ṭhite. Selanteti pabbatānaṃ ante. Vananteti vanaghaṭānaṃ ante. Nadanteti
nadīnaṃ ante. Udakanteti udakānaṃ pariyante. Yattha na kasīyati na vapīyatīti yasmiṃ
kasanañca vapanañca na karīyati. Janantaṃ 5- atikkamitvā ṭhite. Manussānaṃ anupacāreti
kasanavapanavasena manussehi anupacaritabbe senāsane.
    [196] Sattamagāthāya kyāssa byappathayo assūti kīdisāni tassa vacanāni
assu.
    Musāvādaṃ pahāyāti ettha musāti visaṃvādanapurekkhārassa atthabhañjanako
vacīpayogo kāyappayogo vā. Visaṃvādanādhippāyena panassa paravisaṃvādakakāyavacīpayoga-
samuṭṭhāpikā cetanā musāvādo. Aparo nayo:- musāti abhūtaṃ atacchaṃ vatthu, vādoti
tassa bhūtato tacchato viññāpanaṃ. Lakkhaṇato pana atathaṃ vatthuṃ tathato paraṃ viññāpetukāmassa
tathāviññattisamuṭṭhāpikā cetanā musāvādo. So yamatthaṃ bhañjati, tassa appatāya
appasāvajjo, mahantatāya mahāsāvajjo. Api ca gahaṭṭhānaṃ attano santakaṃ adātukāmatāya
"natthī"tiādinayappavatto appasāvajjo, sakkhinā hutvā
@Footnote: 1 khu.jā. 27/9/144  2 cha.Ma. karaṇīyoti  3 Sī. phale dassanato, cha.Ma. phalodayato
@4 cha.Ma. atikkamato  5 Sī.,Ma. vanantaṃ

---------------------------------------------------------------------------------------------
page454.
Atthabhañjanatthaṃ vutto mahāsāvajjo. Pabbajitānaṃ appakampi telaṃ vā sappiṃ vā
labhitvā hasādhippāyena "ajja gāme telaṃ nadī maññe sandatī"ti pūraṇakathānayena
pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.
    Tassa cattāro sambhārā honti:- atathaṃ vatthu visaṃvādanacittaṃ tajjo vāyāmo
parassa tadatthavijānananti. Eko payogo sāhatthikova. So ca kāyena vā kāyapaṭibaddhena
vā vācāya vā paravisaṃvādakakiriyākaraṇe daṭṭhabbo. Tāya ce kiriyāya paro tadatthaṃ 1-
jānāti, ayaṃ kiriyasamuṭṭhāpikā cetanākkhaṇeyeva musāvādakammunā bajjhati.
    Saccaṃ vadatīti saccavādī. Saccena saccaṃ sandahati ghaṭetīti saccasandho, na
antarantarā musā vadatīti attho. Yo hi puriso kadāci musā vadati, kadāci
saccaṃ, tassa musāvādena antarikatāya saccaṃ saccena na ghaṭiyati, tasmā na so
saccasandho. Ayaṃ pana na tādiso, jīvitahetupi musā avatvā saccena saccaṃ
sandahatiyevāti saccasandho.
    Thetoti thiro, thirakathoti attho. Eko puggalo haliddirāgo viya thusarāsimhi
nikhātakhāṇu viya assapiṭṭhe ṭhapitakumbhaṇḍamiva ca na thirakatho hoti. Eko
pāsāṇalekhā viya indakhīlo viya ca thirakatho hoti, asinā sīsaṃ chindantepi
dvekathā na katheti. Ayaṃ vuccati theto.
    Paccayikoti paṭiyāyitabbo, 2- saddhāyitabbakoti attho. Ekacco hi puggalo
na paccayiko hoti, "idaṃ kena vuttaṃ, asukenā"ti vutte "mā tassa vacanaṃ
saddahathā"ti vattabbataṃ āpajjati. Eko paccayiko hoti, "idaṃ kena vuttaṃ,
asukenā"ti
@Footnote: 1 cha.Ma. tamatthaṃ  2 cha.Ma. pattiyāyitabbo

---------------------------------------------------------------------------------------------
page455.
Vutte "yadi tena vuttaṃ, idameva pamāṇaṃ, idāni upaparikkhitabbaṃ natthi, evameva
idan"ti vattabbataṃ āpajjati, ayaṃ vuccati paccayiko. Avisaṃvādako lokassāti tāya
saccavāditāya lokaṃ na visaṃvādetīti attho.
    Pīsuṇaṃ vācaṃ pahāyātiādīsu yāya vācāya yassa taṃ vācaṃ bhāsati, tassa
hadaye attano piyabhāvaṃ parassa ca suññabhāvaṃ karoti, sā pisuṇavācā. Yāya
pana attānampi parampi pharusaṃ karoti, yā vācā sayampi pharusā, neva kaṇṇasukhā
na hadayasukhā vācā, 1- ayaṃ pharusavācā. Yena samphaṃ palapati niratthakaṃ, so
samphappalāPo. Tesaṃ mūlabhūtāpi cetanāpi pisuṇavācādināmameva labhati, sā eva
ca idha adhippetāti.
      Tattha saṅkiliṭṭhacittassa paresaṃ vā bhedāya attano piyakamyatāya vā
kāyavacīpayogasamuṭṭhāpikā cetanā pisuṇavācā. Sā yassa bhedaṃ karoti, tassa appaguṇatāya
appasāvajjā, mahāguṇatāya mahāsāvajjā.
      Tassā cattāro sambhārā honti:- bhinditabbo paro, "iti ime nānā
bhavissantī"ti 2- bhedapurekkhāratā vā, "iti ahaṃ piyo bhavissāmi vissāsiko"ti
piyakamyatā vā, tajjo vāyāmo, tassa tadatthavijānananti.
    Imesaṃ bhedāyāti yesaṃ itoti vuttānaṃ santike sutaṃ, tesaṃ bhedāya. Bhinnānaṃ
vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena
bhinnānaṃ ekamekaṃ upasaṅkamitvā "tumhākaṃ īdise kule jātānaṃ evaṃ bahussutānaṃ
idaṃ na yuttan"tiādīni vatvā sandhānaṃ kattā. Anuppadātāti sandhānānuppadātā,
dve jane samagge disvā "tumhākaṃ evarūpe kule jātānaṃ evarūpehi guṇehi
samannāgatānaṃ anucchavikametan"tiādīni vatvā daḷhīkammaṃ kattāti attho.
@Footnote: 1 cha.Ma. na hadayaṅgamā  2 cha.Ma. nānā bhavissanti vinā bhavissantīti

---------------------------------------------------------------------------------------------
page456.
    Samaggo ārāmo assāti samaggārāmo, yattha samaggā natthi, tattha vasitumpi
na icchatīti attho. "samaggarāmo"tipi pāḷi, ayamevattho. Samaggaratoti samaggesu
rato, te pahāya aññatra gantumpi na icchatīti attho. Samagge disvāpi sutvāpi
nandatīti samagganandī. Samaggakaraṇiṃ vācaṃ bhāsitāti yā vācā satte samaggeyeva
karoti, taṃ sāmaggiguṇaparidīpikameva vācaṃ bhāsati, na itaranti.
    Parassa mammacchedakakāyavacīpayogasamuṭṭhāpikā ekantapharusacetanā pharusavācā.
Mammacchedakopi payogo cittasaṇhatāya pharusavācā na hoti. Mātāpitaro hi kadāci
puttake evampi vadanti "corā vo khaṇḍākhaṇḍaṃ 1- karontū"ti, uppalapattampi
ca nesaṃ upari patantaṃ na icchanti. Ācariyupajjhāyā ca kadāci nissitake evaṃ
vadanti "kiṃ ime ahirikā anottappino caranti, niddhamatha ne"ti. Atha ca nesaṃ
āgamādhigamasampattiṃ icchanti. Yathā ca cittasaṇhatāya pharusavācā na hoti, evaṃ
vacanasaṇhatāya apharusavācāpi na hoti. Na hi mārāpetukāmassa "imaṃ sukhaṃ
sayāpethā"ti vacanaṃ apharusavācā hoti, cittapharusatāya panesā pharusavācāva, sā
yaṃ sandhāya pavattitā. Tassa appaguṇatāya appasāvajjā, mahāguṇatāya mahāsāvajjā.
Tassā tayo sambhārā:- akkositabbo paro kupitacittaṃ akkosanāti.
    Nelāti elaṃ vuccati doso, nāssā elanti nelā, niddosāti attho.
"nelaṅgo setapacchādo"ti 2- ettha vuttanelaṃ viya. 3- Kaṇṇasukhāti byañjanamadhuratāya
kaṇṇānaṃ sukhā, sūcimukhavijjhanaṃ viya 4- kaṇṇasūlaṃ na janeti. Atthamadhuratāya sakalasarīre
kopaṃ ajanetvā pemaṃ janetīti pemaniyā. Hadayaṃ gacchati appaṭihaññamānā sukhena
cittaṃ pavisatīti hadayaṅgamā. Guṇaparipuṇṇatāya pure bhavāti porī. Pure saṃvaḍḍhanārī
viya sukumārātipi porī. Purassa esātipi porī, nagaravāsīnaṃ kathāti attho.
Nagaravāsino hi yuttakathā honti, pitimattaṃ pitāti bhātimattaṃ bhātāti vadanti.
@Footnote: 1 cha.Ma. khaṇḍākhaṇḍikaṃ  2 khu.u. 25/65/206  3 ka. vuttasīlaṃ  4 cha.Ma. sūcivijjhanaṃ
@viya

---------------------------------------------------------------------------------------------
page457.
Evarūpī kathā bahuno janassa kantā hotīti bahujanakantā. Kantabhāveneva bahuno
janassa manāpā cittavuḍḍhikarāti bahujanamanāpā.
    Anatthaviññāpikakāyavacīpayogasamuṭṭhāpikā akusalacetanā samphappalāPo. So
āsevanamandatāya appasāvajjo, āsevanamahantatāya mahāsāvajjo. Tassa dve
sambhārā:- bhāratayuddhasītāharaṇādiniratthakakathā purekkhāratā, tathārūpīkathākathanañca.
    Kālena vadatīti kālavādī, vattabbayuttakālaṃ sallakkhetvā vadatīti attho. Bhūtaṃ
tacchaṃ sabhāvameva vadatīti bhūtavādī. Diṭṭhadhammikasamparāyikaatthasannissitameva
katvā vadatīti atthavādī. Navalokuttaradhammasannissitaṃ katvā vadatīti dhammavādī.
Saṃvaravinayapahānavinayasannissitaṃ katvā vadatīti vinayavādī. Nidhānaṃ vuccati ṭhapanokāso,
nidhānamassā atthīti nidhānavatī, hadaye nidhātabbayuttaṃ vācaṃ bhāsitāti attho.
Kālenāti evarūpiṃ bhāsamānopi ca "ahaṃ nidhānavatiṃ vācaṃ bhāsissāmī"ti na akālena bhāsati,
yuttakālaṃ pana avekkhitvāva 1- bhāsatīti attho. Sāpadesanti saupamaṃ, sakāraṇanti
attho. Pariyantavatinti paricchedaṃ dassetvā yathāssā paricchedo paññāyati, evaṃ
bhāsatīti attho. Atthasañhitanti anekehipi nayehi vibhajantena pariyādātuṃ
asakkuṇeyyatāya atthasampannaṃ. Yaṃ vā so atthavādī atthaṃ vadati, tena atthena
sahitattā atthasañhitaṃ vācaṃ bhāsati, na aññaṃ nikkhipitvā aññaṃ bhāsatīti vuttaṃ
hoti.
    Catūhi vacīsucaritehīti "musāvādaṃ pahāyā"tiādinā nayena vuttehi catūhi vācāhi
yuttehi suṭṭhu caritehi. Samannāgatoti aparihīno. Catudosāpagataṃ vācaṃ bhāsatīti
appiyādīhi catūhi dosehi apagataṃ parihīnaṃ vācaṃ bhāsati.
    Atthi agocaroti kiñcāpi thero samaṇācāraṃ samaṇagocaraṃ kathetukāmo "atthi
agocaro, atthi gocaro"ti padaṃ uddhari, yathā pana maggakusalo puriso maggaṃ ācikkhanto
@Footnote: 1 cha.Ma. apekkhitvāva

---------------------------------------------------------------------------------------------
page458.
"vāmaṃ muñca, dakkhiṇaṃ gaṇhā"ti paṭhamaṃ muñcitabbaṃ sabhayamaggaṃ 1- uppathamaggaṃ
ācikkhati, pacchā gahetabbaṃ khemamaggaṃ ujumaggaṃ, evameva maggakusalapurisasadiso
dhammasenāpati paṭhamaṃ pahātabbaṃ buddhapaṭikuṭṭhaṃ agocaraṃ ācikkhitvā pacchā gocaraṃ
ācikkhitukāmo "katamo agocaro"tiādimāha. Purisena hi ācikkhitamaggo sampajjeyya
vā na vā, tathāgatena ācikkhitamaggo apaṇṇako indavissaṭṭhaṃ vajiraṃ viya avirajjhanako
nibbānanagaraṃyeva samosarati. Tena vuttaṃ "puriso maggakusaloti kho tissa tathāgatassetaṃ
adhivacanaṃ arahato sammāsambuddhassā"ti. 2-
    Yasmā vā sasīsaṃ nhānena pahīnasedamalajallikassa purisassa mālāgandha-
vilepanādivibhūsanavidhānaṃ viya pahīnapāpadhammassa kalyāṇadhammasamāyogo sampannarūpo
hoti, tasmā sedamalajallikaṃ viya pahātabbaṃ paṭhamaṃ agocaraṃ ācikkhitvā
pahīnasedamalajallikassa mālāgandhavilepanādivibhūsanavidhānaṃ viya pacchā gocaraṃ
ācikkhitukāmopi "katamo agocaro"tiādimāha.
    Tattha gocaroti piṇḍapātādīnaṃ atthāya upasaṅkamituṃ yuttaṭṭhānaṃ. Ayuttaṭṭhānaṃ
agocaro. Vesiyā gocaro assāti vesiyāgocaro, mittasanthavavasena
upasaṅkamitabbaṭṭhānanti attho. Tattha vesiyā nāma rūpūpajīviniyo yena kenacideva
sulabhajjhācāratā 3- mittasanthavasinehavasena upasaṅkamanto vesiyāgocaro nāma hoti.
Tasmā evaṃ upasaṅkamituṃ na vaṭṭati. Kiṃkāraṇā? ārakkhavipattito. Evaṃ
Upasaṅkamantassa hi cirarakkhitagopitopi samaṇadhammo katipāheneva nassati. Sacepi
na nassati, garahaṃ labhati. Dakkhiṇāvasena pana upasaṅkamantena satiṃ upaṭṭhapetvā
upasaṅkamitabbaṃ.
    Vidhavā vuccanti matapatikā vā pavuṭṭhapatikā vā. Thullakumāriyoti 4- mahallikā
@Footnote: 1 ka. parāvattayamaggaṃ  2 saṃ.kha. 17/84/87  3 ka. sulabhajjhācārā tā  4 ka. thūlakumāriyo

---------------------------------------------------------------------------------------------
page459.
Aniviṭṭhakumāriyo. 1- Paṇḍakāti lokāmisanissitakathābahulā ussannakilesā
avūpasantapariḷāhā napuṃsakā. Tesaṃ sabbesampi upasaṅkamane ādīnavo vuttanayeneva
veditabbo. Bhikkhunīsupi eseva nayo. Api ca bhikkhū nāma ussannabrahmacariyā
honti, tathā bhikkhuniyo. Te aññamaññaṃ santhavavasena katipāheneva rakkhitagopitasamaṇadhammaṃ
nāsenti. Gilānapucchakena pana gantuṃ vaṭṭati. Bhikkhunā pupphāni labhitvā pūjanatthāyapi
ovādadānatthāyapi gantuṃ vaṭṭatiyeva.
    Pānāgāranti surāpānagharaṃ, 2- taṃ brahmacariyantarāyakarehi 3- surāsoṇḍehi
avivittaṃ hoti. Tattha tehi saddhiṃ santhavavasena 4- upasaṅkamituṃ na vaṭṭati,
brahmacariyantarāyo hoti. Saṃsaṭṭho viharati rājūhītiādīsu rājānoti abhisittā vā
hontu anabhisittā vā, ye rajjamanusāsanti. Rājamahāmattāti rājūnaṃ issariyasadisāya
mahatiyā issariyamattāya samannāgatā. Titthiyāti viparītadassanā bāhiraparibbājakā.
Titthiyasāvakāti bhattivasena tesaṃ paccayadāyakā, etehi saddhiṃ saṃsaggajāto hotīti
attho.
    Ananulomikena saṃsaggenāti ananulomikasaṃsaggo nāma tissannaṃ sikkhānaṃ ananulomo
paccanīkasaṃsaggo. Yena brahmacariyantarāyaṃ paññattivītikkamaṃ sallekhaparihāniñca
pāpuṇāti. Seyyathidaṃ? rājarājamahāmattehi saddhiṃ sahasokitā sahananditā samasukhadukkhatā
uppannesu kiccakaraṇīyesu attanā yogaṃ 5- āpajjanatā titthiyatitthiyasāvakehi
saddhiṃ ekacchandarucisamācāratā ekacchandarucisamācārabhāvāvaho vā sinehabahumānasanthavo.
Tattha rājarājamahāmattehi saddhiṃ saṃsaggo brahmacariyantarāyakaro, itarehi
titthiyasāvakehi tesaṃ laddhiggahaṇaṃ. Tesaṃ pana vādaṃ bhinditvā attano laddhiṃ
gaṇhāpetuṃ samatthena upasaṅkamituṃ vaṭṭati.
    Idāni aparenapi pariyāyena agocaraṃ dassetuṃ "yāni vā pana tāni kulānī"tiādi
āraddhaṃ. Tattha assaddhātīti buddhādīsu saddhāvirahitāni. Tāni "buddho
@Footnote: 1 cha.Ma. anibbiddha...  2 ka. surāgāraṃ  3 ka. brahmacariyantarāyaṃ karoti
@4 Sī.,cha.Ma. sahasoṇḍavasena  5 ka. voyogaṃ

---------------------------------------------------------------------------------------------
page460.
Sabbaññū, dhammo niyyāniko, saṃgho suppaṭipanno"ti na saddahanti. Appasannānīti
cittaṃ pasannaṃ anāvilaṃ kātuṃ na sakkonti. Akkosakaparibhāsakānīti akkosakāni
ceva paribhāsakāni ca. "corosi, bālosi, mūḷhosi, oṭṭhosi, goṇosi, gadrabhosi,
āpāyikosi, nerayikosi, tiracchānagatosi, natthi tuyhaṃ sugati, duggatiyeva tuyhaṃ
pāṭikaṅkhā"ti evaṃ dasahi akkosavatthūhi akkosanti, "hotu, idāni taṃ paharissāma,
bandhissāma, vadhissāmā"ti evaṃ bhayadassanena paribhāsanti cāti attho.
    Anatthakāmānīti atthaṃ na icchanti, anatthameva icchanti. Ahitakāmānīti ahitameva
icchanti, hitaṃ na icchanti. Aphāsukāmānīti phāsukaṃ na icchanti, aphāsukameva
icchanti. Ayogakkhemakāmānīti catūhi yogehi khemaṃ nibbhayaṃ 1- na icchanti, sabhayameva
icchanti. Bhikkhūnanti ettha sāmaṇerāpi saṅgahaṃ gacchanti. Bhikkhunīnanti ettha
sikkhamānā sāmaṇeriyopi. Sabbesampi hi bhagavantaṃ uddissa pabbajitānañceva
saraṇagatānañca 2- catunnampi parisānaṃ tāni anatthakāmāniyeva. Tathārūpāni kulānīti
evarūpāni khattiyakulādīni kulāni. Sevatīti nissāya jīvati. Bhajatīti upasaṅkamati.
Payirupāsatīti punappunaṃ upasaṅkamati. Ayaṃ vuccatīti ayaṃ vesiyādigocarassa
vesiyādiko rājādisaṃsaṭṭhassa rājādiko assaddhakulādisevakassa assaddhakulādiko cāti
tippakāropi ayuttagocaro "agocaro"ti veditabbo.
    Tassa imināpi pariyāyena agocaratā veditabbā:- vesiyādiko tāva
pañcakāmaguṇanissayato agocaro veditabbo. Yathāha "ko ca bhikkhave bhikkhuno agocaro
paravisayo, yadidaṃ pañca kāmaguṇā"ti. 3- Rājādiko jhānānuyogassa 4- anupanissayato
lābhasakkārāsanicakkanipphādanato 5- diṭṭhivipattihetuto ca, assaddhakulādiko
saddhāhānicittapadosāvahanato 6- agocaro.
@Footnote: 1 Ma. nibbānaṃ  2 ka. samaṇagatānañca  3 saṃ.mahā. 19/372/128
@4 Sī. jātānuyogassa  5 Sī. sattavitakkanipphoṭanato
@6 Ma. saddhāhānicittasantosāvahanato

---------------------------------------------------------------------------------------------
page461.
    Antaragharappavesādiko ca cakkhunā rūpaṃ disvā nimittaggāhādiko ca
saddhādeyyāni bhojanāni bhuñjitvā visukadassanānuyogo ca pañca kāmaguṇā cāti
catubbidhopi pana kilesuppattivasena agocaroti veditabbo.
    Mā bhikkhave agocare carathāti carituṃ ayuttaṭṭhāne mā caratha. Paravisayeti
sattuvisaye. Agocare bhikkhave caratanti ayuttaṭṭhāne carantānaṃ. "caran"tipi pāṭho.
Lacchatīti labhissati passissati. Māroti devaputtamāropi maccumāropi. Otāranti
randhaṃ chiddaṃ vivaraṃ.
    Gocaraniddese na vesiyāgocaro hotītiādīni vuttapaṭipakkhavasena veditabbāni.
Ayaṃ pana viseso:- cattāro satipaṭṭhānā gocaroti carituṃ yuttaṭṭhānavasena
catusatipaṭṭhānā gocaro. Saketi attano santake. Pettike visayeti pitito āgatavisaye.
    Āraddhavīriyassāti sammāupaṭṭhitacatusammappadhānavīriyavantassa. Thāmavatoti 1-
balappattassa. Daḷhaparakkamassāti thiravīriyassa. Yassatthāya 2- pesitoti yena
arahattatthāya attabhāvo pariccatto. Attatthe cāti attano atthe arahattaphale
ca. Ñāye cāti ariye aṭṭhaṅgike magge ca. Lakkhaṇe cāti aniccādilakkhaṇapaṭivedhe
ca. Kāraṇe cāti hetumhi ca. Ṭhānāṭhāne cāti ṭhāne ca aṭṭhāne ca, kāraṇākāraṇe
cāti attho. Idāni vitthāretvā dassetuṃ "sabbe saṅkhārā aniccā"tiādimāha.
    [197] Aṭṭhamagāthāya ekodi nipakoti ekaggacitto paṇḍito.
    Jātarūpassa oḷārikampi malaṃ dhamatīti suvaṇṇassa thūlaṃ malaṃ 3- aggisaṃyogena
nīharati. Sandhamatīti sammā nīharati. Niddhamatīti apunabhavappattikaṃ 4- katvā nīharati.
"jhāpetī"ti keci vadanti. Majjhimakampīti tato sukhumatarampi. Sukhumakampīti
@Footnote: 1 cha.Ma. thāmagatassāti  2 ka. yassattā
@3 cha.Ma. jallaṃ  4 Sī. apunabhavantakaṃ, Ma. apunabbhavuppattikaṃ, ka. apunabhavattikaṃ

---------------------------------------------------------------------------------------------
page462.
Atisukhumatarampi. Evamevāti opammasampaṭipādanaṃ. Attano oḷārikepi kilese dhamatīti
kāyaduccaritādike thūlakilese vīriyātapena nīharati. Majjhimakepi kileseti
kāmavitakkādike oḷārikasukhumānaṃ majjhimakepi kilese. 1- Sukhumakepīti
ñātivitakkādike atisaṇhakepi kilese. Sammādiṭṭhiyā micchādiṭṭhiṃ dhamatīti saha
vipassanāya maggasampayuttāya sammādiṭṭhiyā viparītasaṅkhātaṃ micchādiṭṭhiṃ nīharati.
Sammāsaṅkappādīsupi eseva nayo.
    [198] Evaṃ āyasmatā sāriputtena tīhi gāthāhi bhagavantaṃ thometvā pañcahi
gāthāhi pañcasatānaṃ sissānaṃ atthāya senāsanagocarasīlavatādīni pucchito 2- tamatthaṃ
pakāsetuṃ "vijigucchamānassā"tiādinā nayena vissajjanamāraddhaṃ. 3- Tattha paṭhamagāthāya
tāvattho:- jātiādīhi vijigucchamānassa 4- rittāsanaṃ sayanaṃ sevato ve sambodhikāmassa
sāriputta bhikkhuno yadidaṃ phāsu yo phāsuvihāro yathānudhammaṃ yo ca anudhammo, tante
pavakkhāmi yathā pajānaṃ yathā pajānanto vadeyya, evaṃ vadāmīti. Yaṃ phāsuvihāranti yaṃ
sukhavihāraṃ. Asappāyarūpadassanenāti itthirūpādisamaṇāsappāyarūpadassanena. Taṃ
bodhiṃ bujjhitukāmassāti taṃ catumaggañāṇasaṅkhātaṃ bodhiṃ bujjhituṃ icchantassa.
Anubujjhitukāmassāti anurūpāya paṭipattiyā bujjhitukāmassa. Paṭivijjhitukāmassāti
abhimukhe katvā nibbijjhitukāmassa. Sambujjhitukāmassāti pahīnakilese
apaccāgamanavasena sammā bujjhituṃ icchantassa. 5- Adhigantukāmassāti pāpuṇitukāmassa.
Sacchikātukāmassāti paṭilābhasacchikiriyāya pattukāmassa. Atha vā bujjhitukāmassāti
sotāpattimaggañāṇaṃ ñātukāmassa. Anubujjhitukāmassāti sakadāgāmimaggañāṇaṃ puna
ñātukāmassa. Paṭivijjhitukāmassāti anāgāmimaggañāṇaṃ paṭivedhavasena ñātukāmassa.
Sambujjhitukāmassāti arahattamaggañāṇaṃ sammā ñātukāmassa. Adhigantukāmassāti
@Footnote: 1 cha.Ma. ayaṃ pāṭho na dissati  2 Ma. pucchitvā  3 ka. visajjanamāraddho
@4 cha.Ma. jiguccha...  5 ka. bujjhitukāmassa

---------------------------------------------------------------------------------------------
page463.
Catubbidhampi adhigantukāmassa. Phusitukāmassāti ñāṇaphusanāya phusitukāmassa.
Sacchikātukāmassāti 1-  paccavekkhaṇāya paccakkhaṃ kattukāmassa.
    Catunnaṃ maggānaṃ pubbabhāge vipassanāti catunnaṃ ariyamaggānaṃ purimakoṭṭhāse
uppannaudayabbayādivipassanāñāṇāni.
    [199] Dutiyagāthāya sapariyantacārīti sīlādīsu catūsu pariyantesu caramāno.
Ḍaṃsādhipātānanti piṅgalamakkhikānañca sesamakkhikānañca. Te hi tato tato adhipatitvā
khādanti, tasmā "adhipātā"ti vuccanti. Manussaphassānanti corādiphassānaṃ.
    Cattāro pariyantāti cattāro mariyādā paricchedā. Antopūtibhāvaṃ
paccavekkhamānoti abbhantare kucchitabhāvaṃ sīlavirahitabhāvaṃ olokayamāno. Anto
sīlasaṃvarapariyante caratīti sīlasaṃvaraparicchedabbhantare carati vicarati. Mariyādaṃ na
bhindatīti sīlamariyādaṃ sīlaparicchedaṃ na kopeti.
    Ādittapariyāyaṃ paccavekkhamānoti ādittadesanaṃ 2- olokento.
Akkhabbhañjanavaṇapaṭicchādanaputtamaṃsūpamaṃ paccavekkhamānoti sākaṭikassa
akkhabbhañjanaupamañca, kuṭṭhabyādhino vaṇānaṃ paṭicchādanatelapilotikaupamañca,
kantārapaṭipannānaṃ jāyampatikānaṃ 3- puttamaṃsakhādanaupamañca 4- olokento.
Bhaddekarattavihāraṃ paccavekkhamānoti:-
             "atītaṃ nānvāgameyya    nappaṭikaṅkhe anāgataṃ
             taṃ ve `bhaddekaratto'ti  santo ācikkhate munī"ti 5-
evaṃ vuttaṃ bhaddekarattavihāraṃ olokento. Tā uppatitvā uppatitvā khādantīti
nippatitvā nippatitvā khādanti.
@Footnote: 1 cha.Ma. phassitukāmassāti  2 vi.mahā. 4/54/44, saṃ.kha. 17/61/58
@3 Sī.,ka. jayampatikānaṃ  4 saṃ.ni. 16/63/95  5 Ma.u. 14/280/249

---------------------------------------------------------------------------------------------
page464.
    [200] Tatiyagāthāya paradhammikā nāma satta sahadhammikavajjā sabbepi te
bāhirakā. Kusalānuesīti kusaladhamme anvesamāno.
    Satta sahadhammike ṭhapetvāti bhikkhubhikkhunīsikkhamānāsāmaṇerasāmaṇerīupāsaka-
upāsikāyo vajjetvā. Athāparānipi atthi abhisambhotabbānīti aparānipi madditabbāni
atthi saṃvijjanti.
    [201] Catutthagāthāya ātaṅkaphassenāti rogaphassena. Sītaṃ athuṇhanti sītañca
uṇhañca. So tehi phuṭṭho bahudhāti so tehi ātaṅkādīhi anekehi ākārehi phuṭṭho
samāno. Anokoti abhisaṅkhāraviññāṇādīnaṃ anokāsabhūto. Abbhantaradhātusaṅkopavasena 1-
vāti sarīrabbhantare āpodhātukkhobhavasena vā aññataradhātukkhobhavasena 2- vā. Uṇhanti
sarīrabbhantare tejodhātusaṅkopavasena 3- uṇhaṃ bhavati. Abhisaṅkhārasahagataviññāṇassāti
kusalākusalacetanāsampayuttacittassa. Okāsaṃ na karotīti avakāsaṃ patiṭṭhaṃ na karoti.
Avatthitasamādānoti otaritvā gāhako.
    [202] Evaṃ "bhikkhuno vijigucchato"tiādīhi tīhi gāthāhi puṭṭhamatthaṃ
vissajjetvā idāni "kyāssa byappathayo"tiādinā nayena puṭṭhaṃ vissajjento
"theyyaṃ na kāre"tiādimāha. Tattha phasseti phuseyya. Yadāvilattaṃ manaso vijaññāti
yaṃ cittassa āvilattaṃ vijāneyya, taṃ sabbaṃ "kaṇhassa pakkho"ti vinodayeyya.
    Adinnādānaṃ pahāyāti ettha adinnassa ādānaṃ adinnādānaṃ, parasaṃharaṇaṃ 4-
theyyaṃ corikāti vuttaṃ hoti. Tattha adinnanti parapariggahitaṃ, yattha paro
yathākāmakāritaṃ āpajjanto adaṇḍāraho anupavajjo ca hoti, tasmiṃ parapariggahite
parapariggahitasaññino tadādāyakaupakkamasamuṭṭhāpikā theyyacetanā adinnādānaṃ. Taṃ
hīne parassa santake appasāvajjaṃ, paṇīte mahāsāvajjaṃ. Kasmā? vatthupaṇītatāya.
@Footnote: 1 cha.Ma....dhātupakopavasena  2 cha.Ma. añña...  3 cha.Ma. tejodhātukkhobhavasena  4 ka. parassa
@haraṇaṃ

---------------------------------------------------------------------------------------------
page465.
Vatthusamatte sati guṇādhikānaṃ santake vatthusmiṃ mahāsāvajjaṃ, taṃ taṃ guṇādhikaṃ
upādāya tato tato hīnaguṇassa santake vatthusmiṃ appasāvajjaṃ.
    Tassa pañca sambhārā honti:- parapariggahitaṃ, parapariggahitasaññitā, theyyacittaṃ,
upakkamo, tena haraṇanti. Pahāyāti imaṃ adinnādānacetanāsaṅkhātaṃ dussīlyaṃ
pajahitvā. Paṭiviratoti pahīnakālato paṭṭhāya tato dussīlyato orato viratova.
Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.
Thenetīti theno, na thenena athenena. Athenattāyeva sucibhūtena. Attanāti attabhāvena,
athenaṃ sucibhūtaṃ attabhāvaṃ katvā viharatīti vuttaṃ hoti. Ito paraṃ vuttanayameva.
    Mettāyanavasena metti. Mettākāro mettāyanā. Mettāya ayitassa
mettāsamaṅgino cittassa bhāvo mettāyitattaṃ. Anudayatīti anudayā, rakkhatīti attho.
Anudayākāro anudayanā. Anudayitassa bhāvo anudayitattaṃ. Hitassa esanavasena hitesitā.
Anukampanavasena anukampā. Sabbehipi imehi padehi upacārappanāppattāva mettā
vuttā. Vipulenāti ettha pharaṇavasena vipulatā daṭṭhabbā. Bhūmivasena pana taṃ mahaggataṃ.
Paguṇavasena appamāṇaṃ. Sattārammaṇavasena ca appamāṇaṃ. Byāpādapaccatthikappahānena
averaṃ. Domanassappahānato abyāpajjhaṃ, 1- niddukkhanti vuttaṃ hoti.
    Āvilanti appasannaṃ. Lulitanti kalalaṃ. Eritanti asanniṭṭhānaṃ. Ghaṭṭitanti
ārammaṇena ghaṭṭanamāpāditaṃ. Calitanti kampamānaṃ. Bhantanti vibbhantaṃ. Avūpasantanti
anibbutaṃ.
    Yo so māroti evamādīsu mahājanaṃ anatthe niyojetvā māretīti māro.
Kaṇhakammattā kaṇho. Kāmāvacarissarattā adhipati. Maraṇaṃ pāpanato antagū. Muñcituṃ
appadānaṭṭhena namuci. Mārassa baḷisanti mārabaḷisaṃ. Vaṭṭasannissitaṭṭhena mārassa
@Footnote: 1 cha.Ma. abyāpajjaṃ

---------------------------------------------------------------------------------------------
page466.
Āmisanti mārāmisaṃ. Vasavattāpanaṭṭhena 1- mārassa visayoti māravisayo. Gocaraṭṭhena
mārassa nivāsoti māranivāso. Kāmacāraṃ caraṇaṭṭhena 2- mārassa gocaroti māragocaro.
Duppamuñcanaṭṭhena mārassa bandhananti mārabandhanaṃ. Dukkhuddayoti dukkhabandhano.
    [203] Mūlampi tesaṃ palikhañña tiṭṭheti tesaṃ kodhātimānānaṃ yaṃ avijjādikaṃ
mūlaṃ, tampi palikhanitvā tiṭṭheyya. Addhā bhavanto abhisambhaveyyāti etaṃ piyāpiyaṃ
abhibhavanto ekaṃseneva abhibhaveyya, 3- tattha piyamanabhirameyya appiyaṃ na roseyyāti
adhippāyo. 3-
    Avijjāmūlantiādayo avijjā kodhassa upanissayasahajātādivasena mūlaṃ
hoti. Anupāyamanasikāro ca asmimāno ca ime dve upanissayavaseneva.
Ahirikaanottappauddhaccā ime tayo upanissayasahajātādivasena mūlāni honti, tathā
atimānassāpi.
    [204] Paññaṃ purakkhatvāti paññaṃ pubbaṅgamaṃ katvā. Kalyāṇapītīti kalyāṇapītiyā
samannāgato. Caturo sahetha paridevadhammeti anantaragāthāya vuccamāne paridevanīyadhamme
saheyya.
    Vicayabahuloti parivīmaṃsanabahulo. Pavicayabahuloti visesena vīmaṃsanabahulo.
Okkhāyanabahuloti ikkhanabahulo. 4- Samekkhāyanabahuloti esanabahulo. Vibhūtavihārīti
pākaṭaṃ katvā ñātavihārī.
    Abhikkante paṭikkanteti ettha tāva abhikkantaṃ vuccati gamanaṃ. Paṭikkantaṃ
nivattanaṃ. Tadubhayampi catūsu iriyāpathesu labbhati. Gamane tāva purato kāyaṃ abhiharanto
abhikkamati nāma. Paṭinivattento paṭikkamati nāma. Ṭhānepi ṭhitakova 5- kāyaṃ purato
onamento abhikkamati nāma. Pacchato apaṇāmento paṭikkamati nāma. Nisajjāyapi
@Footnote: 1 cha.Ma. vasavattanaṭṭhena  2 cha.Ma. caraṭṭhena  3-3 cha.Ma. na tattha sithilaṃ parakkameyyāti
@adhippāyo  4 Sī.,cha.Ma. pekkhāyanabahuloti ikkhaṇabahulo  5 ka. ṭhitova

---------------------------------------------------------------------------------------------
page467.
Nisinnakova āsanassa purimaṅgābhimukho saṃharanto 1- abhikkamati nāma. Pacchimaṃ
aṅgappadesaṃ pacchā saṃharanto 1- paṭikkamati nāma. Nipajjāyapi eseva nayo.
    Sampajānakārī hotīti sampajaññena sabbakiccakārī, sampajaññameva 2- vā kārī hoti.
So hi abhikkantādīsu sampajaññaṃ karoteva, na katthaci sampajaññavirahito hoti. Ālokite
vilokiteti ettha pana ālokitaṃ nāma purato pekkhanaṃ. Vilokitaṃ nāma anudisāpekkhanaṃ.
Aññānipi heṭṭhā upari pacchato pekkhanavasena olokitaullokitaapalokitāni nāma
honti. Tāni idha na gahitāni. Sāruppavasena pana imāneva dve gahitāni, iminā vā
mukhena sabbāni gahitānevāti.
    Samiñjite pasāriteti aṅgānaṃ 3- samiñjanapasāraṇe. Saṅghāṭipattacīvaradhāraṇeti
ettha saṅghāṭicīvarānaṃ nivāsanapārupanavasena, pattassa bhikkhāpaṭiggahaṇādivasena
paribhogo dhāraṇaṃ nāma. Asitādīsu asiteti piṇḍapātabhojane. Pīteti yāguādipāne.
Khāyiteti piṭṭhakhajjakādikhādane. Sāyiteti madhuphāṇitādisāyane. Uccārapassāvakammeti
uccārassa ca passāvassa ca karaṇe. Gatādīsu gateti gamane. Ṭhiteti ṭhāne. Nisinneti
nisajjāya.
    Sutteti sayane. Jāgariteti jāgaraṇe. Bhāsiteti kathane. Tattha upādārūpassa
saddāyatanassa appavatte sati bhāsitā nāma na hoti, tasmiṃ pavattante hotīti
pariggāhako bhikkhu bhāsite sampajānakārī nāma hoti. Vimuttāyatanasīsena dhammaṃ
desentopi dvattiṃsatiracchānakathā 4- pahāya dasakathāvatthunissitaṃ kathaṃ kathentopi bhāsite
sampajānakārī nāma. Tuṇhībhāveti akathane. Tattha upādārūpassa saddāyatanassa
pavattiyaṃ tuṇhībhāvo nāma natthi, appavattiyaṃ hotīti pariggāhako bhikkhu tuṇhībhāve
sampajānakārī nāma hoti. Aṭṭhattiṃsaārammaṇesu cittaruciyaṃ kammaṭṭhānaṃ gahetvā
nisinnopi dutiyajjhānaṃ samāpannopi tuṇhībhāve sampajānakārī nāma. Ettha ca
@Footnote: 1 cha.Ma. saṃsaranto  2 Sī.,ka. sampajaññasseva  3 Sī.,cha.Ma. pabbānaṃ  4 cha.Ma.
@bāttiṃsatiracchānakathaṃ

---------------------------------------------------------------------------------------------
page468.
Eko iriyāpatho dvīsu ṭhānesu āgato. So heṭṭhā abhikkante paṭikkanteti
ettha bhikkhācāragāmaṃ gacchato āgacchato ca addhānagamanavasena kathito. Gate ṭhite
nisinneti ettha 1- vihāre cuṇṇikapāduddhāravasena kathitoti veditabbo.
Buddhānussativasenātiādayo heṭṭhā tattha tattha pakāsitā eva.
    Aratīti ratipaṭikkhePo. Aratitāti aramanākāro. Anabhiratīti anabhiratabhāvo.
Anabhiramanāti anabhiramanākāro. Ukkaṇṭhitāti ukkaṇṭhanākāro. Paritassitāti
ukkaṇṭhanavaseneva paritassanā.
    [205] Kiṃsū asissāmīti 2- kiṃ bhuñjissāmi. Kuva vā asissanti kuhiṃ vā
asissāmi. Dukkhaṃ vata settha kuvajja sessanti imaṃ rattiṃ dukkhaṃ sayiṃ, ajja
āgamanarattiṃ kattha sayissaṃ. Ete vitakketi ete piṇḍapātanissite dve,
senāsananissite dveti cattāro vitakke. Aniketacārīti apalibodhacārī nittaṇhacārī.
    Phalake vāti vaṅkādiphalakapīṭhe ca. Āgāmirattinti āgamanirattiyaṃ. Ādevaneyyeti
visesena devaniyye. Paridevaneyyeti samantato devaniyye.
    [206] Kāleti piṇḍapātakāle piṇḍapātasaṅkhātaṃ annaṃ vā, cīvarakāle
cīvarasaṅkhātaṃ vasanaṃ vā laddhā dhammena samenāti adhippāyo. Mattaṃ so 3- jaññāti
pariggahe ca 4- paribhoge ca so pamāṇaṃ jāneyya. Idhāti sāsane, nipātamattameva
vā etaṃ. Tosanatthanti santosatthaṃ, etadatthaṃ mattaṃ jāneyyāti vuttaṃ hoti.
So tesu guttoti so bhikkhu tesu paccayesu gutto. Yatacārīti saññatavihāro,
rakkhitairiyāpatho rakkhitakāyavacīmanodvāro cāti vuttaṃ hoti. "yaticārī"tipi pāṭho
esoyevattho. Rusitoti rosito, ghaṭṭitoti vuttaṃ hoti.
@Footnote: 1 cha.Ma. gate ṭhiteti ettha  2 cha.Ma. kiṃsū asissanti
@3 cha.Ma. mattaṃ sa  4 ka. paṭiggahaṇe ca

---------------------------------------------------------------------------------------------
page469.
    Dvīhi kāraṇehi mattaṃ jāneyyāti dvīhi bhāgehi pamāṇaṃ jāneyya. Paṭiggahaṇato
vāti parehi dīyamānaggahaṇakālato vā. Paribhogato vāti paribhuñjanakālato vā.
Thokepi dīyamāneti appakepi dīyamāne. Kulānudayāyāti kulānaṃ anudayatāya.
Kulānurakkhāyāti kulānaṃ anurakkhaṇatthāya. Paṭiggaṇhātīti thokampi gaṇhāti. Bahukepi
dīyamāneti anappakepi dīyamāne. Kāyaparihārikaṃ cīvaraṃ paṭiggaṇhātīti ettha kāyaṃ
pariharati posetīti kāyaparihārikaṃ. Kucchiparihārikanti kucchiṃ pariharati posetīti
kucchiparihārikaṃ. Itarītarappaccayasantosena samannāgatassa bhikkhuno aṭṭha parikkhārā
vaṭṭanti tīṇi cīvarāni patto dantakaṭṭhacchedanavāsi ekā sūci kāyabandhanaṃ
parissāvananti. Vuttampi cetaṃ:-
             "ticīvarañca patto ca     vāsi sūci ca bandhanaṃ
             parissāvanena aṭṭhete   yuttayogassa bhikkhuno"ti. 1-
    Te sabbe kāyaparihārikāpi honti kucchiparihārikāpi. Kathaṃ? ticīvaraṃ tāva
nivāsetvā ca pārupitvā ca vicaraṇakāle kāyaṃ pariharati posetīti kāyaparihārikaṃ
hoti. Cīvarakaṇṇena udakaṃ parissāvetvā pivanakāle khāditabbaphalāphalaggahaṇakāle
ca kucchiṃ pariharati posetīti kucchiparihārikaṃ hoti.
    Pattopi tena udakaṃ uddharitvā nhānakāle kuṭiparibhaṇḍakaraṇakāle ca
kāyaparihāriko hoti. Āhāraṃ gahetvā bhuñjanakāle kucchiparihāriko. Vāsipi tāya
dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā
hoti. Ucchucchedananāḷikerāditacchanakāle kucchiparihārikā. Sūci cīvarasibbanakāle
kāyaparihārikā hoti. Pūvaṃ vā phalaṃ vā vijjhitvā khādanakāle kucchiparihārikā.
Kāyabandhanaṃ bandhitvā vicaraṇakāle kāyaparihārikaṃ. Ucchuādīni
@Footnote: 1 dī.A. 1/186, Ma.A. 2/119, aṅ.A. 3/427

---------------------------------------------------------------------------------------------
page470.
Bandhitvā gahaṇakāle kucchiparihārikaṃ. Parissāvanaṃ tena udakaṃ parissāvetvā
nhānakāle senāsanaparibhaṇḍakaraṇakāle ca kāyaparihārikaṃ, pānīyapānakaparissāvanakāle
teneva tilataṇḍulaputhukādīni gahetvā khādanakāle ca kucchiparihārikaṃ.
    Paṭisaṅkhā yonisoti upāyena pathena paṭisaṅkhāya ñatvā, paccavekkhitvāti
attho. Ettha ca "sītassa paṭighātāyā"tiādinā nayena vuttapaccavekkhaṇameva yoniso
paṭisaṅkhāti veditabbaṃ. Tattha cīvaranti antaravāsakādīsu yaṃ kiñci. Paṭisevatīti
paribhuñjati nivāseti vā pārupati vā. Yāvadevāti payojanāvadhiparicchedaniyamavacanaṃ.
Ettakameva hi yogino cīvarapaṭisevane payojanaṃ, yadidaṃ sītassa paṭighātāyātiādi, na ito
bhiyyo. Sītassāti ajjhattadhātukkhobhavasena vā bahiddhā utupariṇāmanavasena vā
uppannassa yassa kassaci sītassa.
    Paṭighātāyāti paṭihananatthaṃ. Yathā sarīre ābādhaṃ na uppādeti, evaṃ tassa
vinodanatthaṃ. Sītabbhāhate hi sarīre vikkhittacitto yoniso padahituṃ na sakkoti.
Tasmā sītassa paṭighātāya cīvaraṃ sevitabbanti bhagavā anuññāsi. Esa nayo
sabbattha. Kevalaṃ hettha uṇhassāti aggisantāpassa, tassa vanadāhādīsu sambhavo
veditabbo. Ḍaṃsamakasavātātapasiriṃsapasamphassānanti ettha pana ḍaṃsāti ḍaṃsanamakkhikā.
"andhamakkhikā"tipi vuccanti. Makasāti makasā eva. Vātāti sarajaarajādivātā. 1-
Ātapoti sūriyātaPo. Siriṃsapāti 2- ye keci sarantā gacchanti dīghajātikā sappādayo,
tesaṃ daṭṭhasamphasso ca phuṭṭhasamphasso cāti duvidho samphasso, sopi cīvaraṃ pārupitvā
nisinnaṃ na bādhati. Tasmā tādisesu ṭhānesu tesaṃ paṭighātatthāya paṭisevati. Yāvadevāti
puna etassa vacanaṃ niyatappayojanāvadhiparicchedadassanatthaṃ. Hirikopinapaṭicchādanatthanti
niyatappayojanaṃ, itarāni kadāci honti. Tattha hirikopinanti taṃ taṃ sambādhaṭṭhānaṃ.
Yasmiṃ yasmiṃ hi aṅge vivariyamāne hirī kuppati vinassati, taṃ taṃ hiriṃ kopanato
@Footnote: 1 cha.Ma. sarajaarajādibhedā  2 cha.Ma. sarīsapāti

---------------------------------------------------------------------------------------------
page471.
Hirikopinanti vuccati. Tassa ca hirikopinassa paṭicchādanatthanti
hirikopinapaṭicchādanatthaṃ. "hirikopinaṃ paṭicchādanatthan"tipi 1- pāṭho.
    Piṇḍapātanti yaṃ kiñci āhāraṃ. Yo hi koci āhāro bhikkhuno piṇḍolyena
patte patitattā "piṇḍapāto"ti vuccati. Piṇḍānaṃ vā pātoti 2- piṇḍapāto,
tattha tattha laddhānaṃ bhikkhānaṃ sannipāto, samūhoti vuttaṃ hoti. Sesaṃ heṭṭhā
vuttanayameva.
    Senāsananti sayanañca āsanañca. Yattha yattha hi seti vihāre vā aḍḍhayogādimhi
vā, taṃ senaṃ. Yattha yattha āsati nisīdati, taṃ āsanaṃ, taṃ ekato katvā
"senāsanan"ti vuccati. Utuparissayavinodanapaṭisallānārāmatthanti parisahanaṭṭhena 3-
utuyeva utuparissayo. Utuparissayavinodanatthañca paṭisallānārāmatthañca. Yo
sarīrābādhacittavikkhepakaro 4- asappāyo utu senāsanapaṭisevanena vinodetabbo hoti,
tassa vinodanatthaṃ ekībhāvasukhatthañcāti vuttaṃ hoti. Kāmañca sītapaṭighātādināva
utuparissayavinodanaṃ vuttameva. Yathā pana cīvarapaṭisevane "hirikopinapaṭicchādanaṃ hi 5-
niyatappayojanaṃ, itarāni kadāci kadāci bhavantī"ti vuttaṃ, evamidhāpi
niyatautuparissayavinodanaṃ sandhāya idaṃ vuttanti veditabbaṃ. Atha vā ayaṃ vuttappakāro
utu utuyeva. Parissayo pana duvidho pākaṭaparissayo ca paṭicchannaparissayo ca. Tattha
pākaṭaparissayo sīhabyagghādayo, paṭicchannaparissayo rāgadosādayo. Te yattha
apariguttiyā ca asappāyarūpadassanādinā ca ābādhaṃ na karonti, taṃ senāsanaṃ evaṃ
jānitvā paccavekkhitvā paṭisevanto bhikkhu paṭisaṅkhā yoniso senāsanaṃ
utuparissayavinodanatthaṃ paṭisevatīti veditabbo.
    Gilānapaccayabhesajjaparikkhāranti ettha rogassa paṭiayanaṭṭhena paccayo,
paccanīkagamanaṭṭhenāti attho. Yassa kassaci sappāyassetaṃ adhivacanaṃ. Bhisakkassa kammaṃ
tena
@Footnote: 1 Sī. hirikopanapaṭicchādanatthanti  2 cha.Ma. iti-saddo na dissati  3 Sī.,ka.
@parissayanaṭṭhena  4 Sī.,ka. sarīracittavirūpakaro  5 cha.Ma. hi-saddo na dissati

---------------------------------------------------------------------------------------------
page472.
Anuññātattāti bhesajjaṃ. Gilānapaccayova bhesajjaṃ gilānapaccayabhesajjaṃ, yaṃ kiñci
gilānassa sappāyaṃ bhisakkakammaṃ telamadhuphāṇitādīti vuttaṃ hoti. Parikkhāroti pana
"sattahi nagaraparikkhārehi suparikkhattaṃ hotī"tiādīsu 1- parivāro vuccati. "ratho
sīlaparikkhāro, jhānakkho cakkavīriyo"tiādīsu 2- alaṅkāro. "ye ca kho ime
pabbajitena jīvitaparikkhārā samudānetabbā"tiādīsu 3- sambhāro. Idha pana sambhāropi
parivāropi vaṭṭati. Tañca gilānapaccayabhesajjaṃ jīvitassa parivāropi hoti,
jīvitanāsakābādhuppattiyā antaraṃ adatvā rakkhaṇato sambhāropi. Yathā ciraṃ pavattati,
evamassa kāraṇabhāvato, tasmā "parikkhāro"ti vuccati. Evaṃ gilānapaccayabhesajjañca taṃ
parikkhāro cāti gilānapaccayabhesajjaparikakhāro, taṃ gilānapaccayabhesajjaparikkhāraṃ.
Gilānassa yaṃ kiñci sappāyaṃ bhisakkānuññātaṃ telamadhuphāṇitādijīvitaparikkhāranti
vuttaṃ hoti.
    Uppannānanti jātānaṃ bhūtānaṃ nibbattānaṃ. Veyyābādhikānanti ettha
byābādhoti dhātukkhobho taṃsamuṭṭhānā ca kuṭṭhagaṇḍapīḷakādayo, byābādhato
uppannattā veyyābādhikā. Vedanānanti dukkhavedanā, akusalavipākavedanā, tāsaṃ
veyyābādhikānaṃ vedanānaṃ. Abyāpajjhaparamatāyāti 4- niddukkhaparamatāya. Yāva taṃ dukkhaṃ
sabbaṃ pahīnaṃ hoti, tāvāti attho.
    Santuṭṭho hotīti paccayasantosena santuṭṭho hoti. Itarītarena cīvarenāti
thūlasukhumalūkhappaṇītathirajiṇṇānaṃ yena kenaci. Atha kho yathāladdhādīnaṃ itarītarena yena
kenaci 5- santuṭṭho hotīti attho. Cīvarasmiṃ hi tayo santosā yathālābhasantoso
yathābalasantoso yathāsāruppasantosoti. Piṇḍapātādīsupi eseva nayo.
    Vaṇṇavādīti eko santuṭṭho hoti, santosassa vaṇṇaṃ na katheti, eko
na santuṭṭho hoti, santosassa vaṇṇaṃ katheti, eko neva santuṭṭho hoti, na
@Footnote: 1 aṅ.sattaka. 23/67/87  2 saṃ.mahā. 19/4/5  3 Ma.mū. 12/192/163
@4 cha.Ma. abyābajjha....  5 Sī. uccayena pavicayena

---------------------------------------------------------------------------------------------
page473.
Santosassa vaṇṇaṃ katheti, eko santuṭṭho ca hoti, santosassa ca vaṇṇaṃ katheti,
taṃ dassetuṃ "itarītaracīvarasantuṭṭhiyā ca vaṇṇavādī"ti vuttaṃ. Anesananti
dūteyyapahīnagamanānuyogappabhedaṃ nānappakāraṃ anesanaṃ. Appatirūpanti ayuttaṃ. Aladdhā
cāti alabhitvā. Yathā ekacco "kathaṃ nu kho cīvaraṃ labhissāmī"ti puññavantehi bhikkhūhi
saddhiṃ ekato hutvā kohaññaṃ karonto uttassati paritassati, santuṭṭho  bhikkhu
evaṃ aladdhā ca cīvaraṃ na paritassati. Laddhā cāti dhammena samena labhitvā.
Agadhitoti vigatalobhavanto. Amucchitoti adhimattataṇhāya amucchito. 1- Anajjhāpannoti
taṇhāya anotthaṭo apariyonaddho. Ādīnavadassāvīti anesanāpattiyañca gadhitaparibhoge
ca ādīnavaṃ passamāno. Nissaraṇapaññoti "yāvadeva sītassa paṭighātāyā"ti
vuttaṃ 2- nissaraṇaṃ eva pajānanto. Itarītaracīvarasantuṭṭhiyāti yena kenaci cīvarena
santuṭṭhiyā. Nevattānukkaṃsetīti "ahaṃ paṃsukūliko, mayā upasampadamāḷeyeva
paṃsukūlikaṅgaṃ gahitaṃ, ko mayā sadiso atthī"ti attukkaṃsanaṃ na karoti. Na paraṃ
vambhetīti "ime panaññe bhikkhū na paṃsukūlikā"ti vā "paṃsukūlikamattampi etesaṃ
natthī"ti vā evaṃ paraṃ na vambheti.
    Yo hi tattha dakkhoti yo tasmiṃ cīvarasantose vaṇṇavādī, tāsu vā 3-
dakkho cheko byatto. Analasoti sātaccakiriyāya ālasiyavirahito. Sampajāno
paṭissatoti sampajānapaññāya ceva satiyā ca yutto. Porāṇeti na adhunuppattike. 4-
Aggaññeti "aggo"ti jānitabbe. Ariyavaṃse ṭhitoti ariyānaṃ vaṃse patiṭṭhito.
Ariyavaṃsoti ca yathā hi khattiyavaṃso brāhmaṇavaṃso vessavaṃso suddavaṃso samaṇavaṃso
kulavaṃso rājavaṃso, evaṃ ayampi aṭṭhamo ariyavaṃso ariyatanti ariyapaveṇī nāma
hoti. So kho panāyaṃ ariyavaṃso imesaṃ vaṃsānaṃ mūlagandhādīnaṃ kāḷānusārigandhādayo
viya aggamakkhāyati. Ke pana te ariyā yesaṃ eso vaṃsoti? ariyā vuccanti
buddhā ca paccekabuddhā ca tathāgatasāvakā ca, etesaṃ ariyānaṃ vaṃsoti ariyavaṃso.
@Footnote: 1 cha.Ma. mucchaṃ anāpanno  2 Ma.mū. 12/23/14  3 Ma.,ka. vaṇṇavāditādīsu vā  4 Ma.
@anavuppattike

---------------------------------------------------------------------------------------------
page474.
Ito pubbe hi satasahassakappādhikānaṃ catunnaṃ asaṅkhyeyyānaṃ matthake taṇhaṅkaro
medhaṅkaro saraṇaṅkaro dīpaṅkaroti cattāro buddhā uppannā, te hi ariyā, tesaṃ
ariyānaṃ vaṃsoti ariyavaṃso. Tesaṃ buddhānaṃ parinibbānato aparabhāge ekaṃ asaṅkhyeyyaṃ
atikkamitvā koṇḍañño nāma buddho uppanno .pe. Imasmiṃ kappe kakusandho
koṇāgamano kassapo amhākaṃ bhagavā gotamoti cattāro buddhā uppannā, tesaṃ ariyānaṃ
vaṃsoti ariyavaṃso. Api ca atītānāgatapaccuppannānaṃ sabbabuddhapaccekabuddhasāvakānaṃ
ariyānaṃ vaṃsoti ariyavaṃso, tasmiṃ ariyavaṃse patiṭṭhito.
    Itarītarena piṇḍapātenāti yena kenaci piṇḍapātena. Senāsanādīsupi eseva
nayo. Āyatanesūti cakkhvādīsu āyatanesu.
    Yatoti saññato. Yattoti yattavā. Paṭiyattoti ativiya yattavā. Guttoti
rakkhito. Gopitoti mañjusāya viya paṭṭhapito. Rakkhitoti paṭisāmito. Saṃvutoti
dvārasaṃvaraṇena pihito. Khuṃsitoti garahito. Vambhitoti apasādito. Ghaṭṭitoti
ghaṭṭanamāpādito. Garahitoti avamaññito. Upavaditoti akkosito.
    Pharusenāti mammacchedanavacanena. Kakkhaḷenāti dāruṇena. Nappaṭivajjāti
paṭippharitvā na katheyya.
    [207] Jhānānuyuttoti anuppannuppādanena uppannasevanena ca jhānena
anuyutto. Upekkhamārabbha samāhitattoti catutthajjhānupekkhaṃ uppādetvā
samāhitacitto. Takkāsayaṃ kukkuccañcupacchindeti 1- kāmavitakkādivitakkañca
kāmasaññādikaṃ vitakkassa āsayañca hatthakukkuccādikukkuccañca 2- upacchindeyya.
    Anuppannassa vā paṭhamajjhānassa uppādāyāti tasmiṃ attabhāve anuppannassa
vā uppajjitvā parihīnassa vā paṭhamajjhānassa uppādanatthaṃ attano santāne
@Footnote: 1 ka. kukkucciyūpacchindeti  2 ka. kukkucciyañca

---------------------------------------------------------------------------------------------
page475.
Paṭilābhatthaṃ. Uppannaṃ vā paṭhamajjhānaṃ āsevatītiādīsu ettha ādarena sevati
paguṇaṃ karoti bhāveti vaḍḍheti bahulīkaroti punappunaṃ karoti.
    Upekkhāti catutthajjhāne uppannā tatramajjhattupekkhā. Upekkhāti sabhāvapadaṃ.
Upekkhanāti upapattito ikkhanākāro. Ajjhupekkhanāti adhikā hutvā ikkhanā.
Cittasamatāti cittassa samatā cittassa ūnātirittataṃ vajjetvā samabhāvo.
Cittappassaddhatāti cittassa appagabbhatā, athaddhabhāvoti attho. Majjhattatā
cittassāti na sattassa na posassa, cittassa majjhattabhāvoti attho. Catutthe jhāne
upekkhaṃ ārabbhāti catutthasmiṃ jhānasmiṃ uppannaṃ tatramajjhattupekkhaṃ paṭicca.
Ekaggacittoti ekārammaṇe pavattacitto. Avikkhittacittoti uddhaccavirahito na
vikkhittacitto.
    Nava vitakkā vuttanayā eva. Kāmavitakkānaṃ kāmasaññāsayoti kāmavitakkaṃ
vitakkentassa uppannā kāmasaññā tesaṃ vitakkānaṃ āsayo vasanokāsoti
kāmasaññāsayo. Byāpādavitakkādīsupi eseva nayo.
    [208] Cudito vacībhi satimābhinandeti upajjhāyādīhi vācāhi codito samāno
satimā hutvā taṃ codanaṃ abhinandeyya. Vācaṃ pamuñce kusalanti ñāṇasamuṭṭhitaṃ
vācaṃ pamuñceyya. Nātivelanti ativelaṃ pana vācaṃ kālavelañca sīlavelañca atikkantaṃ
nappamuñceyya. Janavādadhammāyāti janaparivādakathāya. Na cetayeyyāti cetanaṃ na
uppādeyya.
    Idaṃ te appattanti idaṃ tava na pattaṃ. Asāruppanti tava payogaṃ
asāruppaṃ. Asīlaṭṭhanti tava payogaṃ na sīle patiṭṭhitanti 1- asīlaṭṭhaṃ, sīle ṭhitassa
payogaṃ na hotīti  vuttaṃ hoti. Keci "asiliṭṭhan"ti paṭhanti, amaṭṭhavacananti 2- atthaṃ
vaṇṇayanti.
@Footnote: 1 cha.Ma. patiṭṭhanti  2 Sī. na paṭṭhitavacananti

---------------------------------------------------------------------------------------------
page476.
    Nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.
Pavattāranti kicchajīvike duggatamanusse anukampaṃ katvā "ehi sukhena te jīvanupāyaṃ
dassessāmī"ti nidhiṭṭhānaṃ netvā hatthaṃ pasāretvā "imaṃ gahetvā sukhaṃ jīvā"ti
ācikkhitāraṃ viya. Vajjadassinanti dve vajjadassino "iminā naṃ asāruppena vā
khalitena vā saṃghamajjhe niggaṇhissāmī"ti randhagavesako ca aññātaṃ ñāpanatthāya
ñātaṃ anuggaṇhanatthāya sīlādinā cassa vuḍḍhikāmatāya taṃ taṃ vajjaṃ olokanena
ullapanasabhāvasaṇṭhito ca. Ayaṃ idha adhippeto. Yathā hi duggatamanusso "imaṃ
gaṇhāhī"ti tajjetvā potthetvāpi nidhiṃ dassente kopaṃ na karoti, pamuditova
hoti, evameva evarūpe puggale asāruppaṃ vā khalitaṃ vā disvā ācikkhante
kopo na kātabbo, tuṭṭheneva bhavitabbaṃ. "bhante mahantaṃ vo kammaṃ kataṃ, 1- mayhaṃ
ācariyupajjhāyaṭṭhāne ṭhatvā ovadantehi punapi maṃ vadeyyāthā"ti pavāretabbameva.
Niggayhavādinti ekacco hi saddhivihārikādīnaṃ asāruppaṃ vā khalitaṃ vā disvā
"ayaṃ me mukhodakadānādīhi sakkaccaṃ upaṭṭhahati, sace naṃ vakkhāmi, na maṃ upaṭṭhahissati,
evaṃ me parihāni bhavissatī"ti vattuṃ avisahanto na niggayhavādī nāma hoti, so
imasmiṃ sāsane kacavaraṃ ākirati. Yo pana tathārūpaṃ vajjaṃ disvā vajjānurūpaṃ tajjetvā
paṇāmento daṇḍakammaṃ karonto vihārā nīharanto sikkhāpeti, ayaṃ niggayhavādī
nāma seyyathāpi sammāsambuddho. Vuttañhetaṃ 2- "niggayha niggayhāhaṃ ānanda
vakkhāmi, pavayha pavayhāhaṃ ānanda vakkhāmi, yo sāro so ṭhassatī"ti. Medhāvinti
dhammojapaññāya samannāgataṃ. Tādisanti evarūpaṃ paṇḍitaṃ bhajeyya payirupāseyya.
Tādisaṃ hi ācariyaṃ bhajamānassa antevāsikassa seyyova hoti, na pāpiyo,
vuḍḍhiyeva hoti, no parihānīti.
    Ovadeyyāti uppanne vatthusmiṃ vadanto ovadati nāma, anuppanne "ayasopi
te siyā"tiādivasena anāgataṃ dassento anusāsati nāma. Sammukhā vadantopi
@Footnote: 1 cha.Ma. kataṃ kammaṃ  2 Ma.u. 14/196/167

---------------------------------------------------------------------------------------------
page477.
Ovadati nāma, parammukhā dūtaṃ vā sāsanaṃ vā pesento anusāsati nāma. Sakiṃ vadantopi
ovadati nāma, punappunaṃ vadanto anusāsati nāma. Ovadanto eva vā anusāsati nāmāti
evaṃ ovadeyya anusāseyya. Asabbhāti akusaladhammā nivāreyya, kusaladhamme
patiṭṭhāpeyyāti attho. Sataṃ hi so piyo hotīti so evarūpo puggalo buddhādīnaṃ
sappurisānaṃ piyo hoti. Ye pana adiṭṭhadhammā avitiṇṇaparalokā āmisacakkhukā
jīvikatthāya pabbajitā, tesaṃ asataṃ so ovādako anusāsako "na tvaṃ amhākaṃ upajjhāyo,
na ācariyo, kasmā amhe 1- ovadasī"ti evaṃ mukhasattīhi vijjhantānaṃ appiyo
hotīti.
    Ekakammanti apalokanakammādikaṃ ekakammaṃ. Ekuddesoti nidānuddesādiko
ekuddeso. Samasikkhatāti samānasikkhatā. Āhatacittatanti kodhena pahaṭacittabhāvaṃ.
Khilajātatanti thaddhabhāvaṃ. Pañcapi cetokhileti buddhadhammasaṃghasikkhāsabrahmacārīsu
pañcasupi cittassa thaddhabhāve.
    Ñāṇasamuṭṭhitaṃ vācanti ñāṇasampayuttacittena uppāditaṃ vākyaṃ. Muñceyyāti
vissajjeyya. Atthūpasaṃhitanti atthasahitaṃ kāraṇasahitaṃ. Dhammūpasaṃhitanti dhammena
yuttaṃ. Kālātikkantaṃ vācaṃ na bhāseyyāti kālātītaṃ vācaṃ na katheyya tassa kālassa
atikkantattā. Velātikkantanti mariyādātītaṃ vacanaṃ na bhaṇeyya vacanamariyādassa
atikkantattā. Ubhayavasena kālavelā.
    Yo ca 2- kāle asampatteti attano vacanakāle asampatte. Ativelanti
velātikkantaṃ katvā atirekappamāṇaṃ bhāsati. Nihato setīti nigghātito sayati.
Kokilāyeva atrajoti kākiyā paṭijaggito kokilāya abbhantare jāto kokilapotako
viya.
@Footnote: 1 cha.Ma. amhākaṃ  2 cha.Ma. yo ve

---------------------------------------------------------------------------------------------
page478.
    [209] Athāparanti atha idāni ito parampi. Pañca rajānīti rūparāgādīni
pañca rajāni. Yesaṃ satīmā vinayāya sikkheti yesaṃ upaṭṭhitassati hutvāva vinayanatthaṃ
tisso sikkhā sikkheyya. Evaṃ sikkhanto hi rūpesu .pe. Phassesu sahetha rāgaṃ,
na aññeti. 1-
    Rūparajoti rūpārammaṇaṃ paṭicca uppanno rāgādirajo. Saddarajādīsupi eseva
nayo.
    [210] Tato so tesaṃ vinayāya sikkhanto anukkamena:- etesu dhammesūti
gāthā. Tattha etesūti rūpādīsu. Kālena so sammā dhammaṃ parivīmaṃsamānoti so
bhikkhu yvāyaṃ "uddhate citte samathassa kālo"tiādinā 2- nayena kālo vutto,
tena kālena sabbaṃ saṅkhatadhammaṃ aniccādinayena parivīmaṃsamāno. Ekodibhūto vihane
tamaṃ soti so ekaggacitto sabbamohāditamaṃ vihaneyya, natthi ettha saṃsayo.
    Uddhate citteti vīriyindriyavasena citte avūpasante. Balavavīriyaṃ hi mandasamādhiṃ
vīriyassa uddhaccapakkhattā uddhaccaṃ abhibhavati. Evaṃ uddhate citte. Samathassa
kāloti samādhissa bhāvanāya kālo. Samāhite citteti upacārappanāhi citte samāhite.
Balavasamādhi hi mandavīriyaṃ samādhissa kosajjapakkhattā kosajjaṃ abhibhavati. Samādhi
vīriyena saññojito kosajje patituṃ na labhati. Vīriyaṃ samādhinā saññojitaṃ uddhacce
patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā hoti.
Vipassanāya kāloti evaṃ samāhite aniccādivasena vividhāya vipassanāya 3- kālo,
samādhikammikassa balavatīpi saddhā vaṭṭati. Evaṃ saddahanto okappento appanaṃ
pāpuṇāti. Samādhipaññāsu pana samādhikammikassa ekaggatā balavatī vaṭṭati. Evaṃ
hi so appanaṃ pāpuṇāti. Vipassanākammikassa pana paññā balavatī vaṭṭati. Evaṃ
hi so lakkhaṇapaṭivedhaṃ pāpuṇāti. Ubhinnaṃ pana samattepi appanā hoti eva.
@Footnote: 1 ka. aññāni  2 saṃ.mahā. 19/234/101  3 cha.Ma. passanāya

---------------------------------------------------------------------------------------------
page479.
    Kāle paggaṇhati cittanti yasmiṃ samaye atisithilavīriyatādīhi līnaṃ cittaṃ hoti,
tasmiṃ samaye dhammavicayavīriyapītisambojjhaṅgasamuṭṭhāpanena taṃ cittaṃ paggaṇhāti.
Niggaṇhatīti yasmiṃ samaye accāraddhavīriyatādīhi uddhataṃ cittaṃ hoti, tasmiṃ samaye
passaddhisamādhiupekkhāsambojjhaṅgasamuṭṭhāpanena taṃ cittaṃ niggaṇhāti. Sampahaṃsati
kālenāti yasmiṃ samaye cittaṃ paññāpayogamandatāya vā upasamasukhānaṃ vigamena 1-
vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena saṃvejeti. Aṭṭha
saṃvegavatthūni nāma:- jātijarābyādhimaraṇāni cattāri, apāyadukkhaṃ pañcamaṃ, atīte
vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ
dukkhanti. Ratanattayaguṇānussaraṇena cittassa 2- pasādaṃ janeti. Ayaṃ vuccati
"sampahaṃsati kālenā"ti. Kāle cittaṃ samādaheti yasmiṃ samaye saddhāpaññānaṃ
samādhivīriyānañca samabhāvo, tasmiṃ kāle cittaṃ samādaheyya 3- appanaṃ pāpeyya 3-.
    Ajjhupekkhati kālenāti yasmiṃ samaye sammāpaṭipattiṃ āgamma alīnaṃ anuddhataṃ
anirassādaṃ ārammaṇe samappavattaṃ samādhivīthiṃ paṭipannaṃ 4- cittaṃ hoti, tadāssa
paggahaniggahasampahaṃsanesu na byāpāraṃ āpajjati sārathi viya samappavattesu assesu.
Ayaṃ vuccati "ajjhupekkhati kālenā"ti. So yogī kālakovidoti eso vuttappakāro
kammaṭṭhānayoge niyutto paggahaniggahasampahaṃsanasamādahanaajjhupekkhanakālesu cheko
byatto. Kimhi kālamhītiādinā paggahādikālaṃ pucchati.
    Idāni paggahādikālaṃ vissajjento "līne cittamhī"tiādimāha.
Atisithilavīriyatādīhi citte līnabhāvaṃ gate dhammavicayavīriyapītisambojjhaṅgasamuṭṭhāpanena
paggaho. Uddhatasmiṃ viniggahoti accāraddhavīriyatādīhi uddhate citte
passaddhisamādhiupekkhāsambojjhaṅgasamuṭṭhāpanena niggaho. Nirassādagataṃ cittaṃ,
sampahaṃseyya tāvadeti
@Footnote: 1 ka. upasamasukhānadhigamena  2 cha.Ma.....guṇānussaraṇenāssa
@3 cha.Ma. ime pāṭhā na dissanti  4 cha.Ma. samathavīthipaṭipannaṃ

---------------------------------------------------------------------------------------------
page480.
Paññāpayogamandatāya vā upasamasukhānaṃ vigamena vā assādavirahitaṃ gataṃ.
Aṭṭhasaṃvegavatthupaccavekkhaṇena vā ratanattayaguṇānussaraṇena vā tasmiṃ khaṇe cittaṃ
sampahaṃseyya.    sampahaṭṭhaṃ yadā cittanti yasmiṃ kāle vuttanayeneva sampahaṃsitaṃ
cittaṃ hoti. Alīnaṃ bhavati nuddhatanti vīriyasamādhīhi saññojitattā
līnuddhaccavirahitañca hoti. Samathanimittassāti samatho ca nimittañca samathanimittaṃ, tassa
samathanimittassa. So kāloti yo so līnuddhaccavirahitakālo vutto, so kālo. Ajjhattaṃ
ramaye manoti jhānasampayuttaṃ cittaṃ kasiṇādigocarajjhatte toseyya abhiramāpeyya.
    Etena mevupāyenāti etena vuttaupāyena eva. Makāro padasandhivasena
vutto. Ajjhupekkheyya tāvadeti yadā upacārappanāhi taṃ cittaṃ samāhitaṃ, tadā
"samāhitaṃ cittan"ti jānitvā paggahaniggahasampahaṃsanesu byāpāraṃ akatvā tasmiṃ
khaṇe ajjhupekkhanameva kareyya.
    Idāni "kimhi kālamhi paggāho"ti puṭṭhagāthaṃ nigamento "evaṃ kālavidū
dhīro"tiādimāha. Kālena kālaṃ cittassa, nimittamupalakkhayeti kālānukālaṃ
samādhisampayuttacittassa ārammaṇaṃ sallakkheyya, upaparikkheyyāti attho. Sesaṃ
sabbattha pākaṭameva. Evaṃ arahattanikūṭena desanaṃ niṭṭhāpesīti.
                  Saddhammapajjotikāya mahāniddesaṭṭhakathāya
                   sāriputtasuttaniddesavaṇṇanā niṭṭhitā.
                             Soḷasamaṃ.
                       Aṭṭhakavaggavaṇṇanā niṭṭhitā.
                      Mahāniddesavaṇṇanā samattā.