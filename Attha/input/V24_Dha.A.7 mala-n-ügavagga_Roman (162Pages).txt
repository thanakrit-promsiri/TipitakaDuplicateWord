AṬṬHAKATHĀ Book 24 : PĀḶI ROMAN
Dha.A.7 mala-nāgavagga

Page 1-100.

page1.
                     18. Malavaggavaṇṇanā
                      ----------
                1. Goghātakaputtavatthu. (181)
          "paṇḍupalāsova dānisīti imaṃ dhammadesanaṃ satthā jetavane
viharanto ekaṃ goghātakaputtaṃ ārabbha kathesi.
         Sāvatthiyaṃ  kireko goghātako  gāvo vadhitvā varamaṃsāni
gahetvā pacāpetvā puttadārena saddhiṃ nisīditvā maṃsañca 1- khādati
mūlena ca vikkīṇāti. So evaṃ pañcapaṇṇāsavassāni goghātakakammaṃ
karonto dhūravihāre viharantassa satthuno ekadivasaṃ kaṭacchumattampi
yāguṃ vā bhattaṃ vā na adāsi. So vinā maṃsena bhattaṃ na bhuñjati.
So ekadivasaṃ divasabhāge maṃsaṃ vikkīṇitvā, attano atthāya pacituṃ
ekaṃ maṃsakhaṇḍaṃ bhariyāya 2- datvā nahāyituṃ agamāsi. Athassa sahāyako
gehaṃ āgantvā bhariyaṃ āha "thokaṃ me vikkīṇiyamaṃsaṃ dehi, gehe
me pāhunako āgatoti. "natthi vikkīṇiyamaṃsaṃ, sahāyako te maṃsaṃ
vikkīṇitvā idāni nahāyituṃ gatoti. "mā evaṃ kari, sace maṃsakhaṇḍaṃ
atthi; dehīti. "sahāyakassa te nikkhittaṃ maṃsakhaṇḍaṃ ṭhapetvā aññaṃ
maṃsaṃ natthīti. So "sahāyakassa me atthāya ṭhapitamaṃsato aññaṃ
natthi; so ca vinā maṃsena na bhuñjati, nāyaṃ dassatīti sāmaṃ taṃ
maṃsaṃ gahetvā pakkāmi. Goghātakopi nahātvā āgato, tāya
@Footnote: 1. Yu. sāmaṃ ca.  2. Sī. Yu. "bhariyāyāti natthi.

---------------------------------------------------------------------------------------------
page2.
Attano pakkapaṇṇena saddhiṃ vaḍḍhetvā bhatte upanīte, āha
"kahaṃ maṃsanti. "natthi sāmīti. "nanu ahaṃ pacanatthāya maṃsaṃ datvā
gatoti. "tava sahāyako āgantvā `pāhunako me āgato,
vikkīṇiyamaṃsaṃ me dehīti vatvā, mayā `sahāyakassa te ṭhapitamaṃsato
aññaṃ natthi, so ca vinā maṃsena na bhuñjatīti vuttepi, 1- balakārena
taṃ maṃsaṃ sāmaṃyeva gahetvā gatoti. So "ahaṃ vinā maṃsena bhattaṃ
na bhuñjāmi, harāhi nanti. "kiṃ sakkā kātuṃ, bhuñaja sāmīti. So
"nāhaṃ bhattaṃ bhuñjāmīti taṃ bhattaṃ harāpetvā satthaṃ ādāya,
pacchāgehe ṭhito goṇo atthi, tassa santikaṃ gantvā mukhe hatthaṃ
pakkhipitvā jivhaṃ nīharitvā satthena mūle chinditvā ādāya gantvā
aṅgāresu pacāpetvā bhattamatthake ṭhapetvā nisinno ekaṃ bhattapiṇḍaṃ
bhuñjitvā ekaṃ maṃsakhaṇḍaṃ mukhe ṭhapesi. Taṃkhaṇaññevassa jivhā
chinditvā 2- bhattapātiyaṃ pati. Taṃkhaṇaṃyeva kammasarikkhakaṃ vipākaṃ labhi.
Sopi kho goṇo viya lohitadhārāya mukhato paggharantiyā antogehaṃ
pavisitvā jannukehi vicaranto viravi. Tasmiṃ samaye goghātakassa putto
pitaraṃ oloketvā samīpe ṭhito hoti. Atha naṃ mātā āha "passa
putta imaṃ goṇaṃ viya gehamajjhe jannukehi vicaritvā viravantaṃ, idaṃ
dukkhaṃ tava matthake patissati, mamaṃpi anoloketvā attano sotthiṃ
karonto palāyassūti. So maraṇabhayatajjito mātaraṃ vanditvā palāyi,
palāyitvā ca pana takkasilaṃ agamāsi. Goghātakopi goṇo viya
@Footnote: 1. Sī. Yu. vuttopi.     2. Ma. chijjitvā.

---------------------------------------------------------------------------------------------
page3.
Gehamajjhe viravanto vicaritvā kālaṃ katvā avīcimhi nibbatti. Goṇopi
kālamakāsi. Goghātakaputtopi takkasilaṃ gantvā suvaṇṇakārakammaṃ
uggaṇhi. Athassācariyo gāmaṃ gacchanto "evarūpaṃ nāma alaṅkāraṃ
kareyyāsīti vatvā pakkāmi. Sopi tathārūpaṃ alaṅkāraṃ akāsi.
Athassācariyo āgantvā alaṅkāraṃ disvā "ayaṃ yattha katthaci
gantvā jīvituṃ samatthoti vayappattaṃ attano dhītaraṃ adāsi. So
puttadhītāhi vaḍḍhi. Athassa puttā vayappattā sippaṃ uggaṇhitvā,
aparabhāge sāvatthiṃ gantvā tattha gharāvāsaṃ saṇṭhapetvā vasantā
saddhā pasannā ahesuṃ. Pitāpi nesaṃ takkasilāyaṃ kiñci kusalaṃ
akatvāva jaraṃ pāpuṇi. Athassa puttā "pitā no mahallakoti
attano santikaṃ pakkosāpetvā "pitu atthāya dānaṃ dassāmāti
buddhappamukhaṃ bhikkhusaṅghaṃ nimantayiṃsu. Te punadivase antogehe
buddhappamukhaṃ bhikkhusaṅghaṃ nisīdāpetvā sakkaccaṃ parivisitvā,
bhattakiccāvasāne satthāraṃ āhaṃsu "bhante amhehi idaṃ pitu jīvabhattaṃ
dinnaṃ, pitu no anumodanaṃ karothāti. Satthā taṃ āmantetvā "upāsaka
tvaṃ mahallako paripakkasarīro paṇḍupalāsasadiso, tava paralokagamanāya
kusalapātheyyaṃ natthi, attano patiṭṭhaṃ karohi, paṇḍito bhava mā bāloti
vatvā anumodanaṃ karonto imā gāthā abhāsi
                 paṇḍupalāsova dānisi,
                 yamapurisāpi ca te 1- upaṭṭhitā.
@Footnote: 1. Sī. Yu. taṃ.

---------------------------------------------------------------------------------------------
page4.
                 Uyyogamukhe patiṭṭhasi, 1-
                 pātheyyaṃpi ca te na vijjati.
                 So karohi dīpamattano,
                 khippaṃ vāyama paṇḍito bhava
                 niddhantamalo anaṅgaṇo
                 dibbaṃ ariyabhūmimehisīti.
     Tattha "paṇḍupalāsova dānisīti: upāsaka tvaṃ idāni chijjitvā
bhūmiyaṃ patanapaṇḍupalāso viya ahosi. Yamapurisāti yamadūtā vuccanti.
Idaṃ pana maraṇameva sandhāya vuttaṃ. Maraṇante paccupaṭṭhitanti attho.
Uyyogamukheti: parihānimukhe avuḍḍhimukhe ca ṭhitosīti attho.
Pātheyyanti: gamikassa taṇḍulādipātheyyaṃ viya paralokaṃ gacchantassa
tava kusalapātheyyampi natthīti attho. So karohīti: so tvaṃ samudde
nāvāya bhinnāya dīpasaṅkhātaṃ patiṭṭhaṃ viya attano kusalapatiṭṭhaṃ
karohi, karonto ca khippaṃ vāyama sīghaṃ sīghaṃ viriyaṃ ārabha attano
kusalakammapatiṭṭhākaraṇena paṇḍito bhava. Yo hi maraṇamukhaṃ apatvā
kātuṃ samatthakāleyeva kusalaṃ karoti, esa paṇḍito nāma. Tādiso
bhava mā andhabāloti attho. Dibbaṃ ariyabhūminti: evaṃ viriyaṃ karonto
rāgādīnaṃ malānaṃ nīhaṭatāya niddhantamalo, aṅgaṇābhāvena anaṅgaṇo
nikkileso hutvā pañcavidhaṃ suddhāvāsabhūmiṃ pāpuṇissasīti attho.
    Desanāvasāne upāsako sotāpattiphale patiṭṭhahi. Sampattānampi
@Footnote: 1. Sī. Yu. ca tiṭṭhasi.

---------------------------------------------------------------------------------------------
page5.
Sātthikā desanā ahosīti.
     Te punadivasatthāyapi satthāraṃ nimantetvā dānaṃ datvā
katabhattakiccaṃ satthāraṃ anumodanakāle āhaṃsu "bhante idampi
amhākaṃ pitu jīvabhattameva, imasseva anumodanaṃ karothāti. Satthā
tassa anumodanaṃ karonto imā dve gāthā abhāsi
                 "upanītavayova dānisi,
                  sampayātosi yamassa santikaṃ, 1-
                  vāsopi ca te natthi antarā,
                  pātheyyaṃpi ca te na vijjati.
                  So karohi dīpamattano,
                  khippaṃ vāyama paṇḍito bhava
                  niddhantamalo anaṅgaṇo
                  na puna jātijaraṃ upehisīti.
    Tattha "upanītavayoti: upāti nipātamattaṃ. Nītavayo gatavayo
atikkantavayo. Tvamasi idāni tayo vaye atikkamitvā maraṇamukhe
ṭhitoti attho. Sampayātosi yamassa santikanti: maraṇamukhaṃ gantuṃ
sajjo hutvā ṭhitosīti attho. Vāsopi ca te natthi antarāti:
yathā maggaṃ gacchantā tāni tāni kiccāni karontā antarāmagge
vasanti; na evaṃ paralokaṃ gacchantā. Na hi sakkā paralokaṃ
gacchantena "adhivāsetha katipāhaṃ, dānaṃ tāva demi, dhammaṃ tāva
@Footnote: 1. Yu.  santike.

---------------------------------------------------------------------------------------------
page6.
Suṇāmītiādīni vattuṃ. Ito pana cavitvā paraloke nibbattova
hoti. Imamatthaṃ sandhāyetaṃ vuttaṃ. Pātheyyanti idaṃ kiñcāpi heṭṭhā
vuttameva, upāsakassa pana punappunaṃ daḷhīkaraṇatthaṃ idhāpi satthārā
gahitaṃ. Jātijaranti ettha byādhimaraṇānipi gahitāneva honti.
    Heṭṭhimagāthāhi ca anāgāmimaggo kathito, idha arahattamaggo.
Evaṃ santepi, yathā nāma raññā attano mukhappamāṇaṃ kabaḷaṃ
vaḍḍhetvā puttassa upanīte [1] kumāro attano mukhappamāṇeneva
gaṇhāti; evameva satthārā uparimaggavasena dhamme desitepi upāsako
attano upanissayabalena heṭṭhā sotāpattiphalaṃ patvā imissā
anumodanāya avasāne anāgāmiphalaṃ 2- patto. Sesaparisāyapi sātthikā
dhammadesanā ahosīti.
                     Goghātakaputtavatthu.
                     ------------
               2. Aññatarabrāhmaṇavatthu. (182)
      "anupubbena medhāvīti imaṃ dhammadesanaṃ satthā jetavane
viharanto aññataraṃ brāhmaṇaṃ ārabbha kathesi.
      So kira ekadivasaṃ pātova nikkhamitvā, bhikkhūnaṃ cīvara-
pārupanaṭṭhāne bhikkhū cīvaraṃ pārupante olokento aṭṭhāsi. Taṃ pana
ṭhānaṃ viruḷhatiṇaṃ hoti. Athekassa bhikkhuno cīvaraṃ pārupantassa,
@Footnote: 1. Sī. Yu. etthantare "soti atthi.  2. Sī. Yu. "patvā....anāgāmiphalanti natthi.

---------------------------------------------------------------------------------------------
page7.
Cīvarakaṇṇo tiṇesu pavattento 1- ussāvabindūhi temi. Brāhmaṇo
taṃ disvā "imaṃ ṭhānaṃ appaharitaṃ 2- kātuṃ vaṭṭatīti punadivase kuddālaṃ
ādāya gantvā taṃ ṭhānaṃ tacchetvā khalamaṇḍalasadisaṃ akāsi.
Punadivasepi taṃ ṭhānaṃ āgantvā, bhikkhūsu cīvaraṃ pārupantesu, ekassa
cīvarakaṇṇaṃ bhūmiyaṃ patitvā paṃsumhi pavattamānaṃ disvā "idha vālukaṃ
okirituṃ vaṭṭatīti cintetvā vālukaṃ āharitvā okiri. Athekadivasaṃ
purebhattaṃ caṇḍo ātapo ahosi. Tadāpi bhikkhūnaṃ cīvaraṃ pārupantānaṃ
gattato sede muñcante disvā "idha mayā maṇḍapaṃ kāretuṃ
vaṭṭatīti cintetvā maṇḍapaṃ kāresi. Punekadivasaṃ pāto va vaddalikā
ahosi. Tadāpi barāhmaṇo bhikkhū olokento, tintacīvarake bhikkhū
disvā "ettha mayā sālaṃ kāretuṃ vaṭṭatīti sālaṃ kāretvā "idāni
sālamahaṃ karissāmīti cintetvā, buddhappamukhaṃ bhikkhusaṅghaṃ nimantetvā
anto ca bahi ca bhikkhū nisīdāpetvā dānaṃ datvā, bhattakiccāvasāne
anumodanatthāya satthu pattaṃ gahetvā "bhante ahaṃ bhikkhūnaṃ
cīvarapārupanakāle imasmiṃ ṭhāne olokento ṭhito, idañcidañca
disvā idañcidañca kāresinti ādito paṭṭhāya sabbantaṃ pavattiṃ
ārocesi. Satthā tassa vacanaṃ sutvā "brāhmaṇa paṇḍitā nāma khaṇe
khaṇe thokaṃ thokaṃ kusalaṃ karontā, anupubbena attano akusalamalaṃ
nīharantiyevāti vatvā imaṃ gāthamāha
@Footnote: 1. "pavattantoti yuttataraṃ .  2. "apaharitanti yuttataraṃ.

---------------------------------------------------------------------------------------------
page8.
      "anupubbena medhāvī        thokaṃ thokaṃ khaṇe khaṇe
       kammāro rajatasseva       niddhame malamattanoti.
    Tattha "anupubbenāti: anupaṭipāṭiyā. Medhāvīti: dhammojapaññāya
samannāgato. Khaṇe khaṇeti: okāse okāse kusalaṃ karonto.
Kammāro rajatassevāti: yathā suvaṇṇakāro ekavārameva suvaṇṇaṃ
tāpetvā koṭṭetvā malaṃ nīharitvā pilandhanavikatiṃ kātuṃ na
sakkoti, punappunaṃ tāpento koṭṭento pana malaṃ nīharati, tato
anekavidhaṃ pilandhanavikatiṃ karoti; evameva punappunaṃ kusalaṃ karonto
paṇḍito attano rāgādimalaṃ niddhameyya, evaṃ niddhantamalo hi
nikkileso hotīti attho.
    Desanāvasāne brāhmaṇo sotāpattiphale patiṭṭhahi. Mahājanassāpi
sātthikā desanā ahosīti.
                    Aññatarabrāhmaṇavatthu.
                      -----------
                 3. Tissattheravatthu. (183)
      "ayasāva malaṃ samuṭṭhāyāti imaṃ dhammadesanaṃ satthā jetavane
viharanto tissattheraṃ nāmekaṃ bhikakhuṃ ārabbha kathesi.
      Eko kira sāvatthīvāsī kulaputto pabbajitvā laddhūpasampado
"tissattheroti paññāyi. So aparabhāge janapadavihāre vassūpagato,
aṭṭhahatthaṃ thūlasāṭakaṃ labhitvā vutthavasso pavāretvā, taṃ ādāya

---------------------------------------------------------------------------------------------
page9.
Gantvā bhaginiyā hatthe ṭhapesi. Sā "na me esa sāṭako bhātu
anucchavikoti taṃ tikhiṇāya vāsiyā chinditvā hirāhiraṃ katvā, udukkhale
koṭṭetvā vijaṭetvā pothetvā vaṭṭetvā sukhumasuttaṃ kantitvā
sāṭakaṃ vāyāpesi. Theropi suttañceva sūciyo ca saṃvidahitvā
cīvarakārake daharasāmaṇere sannipātetvā bhaginiyā santikaṃ gantvā
"taṃ me sāṭakaṃ detha, cīvaraṃ kārāpessāmīti āha. Sā navahatthaṃ
sāṭakaṃ nīharitvā kaniṭṭhabhātikassa hatthe ṭhapesi. So taṃ gahetvā
vicāretvā "mama sāṭako thūlo aṭṭhahattho, ayaṃ sukhumo navahattho,
nāyaṃ mama sāṭako, tumhākaṃ esa, na me iminā attho, tameva
me dethāti āha. "bhante tumhākameva eso, gaṇhatha nanti. So
neva icchi. Athassa attanā katakiccaṃ sabbaṃ ārocetvā "bhante
tumhākameva esa, gaṇhatha nanti adāsi. So taṃ ādāya vihāraṃ
gantvā cīvarakammaṃ paṭṭhapesi. Athassa bhaginī cīvarakārakānaṃ atthāya
yāgubhattādīni sampādesi. Cīvarassa niṭṭhitadivase pana atirekasakkāraṃ
kāresi. So cīvaraṃ oloketvā tasmiṃ uppannasineho "svedāni naṃ
pārupissāmīti saṃharitvā cīvaravaṃse ṭhapetvā, taṃ rattiṃ bhuttāhāraṃ
jirāpetuṃ asakkonto kālaṃ katvā tasmiṃyeva cīvare ūkā hutvā
nibbatti. Bhaginīpissa kālakiriyaṃ sutvā bhikkhūnaṃ pādesu pavattamānā
rodi. Bhikkhū tassa sarīrakiccaṃ katvā "gilānupaṭṭhākassa abhāvena
taṃ saṅghasseva pāpuṇāti, bhājessāma nanti taṃ cīvaraṃ nīharāpesuṃ.
Ūkā "ime mama santakaṃ vilumpantīti viravantī ito cito ca sandhāvi.

---------------------------------------------------------------------------------------------
page10.
Satthā gandhakuṭiyaṃ nisinnova dibbāya sotadhātuyā taṃ saddaṃ sutvā
"ānanda tissassa cīvaraṃ abhājetvā 1- sattāhaṃ nikkhipituṃ vadehīti āha.
Thero tathā kāresi.
      Sāpi sattame divase kālaṃ katvā tusitavimāne nibbatti.
Satthā aṭṭhame divase "tissassa cīvaraṃ bhājetvā gaṇhantūti
āṇāpesi. Bhikkhū tathā kariṃsu. Bhikkhū dhammasabhāyaṃ kathaṃ samuṭṭhāpesuṃ
"kasmā nu kho satthā tissassa cīvaraṃ satta divase ṭhapāpetvā
aṭṭhame divase gaṇhituṃ anujānīti. Satthā āgantvā "kāya nuttha
bhikkhave etarahi kathāya sannisinnāti pucchitvā, "imāya nāmāti
vutte, "bhikkhave tisso attano cīvare ūkā hutvā nibbatto,
tumhehi tasmiṃ bhājiyamāne `ime mama santakaṃ vilumpantīti viravanto
ito cito ca dhāvi, so tumhehi cīvare gayhamāne tumhesu manaṃ
padussitvā niraye nibbatteyya, tenāhaṃ cīvaraṃ nikkhipāpesiṃ; idāni
pana so tusitavimāne nibbatto, tena vo mayā cīvaraggahaṇaṃ
anuññātanti vatvā, puna tehi "bhāriyā vata ayaṃ bhante taṇhā
nāmāti vutte, "āma bhikkhave imesaṃ sattānaṃ taṇhā nāma
bhāriyā; yathā ayato malaṃ uṭṭhahitvā ayameva khādati vināseti
aparibhogaṃ karoti; evamevāyaṃ taṇhā imesaṃ sattānaṃ abbhantare
uppajjitvā te satte nirayādīsu nibbattāpeti vināsaṃ pāpetīti
vatvā imaṃ gāthamāha
@Footnote: 1. Sī. Yu. "abhājetvāti natthi.

---------------------------------------------------------------------------------------------
page11.
                "ayasā va malaṃ samuṭṭhāya
                 taduṭṭhāya tameva khādati;
                 evaṃ atidhonacārinaṃ
                 sāni kammāni nayanti duggatinti.
     Tattha "ayasāti: ayato. Samuṭṭhāyāti: samuṭṭhahitvā.
Taduṭṭhāyāti: tato uṭṭhahitvā. Atidhonacārinanti: dhonā vuccati
cattāro paccaye "idamatthaṃ etehīti 1- paccavekkhitvā
paribhuñjanapaññā, taṃ atikkamitvā caranto atidhonacārī nāma. Idaṃ
vuttaṃ hoti "yathā ayato malaṃ samuṭṭhāya ayato samuṭṭhitaṃ tameva khādati;
evameva catuppaccaye appaccavekkhitvā paribhuñjantaṃ atidhonacārinaṃ
sāni kammāni attani uṭṭhitattā attano santakāneva tāni
kammāni duggatiṃ nayantīti.
     Desanāvasāne bahū sotāpattiphalādīni pāpuṇiṃsūti.
                      Tissattheravatthu.
                      -----------
                4. Loḷudāyittheravatthu. (184)
    "asajjhāyamalā mantāti: imaṃ dhammadesanaṃ satthā jetavane
viharanto loḷudāyittheraṃ 2- ārabbha kathesi.
    Sāvatthiyaṃ kira pañcakoṭimattā ariyasāvakā purebhattaṃ dānaṃ
@Footnote: 1. Yu. idamatthitāya alametenāti.  2. "lāḷudāyittherantipi pāṭho.

---------------------------------------------------------------------------------------------
page12.
Datvā pacchābhattaṃ sappitelamadhuphāṇitavatthādīni gahetvā vihāraṃ
gantvā dhammakathaṃ suṇanti, dhammaṃ sutvā gamanakāle ca sārīputta-
moggallānānaṃ guṇe kathenti. Udāyitthero tesaṃ kathaṃ sutvā
"etesaṃ tāva dhammakathaṃ sutvā tumhe evaṃ kathetha, mama dhammakathaṃ
sutvā kinnu kho kathessathāti vadati. Manussā tassa kathaṃ sutvā
"ayampi eko dhammakathiko bhavissati, imassāpi amhehi dhammakathaṃ
sotuṃ vaṭṭatīti cintesuṃ. Te ekadivasaṃ theraṃ yācitvā "bhante
ajja amhākaṃ dhammassavanadivasoti, saṅghassa dānaṃ datvā "tumhe
bhante divā dhammakathaṃ katheyyāthāti āhaṃsu. Sopi tesaṃ adhivāsesi.
Tehi dhammassavanavelāya āgantvā "bhante dhammaṃ no kathethāti vutte,
loḷudāyitthero āsane nisīditvā cittavījaniṃ gahetvā cālento,
ekampi dhammapadaṃ adisvā "ahaṃ padabhāṇaṃ 1- bhaṇissāmi, añño
dhammakathaṃ kathetūti vatvā otari. Te aññena dhammakathaṃ kathāpetvā
padabhāṇatthāya puna taṃ āsanaṃ āropayiṃsu. So punapi kiñci adisvā
"ahaṃ rattiṃ kathessāmi, añño padabhāṇaṃ bhaṇatūti vatvā otari.
Te aññena padabhāṇaṃ bhaṇāpetvā puna rattiṃ theraṃ ānayiṃsu. So
rattimpi kiñci adisvā "ahaṃ paccūse va kathessāmi, rattiṃ añño
kathetūti vatvā otari. Te aññena [2]- kathāpetvā puna paccūse
taṃ ānayiṃsu. So paccūsepi 3- kiñci nāddasa. Mahājano leḍḍudaṇḍādīni
gahetvā "andhabāla tvaṃ sārīputtamoggallānānaṃ vaṇṇe kathiyamāne
@Footnote: 1. "sarabhaññanti pāṭho.   2. Sī. Yu. etthantare "rattinti atthi.
@3. Sī. Yu. punapi.

---------------------------------------------------------------------------------------------
page13.
Evañcevañca vadesi, idāni kasmā na kathesīti santajjetvā
palāyantaṃ anubandhi. So palāyanto ekissā vaccakuṭiyā pati.
      Mahājano kathaṃ samuṭṭhāpesi "loḷudāyī sārīputtamoggallānānaṃ
guṇakathāya vattamānāya usūyanto attano dhammakathikabhāvaṃ pakāsetvā,
manussehi sakkāraṃ katvā `dhammaṃ suṇomāti vutte, catukkhattuṃ āsane
nisīditvā kathetabbayuttakaṃ kiñci apassanto `tvaṃ amhākaṃ ayyehi
sārīputtamoggallānattherehi saddhiṃ yugaggāhaṃ gaṇhasīti leḍḍudaṇḍādīni
gahetvā santajjetvā palāpiyamāno vaccakuṭiyaṃ patitoti. Satthā
āgantvā "kāya nuttha bhikkhave etarahi kathāya sannisinnāti
pucchitvā, "imāya nāmāti vutte, "na bhikkhave idāneva, pubbepesa
gūthakūpe nimuggoyevāti vatvā atītaṃ āharitvā
         "catuppado ahaṃ samma,      tvampi samma catuppado.
          Ehi sīha nivattassu,      kinnu bhīto palāyasi.
          Asuci pūtilomosi         duggandho vāyasi sūkara,
          sace yujjhitukāmosi,      jayaṃ samma dadāmi teti
imaṃ jātakaṃ 1- vitthāretvā kathesi "tadā sīho sārīputto ahosi,
sūkaro loḷudāyīti. Satthā imaṃ dhammadesanaṃ āharitvā "bhikkhave
loḷudāyinā appamattako dhammo uggahito, sajjhāyaṃ pana neva
akāsi; yaṅkiñci pariyattiṃ gahetvā tassā asajjhāyakaraṇaṃ malamevāti
vatvā imaṃ gāthamāha
@Footnote: 1. sūkarajātakaṃ khu. jā. duka. 27/51. tadaṭṭhakathā. 3/11.

---------------------------------------------------------------------------------------------
page14.
         "asajjhāyamalā mantā,       anuṭṭhānamalā gharā,
          malaṃ vaṇṇassa kosajjaṃ,       pamādo rakkhato malanti.
     Tattha "asajjhāyamalāti: 1- yā kāci pariyatti vā sippaṃ vā
yasmā asajjhāyantassa ananuyuñjantassa vinassati vā nirantaraṃ vā
na upaṭṭhāti; tasmā "asajjhāyamalā mantāti vuttaṃ. Yasmā pana
gharāvāsaṃ vasantassa uṭṭhāyuṭṭhāya jiṇṇappaṭisaṅkharaṇādīni
akarontassa gharaṃ nāma vinassati; tasmā "anuṭṭhānamalā gharāti vuttaṃ.
Yasmā gihissa vā pabbajitassa vā kosajjavasena sarīrapaṭijagganaṃ vā
parikkhārapaṭijagganaṃ vā akarontassa kāyo dubbaṇṇoti; 2- tasmā
"malaṃ vaṇṇassa kosajjanti vuttaṃ. Yasmā pana gāvo rakkhantassa
pamādavasena niddāyantassa vā kīḷantassa vā tā gāvo atittha-
pakkhandanādinā vā bālamigacorādiupaddavena vā paresaṃ sālik-
khettādīni otaritvā khādanavasena vā vināsaṃ āpajjanti, sayaṃpi
daṇḍaṃ vā paribhāsaṃ vā pāpuṇāti. Pabbajitaṃ vā pana 3- cha dvārāni
arakkhantaṃ pamādavasena kilesā otaritvā sāsanā cāventi; tasmā
"pamādo rakkhato malanti vuttaṃ. So hissa vināsāharaṇena
malaṭṭhāniyattā malanti attho.
      Desanāvasāne bahū  sotāpattiphalādīni pāpuṇiṃsūti.
                    Loḷudāyittheravatthu.
                    --------------
@Footnote: 1. Sī. Yu. asajjhāyamalātīti natthi.  2. Sī. Yu. dubbaṇṇo hoti.
@3. Sī. Yu. pabbajitvā ca pana.

---------------------------------------------------------------------------------------------
page15.
                5. Aññatarakulaputtavatthu. (185)
        "malitthiyā duccaritanti imaṃ dhammadesanaṃ satthā veḷuvane
viharanto aññataraṃ kulaputtaṃ ārabbha kathesi.
      Tassa kira samānajātikaṃ kulakumārikaṃ ānesuṃ. Sā ānītadivasato
paṭṭhāya aticārinī ahosi. So kulaputto tassā aticārena lajjito
kassaci sammukhībhāvaṃ upagantuṃ asakkonto buddhupaṭṭhānādīni
pacchinditvā katipāhaccayena satthāraṃ upasaṅkamitvā vanditvā ekamantaṃ
nisinno, "kiṃ upāsaka na dissasīti vutte, tamatthaṃ ārocesi.
Atha naṃ satthā "upāsaka pubbepi mayā `itthiyo nāma nadīādisadisā,
tāsu paṇḍitena kodho na kātabboti vuttaṃ, tvaṃ pana bhavapaṭicchannattā
na sallakkhesīti vatvā tena yācito
        "yathā nadī ca pantho ca     pānāgāraṃ sabhā papā,
         evaṃ lokitthiyo nāma,    velā tāsaṃ na vijjatīti 1-
jātakaṃ 2- vitthāretvā "upāsaka itthiyā hi aticārinībhāvo, dānaṃ
dentassa maccheraṃ, idhalokaparalokesu sattānaṃ akusalakammaṃ vināsanatthena
malaṃ, avijjā pana sabbamalānaṃ uttamaṃ malanti vatvā imā gāthā abhāsi
        "malitthiyā duccaritaṃ         maccheraṃ dadato malaṃ,
         malā ve pāpakā dhammā    asmiṃ loke  paramhi ca,
@Footnote: 1. anabhiratijātake "nāsaṃ kujjhanti paṇḍitāti dissati tampana asātamantajātake
@dissati. pamādalikhitena bhavitabbaṃ.   2. anabhiratijātakaṃ khu. jā. eka. 27/21.
@tadaṭṭhakathā. 2/98.

---------------------------------------------------------------------------------------------
page16.
         Tato malā malataraṃ         avijjā paramaṃ malaṃ,
         etaṃ malaṃ pahantvāna       nimmalā hotha bhikkhavoti.
     Tattha "duccaritanti: [1]- aticāro. Aticāriniñhi itthiṃ sāmikopi
gehā nīharati, mātāpitūnaṃ santikaṃ gacchantaṃ "tvaṃ kulassa agāravabhūtā
akkhīhipi na daṭṭhabbāti taṃ nīharanti; sā anāthā vicarantī mahādukkhaṃ
pāpuṇāti; tenassā duccaritaṃ "malanti vuttaṃ. Dadatoti: dāyakassa.
Yassa hi khettakasanakāle "imasmiṃ khette sampanne salākabhattādīni
dassāmīti cintentassa, nipphanne sasse, maccheraṃ uppajjitvā
cāgacittaṃ nivāreti; so, maccheravasena cāgacitte aviruhante,
"manussasampattiṃ dibbasampattiṃ nibbānasampattinti tisso sampattiyo
na labhati; tena vuttaṃ "maccheraṃ dadato malanti. Aññesupi evarūpesu
eseva nayo. Pāpakā dhammāti: akusalā dhammā pana idhaloke ca
paraloke ca malameva. Tatoti: heṭṭhā vuttamalato. Malataranti:
atirekamalaṃ vo kathemīti attho. Avijjāti: aṭṭhavatthukaṃ aññāṇameva
paramaṃ malaṃ. Pahantvānāti: etaṃ malaṃ jahitvā bhikkhave tumhe
nimmalā hothāti attho.
          Desanāvasāne bahū sotāpattiphalādīni pāpuṇiṃsūti.
                    Aññatarakulaputtavatthu.
                      ----------
@Footnote: 1. Sī. Yu. etthantare "etthāti atthi.

---------------------------------------------------------------------------------------------
page17.
                 6. Cūḷasāribhikkhuvatthu. (186)
       "sujīvaṃ ahirikenāti imaṃ dhammadesanaṃ satthā jetavane viharanto
cūḷasārinnāma sārīputtattherassa saddhivihārikaṃ ārabbha kathesi.
     So kira ekadivasaṃ vejjakammaṃ katvā paṇītabhojanaṃ labhitvā ādāya
nikkhamanto antarāmagge theraṃ disvā "bhante idaṃ mayā vejjakammaṃ
katvā laddhaṃ, tumhe aññattha evarūpaṃ bhojanaṃ na labhissatha, imaṃ bhuñjatha,
ahaṃ te vejjakammaṃ katvā niccakālaṃ evarūpaṃ āhāraṃ āharissāmīti
āha. Thero tassa vacanaṃ sutvā tuṇhībhūtova pakkāmi. Bhikkhū vihāraṃ
āgantvā satthu tamatthaṃ ārocesuṃ. Satthā "bhikkhave ahiriko nāma
pagabbho kākasadiso hutvā ekavīsatividhāya anesanāya ṭhatvā sukhaṃ
jīvati, hirottappasampanno pana dukkhaṃ jīvatīti vatvā imā gāthā abhāsi
          "sujīvaṃ ahirikena         kākasūrena dhaṃsinā
           pakkhandinā pagabbhena     saṅkiliṭṭhena jīvitaṃ;
           hirimatā ca dujjīvaṃ       niccaṃ sucigavesinā
           alīnenāpagabbhena 1-    suddhājīvena passatāti.
    Tattha "ahirikenāti: chinnahirottappakena. Evarūpena hi
amātarameva "mātā meti apitādayo eva "pitā metiādinā
nayena vatvā ekavīsatividhāya anesanāya patiṭṭhāya sukhena jīvituṃ
sakkā. Kākasūrenāti: sūrakākasadisena. Yathā hi sūrakāko kulagharesu
@Footnote: 1. Sī. Yu. alīnenappagabbhena.

---------------------------------------------------------------------------------------------
page18.
Yāguādīni gaṇhitukāmo bhittiādīsu nisīditvā attano olokanabhāvaṃ
ñatvā anolokento 1- viya aññāvihitako viya niddāyanto viya ca
hutvā manussānaṃ pamādaṃ sallakkhetvā anupatitvā, "susūti vadantesu
yeva, bhājanato mukhapuraṃ gahetvā palāyati; evameva ahirikapuggalopi
bhikkhūhi saddhiṃ gāmaṃ pavisitvā yāgubhattaṭṭhānādīni vavaṭṭhapeti, tattha
bhikkhū piṇḍāya caritvā yāpanamattaṃ ādāya āsanasālaṃ gantvā
paccavekkhantā yāguṃ pivitvā kammaṭṭhānaṃ manasikarontā sajjhāyanti
āsanasālaṃ sammajjanti; ayaṃ pana kiñci akatvā gāmābhimukhova
hoti, so bhikkhūhi "passathimanti olokiyamānopi anolokento
viya aññāvihito viya niddāyanto viya gaṇṭhikaṃ paṭimuñcanto viya
cīvaraṃ saṃvidahanto viya hutvā "asukaṃ nāma me kammaṃ atthīti vadanto
uṭṭhāyāsanā gāmaṃ pavisitvā pāto vavaṭṭhāpitesu gehesu aññataraṃ
gehaṃ upasaṅkamitvā, gharamānusakesu thokaṃ kavāṭaṃ pidhāya dvāre
nisīditvā kantantesupi, ekena hatthena kavāṭaṃ paṇāmetvā anto
pavisati; atha naṃ disvā akāmakāpi āsane nisīdāpetvā yāguādīsu
yaṃ atthi taṃ denti; so yāvadatthaṃ bhuñjitvā avasesaṃ pattena
ādāya pakkamati; ayaṃ kākasūro nāma; evarūpena ahirikena sujīvanti
attho. Dhaṃsināti: "asukatthero nāma appicchotiādīni vadantesu,
"kiṃ pana mayaṃpi na appicchātiādinā vacanena paresaṃ guṇadhaṃsanatāya
dhaṃsinā. Tathārūpassa hi vacanaṃ sutvā "ayaṃpi appicchatādiguṇayuttoti
@Footnote: 1. Sī.  olokento.

---------------------------------------------------------------------------------------------
page19.
Maññamānā manussā dātabbaṃ maññanti. So pana tato paṭṭhāya
viññupurisānaṃ cittaṃ ārādhetuṃ asakkonto tamhāpi lābhā parihāyati.
Evaṃ dhaṃsī puggalo attanopi parassāpi lābhaṃ nāsetiyeva. Pakkhandināti:
pakkhandacārinā paresaṃ kiccāni attano kiccāni viya dassentena.
Pātova bhikkhūsu cetiyaṅgaṇādīsu vattaṃ katvā kammaṭṭhānamanasikārena
thokaṃ nisīditvā uṭṭhāya gāmaṃ piṇḍāya pavisantesu, mukhaṃ dhovitvā
paṇḍukāsāvapārupanaakkhiañjanasīsamakkhanādīhi attabhāvaṃ maṇḍetvā
sammajjanto viya dve tayo sammajjanīpahāre datvā dvārakoṭṭhakābhimukho
hoti; manussā pātova "cetiyaṃ vandissāma mālāpūjaṃ karissāmāti
āgatā taṃ disvā "ayaṃ vihāro imaṃ daharaṃ nissāya paṭijagganaṃ
labhati, imaṃ mā pamajjitthāti vatvā tassa dātabbaṃ maññanti.
Evarūpena pakkhandinā sujīvaṃ. Pagabbhenāti: kāyapāgabbhiyādīhi
samannāgatena. Saṅkiliṭṭhena jīvitanti: evaṃ jīvitaṃ kappetvā
jīvantena hi puggalena saṅkiliṭṭhena hutvā jīvitaṃ nāma hoti.
Taṃ dujjīvitaṃ pāpajīvitamevāti attho.
     Hirimatā cāti: hirottappasampannena puggalena dujjīvaṃ. So
hi amātādayo "mātā metiādīni avatvā adhammike paccaye gūthaṃ
viya jigucchanto dhammena samena pariyesanto sapadānaṃ piṇḍāya
caritvā jīvitaṃ kappento lūkhajīvitaṃ jīvatīti attho. Sucigavesināti:
sucīni kāyakammādīni gavesantena. Alīnenāti: jīvitavuttiyā alīnena.
Suddhājīvena passatāti: evarūpo hi puggalo suddhājīvo nāma

---------------------------------------------------------------------------------------------
page20.
Hoti, tena evaṃ suddhājīvena tameva suddhājīvaṃ sārato passatā
lūkhajīvitavasena dujjīvaṃ hotīti attho.
     Desanāvasāne bahū sotāpattiphalādīni pāpuṇiṃsūti.
                     Cūḷasāribhikkhuvatthu.
                      -----------
                 7. Pañcaupāsakavatthu. (187)
      "yo pāṇamatimāpetīti imaṃ dhammadesanaṃ satthā jetavane
viharanto pañca upāsake ārabbha kathesi.
      Tesu hi eko pāṇātipātāveramaṇīsikkhāpadameva rakkhati.
Itare itarāni. Te ekadivasaṃ "ahaṃ dukkaraṃ karomi, durakkhaṃ rakkhāmīti
vivādāpannā satthu santikaṃ gantvā vanditvā tamatthaṃ ārocesuṃ.
Satthā tesaṃ kathaṃ sutvā ekasīlaṃpi kaniṭṭhakaṃ akatvā "sabbāneva
durakkhānīti vatvā imā gāthā abhāsi
      "yo  pāṇamatimāpeti,     musāvādañca bhāsati,
       loke adinnaṃ ādiyati,    paradārañca gacchati,
       surāmerayapānañca        yo naro anuyuñjati:
       idhevameso lokasmiṃ      mūlaṃ khanati attano.
       Evaṃ bho purisa jānāhi   `pāpadhammā asaññatā'
       mā taṃ lobho adhammo ca   ciraṃ dukkhāya randhayunti.
Tattha "yo pāṇamatimāpetīti: sāhatthikādīsu  chasu payogesu

---------------------------------------------------------------------------------------------
page21.
Ekappayogenāpi parassa jīvitindriyaṃ upacchindati. Musāvādanti:
paresaṃ atthabhañjanakaṃ musāvādañca bhāsati. Loke adinnaṃ ādiyatīti:
imasmiṃ sattaloke theyyāvahārādīsu ekenāpi avahārena parapariggahitaṃ
ādiyati. Paradārañca gacchatīti: parassa rakkhitagopitesu bhaṇḍesu
aparajjhanto uppathacāraṃ carati. Surāmerayapānanti: yassa kassaci 1-
surāya ceva merayassa ca pānaṃ. Anuyuñjatīti: sevati bahulīkaroti.
Mūlaṃ khanatīti: tiṭṭhatu paraloko, eso pana idha lokasmiṃyeva,
yena khettavatthuādinā mūlena patiṭṭhaheyya; taṃpi aṭṭhapetvā vā
vissajjetvā vā suraṃ pivanto attano mūlaṃ khanati anātho kapaṇo
hutvā vicarati.
      Evaṃ bhoti: pañcadussīlakammakārakaṃ puggalaṃ ālapati. Pāpadhammāti:
lāmakadhammā. Asaññatāti: kāyasaññamādivirahitā. Acetasātipi
pāṭho. Acittakāti attho. Lobho adhammo cāti; lobho ceva
doso ca. Ubhayaṃpi hetaṃ akusalameva. 2- Ciraṃ dukkhāya randhayunti:
ciraṃ kālaṃ nirayadukkhādīnaṃ atthāya ete dhammā mā ghātentu
mā maddantūti attho.
      Desanāvasāne te pañca upāsakā sotāpattiphale patiṭṭhahiṃsu.
Sampattānaṃpi sātthikā dhammadesanā ahosīti.
                     Pañcaupāsakavatthu.
                        -------
@Footnote: 1. "yāya kāyacīti yuttataraṃ. itthīliṅgikassa padassa anantaraṃ ṭhapitattā
@yambhavissati bhayaṃ vā chambhitattaṃ vā lomahaṃso vā so na bhavissatīti nidassanaṃ.
@2. Sī. Yu. akusalamūlaṭṭhena.

---------------------------------------------------------------------------------------------
page22.
                  8. Tissadaharavatthu. (188)
     "dadāti ve yathāsaddhanti imaṃ dhammadesanaṃ satthā jetavane
viharanto tissadaharaṃ nāma ārabbha kathesi.
     So kira "anāthapiṇḍikassa gahapatino visākhāya upāsikāyāti
pañcannaṃpi ariyasāvakakoṭīnaṃ dānaṃ nindanto vicari, asadisadānaṃpi
nindiyeva, tesaṃ dānagge sītalaṃ labhitvā "sītalanti nindati, uṇhaṃ
labhitvā "uṇhanti nindati, appaṃ dentepi "kiṃ ime appamattakaṃ
dentīti nindati, bahuṃ dentepi "imesaṃ gehe ṭhapanaṭṭhānaṃ maññe
natthi, nanu nāma bhikkhūnaṃ yāpanamattaṃ dātabbaṃ, ettakaṃ yāgubhattaṃ
niratthakameva vipajjatīti nindati; attano pana ñātake ārabbha
"aho amhākaṃ ñātakānaṃ gehaṃ catūhi disāhi āgatānaṃ bhikkhūnaṃ
opānabhūtantiādīni vatvā pasaṃsaṃ pavatteti. So panekassa dovārikassa
putto janapadaṃ vicarantehi vaḍḍhakīhi saddhiṃ vicaranto sāvatthiṃ patvā
pabbajito. Atha naṃ bhikkhū evaṃ manussānaṃ dānāni nindantaṃ disvā
"pariggahissāma 1- nanti cintetvā "āvuso tava ñātakā kahaṃ vasantīti
pucchitvā "asukagāme nāmāti sutvā katipaye dahare pesesuṃ. Te
tattha gantvā gāmavāsikehi āsanasālāya nisīdāpetvā katasakkārā
pucchiṃsu "imamhā gāmā nikkhamitvā pabbajito tisso nāma daharo
atthi? tassa katame ñātakāti. Manussā "idha kulagehato nikkhamitvā
@Footnote: 1. pariggaṇhissāmātipi pāṭho.

---------------------------------------------------------------------------------------------
page23.
Pabbajitadārako natthi: kannu kho ime vadantīti cintetvā "bhante
eko dovārikaputto vaḍḍhakīhi saddhiṃ vicaritvā pabbajitoti suṇoma,
taṃ sandhāya vadetha maññeti āhaṃsu. Daharabhikkhū tassa tattha
issaraññātakānaṃ abhāvaṃ ñatvā sāvatthiṃ gantvā "akāraṇameva
bhante tisso vilapanto vicaratīti taṃ pavattiṃ bhikkhūnaṃ ārocesuṃ.
Bhikkhūpi tathāgatassa ārocesuṃ. Satthā "na bhikkhave idāneva esa
vikatthanto vicarati; pubbepi vikatthako ahosīti vatvā, bhikkhūhi
yācito atītaṃ āharitvā
       "bahuṃpi so vikattheyya        aññaṃ janapadaṃ gato.
        Anvāgantvāna dūseyya,     bhuñja bhoge kaṭāhakāti
imaṃ kaṭāhakajātakaṃ 1- vitthāretvā "bhikkhave yo hi puggalo parehi
appe vā bahuke vā lūkhe vā paṇīte vā dinne aññesaṃ vā
datvā attano adinne maṅku hoti; tassa jhānaṃ vā vipassanā vā
maggaphalāni vā na uppajjantīti vatvā dhammaṃ desento imā
gāthā abhāsi
       "dadāti ve yathāsaddhaṃ        yathāpasādanaṃ jano;
        tattha yo maṅkuto hoti      paresaṃ pānabhojane,
        na so divā vā rattiṃ vā    samādhiṃ adhigacchati.
        Yassa cetaṃ samucchinnaṃ        mūlaghacchaṃ 2- samūhataṃ,
        sa ve divā vā rattiṃ vā    samādhiṃ  adhigacchatīti.
@Footnote: 1. khu. jā. eka. 27/40. tadaṭṭhakathā. 2/326.  2. mūlaghaccantipi pāṭho.

---------------------------------------------------------------------------------------------
page24.
     Tattha "dadāti ve yathāsaddhanti: lūkhappaṇītādīsu yaṅkiñci
dento jano yathāsaddhaṃ attano saddhānurūpameva deti. Yathāpasādananti:
theranavādīsu cassa yasmiṃ yasmiṃ pasādo uppajjati, tassa dento
yathāpasādanaṃ attano pasādānurūpameva deti. Tatthāti: tasmiṃ
parassa dāne "mayā appaṃ laddhaṃ, lūkhaṃ laddhanti maṅkubhāvaṃ āpajjati.
Samādhinti: so puggalo divā vā rattiṃ vā upacārappanāvasena
vā maggaphalavasena vā samādhiṃ nādhigacchati.
      Yassa cetanti: yassa puggalassa etaṃ etesu ṭhānesu maṅkubhāva-
saṅkhātaṃ akusalaṃ samucchinnaṃ mūlaghacchaṃ katvā arahattamaggañāṇena
samūhataṃ. So vuttappakāraṃ samādhiṃ adhigacchatīti attho.
      Desanāvasāne bahū sotāpattiphalādīni pāpuṇiṃsūti.
                      Tissadaharavatthu.
                        ------
                 9. Pañcaupāsakavatthu. (189)
      "natthi rāgasamo aggīti imaṃ dhammadesanaṃ satthā jetavane
viharanto pañca upāsake ārabbha kathesi.
      Te kira dhammaṃ sotukāmā vihāraṃ gantvā satthāraṃ vanditvā
ekamantaṃ nisīdiṃsu. Buddhānañca "ayaṃ khattiyo ayaṃ brāhmaṇo
ayaṃ aḍḍho ayaṃ duggato, imassa uḷāraṃ katvā dhammaṃ desissāmi,
imassa noti cittaṃ na uppajjati. Yaṅkañci ārabbha dhammaṃ desento

---------------------------------------------------------------------------------------------
page25.
Dhammagāravaṃ purakkhatvā ākāsagaṅgaṃ otārento viya deseti. Evaṃ
desentassa pana tathāgatassa santike nisinnānaṃ tesaṃ eko
nisinnakova niddāyi, eko aṅguliyā bhūmiṃ vilikhanto 1- nisīdi, eko
rukkhaṃ cālento nisīdi, eko ākāsaṃ ullokento nisīdi, eko
pana sakkaccaṃ dhammaṃ assosi. Ānandatthero satthāraṃ vījamāno
tesaṃ ākāraṃ olokento satthāraṃ āha "bhante tumhe imesaṃ
mahāmeghagajjitaṃ gajjantā dhammaṃ desetha, ete pana tumhesu dhammaṃ
kathentesu, idañcidañca karontā nisinnāti. "ānanda tvaṃ ete
na jānāsīti. "āma na jānāmi bhanteti. "etesu hi yo esa
niddāyanto nisinno, esa pañca jātisatāni sappayoniyaṃ nibbattitvā
bhogesu sīsaṃ ṭhapetvā niddāyi, idānipissa niddāya titti natthi,
nāssa kaṇṇaṃ mama saddo pavisatīti. "kiṃ pana bhante paṭipāṭiyā
kathetha udāhu antarantarāti. "ānanda etassa hi kālena manussattaṃ
kālena devattaṃ kālena nāgattanti evaṃ antarantarā upapajjantassa 2-
upapattiyo sabbaññutañāṇenāpi na sakkā paricchindituṃ, paṭipāṭiyā
panesa pañca jātisatāni nāgayoniyaṃ nibbattitvā niddāyantopi
niddāya atittoyeva, aṅguliyā bhūmiṃ vilikhanto nisinnapurisopi
paṭipāṭiyā pañca jātisatāni gaṇḍupādayoniyaṃ nibbattitvā bhūmiṃ
khani, idānipi pubbāciṇṇavasena bhūmiṃ vilikhantova mama saddaṃ
na suṇāti, esa rukkhaṃ cālento nisinnapurisopi paṭipāṭiyā pañca
@Footnote: 1.  Sī. Yu.   khaṇanto.   2. Ma. Sī. Yu. uppajjantassa.

---------------------------------------------------------------------------------------------
page26.
Jātisatāni makkaṭayoniyaṃ nibbatti, idānipi pubbāciṇṇavasena rukkhaṃ
cāletiyeva. Nāssa kaṇṇaṃ mama saddo pavisati, esa ākāsaṃ
ullokento nisinnabrāhmaṇopi paṭipāṭiyā pañca jātisatāni
nakkhattapāṭhako hutvā nibbatti, idānipi pubbāciṇṇavasena ajjāpi
ākāsameva ulloketi, nāssa kaṇṇaṃ mama saddo pavisati, esa
sakkaccaṃ dhammaṃ suṇanto nisinnabrāhmaṇo pana paṭipāṭiyā pañca
jātisatāni tiṇṇaṃ vedānaṃ pāragū mantajjhāyakabrāhmaṇo hutvā
nibbatti, idānipi mantaṃ saṃsandanto viya sakkaccaṃ suṇātīti. "bhante
tumhākaṃ dhammadesanā chaviādīni chetvā aṭṭhimiñjaṃ āhacca tiṭṭhati;
kasmā ime, tumhesupi dhammaṃ desentesu, sakkaccaṃ na suṇantīti.
"ānanda mama dhammo sussavaniyoti saññaṃ karosi maññeti. "kiṃ pana
bhante dussavaniyoti. "āma ānandāti. "kasmā bhanteti. "ānanda
buddhoti vā dhammoti vā saṅghoti vā padaṃ imehi sattehi anekesupi
kappasatasahassesu assutapubbaṃ; tasmā imaṃ 1- dhammaṃ sotuṃ na sakkonti;
anamatagge pana saṃsāre ime sattā anekavihitaṃ tiracchānakathaṃyeva
suṇantā āgatā; tasmā surāpānakeḷimaṇḍalādīsu gāyantā naccantā
caranti, dhammaṃ sotuṃ na sakkontīti. "kiṃ nissāya panete na sakkonti
bhanteti. Athassa satthā "ānanda rāgaṃ nissāya dosaṃ nissāya
mohaṃ nissāya taṇhaṃ nissāya na sakkonti; rāgaggisadiso aggi
nāma natthi, yo chārikaṃpi 2- adassetvā satte dahati; kiñcāpi hi
@Footnote: 1. "imeti padena bhavitabbaṃ.  2. Sī. Yu.so chārikaṃpi asesetvā.

---------------------------------------------------------------------------------------------
page27.
Sattasuriyapātubhāvaṃ nissāya uppanno kappavināsako aggipi kiñci
anavasesetvā lokaṃ dahati, so pana kadāciyeva dahati; rāgaggino
adahanakālo nāma natthi; tasmā rāgasamo vā aggi dosasamo vā
gaho mohasamaṃ vā jālaṃ taṇhāsamā vā nadī nāma natthīti vatvā
imaṃ gāthamāha
      "natthi rāgasamo aggi,     natthi dosasamo gaho,
       natthi mohasamaṃ  jālaṃ,     natthi taṇhāsamā nadīti.
      Tattha "rāgasamoti: dhūmādīsu kiñci adassetvā antoyeva
uṭṭhāya jhāyanavasena rāgena samo aggi nāma natthi. Dosasamoti:
yakkhaggahaajagaraggahakumbhīlaggahādayo ekasmiṃyeva attabhāve gaṇhituṃ
sakkonti, dosaggaho pana ekantameva gaṇhātīti dosena samo gaho
nāma natthi. Mohasamaṃ jālanti: onaddhana pariyonaddhanatthena pana
mohena samaṃ jālaṃ nāma natthi. Taṇhāsamāti: gaṅgādīnaṃ nadīnaṃ
puṇṇakālopi ūnakālopi sukkhakālopi paññāyati, taṇhāya pana
puṇṇakālo vā sukkhakālo vā natthi, niccaṃ ūnāva paññāyatīti
duppūraṇatthena taṇhāya samā nadī nāma natthīti attho.
      Desanāvasāne so sakkaccaṃ dhammaṃ suṇanto upāsako
sotāpattiphale patiṭṭhahi. Sampattānaṃpi sātthikā dhammadesanā ahosīti.
                     Pañcaupāsakavatthu.
                       --------

---------------------------------------------------------------------------------------------
page28.
                10. Meṇḍakaseṭṭhivatthu. (190)
     "sudassaṃ vajjamaññesanti imaṃ dhammadesanaṃ satthā bhaddiyaṃ
nissāya jātiyāvane viharanto meṇḍakaseṭṭhiṃ ārabbha kathesi.
      Satthā kira aṅguttarāpathesu 1- cārikaṃ caranto "meṇḍakaseṭṭhino
ca bhariyāya cassa candapadumāya puttassa ca dhanañjayaseṭṭhino
suṇisāya ca sumanadeviyā nattāya ca visākhāya dāsassa ca puṇṇassāti
imesaṃ sotāpattiphalūpanissayaṃ disvā bhaddiyanagaraṃ gantvā jātiyāvane
vihāsi. Meṇḍakaseṭṭhī satthu āgamanaṃ assosi. "kasmā panesa
meṇḍakaseṭṭhī nāma jātoti. Tassa kira pacchimagehe aṭṭhakarīsamatte
ṭhāne hatthiassausabhappamāṇā suvaṇṇameṇḍakā paṭhaviṃ bhinditvā
piṭṭhiyā piṭṭhiṃ paharamānā uṭṭhahiṃsu. Tesaṃ mukhesu pañcavaṇṇānaṃ
suttānaṃ geṇḍukā pakkhittā honti. Sappitelamadhuphāṇitādīhi vā
vatthacchādanahiraññasuvaṇṇādīhi vā atthe sati tesaṃ mukhato geṇḍukaṃ
apanenti. Ekassāpi meṇḍakassa mukhato jambudīpavāsīnaṃ pahonakaṃ
sappitelamadhuphāṇitavatthacchādanahiraññasuvaṇṇaṃ nikkhami. Tato paṭṭhāya
"meṇḍakaseṭṭhīti paññāyati.
      "kiṃ panassa pubbakammanti. Vipassibuddhakāle kira esa
avarojassa nāma kuṭumbikassa bhāgineyyo mātulena samānanāmo
avarojo nāma ahosi. Athassa mātulo satthu gandhakuṭiṃ kātuṃ ārabhi.
@Footnote: 1. Sī. Yu. aṅguttarāpesu.

---------------------------------------------------------------------------------------------
page29.
So tassa santikaṃ gantvā "mātula ubhopi saheva karomāti vatvā
"ahaṃ aññehi saddhiṃ asādhāraṇaṃ ekakova karissāmīti tena
paṭikkhittakāle "imasmiṃ ṭhāne gandhakuṭiyā katāya imasmiṃ nāma 1-
ṭhāne kuñjarasālaṃ nāma laddhuṃ vaṭṭatīti cintetvā araññato
dabbasambhāre āharāpetvā "ekaṃ thambhaṃ suvaṇṇakhacitaṃ ekaṃ rajatakhacitaṃ
ekaṃ maṇikhacitanti evaṃ thambhe 2- tulāsaṅghāṭadvārakavāṭavātapāna-
gopānasicchadaniṭṭhakā sabbāpi suvaṇṇādikhacitāva kāretvā
gandhakuṭiyā sammukhaṭṭhāne tathāgatassa sattaratanamayaṃ kuñjarasālaṃ kāresi.
Tassā upari ghanarattasuvaṇṇaphalikapavāḷamayā tisso sikharathūpiyo
ahesuṃ. Kuñjarasālāya majjhaṭṭhāne ratanamaṇḍapaṃ kāresi, dhammāsanaṃ
patiṭṭhāpesi. Tassa ghanarattasuṇṇamayā pādā ahesuṃ, tathā catasso
aṭaniyo, cattāro pana suvaṇṇameṇḍake kāretvā āsanassa catunnaṃ
pādānaṃ heṭṭhā ṭhapesi, dve meṇḍake kāretvā pādapīṭhakāya
heṭṭhā ṭhapesi, cha suvaṇṇameṇḍake kāretvā maṇḍapaṃ parikkhipanto
ṭhapesi; dhammāsanaṃ paṭhamaṃ suttamayehi rajjukehi vāyāpetvā majjhe
suvaṇṇasuttamayehi upari muttāmayehi 3- vāyāpesi; tassa candanamayo
apassayo ahosi. Evaṃ kuñjarasālaṃ niṭṭhāpetvā sālamahaṃ karonto
aṭṭhasaṭṭhibhikkhusatasahassehi saddhiṃ satthāraṃ nimantetvā cattāro
māse dānaṃ adāsi. Osānadivase ticīvaraṃ adāsi. Tattha saṅghanavakassa
sahassagghanikaṃ pāpuṇi.
@Footnote: 1. Sī. Yu. "nāmāti natthi.  2. Sī. Yu. thambha tulā....
@3. Sī. Yu. rajatamayehi suttehi.

---------------------------------------------------------------------------------------------
page30.
      Evaṃ vipassibuddhakāle puññakammaṃ katvā tato cuto devesu ca
manussesu ca saṃsaranto imasmiṃ bhaddakappe bārāṇasiyaṃ mahābhoge
seṭṭhikule nibbattitvā bārāṇasīseṭṭhī nāma ahosi. Ekadivasaṃ
rājupaṭṭhānaṃ gacchanto purohitaṃ disvā "kiṃ ācariya nakkhattamuhuttaṃ
upadhārethāti āha. "āma upadhāremi, kiṃ aññaṃ amhākaṃ kammanti.
"tenahi kīdisaṃ janapadacārittanti. "ekaṃ bhayaṃ bhavissatīti. "kiṃ bhayaṃ
nāmāti. "../../bdpicture/chātakabhayaṃ seṭṭhīti. "kadā bhavissatīti. "ito tiṇṇaṃ
saṃvaccharānaṃ accayenāti. Taṃ sutvā seṭṭhī bahuṃ kasikammaṃ kāretvā gehe
vijjamānadhanenāpi dhaññameva gahetvā aḍḍhaterasāni koṭṭhasatāni
kāretvā sabbakoṭṭhe vihīnaṃ pūresi. Koṭṭhesu appahontesu,
cāṭiādīni pūretvā avasesaṃ bhūmiyaṃ āvāṭaṃ 1- katvā nikhani. Nidhānāvasesaṃ
mattikāya saddhiṃ madditvā bhittiyo limpāpesi. So aparena samayena,
chātakabhaye sampatte, yathānikkhittaṃ dhaññaṃ paribhuñjanto, koṭṭhesu ca
cāṭiādīsu ca nikkhittadhaññe parikkhīṇe, parijane pakkosāpetvā
āha "gacchatha tātā, pabbataṃ pavisitvā jīvantā subhikkhakāle mama
santikaṃ āgantukāmā āgacchatha, no ce, 2- tattheva jīvathāti. Te tathā
akaṃsu. Tassa pana santike veyyāvaccakaro eko puṇṇo nāma
dāso ohīyi. "tena saddhiṃ seṭṭhī seṭṭhijāyā seṭṭhiputto
seṭṭhisuṇisāti pañceva janā ahesuṃ. Te, bhūmiyaṃ āvāṭesu nihitadhaññepi
parikkhīṇe, bhittimattikaṃ pātetvā temetvā tato laddhadhaññena
@Footnote: 1. Sī. Yu. āvāṭe.  2. Sī. Yu. anāgantukāmā.

---------------------------------------------------------------------------------------------
page31.
Yāpayiṃsu. Athassa jāyā, chātake avattharante, mattikāya khīyamānāya,
bhittipadesesu 1- avasiṭṭhamattikaṃ pātetvā temetvā aḍḍhāḷhakamatte
vīhī labhitvā koṭṭetvā ekaṃ taṇḍulanāḷiṃ gahetvā "../../bdpicture/chātakakāle
bahū corā hontīti corabhayena ekasmiṃ kuṭe pakkhipitvā pidahitvā
bhūmiyaṃ nikkhanitvā ṭhapesi. Atha naṃ seṭṭhī rājupaṭṭhānato āgantvā
āha "bhadde chātomhi, atthi kiñcīti. Sā vijjamānaṃ "natthīti
avatvā "sāmi ekā taṇḍulanāḷī atthīti āha. "kahaṃ sāti.
"corabhayena me nikhanitvā ṭhapitāti. "tenahi naṃ uddharitvā kiñci
pacāhīti. "sace yāguṃ pacissāmi, dve vāre bhavissati: sace bhattaṃ
pacissāmi, ekavārameva bhavissati; kiṃ pacāmi sāmīti. "amhākaṃ
añño paccayo natthi, bhattaṃ bhuñjitvāva marissāma, bhattameva
pacāhīti. Sā bhattaṃ pacitvā pañca koṭṭhāse katvā seṭṭhino
bhattakoṭṭhāsaṃ vaḍḍhetvā purato ṭhapesi. Tasmiṃ khaṇe gandhamādana-
pabbate eko paccekabuddho samāpattito vuṭṭhahi. Antosamāpattiyaṃ
kira samāpattiphalena jighacchā na bādhati, samāpattivuṭṭhitānaṃ pana
balavatī hutvā udarapaṭalaṃ ḍahantī viya uppajjati; tasmā te
labhanaṭṭhānaṃ oloketvā gacchanti. Taṃ divasañca tesaṃ dānaṃ datvā
senāpatiṭṭhānādīsu aññataraṃ sampattiṃ labhanti; tasmā sopi dibbena
cakkhunā olokento "sakalajambudīpe chātakabhayaṃ uppannaṃ,
seṭṭhigehe ca pañcannaṃ janānaṃ nāḷikodanova pakko; saddhā nu kho
@Footnote: 1. Sī. bhittipādāyeva. Yu. bhittipādesu.

---------------------------------------------------------------------------------------------
page32.
Ete sakkhissanti vā mama saṅgahaṃ kātunti tesaṃ saddhabhāvañca saṅgahaṃ
kātuṃ samatthabhāvañca disvā pattacīvaramādāya gantvā seṭṭhissa
purato dvāre ṭhitameva attānaṃ dassesi. So taṃ disvāva
pasannacitto "pubbepi mayā dānassa adinnattā evarūpaṃ chātakaṃ
diṭṭhaṃ, idaṃ kho pana bhattaṃ maṃ ekadivasaññeva rakkheyya, ayyassa pana
dinnaṃ anekāsu kappakoṭīsu mama 1- hitāvahaṃ bhavissatīti taṃ bhattapātiṃ
apanetvā paccekabuddhaṃ upasaṅkamitvā pañcapatiṭṭhitena vanditvā
gehaṃ pavesetvā āsane nisinnassa pāde dhovitvā suvaṇṇapīṭhe
ṭhapetvā taṃ bhattapātiṃ ādāya paccekabuddhassa patte okiri.
Upaḍḍhāvasese bhatte [2]- paccekabuddho hatthena pattaṃ pidahi.
Atha naṃ "bhante ekāya taṇḍulanāḷiyā pañcannaṃ janānaṃ pakkaodanassa
ayaṃ eko koṭṭhāso, imaṃ dvidhā kātuṃ na sakkā, mā mayhaṃ idha
loke saṅgahaṃ karotha, niravasesaṃ dātukāmomhīti vatvā sabbaṃ bhattamadāsi,
datvā ca pana patthanaṃ ṭhapesi "mā bhante puna nibbattaṭṭhāne
evarūpaṃ chātakabhayaṃ addasaṃ, ito paṭṭhāya sakalajambudīpavāsīnaṃ
vījabhattaṃ dātuṃ samattho bhaveyyaṃ, sahatthena kammaṃ katvā jīvitaṃ
na kappeyyaṃ, aḍḍhaterasakoṭṭhasatāni sodhāpetvā sīsaṃ nahāyitvā
tesaṃ dvāre nisīditvā uddhaṃ olokitakkhaṇeyeva me rattasālidhārā
patitvā sabbakoṭṭhe pūreyyuṃ, nibbattanibbattaṭṭhāne ca me
ayameva bhariyā, ayameva putto, ayameva suṇisā, ayameva dāso
@Footnote: 1. Yu. "mamāti natthi, 2. Sī. Yu. etthantare "dinneti dissati.

---------------------------------------------------------------------------------------------
page33.
Hotūti. Bhariyāpissa "mama sāmike jighacchāya pīḷiyamāne, na sakkā
mayā bhuñjitunti cintetvā attano koṭṭhāsaṃ paccekabuddhassa
datvā patthanaṃ ṭhapesi "bhante ito paṭṭhāya nibbattaṭṭhāne evarūpaṃ
chātakabhayaṃ na passeyyaṃ, bhattathālikaṃ 1- purato katvā sakalajambudīpavāsīnaṃ
bhattaṃ dentiyāpi ca me, yāva na uṭṭhahāmi; tāva gahitaggahitaṭṭhānaṃ
pūritameva hotu, ayameva sāmiko, ayameva putto, ayameva suṇisā,
ayameva dāso hotūti. Puttopissa attano koṭṭhāsaṃ paccekabuddhassa
datvā patthanaṃ ṭhapesi "ito paṭṭhāya evarūpaṃ chātakabhayaṃ na passeyyaṃ,
ekañca me sahassatthavikaṃ gahetvā sakalajambudīpavāsīnaṃ kahāpaṇaṃ
dentassāpi, ayaṃ thavikā paripuṇṇā va hotu, imeyeva me mātāpitaro
hontu, ayaṃ bhariyā, ayaṃ dāsoti. Suṇisāpissa attano koṭṭhāsaṃ
paccekabuddhassa datvā patthanaṃ ṭhapesi "ito paṭṭhāya evarūpaṃ
chātakabhayaṃ na passeyyaṃ, ekañca me dhaññapiṭakaṃ purato ṭhapetvā
sakalajambudīpavāsīnaṃ vījabhattaṃ dentiyāpi, khīṇabhāvo mā paññāyittha,
imeyeva sassusassurā hontu, ayameva sāmiko, ayameva dāsoti.
Dāsopissa attano koṭṭhāsaṃ paccekabuddhassa datvā patthanaṃ ṭhapesi
"ito paṭṭhāya evarūpaṃ chātakabhayaṃ na passeyyaṃ, sabbe ime sāmikā
hontu, kasantassa ca me, `ito tisso eto tisso majjhe ekāti
dāruambaṇamattā satta sitāyo gacchantūti. So taṃ divasaṃ senāpatiṭṭhānaṃ
paṭṭhetvā laddhuṃ samatthova, sāmikesu pana sinehena "imeyeva me
@Footnote: 1. Sī. Yu. āḷhakathālikaṃ.

---------------------------------------------------------------------------------------------
page34.
Sāmikā hontūti patthanaṃ ṭhapesi. Paccekabuddho sabbesaṃpi vacanāvasāne
"evaṃ hotūti vatvā paccekabuddhagāthāhi anumodanaṃ katvā "mayā
imesaṃ cittaṃ pasādetuṃ vaṭṭatīti cintetvā "yāva gandhamādanapabbatā
ime janā maṃ passantūti adhiṭṭhahitvā pakkāmi. Tepi olokentāva
aṭṭhaṃsu. So gantvā taṃ bhattaṃ pañcahi paccekabuddhasatehi saddhiṃ
saṃvibhaji. Taṃ tassānubhāvena sabbesaṃ pahosi. Tepi olokentāva
aṭṭhaṃsu. Atikkante pana majjhantike, seṭṭhibhariyā ukkhaliṃ dhovitvā
pidahitvā ṭhapesi. Seṭṭhīpi jighacchāya pīḷito nipajjitvā niddaṃ
okkami. So sāyaṇhasamaye pabujjhitvā bhariyaṃ āha "bhadde ativiya
chātomhi, atthi nu kho ukkhaliyā tale jhāmakasitthānīti. Sā dhovitvā
ukkhaliyā ṭhapitabhāvaṃ jānantīpi "natthīti avatvā "ukkhaliṃ vivaritvā
ācikkhissāmīti uṭṭhāya ukkhaliyā mūlaṃ gantvā ukkhaliṃ vivari.
Tāvadeva sumanamakulasadisavaṇṇassa bhattassa pūrā ukkhali pidhānaṃ
ukkhipitvā aṭṭhāsi. Sā taṃ disvā pītiyā phuṭṭhasarīrā seṭṭhiṃ
āha "uṭṭhehi sāmi, ahaṃ ukkhaliṃ dhovitvā pidahiṃ, sā panesā
sumanamakulasadisavaṇṇassa bhattassa pūrā, puññāni nāma kattabbarūpāni,
dānaṃ nāma dātabbayuttakaṃ; uṭṭhehi sāmi, bhuñjassūti. Sā dvinnaṃ
pitāputtānaṃ bhattaṃ adāsi. Tesu bhuñjitvā uṭṭhitesu suṇisāya saddhiṃ
nisīditvā bhuñjitvā puṇṇassa bhattaṃ adāsi. Gahitaggahitaṭṭhānaṃ
na khīyati. Kaṭacchunā sakiṃ gahitaṭṭhānameva paññāyati. Taṃ divasameva
koṭṭhādayo pubbe pūritaniyāmeneva puna pūriṃsu. "seṭṭhissa gehe

---------------------------------------------------------------------------------------------
page35.
Bhattaṃ uppannaṃ, vījabhattehi atthikā āgantvā gaṇhantūti nagare
ghosanaṃ kāresi. Manussā tassa gehato vījabhattaṃ gaṇhiṃsu.
Sakalajambudīpavāsinopi taṃ nissāya jīvitaṃ labhiṃsuyeva.
      So tato cuto devaloke nibbattitvā devamanussesu saṃsaranto
imasmiṃ buddhuppāde bhaddiyanagare seṭṭhikule nibbatti. Bhariyāpissa
mahābhogakule nibbattitvā vayappattā tasseva gehaṃ agamāsi. Tassa
pubbakammaṃ nissāya pacchāgehe vuttappakārā meṇḍakā uṭṭhahiṃsu.
Puttopi nesaṃ puttova, suṇisā suṇisāva, dāso dāsova ahosi.
Athekadivasaṃ seṭṭhī attano puññaṃ vīmaṃsitukāmo aḍḍhaterasāni
koṭṭhasatāni 1- sodhāpetvā sīsaṃ nahāto dvāre nisīditvā uddhaṃ
ullokesi. Sabbānipi vuttappakārānaṃ rattasālīnaṃ pūriṃsu. So
sesānaṃpi puññāni vīmaṃsitukāmo bhariyañca puttādayo ca "tumhākaṃpi
puññāni vīmaṃsathāti āha. Athassa bhariyā sabbālaṅkārehi 2-
alaṅkaritvā, mahājanassa passantasseva, taṇḍule mināpetvā
tehi bhattaṃ pacāpetvā dvārakoṭṭhake paññattāsane nisīditvā
suvaṇṇakaṭacchuṃ ādāya "bhattena atthikā āgacchantūti ghosāpetvā
āgatāgatānaṃ gahitabhājanāni 3- pūretvā adāsi. Sakaladivasampi dentiyā
kaṭacchunā gahitaṭṭhānameva paññāyi. Tassā pana purimabuddhānaṃpi
bhikkhusaṅghassa vāmahatthena ukkhaliṃ dakkhiṇahatthena kaṭacchuṃ gahetvā
evameva patte pūretvā bhattassa dinnattā vāmahatthatalaṃ pūretvā
@Footnote: 1. Sī. Yu. koṭṭhāgārāni.   2. Sī. Yu. sabbālaṅkāraṃ.
@3. Ma. Sī. Yu. upanītabhājanāni.

---------------------------------------------------------------------------------------------
page36.
Padumalakkhaṇaṃ nibbatti, dakkhiṇahatthatalaṃ pūretvā candalakkhaṇaṃ nibbatti.
Yasmā pana dhamakarakaṃ ādāya bhikkhusaṅghassa udakaṃ parissāvetvā
dadamānā aparāparaṃ vicari; tenassā dakkhiṇapādatalaṃ pūretvā
candalakkhaṇaṃ nibbatti, vāmapādatalaṃ pūretvā padumalakkhaṇaṃ nibbatti.
Tassā 1- iminā kāraṇena "candapadumāti nāmaṃ kariṃsu. Puttopissa sīsaṃ
nahāto sahassatthavikaṃ ādāya "kahāpaṇehi atthikā āgacchantūti
vatvā āgatāgatānaṃ gahitabhājanāni pūretvā adāsi. Thavikāya
kahāpaṇasahassaṃ ahosiyeva. Suṇisāpissa sabbālaṅkārehi alaṅkaritvā
vīhipiṭakaṃ ādāya ākāsaṅgaṇe nisinnā "vījabhattena atthikā
āgacchantūti vatvā āgatāgatānaṃ gahitabhājanāni pūretvā adāsi.
Piṭakaṃ yathāpūritameva ahosi. Dāsopissa sabbālaṅkārehi alaṅkaritvā 2-
suvaṇṇayuge suvaṇṇayottehi goṇe yojetvā suvaṇṇapatodayaṭṭhiṃ
ādāya goṇānaṃ gandhapañcaṅgulikāni datvā visāṇesu suvaṇṇakosake
paṭimuñcitvā khettaṃ gantvā pājesi. "ito tisso eto tisso
majjhe ekāti satta sitā bhijjitvā agamaṃsu. Jambudīpavāsino
bhattavījahiraññasuvaṇṇādīsu yathārucitaṃ seṭṭhigehatoyeva gaṇhiṃsu.
      Evaṃ mahānubhāvo seṭṭhī "satthā kira āgatoti sutvā "satthu
paccuggamanaṃ karissāmīti nikkhamanto antarāmagge titthiye disvā,
tehi "kasmā tvaṃ gahapati kiriyavādo samāno akiriyavādassa
samaṇassa gotamassa santikaṃ gacchasīti nivāriyamānopi tesaṃ vacanaṃ
@Footnote: 1. Sī. Yu. tasmā. 2. pamādalikhitaṃ maññe. idha `sīsaṃ nahātoti likhitabbaṃ.

---------------------------------------------------------------------------------------------
page37.
Anādayitvāva gantvā satthāraṃ vanditvā ekamantaṃ nisīdi. Athassa
satthā anupubbīkathaṃ kathesi. So desanāvasāne sotāpattiphalaṃ patvā
satthu titthiyehi avaṇṇaṃ vatvā attano nivāritabhāvaṃ ārocesi.
Atha naṃ satthā "gahapati ime sattā nāma mahantaṃpi attano dosaṃ
na passanti, avijjamānaṃpi paresaṃ dosaṃ vijjamānakaṃ katvā tattha
tattha bhusaṃ viya opunantīti vatvā imaṃ gāthamāha
        "sudassaṃ vajjamaññesaṃ,      attano pana duddasaṃ;
         paresaṃ hi so vajjāni     opunāti yathā bhusaṃ,
         attano pana chādeti      kaliṃva kitavā saṭhoti.
     Tattha "sudassanti; parassa aṇumattaṃpi vajjaṃ khalitaṃ sudassaṃ
sukheneva passituṃ sakkā, attano pana atimahantaṃpi duddasaṃ. Paresaṃ hīti:
teneva kāraṇena so puggalo saṅghamajjhādīsu paresaṃ vajjāni
uccaṭṭhāne ṭhatvā bhusaṃ opunanto viya opunāti. Kaliṃva kitavā
saṭhoti ettha sakuṇesu aparajjhanavasena attabhāvo kali nāma,
sākhābhaṅgādikaṃ paṭicchādanaṃ kitavā nāma, sākuṇiko saṭho nāma.
Yathā sakuṇaluddako sakuṇe gahetvā māretukāmo kitavāya attabhāvaṃ
paṭicchādeti; evaṃ attano vajjaṃ chādetīti attho.
     Desanāvasāne bahū  sotāpattiphalādīni pāpuṇiṃsūti.
                     Meṇḍakaseṭṭhivatthu
                      -----------

---------------------------------------------------------------------------------------------
page38.
              11. Ujjhānasaññittheravatthu. (191)
      "paravajjānupassissāti imaṃ dhammadesanaṃ satthā jetavane viharanto
ujjhānasaññiṃ nāmekaṃ theraṃ ārabbha kathesi.
      So kira "ayaṃ evaṃ nivāseti, evaṃ pārupatīti bhikkhūnaṃ
antarameva 1- gavesanto vicarati. Bhikkhū "asuko nāma bhante thero
evaṃ karotīti satthu ārocesuṃ. Satthā "bhikkhave vattasīse ṭhatvā
evaṃ ovadanto ananuvādo, 2- yo pana ujjhānasaññitāya paresaṃ
antaraṃ pariyesamāno evaṃ vatvā vicarati; tassa jhānādīsu ekopi
viseso nuppajjati, kevalaṃ āsavāyeva vaḍḍhantīti vatvā imaṃ gāthamāha
          "paravajjānupassissa      niccaṃ ujjhānasaññino
           āsavā tassa vaḍḍhanti   ārā so āsavakkhayāti.
      Tattha "ujjhānasaññinoti: "evaṃ nivāsetabbaṃ, evaṃ
pārupitabbanti paresaṃ antaraṃ gavesitāya 3- ujjhānabahulassa puggalassa
jhānādīsu ekadhammopi na vaḍḍhiti, athajo āsavā vaḍḍhanti; tena
kāraṇena so arahattasaṅkhātā āsavakkhayā ārā dūratova hoti.
      Desanāvasāne bahū sotāpattiphalādīni pāpuṇiṃsūti.
                   Ujjhānasaññittheravatthu.
                       ---------
@Footnote: 1. Sī. Yu. randhameva.  2. "ananuvajjoti yuttataraṃ.  3. Sī. Yu. randhagavesitāYu.

---------------------------------------------------------------------------------------------
page39.
                  12. Subhaddavatthu. (192)
      "ākāseva padaṃ natthīti imaṃ dhammadesanaṃ satthā kusinārāyaṃ
upavattane mallānaṃ sālavane parinibbānamañcake nipanno subhaddaṃ
paribbājakaṃ ārabbha kathesi.
      So kira atīte, kaniṭṭhabhātari ekasmiṃ sasse navakkhattuṃ
aggadānaṃ dente, dātuṃ anicchanto osakkitvā avasāne adāsi.
Tasmā paṭhamabodhiyaṃpi majjhimabodhiyaṃpi satthāraṃ daṭṭhuṃ nālattha,
pacchimabodhiyaṃ pana satthu parinibbānakāle "ahaṃ tīsu pañhesu
attano kaṅkhaṃ mahallake paribbājake pucchitvā samaṇaṃ gotamaṃ
`daharoti saññāya na pucchiṃ, tassa cadāni parinibbānakālo, pacchā
me samaṇassa gotamassa apuṭṭhakāraṇā vippaṭisāro uppajjeyyāti
satthāraṃ upasaṅkamitvā ānandattherena nivāriyamānopi satthārā
okāsaṃ katvā "ānanda mā subhaddaṃ nivārayi, pucchatu maṃ pañhanti
vuttattā antosāṇiṃ pavisitvā heṭṭhā mañcake 1- nisinno "bho samaṇa 2-
kinnu kho ākāse padaṃ atthi, ito bahiddhā samaṇo nāma
atthi, saṅkhārā sassatā nāma atthīti ime pañhe pucchi. Athassa
satthā tesaṃ abhāvaṃ ācikkhanto imāhi gāthāhi dhammaṃ desesi
        "ākāseva padaṃ  natthi,     samaṇo natthi bāhiro;
         papañcābhiratā pajā,       nippapañcā tathāgatā.
@Footnote: 1. "mañcassa pādapasseti yuttataraṃ.  2. "gotamāti padena bhavitabbaṃ.

---------------------------------------------------------------------------------------------
page40.
         Ākāseva padaṃ natthi,      samaṇo natthi bāhiro 1-,
         saṅkhārā sassatā natthi,    natthi buddhānamiñjitanti.
      Tattha "padanti: imasmiṃ ākāse vaṇṇasaṇṭhānavasena 2-
"evarūpanti paññāpetabbaṃ kassaci padaṃ nāma natthi. Bāhiroti:
mama sāsanato bahiddhā maggaphalaṭṭho samaṇo nāma natthi. Pajāti:
ayaṃ sattalokasaṅkhātā pajā taṇhādīsu papañcesuyeva abhiratā.
Nippapañcāti: bodhimūleyeva pana sabbapapañcānaṃ samucchinnattā
nippapañcā tathāgatā. Saṅkhārāti: pañcakkhandhā, tesu eko sassato
nāma natthi. Iñjitanti: buddhānaṃ pana, taṇhāmānadiṭṭhiiñjitesu
yena "saṅkhārā sassatāti gaṇheyyuṃ; taṃ ekaṃ iñjitaṃpi
natthīti attho.
      Desanāvasāne subhaddo anāgāmiphale patiṭṭhahi. Sampattaparisāyapi
sātthikā dhammadesanā ahosīti.
                       Subhaddavatthu.
                   Malavaggavaṇṇanāniṭṭhitā.
                    Aṭṭhārasamo vaggo.
                      -----------
@Footnote: 1. Sī. Yu. bāhire. 2. pamādalikhitena bhavitabbaṃ.

---------------------------------------------------------------------------------------------
page41.
                   19. Dhammaṭṭhavaggavaṇṇanā
                     -------------
               1. Vinicchayamahāmattavatthu. (193)
       "na tena hoti dhammaṭṭhoti imaṃ dhammadesanaṃ satthā jetavane
viharanto vinicchayamahāmatte ārabbha kathesi.
       Ekadivasaṃ hi bhikkhū sāvatthiyā uttaradvāragāme piṇḍāya
caritvā piṇḍapātapaṭikkantā nagaramajjhena vihāraṃ āgacchanti.
Tasmiṃ khaṇe mahāmegho uṭṭhāya pāvassi. Te sammukhagataṃ vinicchayasālaṃ
pavisitvā vinicchayamahāmatte lañcaṃ gahetvā sāmike assāmike
karonte disvā "aho ime adhammikā, mayaṃ pana `ime dhammena
vinicchayaṃ karontīti saññino ahumhāti cintetvā, vasse vigate,
vihāraṃ gantvā 1- satthāraṃ vanditvā ekamantaṃ nisinnā tamatthaṃ
ārocesuṃ. Satthā "na bhikkhave chandādivasikā hutvā sāhasena atthaṃ
vinicchinantā dhammaṭṭhā nāma honti, aparādhaṃ pana anuvijjhitvā
aparādhānurūpaṃ asāhasena vinicchayaṃ karontā eva dhammaṭṭhā nāma
hontīti vatvā imā gāthā abhāsi
       "na tena hoti dhammaṭṭho,  yenatthaṃ sahasā naye;
        yo ca atthaṃ anatthañca    ubho niccheyya paṇḍito
        asāhasena dhammena      samena nayatī pare,
        dhammassa gutto medhāvī  `dhammaṭṭhoti pavuccatīti.
@Footnote: 1. heṭṭhā "āgacchantīti padena na sameti.

---------------------------------------------------------------------------------------------
page42.
       Tattha "tenāti: ettakeneva kāraṇena. Dhammaṭṭhoti: rājūhi
attanā kattabbe vinicchayadhamme ṭhito dhammaṭṭho nāma na hoti.
Yenāti: yena kāraṇena. Atthanti: otiṇṇaṃ vinicchitabbaṃ atthaṃ.
Sahasā nayeti: chandādīsu patiṭṭhito sāhasena musāvādena viniccheyya.
Yo hi chande patiṭṭhāya attano ñātiṃ vā mittaṃ vā musāvādaṃ
vatvā assāmikameva sāmikaṃ karoti, dose patiṭṭhāya attano verinaṃ
musā vatvā sāmikameva assāmikaṃ karoti, mohe patiṭṭhāya lañcaṃ
gahetvā vinicchayakāle aññāvihito viya ito cito ca olokento
musā vatvā "iminā jitaṃ, ayaṃ parājitoti paraṃ nīharati, bhaye
patiṭṭhāya kassacideva issarajātikassa parājayaṃ pāpuṇantassāpi jayaṃ
āropesi; ayaṃ sāhasena atthaṃ neti nāma. So dhammaṭṭho nāma
na hotīti attho. Yo ca atthaṃ anatthañcāti: bhūtañca abhūtañca
kāraṇaṃ. Ubho niccheyyāti: yo pana paṇḍito ubho atthānatthe
vinicchinitvā vadati. Asāhasenāti: amusāvādena. Dhammenāti:
vinicchayadhammena, na chandādivasena. Samenāti: aparādhānurūpeneva
pare nayati jayaṃ vā parājayaṃ vā pāpeti. Dhammassa guttoti: so
dhammagutto dhammarakkhito dhammojapaññāya samannāgato medhāvī
vinicchayadhamme ṭhitattā `dhammaṭṭhoti pavuccatīti attho.
      Desanāvasāne bahū sotāpattiphalādīni pāpuṇiṃsūti.
                    Vinicchayamahāmattavatthu.
                      ----------

---------------------------------------------------------------------------------------------
page43.
                  2. Chabbaggiyavatthu. (194)
       "na tena paṇḍito hotīti imaṃ dhammadesanaṃ satthā jetavane
viharanto chabbaggiye bhikkhū ārabbha kathesi.
       Te kira vihārepi gāmepi bhattaggaṃ ākulaṃ karontā vicaranti.
Athekadivasaṃ gāme bhattakiccaṃ katvā āgate dahare ca sāmaṇere ca
bhikkhū pucchiṃsu "kīdisaṃ āvuso bhattagganti. "bhante mā pucchittha,
chabbaggiyā `mayameva byattā mayaṃ paṇḍitā ime paharitvā sīse
kacavaraṃ ākiritvā nīharissāmāti vatvā amhe piṭṭhiyaṃ gahetvā
kacavaraṃ okirantā bhattaggaṃ ākulaṃ kariṃsūti. Bhikkhū satthu santikaṃ
gantvā tamatthaṃ ārocesuṃ. Satthā "nāhaṃ bhikkhave bahuṃ bhāsitvā
pare viheṭhayamānaṃ `paṇḍitoti vadāmi, kheminaṃ pana averaṃ abhayameva
paṇḍitaṃ vadāmīti vatvā imaṃ gāthamāha
       "na tena paṇḍito hoti,    yāvatā bahu bhāsati;
        khemī averī  abhayo     `paṇḍitoti pavuccatīti.
       Tattha "yāvatāti: yattakena  kāraṇena saṅghamajjhādīsu bahuṃ
katheti, na tena paṇḍito nāma hoti; yo pana sayaṃ khemī pañcannaṃ
verānaṃ abhāvena averī nibbhayo, taṃ 1- āgamma mahājanassa bhayaṃ
na hoti; so paṇḍito nāmāti atthoti.
       Desanāvasāne bahū sotāpattiphalādīni pāpuṇiṃsūti.
                      Chabbaggiyavatthu.
                        ------
@Footnote: 1.  Ma. Sī. Yu.  yaṃ vā.

---------------------------------------------------------------------------------------------
page44.
                3. Ekudānattheravatthu. (195)
       "na tāvatā dhammadharoti imaṃ dhammadesanaṃ satthā jetavane
viharanto ekudānattherannāma khīṇāsavaṃ ārabbha kathesi.
       So kira ekakova ekasmiṃ vanasaṇḍe viharati. Ekamevassa
udānaṃ paguṇaṃ
              "adhicetaso appamajjato
               munino monapathesu sikkhato
               sokā na bhavanti tādino
               upasantassa sadā satīmatoti.
       So kira uposathadivase sayameva dhammassavanaṃ ghosetvā imaṃ
gāthaṃ vadati. Paṭhavīudriyanasaddo viya devatānaṃ sādhukārasaddo hoti.
Athekasmiṃ uposathadivase pañcapañcasataparivārā dve tepiṭakā bhikkhū
tassa vasanaṭṭhānaṃ agamaṃsu. So te disvāva tuṭṭhamānaso "sādhu
vo kataṃ idhāgacchantehi, ajja mayaṃ tumhākaṃ santike dhammaṃ
suṇissāmāti āha. "atthi pana āvuso idha dhammaṃ sotāroti. "atthi
bhante, ayaṃ vanasaṇḍo dhammassavanadivase devatānaṃ sādhukārasaddena
ekaninnādo hotīti. Tesu eko tepiṭakatthero dhammaṃ osāresi,
eko kathesi. Ekadevatāpi sādhukāraṃ na adāsi. Te āhaṃsu "tvaṃ
āvuso `dhammassavanadivase imasmiṃ vanasaṇḍe devatā mahantena
saddena sādhukāraṃ dentīti vadesi, kinnāmetanti. "bhante aññesu

---------------------------------------------------------------------------------------------
page45.
Divasesu evaṃ hoti, ajja pana na jānāmi `kimetanti, "tenahi
āvuso tvaṃ tāva dhammaṃ kathehīti. So vījaniṃ gahetvā āsane
nisinno tameva gāthaṃ vadesi. Devatā mahantena saddena sādhukāramakaṃsu.
Atha nesaṃ parivārabhikkhū ujjhāyiṃsu "imasmiṃ vanasaṇḍe devatā
mukholokanena sādhukāraṃ dadanti, tepiṭakabhikkhūsu ettakaṃ bhaṇantesupi,
kiñci pasaṃsanamattaṃpi avatvā, ekena mahallakattherena ekagāthāya
kathitāya, mahāsaddena sādhukāraṃ dadantīti. Te vihāraṃpi gantvā satthu
tamatthaṃ ārocesuṃ. Satthā "nāhaṃ bhikkhave, yo bahuṃ uggaṇhāti vā
bhāsati vā, taṃ `dhammadharoti vadāmi; yo pana ekaṃpi gāthaṃ uggaṇhitvā
saccāni paṭivijjhati, ayaṃ dhammadharo nāmāti vatvā imaṃ gāthamāha
       "na tāvatā dhammadharo,      yāvatā bahu bhāsati;
        yo ca appaṃpi sutvāna      dhammaṃ kāyena passati,
        sa ve dhammadharo hoti,     yo dhammaṃ nappamajjatīti.
       Tattha "yāvatāti: yattakena uggahaṇa dhāraṇa vācanādinā
kāraṇena bahuṃ bhāsati, tāvatā tattakena dhammadharo na hoti,
vaṃsānurakkhako paveṇipālako nāma hoti. Appaṃpīti: yo pana
appamattakaṃpi sutvā dhammamanvāya atthamanvāya dhammānudhammapaṭipanno
hutvā nāmakāyena dukkhādīni parijānanto catusaccadhammaṃ
passati, sa ve dhammadharo hoti. Yo dhammaṃ nappamajjatīti: yopi
āraddhaviriyo hutvā "ajja ajjevāti paṭivedhaṃ ākaṅkhanto dhammaṃ

---------------------------------------------------------------------------------------------
page46.
Nappamajjati, ayaṃpi dhammadharoyevāti attho.
       Desanāvasāne bahū sotāpattiphalādīni pāpuṇiṃsūti.
                    Ekudānattheravatthu.
                       ---------
              4. Lakuṇṭakabhaddiyattheravatthu. (196)
       "na tena  thero hotīti imaṃ dhammadesanaṃ satthā jetavane
viharanto lakuṇṭakabhaddiyattheraṃ ārabbha kathesi.
       Ekadivasañhi, tasmiṃ there satthu upaṭṭhānaṃ gantvā pakkantamatte,
tiṃsamattā āraññakā bhikkhū taṃ passantāyeva āgantvā satthāraṃ
vanditvā nisīdiṃsu. Satthā tesaṃ arahattupanissayaṃ disvā imaṃ pañhaṃ
pucchi "ito gataṃ ekaṃ theraṃ passathāti. "na passāma bhanteti.
"nanu diṭṭho soti. 1- "ekaṃ bhante sāmaṇeraṃ passimhāti. "na so
bhikkhave sāmaṇero, thero esoti. "ativiya khuddako bhanteti.
"nāhaṃ bhikkhave mahallakabhāvena therāsane nisinnamattakena `theroti
vadāmi, yo pana saccāni paṭivijjhitvā mahājanassa ahiṃsakabhāve
ṭhito, ayaṃ thero nāmāti vatvā imā gāthā abhāsi
       "na tena thero [2]- hoti,   yenassa palitaṃ siro,
        paripakko vayo tassa,       `moghajiṇṇoti vuccati;
@Footnote: 1. Sī. Yu. diṭṭho voti. [2] Ma. etthantare "soti atthi.

---------------------------------------------------------------------------------------------
page47.
        "yamhi saccañca dhammo ca  ahiṃsā saññamo damo,
         sa ve vantamalo dhīro,  so `theroti pavuccatīti.
       Tattha "paripakkoti: pariṇato 1- vuḍḍhabhāvaṃ pattoti attho.
Moghajiṇṇoti: anto therakaraṇānaṃ dhammānaṃ abhāvena tucchajiṇṇo
nāma. Saccañcāti: yamhi pana puggale soḷasahākārehi paṭividdhattā
catubbidhasaccaṃ ñāṇena sacchikatattā navavidho lokuttaradhammo ca
atthi. Ahiṃsāti ahiṃsanabhāvena 2- desanāmattametaṃ. Yamhi pana catubbidhāpi
appamaññābhāvanā atthīti attho. Saññamo damoti: sīlañceva
indriyasaṃvaro ca. Vantamaloti: maggañāṇena nīhatamalo. Dhīroti:
dhitisampanno. Theroti: so imehi thirabhāvakaraṇehi samannāgatattā
`theroti pavuccatīti attho.
       Desanāvasāne te bhikkhū arahatte patiṭṭhahiṃsūti.
                   Lakuṇṭakabhaddiyattheravatthu.
                      -----------
                 5. Sambahulabhikkhuvatthu. (197)
       "na vākkaraṇamattenāti imaṃ dhammadesanaṃ satthā jetavane
viharanto sambahule bhikkhū ārabbha kathesi.
       Ekasmiṃ hi samaye dahare ca sāmaṇere ca attano
@Footnote: 1. Sī. Yu. parijiṇṇavuḍḍhibhāvapatto.  2. atirekapadaṃ viya khāyati.
@atha vā "ahiṃsanabhāvoti bhavitabbaṃ.

---------------------------------------------------------------------------------------------
page48.
Dhammācariyānaṃyeva cīvararajanādīni veyyāvaccāni karonte disvā ekacce
therā cintayiṃsu "mayaṃpi byañjanasamaye kusalā, amhākameva kiñci
natthi; yannūna mayaṃ satthāraṃ upasaṅkamitvā evaṃ vadeyyāma `bhante
mayaṃ byañjanasamaye kusalā, `aññesaṃ santike dhammaṃ uggaṇhitvāpi
imesaṃ santike asodhetvā mā sajjhāyitthāti daharasāmaṇere
āṇāpethāti, evaṃ hi amhākaṃ lābhasakkāro vaḍḍhissatīti. Te
satthāraṃ upasaṅkamitvā tathā vadiṃsu. Satthā tesaṃ vacanaṃ sutvā
"imasmiṃ sāsane paveṇivaseneva evaṃ vattuṃ labhati, ime pana
lābhasakkāranissitāti 1- ñatvā "ahaṃ tumhe vākkaraṇamattena
"sādhurūpāti na vadāmi, yassa panete issādayo dhammā arahattamaggena
samucchinnā, esoeva sādhurūpoti vatvā imā gāthā abhāsi
       "na vākkaraṇamattena     vaṇṇapokkharatāya vā
        sādhurūpo naro hoti    issukī maccharī saṭho,
        yassa cetaṃ samucchinnaṃ    mūlaghacchaṃ samūhataṃ,
        sa vantadoso medhāvī   sādhurūpoti vuccatīti.
      Tattha "na vākkaraṇamattenāti: vacīkaraṇamattena lakkhaṇa-
sampannavacanamattena. Vaṇṇapokkharatāya vāti: sarīravaṇṇasampanna-
manāpabhāvena. Naroti: ettakeneva kāraṇena paralābhādīsu issāmanako
pañcavidhena maccherena samannāgato kerāṭikapakkhabhajanena saṭho naro
sādhurūpo nāma na hoti. Yassa cetanti: yassa ca puggalassa etaṃ
@Footnote: 1. Sī. Yu. lābhasannisitā.

---------------------------------------------------------------------------------------------
page49.
Issādidosajātaṃ arahattamaggañāṇena samucchinnaṃ mūlaghātaṃ katvā
samūhataṃ, so vantadoso dhammojapaññāya samannāgato `sādhurūpoti
vuccatīti attho.
      Desanāvasāne bahū sotāpattiphalādīni pāpuṇiṃsūti.
                     Sambahulabhikkhuvatthu.
                       --------
                  6.  Hatthakavatthu. (198)
      "na muṇḍakena samaṇoti imaṃ dhammadesanaṃ satthā sāvatthiyaṃ viharanto
hatthakaṃ ārabbha kathesi.
      So kira vādakkhitto "tumhe asukavelāya asukaṭṭhānaṃ nāma
gaccheyyātha, 1- vādaṃ karissāmāti vatvā puretarameva tattha
gantvā "passatha, titthiyā mama bhayena na āgatā, eseva nesaṃ
parājayotiādīni vatvā vādakkhitto aññenaññaṃ paṭicaranto vicarati.
Satthā "hatthako kira evaṃ karotīti sutvā taṃ pakkosāpetvā "saccaṃ
kira tvaṃ hatthaka evaṃ karosīti pucchitvā, "saccanti vutte, "kasmā
evaṃ karosi? evarūpaṃ hi musāvādaṃ karonto sīsamuṇḍanādimatteneva 2-
samaṇo nāma na hoti; yo pana aṇūni vā thūlāni vā pāpāni
sametvā ṭhito, ayameva samaṇoti vatvā imā gāthā abhāsi
@Footnote: 1. Ma. Sī. Yu. āgaccheyyātha.  2. Sī. Yu. sīsamuṇḍanādinā vicaraṇamattena.

---------------------------------------------------------------------------------------------
page50.
       "na muṇḍakena samaṇo     abbato alikaṃ bhaṇaṃ,
        icchālobhasamāpanno    samaṇo kiṃ bhavissati:
        yo ca sameti pāpāni   aṇuṃthūlāni sabbaso,
        samitattā hi pāpānaṃ   `samaṇoti pavuccatīti.
      Tattha "muṇḍakenāti: sīsamuṇḍamattena. Abbatoti: sīlavatena ca
dhutaṅgavatena ca virahito. Alikaṃ bhaṇanti: musāvādaṃ bhaṇanto appattesu
ārammaṇesu icchāya pattesu ca lobhena samannāgato samaṇo nāma
kiṃ bhavissati. Sametīti: yo ca parittāni vā mahantāni vā pāpāni
vūpasameti, so tesaṃ samitattā `samaṇoti pavuccatīti attho.
       Desanāvasāne bahū sotāpattiphalādīni pāpuṇiṃsūti.
                       Hatthakavatthu.
                         -----
               7. Aññatarabrāhmaṇavatthu. (199)
       "na tena bhikkhu so hotīti imaṃ dhammadesanaṃ satthā jetavane
viharanto aññataraṃ brāhmaṇaṃ ārabbha kathesi.
       So kira bāhirasamaye pabbajitvā bhikkhaṃ caranto cintesi "samaṇo
gotamo attano sāvake bhikkhāya carante `bhikkhūti vadati, maṃpi `bhikkhūti
vattuṃ vaṭṭatīti. So satthāraṃ upasaṅkamitvā "bho gotama ahaṃpi bhikkhaṃ
caritvā jīvāmi, maṃpi `bhikkhūti vadehīti āha. Atha naṃ satthā "nāhaṃ

---------------------------------------------------------------------------------------------
page51.
Brāhmaṇa bhikkhanamattena `bhikkhūti vadāmi, na hi visaṃ dhammaṃ samādāya
vattanto bhikkhu nāma hoti; yo pana sabbasaṅkhāre saṅkhāya carati,
so bhikkhu nāmāti vatvā imā gāthā abhāsi
        "na tena bhikkhu so hoti   yāvatā bhikkhate pare,
         visaṃ dhammaṃ samādāya      bhikkhu hoti na tāvatā;
         yodha puññañca pāpañca    vāhetvā 1- brahmacariyavā
         saṅkhāya loke carati,    sa ve bhikkhūti vuccatīti.
      Tattha "yāvatāti: yattakena pare bhikkhati, tena bhikkhanamattena
bhikkhu nāma na hoti. Visanti: visamaṃ dhammaṃ visagandhaṃ vā kāyakammādikaṃ
dhammaṃ samādāya caranto bhikkhu nāma na hoti. Yodhāti: yo idha
sāsane ubhayaṃpetaṃ puññañca pāpañca maggabrahmacariyena vāhetvā
panuditvā brahmacariyavā hoti. Saṅkhāyāti: ñāṇena. Loketi:
khandhādiloke "ime ajjhattikā khandhā, ime bāhirāti evaṃ
sabbepi dhamme jānitvā carati, so tena ñāṇena kilesānaṃ
bhinnattā `bhikkhūti vuccatīti attho.
       Desanāvasāne bahū sotāpattiphalādīni pāpuṇiṃsūti.
                    Aññatarabrāhmaṇavatthu.
                      -----------
@Footnote: 1. Sī. Yu. bāhitvā.

---------------------------------------------------------------------------------------------
page52.
                   8. Titthiyavatthu. (200)
       "na monenāti imaṃ dhammadesanaṃ satthā jetavane viharanto
titthiye ārabbha kathesi.
       Te kira bhuttaṭṭhānesu manussānaṃ anumodanaṃ katvā, "khemaṃ
hotu, sukhaṃ hotu, āyu vaḍḍhatu; asukaṭṭhāne nāma kalalaṃ atthi,
asukaṭṭhāne nāma kaṇṭako atthi, evarūpaṃ ṭhānaṃ gantuṃ na
vaṭṭatītiādinā nayena maṅgalaṃ vatvā pakkamanti. Bhikkhū pana paṭhamabodhiyaṃ
anumodanādīnaṃ ananuññātakāle bhattagge manussānaṃ anumodanaṃ
akatvāva pakkamanti. Manussā "mayaṃ titthiyānaṃ santikā maṅgalaṃ
suṇāma, bhadantā pana tuṇhībhūtāva pakkamantīti ujjhāyiṃsu. Bhikkhū
tamatthaṃ satthu ārocesuṃ. Satthā "bhikkhave ito paṭṭhāya bhattaggādīsu
yathāsukhaṃ anumodanaṃ karotha, upanisinnakathaṃ kathethāti anujāni. Te
tathā kariṃsu. Manussā anumodanādīni suṇantā ussāhappattā bhikkhū
nimantetvā sakkāraṃ karontā vicaranti. Titthiyā "mayaṃ munino
monaṃ karoma, samaṇassa gotamassa sāvakā bhattaggādīsu mahākathaṃ
kathentā vicarantīti ujjhāyiṃsu. Satthā tamatthaṃ sutvā "nāhaṃ
bhikkhave tuṇhībhāvamattena `munīti vadāmi; ekacce hi ajānantā
na kathenti, ekacce avisāradatāya, ekacce `mā no imaṃ atisayatthaṃ
aññe jāniṃsūti maccherena; tasmā na monamattena muni hoti,
pāpavūpasamanena pana muni nāma hotīti vatvā imā gāthā abhāsi

---------------------------------------------------------------------------------------------
page53.
        "na monena muni hoti    muḷharūpo aviddasu,
        yo ca tulaṃva paggayha     varamādāya paṇḍito
        pāpāni parivajjeti,     sa muni, tena so muni;
        yo munāti ubho loke,  muni tena pavuccatīti.
       Tattha "na monenāti: kāmaṃ hi moneyyapaṭipadāsaṅkhātena
maggañāṇamonena muni nāma hoti, idha pana tuṇhībhāvaṃ sandhāya
"monenāti vuttaṃ. Muḷharūpoti: tuccharūPo. Aviddasūti: aviññū.
"evarūpo hi tuṇhībhūtopi muni nāma na hoti; athavā, moneyyamuni
nāma na hoti, tucchasabhāvo pana aññāṇī ca hotīti attho.
Yo ca tulaṃva paggayhāti: yathā hi tulaṃ gahetvā ṭhito, atirekañce
hoti, harati, ūnakañce hoti, pakkhipati; evameva yo atirekaṃ
haranto viya pāpaṃ harati parivajjeti ūnakaṃ pakkhipanto viya kusalaṃ
paripūreti; evañca pana karonto sīlasamādhipaññāvimuttivimutti-
ñāṇadassanasaṅkhātaṃ varaṃ uttamameva ādāya pāpāni akusalakammāni
parivajjeti. Sa munīti: so muni nāmāti attho. Tena so munīti:
"kasmā pana so munīti ce; yaṃ heṭṭhā vuttakāraṇaṃ, tena so
munīti attho. Yo munāti ubho loketi: yo puggalo imasmiṃ
khandhādiloke tulaṃ āropetvā minanto viya "ime ajjhattikā
khandhā, ime bāhirātiādinā nayena ime ubho atthe munāti.
Muni tena pavuccatīti: tena kāraṇena `munīti pavuccati evāti attho.
       Desanāvasāne bahū sotāpattiphalādīni pāpuṇiṃsūti.
                       Titthiyavatthu.

---------------------------------------------------------------------------------------------
page54.
                 9. Ariyabālisikavatthu. (201)
       "na tena ariyo hotīti imaṃ dhammadesanaṃ satthā jetavane
viharanto ekaṃ ariyaṃ nāma bālisikaṃ ārabbha kathesi.
       Ekadivasaṃ hi satthā tassa sotāpattimaggassa upanissayaṃ disvā
sāvatthiyā uttaradvāragāme piṇḍāya caritvā bhikkhusaṅghaparivuto
tato āgacchati. Tasmiṃ khaṇe so bālisiko balisena macche
gaṇhanto buddhappamukhaṃ bhikkhusaṅghaṃ disvā balisayaṭṭhiṃ chaḍḍetvā
aṭṭhāsi. Satthā tassa avidūre ṭhāne nivattitvā ṭhito "tvaṃ
kinnāmo, tvaṃ kiṃnāmoti sārīputtattherādīnaṃ nāmāni pucchi. Tepi
"ahaṃ sārīputto, ahaṃ moggallānoti attano attano nāmāni
kathayiṃsu. Bālisiko cintesi "satthā sabbesaṃ nāmāni pucchati, mamāpi
nāmaṃ pucchissati maññeti. Satthā tassa icchaṃ ñatvā "upāsaka
tvaṃ ko nāmāti 1- pucchitvā, "ahaṃ bhante ariyo nāmāti vutte,
"na upāsaka tādiso pāṇātipātī ariyo nāma hoti, ariyo pana
mahājanassa avihiṃsanabhāve ṭhitoti vatvā imaṃ gāthamāha
         "na tena ariyo hoti    yena pāṇāni hiṃsati;
          ahiṃsā sabbapāṇānaṃ    `ariyoti pavuccatīti.
      Tattha "ahiṃsāti: ahiṃsanena. Idaṃ vuttaṃ hoti "yena pāṇāni
@Footnote: 1.  Sī. Yu. nāmoti.

---------------------------------------------------------------------------------------------
page55.
Hiṃsati, na tena kāraṇena ariyo hoti; yo pana sabbapāṇānaṃ
pāṇiādinā ahiṃsanena mettādibhāvanāya patiṭṭhitattā hiṃsato ārā
ṭhito, ayaṃ `ariyoti pavuccatīti attho.
       Desanāvasāne bālisiko sotāpattiphale patiṭṭhahi. Sampattānaṃpi
sātthikā desanā ahosīti.
                     Ariyabālisikavatthu.
                        ------
                10.  Sambahulabhikkhuvatthu. (202)
       "na sīlabbatamattenāti imaṃ dhammadesanaṃ satthā jetavane
viharanto sambahule sīlādisampanne bhikkhū ārabbha kathesi.
       Tesu kira ekaccānaṃ evaṃ ahosi "mayaṃ sampannasīlā, mayaṃ
dhutaṅgadharā, mayaṃ bahussutā, mayaṃ pantasenāsanavāsino, mayaṃ
jhānalābhino, 1- na amhākaṃ arahattaṃ dullabhaṃ, icchitadivaseyeva arahattaṃ
pāpuṇissāmāti. Yepi tattha anāgāmino, tesaṃpi etadahosi
"na amhākaṃ idāni arahattaṃ dullabhanti. Te sabbepi ekadivasaṃ
satthāraṃ upasaṅkamitvā vanditvā nisinnā "api nukho vo 2- bhikkhave
pabbajitakiccaṃ matthakaṃ pattanti satthārā puṭṭhā evamāhaṃsu "bhante
@Footnote: 1. Sī. Yu. jhānābhiññāyālābhino.  2. Sī. Yu. "voti natthi.

---------------------------------------------------------------------------------------------
page56.
Mayaṃ evarūpā ca evarūpā ca; tasmā `icchiticchitakkhaṇeyeva arahattaṃ
pattuṃ samatthamhāti cintetvā viharāmāti. Satthā tesaṃ vacanaṃ sutvā
"bhikkhave bhikkhunā nāma parisuddhasīlādimattakena vā anāgāmisukha-
mattakena vā `appakaṃ no bhavadukkhanti daṭṭhuṃ na vaṭṭati, āsavakkhayaṃ
pana appatvā `sukhitomhīti cittaṃ na uppādetabbanti vatvā imā
gāthā abhāsi
       "na sīlabbatamattena      bāhusaccena vā pana
        athavā samādhilābhena    vivittasayanena vā
       `phusāmi nekkhammasukhaṃ     aputhujjanasevitaṃ'
        bhikkhu  vissāsamāpādi   appatto āsavakkhayanti.
       Tattha "sīlabbatamattenāti: catupārisuddhisīlamattena vā
terasadhutaṅgaguṇamattena vā. Bāhusaccena vāti: tiṇṇaṃ piṭakānaṃ
uggahitamattena vā. Samādhilābhenāti: aṭṭhasamāpattilābhena vā.
Nekkhammasukhanti: anāgāmisukhaṃ. Tasmā `anāgāmisukhaṃ phusāmīti
ettakamattena vā. Aputhujjanasevitanti: puthujjanehi asevitaṃ
ariyehi sevitameva. Bhikkhūti: tesaṃ aññataramālapanto āha.
Vissāsamāpādīti: vissāsaṃ na āpajjeyya. Idaṃ vuttaṃ hoti
"bhikkhu iminā sampannasīlādibhāvamattakeneva `mayhaṃ bhavo appako
parittakoti āsavakkhayasaṅkhātaṃ arahattaṃ appatto hutvā bhikkhu
nāma vissāsaṃ na āpajjeyya; yathā hi appamattakopi gūtho
duggandho, evaṃ appamattakopi bhavo dukkhoti.

---------------------------------------------------------------------------------------------
page57.
       Desanāvasāne te bhikkhū arahatte patiṭṭhahiṃsu. Sampattānaṃpi
sātthikā desanā ahosīti.
                     Sambahulabhikkhuvatthu.
                 Dhammaṭṭhavaggavaṇṇanā niṭṭhitā.
                    Ekūnavīsatimo vaggo.
                      ----------

---------------------------------------------------------------------------------------------
page58.
                    20. Maggavaggavaṇṇanā
                       ---------
                1.  pañcasatabhikkhuvatthu. (203)
        "maggānaṭṭhaṅgikoti imaṃ dhammadesanaṃ satthā jetavane viharanto
pañcasate bhikkhū ārabbha kathesi.
        Te kira satthari janapadacārikaṃ caritvā puna sāvatthimāgate
upaṭṭhānasālāyaṃ nisīditvā "asukagāmato asukagāmassa maggo
samo, asukagāmassa maggo visamo, sasakkharo, asakkharotiādinā
nayena attanā 1- vicaritamaggaṃ ārabbha maggakathaṃ kathesuṃ. Satthā tesaṃ
arahattassa upanissayaṃ disvā taṃ ṭhānaṃ āgantvā paññattāsane
nisinno "kāya nuttha bhikkhave etarahi kathāya sannisinnāti pucchitvā
"imāya nāmāti vutte, "bhikkhave ayaṃ bāhirakamaggo, bhikkhunā nāma
ariyamagge kammaṃ kātuṃ vaṭṭati, evaṃ karonto bhikkhu sabbadukkhā
pamuccatīti vatvā imā gāthā abhāsi
       "maggānaṭṭhaṅgiko seṭṭho   saccānaṃ caturo padā,
        virāgo seṭṭho dhammānaṃ   dipadānañca cakkhumā;
        eseva maggo natthañño   dassanassa visuddhiyā,
        etañhi tumhe paṭipajjatha   mārasenappamohanaṃ, 2-
@Footnote: 1. Ma. Sī. Yu. attano.  2. Ma. Sī. Yu. mārassetaṃ pamohanaṃ.

---------------------------------------------------------------------------------------------
page59.
        Etañhi tumhe paṭipannā   dukkhassantaṃ karissatha;
        akkhāto vo  1- mayā   maggo aññāya sallasatthanaṃ
        tumhehi kiccaṃ ātappaṃ,    akkhātāro  tathāgatā,
        paṭipannā pamokkhanti      jhāyino mārabandhanāti.
        Tattha "maggānaṭṭhaṅgikoti: jaṅghamaggādayo vā hontu
dvāsaṭṭhidiṭṭhigatamaggā vā, sabbesaṃpi maggānaṃ sammādiṭṭhiādīhi
aṭṭhahi aṅgehi micchādiṭṭhiādīnaṃ aṭṭhannaṃ pahānakaro 2- nirodhamārammaṇaṃ
katvā catūsupi saccesu dukkhaparijānanādikiccaṃ sādhayamāno aṭṭhaṅgiko
maggo seṭṭho uttamo. Saccānaṃ caturo padāti: "saccaṃ bhaṇe,
na kujjheyyāti āgataṃ vacīsaccaṃ vā hotu "sacco brāhmaṇo, sacco
khattiyotiādibhedaṃ sammatisaccaṃ vā "idameva saccaṃ, moghamaññanti 3-
diṭṭhisaccaṃ vā "dukkhaṃ ariyasaccantiādibhedaṃ paramatthasaccaṃ vā,
sabbesaṃpi imesaṃ saccānaṃ parijānitabbatthena pahātabbatthena
sacchikātabbatthena bhāvetabbatthena ekappaṭivedhanatthena ca
tathappaṭivedhanatthena ca "dukkhaṃ ariyasaccantiādayo caturo padā seṭṭhā
nāma. Virāgo seṭṭho dhammānanti: "yāvatā bhikkhave dhammā saṅkhatā
vā asaṅkhatā vā, virāgo tesaṃ [dhammānaṃ] aggamakkhāyatīti 4- vacanato
sabbadhammānaṃ nibbānasaṅkhāto virāgo seṭṭho. Dipadānañca
cakkhumāti: sabbesaṃpi devamanussādibhedānaṃ dvipadānaṃ pañcahi cakkhūhi
@Footnote: 1. Sī. Yu. ve.   2. Ma. Sī. Yu. pahānaṃ karonto.
@3. aṅ. dasaka. 24/210.  4. khu. iti. 25/298.

---------------------------------------------------------------------------------------------
page60.
Cakkhumā tathāgatova seṭṭho. Casaddo sampiṇḍanattho arūpadhamme
sampiṇḍeti; tasmā arūpadhammānaṃpi tathāgato seṭṭho uttamo.
Dassanassa visuddhiyāti: maggaphaladassanavisuddhatthaṃ yo mayā "seṭṭhoti
vutto, eseva maggo; natthañño. Etaṃ hīti: tasmā tumhe
etameva paṭipajjatha. Mārasenappamohananti: etaṃ hi "māramohanaṃ
māravañcananti vuccati. Dukkhassāti sakalassāpi vaṭṭadukkhassa antaṃ
paricchedaṃ karissathāti attho. Sallasatthananti: rāgasallādīnaṃ
satthanaṃ nimmathanaṃ abbāhaṇaṃ etaṃ maggaṃ mayā vinā anussavādīhi
attapaccakkhato ñatvāva ayaṃ maggo akkhāto, idāni tumhehi
kilesānaṃ ātāpanena "ātappanti saṅkhaṃ gataṃ tassa adhigamatthāya
sammappadhānaviriyaṃ kiccaṃ karaṇīyaṃ, kevalaṃ hi akkhātāro tathāgatā;
tasmā tehi akkhātavasena ye paṭipannā dvīhi jhānehi jhāyino,
te tebhūmikavaṭṭasaṅkhātā mārabandhanā pamokkhantīti attho.
     Desanāvasāne te bhikkhū arahatte patiṭṭhahiṃsu. Sampattānaṃpi
sātthikā dhammadesanā ahosīti.
                     Pañcasatabhikkhuvatthu.
                       ---------

---------------------------------------------------------------------------------------------
page61.
               2. Aparaṃ pañcasatabhikkhuvatthu. (204)
      "sabbe saṅkhārāti imaṃ dhammadesanaṃ satthā jetavane viharanto
pañcasate bhikkhū ārabbha kathesi.
      Te kira satthu santike kammaṭṭhānaṃ gahetvā araññe
ghaṭentāpi vāyamantāpi arahattaṃ appatvā "visesetvā kammaṭṭhānaṃ
uggaṇhissāmāti satthu santikaṃ agamaṃsu. Satthā "kinnu kho imesaṃ
sappāyanti vīmaṃsanto "ime kassapabuddhakāle vīsativassahassāni
aniccalakkhaṇe anuyuñjiṃsu: tasmā aniccalakkhaṇeneva tesaṃ ekaṃ
gāthaṃ desetuṃ vaṭṭatīti cintetvā "bhikkhave kāmabhavādīsu sabbepi
saṅkhārā hutvā abhāvatthena aniccā evāti imaṃ gāthamāha
        "sabbe saṅkhārā aniccāti    yadā paññāya passati,
         atha nibbindati dukkhe,       esa maggo visuddhiyāti.
      Tattha sabbe saṅkhārāti: "kāmabhavādīsu uppannā khandhā
tattha tattheva nirujjhanato aniccāti yadā vipassanāpaññāya
passati, atha imasmiṃ khandhapariharaṇadukkhe nibbindati, nibbindanto
dukkhaparijānanādivasena saccāni paṭivijjhati. Esa maggo visuddhiyāti:
visuddhatthāya vodānatthāya esa maggoti attho.
      Desanāvasāne te bhikkhū arahatte patiṭṭhahiṃsu. Sampattaparisāyapi
sātthikā desanā ahosīti.
                   Aparaṃ pañcasatabhikkhuvatthu.

---------------------------------------------------------------------------------------------
page62.
      Dutiyagāthāyapi evarūpameva vatthu. Tadā hi bhagavā tesaṃ bhikkhūnaṃ
dukkhalakkhaṇe katābhiyogabhāvaṃ ñatvā "bhikkhave sabbepi khandhā
paṭipīḷanatthena dukkhā evāti vatvā imaṃ gāthamāha
       "sabbe saṅkhārā dukkhāti   yadā paññāya passati,
       atha nibbindati dukkhe,      esa maggo visuddhiyāti.
       Tattha "dukkhāti: paṭipīḷanatthena dukkhā. Sesaṃ purimasadisameva.
       Tatiyagāthāyapi eseva nayo. Kevalaṃ hi ettha bhagavā tesaṃ
bhikkhūnaṃ pubbe anattalakkhaṇe anuyuttabhāvaṃ ñatvā "bhikkhave sabbepi
khandhā avasavattanatthena anattā evāti vatvā imaṃ gāthamāha
       "sabbe dhammā anattāti   yadā paññāya passati,
       atha nibbindati dukkhe,     esa maggo visuddhiyāti.
      Tattha "sabbe dhammāti: pañcakkhandhāeva adhippetā.
Anattāti: "mā jīrantu mā mīyantūti vase vattetuṃ na sakkāti
avasavattanatthena anattā suññā assāmikā anissarāti attho.
Sesaṃ purimasadisamevāti.
                    --------------

---------------------------------------------------------------------------------------------
page63.
             3.  Padhānakammikatissattheravatthu. (205)
      "uṭṭhānakālamhīti imaṃ dhammadesanaṃ satthā jetavane viharanto
padhānakammikatissattheraṃ ārabbha kathesi.
      Sāvatthivāsino kira pañcasatā kulaputtā satthu santike
pabbajitvā kammaṭṭhānaṃ gahetvā araññaṃ agamaṃsu. Tesu eko
tattheva ohīyi. Avasesā araññe samaṇadhammaṃ karontā arahattaṃ
patvā "paṭiladdhaguṇaṃ satthu ārocessāmāti puna sāvatthiṃ agamaṃsu.
Te sāvatthito yojanamatte ekasmiṃ gāmake piṇḍāya carante
disvā eko upāsako yāgubhattādīhi paṭimānetvā anumodanaṃ
sutvā punadivasatthāya nimantesi. Te tadaheva sāvatthiṃ gantvā
pattacīvaraṃ paṭisāmetvā sāyaṇhasamaye satthāraṃ upasaṅkamitvā
vanditvā nisīdiṃsu. Satthā tehi saddhiṃ ativiya tuṭṭhiṃ pavedayamāno
paṭisanthāramakāsi. Atha nesaṃ tattha ohīno 1- sahāyabhikkhu cintesi
"satthu imehi saddhiṃ paṭisanthāraṃ karontassa mukhaṃ nappahoti, mayhaṃ pana
maggaphalābhāvena mayā saddhiṃ na katheti, ajjeva arahattaṃ patvā
satthāraṃ mayā saddhiṃ kathāpessāmīti. Tepi bhikkhū "mayaṃ āgamanamagge
ekena upāsakena svātanāya nimantitā pātova tattha gamissāmāti
satthāraṃ apalokesuṃ. Atha nesaṃ sahāyabhikkhu sabbarattiṃ caṅkamanto
niddāvasena caṅkamanakoṭiyaṃ ekasmiṃ pāsāṇaphalake pati. Ūruṭṭhi
@Footnote: 1. Yu. ohito.

---------------------------------------------------------------------------------------------
page64.
Bhijji. So mahāsaddena viravi. Tassa te sahāyakā bhikkhū saddaṃ
sañjānitvā ito cito ca upadhāviṃsu. Tesaṃ dīpaṃ jāletvā tassa
kattabbakiccaṃ karontānaṃyeva aruṇo uṭṭhahi. Te taṃ gāmaṃ gantuṃ
okāsaṃ na labhiṃsu. Atha ne satthā āha "kiṃ bhikkhave bhikkhācāragāmaṃ
na gamitthāti. Te "āma bhanteti taṃ pavattiṃ ārocesuṃ. Satthā
"na bhikkhave esa idāneva tumhākaṃ lābhantarāyaṃ karoti, pubbepi
akāsiyevāti vatvā tehi yācito atītaṃ āharitvā
      "yo pubbe karaṇīyāni    pacchā so kātumicchati,
       varuṇakaṭṭhaṃ bhañjova 1-   sa pacchā anutappatīti
jātakaṃ 2- vitthāresi. Tadā kira te bhikkhū pañcasatā māṇavakā
ahesuṃ, kusītamāṇavako ayaṃ bhikkhu ahosi, ācariyo pana tathāgatova
ahosīti. Satthā imaṃ dhammadesanaṃ āharitvā "bhikkhave yo hi
uṭṭhānakāle uṭṭhānaṃ na karoti avasannasaṅkappo hoti kusīto,
so jhānādibhedaṃ visesaṃ nādhigacchatīti vatvā imaṃ gāthamāha
               "uṭṭhānakālamhi anuṭṭhahāno
                yuvā balī ālasiyaṃ upeto
                saṃsannasaṅkappamano kusīto
                paññāya maggaṃ alaso na vindatīti.
      Tattha "anuṭṭhahānoti: anuṭṭhahanto: avāyamanto. Yuvā
balīti: paṭhamayobbane ṭhito balasampannopi hutvā. Ālasiyaṃ
@Footnote: 1. Ma. Sī. Yu. varuṇakaṭṭhabhañjova.  2. varuṇajātakaṃ. khu. jā.
@eka. 27/23. tadaṭṭhakathā. 2/119.

---------------------------------------------------------------------------------------------
page65.
Upetoti: alasabhāvaṃ upeto hoti bhutvā bhutvā sayati. Saṃsanna-
saṅkappamanoti: tīhi micchāvitakkehi suṭṭhuavasannasaṅkappacitto.
Kusītoti: nibbiriyo. Alasoti: so mahāalaso paññāya daṭṭhabbaṃ
ariyamaggaṃ apassanto na vindati na labhatīti attho.
       Desanāvasāne bahū sotāpattiphalādīni pāpuṇiṃsūti.
                  Padhānakammikatissattheravatthu.
                      -----------
                  4. Sūkarapetavatthu. (206)
      "vācānurakkhīti imaṃ dhammadesanaṃ satthā veḷuvane viharanto
sūkarapetaṃ ārabbha kathesi.
      Ekasmiṃ hi 1- divase mahāmoggallānatthero lakkhaṇattherena
saddhiṃ gijjhakūṭā orohanto ekasmiṃ padese sitaṃ katvā "ko
nu kho āvuso hetu sitassa pātukammāyāti 2- lakkhaṇattherena puṭṭho
"akālo āvuso imassa pañhassa, satthu santike maṃ puccheyyāsīti
vatvā lakkhaṇattherena saddhiṃyeva rājagahe piṇḍāya caritvā
piṇḍapātapaṭikkanto veḷuvanaṃ gantvā 3- satthāraṃ vanditvā nisīdi.
Atha naṃ lakkhaṇatthero tamatthaṃ pucchi. So āha "āvuso ahaṃ
ekaṃ petaṃ addasaṃ, tassa tigāvutappamāṇaṃ sarīraṃ, taṃ manussasarīrasadisaṃ,
sīsaṃ pana sūkarassa viya, tassa mukhe naṅguṭṭhaṃ jātaṃ, tato puḷavā
@Footnote: 1. Sī. so kira ekadivasaṃ.  2. Sī. Yu. pātukamme.  3. Sī. Yu. āgantvā

---------------------------------------------------------------------------------------------
page66.
Paggharanti; svāhaṃ `na me evarūpo satto diṭṭhapubboti taṃ disvā
sitaṃ pātvākāsinti. Satthā "cakkhubhūtā vata bhikkhave mama sāvakā
viharantīti vatvā "ahampetaṃ sattaṃ bodhimaṇḍeyeva addasaṃ, `ye pana
me na saddaheyyuṃ, tesaṃ ahitāya assāti paresaṃ anukampāya
na kathesiṃ, idāni [1]- moggallānaṃ sakkhiṃ labhitvā kathemi, saccaṃ
bhikkhave moggallāno āhāti. Taṃ sutvā bhikkhū satthāraṃ pucchiṃsu
"kiṃ pana bhante tassa pubbakammanti. Satthā "tenahi bhikkhave
suṇāthāti atītaṃ āharitvā tassa pubbakammaṃ kathesi:
      kassapabuddhakāle kirekasmiṃ gāmakāvāse dve therā samaggavāsaṃ
vasiṃsu. Tesu eko saṭṭhivasso, eko ekūnasaṭṭhivasso. So itarassa
pattacīvaramādāya vicari, sāmaṇero viya sabbaṃ vattapaṭivattaṃ akāsi.
Tesaṃ ekamātukucchiyaṃ vutthabhātīnaṃ 2- viya samaggavāsaṃ vasantānaṃ vasanaṭṭhānaṃ
eko dhammakathiko āgami. Tadā ca dhammassavanadivaso hoti. Therā
taṃ saṅgaṇhitvā "dhammakathaṃ no kathehi sappurisāti āhaṃsu. So
dhammakathaṃ kathesi. Therā "dhammakathiko no laddhoti tuṭṭhacittā
punadivase tamādāya dhuragāmaṃ piṇḍāya pavisitvā tattha katabhattakiccā
"āvuso hiyyo ṭhitaṭṭhānato 3- thokaṃ dhammakathaṃ kathehīti manussānaṃ
dhammaṃ kathāpesuṃ. Manussā dhammakathaṃ sutvā punadivasatthāyapi nimantayiṃsu.
Evaṃ samantā bhikkhācāragāmesu dve dve divase tamādāya piṇḍāya
cariṃsu. Dhammakathiko cintesi "ime dve atimudukā, mayā ubhopete
@Footnote: 1. Sī. Yu. etthantare `meti atthi.  2. Ma. Sī. Yu. vutthabhātūnaṃ.
@3. Ma. kathitaṭṭhānato va.

---------------------------------------------------------------------------------------------
page67.
Palāpetvā imasmiṃ vihāre vasituṃ vaṭṭatīti. So sāyaṃ therupaṭṭhānaṃ
gantvā bhikkhūnaṃ 1- uṭṭhāya gatakāle nivattitvā mahātheraṃ upasaṅkamitvā
"bhante kiñci vattabbaṃ atthīti vatvā, "kathehi āvusoti vutte,
thokaṃ cintetvā "bhante kathā nāma mahāsāvajjāti vatvā
akathetvāva pakkāmi. Anutherassāpi santikaṃ gantvā tatheva akāsi.
So dutiyadivase tatheva katvā, tatiyadivase tesaṃ ativiya kotuhale
uppanne, mahātheraṃ upasaṅkamitvā "bhante kiñci vattabbaṃ atthi,
tumhākaṃ pana santike vattuṃ na visahāmīti vatvā, therena "hotu
āvuso, kathehīti nippīḷito āha "kiṃ pana bhante anuthero
tumhehi saddhiṃ visabhāgoti. "sappurisa kiṃ nāmetaṃ kathesi, mayaṃ
ekamātukucchiyaṃ vutthaputtā viya, amhesu ekena laddhaṃ itarenāpi
laddhameva hoti, mayā etassa ettakaṃ kālaṃ aguṇo diṭṭhapubbo
natthīti. "evaṃ bhanteti. "āma āvusoti. "bhante maṃ anuthero
evamāha `sappurisa tvaṃ kulaputto, `ayaṃ mahāthero lajjī pesaloti
etena saddhiṃ sambhogaṃ karonto upaparikkhitvā kareyyāsīti, evamesa
maṃ āgatadivasato paṭṭhāya vadetīti. Mahāthero taṃ sutvāva kuddhamānaso
daṇḍābhihataṃ kulālabhājanaṃ viya bhijji. Itaropi uṭṭhāya anutherassa
santikaṃ gantvā tatheva avoca. Sopi tatheva bhijji. Tesu kiñcāpi
ettakaṃ kālaṃ ekopi visuṃ piṇḍāya paviṭṭhapubbo nāma natthi,
punadivase pana visuṃ piṇḍāya pavisitvā, anuthero puretaraṃ āgantvā
@Footnote: 1. "tattha dveyeva therā vasiṃsūti pubbe dassitaṃ viya ahosi.

---------------------------------------------------------------------------------------------
page68.
Upaṭṭhānasālāyaṃ aṭṭhāsi, mahāthero pacchā agamāsi. 1- Taṃ disvā
anuthero cintesi "kiṃ nu kho imassa pattacīvaraṃ paṭiggahetabbaṃ
udāhu noti. So "nadāni paṭiggahessāmīti cintetvāpi "hotu,
na mayā evarūpaṃ katapubbaṃ, mayā attano vattaṃ hāpetuṃ na vaṭṭatīti
cittaṃ mudukaṃ katvā theraṃ upasaṅkamitvā "bhante pattacīvaraṃ dethāti
āha. Itaro "gaccha dubbinīta, na tvaṃ mama pattacīvaraṃ paṭiggahetuṃ
yuttarūpoti accharaṃ paharitvā, tena "āma bhante, ahaṃpi `tumhākaṃ
pattacīvaraṃ na paṭiggahessāmīti cintesinti vutte, "āvuso navaka
kiṃ tvaṃ cintesi `mama imasmiṃ vihāre koci saṅgo atthīti āha.
Itaropi "tumhe pana bhante kimevaṃ maññatha `mama imasmiṃ vihāre
koci saṅgo atthīti, eso vo vihāroti vatvā pattacīvaramādāya
nikkhami. Itaropi nikkhami. Te ekamaggenāpi agantvā, eko
pacchimadvārena maggaṃ gaṇhi, eko puratthimadvārena. Dhammakathiko
"bhante mā evaṃ karotha, mā evaṃ karothāti vatvā "tiṭṭhāvusoti
vutte, nivatti. So punadivase dhuragāmaṃ paviṭṭho, manussehi "bhante
bhadantā kuhinti vutte, "āvuso mā pucchatha, tumhākaṃ kulupakā
hiyyo kalahaṃ katvā nikkhamiṃsu, ahaṃ yācantopi nivattetuṃ nāsakkhinti
āha. Tesu bālā tuṇhī ahesuṃ, paṇḍitā pana "amhehi ettakaṃ
kālaṃ bhadantānaṃ kiñci khalitaṃ nāma na diṭṭhapubbaṃ, tesaṃ bhayaṃ
uppajjamānaṃ imaṃ nissāya uppannaṃ bhavissatīti domanassappattā
@Footnote: 1. āgacchīti yuttataraṃ.

---------------------------------------------------------------------------------------------
page69.
Ahesuṃ. Tepi therā gataṭṭhāne cittasukhaṃ nāma na labhiṃsu. Mahāthero
cintesi "aho navakassa bhikkhuno bhāriyaṃ kammaṃ kataṃ, muhuttaṃ diṭṭhaṃ
nāma āgantukabhikkhuṃ āha `mahātherena saddhiṃ sambhogaṃ mā akāsīti.
Itaropi cintesi "aho mahātherassa bhāriyaṃ kammaṃ kataṃ, muhuttaṃ diṭṭhaṃ
nāma āgantukabhikkhuṃ āha `iminā saddhiṃ sambhogaṃ mā akāsīti.
Tesaṃ neva sajjhāyo na manasikāro ahosi. Te vassasataccayena
pacchimadisāya ekaṃ vihāraṃ agamaṃsu. Tesaṃ ekameva senāsanaṃ pāpuṇi.
Mahāthere pavisitvā mañcake nisinne, itaropi pāvisi. Mahāthero
taṃ disvāva sañjānitvā assūni sandhāretuṃ nāsakkhi. Itaropi
mahātheraṃ sañjānitvā assupuṇṇehi nettehi "kathemi nu kho mā
kathemīti cintetvā "na taṃ saddheyyarūpanti theraṃ vanditvā āha
"bhante ahaṃ ettakaṃ kālaṃ tumhākaṃ pattacīvaraṃ gahetvā vicariṃ,
api nu me kāyadvārādīsu tumhehi kiñci asāruppaṃ diṭṭhapubbanti.
"na diṭṭhapubbaṃ āvusoti. "atha kasmā dhammakathikaṃ avocuttha `mā
etena saddhiṃ sambhogaṃ akāsīti. "nāhaṃ āvuso evaṃ kathemi, tayā
kira mama antare evaṃ vuttanti. "ahaṃpi bhante na vadāmīti. Te
tasmiṃ khaṇe "tena amhe bhinditukāmena evaṃ vuttaṃ bhavissatīti
ñatvā aññamaññaṃ accayaṃ desayiṃsu. Te vassasataṃ cittassādaṃ
alabhantā taṃ divasaṃ samaggā hutvā "āyāma, taṃ tato vihārā
nikkaḍḍhissāmāti pakkamitvā anupubbena taṃ vihāraṃ agamaṃsu.
Dhammakathikopi there disvā pattacīvaraṃ paṭiggahetuṃ upagañchi. Therā

---------------------------------------------------------------------------------------------
page70.
"na tvaṃ imasmiṃ vihāre vasituṃ yuttarūpoti accharaṃ pahariṃsu. So
saṇṭhātuṃ asakkonto tāvadeva nikkhamitvā palāyi. Atha naṃ
vīsati vassa sahassāni kato samaṇadhammo sandhāretuṃ nāsakkhi. Tato
cavitvā avīcimhi nibbatto ekaṃ buddhantaraṃ pacitvā idāni
gijjhakūṭe vuttappakārena attabhāvena dukkhaṃ anubhoti.
      Satthā idaṃ tassa pubbakammaṃ āharitvā "bhikkhave bhikkhunā
nāma kāyādīhi upasantarūpena bhavitabbanti vatvā imaṃ gāthamāha
              "vācānurakkhī manasā susaṃvuto
               kāyena  ca akusalaṃ na kayirā
               ete tayo kammapathe visodhaye
               ārādhaye maggamisippaveditanti.
      Tassattho "catunnaṃ vacīduccaritānaṃ vajjanena vācānurakkhī,
abhijjhādīnaṃ anuppādanena manasā suṭṭhu saṃvuto, pāṇātipātādayo
pajahanto kāyena ca akusalaṃ na kayirā, evaṃ 1- ete tayo kammapathe
visodhaye; evaṃ visodhento hi sīlakkhandhādīnaṃ esakehi buddhādīhi
isīhi paveditaṃ aṭṭhaṅgikaṃ maggaṃ ārādheyyāti.
        Desanāvasāne bahū sotāpattiphalādīni pāpuṇiṃsūti.
                      Sūkarapetavatthu.
                         -----
@Footnote: 1. Sī. Yu.  "evanti natthi.

---------------------------------------------------------------------------------------------
page71.
                 5. Poṭhilattheravatthu. (207)
       "yogā veti imaṃ dhammadesanaṃ satthā jetavane viharanto
poṭhilaṃ nāma theraṃ ārabbha kathesi.
      So kira sattannaṃ buddhānaṃ sāsane tepiṭako pañcannaṃ
bhikkhusatānaṃ dhammaṃ vācesi. Satthā cintesi "imassa bhikkhuno
`attano dukkhanissaraṇaṃ karissāmīti cittaṃpi natthi, saṃvejessāmi
nanti. Tato paṭṭhāya taṃ theraṃ attano upaṭṭhānaṃ āgatakāle
"ehi tucchapoṭhila, nisīda tucchapoṭhila, yāhi tucchapoṭhilāti vadeti,
uṭṭhāya gatakālepi "tucchapoṭhilo gatoti vadeti. So cintesi
"ahaṃ sāṭṭhakathāni tīṇi piṭakāni dhāremi, pañcannaṃ bhikkhusatānaṃ
aṭṭhārasa mahāgaṇe dhammaṃ vācemi, atha ca pana maṃ satthā abhikkhaṇaṃ
`tucchapoṭhilāti vadeti, addhā maṃ satthā jhānādīnaṃ abhāvena evaṃ
vadetīti. So uppannasaṃvego "araññaṃ idāni pavisitvā samaṇadhammaṃ
karissāmīti sayameva pattacīvaraṃ saṃvidahitvā paccūsakāle sabbapacchā
dhammaṃ uggaṇhitvā 1- nikkhamantena bhikkhunā saddhiṃ nikkhami. Pariveṇe
nisīditvā sajjhāyantā taṃ "ācariyoti na sallakkhesuṃ. So vīsaṃ
yojanasataṃ gantvā, ekasmiṃ araññāvāse tiṃsa bhikkhū vasanti, te
upasaṅkamitvā saṅghattheraṃ vanditvā "bhante avassayo me hothāti
āha. "āvuso tvaṃ dhammakathiko, amhehi nāma taṃ nissāya kiñci
@Footnote: 1. Sī. Yu. paggaṇhitvā.

---------------------------------------------------------------------------------------------
page72.
Jānitabbaṃ bhaveyya, kasmā evaṃ vadesīti. "mā bhante evaṃ karotha,
avassayo me hothāti. Te pana sabbe khīṇāsavāva. Atha naṃ mahāthero
"imassa uggahaṃ nissāya māno atthiyevāti anutherassa santikaṃ
pahiṇi. Sopi taṃ tathevāha. Iminā nīhārena sabbepi taṃ pesentā
divāṭṭhāne nisīditvā sūcikammaṃ karontassa sabbanavakassa sattavassika-
sāmaṇerassa santikaṃ pahiṇiṃsu. Evamassa mānaṃ nīhariṃsu. So nīhatamāno
sāmaṇerassa santike añjaliṃ paggahetvā "avassayo me hohi
sappurisāti āha. "aho ācariya kiṃ nāmetaṃ kathetha, tumhe mahallakā
bahussutā, tumhākaṃ santike mayā kiñci kāraṇaṃ jānitabbaṃ
bhaveyyāti. "mā evaṃ kari sappurisa, hohiyeva me avassayoti.
"bhante sace ovādakkhamā bhavissatha, bhavissāmi vo avassayoti.
"homi sappurisa, ahaṃ `aggiṃ pavisāti vutte, aggiṃpi pavisissāmi
evāti. Atha naṃ so avidūre ekaṃ saraṃ dassetvā "bhante
yathā nivatthapārutāva imaṃ saraṃ pavisathāti āha. So hissa mahagghānaṃ
dupaṭṭacīvarānaṃ nivatthapārutabhāvaṃ ñatvāpi "ovādakkhamo nu kho
noti vīmaṃsanto evamāha. Theropi ekavacaneneva otari. Atha naṃ
cīvarakaṇṇānaṃ temanakāle "etha bhanteti vatvā, ekavacaneneva
āgantvā ṭhitaṃ āha "bhante ekasmiṃ vammike cha chiddāni, tattha
ekena chiddena godhā anto paviṭṭhā, taṃ gaṇhitukāmo itarāni
pañca chiddāni thaketvā chaṭṭhaṃ bhinditvā paviṭṭhacchiddeneva gaṇhāti;

---------------------------------------------------------------------------------------------
page73.
Evaṃ tumhepi chadvārikesu ārammaṇesu 1- sesāni pañca dvārāni pidhāya
manodvāre kammaṃ paṭṭhapethāti. Bahussutassa bhikkhuno ettakeneva
padīpujjalanaṃ viya ahosi. So "ettakameva hotu sappurisāti
karajakāye ñāṇaṃ otāretvā samaṇadhammaṃ ārabhi.
      Satthā vīsayojanasata matthake nisinnova taṃ bhikkhuṃ oloketvā
"yathevāyaṃ bhikkhu bhūripañño; evameva tena attānaṃ patiṭṭhāpetuṃ
vaṭṭatīti cintetvā tena saddhiṃ kathento viya obhāsaṃ pharitvā
imaṃ gāthamāha
         "yogā ve jāyate bhūri,   ayogā bhūrisaṅkhayo,'
          etaṃ dvedhāpathaṃ ñatvā    bhavāya vibhavāya ca
          tathattānaṃ niveseyya;     yathā bhūri pavaḍḍhatīti.
      Tattha "yogāti: aṭṭhattiṃsāya ārammaṇesu yoniso manasikāRā.
Bhūrīti: paṭhavīsamāya vitthatāya paññāyetaṃ nāmaṃ. Saṅkhayoti: vināso.
Etaṃ dvedhāpathanti: etaṃ yogañca ayogañca. Bhavāya vibhavāya
cāti: vaḍḍhiyā ca avaḍḍhiyā ca. Tathattānanti: yathā ayaṃ
bhūrisaṅkhātā paññā pavaḍḍhati; evaṃ attānaṃ niveseyyāti attho.
          Gāthāvasāne poṭhilatthero arahatte patiṭṭhahīti.
                     Poṭhilattheravatthu.
                       --------
@Footnote: 1. "../../bdpicture/chasu dvāresūti bhavitabbaṃ.

---------------------------------------------------------------------------------------------
page74.
                6. Mahallakattheravatthu. (208)
      "vanaṃ chindathāti imaṃ dhammadesanaṃ satthā jetavane viharanto
sambahule mahallake bhikkhū ārabbha kathesi.
      Te kira gihikāle sāvatthiyaṃ kuṭumbikā aḍḍhā mahaddhanā
aññamaññaṃ sahāyakā ekato puññāni karontā satthu dhammadesanaṃ
sutvā "mayaṃ mahallakā, kiṃ no gharāvāsenāti satthāraṃ pabbajjaṃ
yācitvā pabbajiṃsu, mahallakabhāvena pana dhammaṃ pariyāpuṇituṃ
asakkontā vihārapariyante paṇṇasālaṃ kāretvā ekato vasiṃsu,
piṇḍāya carantāpi yebhuyyena puttadārasseva gehaṃ gantvā bhuñjiṃsu.
Tesu ekassa purāṇadutiyikā madhurapāṇikā nāma. Sā tesaṃ sabbesaṃpi
upakārikā ahosi; tasmā sabbepi attanā laddhaṃ āhāraṃ gahetvā
tassāeva gehe nisīditvā bhuñjanti. Sāpi nesaṃ yathāsannihitaṃ
sūpabyañjanaṃ deti. Sā aññatarena ābādhena phuṭṭhā kālamakāsi.
Atha te mahallakattherā sahāyakattherassa paṇṇasālāyaṃ sannipatitvā
aññamaññaṃ gīvāsu gahetvā "madhurahattharasā upāsikā kālakatāti
vilapantā rodiṃsu, bhikkhūhi ca samantato upadhāvitvā "kimidaṃ āvusoti
puṭṭhā "bhante sahāyassa no purāṇadutiyikā kālakatā, sā
amhākaṃ ativiya upakārikā, idāni kuto tathārūpaṃ labhissāma, iminā
kāraṇena rodāmāti āhaṃsu. Bhikkhū dhammasabhāyaṃ kathaṃ samuṭṭhāpesuṃ.
Satthā āgantvā "kāya nuttha bhikkhave etarahi kathāya sannisinnāti

---------------------------------------------------------------------------------------------
page75.
Pucchitvā, "imāya nāmāti vutte, "na bhikkhave idāneva, pubbepete,
tassā kākayoniyaṃ nibbattitvā samuddatīre caramānāya samuddaūmiyā
samuddaṃ pavesetvā māritāya, kākā hutvā roditvā paridevitvā,
`taṃ nīharissāmāti mukhatuṇḍakehi mahāsamuddaṃ ussiñcantā kilamiṃsūti
vatvā atītaṃ āharitvā
        "api nu hanukā santā,   mukhañca parisussati,
         oramāma na pārema,   pūrateva mahodadhīti
imaṃ kākajātakaṃ 1- vitthāretvā te bhikkhū āmantetvā "bhikkhave
rāgadosamohavanaṃ nissāya tumhehi idaṃ dukkhaṃ pattaṃ, taṃ vanaṃ chindituṃ
vaṭṭati, evaṃ niddukkhā bhavissathāti vatvā imā gāthā abhāsi
        "vanaṃ chindatha mā rukkhaṃ,   vanato jāyate bhayaṃ,
         chetvā vanaṃ vanaṭṭhañca   nibbanā hotha bhikkhavo;
              yāvañhi vanaṭṭho na chijjati
              aṇumattopi narassa nārisu
              paṭibaddhamanova tāva so
              vaccho khīrapakova mātarīti.
      Tattha "mā rukkhanti: satthārā hi "vanaṃ chindathāti vutte,
tesaṃ acirappabbajitānaṃ "satthā amhe vāsīādīni gahetvā vanaṃ
chindāpetīti rukkhaṃ chinditukāmatācittaṃ 2- uppajjati; atha ne "mayā
rāgādikilesavanaṃ sandhāyetaṃ vuttaṃ, na rukkheti paṭisedhento "mā
@Footnote: 1. kākajātakaṃ. khu. jā. eka. 27/42. tadaṭṭhakathā. 2/393.
@2. Ma. Sī. Yu. "cittanti natthi.

---------------------------------------------------------------------------------------------
page76.
Rukkhanti āha. Vanatoti: yathā pakativanato sīhādibhayaṃ jāyati;
evaṃ jātiādibhayaṃpi kilesavanato jāyatīti attho. Vanaṃ vanaṭṭhañcāti
ettha mahantā rukkhā vanaṃ nāma, khuddakā tasmiṃ vane ṭhitā vanaṭṭhā
nāma; pubbuppattikā rukkhā vā vanaṃ nāma, aparāparuppattikā
vanaṭṭhā nāma; evameva mahantamahantā bhavakaḍḍhanakā kilesā vanaṃ
nāma, pavattiyaṃ vipākadāyakā vanaṭṭhā nāma; pubbuppattikā vā
vanaṃ nāma, aparāparuppattikā vanaṭṭhā nāma. Taṃ pana ubhayaṃpi
catutthamaggañāṇena chinditabbaṃ, tenāha "../../bdpicture/chetvā vanaṃ vanaṭṭhañcāti.
Nibbanā hothāti: nikkilesā hotha. Yāvañhi vanaṭṭhoti: yāva
esa aṇumattopi kilesavanaṭṭho narassa nārīsu na chijjati; tāva so
khīrapako vaccho mātari viya paṭibaddhamano laggacitto va hotīti attho.
      Desanāvasāne te mahallakattherā sotāpattiphale patiṭṭhahiṃsu.
Sampattānaṃpi sātthikā desanā ahosīti.
                     Mahallakattheravatthu.
                      ----------
         7. Sārīputtattherassasaddhivihārikavatthu. 1- (209)
      "ucchindāti imaṃ dhammadesanaṃ satthā jetavane viharanto
sārīputtattherassa saddhivihārikaṃ ārabbha kathesi.
      Eko kira suvaṇṇakārakaputto abhirūpo therassa santike
@Footnote: 1. Ma. Sī. Yu. suvaṇṇakārattherassa vatthu.

---------------------------------------------------------------------------------------------
page77.
Pabbaji. Thero "taruṇānaṃ rāgo ussanno hotīti cintetvā tassa
rāgapaṭighātāya asubhakammaṭṭhānaṃ adāsi. Tassa pana taṃ asappāyaṃ;
tasmā araññaṃ pavisitvā temāsaṃ vāyamanto cittekaggatāmattaṃpi
alabhitvā puna therassa santikaṃ āgantvā, therena "upaṭṭhitaṃ
te āvuso kammaṭṭhānanti vutte, taṃ pavattiṃ ārocesi.
Athassa thero "kammaṭṭhānaṃ na sampajjatīti vosānaṃ āpajjituṃ
na vaṭṭatīti vatvā puna tadeva kammaṭṭhānaṃ sādhukaṃ kathetvā adāsi.
So dutiyavārepi kañci visesaṃ nibbattetuṃ asakkonto āgantvā
therassa ārocesi. [1]- Theropi sakāraṇaṃ saupamaṃ katvā tadeva
kammaṭṭhānaṃ ācikkhi. So punapi āgantvā kammaṭṭhānassa
asampajjanabhāvaṃ kathesi. Thero cintesi "kārako bhikkhu attani
vijjamāne kāmachandādayo `vijjamānāti avijjamāne `avijjamānāti
ca jānāti; ayañcāpi bhikkhu kārako no akārako, paṭipanno no
appaṭipanno; ahaṃ panetassa ajjhāsayaṃ na jānāmi, buddhaveneyyo
eso bhavissatīti taṃ ādāya sāyaṇhasamaye satthāraṃ upasaṅkamitvā
"ayaṃ bhante mama saddhivihāriko, imassa mayā iminā kāraṇena idaṃ
nāma kammaṭṭhānaṃ dinnanti sabbaṃ taṃ pavattiṃ ārocesi.
      Atha naṃ satthā "āsayānusayañāṇaṃ nāmetaṃ pāramiyo pūretvā
dasasahassalokadhātuṃ unnādetvā sabbaññutaṃ pattānaṃ buddhānaṃyeva
hotīti vatvā "katarakulā nu kho esa pabbajitoti āvajjanto
@Footnote: 1. Ma. Sī. Yu. etthantare "athassāti atthi.

---------------------------------------------------------------------------------------------
page78.
"suvaṇṇakārakulāti ñatvā atīte attabhāve olokento tassa
suvaṇṇakārakuleyeva paṭipāṭiyā nibbattāni pañca attabhāvasatāni
disvā "iminā daharena dīgharattaṃ suvaṇṇakārakammaṃ karontena
`kaṇṇikārapupphapadumapupphādīni karissāmīti rattasuvaṇṇameva samparivattitaṃ,
imassa asubhapaṭikūlakammaṭṭhānaṃ na vaṭṭati, manāpamevassa
kammaṭṭhānasappāyanti cintetvā "sārīputta tayā kammaṭṭhānaṃ datvā
cattāro māse kilamitaṃ bhikkhuṃ ajja pacchābhatteyeva arahattaṃ pattaṃ
passissasi, gaccha tvanti theraṃ uyyojetvā iddhiyā cakkamattaṃ
suvaṇṇapadumaṃ māpetvā pattehi ceva nāḷena ca udakabindūni
muñcantaṃ viya katvā "handa bhikkhu imaṃ padumaṃ ādāya vihārapaccante
vālukarāsimhi ṭhapetvā sammukhaṭṭhāne pallaṅkena nisīditvā `lohitakaṃ
lohitakanti parikammaṃ karohīti adāsi. Tassa satthu hatthato padumaṃ
gaṇhantasseva cittaṃ pasīdi. So vihārapaccantaṃ gantvā vālukaṃ
ussāpetvā, tattha padumanāḷaṃ pavesetvā sammukhe pallaṅkena
nisinno "lohitakaṃ lohitakanti parikammaṃ ārabhi. Athassa taṃ khaṇaṃyeva
nīvaraṇāni vikkhambhiṃsu, upacārajjhānaṃ uppajji. Tadanantaraṃ paṭhamajjhānaṃ
nibbattetvā pañcahākārehi vasībhāvaṃ pāpetvā yathānisinnova
dutiyajjhānādīni patvā vasībhūte catutthajjhāne jhānakīḷaṃ kīḷanto
nisīdi. Satthā tassa jhānānaṃ uppannabhāvaṃ ñatvā "sakkhissati nu kho
esa attano dhammatāya uttariṃ visesaṃ nibbattetunti olokento
"na sakkhissatīti ñatvā "taṃ padumaṃ milāyatūti adhiṭṭhahi. Taṃ hatthehi

---------------------------------------------------------------------------------------------
page79.
Madditapadumaṃ viya milāyantaṃ kāḷavaṇṇaṃ ahosi. So jhānā vuṭṭhāya
taṃ oloketvā "kiṃ nu kho idaṃ padumaṃ jarāya pahaṭaṃ paññāyati,
anupādinnakepi evaṃ jarāya abhibhuyyamāne, upādinnake kathā nāma
natthi, idaṃpi hi jarā abhibhavissatīti aniccalakkhaṇaṃ passi. Tasmiṃ
pana diṭṭhe, dukkhalakkhaṇaṃ anattalakkhaṇañca diṭṭhameva hoti. Tassa
tayo bhavā ādittā viya kaṇṭhe baddhakuṇapaṃ viya ca khāyiṃsu.
Tasmiṃ khaṇe tassa avidūre kumārakā ekaṃ saraṃ otaritvā kumudāni
bhañjitvā thale rāsiṃ karonti. So thale ca jale ca kumudāni
olokesi. Athassa jale kumudāni abhirūpāni udakaṃ paggharantāni viya
upaṭṭhahiṃsu, itarāni aggaggesu parimilātāni. So "anupādinnakaṃ
jarā evaṃ paharati, upādinnakaṃ kiṃ na paharissatīti suṭṭhutaraṃ
aniccalakkhaṇādīni addasa. Satthā "pākaṭībhūtaṃ idāni imassa
bhikkhuno kammaṭṭhānanti ñatvā gandhakuṭiyaṃ nisinnakova obhāsaṃ
muñci. So tassa mukhaṃ pahari. Athassa "kinnu kho etanti
olokentassa, satthā āgantvā sammukhe ṭhito viya ahosi. So
uṭṭhāya añjaliṃ paggaṇhi. Athassa satthā sappāyaṃ sallakkhetvā
imaṃ gāthamāha
               "ucchinda sinehamattano
                kumudaṃ sāradikaṃva pāṇinā
                santimaggameva brūhaya,
                nibbānaṃ sugatena desitanti.

---------------------------------------------------------------------------------------------
page80.
      Tattha "ucchindāti: arahattamaggena chinda. Sāradikanti:
saradakāle nibbattaṃ. Santimagganti: nibbānagāmiṃ aṭṭhaṅgikaṃ maggaṃ.
Brūhayāti: vaḍḍhaya. Nibbānanti nibbānaṃ hi sugatena desitaṃ;
tasmā tassa maggaṃ bhāvehīti attho.
           Desanāvasāne so bhikkhu arahatte patiṭṭhahīti.
               Sārīputtattherassasaddhivihārikavatthu.
                      -----------
                8. Mahādhanavāṇijavatthu. (210)
      "idha vassanti imaṃ dhammadesanaṃ satthā jetavane viharanto
mahādhanavāṇijaṃ nāma ārabbha kathesi.
      So kira bārāṇasito kusumbharattānaṃ vatthānaṃ pañca sakaṭasatāni
pūretvā vaṇijjāya sāvatthiṃ āgato. So nadītīraṃ patvā "sve nadiṃ
uttarissāmīti tattheva sakaṭāni mocetvā vasi. Rattiṃ mahāmegho
uṭṭhahitvā vassi. Nadī sattāhaṃ udakassa pūrā aṭṭhāsi. Nagarepi
sattāhaṃ nakkhattaṃ kīḷiṃsu. Kusumbharattehi kiccaṃ natthi. Vāṇijo cintesi
"ahaṃ dūramāgato, sace puna gamissāmi, papañco bhavissati, idheva
vassañca hemantañca gimhañca mama kammaṃ karonto vasitvā imāni
vikkīṇissāmīti. Satthā nagare piṇḍāya caranto tassa cittaṃ ñatvā
sitaṃ pātukaritvā ānandattherena sitakāraṇaṃ puṭṭho āha "diṭṭho
te ānanda mahādhanavāṇijoti. "āma bhanteti. "so attano

---------------------------------------------------------------------------------------------
page81.
Jīvitantarāyaṃ ajānitvā imaṃ saṃvaccharaṃ idheva vasitvā bhaṇḍaṃ vikkīṇituṃ
cittaṃ akāsīti. "kiṃ panassa bhante antarāyo bhavissatīti. Satthā
"āma ānanda sattāhameva jīvitvā so maccumukhe patiṭṭhahissatīti
vatvā imā gāthā abhāsi
       "ajjeva kiccaṃ ātappaṃ,    ko jaññā `maraṇaṃ suve,'
        na hi no saṅgarantena     mahāsenena maccunā;
        evaṃ vihāriṃ ātāpiṃ      ahorattamatanditaṃ
        taṃ ve `bhaddekarattoti    santo ācikkhate munīti.
     "gacchāmissa bhante ārocessāmīti. "vissaṭṭho gaccha
ānandāti. Thero sakaṭaṭṭhānaṃ 1- gantvā bhikkhāya cari. Vāṇijo theraṃ
āhārena paṭimānesi. Atha naṃ thero āha "kittakaṃ kālaṃ idha
vasissasīti. "bhante ahaṃ dūrato āgato, sace puna gamissāmi,
papañco bhavissati; imaṃ saṃvaccharaṃ idha vasitvā bhaṇḍaṃ vikkīṇitvā
gamissāmīti. "upāsaka dujjāno jīvitantarāyo, appamādaṃ kātuṃ
vaṭṭatīti. "kiṃ pana bhante antarāyo bhavissatīti. "āma upāsaka,
sattāhameva te jīvitaṃ pavattissatīti. So saṃviggamānaso hutvā
buddhappamukhaṃ bhikkhusaṅghaṃ nimantetvā sattāhaṃ mahādānaṃ datvā
anumodanatthāya pattaṃ gaṇhi. Athassa satthā anumodanaṃ karonto
"upāsaka paṇḍitena nāma `idheva vassādīni vasissāmi, idañcidañca
kammaṃ payojessāmīti cintetuṃ na vaṭṭati, attano [2]- jīvitantarāyameva
@Footnote: 1. Sī. Yu. sakaṭāvāraṃ. 2. Sī. Yu. etthantare "panāti atthi.

---------------------------------------------------------------------------------------------
page82.
Cintetuṃ vaṭṭatīti vatvā imaṃ gāthamāha
       "idha vassaṃ vasissāmi     idha hemantagimhisu'
        iti bālo vicinteti    antarāyaṃ na bujjhatīti.
      Tattha "idha  vassanti: imasmiṃ ṭhāne idañcidañca kammaṃ
karonto cātummāsaṃ vassaṃ vasissāmi. Hemantagimhisūti: "hemantagimhesupi
cattāro 1- māse idañcidañca kammaṃ karonto idheva vasissāmīti
evaṃ diṭṭhadhammikasamparāyikaṃ atthaṃ ajānanto bālo vicinteti.
Antarāyanti: "asukasmiṃ nāma kāle vā dese vā vaye vā
marissāmīti attano jīvitantarāyaṃ na bujjhatīti.
      Desanāvasāne so vāṇijo sotāpatatiphale patiṭṭhahi, sampattānaṃpi
sātthikā desanā ahosi. Vāṇijopi satthāraṃ anugantvā nivattitvā
"sīsarogo viya me uppannoti sayane nipajji, tathānipannova kālaṃ
katvā tusitavimāne nibbattīti.
                     Mahādhanavāṇijavatthu.
                        -------
@Footnote: 1. āmeṇḍitena bhavitabbaṃ.

---------------------------------------------------------------------------------------------
page83.
                 9. Kisāgotamīvatthu. (211)
      "taṃ puttapasusammattanti imaṃ dhammadesanaṃ satthā jetavane
viharanto kisāgotamiṃ ārabbha kathesi.
      Vatthu sahassavagge
         "yo ca vassasataṃ jīve     apassaṃ amataṃ padaṃ,
          ekāhaṃ jīvitaṃ seyyo    passato amataṃ padanti
gāthāvaṇṇanāya vitthāretvā kathitaṃ. Tadā hi satthā "kisāgotami
laddhā te ekaccharamattā siddhatthakāti āha. "na laddhā bhante,
sakalagāme jīvantehi matakāva bahutarāti. Atha naṃ satthā "tvaṃ
`mameva putto matoti sallakkhesi, dhuvadhammo esa sabbasattānaṃ,
maccurājā hi sabbasatte aparipuṇṇajjhāsayeeva mahogho viya
parikaḍḍhamāno apāyasamudde pakkhipatīti vatvā dhammaṃ desento
imaṃ gāthamāha
         "taṃ puttapasusammattaṃ       byāsattamanasaṃ naraṃ
          suttaṃ gāmaṃ mahoghova     maccu ādāya gacchatīti.
      Tattha "taṃ puttapasusammattanti: taṃ rūpabalādisampanne putte ca
pasū ca labhitvā "mama puttā abhirūpā balasampannā paṇḍitā
sabbakiccasamatthā, mama goṇo abhirūpo arogo mahābhārasaho,
mama gāvī bahukhīrāti evaṃ puttehi ca pasūhi ca sammattaṃ pamattaṃ
naraṃ. Byāsattamanasanti: hiraññasuvaṇṇādīsu vā pattacīvarādīsu vā

---------------------------------------------------------------------------------------------
page84.
Kiñcideva labhitvā tato uttaritaraṃ patthanatāya āsattamānasaṃ.
Cakkhuviññeyyādīsu ārammaṇesu vuttappakāresu vā parikkhāresu
yaṃ yaṃ laddhaṃ hoti tattha tattheva lagganatāya byāsattamānasaṃ vā.
Suttaṃ gāmanti: niddaṃ upagataṃ sattanikāyaṃ. Mahoghovāti: yathā
evarūpaṃ gāmaṃ gambhīravitthato mahanto mahānadīogho antamaso
sunakhaṃpi asesetvā sabbaṃ ādāya gacchati; evaṃ vuttappakāraṃ naraṃ
maccu ādāya gacchatīti attho.
      Desanāvasāne kisāgotamī sotāpattiphale patiṭṭhahi, sampattānaṃpi
sātthikā desanā ahosīti.
                      Kisāgotamīvatthu.
                      -----------
                 10. Paṭācārāvatthu. (212)
      "na santi puttāti imaṃ dhammadesanaṃ satthā jetavane viharanto
paṭācāraṃ ārabbha kathesi.
      Vatthu sahassavagge
        "yo ca vassasataṃ jīve    apassaṃ udayabbayaṃ,
         ekāhaṃ jīvitaṃ seyyo   passato udayabbayanti
gāthāvaṇṇanāya vitthāretvā kathitaṃ. Tadā hi satthā paṭācāraṃ
tanubhūtasokaṃ ñatvā "paṭācāre puttādayo nāma paralokaṃ gacchantassa

---------------------------------------------------------------------------------------------
page85.
Tāṇaṃ vā lenaṃ 1- vā bhavituṃ na sakkonti; tasmā vijjamānāpi
te na santiyeva; paṇḍitena pana sīlaṃ visodhetvā attano
nibbānagāmimaggameva sodhetuṃ vaṭṭatīti vatvā dhammaṃ desento
imā gāthā abhāsi
        "na santi puttā tāṇāya,  na pitā, napi bandhavā,
         antakenādhipannassa      natthi ñātīsu tāṇatā'
         etamatthavasaṃ ñatvā      paṇḍito sīlasaṃvuto
         nibbānagamanaṃ maggaṃ       khippameva visodhayeti.
      Tattha "tāṇāyāti: tāṇabhāvāya patiṭṭhānatthāya. Bandhavāti:
putte ca mātāpitaro ca ṭhapetvā avasesā ñātisuhajjā.
Antakenādhipannassāti: maraṇena abhibhūtassa. Pavattiyaṃ hi puttādayo
annapānādidānena ceva uppannakiccanittharaṇena ca tāṇaṃ hutvāpi
maraṇakāle kenaci upāyena maraṇaṃ paṭibāhituṃ asamatthatāya tāṇatthāya
lenatthāya na santi nāma; teneva vuttaṃ "natthi ñātīsu tāṇatāti.
Etamatthavasanti: etaṃ tesaṃ aññamaññassa tāṇaṃ bhavituṃ asamattha-
bhāvasaṅkhātaṃ kāraṇaṃ jānitvā paṇḍito catupārisuddhisīlena saṃvuto
rakkhito gopito hutvā nibbānagamanaṃ aṭṭhaṅgikaṃ maggaṃ sīghaṃ sīghaṃ
visodheyyāti attho.
@Footnote: 1. Sī. lenaṃ vā saraṇaṃ. Yu. saraṇaṃ vā lenaṃ vā.

---------------------------------------------------------------------------------------------
page86.
      Desanāvasāne paṭācārā sotāpattiphale patiṭṭhahi, aññepi
bahū sotāpattiphalādīni pāpuṇiṃsūti.
                      Paṭācārāvatthu.
                   Maggavaggavaṇṇanāniṭṭhitā.
                      Vīsatimo vaggo.
                       --------

---------------------------------------------------------------------------------------------
page87.
                   21. Pakiṇṇakavaggavaṇṇanā
                     ------------
               1. Attanopubbakammavatthu. (213)
      "mattāsukhapariccāgāti imaṃ dhammadesanaṃ satthā veḷuvane
viharanto attano pubbakammaṃ ārabbha kathesi.
      Ekasmiṃ hi samaye vesālī iddhā ahosi phītā bahujanā
ākiṇṇamanussā. Tattha hi vārena rajjaṃ karontānaṃ khattiyānaṃyeva
sattasatādhikāni satta sahassāni satta ca khattiyā ahesuṃ. Tesaṃ
vasanatthāya tattakāyeva pāsādā, tattakāneva kūṭāgārāni; uyyāne
vihāratthāya tattakāyeva ārāmā ca pokkharaṇiyo ca ahesuṃ. Sā
aparena samayena dubbhikkhā ahosi dussassā. Tattha chātakadosena
paṭhamaṃ duggatamanussā kālamakaṃsu. Tesaṃ tattha tattha chaḍḍitānaṃ
kuṇapānaṃ gandhena amanussā nagaraṃ pavisiṃsu. Amanussupaddavena bahutarā
kālamakaṃsu. Tesaṃ kuṇapagandhapaṭikūlatāya sattānaṃ ahivātakarogo
uppajji. Evaṃ "dubbhikkhabhayaṃ amanussabhayaṃ rogabhayanti tīṇi bhayāni
uppajjiṃsu. Nagaravāsino sannipatitvā rājānaṃ āhaṃsu "mahārāja
imasmiṃ nagare tīṇi bhayāni uppannāni, ito pubbe yāva sattamā
rājaparivaṭṭā evarūpaṃ bhayaṃ nāma na uppannapubbaṃ; dhammikarājūnaṃ hi
kāle evarūpaṃ bhayaṃ na uppajjatīti. Rājā saṇṭhāgāre sabbesaṃ

---------------------------------------------------------------------------------------------
page88.
Sannipātaṃ kāretvā "sace me adhammikabhāvo atthi, taṃ vicinathāti
āha. Vesālīvāsino sabbaṃ paveṇiṃ vicinantā rañño kañci dosaṃ
adisvā "mahārāja natthi te dosoti vatvā "kathannu kho idaṃ amhākaṃ
bhayaṃ vūpasamaṃ gaccheyyāti mantayiṃsu. Tattha ekaccehi "balikammena
āyācanāya maṅgalakiriyāyāti vutte, sabbampi taṃ vidhiṃ katvā paṭibāhituṃ
nāsakkhiṃsu. Aññe evamāhaṃsu "../../bdpicture/cha satthāro mahānubhāvā, tesu
idhāgatamattesu, bhayaṃ vūpasameyyāti. Apare "sammāsambuddho loke
uppanno, so hi bhagavā sabbasattahitāya dhammaṃ desesi mahiddhiko
mahānubhāvo; tasmiṃ idhāgate, imāni bhayāni vūpasamaṃ gaccheyyunti
āhaṃsu. Tesaṃ vacanaṃ sabbepi abhinanditvā "kahaṃ nu kho so
bhagavā etarahi viharatīti āhaṃsu. Tadā pana satthā upakaṭṭhāya
vassūpanāyikāya rañño bimbisārassa paṭiññaṃ datvā veḷuvane
viharati. Tena ca samayena bimbisārassa samāgame bimbisārena saddhiṃ
sotāpattiphalaṃ patto mahāli nāma licchavi tassaṃ parisāya santike
nisinno hoti. Vesālīvāsino mahantaṃ paṇṇākāraṃ sajjetvā
"rājānaṃ bimbisāraṃ saññāpetvā satthāraṃ idha ānethāti
mahāliñceva licchaviṃ purohitaputtañca pahiṇiṃsu. Te gantvā rañño
paṇṇākāraṃ datvā taṃ pavattiṃ nivedetvā "mahārāja satthāraṃ
amhākaṃ nagaraṃ pesethāti yāciṃsu. Rājā "tumheva jānāthāti
na sampaṭicchi. Te bhagavantaṃ upasaṅkamitvā vanditvā yāciṃsu "bhante
vesāliyaṃ tīṇi bhayāni uppannāni, tāni, tumhesu gatesu, vūpasamessanti,

---------------------------------------------------------------------------------------------
page89.
Etha bhante, gacchāmāti. Satthā tesaṃ vacanaṃ sutvā āvajjanto
"vesāliyaṃ ratanasutte 1- vutte, sārakkhā cakkavāḷānaṃ koṭisatasahassaṃ
pharissati, suttapariyosāne caturāsītiyā pāṇasahassānaṃ dhammābhisamayo
bhavissati, tāni bhayāni vūpasamissantīti ñatvā tesaṃ vacanaṃ sampaṭicchi.
Rājā bimbisāro "satthā 2- kira vesālīgamanaṃ sampaṭicchitanti sutvā
nagare ghosanaṃ kāretvā satthāraṃ upasaṅkamitvā "kiṃ bhante vesālīgamanaṃ
sampaṭicchitanti pucchitvā, "āma mahārājāti vutte, "tenahi bhante
āgametha, tāva maggaṃ paṭiyādessāmīti vatvā rājagahassa ca
gaṅgāya ca antare pañcayojanabhūmiṃ samaṃ kāretvā yojane yojane
vihāraṃ paṭiyādetvā satthu gamanakālaṃ ārocesi. Atha satthā pañcahi
bhikkhusatehi saddhiṃ maggaṃ paṭipajji. Rājā yojanantare yojanantare
jannukamatte 3- odhinā pañcavaṇṇāni pupphāni okirāpetvā
dhajapatākakaddaliādīni ussāpetvā bhagavato chattātichattaṃ katvā
dve setacchattāni ekekassa bhikkhuno ekamekaṃ setacchattaṃ
upadhāretvā saparivāro pupphagandhādīhi pūjaṃ karonto satthāraṃ
ekekasmiṃ vihāre vasāpetvā mahādānāni datvā pañcahi divasehi
gaṅgātīraṃ pāpetvā tattha nāvaṃ alaṅkaronto vesālikānaṃ sāsanaṃ
pesesi "maggaṃ paṭiyādetvā satthu paccuggamanaṃ karontūti. Te
"dviguṇaṃ pūjaṃ karissāmāti vesāliyā ca gaṅgāya ca antare
tiyojanabhūmiṃ samaṃ kāretvā bhagavato catūhi setacchattehi ekekassa
@Footnote: 1. dha. khu. 25/5. su. khu. 25/367. 2. satthārāti yuttataraṃ.
@3. Sī. Yu. jannumattena.

---------------------------------------------------------------------------------------------
page90.
Bhikkhuno dvīhi dvīhi setacchattehi chattātichattāni sajjetvā pūjaṃ
kurumānā āgantvā gaṅgāya tīre aṭṭhaṃsu. Bimbisāro dve nāvā
saṅghāṭetvā maṇḍapaṃ kāretvā pupphadāmādīhi alaṅkārāpetvā
sabbaratanamayaṃ buddhāsanaṃ paññāpesi. Bhagavā tasmiṃ nisīdi. Bhikkhūpi
nāvaṃ abhirūhitvā bhagavantaṃ parivāretvā nisīdiṃsu. Rājā anugacchanto
galappamāṇaṃ udakaṃ otaritvā "yāva bhante bhagavā āgacchati, tāvāhaṃ
idheva gaṅgātīre vasissāmīti vatvā nāvaṃ uyyojetvā nivatti. Satthā
yojanamattaṃ addhānaṃ gaṅgāya gantvā vesālikānaṃ sīmaṃ pāpuṇi.
Licchavirājāno satthāraṃ paccuggantvā galappamāṇaṃ udakaṃ pavisitvā
nāvaṃ tīraṃ upanetvā satthāraṃ nāvāto otārayiṃsu. Satthārā uttaritvā
nadītīre akkantamatteyeva, mahāmegho uṭṭhahitvā pokkharavassaṃ
vassi. Sabbattha jannukappamāṇauruppamāṇakaṭippamāṇādīni udakāni 1-
sandantāni sabbakuṇapāni gaṅgāyaṃ pavesayiṃsu. Parisuddho bhūmibhāgo
ahosi. Licchavirājāno satthāraṃ yojane yojane vasāpetvā
mahādānāni datvā dviguṇaṃ pūjaṃ karontā tīhi divasehi vesāliṃ nayiṃsu.
Sakko devarājā devagaṇaparivuto agamāsi. Mahesakkhānaṃ devatānaṃ
sannipātena amanussā yebhuyyena palāyiṃsu. Satthā sāyaṃ nagaradvāre
ṭhatvā ānandattheraṃ āmantesi "imaṃ ānanda ratanasuttaṃ uggaṇhitvā
licchavikumārehi saddhiṃ vicaranto vesāliyaṃ tiṇṇaṃ pākārānaṃ antare
parittaṃ karohīti. Thero satthārā dinnaṃ ratanasuttaṃ uggaṇhitvā
@Footnote: 1.ekavacanaṃ kātabbaṃ.

---------------------------------------------------------------------------------------------
page91.
Satthu selamayapattena udakaṃ ādāya nagaradvāre ṭhito, paṇidhānato
paṭṭhāya tathāgatassa "dasa pāramiyo dasa upapāramiyo dasa paramattha-
pāramiyoti samatiṃsa pāramiyo pañca mahāpariccāge "lokatthacariyā
ñātatthacariyā buddhatthacariyāti tisso cariyāyo pacchimabhave
gabbhāvakkantiṃ jātiṃ abhinikkhamanaṃ padhānacariyaṃ bodhipallaṅke māravijayaṃ
sabbaññutañāṇappaṭivedhaṃ dhammacakkappavattanaṃ nava lokuttaradhammeti
sabbepime buddhaguṇe āvajjitvā nagaraṃ pavisitvā tiyāmarattiṃ tīsu
pākārantaresu parittaṃ karonto vicari. Tena "yaṅkiñcīti vuttamatteyeva,
uddhaṃ khittaṃ udakaṃ amanussānaṃ upari pati. "yānīdha bhūtānīti gāthākathanato
paṭṭhāya rajatavaṭaṃsakā viya udakabindūni ākāse uggantvā gilānānaṃ
manussānaṃ upari patiṃsu. Tāvadeva vūpasantarogā manussā uṭṭhāya
theraṃ parivāresuṃ. "yaṅkiñcīti vuttapadato paṭṭhāya pana udakaphusitehi
phuṭṭhā phuṭṭhā pubbe apalāyantā saṅkārakūṭabhittipadesādīni nissitā
amanussā tena tena dvārena palāyiṃsu. Dvārāni anokāsāni
ahesuṃ. Te okāsaṃ alabhantā pākāraṃ bhinditvā palāyiṃsu.
Mahājano nagaramajjhe saṇṭhāgāraṃ sabbagandhehi upalimpitvā upari
suvaṇṇatārakādivicittaṃ vitānaṃ bandhitvā buddhāsanaṃ paññāpetvā satthāraṃ
ānesi. Satthā paññattāsane nisīdi. Bhikkhusaṅghopi licchavigaṇopi
satthāraṃ parivāretvā nisīdi. Sakkopi devarājā devagaṇaparivuto
paṭirūpe okāse aṭṭhāsi. Theropi sakalanagaraṃ anuvicaritvā
vūpasantarogena mahājanena saddhiṃ āgantvā satthāraṃ vanditvā

---------------------------------------------------------------------------------------------
page92.
Nisīdi. Satthā parisaṃ oloketvā tadeva ratanasuttaṃ abhāsi.
Desanāvasāne caturāsītiyā pāṇasahassānaṃ dhammābhisamayo ahosi.
Evaṃ "punadivasepi punadivasepīti sattāhaṃ tadeva ratanasuttaṃ desetvā
sabbabhayānaṃ vūpasantabhāvaṃ ñatvā licchavigaṇaṃ āmantetvā vesālito
nikkhami. Licchavirājāno dviguṇaṃ sakkāraṃ karontā puna tīhi divasehi
satthāraṃ gaṅgātīraṃ nayiṃsu. Gaṅgāya nibbattā nāgarājāno cintayiṃsu
"manussā tathāgatassa sakkāraṃ karonti, mayaṃ kiṃ nu karomāti.
Te suvaṇṇarajatamaṇimayā nāvāyo māpetvā suvaṇṇarajatamaṇimaye
pallaṅke paññāpetvā pañcavaṇṇapadumasañchannaṃ udakaṃ katvā
"bhante amhākaṃpi anuggahaṃ karothāti attano attano nāvaṃ
abhiruhaṇatthāya satthāraṃ yāciṃsu. Manussā ca nāgā ca tathāgatassa
pūjaṃ karonti. "mayaṃ kiṃ nu karomāti bhummaṭṭhakadeve ādiṃ
katvā yāva akaniṭṭhabrahmalokā sabbadevatā sakkāraṃ kariṃsu. Tattha
nāgā yojanikāni chattātichattāni ukkhipiṃsu. Evaṃ heṭṭhā nāgā
bhūmitale manussā rukkhagacchapabbatādīsu bhummaṭṭhakadevatā antalikkhe
ākāsaṭṭhakadevatāti nāgabhavanaṃ ādiṃ katvā cakkavāḷapariyantena
yāva brahmalokā chattātichattāni ussāpitāni ahesuṃ. Chattantaresu
dhajā, dhajantaresu patākā, tesaṃ antarantarā pupphadāmavāsacuṇṇa-
dhūpādisakkāro ahosi. Sabbālaṅkārapaṭimaṇḍitā devaputtā chaṇavesaṃ
gahetvā ugghosayamānā ākāse vicariṃsu. Tayoeva kira samāgamā
mahantā ahesuṃ "yamakapāṭihāriyasamāgamo devorohaṇasamāgamo ayaṃ

---------------------------------------------------------------------------------------------
page93.
Gaṅgorohaṇasamāgamoti. Paratīre bimbisāropi licchavīhi katasakkārato
dviguṇaṃ sakkāraṃ sajjetvā bhagavato āgamanaṃ udikkhamāno aṭṭhāsi.
Satthā gaṅgāya ubhosu passesu rājūnaṃ mahantaṃ pariccāgaṃ oloketvā
nāgādīnañca ajjhāsayaṃ viditvā ekekāya nāvāya pañcapañcabhikkhu-
sataparivāraṃ ekekaṃ nimmitabuddhaṃ māpesi. So ekekassa setacchattassa
ceva kapparukkhassa ca mālāpupphadāmassa ca heṭṭhā nāgagaṇaparivuto
nisinno hoti. Bhummaṭṭhakadevatādīsupi ekekasmiṃ okāse saparivāraṃ
ekekaṃ nimmitabuddhaṃ māpesi. Evaṃ sakalacakkavāḷagabbhe ekussave
ekacchaṇe viya ca jāte, nāgānaṃ anuggahaṃ karonto ekaṃ ratananāvaṃ
abhiruhi. Bhikkhūsupi ekeko ekekameva abhiruhi. Nāgarājāno buddhappamukhaṃ
bhikkhusaṅghaṃ nāgabhavanaṃ pavesetvā sabbarattiṃ satthu santike dhammakathaṃ
sutvā dutiyadivase dibbena khādanīyena bhojanīyena buddhappamukhaṃ
bhikkhusaṅghaṃ parivisiṃsu. Satthā anumodanaṃ katvā nāgabhavanā nikkhamitvā
sakalacakkavāḷadevatāhi pūjiyamāno pañcahi nāvasatehi gaṅgānadiṃ
atikkami. Rājā paccuggantvā satthāraṃ nāvāto otāretvā
āgamanakāle licchavīhi katasakkārato dviguṇaṃ sakkāraṃ katvā
purimanayeneva pañcahi divasehi rājagahaṃ ānesi.
      Dutiyadivase bhikkhū piṇḍapātapaṭikkantā sāyaṇhasamaye
dhammasabhāyaṃ sannisinnā kathaṃ samuṭṭhāpesuṃ "aho buddhānaṃ ānubhāvo,
aho satthari devamanussānaṃ pasādo; gaṅgāya nāma orato ca
pārato ca aṭṭhayojanamagge buddhagatena pasādena rājūhi samatalaṃ

---------------------------------------------------------------------------------------------
page94.
Bhūmiṃ katvā vālukā okiritvā jannumattena odhinā nānāvaṇṇāni
pupphāni santhatāni, gaṅgāya udakaṃ nāgānubhāvena pañcavaṇṇehi
padumehi sañchannaṃ, yāva akaniṭṭhabhavanā chattātichattāni ussāpitāni,
sakalacakkavāḷagabbhaṃ ekālaṅkāraṃ ekussavaṃ viya ca jātanti. Satthā
āgantvā "kāya nuttha bhikkhave etarahi kathāya sannisinnāti
pucchitvā, "imāya nāmāti vutte, "na bhikkhave esa pūjāsakkāro
mayhaṃ buddhānubhāvena nibbatto, na nāgadevabrahmānubhāvena, atīte
pana appamattakapariccāgānubhāvena nibbattoti vatvā bhikkhūhi yācito
tamatthaṃ pakāsetukāmo atītaṃ āhari:
     "atīte takkasilāyaṃ saṅkho nāma brāhmaṇo ahosi. Tassa
putto susimo nāma māṇavo soḷasavassuddesiko. So ekadivasaṃ
pitaraṃ upasaṅkamitvā "icchāmahaṃ tāta bārāṇasiṃ gantvā mante
sajjhāyitunti. Atha naṃ pitā āha "tenahi tāta asuko nāma
brāhmaṇo mama sahāyako, tassa santikaṃ gantvā adhiyassūti. So
"sādhūti paṭisuṇitvā anupubbena bārāṇasiṃ patvā taṃ brāhmaṇaṃ
upasaṅkamitvā pitarā pahitabhāvaṃ ācikkhi. Atha naṃ so "sahāyakassa
me puttoti sampaṭicchitvā paṭippassaddhadarathaṃ bhaddakena divasena
mante vācetuṃ ārabhi. So lahuñca gaṇhanto bahuñca gaṇhanto
gahitaggahitañca suvaṇṇabhājane pakkhittasīhatelamiva avinassamānaṃ
dhārento na cirasseva ācariyassa mukhato uggaṇhitabbaṃ sabbaṃ
uggaṇhitvā sajjhāyaṃ karonto attano uggahitasippassa

---------------------------------------------------------------------------------------------
page95.
Ādimajjhameva passati, no pariyosānaṃ. So ācariyaṃ upasaṅkamitvā
"ahaṃ imassa sippassa ādimajjhameva passāmi, no pariyosānanti
vatvā, ācariyena "ahaṃpi tāta na passāmīti vutte, "atha ko
ācariya pariyosānaṃ jānātīti pucchitvā, "ime tāta isayo
isipatane viharanti, te jāneyyuṃ, tesaṃ santikaṃ upasaṅkamitvā
pucchassūti ācariyena vutte, paccekabuddhe upasaṅkamitvā pucchi
"tumhe kira pariyosānaṃ jānāthāti. "āma jānāmāti. "tenahi
me ācikkhathāti.. "mayaṃ apabbajitassa na ācikkhāma; sace te
pariyosānenattho, pabbajassūti. So "sādhūti sampaṭicchitvā tesaṃ
santike pabbaji. Athassa te "idaṃ tāva sikkhassūti vatvā "evaṃ te
nivāsetabbaṃ, evaṃ pārupitabbantiādinā nayena abhisamācārikavattaṃ
ācikkhiṃsu. So tattha sikkhanto upanissayasampannattā na cirasseva
paccekasambodhiṃ abhisambujjhitvā sakalabārāṇasīnagare gaganatale
puṇṇacando viya pākaṭo lābhaggayasaggappatto ahosi. So
appāyukasaṃvattanikassa kammassa katattā na cirasseva parinibbāyi.
Athassa paccekabuddhā ca mahājano ca sarīrakiccaṃ katvā dhātuyo
gahetvā nagaradvāre thūpaṃ patiṭṭhāpesuṃ. Saṅkhopi brāhmaṇo "putto
me ciraṃ gato, pavattimassa jānissāmīti taṃ daṭṭhukāmo takkasilato
nikkhamitvā anupubbena bārāṇasiṃ patvā mahājanakāyaṃ sannipatitaṃ
disvā "addhā imesu ekopi me puttassa pavattiṃ jānissatīti
upasaṅkamitvā pucchi "susimo nāma māṇavo idhāgami, api nu

---------------------------------------------------------------------------------------------
page96.
Tassa pavattiṃ jānāthāti. "āma brāhmaṇa jānāma, asukassa
nāma brāhmaṇassa santike tayo vede sajjhāyitvā pabbajitvā
paccekabodhiṃ sacchikatvā parinibbāyi, ayamassa thūpo patiṭṭhāpitoti.
So bhūmiṃ hatthena paharitvā roditvā kanditvā cetiyaṅgaṇaṃ gantvā
tiṇāni uddharitvā uttarasāṭakena vālukaṃ āharitvā cetiyaṅgaṇe
ākiritvā kamaṇḍalūdakena paripphositvā vanapupphehi pūjaṃ katvā
sāṭakena patākaṃ āropetvā thūpassa upari attano chattaṃ
bandhitvā pakkāmi.
      Satthā idaṃ atītaṃ āharitvā "tadā bhikkhave ahaṃ saṅkho
brāhmaṇo ahosiṃ, mayā susimassa paccekabuddhassa cetiyaṅgaṇe
tiṇāni uddhaṭāni, tassa me kammassa nissandena aṭṭhayojanamaggaṃ
vihatakhāṇukaṇṭakaṃ katvā suddhaṃ samatalaṃ kariṃsu; mayā tattha vālukā
okiṇṇā, tassa me nissandena aṭṭhayojanamagge vālukaṃ okiriṃsu;
mayā tattha vanakusumehi pūjā katā, tassa me nissandena aṭṭhayojana-
magge 1- nānāvaṇṇāni pupphāni okiṇṇāni, ekayojanaṭṭhāne
gaṅgāya udakaṃ pañcavaṇṇehi padumehi sañchannaṃ: mayā tattha
kamaṇḍalūdakena bhūmi paripphositā, tassa me nissandena vesāliyaṃ
pokkharavassaṃ vassi; mayā tattha patākā āropitā chattañca baddhaṃ,
tassa me nissandena yāva akaniṭṭhabhavanā dhajapatākacchattātichattādīhi
sakalacakkavāḷagabbhaṃ ekussavaṃ viya jātaṃ; iti kho bhikkhave esa
@Footnote: 1. Yu.  aṭṭhayojane magge.

---------------------------------------------------------------------------------------------
page97.
Pūjāsakkāro mayhaṃ neva buddhānubhāvena nibbatto, na nāga-
devabrahmānubhāvena, atīte pana appamattakapariccāgānubhāvenāti
vatvā dhammaṃ desento imaṃ gāthamāha
       "mattāsukhapariccāgā   passe ce vipulaṃ sukhaṃ,
       caje mattāsukhaṃ dhīro   sampassaṃ vipulaṃ sukhanti.
      Tattha "mattāsukhapariccāgāti: mattāsukhanti pamāṇayuttakaṃ
parittasukhaṃ vuccati, tassa pariccāgena. Vipulaṃ sukhanti: uḷāraṃ sukhaṃ
nibbānasukhaṃ vuccati, tañce passeyyāti attho. Idaṃ vuttaṃ hoti
"ekaṃ hi bhojanapātiṃ sajjāpetvā bhuñjantassa mattāsukhaṃ nāma
uppajjati, taṃ pana pariccajitvā uposathaṃ vā karontassa dānaṃ vā
dentassa vipulaṃ uḷāraṃ nibbānasukhaṃ nāma nibbattati; tasmā sace
evaṃ tassa mattāsukhassa pariccāgā vipulaṃ sukhaṃ passati, athetaṃ
vipulaṃ sukhaṃ sammā passanto paṇḍito taṃ mattāsukhaṃ cajeyyāti.
        Desanāvasāne bahū sotāpattiphalādīni pāpuṇiṃsūti.
                    Attanopubbakammavatthu.
                       ---------
               2. Kukkuṭaṇḍakhādikāvatthu. (214)
      "paradukkhūpadhānenāti imaṃ dhammadesanaṃ satthā jetavane viharanto
ekaṃ kukkuṭaṇḍakhādikaṃ ārabbha kathesi.

---------------------------------------------------------------------------------------------
page98.
      Sāvatthiyā kira avidūre paṇḍuraṃ nāma eko gāmo, tattheko
kevaṭṭo vasati. So sāvatthiṃ gacchanto aciravatītīre kacchapaṇḍāni
disvā tāni ādāya sāvatthiṃ gantvā ekasmiṃ gehe pacāpetvā
khādanto tasmiṃ 1- gehe kumārikāya ekaṃ aṇḍaṃ adāsi. Sā
taṃ khāditvā tato paṭṭhāya aññaṃ khādanīyaṃ nāma na icchi.
Athassā mātā kukkuṭiyā vijātaṭṭhānato ekaṃ aṇḍaṃ gahetvā
adāsi. Sā taṃ khāditvā rasataṇhāya baddhā tato paṭṭhāya
sayameva kukkuṭiyā aṇḍāni gahetvā khādi. Kukkuṭī vijātakāle
taṃ attano aṇḍāni gahetvā khādantiṃ disvā tāya upaddūtā
āghātaṃ bandhitvā "itodāni cutā "yakkhinī hutvā" 2- tava dārake
khādituṃ samatthā hutvā nibbatteyyanti patthanaṃ ṭhapetvā kālaṃ
katvā tasmiṃyeva gehe majjārī hutvā nibbatti. Itarāpi kālaṃ
katvā tattheva kukkuṭī hutvā nibbatti. Kukkuṭī aṇḍāni vijāyi.
Majjārī āgantvā tāni khāditvā dutiyaṃpi tatiyaṃpi khādiyeva. Kukkuṭī
"tayo vāre mama aṇḍāni khāditvā idāni maṃ khāditukāmāsi, ito
cutā saputtakaṃ taṃ khādituṃ labheyyanti patthanaṃ katvā tato cutā
dīpinī hutvā nibbatti. Itarāpi kālaṃ katvā migī hutvā nibbatti.
Tassā vijātakāle dīpinī āgantvā taṃ saddhiṃ puttehi khādi. Evaṃ
khādantā pañcasu attabhāvasatesu aññamaññassa dukkhaṃ uppādetvā
avasāne ekā yakkhinī hutvā nibbatti, ekā sāvatthiyaṃ kuladhītā
@Footnote: 1. tatthāti yuttataraṃ. 2. pamādalikhitena bhavitabbaṃ.

---------------------------------------------------------------------------------------------
page99.
Hutvā nibbatti. Ito paraṃ "na hi verena verānīti gāthāya
vuttanayeneva veditabbaṃ. Idha pana satthā "veraṃ hi averena upasammati,
no verenāti vatvā ubhinnaṃpi dhammaṃ desento imaṃ gāthamāha
       "paradukkhūpadhānena       yo attano sukhamicchati,
        verasaṃsaggasaṃsaṭṭho      verā so na parimuccatīti.
      Tattha "paradukkhūpadhānenāti: parasmiṃ dukkhaṭṭhapanena,
paradukkhuppādanenāti attho. Verasaṃsaggasaṃsaṭṭhoti: so puggalo
akkosanappaccakkosanappaharaṇappaṭippaharaṇādīnaṃ vasena aññamaññaṃ
katena verasaṃsaggena saṃsaṭṭho. Verā so na parimuccatīti: niccakālaṃ
veravasena dukkhameva pāpuṇātīti attho.
      Desanāvasāne yakkhinī saraṇesu patiṭṭhāya pañca sīlāni
samādayitvā verato mucci. Itarāpi sotāpattiphale patiṭṭhahi.
Sampattānaṃpi sātthikā desanā ahosīti.
                    Kukkuṭaṇḍakhādikāvatthu.
                       ---------
                 3.  Bhaddiyabhikkhuvatthu. (215)
      "yaṃ hi kiccanti imaṃ dhammadesanaṃ satthā bhaddiyaṃ nissāya
jātiyāvane viharanto bhaddiye bhikkhū ārabbha kathesi.
      Te kira pādukamaṇḍane uyyuttā ahesuṃ. Yathāha? tena kho

---------------------------------------------------------------------------------------------
page100.
Pana samayena bhaddiyā bhikkhū anekavihitaṃ pādukamaṇḍanānuyogamanuyuttā
viharanti: tiṇapādukaṃ karontipi kārentipi muñjapādukaṃ 1-
pabbajapādukaṃ hintālapādukaṃ kambalapādukaṃ karontipi kārentipi,
riñcanti uddesaṃ paripucchaṃ adhisīlaṃ adhicittaṃ adhippaññanti. 2- Bhikkhū
tesaṃ tathākaraṇabhāvaṃ ujjhāyitvā satthu ārocesuṃ. Satthā te
bhikkhū garahitvā "bhikkhave tumhe aññena kiccena āgantvā
aññasmiṃyeva kicce uyyuttāti vatvā dhammaṃ desento imā
gāthā abhāsi
      "yaṃ hi kiccaṃ, tadapaviddhaṃ,    akiccaṃ pana kayīrati; 3-
       unnaḷānaṃ pamattānaṃ       tesaṃ vaḍḍhanti āsavā;
       yesañca susamāraddhā      niccaṃ kāyagatā sati,
       akiccaṃ te na sevanti,    kicce sātaccakārino;
       satānaṃ sampajānānaṃ       atthaṃ gacchanti āsavāti.
      Tattha "yaṃ hi kiccanti: bhikkhuno hi pabbajitakālato paṭṭhāya
aparimāṇasīlakkhandhagopanaṃ araññavāso dhutaṅga pariharaṇaṃ bhāvanā-
rāmatātievamādi kiccaṃ nāma. Imehi pana, yaṃ attano kiccaṃ; taṃ
apaviddhaṃ chaḍḍitaṃ. Akiccanti: bhikkhuno pana chattamaṇḍanaṃ upāhanamaṇḍanaṃ
pādukapattathālakadhamakarakakāyabandhanaaṃsabandhanamaṇḍanaṃ akiccaṃ
@Footnote: 1. pāliyampana "muñjapādukaṃ karontipi kārentipi pabbajapādukaṃ karontipi
@kārentipi hintālapādukaṃ karontipi kārentipi kamalapādukaṃ karontipi kārentipi
@kambalapādukanti dissanti. ña. va. 2. mahāvagge 5/20. 3. Ma. karīyati.

Page 101-162.

page101.
Nāma. Yehi taṃ kayīrati, tesaṃ mānanaḷaṃ ukkhipitvā caraṇena unnaḷānaṃ
sativossaggena pamattānaṃ cattāropi āsavā vaḍḍhantīti attho.
Susamāraddhāti: supaggahitā. Kāyagatā satīti: kāyānupassanābhāvanā.
Akiccanti: te etaṃ chattamaṇḍanādikaṃ akiccaṃ na sevanti na karontīti attho.
Kicceti: pabbajitakālato paṭṭhāya kattabbe aparimāṇasīlakkhandhagopanādike
karaṇīye. Sātaccakārinoti: satataṃ kārino aṭṭhitakārino. Tesaṃ
satiyā avippavāsena satānaṃ "sātthakasampajaññaṃ sappāyasampajaññaṃ
gocarasampajaññaṃ asammohasampajaññanti catūhi sampajaññehi sampajānānaṃ
cattāropi āsavā atthaṃ gacchanti parikkhayaṃ abhāvaṃ gacchantīti attho.
      Desanāvasāne te bhikkhū arahatte patiṭṭhahiṃsu. Sampattānaṃpi
sātthikā desanā ahosīti.
                      Bhaddiyabhikkhuvatthu.
                       ---------
              4. Lakuṇṭakabhaddiyattheravatthu. (216)
      "mātaraṃ pitaraṃ hantvāti imaṃ dhammadesanaṃ satthā jetavane
viharanto lakuṇṭakabhaddiyattheraṃ ārabbha kathesi.
      Ekadivasaṃ hi sambahulā āgantukā bhikkhū satthāraṃ divāṭṭhāne
nisinnaṃ upasaṅkamitvā vanditvā ekamantaṃ nisīdiṃsu. Tasmiṃ khaṇe

---------------------------------------------------------------------------------------------
page102.
Lakuṇṭakabhaddiyatthero bhagavato avidūre atikkamati. Satthā tesaṃ
bhikkhūnaṃ cittavāraṃ ñatvā "passatha bhikkhave, ayaṃ bhikkhu mātāpitaro
hanitvā niddukkho hutvā yātīti vatvā, tehi [bhikkhūhi] "kiṃ
nu kho satthā vadatīti aññamaññaṃ mukhāni oloketvā saṃsayaṃ
pakkhantehi "kiṃ nāmetaṃ vadathāti vutte, tesaṃ dhammaṃ desento
imaṃ gāthamāha
      "mātaraṃ pitaraṃ hantvā     rājāno dve ca khattiye
       raṭṭhaṃ sānucaraṃ hantvā    anīgho yāti brāhmaṇoti.
      Tattha "sānucaranti: āyasādhakena āyuttakena sahitaṃ, ettha
hi "taṇhā janeti purisanti vacanato tīsu bhavesu sattānaṃ jananato
taṇhā mātā nāma. "ahaṃ asukassa nāma rañño vā rājamahāmattassa
vā puttoti pitaraṃ nissāya asmimānassa uppajjanato asmimāno
pitā nāma. Loko viya rājānaṃ yasmā sabbāni diṭṭhigatāni
dve sassatucchedadiṭṭhiyo bhajanti; tasmā sassatucchedadiṭṭhiyo dve
khattiyarājāno nāma. Dvādasāyatanāni vitthatatthena raṭṭhasadisattā
raṭṭhaṃ nāma. Āyasādhako āyuttakapuriso viya taṃ nissito nandirāgo
anucaro nāma. Anīghoti: niddukkho. Brāhmaṇoti: khīṇāsavo.
Etesaṃ taṇhādīnaṃ arahattamaggaññāṇāsinā hatattā khīṇāsavo.
Niddukkho hutvā yātīti ayamettha attho.
      Desanāvasāne te bhikkhū arahatte patiṭṭhahiṃsu.
      Dutiyagāthāyapi vatthu purimasadisameva. Tadāpi satthā

---------------------------------------------------------------------------------------------
page103.
Lakuṇṭakabhaddiyattherameva ārabbha tesaṃ dhammaṃ desento imaṃ gāthamāha
      "mātaraṃ pitaraṃ hantvā     rājāno dve ca sotthiye
       veyyagghapañcamaṃ hantvā   anīgho yāti brāhmaṇoti.
      Tattha "dve ca sotthiyeti: dve ca brāhmaṇe. Imissā
hi gāthāya satthā attano dhammissaratāya ca desanāvidhikusalatāya ca
sassatucchedadiṭṭhiyo dve brāhmaṇarājāno katvā kathesi.
Veyyagghapañcamanti ettha byagghānucarito sappaṭibhayo duppaṭipanno
maggo veyyaggho nāma, vicikicchānīvaraṇaṃpi tena sadisatāya veyyagghaṃ
nāma, taṃ pañcamaṃ assāti nīvaraṇapañcakaṃ veyyagghapañcamaṃ nāma. Idañca
veyyagghapañcamaṃ arahattamaggaññāṇāsinā nissesaṃ hantvā anīgho
yāti brāhmaṇoti ayamettha attho. Sesaṃ purimasadisamevāti.
                   Lakuṇṭakabhaddiyattheravatthu.
                       ---------
               5.    Dārusākaṭikavatthu. (217)
      "suppabuddhanti imaṃ dhammadesanaṃ satthā veḷuvane viharanto
dārusākaṭikassa puttaṃ ārabbha kathesi.
      Rājagahasmiṃ hi "sammādiṭṭhikaputto ca micchādiṭṭhikaputto cāti
dve dārakā abhikkhaṇaṃ guḷakīḷaṃ kīḷanti. Tesu sammādiṭṭhikaputto
guḷaṃ khipamāno buddhānussatiṃ āvajjitvā "namo buddhassāti

---------------------------------------------------------------------------------------------
page104.
Vatvā guḷaṃ khipati. Itaro titthiyānaṃ guṇe uddisitvā "namo
arahantānanti vatvā khipati. Tesu sammādiṭṭhikaputto jināti, itaro
parājayati. So tassa kiriyaṃ disvā "ayaṃ evaṃ anussaritvā evaṃ vatvā
guḷaṃ khipanto maṃ jināti, ahaṃpi evarūpaṃ karissāmīti buddhānussatiyaṃ
paricayamakāsi. Athekadivasaṃ tassa pitā sakaṭaṃ yojetvā dārūnaṃ atthāya
gacchanto taṃpi dārakaṃ ādāya gantvā aṭaviyaṃ dārūnaṃ sakaṭaṃ pūretvā
āgacchanto bahinagare susānasāmante udakaphāsukaṭṭhāne goṇe
mocetvā bhattavissaggaṃ akāsi. Athassa goṇā sāyaṇhasamaye
nagaraṃ pavisantena gogaṇena saddhiṃ nagarameva pavisiṃsu. Sākaṭikopi
goṇe anubandhanto nagaraṃ pavisitvā sāyaṃ goṇe disvā ādāya
nikkhamanto dvāraṃ na sampāpuṇi. Tasmiṃ hi asampatteyeva, dvāraṃ
pidahi. Athassa putto ekakova rattibhāge sakaṭassa heṭṭhā
nipajjitvā niddaṃ okkami. Rājagahaṃ pana pakatiyāpi amanussabahulaṃ.
Ayañca susānasantike nipanno. Tattha naṃ amanussā passiṃsu. Eko
sāsanassa paṭikaṇṭako micchādiṭṭhiko, eko sammādiṭṭhiko. Tesu
micchādiṭṭhiko āha "ayaṃ no bhakkho, imaṃ khādāmāti. Itaro
"alaṃ, mā te ruccīti taṃ nivāresi. So tena nivāriyamānopi
tassa vacanaṃ anādayitvā dārakaṃ pādesu gahetvā ākaḍḍhi. So
buddhānussatiparicitattā tasmiṃ khaṇe "namo buddhassāti āha.
Amanusso mahābhayabhīto paṭikkamitvā aṭṭhāsi. Atha naṃ itaro
"amhehi akiccaṃ kataṃ, daṇḍakammamassa karomāti vatvā taṃ

---------------------------------------------------------------------------------------------
page105.
Rakkhamāno aṭṭhāsi. Micchādiṭṭhiko nagaraṃ pavisitvā rañño bhojanapātiṃ
pūretvā bhojanaṃ āhari. Atha naṃ ubhopi tassa mātāpitaro viya hutvā
taṃ uṭṭhāpetvā bhojetvā "imāni akkharāni rājāva passatu, mā
aññoti taṃ pavattiṃ pakāsetvā yakkhānubhāvena bhojanapātiyaṃ akkharāni
chinditvā gatā. Punadivase "rājakulato corehi bhājanabhaṇḍaṃ avahaṭanti
kolāhalaṃ karontā dvārāni pidahitvā oloketvā tattha apassantā
nagarā nikkhamitvā ito cito ca olokentā dārusakaṭe suvaṇṇapātiṃ
disvā "ayaṃ coroti taṃ dārakaṃ gahetvā rañño dassesuṃ. Rājā
akkharāni disvā "kimetaṃ tātāti pucchi. "nāhaṃ deva jānāmi,
mātāpitaro me āgantvā rattiṃ bhojetvā rakkhamānā aṭṭhaṃsu,
ahaṃ `mātāpitaro maṃ rakkhantīti nibbhayova niddaṃ upagato, ettakaṃ
ahaṃ jānāmīti āha. Athassa mātāpitaropi taṃ ṭhānaṃ agamaṃsu. Rājā
taṃ pavattiṃ ñatvā te tayopi jane ādāya satthu santikaṃ gantvā
sabbaṃ ārocetvā "kinnu kho bhante buddhānussatiyeva rakkhā hoti
udāhu dhammānussatiādayopīti pucchi. Athassa satthā "mahārāja
na kevalaṃ buddhānussatiyeva rakkhā, yesaṃ pana chabbidhena cittaṃ
subhāvitaṃ, tesaṃ aññena rakkhāvaraṇena vā mantosadhehi vā kiccaṃ
natthīti vatvā chaṭṭhānāni dassento imā gāthā abhāsi
      "suppabuddhaṃ pabujjhanti       sadā gotamasāvakā,
      yesaṃ divā ca ratto ca     niccaṃ buddhagatā sati.

---------------------------------------------------------------------------------------------
page106.
      Suppabuddhaṃ pabujjhanti        sadā gotamasāvakā,
      yesaṃ divā ca ratto ca     niccaṃ dhammagatā sati.
      Suppabuddhaṃ pabujjhanti        sadā gotamasāvakā,
      yesaṃ divā ca ratto ca     niccaṃ saṅghagatā sati.
      Suppabuddhaṃ  pabujjhanti       sadā gotamasāvakā,
      yesaṃ divā ca ratto ca     niccaṃ kāyagatā sati.
      Suppabuddhaṃ pabujjhanti        sadā gotamasāvakā,
      yesaṃ divā ca ratto ca     ahiṃsāya rato mano.
      Suppabuddhaṃ pabujjhanti        sadā gotamasāvakā,
      yesaṃ divā ca ratto ca     bhāvanāya rato manoti.
     Tattha "suppabuddhaṃ pabujjhantīti: buddhagataṃ satiṃ gahetvā
supantāyeva pabujjhantā suppabuddhaṃ pabujjhanti nāma. Sadā
gotamasāvakāti: gotamagottassa buddhassa savanante jātattā
tasseva anusāsanīsavanatāya gotamasāvakā. Buddhagatā satīti: yesaṃ 1-
"itipi so bhagavātiādippabhede buddhaguṇe ārabbha uppajjamānā
sati niccakālaṃ atthi, te sadāpi suppabuddhaṃ pabujjhantīti attho.
Tathā asakkontā pana ekadivasaṃ tīsu kālesu dvīsu kālesu ekasmiṃpi
kāle buddhānussatiṃ manasikarontā suppabuddhaṃ pabujjhantiyeva nāma.
Dhammagatā satīti "svākkhāto bhagavatā dhammotiādippabhede
dhammaguṇe ārabbha uppajjamānā sati. Saṅghagatā satīti "supaṭipanno
@Footnote: 1. Sī. Yu. `yesanti natthi.

---------------------------------------------------------------------------------------------
page107.
Bhagavato sāvakasaṅghotiādippabhede saṅghaguṇe ārabbha uppajjamānā
sati. Kāyagatā satīti dvattiṃsākāravasena vā navasivaṭṭhikāvasena vā
catudhātuvavaṭṭhānavasena vā ajjhattanīlakasiṇādirūpajjhānavasena vā
uppajjamānā sati. Ahiṃsāya ratoti: so karuṇāsahagatena cetasā
ekaṃ disaṃ pharitvā viharatīti 1- evaṃ vuttāya karuṇābhāvanāya rato.
Bhāvanāyāti: mettābhāvanāya. Kiñcāpi hi heṭṭhā karuṇābhāvanāya
vuttattā idha sabbāpi avasesā bhāvanā, idha pana mettābhāvanāva
adhippetā. Sesaṃ paṭhamagāthāyaṃ vuttanayeneva veditabbaṃ.
      Desanāvasāne so dārako mātāpitūhi saddhiṃ sotāpattiphale
patiṭṭhahi. Pacchā pana pabbajitvā sabbepi arahattaṃ pāpuṇiṃsu.
Sampattānaṃpi sātthikā desanā ahosīti.
                     Dārusākaṭikavatthu.
                       --------
                6. Vajjīputtakabhikkhuvatthu. (218)
      "duppabbajjaṃ durabhiramanti imaṃ dhammadesanaṃ satthā vesāliyaṃ
nissāya mahāvane viharanto aññataraṃ vajjīputtakaṃ bhikkhuṃ ārabbha
kathesi, yaṃ sandhāya vuttaṃ "aññataro vajjīputtako bhikkhu vesāliyaṃ
viharati aññatarasmiṃ vanasaṇḍe. Tena kho pana samayena vesāliyaṃ
@Footnote: 1. dī. Sī. 9/310.

---------------------------------------------------------------------------------------------
page108.
Sabbarattiṃ chaṇavāro hoti. Athakho so bhikakhu vesāliyaṃ turiyatāḷita-
vāditanigghosasaddaṃ sutvā paridevamāno tāyaṃ velāyaṃ imaṃ gāthamāha
               "ekakā mayaṃ araññe viharāma
                apaviddhaṃva vanasmiṃ dārukaṃ,
                etādisikāya rattiyā
                ko su dāni amhehi pāpiyoti.
      So kira vajjīraṭṭhe rājaputto vārena sampattaṃ rajjaṃ pahāya
pabbajito, vesāliyaṃ cātummahārājikehi saddhiṃ ekābaddhaṃ katvā
sakalanagare dhajapatākādīhi paṭimaṇḍite, komudiyā puṇṇamāya
sabbarattiṃ chaṇavāre vattamāne, bheriādīnaṃ turiyānaṃ tāḷitānaṃ nigghosaṃ
vīṇādīnañca vāditānaṃ saddaṃ sutvā, yāni vesāliyaṃ satta
rājasahassāni satta rājasatāni satta ca rājāno, tattakāyeva ca nesaṃ
uparājasenāpatiādayo, tesu alaṅkatapaṭiyattesu nakkhattakīḷanatthāya vīthiṃ
otiṇṇesu, saṭṭhihatthe mahācaṅkame caṅkamamāno gaganamajjhe ṭhitaṃ puṇṇacandaṃ
disvā caṅkamakoṭiyaṃ phalakaṃ nissāya ṭhito veṭhanālaṅkāravirahitattā vane
chaḍḍitadārukaṃ viya attabhāvaṃ oloketvā "atthi nu kho añño amhehi
lāmakataroti cintento pakatiyā āraññakādiguṇayuttopi tasmiṃ khaṇe
anabhiratiyā pīḷito evamāha. So tasmiṃ vanasaṇḍe adhivatthāya
devatāya "imaṃ bhikkhuṃ saṃvejessāmīti adhippāyena
               "ekako tvaṃ araññe viharasi
                apaviddhaṃva vanasmiṃ dārukaṃ,

---------------------------------------------------------------------------------------------
page109.
                Tassa te bahukā pihayanti
                nerayikā viya saggagāminanti
vuttaṃ imaṃ gāthaṃ sutvā punadivase satthāraṃ upasaṅkamitvā vanditvā
nisīdi. Satthā taṃ pavattiṃ ñatvā gharāvāsassa dukkhataṃ pakāsetukāmo
pañca dukkhāni samodhānetvā imaṃ gāthamāha
      "duppabbajjaṃ durabhiramaṃ     durāvāsā gharā dukkhā
       dukkho samānasaṃvāso    dukkhānupatitaddhagū;
       tasmā na caddhagū siyā   na ca dukkhānupatito siyāti.
     Tattha duppabbajjanti appaṃ vā mahantaṃ vā bhogakkhandhaṃ
ceva ñātiparivaṭṭañca pahāya imasmiṃ sāsane uraṃ datvā pabbajjaṃ
nāma dukkhaṃ. Durabhiramanti: evaṃ pabbajitenāpi bhikkhācariyāya jīvitavuttiṃ
ghaṭantena aparimāṇasīlakkhandhagopanadhammānudhammapaṭipattipūraṇavasena
abhiramituṃ dukkhaṃ. Durāvāsāti: yasmā pana gharaṃ āvasantena rājūnaṃ
rājakiccaṃ issarānaṃ issarakiccaṃ vahitabbaṃ, parijano 1- ceva dhammikā ca
samaṇabrāhmaṇā saṅgahitabbā, evaṃ santepi, gharāvāso chiddaghaṭo
viya mahāsamuddo viya ca duppūro; tasmā gharā nāmete durāvāsā
dukkhā āvasituṃ teneva kāraṇena dukkhāti attho. Dukkho
samānasaṃvāsoti: gihino hi ye jātigottakulabhogehi pabbajitā vā
sīlācārabāhusaccādīhi samānāpi hutvā "kosi tvaṃ, ko ahantiādīni
vatvā adhikaraṇappasutā honti, te asamānā nāma, tehi saddhiṃ
@Footnote: 1. Yu. parijanā.

---------------------------------------------------------------------------------------------
page110.
Saṃvāso nāma dukkhoti attho. Dukkhānupatitaddhagūti: ye vaṭṭasaṅkhātaṃ
addhānaṃ paṭipannattā addhagū; te dukkhena anupatitāva. Tasmā
na caddhagūti: yasmā dukkhānupatitabhāvopi dukkho addhagūbhāvopi
dukkho; tasmā vaṭṭasaṅkhātaṃ addhānaṃ gamanatāya addhagūpi na bhaveyya
vuttappakārena dukkhena anupatitopi na bhaveyyāti attho.
      Desanāvasāne so bhikkhu pañcasu ṭhānesu dassite dukkhe
nibbindanto pañcorambhāgiyāni ca pañcuddhambhāgiyāni ca saṃyojanāni
padāletvā arahatte patiṭṭhahīti.
                    Vajjīputtakabhikkhuvatthu.
                      -----------
                 7. Cittagahapativatthu. (219)
      "saddho sīlena sampannoti imaṃ dhammadesanaṃ satthā jetavane
viharanto cittagahapatiṃ ārabbha kathesi.
      Vatthu bālavagge "asantaṃ bhāvamiccheyyāti gāthāvaṇṇanāyaṃ
vitthāritaṃ. Gāthāpi tatthevāgatā. Vuttaṃ hi tattha "kiṃ pana bhante
etassa tumhākaṃ santikaṃ āgacchantassevāyaṃ sakkāro uppajjati
udāhu aññattha gacchantassāpi uppajjeyyāti. 1- "ānanda mama
santikaṃ āgacchantassāpi aññattha gacchantassāpi tassa
@Footnote: 1. Yu. uppajjethāti.

---------------------------------------------------------------------------------------------
page111.
Uppajjatiyeva, ayaṃ hi upāsako saddho pasanno sampannasīlo, evarūpo
yaṃ yaṃ padesaṃ 1- bhajati; tattha tatthevassa lābhasakkāro nibbattatīti
vatvā imaṃ gāthamāha
          "saddho sīlena sampanno      yasobhogasamappito
           yaṃ yaṃ padesaṃ bhajati;         tattha tattheva pūjitoti.
      Tattha "saddhoti: lokiyalokuttarāya saddhāya samannāgato.
Sīlenāti: "āgāriyasīlaṃ anāgāriyasīlanti 2- duvidhaṃ sīlaṃ, tesu idha
āgāriyasīlaṃ 3- adhippetaṃ, tena samannāgatoti attho. Yasobhoga-
samappitoti: yādiso anāthapiṇḍikādīnaṃ pañcaupāsakasataparivāra-
saṅkhāto āgāriyayaso tādiseneva yasena dhanadhaññādiko ceva
sattavidhaariyadhanasaṅkhāto ca duvidho bhogo tena ca samannāgatoti
attho. Yaṃ yanti: puratthimādīsu disāsu evarūpo kulaputto yaṃ yaṃ
padesaṃ bhajati; tattha tattha evarūpena lābhasakkārena pūjito va hotīti.
      Desanāvasāne bahū sotāpattiphalādīni pāpuṇiṃsūti.
                      Cittagahapativatthu.
                        ------
@Footnote: 1. Yu. disaṃ. 2. Yu. agāriyasīlaṃ anāgāriyasīlanti.
@3. anuttānattadīpanāyaṃ anāgāriyasīlanti dissati.

---------------------------------------------------------------------------------------------
page112.
                 8. Cūḷasubhaddāvatthu. (220)
      "dūre santo pakāsentīti imaṃ dhammadesanaṃ satthā jetavane
viharanto anāthapiṇḍikassa dhītaraṃ cūḷasubhaddaṃ nāma ārabbha kathesi.
      Anāthapiṇḍikassa kira daharakālato paṭṭhāya ugganagaravāsī
uggo nāma seṭṭhiputto sahāyako ahosi. Te ekācariyakule sippaṃ
uggaṇhantā aññamaññaṃ katikaṃ kariṃsu "amhākaṃ vayappattakāle
puttadhītāsu jātāsu, yo puttassa atthāya dhītaraṃ vāreti; tena
tassa dhītā dātabbāti. Te ubhopi vayappattā attano attano
nagare seṭṭhiṭṭhāne patiṭṭhahiṃsu.
      Ekasmiṃ samaye uggaseṭṭhī vaṇijjaṃ payojento pañcahi
sakaṭasatehi sāvatthiṃ agamāsi. Anāthapiṇḍiko attano dhītaraṃ cūḷasubhaddaṃ
āmantetvā "amma pitā te uggaseṭṭhī nāma āgato, tassa
kattabbakiccaṃ tava bhāroti āṇāpesi. Sā "sādhūti paṭissuṇitvā
tassa āgatadivasato paṭṭhāya sahattheneva sūpabyañjanādīni sampādeti,
mālāgandhavilepanādīni abhisaṅkharoti, bhojanakāle tassa nahānodakaṃ
paṭiyādāpetvā nahānakālato paṭṭhāya sabbakiccāni sādhukaṃ karoti.
Uggaseṭṭhī tassā ācārasampattiṃ disvā pasannacitto ekadivasaṃ
anāthapiṇḍikena saddhiṃ sukhakathāya nisinno "mayaṃ daharakāle evaṃ
nāma katikaṃ karimhāti sāretvā cūḷasubhaddaṃ attano puttassatthāya
vāresi. So pana pakatiyā micchādiṭṭhiko; tasmā dasabalassa tamatthaṃ

---------------------------------------------------------------------------------------------
page113.
Ārocetvā satthārā uggaseṭṭhino upanissayaṃ disvā anuññāto,
bhariyāya saddhiṃ mantetvā tassa vacanaṃ sampaṭicchitvā divasaṃ ṭhapetvā,
dhītaraṃ visākhaṃ datvā uyyojento dhanañjayaseṭṭhī viya mahantaṃ sakkāraṃ
katvā subhaddaṃ āmantetvā "amma sassurakule vasantiyā nāma anto
aggi bahi na nīharitabboti dhanañjayaseṭṭhinā visākhāya dinnanayeneva
dasa ovāde datvā uyyojento "sace me gataṭṭhāne dhītu doso
uppajjati, tumhehi sodhetabboti aṭṭha kuṭumbike pāṭibhoge
gahetvā, tassā uyyojanadivase buddhappamukhassa bhikkhusaṅghassa
mahādānaṃ datvā, purimabhave dhītarā katānaṃ sucaritānaṃ phalavibhūtiṃ
lokassa pākaṭaṃ katvā dassento viya mahantena sakkārena dhītaraṃ
uyyojesi. Tassā anupubbena ugganagaraṃ pattakāle sassurakulena
saddhiṃ mahājano paccuggamanaṃ akāsi. Sāpi attano sirivibhavaṃ
pākaṭaṃ kātuṃ visākhā viya sakalanagarassa attānaṃ dassentī rathe
ṭhatvā nagaraṃ pavisitvā nāgarehi pesitaṃ paṇṇākāraṃ gahetvā
anurūpavasena tesaṃ tesaṃ pesentī sakalanagaraṃ attano guṇehi
ekabaddhaṃ akāsi.
      Maṅgaladivasādīsu panassā sassuro acelakānaṃ sakkāraṃ karonto
"āgantvā amhākaṃ samaṇe vandatūti pesesi. Sā lajjāya nagge
passituṃ asakkontī gantuṃ na icchati. So punappunaṃ pesetvāpi
tāya paṭikkhitto kujjhitvā "nīharatha nanti āha. Sā "na sakkā
mama akāraṇena dosaṃ āropetunti kuṭumbike pakkosāpetvā tamatthaṃ

---------------------------------------------------------------------------------------------
page114.
Ārocesi. Te tassā niddosabhāvaṃ ñatvā seṭṭhiṃ saññāpesuṃ. So
"ayaṃ mama samaṇe `ahirikāti na vandatīti bhariyāya ārocesi. Sā
"kīdisā nu kho imissā samaṇā, ativiya ne pasaṃsatīti taṃ
pakkosāpetvā āha
      "kīdisā samaṇā tuyhaṃ        bāḷhaṃ kho ne pasaṃsasi.
       Kiṃsīlā kiṃsamācārā        taṃ me akkhāhi pucchitāti.
      Athassā subhaddā buddhānañceva buddhasāvakānañca guṇe
pakāsentī
      "santindriyā santamānasā    santaṃ tesaṃ gataṃ ṭhitaṃ,
       okkhittacakkhū mitabhāṇī,     tādisā samaṇā mama.
       Kāyakammaṃ suci tesaṃ,       vācākammaṃ anāvilaṃ,
       manokammaṃ suvisuddhaṃ,        tādisā samaṇā mama.
       Vimalā saṅkhamuttābhā       suddhā antarabāhirā 1-
       puṇṇā suddhehi dhammehi,    tādisā samaṇā mama.
       Lābhena unnato loko     alābhena ca onato,
       lābhālābhena ekaṭṭhā,    tādisā samaṇā mama.
       Yasena unnato loko      ayasena ca onato,
       yasāyasena ekaṭṭhā,      tādisā samaṇā mama.
       Pasaṃsāya unnato loko     nindāyāpi ca onato,
       samā nindāpasaṃsāsu,       tādisā samaṇā mama.
@Footnote: 1. santarabāhirā [?]

---------------------------------------------------------------------------------------------
page115.
       Sukhena unnato loko      dukkhenāpi ca onato,
       akampā sukhadukkhesu,       tādisā samaṇā mamāti-
evamādīhi vacanehi sassuṃ tosesi. Atha naṃ "sakkā tava samaṇe amhākaṃpi
dassetunti vatvā, "sakkāti vutte, "tenahi yathā mayaṃ te passāma;
tathā karohīti [āha]. Sā "sādhūti buddhappamukhassa bhikkhusaṅghassa
mahādānaṃ sajjetvā uparipāsādatale ṭhatvā jetavanābhimukhī 1-
sakkaccaṃ pañcapatiṭṭhitena vanditvā buddhaguṇe āvajjitvā
gandhavāsapupphadhūpehi pūjaṃ katvā "bhante svātanāya buddhappamukhaṃ
bhikkhusaṅghaṃ nimantemi, iminā me saññāṇena satthā nimantitabhāvaṃ
jānātūti vatvā sumanapupphānaṃ aṭṭha muṭṭhiyo ākāse khipi. Pupphāni
gantvā catuparisamajjhe dhammaṃ desentassa satthuno upari mālāvitānaṃ
hutvā aṭṭhaṃsu.
      Tasmiṃ khaṇe anāthapiṇḍikopi dhammakathaṃ sutvā svātanāya
satthāraṃ nimantesi. Satthā "adhivutthaṃ mayā gahapati svātanāya
bhattanti vatvā, "bhante mayā puretaraṃ āgato natthi, kassa nu kho
vo adhivutthanti vutte, "cūḷasubhaddāya gahapati nimantitoti vatvā,
"nanu bhante subhaddā dūre vasati ito vīsatiyojanasatamatthaketi
vutte, "āma gahapati, dūre vasantāpi hi sappurisā abhimukhe
ṭhitā viya pakāsentīti vatvā imaṃ gāthamāha
@Footnote: 1. jetavanābhimukhinīti yuttataraṃ.

---------------------------------------------------------------------------------------------
page116.
       "dūre santo pakāsenti,  himavantova pabbato;
        asantettha na dissanti,   rattiṃ khittā yathā sarāti.
      Tattha "santoti: rāgādīnaṃ santatāya buddhādayo santo nāma.
Idha pana pubbabuddhesu katādhikārā ussannakusalamūlā bhāvitabhāvanā
sattā "santoti adhippetā. Pakāsentīti: dūre ṭhitāpi buddhānaṃ
ñāṇapathaṃ āgacchantā pākaṭā honti. Himavantovāti: yathā hi
tiyojanasahassavitthato pañcayojanasatubbedho caturāsītiyā kūṭasahassehi
paṭimaṇḍito himavantapabbato dūre ṭhitānaṃpi abhimukhe ṭhito viya
pakāseti; evaṃ pakāsentīti attho. Asantetthāti: diṭṭhadhammagarukā
vitiṇṇaparalokā āmisacakkhukā jīvitatthāya pabbajitā bālapuggalā
asanto nāma, te ettha buddhānaṃ dakkhiṇassa jānumaṇḍalassa
santike nisinnāpi na dissanti na paññāyanti. Rattiṃ khittāti:
rattiṃ caturaṅgasamannāgate andhakāre khittā sarā viya. Tathārūpassa 1-
upanissayabhūtassa pubbahetuno abhāvena na paññāyantīti attho.
      Desanāvasāne bahū sotāpattiphalādīni pāpuṇiṃsu.
     Sakkopi kho devarājā "satthārā cūḷasubhaddāya nimantanaṃ
adhivāsitanti ñatvā vissakammadevaputtaṃ āṇāpesi "pañca kūṭāgārasatāni
nimminitvā sve buddhappamukhaṃ bhikkhusaṅghaṃ ugganagaraṃ nehīti. So
punadivase pañcasatāni kūṭāgārāni nimminitvā jetavanadvāre
aṭṭhāsi. Satthā uccinitvā visuddhakhīṇāsavānaṃyeva pañca satāni
ādāya saparivāro kūṭāgāresu nisīditvā ugganagaraṃ agamāsi.
@Footnote: 1. Sī. tathārūpā.

---------------------------------------------------------------------------------------------
page117.
Uggaseṭṭhīpi saparivāro subhaddāya dinnanayena tathāgatassa āgamanamaggaṃ
olokento satthāraṃ mahantena sirivibhavena āgacchantaṃ disvā
pasannamanaso hutvā mālādīhi sakkāraṃ karonto sampaṭicchitvā
vanditvā mahādānaṃ datvā punappunaṃ nimantetvā sattāhaṃ mahādānaṃ
adāsi. Satthāpissa sappāyaṃ sallakkhetvā dhammaṃ desesi. Taṃ ādiṃ
katvā caturāsītiyā pāṇasahassānaṃ dhammābhisamayo ahosi. Satthā
subhaddāya anuggahaṇatthaṃ "idheva hohīti anuruddhattheraṃ nivattāpetvā
sāvatthimeva agamāsi. Tato paṭṭhāya taṃ nagaraṃ saddhaṃ pasannaṃ ahosīti.
                      Cūḷasubhaddāvatthu.
                         -----
               9. Ekavihārittheravatthu. (221)
      "ekāsananti imaṃ dhammadesanaṃ satthā jetavane viharanto
ekavihārittheraṃ nāma ārabbha kathesi.
      So kira thero "ekova nisīdati ekova caṅkamati ekova
tiṭṭhatīti catuparisantare pākaṭo ahosi. Atha naṃ bhikkhū "bhante
evarūpo nāmāyaṃ theroti tathāgatassa ārocesuṃ. Satthā "sādhu
sādhūti sādhukāraṃ datvā "bhikkhunā nāma vivittena bhavitabbanti
viveke ānisaṃsaṃ kathetvā imaṃ gāthamāha
      "ekāsanaṃ ekaseyyaṃ     eko caramatandito
       eko damayamattānaṃ      vanante ramito siyāti.

---------------------------------------------------------------------------------------------
page118.
      Tattha "ekāsanaṃ ekaseyyanti: bhikkhusahassamajjhepi
mūlakammaṭṭhānaṃ avijahitvā teneva manasikārena nisinnassa āsanaṃ
ekāsanaṃ nāma. Lohapāsādasadisepi ca pāsāde bhikkhusahassamajjhepi
paññatte vicitrapaccattharaṇūpadhāne mahārahe sayane satiṃ
upaṭṭhapetvā dakkhiṇena passena mūlakammaṭṭhānamanasikārena
nipannassa bhikkhuno seyyā ekaseyyā nāma. Evarūpaṃ ekāsanañca
ekaseyyañca bhajethāti attho. Atanditoti: jaṅghabalaṃ nissāya
jīvitakappanena akusīto hutvā sabbiriyāpathesu ekova carantoti
attho. Eko damayamattānanti: rattiṭṭhānādīsu kammaṭṭhānaṃ
anuyuñjitvā maggaphalādhigamanavasena ekakova hutvā attānaṃ
damentoti attho. Vanante ramito siyāti: evamattānaṃ damento
itthīpurisasaddādīhi vivittavanasaṇḍeyeva abhirato bhaveyya. Na hi
sakkā ākiṇṇavihārinā evaṃ attānaṃ dametunti attho.
      Desanāvasāne bahū sotāpattiphalādīni pāpuṇiṃsu. Tato paṭṭhāya
mahājano ekavihārameva patthetīti.
                    Ekavihārittheravatthu.
                 Pakiṇṇakavaggavaṇṇanā niṭṭhitā.
                    Ekavīsatimo vaggo.
                       ---------

---------------------------------------------------------------------------------------------
page119.
                    22. Nirayavaggavaṇṇanā
                       ---------
               1. Sundarīparibbājikāvatthu. (222)
      "abhūtavādīti imaṃ dhammadesanaṃ satthā jetavane viharanto
sundarīparibbājikaṃ ārabbha kathesi.
      "tena kho pana samayena bhagavā sakkato hoti garukato mānito
pūjitoti vatthu vitthārato udāne 1- āgatameva. Ayaṃ panettha
saṅkhepo: bhagavato kira bhikkhusaṅghassa ca pañcannaṃ mahānadīnaṃ mahoghasadise
lābhasakkāre uppanne, hatalābhasakkārā aññatitthiyā
suriyuggamanakāle khajjopanakā viya nippabhā hutvā ekato
sannipatitvā mantayiṃsu "mayaṃ samaṇassa gotamassa uppannakālato
paṭṭhāya hatalābhasakkārā, na no koci atthibhāvaṃpi jānāti:
kena nu kho saddhiṃ ekato hutvā samaṇassa gotamassa avaṇṇaṃ
uppādetvā lābhasakkāramassa antaradhāpeyyāmāti. Atha nesaṃ
etadahosi "sundariyā saddhiṃ ekato hutvā sakkuṇissāmāti. Te
ekadivasaṃ sundariṃ titthiyārāmaṃ pavisitvā vanditvā ṭhitaṃ nālapiṃsu.
Sā punappunaṃ samullapantīpi paṭivacanaṃ alabhitvā "api ayyā
kenaci viheṭhitāti pucchi. "bhagini samaṇaṃ gotamaṃ amhe viheṭhetvā
@Footnote: 1. khu. u. 25/137.

---------------------------------------------------------------------------------------------
page120.
Hatalābhasakkāre katvā vicarantaṃ na passasīti. "mayā ettha kiṃ
kātuṃ vaṭṭatīti. "tvaṃ kho bhagini abhirūpā sobhaggappattā samaṇassa
gotamassa ayasaṃ āropetvā mahājanaṃ kathaṃ gāhāpetvā
hatalābhasakkāraṃ karohīti. Sā "sādhūti sampaṭicchitvā pakkantā
tato paṭṭhāya mālāgandhavilepanakappurakaṭukaphalādīni gahetvā sāyaṃ
mahājanassa satthu dhammadesanaṃ sutvā nagarappavisanakāle jetavanābhimukhī 1-
gacchati, "kahaṃ gacchasīti puṭṭhā "samaṇassa gotamassa santikaṃ, ahaṃ
tena saddhiṃ ekagandhakuṭiyaṃ vasāmīti vatvā aññatarasmiṃ titthiyārāme
vasitvā pātova jetavanamaggaṃ otaritvā nagarābhimukhī 2- gacchati,
"sundari kahaṃ gatāsīti puṭṭhā "samaṇena gotamena saddhiṃ ekagandhakuṭiyaṃ
vasitvā taṃ kilesaratiyā ramāpetvā āgatāmhīti vadati. Tato titthiyā
katipāhaccayena dhuttānaṃ kahāpaṇe datvā "gacchatha sundariṃ māretvā
samaṇassa gotamassa gandhakuṭīsamīpe mālākacavarantare nikkhipitvā
ethāti vadiṃsu. Te tathā akaṃsu. Tato titthiyā "sundariṃ na passāmāti,
kolāhalaṃ katvā rañño ārocetvā "kahaṃ vo āsaṅkāti vuttā
"ime divase 3- jetavane vasati, tatrassā pavattiṃ na jānāmāti vatvā
"tenahi gacchatha, naṃ vicinathāti raññā anuññātā attano
upaṭṭhāke gahetvā jetavanaṃ gantvā vicinantā mālākacavarantare taṃ
disvā mañcakaṃ āropetvā nagaraṃ pavisitvā "samaṇassa gotamassa
sāvakā `satthārā kataṃ pāpakammaṃ paṭicchādessāmāti sundariṃ māretvā
@Footnote: 1. 2. jetavanābhimukhinī, nagarābhimukhinī iti yuttataraṃ. ña. va.
@3. Ma. Sī. imesu divasesu.

---------------------------------------------------------------------------------------------
page121.
Mālākacavarantare nikkhipiṃsūti rañño ārocesuṃ. Rājā "tenahi
gacchatha nagaraṃ āhiṇḍathāti āha. Te nagaravīthīsu "passatha samaṇānaṃ
sakyaputtiyānaṃ kammantiādīni vatvā puna rañño nivesanadvāraṃ
agamaṃsu. Rājā sundariyā sarīraṃ āmakasusāne aṭṭakaṃ āropetvā
rakkhāpesi. Sāvatthīvāsino ṭhapetvā ariyasāvake sesā yebhuyyena
"passatha samaṇānaṃ sakyaputtiyānaṃ kammantiādīni vatvā antonagarepi
bahinagarepi araññesupi bhikkhū akkosantā vicaranti. Bhikkhū taṃ pavattiṃ
tathāgatassa ārocesuṃ. Satthā "tenahi tumhepi te manusse evaṃ
paṭicodethāti vatvā imaṃ gāthamāha
             "abhūtavādī nirayaṃ upeti,
              yo vāpi katvā `na karomiccāha,
              ubhopi te pecca samā bhavanti
              nihīnakammā manujā paratthāti.
      Tattha "abhūtavādīti: parassa dosaṃ adisvāva musāvādaṃ katvā
tucchena paraṃ abbhācikkhanto. Katvāti: yo vā pana pāpakammaṃ
katvā "nāhaṃ etaṃ karomīti āha. Pecca samā bhavantīti: te
ubhopi janā paralokaṃ gantvā nirayaṃ upagamanena gatiyā samā
bhavanti. Gatiyeva nesaṃ paricchinnā, āyu pana nesaṃ na paricchinnaṃ;
bahuṃ hi pāpakammaṃ katvā ciraṃ niraye paccanti, parittaṃ katvā
appamattakameva kālaṃ: yasmā pana tesaṃ ubhinnaṃpi lāmakameva kammaṃ,
tena vuttaṃ "nihīnakammā manujā paratthāti. Paratthāti padassa pana

---------------------------------------------------------------------------------------------
page122.
Parato peccapadena sambandho. Pecca parattha ito gantvā te
nihīnakammā paraloke samā bhavantīti attho.
      Desanāvasāne bahū sotāpattiphalādīni pāpuṇiṃsūti.
      Rājā "sundariyā aññehi māritabhāvaṃ jānāthāti purise
uyyojesi. Atha te dhuttā tehi kahāpaṇehi suraṃ pivantā aññamaññaṃ
kalahaṃ kariṃsu. Eko ekaṃ āha "tvaṃ sundariṃ ekappahāreneva
māretvā mālākacavarantare nikkhipitvā tato laddhakahāpaṇehi suraṃ
pivasi, hotūti. Rājapurisā te dhutte gahetvā rañño dassesuṃ.
Atha ne rājā "tumhehi sā māritāti pucchi. "āma devāti.
"kena mārāpitāti. "aññatitthiyehi devāti. Rājā titthiye
pakkosāpetvā "gacchatha tumhe evaṃ vadantā nagaraṃ āhiṇḍatha
`ayaṃ sundarī samaṇassa gotamassa avaṇṇaṃ āropetukāmehi amhehi
mārāpitā; neva samaṇassa gotamassa sāvakānaṃ doso atthi,
amhākaṃeva dosoti. Te tathā kariṃsu. Bālamahājano tadā saddahi.
Titthiyāpi dhuttāpi purisavadhadaṇḍaṃ pāpuṇiṃsu. Tato paṭṭhāya buddhānaṃ
sakkāro mahā ahosīti.
                   Sundarīparibbājikāvatthu.
                      -----------

---------------------------------------------------------------------------------------------
page123.
               2. Dukkhapīḷitasattavatthu. 1- (223)
      "kāsāvakaṇṭhāti imaṃ dhammadesanaṃ satthā jetavane viharanto
duccaritaphalānubhāvena pīḷite satte ārabbha kathesi.
      Āyasmā hi mahāmoggallāno lakkhaṇattherena saddhiṃ gijjhakūṭā
pabbatā orohanto 2- aṭṭhisaṅkhalikapetādīnaṃ attabhāve disvā sitaṃ
karonto lakkhaṇattherena sitakāraṇaṃ puṭṭho "akālo āvuso imassa
pañhassa, tathāgatassa santike maṃ puccheyyāsīti vatvā tathāgatassa
santike therena puṭṭho aṭṭhisaṅkhalikapetādīnaṃ diṭṭhabhāvaṃ ācikkhitvā
"idhāhaṃ āvuso gijjhakūṭā pabbatā orohanto addasaṃ bhikkhuṃ
vehāsaṃ gacchantaṃ, tassa kāyopi āditto hotītiādinā nayena saddhiṃ
pattacīvarakāyabandhanādīhi ḍayhamāne pañca sahadhammike ārocesi.
Satthā tesaṃ 3- kassapadasabalassa sāsane pabbajitvā pabbajjāya
anurūpaṃ kātuṃ asakkontānaṃ pāpabhāvaṃ ācikkhitvā tasmiṃ khaṇe
tattha nisinnānaṃ pāpabhikkhūnaṃ duccaritakammassa vipākaṃ dassento
imaṃ gāthamāha
       "kāsāvakaṇṭhā bahavo     pāpadhammā asaññatā,
        pāpā pāpehi kammehi   nirayaṃ te upapajjareti.
     Tattha kāsāvakaṇṭhāti: kāsāvena paliveṭhitakaṇṭhā. Pāpadhammāti:
lāmakadhammā. "asaññatāti: kāyādisaññamavirahitā. Tathārūpā
pāpapuggalā attanā katehi akusalakammehi niraye upapajjanti,
@Footnote: 1. Ma. duccaritaphalapīḷitavatthu. 2. Sī. Yu. otaranto. 3. Sī.  Yu. "tesanti natthi.

---------------------------------------------------------------------------------------------
page124.
Te tattha pacitvā tato cutā pakkāvasesena petesupi evaṃ
paccantīti attho.
        Desanāvasāne bahū sotāpattiphalādīni pāpuṇiṃsūti.
                     Dukkhapīḷitasattavatthu.
                      -----------
               3. Vaggumudātīriyabhikkhuvatthu. (224)
      "seyyo ayoguḷoti imaṃ dhammadesanaṃ satthā vesāliyaṃ nissāya
mahāvane viharanto vaggumudātīriye bhikkhū ārabbha kathesi.
      Vatthu uttarimanussadhammapārājike 1- āgatameva. Tadā hi satthā
te bhikkhū "kiṃ pana tumhe bhikkhave udarassatthāya gihīnaṃ aññamaññassa
uttarimanussadhammassa vaṇṇaṃ bhāsitthāti vatvā, tehi "āma bhanteti
vutte, te bhikkhū anekapariyāyena vigarahitvā imaṃ gāthamāha
       "seyyo ayoguḷo bhutto   tatto aggisikhūpamo,
        yañce bhuñjeyya dussīlo   raṭṭhapiṇḍaṃ asaññatoti.
      Tattha "yañce bhuñjeyyāti: yaṃ dussīlo nissīlapuggalo
kāyādīhi asaññato raṭṭhavāsīhi saddhāya dinnaṃ raṭṭhapiṇḍaṃ
"samaṇomhīti paṭijānanto gahetvā bhuñjeyya, tato āditto
aggivaṇṇo ayoguḷo bhutto seyyo sundarataro. Kiṃkāraṇā?
@Footnote: 1. vi. mahāvibhaṅga. 1/167.

---------------------------------------------------------------------------------------------
page125.
Tappaccayā hi eko attabhāvo jhāyeyya, dussīlo pana saddhādeyyaṃ
bhuñjitvā anekānipi jātisatāni niraye pacceyyāti attho.
      Desanāvasāne bahū sotāpattiphalādīni pāpuṇiṃsūti.
                   Vaggumudātīriyabhikkhuvatthu.
                       --------
               4. Khemakaseṭṭhiputtavatthu. (225)
      "cattāri ṭhānānīti imaṃ dhammadesanaṃ satthā jetavane viharanto
anāthapiṇḍikassa bhāgineyyaṃ khemakaṃ nāma seṭṭhiputtaṃ ārabbha kathesi.
      So kira abhirūpo ahosi. Yebhuyyena itthiyo taṃ disvā
rāgābhibhūtā sakabhāvena saṇṭhātuṃ nāsakkhiṃsu. Sopi paradārakammābhiratova
ahosi. Atha naṃ rattiṃ rājapurisā gahetvā rañño dassesuṃ. Rājā
"mahāseṭṭhissa lajjāmīti taṃ kiñci avatvā vissajjāpesi. So pana
neva virami. Atha naṃ dutiyaṃpi tatiyaṃpi rājapurisā gahetvā rañño
dassesuṃ. Rājā vissajjāpesiyeva. Mahāseṭṭhī taṃ pavattiṃ sutvā taṃ
ādāya satthu santikaṃ gantvā taṃ pavattiṃ ārocetvā "bhante
imassa dhammaṃ desethāti āha. Satthā tassa saṃvegakathaṃ kathetvā
paradārasevanāya dosaṃ dassento imā gāthā abhāsi
           "cattāri ṭhānāni naro pamatto
            āpajjatī paradārūpasevī:

---------------------------------------------------------------------------------------------
page126.
            Apuññalābhaṃ nanikāmaseyyaṃ
            nindaṃ tatiyaṃ nirayaṃ catutthaṃ.
            Apuññalābho ca, gatī ca pāpikā,
            bhītassa bhītāya ratī ca thokikā,
            rājā ca daṇḍaṃ garukaṃ paṇeti;
            tasmā naro paradāraṃ na seveti.
      Tattha "ṭhānānīti: dukkhakāraṇāni. Pamattoti: sativossaggena
samannāgato. Āpajjatīti: pāpuṇāti. Paradārūpasevīti: parassa
dāraṃ upasevanto uppathacārī. Apuññalābhanti: akusalalābhaṃ.
Nanikāmaseyyanti: yathā icchati; evaṃ seyyaṃ alabhitvā anicchitaṃ
parittakameva kālaṃ seyyaṃ labhati. Apuññalābho cāti: evaṃ tassa
ayañca apuññalābho tena ca apuññena nirayasaṅkhātā pāpikā
gati hoti. Ratī ca thokikāti: yā 1- tassa bhītassa bhītāya itthiyā
saddhiṃ rati, sāpi thokikā parittā hoti. Garukanti: rājā ca
hatthacchedādivasena garukaṃ daṇḍaṃ paṇeti. Tasmāti: yasmā paradāraṃ
sevanto etāni apuññādīni pāpuṇāti; tasmā paradāraṃ na
seveyyāti attho.
      Desanāvasāne khemako sotāpattiphale patiṭṭhahi. Tato paṭṭhāya
mahājano sukhaṃ vītināmesi.
      "kiṃ panassa pubbakammanti. "so kira kassapabuddhakāle
@Footnote: 1. Sī. Yu. `yāti natthi.

---------------------------------------------------------------------------------------------
page127.
Uttamamallo hutvā dve suvaṇṇapatākāni dasabalassa kāñcanathūpe
āropetvā patthanaṃ ṭhapesi "ṭhapetvā ñātisālohititthiyo avasesā
maṃ disvā rajantūti. Idamassa pubbakammanti. Tena taṃ nibbattaṭṭhāne
disvā paresaṃ itthiyo sakabhāvena saṇṭhātuṃ nāsakkhiṃsūti.
                    Khemakaseṭṭhiputtavatthu.
                        ------
                 5.  Dubbacabhikkhuvatthu. (226)
      "kuso yathāti imaṃ dhammadesanaṃ satthā jetavane viharanto
aññataraṃ dubbacabhikkhuṃ ārabbha kathesi.
      Eko kira bhikkhu asañcicca ekaṃ tiṇaṃ chinditvā, kukkucce
uppanne, ekaṃ bhikkhuṃ upasaṅkamitvā "āvuso yo tiṇaṃ chindati,
tassa kiṃ hotīti attanā katabhāvaṃ ārocetvā pucchi. Atha naṃ
itaro "tvaṃ tiṇassa chinnakāraṇā `kiñci hotīti saññaṃ karosi,
na ettha kiñci hoti, desetvā pana muccasīti vatvā sayaṃpi
ubhohi hatthehi tiṇaṃ luñcitvā aggahesi. Bhikkhū taṃ pavattiṃ
satthu ārocesuṃ. Satthā taṃ bhikkhuṃ anekapariyāyena vigarahitvā
dhammaṃ desento imā gāthā abhāsi
       "kuso yathā duggahito     hatthamevānukantati,
        sāmaññaṃ dupparāmaṭṭhaṃ     nirayāyūpakaḍḍhati.

---------------------------------------------------------------------------------------------
page128.
        Yaṅkiñci sithilaṃ kammaṃ,     saṅkiliṭṭhañca yaṃ vataṃ,
        saṅkassaraṃ brahmacariyaṃ,    na taṃ hoti mahapphalaṃ.
        Kayirā ce kayirāthenaṃ,   daḷhamenaṃ parakkame;
        sithilo hi paribbājo     bhiyyo ākirate rajanti.
        Tattha "kusoti: yaṅkiñci   tikhiṇadhāraṃ tiṇaṃ antamaso
tālapaṇṇaṃpi. Yathā so kuso yena duggahito tassa hatthaṃ anukantati
phāleti; evameva samaṇadhammasaṅkhātaṃ sāmaññaṃpi khaṇḍasīlāditāya
dupparāmaṭṭhaṃ. Nirayāyūpakaḍḍhatīti: niraye nibbattāpetīti attho.
Sithilanti: ohīyitvā 1- karaṇena sithilaggāhaṃ katvā kataṃ kiñci
kammaṃ. Saṅkiliṭṭhanti: vesiyādikesu agocaresu caraṇena saṅkiliṭṭhaṃ.
Saṅkassaranti: saṅkāhi saritabbaṃ uposathakiccādīsu aññatarena
kiccena sannipatitaṃpi saṅghaṃ disvā "addhā ime mama cariyaṃ ñatvā maṃ
ukkhipitukāmā sannipatitāti evaṃ attano āsaṅkāhi saritaṃ ussaṅkitaṃ
parisaṅkitaṃ. Na taṃ hotīti: taṃ evarūpaṃ samaṇadhammasaṅkhātaṃ brahmacariyaṃ
tassa puggalassa na mahapphalaṃ hoti, tassa amahapphalabhāvena
bhikkhādāyakānaṃpissa na mahapphalaṃ hotīti attho. Kayirā ceti: tasmā
yaṃ kammaṃ kareyya, taṃ karoteva. Daḷhamenaṃ parakkameti: thirakatametaṃ
katvā avaṭṭhitasamādāno hutvā etaṃ kayiRā. Paribbājoti:
sithilaggāhena kato khaṇḍādibhāvappatto samaṇadhammo. Bhiyyoti:
abbhantare vijjamānaṃ rāgarajādiṃ evarūpo samaṇadhammo apanetuṃ
@Footnote: 1. Ma. Sī. Yu. olīyitvā.

---------------------------------------------------------------------------------------------
page129.
Na sakkoti, athakho tassa upari aparaṃpi rāgarajādiṃ ākiratīti attho.
      Desanāvasāne bahū sotāpattiphalādīni pāpuṇiṃsu. Sopi bhikkhu
saṃvare ṭhatvā pacchā vipassanaṃ vaḍḍhetvā arahattaṃ pāpuṇīti.
                      Dubbacabhikkhuvatthu.
                       ---------
                6. Issāpakataitthīvatthu. (227)
       "akatanti imaṃ dhammadesanaṃ satthā jetavane viharanto aññataraṃ
issāpakataṃ itthiṃ ārabbha kathesi.
       Tassā kira sāmiko ekāya gehadāsiyā saddhiṃ santhavaṃ akāsi.
Sā issāpakatā taṃ dāsiṃ hatthapādesu bandhitvā tassā kaṇṇanāsaṃ
chinditvā ekasmiṃ tucchagabbhe pakkhipitvā dvāraṃ pidahitvā tassa
kammassa attanā katabhāvaṃ paṭicchādetuṃ "ehi ayya, vihāraṃ gantvā
dhammaṃ suṇissāmāti sāmikaṃ ādāya vihāraṃ gantvā dhammaṃ suṇantī
nisīdi. Athassā āgantukā ñātakā gehaṃ āgantvā dvāraṃ vivaritvā
taṃ vippakāraṃ disvā dāsiṃ mocayiṃsu. Sā vihāraṃ gantvā catuparisamajjhe
tamatthaṃ dasabalassa ārocesi. Satthā tassā vacanaṃ sutvā "duccaritaṃ
nāma `idaṃ me aññe janā na jānantīti appamattakaṃpi na kātabbaṃ,
aññasmiṃ ajānantepi sucaritameva kātabbaṃ, paṭicchādetvā kataṃpi hi
duccaritaṃ nāma pacchānutāpaṃ karoti, sucaritaṃ pāmojjameva janetīti

---------------------------------------------------------------------------------------------
page130.
Vatvā imaṃ gāthamāha
      "akataṃ dukkaṭaṃ seyyo,     pacchā tappati dukkaṭaṃ;
       katañca sukataṃ seyyo,     yaṃ katvā nānutappatīti.
      Tattha "dukkaṭanti: sāvajjaṃ apāyasaṃvattanikaṃ kammaṃ akatameva
seyyo varaṃ uttamaṃ. Pacchā tappatīti: taṃ hi anussaritānussaritakāle
tappatiyeva. Sukatanti: anavajjaṃ pana sukhudrayaṃ sugatisaṃvattanikameva kammaṃ
kataṃ seyyo. Yaṃ katvāti: yaṃ kammaṃ katvā pacchā anussaraṇakāle
na tappati nānutappati somanassajātova hoti, taṃ kataṃ varanti attho.
      Desanāvasāne upāsako ca sā ca itthī sotāpattiphale
patiṭṭhahiṃsu. Tañca pana dāsiṃ tattheva bhujissaṃ katvā dhammacāriṇiṃ
kariṃsūti.
                    Issāpakataitthīvatthu.
                       ---------
                7. Āgantukabhikkhuvatthu. (228)
      "nagaraṃ yathāti imaṃ dhammadesanaṃ satthā jetavane viharanto
sambahule āgantuke bhikkhū ārabbha kathesi.
      Te kira ekasmiṃ paccante vassaṃ upagantvā paṭhamamāse sukhaṃ
vihariṃsu. Majjhimamāse corā āgantvā tesaṃ gocaragāmaṃ paharitvā
karamare gahetvā agamaṃsu. Tato paṭṭhāya manussā corānaṃ
paṭibāhanatthāya taṃ paccantanagaraṃ abhisaṅkharontā te bhikkhū sakkaccaṃ

---------------------------------------------------------------------------------------------
page131.
Upaṭṭhātuṃ okāsaṃ na labhiṃsu. Te aphāsukaṃ vassaṃ vasitvā vutthavassā
satthu dassanāya sāvatthiṃ gantvā satthāraṃ vanditvā ekamantaṃ
nisīdiṃsu. Satthā tehi saddhiṃ katappaṭisanthāro "kiṃ bhikkhave sukhaṃ
vasitthāti pucchitvā, "bhante mayaṃ paṭhamamāsameva sukhaṃ vasimhā,
majjhimamāse corā gāmaṃ pahariṃsu, tato paṭṭhāya manussā nagaraṃ
abhisaṅkharontā sakkaccaṃ upaṭṭhātuṃ okāsaṃ na labhiṃsu; tasmā aphāsukaṃ
vassaṃ vasimhāti vutte, "alaṃ bhikkhave, mā cintayittha, phāsuvihāro
nāma niccakālaṃ dullabho; bhikkhunā nāma, 1- yathā te manussā nagaraṃ
gopayiṃsu; evaṃ attabhāvameva gopayituṃ vaṭṭatīti vatvā imaṃ gāthamāha
       "nagaraṃ yathā paccantaṃ        guttaṃ santarabāhiraṃ;
        evaṃ gopetha attānaṃ,     khaṇo vo mā upaccagā;
        khaṇātītā hi socanti       nirayamhi samappitāti.
      Tattha "santarabāhiranti: bhikkhave yathā tehi manussehi taṃ
paccantanagaraṃ dvārapākārādīni thirāni karontehi saantaraṃ aṭṭālaka-
parikhādīni thirāni karontehi sabāhiranti santarabāhiraṃ guttaṃ kataṃ;
evaṃ tumhe hi 2- satiṃ upaṭṭhāpetvā ajjhattikāni cha dvārāni
pidahitvā dvārarakkhikaṃ satiṃ avissajjetvā, yathā gayhamānāni
bāhirāni cha āyatanāni ajjhattikānaṃ upaghātāya saṃvattanti; tathā
aggahaṇena tāni thirāni katvā tesaṃ appavesāya dvārarakkhikaṃ
satiṃ appahāya vicarantā attānaṃ gopethāti attho. Khaṇo vo
@Footnote: 1. Sī. Yu. pana. 2. Ma. Sī. Yu. pi.

---------------------------------------------------------------------------------------------
page132.
Mā upaccagāti: yo hi evaṃ attānaṃ na gopeti, taṃ puggalaṃ "ayaṃ
buddhuppādakkhaṇo majjhimapadese uppattikkhaṇo sammādiṭṭhiyā
paṭiladdhakkhaṇo channamāyatanānaṃ avekallakkhaṇoti sabbopi ayaṃ
khaṇo atikkamati; so khaṇo tumhe mā atikkamatu. Khaṇātītāti:
ye hi taṃ khaṇaṃ atītā, te ca puggale so khaṇo atīto; te
nirayamhi samappitā hutvā tattha nibbattitvā socantīti attho.
      Desanāvasāne te bhikkhū uppannasaṃvegā arahatte patiṭṭhahiṃsūti.
                     Āgantukabhikkhuvatthu.
                       ---------
                  8. Niggaṇṭhavatthu. (229)
      "alajjitāyeti imaṃ dhammadesanaṃ satthā jetavane viharanto
niggaṇṭhe ārabbha kathesi.
      Ekasmiṃ hi divase bhikkhū niggaṇṭhe disvā kathaṃ samuṭṭhāpesuṃ
"āvuso sabbaso appaṭicchannehi acelakehi ime niggaṇṭhā
varatarā, ye ekaṃ purimapassaṃpi tāva paṭicchādenti, sahirikā maññe
eteti. Taṃ sutvā niggaṇṭhā "na mayaṃ etena kāraṇena paṭicchādema,
`paṃsurajādayo pana puggalāeva jīvitindriyappaṭibaddhā; evamete
no bhikkhābhājanesu mā patiṃsūti iminā kāraṇena paṭicchādemāti
vatvā tehi saddhiṃ vādappaṭivādavasena bahuṃ kathaṃ kariṃsu. 1- Bhikkhū satthāraṃ
@Footnote: 1. Sī. Yu.  kathesuṃ.

---------------------------------------------------------------------------------------------
page133.
Upasaṅkamitvā nisinnakāle taṃ pavattiṃ ārocesuṃ. Satthā "bhikkhave
alajjitabbe lajjitvā lajjitabbe alajjamānā nāma duggatiparāyanāva
hontīti vatvā dhammaṃ desento imā gāthā abhāsi
       "alajjitāye lajjanti      lajjitāye na lajjare
        micchādiṭṭhisamādānā      sattā gacchanti  duggatiṃ.
        Abhaye bhayadassino        bhaye ca abhayadassino
        micchādiṭṭhisamādānā      sattā gacchanti duggatinti.
      Tattha "alajjitāyeti: alajjitabbena bhikkhābhājanena. Bhikkhābhājanaṃ
hi alajjitabbaṃ nāma. Te pana taṃ paṭicchādetvā vicarantā tena
lajjanti nāma. Lajjitāyeti: appaṭicchannena hirikopinaṅgena.
Hirikopinaṅgañhi lajjitabbaṃ nāma. Te pana taṃ appaṭicchādetvā
vicarantā lajjitāye na lajjanti nāma. Tena tesaṃ alajjitabbena
lajjataṃ lajjitabbena alajjataṃ tucchaggahaṇabhāvena ca aññathāgahaṇabhāvena
ca micchādiṭṭhi hoti, taṃ samādayitvā vicarantā te micchādiṭṭhisamādānā
sattā nirayādibhedaṃ duggatiṃ gacchantīti attho. Abhayeti: bhikkhābhājanaṃ
nissāya rāgadosamohamānadiṭṭhikilesaduccaritabhayānaṃ anuppajjanato
bhikkhābhājanaṃ abhayaṃ nāma. Bhayena taṃ paṭicchādentā pana abhaye
bhayadassino nāma. Hirikopinaṅgaṃ pana nissāya rāgādīnaṃ
uppajjanato taṃ bhayaṃ nāma. Tassa appaṭicchādanena bhaye
ca abhayadassino. Tassa aññathā ca gahaṇassa samādinnattā
micchādiṭṭhisamādānā sattā duggatiṃ gacchantīti attho.

---------------------------------------------------------------------------------------------
page134.
      Desanāvasāne bahū niggaṇṭhā saṃviggamānasā pabbajiṃsu. 1-
Sampattānaṃpi sātthikā desanā ahosīti.
                       Niggaṇṭhavatthu.
                         -----
                 9. Titthiyasāvakavatthu. (230)
      "avajjeti imaṃ dhammadesanaṃ satthā jetavane viharanto
tittiyasāvake ārabbha kathesi.
      Ekasmiṃ hi samaye aññatitthiyasāvakā attano putte
sammādiṭṭhikānaṃ upāsakānaṃ puttehi saddhiṃ saparivāre kīḷamāne disvā
gehaṃ āgatakāle "na vo samaṇā sakyaputtiyā vanditabbā, nāpi
tesaṃ vihāraṃ pavisitabbanti 2- sapathaṃ kārayiṃsu. Te ekadivasaṃ
jetavanavihārassa bahidvārakoṭaṭhakasāmante kīḷantā pipāsitā ahesuṃ.
Athekaṃ upāsakadārakaṃ "tvaṃ gantvā ettha pānīyaṃ pivitvā amhākaṃpi
āharāhīti vihāraṃ pahiṇiṃsu. So vihāraṃ pavisitvā satthāraṃ vanditvā
tamatthaṃ ārocesi. Atha naṃ satthā "tvameva pānīyaṃ pivitvā gantvā
itarepi pānīyaṃ pivanatthāya idheva pesehīti āha. So tathā akāsi.
Te āgantvā pānīyaṃ piviṃsu. Satthā te pakkosāpetvā tesaṃ
sappāyaṃ dhammakathaṃ kathetvā te acalasaddhe katvā saraṇesu ca
sīlesu ca patiṭṭhāpesi. Te sakāni gehāni gantvā tamatthaṃ mātāpitūnaṃ
@Footnote: 1. kathamidaṃ vuttaṃ, tesaṃ hi parammukhā gāthā bhāsitā. 2. vihāro pavisitabboti.

---------------------------------------------------------------------------------------------
page135.
Ārocesuṃ. Atha nesaṃ mātāpitaro "puttakā no vipannadiṭṭhikā
jātāti domanassappattā parideviṃsu. Atha nesaṃ chekā paṭivissakā
manussā āgantvā domanassavūpasamatthāya dhammaṃ kathayiṃsu. Te tesaṃ
kathaṃ sutvā "ime dārake samaṇassa gotamasseva niyyādessāmāti
mahantena ñātigaṇena saddhiṃ vihāraṃ nayiṃsu. Satthā tesaṃ āsayaṃ
oloketvā dhammaṃ desento imā gāthā abhāsi
       "avajje vajjamatino       vajje avajjadassino
        micchādiṭṭhisamādānā      sattā gacchanti duggatiṃ.
        Vajjañca vajjato ñatvā    avajjañca avajjato
        sammādiṭṭhisamādānā      sattā gacchanti suggatinti.
       Tattha "avajjeti: dasavatthukāya sammādiṭṭhiyā tassā upanissaya-
bhūte dhamme ca. Vajjamatinoti: "vajjaṃ idanti uppannamatino.
Dasavatthukamicchādiṭṭhisaṅkhāte pana tassā upanissayadhammasaṅkhāte ca
vajje avajjadassino. Etissā avajjaṃ vajjato vajjañca avajjato
ñatvā gahaṇasaṅkhātāya micchādiṭṭhiyā samādinnattā micchādiṭṭhi-
samādānā sattā duggatiṃ gacchantīti attho. Dutiyagāthāya
vuttavipariyāyena attho veditabbo.
       Desanāvasāne sabbepi te tīsu saraṇesu patiṭṭhāya aparāparaṃ
dhammaṃ suṇantā sotāpattiphale patiṭṭhahiṃsūti.
                     Titthiyasāvakavatthu.
                  Nirayavaggavaṇṇanā niṭṭhitā.
                     Dvāvīsatimo vaggo
                       --------

---------------------------------------------------------------------------------------------
page136.
                    23. Nāgavaggavaṇṇanā
                       ---------
                  1. Attanovatthu. (231)
      "ahaṃ nāgovāti imaṃ dhammadesanaṃ satthā kosambiyaṃ viharanto
attānaṃ ārabbha kathesi.
       Vatthu appamādavaggassa ādigāthāvaṇṇanāya vitthāritameva.
Vuttaṃ hetaṃ tattha "māgandiyā tāsaṃ kiñci kātuṃ asakkuṇitvā
`samaṇassa gotamasseva kattabbaṃ karissāmīti nāgarānaṃ lañcaṃ datvā
`samaṇaṃ gotamaṃ antonagaraṃ pavisitvā vicarantaṃ dāsakammakaraporisehi
saddhiṃ akkositvā paribhāsitvā palāpethāti āha. Micchādiṭṭhikā
tīsu ratanesu appasannā antonagaraṃ paviṭṭhaṃ satthāraṃ anubandhitvā
`corosi bālosi mūḷhosi oṭṭhosi goṇosi gadrabhosi nerayikosi
tiracchānagatosi, natthi tuyhaṃ sugati, duggatiyeva tuyhaṃ pāṭikaṅkhāti
dasahi akkosavatthūhi akkosanti paribhāsanti. Taṃ sutvā āyasmā
ānando satthāraṃ etadavoca `bhante ime nāgarā amhe akkosanti
paribhāsanati, ito aññattha gacchāmāti. `kuhiṃ Ānandāti. `aññaṃ
Nagaraṃ bhanteti. `tattha Manussesu akkosantesu paribhāsantesu, puna
kattha gamissāma ānandāti. `tatopi Aññaṃ nagaraṃ bhanteti. `tattha
Manussesu akkosantesu paribhāsantesu, kuhiṃ gamissāma ānandāti.
`tatopi Aññaṃ nagaraṃ bhanteti. `ānanda Na evaṃ kātuṃ vaṭṭati,

---------------------------------------------------------------------------------------------
page137.
Yattha adhikaraṇaṃ uppannaṃ, tattheva tasmiṃ vūpasante, aññaṃ gantuṃ vaṭṭati;
ke pana te ānanda akkosantīti. `bhante Dāsakammakare upādāya
sabbe akkosantīti. `ahaṃ Ānanda saṅgāmaṃ otiṇṇahatthisadiso,
saṅgāmaṃ otiṇṇahatthino hi catūhi disāhi āgate sare sahituṃ bhāro,
tatheva bahūhipi dussīlehi kathitakathānaṃ sahanaṃ nāma mayhaṃ bhāroti vatvā
attānaṃ ārabbha dhammaṃ desento nāgavagge 1- imā gāthā abhāsi
       "ahaṃ nāgova saṅgāme     cāpāto patitaṃ saraṃ
        ativākyaṃ titikkhissaṃ,      dussīlo hi bahujjano.
        Dantaṃ nayanti samitiṃ,       dantaṃ rājābhirūhati,
        danto seṭṭho manussesu,  yotivākyaṃ titikkhati,
        varamassatarā dantā       ājānīyā ca sindhavā
        kuñjarā ca mahānāgā,    attadanto tato varanti.
     Tattha "nāgovāti: hatthī viya. Cāpāto patitanti: dhanuto
muttaṃ. Ativākyanti: aṭṭhaanariyavohāravasena pavattaṃ vītikkamavacanaṃ.
Titikkhissanti: yathā saṅgāmāvacaro sudanto mahānāgo khamo
sattippahārādīnaṃ cāpāto muccitvā attani patite sare avihaññamāno
titikkhati; evameva evarūpaṃ ativākyaṃ titikkhissaṃ sahissāmīti attho.
Dussīlo hīti: ayaṃ hi lokiyamahājano bahu dussīlo attano
rucivasena vācaṃ nicchāretvā ghaṭṭento vicarati, tattha adhivāsanaṃ
@Footnote: 1. Ma. Sī. Yu. "nāgavaggeti natthi.

---------------------------------------------------------------------------------------------
page138.
Ajjhupekkhanaṃ me bhāro.
      Samitinti: uyyānakīḷāmaṇḍalādīsu hi mahājanamajjhaṃ gacchantā
dantameva goṇajātiṃ vā assajātiṃ vā yāne yojetvā nayanti.
Rājāti: tathārūpāneva ṭhānāni gacchanto rājāpi dantameva abhirūhati.
Manussesūti: manussesupi catūhi ariyamaggehi danto nibbisevanova
seṭṭho. Yotivākyanti: yo evarūpaṃ atikkamavacanaṃ punappunaṃ vuccamānaṃpi
titikkhati 1- na paṭippharati na vihaññati; evarūpo danto seṭṭhoti attho.
      Assatarāti: vaḷavāya gadrabhena jātā. Ājānīyāti: yaṃ
assadammasārathi kāraṇaṃ kāreti, tassa khippaṃ jānanasamatthā.
Sindhavāti: sindhavaraṭṭhe jātā assā. Mahānāgāti: kuñjarasaṅkhātā
mahāhatthino. Attadantoti: ete assatarā vā sindhavā vā
kuñjarā vā dantāva varaṃ, na adantā; yo pana catūhi ariyamaggehi
attano dantatāya attadanto nibbisevano, ayaṃ tatopi varaṃ,
sabbehipi etehi uttaritaroti attho.
      Desanāvasāne lañcaṃ gahetvā vīthisiṅghāṭakādīsu ṭhatvā
akkosanto sabbopi so mahājano sotāpattiphalaṃ pāpuṇīti. 2-
                       Attanovatthu.
                        ------
@Footnote: 1. Sī. Yu. `titikkhatīti natthi. 2. parammukhā bhāsitā kathaṃ tesaṃ sātthikā hoti?

---------------------------------------------------------------------------------------------
page139.
              2. Hatthācariyapubbakabhikkhuvatthu. (232)
      "na hi etehīti imaṃ dhammadesanaṃ satthā jetavane viharanto
ekaṃ hatthācariyapubbakaṃ bhikkhuṃ ārabbha kathesi.
      So kira ekadivasaṃ aciravatīnadītīre hatthidamakaṃ "ekaṃ hatthiṃ
damessāmīti attanā 1- icchitakāraṇaṃ sikkhāpetuṃ asakkontaṃ disvā,
samīpe ṭhite bhikkhū āmantetvā āha "āvuso sace ayaṃ hatthācariyo
imaṃ hatthiṃ asukaṭṭhāne nāma vijjheyya, khippameva imaṃ kāraṇaṃ
sikkhāpeyyāti. So tassa kathaṃ sutvā tathā katvā taṃ hatthiṃ sudantaṃ
damesi. Te bhikkhū taṃ pavattiṃ satthu ārocesuṃ. Satthā taṃ bhikkhuṃ
pakkosāpetvā "saccaṃ kira tayā evaṃ vuttanti pucchitvā, "saccaṃ bhanteti
vutte, taṃ vigarahitvā "kinte moghapurisa hatthiyānena vā aññena vā
dantena, na hi etehi yānehi agatapubbaṃ ṭhānaṃ gantuṃ samattho nāma
atthi, attanā pana sudantena sakkā agatapubbaṃ ṭhānaṃ gantuṃ; tasmā
attānameva damehi, kinte etesaṃ damanenāti vatvā imaṃ gāthamāha
       "na hi etehi yānehi     gaccheyya agataṃ disaṃ,
        yathāttanā sudantena      danto dantena gacchatīti.
      Tassattho: yāni etāni hatthiyānādīni yānāni, na hi etehi
yānehi koci puggalo supinantenāpi agatapubbattā agatanti
saṅkhātaṃ nibbānadisaṃ gaccheyya, yathā pubbabhāge indriyadamanena
@Footnote: 1. Sī. Yu. attano.

---------------------------------------------------------------------------------------------
page140.
Dantena aparabhāge ariyamaggabhāvanāya sudantena attanā danto
nibbisevano sappañño puggalo taṃ agatapubbaṃ disaṃ gacchati dantabhūmiṃ
pāpuṇāti; tasmā attadamanameva te 1- varanti.
      Desanāvasāne bahū sotāpattiphalādīni pāpuṇiṃsūti.
                  Hatthācariyapubbakabhikkhuvatthu.
                        -------
            3. Parijiṇṇabrāhmaṇaputtavatthu. 2- (233)
      "dhanapālakoti imaṃ dhammadesanaṃ satthā sāvatthiyaṃ viharanto
aññatarassa parijiṇṇabrāhmaṇassa putte ārabbha kathesi.
      Sāvatthiyaṃ kireko brāhmaṇo aṭṭhasatasahassavibhavo vayappattānaṃ
catunnaṃ puttānaṃ āvāhaṃ katvā cattāri satasahassāni adāsi. Athassa
brāhmaṇiyā kālakatāya puttā sammantayiṃsu "sace ayaṃ aññaṃ
brāhmaṇiṃ ānessati, tassā kucchiyaṃ nibbattānaṃ vasena kulaṃ
bhijjissati; handa naṃ mayaṃ saṅgaṇhāmāti. Te taṃ paṇītehi
ghāsacchādanādīhi upaṭṭhahantā hatthapādānaṃ sambāhanādīni karontā
upaṭṭhahitvā ekadivasamassa divā niddāyitvā vuṭṭhitassa hatthapāde
sambāhamānā pāṭiyekkaṃ gharāvāse ādīnavaṃ vatvā "mayaṃ tumhe
iminā nīhārena yāvajīvaṃ upaṭṭhahissāma, sesadhanaṃpi no dethāti
yāciṃsu. Brāhmaṇo puna ekekassa satasahassaṃ datvā attano
@Footnote: 1. Ma. tato. Yu. tesaṃ. 2. Yu. aññatarabrāhmaṇassa puttānaṃ vatthu.

---------------------------------------------------------------------------------------------
page141.
Nivatthapārupanamattaṃ ṭhapetvā sabbamupabhogaparibhogaṃ cattāro koṭṭhāse
katvā niyyādesi. Taṃ jeṭṭhaputto katipāhaṃ upaṭṭhahi. Atha naṃ
ekadivasaṃ nahātvā āgacchantaṃ dvārakoṭṭhake ṭhatvā suṇhā
evamāha "kiṃ tayā jeṭṭhaputtassa sataṃ vā sahassaṃ vā atirekaṃ
dinnaṃ atthi, nanu sabbesaṃ dve dve satasahassāni dinnāni, kiṃ
sesaputatānaṃ gharassa maggaṃ na jānāsīti. Sopi "nassa 1- vasalīti
kujjhitvā aññassa gharaṃ agamāsi. Tatopi katipāhaccayena imināva
upāyena palāpitova "aññassāti evaṃ ekagharepi pavesanaṃ
alabhamāno paṇḍaraṅgapabbajjaṃ pabbajitvā bhikkhāya caranto kālaccayena
jarājiṇṇo dubbhojanadukkhaseyyāhi 2- milātasarīro bhikkhāya caranto
āgamma piṭṭhikāya nipanno niddaṃ okkamitvā uṭṭhāya nisinno
paṭipassaddhadarathaṃ 3- attānaṃ oloketvā puttesu attano patiṭṭhaṃ
apassanto cintesi "samaṇo kira gotamo abbhākuṭiko 4- uttānamukho
sukhasambhāso paṭisanthārakusalo, sakkā samaṇaṃ gotamaṃ upasaṅkamitvā
paṭisanthāraṃ labhitunti. So nivāsanapārupanaṃ saṇṭhapetvā bhikkhābhājanaṃ
gahetvā daṇḍaṃ ādāya bhagavato santikaṃ agamāsi. Vuttaṃpi cetaṃ
"athakho aññataro brāhmaṇamahāsālo lūkho lūkhapāvuraṇo 5- yena
bhagavā, tenupasaṅkamīti. Satthā ekamantaṃ nisinnena tena saddhiṃ
paṭisanthāraṃ katvā etadavoca "kiṃ nu kho tvaṃ brāhmaṇa lūkho
@Footnote: 1. Sī. Yu. "nassāti natthi. 2. Sī. Yu. seyyādīhi.
@3. "paṭipassaddhadarathanti natthi.    4. Sī. Yu. abbhokuṭiko.
@5. pāliyaṃ "lūkhapāpuraṇoti dissati saṃ. sa. 15/258.

---------------------------------------------------------------------------------------------
page142.
Lūkhapāvuraṇosīti. "idha me bho gotama cattāro puttā, te maṃ
dārehi saṃpucchā gharā nikkhāmentīti. "tenahi tvaṃ brāhmaṇa imā
gāthāyo pariyāpuṇitvā, sabhāyaṃ mahājanakāye sannipatite, puttesu
nisinnesu, bhāsa 1-
       "yehi jātehi nandissaṃ,       yesañca bhavamicchisaṃ;
        te maṃ dārehi  saṃpucchā 2-   sāva vārenti 3- sūkaraṃ.
        Asantā kira maṃ jammā       `tāta tātāti  bhāsare,
        rakkhasā puttarūpena          te jahanti vayogataṃ.
        Assova jiṇṇo nibbhogo      khādanā apanīyati,
        bālānampi 4- pitā thero    parāgāresu bhikkhati.
        Daṇḍo va kira me seyyo,    yañca puttā anassavā,
        caṇḍampi goṇaṃ vāreti,       atho caṇḍampi kukkuraṃ,
        andhakāre pure hoti,       gambhīre gādhamedhati,
        daṇḍassa ānubhāvena         khalitvā paṭitiṭṭhatīti.
       So bhagavato santike tā gāthāyo uggaṇhitvā, tathārūpe
brāhmaṇānaṃ samāgamadivase sabbālaṅkārapaṭimaṇḍitesu puttesu taṃ
sabhaṃ ogāhetvā brāhmaṇānaṃ majjhe mahārahesu āsanesu nisinnesu,
"ayaṃ me kāloti sabhāya majjhaṃ pavisitvā hatthaṃ ukkhipitvā "bho
ahaṃ tumhākaṃ gāthāyo bhāsitukāmo, suṇissathāti vatvā, "bhāsa
@Footnote: 1. sī Yu. vadeyyāsi. 2. saṃpuccha iti. 3. "vādentīti. 4. pāliyañhi bālakānanti
@dissati. saṃ. sa. 15/259. ña. va.

---------------------------------------------------------------------------------------------
page143.
Bhāsa brāhmaṇa, suṇomāti vutte, ṭhitakova abhāsi. Tena ca
samayena manussānaṃ evaṃ vattaṃ hoti "yo mātāpitūnaṃ santakaṃ
khādanto mātāpitaro na poseti, so māretabboti. Tasmā
te brāhmaṇaputtā pitu pādesu patitvā "jīvitaṃ no tāta dehīti
yāciṃsu. So pitu hadayānaṃ mudutāya "mā me bho puttake vināsayittha,
posissanti manti āha. Athassa putte manussā āhaṃsu "sace
bho ajja paṭṭhāya pitaraṃ na sammāpaṭijaggissatha, ghātessāma voti.
Te bhītā pitaraṃ pīṭhe nisīdāpetvā sayaṃ ukkhipitvā gehaṃ netvā
sarīraṃ telena abbhañjitvā ubbaṭṭetvā gandhacuṇṇādīhi nahāpetvā
brāhmaṇiyo pakkosāpetvā "ajja paṭṭhāya amhākaṃ pitaraṃ
sammāpaṭijaggatha; sace pamādaṃ āpajjissatha, niggaṇhissāma voti vatvā
paṇītabhojanaṃ bhojesuṃ. Brāhmaṇo subhojanañca sukhaseyyañca āgamma
katipāhaccayena sañjātabalo pīṇindriyo attabhāvaṃ oloketvā
"ayaṃ me sampatti samaṇaṃ gotamaṃ nissāya laddhāti paṇṇākāratthāya
ekaṃ dussayugaṃ ādāya bhagavato santikaṃ gantvā katapaṭisanthāro
ekamantaṃ nisinno taṃ dussayugaṃ bhagavato pādamūle ṭhapetvā "mayaṃ
bho gotama brāhmaṇā nāma ācariyassa ācariyadhanaṃ pariyesāma,
paṭiggaṇhātu me bhavaṃ gotamo ācariyo ācariyadhananti āha. Bhagavā
tassa anukampāya taṃ paṭiggahetvā dhammaṃ desesi. Desanāvasāne
brāhmaṇo saraṇesu patiṭṭhāya evamāha "bho gotama mayhaṃ puttehi
cattāri dhuvabhattāni dinnāni, tato ahaṃ dve tumhākaṃ dammīti.

---------------------------------------------------------------------------------------------
page144.
Atha naṃ satthā "kalyāṇaṃ brāhmaṇa, mayaṃ pana ruccanaṭṭhānameva
gamissāmāti vatvā uyyojesi. Brāhmaṇo gharaṃ gantvā putte
āha "tātā samaṇo gotamo mayhaṃ sahāyo, tassa me dve
dhuvabhattāni dinnāni, tumhe, tasmiṃ sampatte, mā pamajjitthāti.
"sādhu tātāti. Satthā punadivase piṇḍāya caranto jeṭṭhaputtassa
gharadvāraṃ agamāsi. So satthāraṃ disvā pattaṃ ādāya gharaṃ pavesetvā
mahārahe pallaṅke nisīdāpetvā paṇītabhojanaṃ adāsi. Satthā "punadivase
itarassa punadivase itarassāti paṭipāṭiyā sabbesaṃ gharāni agamāsi.
Sabbe tatheva sakkāraṃ akaṃsu.
      Athekadivasaṃ jeṭṭhaputto, maṅgale paccupaṭṭhite, pitaraṃ āha "tāta
kassa maṅgalaṃ demāti. "nāhaṃ aññaṃ jānāmi, nanu samaṇo gotamo
mayhaṃ sahāyoti. "tenahi naṃ svātanāya pañcahi bhikkhusatehi saddhiṃ
nimantethāti. Brāhmaṇo tathā akāsi. Satthā punadivase saparivāro
tassa gehaṃ agamāsi. So haritupalitte sabbālaṅkārapaṭimaṇḍite
gehe buddhappamukhaṃ bhikkhusaṅghaṃ nisīdāpetvā appodakamadhupāyāsena
ceva paṇītena ca khādanīyena [1]- parivisi. Antarābhattasmiṃyeva pana
brāhmaṇassa cattāro puttā satthu santike nisīditvā āhaṃsu
"bho gotama mayaṃ amhākaṃ pitaraṃ paṭijaggāma nappamajjāma, passathimassa
attabhāvanti. Satthā "[2]- kalyāṇaṃ vo kataṃ, mātupituposanaṃ nāma
porāṇakapaṇḍitānaṃ āciṇṇamevāti vatvā "tassa nāgassa
@Footnote: 1. Yu. etthantare "bhojanīyena cāti atthi. 2. Yu. etthantare `passāmīti atthi.

---------------------------------------------------------------------------------------------
page145.
Vippavāsena viruḷhā sallakiyo ca kuṭajā cāti imaṃ ekādasanipāte
mātuposakanāgajātakaṃ 1- vitthārena kathetvā imaṃ gāthaṃ abhāsi 2-
               "dhanapālako nāma kuñjaro
                kaṭukappabhedano dunnivārayo
                baddho kabaḷaṃ na bhuñjati
                sumarati nāgavanassa kuñjaroti.
      Tattha "dhanapālako nāmāti: tadā kāsikaraññā hatthācariyaṃ
pesetvā ramaṇīye nāgavane gāhāpitassa hatthissa etaṃ nāmaṃ.
Kaṭukappabhedanoti: tikhiṇamado. Hatthīnaṃ hi madakāle kaṇṇacūlikā
pabhijjanti, pakatiyāpi hatthino tasmiṃ kāle aṅkusaṃ vā tunnaṃ vā
tomaraṃ vā na gaṇenti caṇḍā bhavanti, so pana aticaṇḍoyeva; tena
vuttaṃ "kaṭukappabhedano dunnivārayoti. Baddho kabaḷaṃ na bhuñjatīti:
na so baddho, hatthisālaṃ pana netvā vicitrasāṇiyā parikkhipāpetvā
katagandhaparibhaṇḍāya uparibaddhavicitravitānāya bhūmiyā ṭhapito raññā 3-
rājārahena nānaggarasabhojanena upaṭṭhāpitopi kiñci bhuñjituṃ na icchi,
hatthisālaṃ pavesitamattaṃ pana sandhāya "baddho kabaḷaṃ na bhuñjatīti vuttaṃ.
Sumarati nāgavanassāti: na so ramaṇīyameva vasanaṭṭhānaṃ nāgavanaṃ sari,
mātā panassa araññe puttaviyogena dukkhappattā ahosi, so
mātāpituupaṭṭhānadhammameva pūreti; "kiṃ me iminā bhojanenāti dhammikaṃ
mātāpituupaṭṭhānadhammameva sari; taṃ pana yasmā tasmiṃ nāgavaneyeva
@Footnote: 1. khu. jā. ekādasa. 27/303. tadaṭṭhakathā. 6/1.  2. Sī. Yu. gāthamāha.
@3. Sī. Yu. rañño.

---------------------------------------------------------------------------------------------
page146.
Ṭhitena sakkā pūretuṃ, tena vuttaṃ "sumarati nāgavanassa kuñjaroti.
      Satthari imaṃ attano pubbacariyaṃ āharitvā kathenteyeva,
sabbepi assudhārā pavattetvā muduhadayā ohitasotā suṇiṃsu. 1-
Atha nesaṃ bhagavā sappāyaṃ viditvā saccāni pakāsento 2- dhammaṃ
desesi. Desanāvasāne saddhiṃ puttehi ceva suṇisāhi ca brāhmaṇo
sotāpattiphale patiṭṭhahīti.
                  Parijiṇṇabrāhmaṇaputtavatthu.
                      ----------
               4. Pasenadikosalarājavatthu. (234)
      "middhī yadāti imaṃ dhammadesanaṃ satthā jetavane viharanto
rājānaṃ pasenadikosalaṃ ārabbha kathesi.
      Ekasmiṃ hi samaye rājā taṇḍuladoṇassa odanaṃ tadupiyena
sūpabyañjanena bhuñjati. So ekadivasaṃ bhuttapātarāso bhattasammadaṃ
avinodetvāva satthu santikaṃ gantvā kilantarūpo ito cito ca
samparivattati niddāya abhibhuyyamānopi ujukaṃ nipajjituṃ asakkonto
ekamantaṃ nisīdi. Atha naṃ satthā āha "kiṃ mahārāja avissamitvāva
āgatosīti. "āma bhante, bhuttakālato paṭṭhāya me mahādukkhaṃ
hotīti. Atha naṃ satthā "mahārāja atibahubhojanassa evaṃ dukkhaṃ
hotīti vatvā imaṃ gāthamāha
@Footnote: 1. Ma. Sī. Yu. bhaviṃsu. 2. Ma. pakāsetvā. Sī. Yu. pakāsesi. dhammaṃ desesīti natthi.

---------------------------------------------------------------------------------------------
page147.
                   "middhī yadā hoti mahagghaso ca
                    niddāyitā samparivattasāyī
                    mahāvarāhova nivāpapuṭṭho
                    punappunaṃ gabbhamupeti mandoti.
      Tattha "middhīti: thīnamiddhābhibhūto. Mahagghasoti: mahābhojano
āhārahatthakaalaṃsāṭakatatthavaṭṭakakākamāsakabhuttavammikānaṃ aññataro
viya. Nivāpapuṭṭhoti: kuṇḍakādinā sūkarabhattena puṭṭho. Gharasūkaro
hi bālakālato paṭṭhāya posiyamāno thūlasarīrakāle gehā bahi
nikkhamituṃ alabhanto heṭṭhāmañcādīsu samparivattitvā assanto
passanto sayateva. Idaṃ vuttaṃ hoti: yadā puriso middhī ca
hoti mahagghaso ca nivāpapuṭṭho mahāvarāho viya ca aññena
iriyāpathena yāpetuṃ asakkonto niddāyanasīlo samparivattasāyī;
tadā so "aniccaṃ dukkhaṃ anattāti tīṇi lakkhaṇāni manasikātuṃ
na sakkoti, tesaṃ amanasikārā mandappañño punappunaṃ gabbhaṃ
upeti gabbhavāsato na parimuccatīti.
       Desanāvasāne satthā rañño upakāravasena
               "manujassa sadā satīmato
                mattaṃ jānato laddhabhojane
                tanukassa bhavanti vedanā,
                saṇikaṃ jīrati āyu pālayanti

---------------------------------------------------------------------------------------------
page148.
Imaṃ gāthaṃ 1- vatvā uttaramāṇavaṃ uggaṇhāpetvā "imaṃ gāthaṃ
rañño bhojanavelāyaeva vadeyyāsi, iminā ca upāyena bhojanaṃ
parihāpeyyāsīti upāyaṃ ācikkhi. So tathā akāsi. Rājā aparena
samayena nāḷikodanaparamatāya saṇṭhito sallahukasarīro sukhappatto
satthari uppannavissāso sattāhaṃ asadisadānaṃ pavattesi.
Dānānumodanāya sampattamahājano mahantaṃ visesaṃ pāpuṇīti.
                   Pasenadikosalarājavatthu.
                       --------
                5. Sānusāmaṇeravatthu. (235)
       "idaṃ pureti imaṃ dhammadesanaṃ satthā jetavane viharanto
sānuṃ nāma  sāmaṇeraṃ ārabbha kathesi.
       So kira ekissā upāsikāya ekaputtako ahosi. Atha naṃ
sā daharakāleyeva pabbājesi. So pabbajitakālato paṭṭhāya sīlavā
ahosi vattasampanno. Ācariyupajjhāyaāgantukānaṃ vattaṃ katameva
hoti. Māsassa aṭṭha divase pātova uṭṭhāya udakamālake udakaṃ
upaṭṭhāpetvā dhammassavanaggaṃ sammajjitvā dīpaṃ jāletvā madhurassarena
dhammassavanaṃ ghoseti. Bhikkhū tassa thāmaṃ ñatvā "padabhāṇaṃ bhaṇa
sāmaṇerāti ajjhesanti. So "mayhaṃ hadayaṃ vāto vā rujjati,
kāso vā bādhatīti kañci paccāhāraṃ akatvā dhammāsanaṃ abhirūhitvā
@Footnote: 1. saṃ. sa. 15/119.

---------------------------------------------------------------------------------------------
page149.
Ākāsagaṅgaṃ otārento viya padabhāṇaṃ vatvā otaranto "mayhaṃ
mātāpitūnaṃ imasmiṃ bhaññe pattiṃ dammīti vadati. Tassa manussā
mātāpitūnaṃ pattiyā dinnabhāvaṃ na jānanti. Anantarattabhāve panassa
mātā yakkhinī hutvā nibbatti. Sā devatāhi saddhiṃ āgantvā
dhammaṃ sutvā sāmaṇerena dinnaṃ pattiṃ 1- "anumodāmi tātāti vadati.
Sīlasampannā ca nāma bhikkhū sadevakassa lokassa piyā honti;
tasmā sāmaṇere devatā salajjā sagāravā mahābrahmānaṃ viya
aggikkhandhaṃ viya ca taṃ maññanti. Sāmaṇere gāravena tañca yakkhiniṃ
garuṃ katvā passanti; dhammassavanayakkhasamāgamādīsu "sānumātāti 2-
yakkhiniyā aggāsanaṃ aggodakaṃ aggapiṇḍaṃ denti. Mahesakkhāpi
yakkhā taṃ disvā maggā okkamanti, āsanā vuṭṭhahanti.
     Atha so sāmaṇero vuḍḍhimanvāya paripakkindriyo anabhiratiyā pīḷito
anabhiratiṃ vinodetuṃ asakkonto paruḷhakesanakho kiliṭṭhanivāsanapārupano
kassaci anārocetvā pattacīvaramādāya ekakova mātu gharaṃ
agamāsi. Upāsikā puttaṃ disvā vanditvā āha "tāta
tvaṃ pubbe ācariyupajjhāyehi vā daharasāmaṇerehi vā saddhiṃ
idhāgacchasi, kasmā ekakovāsi ajja āgatoti. So ukkaṇṭhitabhāvaṃ
ārocesi. Saddhā upāsikā nānappakārena gharāvāse ādīnavaṃ
@Footnote: 1. ito paraṃ "anumodantīti vā "anumodamānāti vā padena naṭṭhena bhavitabbaṃ. athavā
@"sāmaṇerenāti āgataṭṭhāne "tayāti padena bhavitabbaṃ. Yu. "sāmaṇerena .pe. vadati.
@2. Sī. Yu. sānumātāYu.

---------------------------------------------------------------------------------------------
page150.
Dassetvā puttaṃ ovadamānāpi saññāpetuṃ asakkontī "appevanāma
attano dhammatāyapi sallakkheyyāti anuyyojetvā "tiṭṭha tāta,
yāva te yāgubhattaṃ sampādemi, yāguṃ pivitvā katabhattakiccassa te
manāpāni vatthāni nīharitvā dassāmīti vatvā āsanaṃ paññāpetvāva
adāsi. Nisīdi sāmaṇero. Upāsikā muhutteneva yāgukhajjakaṃ
sampādetvā adāsi. Atha sā "bhattaṃ sampādessāmīti avidūre
nisinnā taṇḍule dhovati. Tasmiṃ samaye sā yakkhinī "kahaṃ nu kho
sāmaṇero, kacci bhikkhāhāraṃ labhati noti āvajjamānā tassa
vibbhamitukāmatāya nisinnabhāvaṃ ñatvā "mā heva kho me devatānaṃ
antare lajjaṃ uppādeyya, 1- gacchāmissa vibbhamane antarāyaṃ karissāmīti
āgantvā tassa sarīre adhimuccitvā gīvaṃ parivattetvā [2]- bhūmiyaṃ
pātesi. 3- So akkhīhi parivattehi kheḷena paggharantena bhūmiyaṃ vipphandi. 4-
Upāsikā puttassa taṃ vippakāraṃ disvā vegenāgantvā puttaṃ
āliṅgitvā urūsu nipajjāpesi. Sakalagāmavāsino āgantvā
balikammādīni kariṃsu. Upāsikā pana paridevamānā imā gāthā abhāsi
       "cātuddasiṃ pañcadasiṃ       yā ca pakkhassa aṭṭhamī
        pārihāriyapakkhañca 5-    aṭṭhaṅgasusamāgataṃ
        uposathaṃ upavasanti       brahmacariyaṃ caranti ye,
@Footnote: 1. Ma. sāmaṇero me mahesakkhānaṃ devatānaṃ antare lajjaṃ uppādeyYu.
@Sī. māheva kho me devatānaṃ antare lajjā uppajjeyYu.
@2. Ma. Sī. Yu. etthantare "kheḷena paggharantenāti atthi.
@3. Ma. nipati. Sī. Yu. vipphandi.  4. Ma. Sī. Yu. "so akkhīhi .pe. vipphandīti
@natthi.  5. pāliyañhi "pārihārikapakkhañcāti dissati.

---------------------------------------------------------------------------------------------
page151.
        Na tehi yakkhā kīḷanti'   iti me arahataṃ sutaṃ:
        sādāni ajja passāmi    yakkhā kīḷanti sānunāti.
Upāsikāya vacanaṃ sutvā
       "cātuddasiṃ pañcadasiṃ       yā ca pakkhassa aṭṭhamī
        pārihāriyapakkhañca       aṭṭhaṅgasusamāgataṃ
        uposathaṃ upavasanti       brahmacariyaṃ caranti ye,
        na tehi yakkhā kīḷanti'   sāhu te arahataṃ sutanti
vatvā āha
       "sānuṃ pabuddhaṃ vajjāhi     yakkhānaṃ vacanaṃ idaṃ
       `mākāsi pāpakaṃ kammaṃ     āvi vā yadi vā raho;
        sace tvaṃ pāpakaṃ kammaṃ    karissasi karosi vā,
        na te dukkhā pamutyatthi   upaccāpi 1- palāyatoti,
"evaṃ pāpakammaṃ katvā sakuṇassa viya uppatitvā palāyatopi
te mokkho natthīti vatvā sā yakkhinī sāmaṇeraṃ muñci. So
akkhīni ummiletvā mātaraṃ kese vikkirayantiṃ assasantiṃ [2]- rodamānaṃ
sakalagāmavāsino ca sannipatite disvā attano yakkhena gahitabhāvaṃ
ajānanto "ahaṃ pubbe pīṭhe nisinno, mātā me avidūre nisīditvā
taṇḍule dhovi, idāni panamhi bhūmiyaṃ nipanno; kiṃ nu kho etanti
nipannakova 3- mātaraṃ āha
@Footnote: 1. uppaccāpīti. saṃ. sa. 15/307. ña. va.  [2] Ma. etthantare passasantinti
@atthi.    3. Sī. Yu. nisinnako va.

---------------------------------------------------------------------------------------------
page152.
       "mataṃ vā amma rodanti     yo vā jīvaṃ na dissati;
        jīvantaṃ amma passantī      kasmā maṃ amma rodasīti.
Athassa mātā vatthukāmakkilesakāme pahāya pabbajitassa puna
vibbhamanatthaṃ āgamane ādīnavaṃ dassentī āha
       "mataṃ vā putta rodanti,    yo vā jīvaṃ na dissati;
        yo ca kāme cajitvāna    punarāvattate 1- idha,
        taṃ vāpi putta rodanti,    puna jīvaṃ mato hi soti.
Evañca pana vatvā gharāvāsaṃ kukkulasadisañceva narakasadisañca
katvā gharāvāse ādīnavaṃ dassentī puna āha
       "kukkulā 2- ubbhato tāta  kukkulaṃ 3- patitumicchasi,
        narakā ubbhato tāta      narakaṃ patitumicchasīti.
Atha naṃ "putta bhaddaṃ tava hotu, mayampana `ayaṃ no puttako
ḍayhamānagehā bhaṇḍaṃ viya nīharitvā buddhasāsane pabbajito 4-
gharāvāse puna ḍayhituṃ icchati, abhidhāvatha parittāyatha noti imamatthaṃ
kassa ujjhāpayāma kaṃ nijjhāpayāmāti dīpetuṃ imaṃ gāthamāha
       "abhidhāvatha bhaddante,      kassa ujjhāpayāma se
        ādittā nīhaṭaṃ 5- bhaṇḍaṃ   puna ḍayhitumicchasīti.
     So, mātari kathentiyā, sallakkhetvā "natthi mayhaṃ gihibhāvena
atthoti āha. Athassa mātā `sādhu tātāti tuṭṭhā paṇītabhojanaṃ
@Footnote: 1. pāliyañhi "punarāgacchateti dissati.  2. kukkuḷā.  3. Sī. Yu. kukkuḷe.
@4. pabbajāpito [?]   5. pāliyaṃ "nibbhatanti dissati. saṃ. sa. 15/308. ña. va.

---------------------------------------------------------------------------------------------
page153.
Bhojetvā "kativassosi tātāti pucchitvā paripuṇṇavassabhāvaṃ ñatvā
ticīvaraṃ paṭiyādesi. So paripuṇṇapattacīvaro upasampadaṃ labhi.
     Athassa acirupasampannassa satthā cittaniggahe ussāhaṃ
janento "cittaṃ nāmetaṃ nānārammaṇesu dīgharattaṃ cārikaṃ cari, 1-
taṃ 2- aniggaṇhantassa sotthibhāvo nāma natthi; tasmā aṅkusena
mattahatthino viya cittassa niggaṇhane yogo karaṇīyoti vatvā
imaṃ gāthamāha
             "idaṃ pure cittamacāri cārikaṃ
              yenicchakaṃ yatthakāmaṃ yathāsukhaṃ,
              tadajjahaṃ niggahissāmi yoniso
              hatthiṃ pabhinnaṃ viya aṅkusaggāhoti.
     Tassattho: idaṃ cittaṃ nāma ito pure rūpādīsu ārammaṇesu
rāgādīnaṃ yenākārena 3- icchati tassa vasena yenicchakaṃ yatthevassa kāmo
uppajjati tassa vasena yatthakāmaṃ yathā vicarantassa sukhaṃ hoti tatheva
vicaraṇato yathāsukhaṃ dīgharattaṃ cārikaṃ cari, taṃ ajja ahaṃ pabhinnaṃ mattaṃ
hatthiṃ hatthācariyasaṅkhāto cheko aṅkusaggāho aṅkusena viya yoniso
manasikārena niggaṇhissāmi nāssa vītikkamituṃ dassāmīti.
     Desanāvasāne sānunā saddhiṃ dhammassavanāya upasaṅkamantānaṃ
bahūnaṃ devatānaṃ dhammābhisamayo ahosi. So cāyasmā tepiṭakaṃ
@Footnote: 1. Ma. Sī. Yu. carantaṃ.   2. Ma. Sī. Yu. "tanti natthi.
@3. Ma. Sī. yena kāraṇena. Yu. yena kenaci kāraṇena.

---------------------------------------------------------------------------------------------
page154.
Buddhavacanaṃ uggaṇhitvā mahādhammakathiko hutvā vīsavassasataṃ ṭhatvā
sakalajambudīpaṃ saṅkhobhetvā parinibbāyīti.
                     Sānusāmaṇeravatthu.
                     ------------
                6. Pāverakahatthivatthu. (236)
     "appamādaratāti imaṃ dhammadesanaṃ satthā jetavane viharanto
kosalarañño pāverakaṃ 1- nāma hatthiṃ ārabbha kathesi.
     So kira hatthī taruṇakāle mahābalo hutvā aparena samayena
jarāvātavegabbhāhato ekaṃ mahantaṃ saraṃ oruyha kalale laggitvā
uttarituṃ nāsakkhi. Mahājano taṃ disvā "evarūpopi nāma hatthī
imaṃ dubbalabhāvaṃ pattoti kathaṃ samuṭṭhāpesi. Rājā taṃ pavattiṃ sutvā
hatthācariyaṃ āṇāpesi "gaccha taṃ hatthiṃ kalalato uddharāhīti. So
gantvā tasmiṃ ṭhāne saṅgāmasīsaṃ dassetvā saṅgāmabheriṃ ākoṭāpesi.
Mānajātiko hatthī vegenuṭṭhāya thale patiṭṭhahi. Bhikkhū taṃ kāraṇaṃ disvā
satthu ārocesuṃ. Satthā "tena tāva bhikkhave hatthinā pakatipaṅkaduggato
attā uddhato, tumhe pana kilesadugge pakkhantā; tasmā yoniso
padahitvā tumhepi tato attānaṃ uddharathāti vatvā imaṃ gāthamāha
        "appamādaratā hotha        sacittamanurakkhatha
         duggā uddharathattānaṃ       paṅke sannova kuñjaroti.
     Tattha "appamādaratāti: satiyā avippavāse abhiratā hotha.
@Footnote: 1. Ma. pāveyyakaṃ. Sī. baddherakaṃ.

---------------------------------------------------------------------------------------------
page155.
Sacittanti: rūpādīsu ārammaṇesu attano cittaṃ, yathā vītikkamaṃ
na karoti; evaṃ rakkhatha. Sannoti: 1- yathā so paṅke sanno kuñjaro
hatthehi ca pādehi ca vāyāmaṃ katvā paṅkato attānaṃ uddharitvā
thale patiṭṭhito; evaṃ tumhepi kilesaduggato attānaṃ uddharatha
nibbānathale patiṭṭhāpethāti attho.
          Desanāvasāne te bhikkhū arahattaphale patiṭṭhahiṃsūti.
                     Pāverakahatthivatthu.
                     -------------
                 7. Sambahulabhikkhuvatthu. (237)
     "sace labhethāti imaṃ dhammadesanaṃ satthā pārileyyakaṃ nissāya
rakkhitavanasaṇḍe viharanto sambahule bhikkhū ārabbha kathesi.
     Vatthu yamakavagge `pare ca na vijānantīti gāthāvaṇṇanāya
āgatameva. Vuttaṃ hetaṃ "tathāgatassa tattha hatthināgena upaṭṭhiyamānassa
vasanabhāvo sakalajambudīpe pākaṭo ahosi. Sāvatthīnagarato
`anāthapiṇḍiko visākhā mahāupāsikātievamādīni mahākulāni
ānandattherassa sāsanaṃ pahiṇiṃsu `satthāraṃ no bhante dassethāti.
Disāvāsinopi pañcasatā bhikkhū vutthavassā ānandattheraṃ upasaṅkamitvā
`cirassaṃ sutā no āvuso ānanda bhagavato sammukhā dhammakathā,
sādhu mayaṃ āvuso ānanda labheyyāma bhagavato sammukhā dhammakathaṃ
@Footnote: 1. Ma. Sī. Yu. duggāti.

---------------------------------------------------------------------------------------------
page156.
Savanāyāti yāciṃsu. Thero te bhikkhū ādāya tattha gantvā `temāsaṃ
ekavihārino tathāgatassa santikaṃ ettakehi bhikkhūhi saddhiṃ upasaṅkamanaṃ
ayuttanti cintetvā ekakova satthāraṃ upasaṅkami. Pārileyyako
taṃ disvā daṇḍamādāya pakkhandi. Satthā oloketvā `apehi
pārileyyaka, mā nivārayi, buddhupaṭṭhāko esoti āha. So tattheva
daṇḍaṃ chaḍḍetvā pattacīvarapaṭiggahaṇaṃ  āpucchi. Thero nādāsi.
Nāgo `sace uggahitavatto bhavissati, satthu nisīdanapāsāṇaphalake
attano parikkhāraṃ na ṭhapessatīti cintesi. Thero pattacīvaraṃ bhūmiyaṃ
ṭhapesi. Vattasampannā hi garūnaṃ āsane vā sayane vā attano
parikkhāraṃ na ṭhapenti. Thero satthāraṃ vanditvā ekamantaṃ nisīdi.
Satthā `ekakova āgatosīti pucchitvā pañcasatehi bhikkhūhi saddhiṃ
āgatabhāvaṃ sutvā `kahaṃ paneteti vatvā, `tumhākaṃ cittaṃ ajānanto
bahi ṭhapetvā āgatomhīti vutte, `pakkosāhi neti āha. Thero
tathā akāsi. Satthā tehi saddhiṃ paṭisanthāraṃ katvā, tehi bhikkhūhi
`bhante bhagavā buddhasukhumālo ceva khattiyasukhumālo ca, tumhehi temāsaṃ
ekakehi tiṭṭhantehi nisīdantehi ca dukkaraṃ kataṃ, vattapaṭivattakārakopi
mukhodakādidāyakopi nāhosi maññeti vutte, `bhikkhave pārileyyaka-
hatthinā mayhaṃ sabbakiccāni katāni, evarūpaṃ hi sahāyaṃ labhantena
ekato vasituṃ yuttaṃ, alabhantassa ekacariyabhāvova seyyoti vatvā
nāgavagge 1- imā gāthā abhāsi
@Footnote: 1. Sī. Yu. "nāgavaggeti natthi.

---------------------------------------------------------------------------------------------
page157.
                "sace labhetha nipakaṃ sahāyaṃ
                 saddhiṃcaraṃ sādhuvihāridhīraṃ,
                 abhibhuyya sabbāni parissayāni
                 careyya tenattamano satīmā.
                 No ce labhetha nipakaṃ sahāyaṃ
                 saddhiṃcaraṃ sādhuvihāridhīraṃ,
                 rājāva raṭṭhaṃ vijitaṃ pahāya
                 eko care mātaṅgaraññeva nāgo.
     Ekassa caritaṃ seyyo,   natthi bāle sahāyatā:
                 eko care na ca pāpāni kayirā
                 appossuko mātaṅgaraññeva nāgoti.
     Tattha "nipakanti: nepakkapaññāya samannāgataṃ. Sādhuvihāridhīranti:
bhaddakavihāriṃ paṇḍitaṃ. Parissayānīti: tādisaṃ mettāvihāriṃ sahāyaṃ
labhanto `sīhabyagghādayo pākaṭaparissaye  ca rāgadosādayo
paṭicchannaparissaye cāti sabbeva parissaye abhibhavitvā tena saddhiṃ
attamano upaṭṭhitassati hutvā careyya vihareyyāti attho. Rājāva
raṭṭhanti: raṭṭhaṃ hitvā pabbajanto rājisi viya. Idaṃ vuttaṃ hoti:
yathā vijitabhūmippadeso rājā "idaṃ rajjaṃ nāma mahantaṃ pamādaṭṭhānaṃ,
kiṃ me rajjena kāritenāti vijitaṃ raṭṭhaṃ pahāya tatova 1- mahāaraññaṃ
pavisitvā tāpasapabbajjaṃ pabbajitvā catūsu iriyāpathesu ekakova
@Footnote: 1. Ma. Sī. Yu. ekako.

---------------------------------------------------------------------------------------------
page158.
Carati; evaṃ ekakova careyyāti. Mātaṅgaraññeva nāgoti: yathā ca
"ahaṃ kho ākiṇṇo viharāmi hatthīhi hatthinīhi hatthikulabhehi 1-
hatthicchāpehi, chinnaggāni ceva tiṇāni khādāmi, obhaggobhaggañca [2]-
sākhābhaṅgaṃ khādanti, āvilāni ca pānīyāni pivāmi, ogāhantassa ca
me uttiṇṇassa ca hatthiniyo kāyaṃ upanighaṃsantiyo gacchanti; yannūnāhaṃ
ekakova gaṇamhā vūpakaṭṭho vihareyyanti 3- evaṃ paṭisañcikkhitvā
matena 4- gamanato "mātaṅgoti laddhanāmo imasmiṃ araññe
ayaṃ hatthināgo yūthaṃ pahāya sabbiriyāpathesu ekakova sukhaṃ carati;
evaṃpi  ekova careyyāti attho. Ekassāti: pabbajitassa hi
pabbajitakālato paṭṭhāya ekībhāvābhiratassa ekakasseva caritaṃ seyyo.
Natthi bāle sahāyatāti: "cullasīlaṃ majjhimasīlaṃ mahāsīlaṃ dasa
kathāvatthūni terasa dhutaṅgaguṇā vipassanāñāṇaṃ cattāro maggā
cattāri phalāni tisso vijjā cha abhiññā amata mahānibbānanti
ayaṃ hi sahāyatā nāma. Sā bāle nissāya adhigantuṃ na sakkāti
natthi bāle sahāyatāti. Ekoti: iminā kāraṇena sabbiriyāpathesu
ekakova hutvā careyya, appamattakānipi na ca pāpāni kayiRā. [5]-
Eso appossuko nirālayo imasmiṃ araññe mātaṅganāgo
icchiticchitaṭṭhāne sukhaṃ carati, evaṃ ekakova hutvā careyya,
appamattakānipi na ca pāpāni kareyyāti attho. Tasamā "tumhehipi
@Footnote: 1. Ma. Sī. hatthikalabhehi. 2. pāliyaṃ etthantare meti atthi.
@3.vi. mahāvagga. 5/341-342.   4. Ma. Sī. Yu. matenāti natthi.
@5. Ma. Sī. Yu. etthantare "yathāti atthi.

---------------------------------------------------------------------------------------------
page159.
Evarūpaṃ sahāyaṃ alabhantehi ekacārīheva bhavitabbanti imamatthaṃ
dassento satthā tesaṃ bhikkhūnaṃ imaṃ dhammadesanaṃ desesi.
     Desanāvasāne pañcasatāpi te bhikkhū arahatte patiṭṭhahiṃsūti.
                     Sambahulabhikkhuvatthu.
                      ----------
                   8. Māravatthu. (238)
     "atthamhīti imaṃ dhamamadesanaṃ satthā himavantapasse araññakuṭikāyaṃ
viharanto māraṃ ārabbha kathesi.
     Tasmiṃ kira kāle rājāno manusse pīḷetvā rajjaṃ kārenti.
Atha bhagavā adhammikarājūnaṃ rajje daṇḍakaraṇapīḷite manusse disvā
kāruññavasena evaṃ cintesi "sakkā nu kho rajjaṃ kāretuṃ ahanaṃ
aghātayaṃ ajinaṃ ajāpayaṃ asocaṃ asocāpayaṃ dhammenāti. 1- Māro
pāpimā taṃ bhagavato parivitakkaṃ ñatvā "samaṇo gotamo `sakkā
nu kho rajjaṃ kāretunti cintesi, idāni rajjaṃ kāretukāmo bhavissati,
rajjañca nāmetaṃ pamādaṭṭhānaṃ, taṃ kārentassa sakkā okāsaṃ
labhituṃ; gacchāmi, ussāhamassa janessāmīti cintetvā satthāraṃ
upasaṅkamitvā āha "kāretu bhante bhagavā rajjaṃ, kāretu sugato
rajjaṃ, ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenāti. 2-
Atha naṃ satthā "kiṃ pana me tvaṃ pāpima passasi, yaṃ maṃ tvaṃ
@Footnote: 1-2. saṃ. sa. 15/174. sāratthappakāsinī. 1/212.

---------------------------------------------------------------------------------------------
page160.
Evaṃ vadesīti vatvā, "bhagavatā kho bhante cattāro iddhipādā
subhāvitā, ākaṅkhamāno hi bhagavā himavantaṃ pabbatarājaṃ `suvaṇṇanti
adhimucceyya, tañca suvaṇṇameva assa, ahaṃpi vo dhanena dhanakaraṇīyaṃ
karissāmi, iti tumhe dhammena rajjaṃ kāressathāti tena vutte,
     "pabbatassa suvaṇṇassa         jātarūpassa kevalī, 1-
      dvitāpi nālamekassa'       iti viddhā samaṃ care.
             Yo dukkhamaddakkhi yatonidānaṃ,
             kāmesu so jantu kathaṃ nameyya;
             upadhiṃ viditvā [2]- `saṅgoti loke
             tasseva jantu vinayāya sikkheti
imāhi gāthāhi 3- saṃvejetvā "aññoeva kho pāpima tava ovādo,
añño mama, tayā saddhiṃ dhammasammantanā nāma natthi, ahaṃ hi
evaṃ ovadāmīti vatvā imā gāthā abhāsi
           "atthamhi jātamhi sukhā sahāyā,
            tuṭṭhī sukhā yā itarītarena,
            puññaṃ sukhaṃ jīvitasaṅkhayamhi,
            sabbassa dukkhassa sukhaṃ pahānaṃ.
     Sukhā matteyyatā loke,     atho  petteyyatā sukhā.
     Sukhā sāmaññatā loke,      atho brahmaññatā sukhā.
@Footnote: 1. pāliyaṃ "kevalāti dissati. 2. pāliyameva etthantare nāti atthi.
@3. saṃ. sa. 15/170. sāratthappakāsinī. 1/212-213.

---------------------------------------------------------------------------------------------
page161.
        Sukhaṃ yāva jarā sīlaṃ,     sukhā saddhā patiṭṭhitā,
        sukho paññāpaṭilābho     pāpānaṃ akaraṇaṃ sukhanti.
     Tattha "atthamhīti: pabbajitassāpi hi cīvarakaraṇādike vā
adhikaraṇavūpasamanādike vā, gihinopi kasikammādike vā balavapakkha-
sannissitehi abhibhavanādike vā kicce uppanne, ye taṃ kiccaṃ
nipphādetuṃ vā vūpasametuṃ vā sakkonti, evarūpā sukhā sahāyāti
attho. Tuṭṭhī sukhāti: yasmā pana gihinopi sakena asantuṭṭhā
sandhicchedādīni ārabhanti, pabbajitāpi nānappakāraṃ anesanaṃ, iti
te sukhaṃ na vindantiyeva; tasmā yā itaritarena parittena vā
vipulena vā attano santakena santuṭṭhi, ayameva sukhāti attho.
Puññanti: maraṇakāle pana yathāajjhāsayena paṭṭhapetvā kataṃ
puññakammameva sukhaṃ. Sabbassāti: sakalassa pana vaṭṭadukkhassa
pahānasaṅkhātaṃ arahattameva imasmiṃ loke sukhaṃ nāma.
     Matteyyatāti: mātari sammāpaṭipatti. Petteyyatāti: pitari
sammāpaṭipatti. Ubhayenāpi mātāpitūnaṃ upaṭṭhānameva kathitaṃ.
Mātāpitaro hi puttānaṃ anupaṭṭhahanabhāvaṃ ñatvā attano santakaṃ
bhūmiyaṃ vā nidahanti paresaṃ vā vissajjenti, "mātāpitaro na
upaṭṭhahantīti ca tesaṃ nindā pavattati, kāyassa bhedā gūthanirayepi
nibbattanti; ye pana mātāpitaro sakkaccaṃ upaṭṭhahanti, te tesaṃ
santakaṃ dhanaṃ pāpuṇanti pasaṃsaṃpi labhanti, kāyassa bhedā sagge
nibbattanti; tasmā ubhayaṃpetaṃ "sukhanti vuttaṃ. Sāmaññatāti:

---------------------------------------------------------------------------------------------
page162.
Pabbajitesu sammāpaṭipatti. Brahmaññatāti: vāhitapāpesu buddha-
paccekabuddhabuddhasāvakesu sammāpaṭipattiyeva. Ubhayenāpi tesaṃ catūhi
paccayehi paṭijagganabhāvo kathito. Idaṃpi loke sukhaṃ nāma kathitaṃ.
     Sīlanti: maṇikuṇḍalarattavatthādayo hi alaṅkārā tasmiṃ tasmiṃ
vaye ṭhitānaṃyeva sobhanti, na daharānaṃ alaṅkāro mahallakakāle
mahallakānaṃ vā alaṅkāro daharakāle sobhati, "ummattako esa
maññeti garahuppādane 1- pana dosameva janeti; pañcasīladasasīlādibhedaṃ
pana sīlaṃ daharassāpi mahallakassāpi sabbavayesu sobhatiyeva, "aho
vatāyaṃ sīlavāti pasaṃsuppādanena somanassameva āvahati; tena vuttaṃ "sukhaṃ
yāva jarā sīlanti. Saddhā patiṭṭhitāti: lokiyalokuttarā duvidhāpi
saddhā niccalā hutvā patiṭṭhitāva sukhā. Sukho paññāpaṭilābhoti:
lokiyalokuttarāyapi paññāya paṭilābho sukho. Pāpānaṃ akaraṇanti:
setughāta vasena pana pāpānaṃ akaraṇaṃ imasmiṃ loke sukhanti attho.
     Desanāvasāne bahūnaṃ devatānaṃ dhammābhisamayo ahosīti.
                      Māravatthu.
                 Nāgavaggavaṇṇanā niṭṭhitā.
                    Tevīsatimo vaggo.
                      ---------