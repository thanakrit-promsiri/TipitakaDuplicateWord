AṬṬHAKATHĀ Book 15 : PĀḶI ROMAN
Aṅ.A. (manoratha.2)

Page 1-100.

page1.
                   Manorathapūraṇī nāma aṅguttaranikāyaṭṭhakathā
                          dukādinipātavaṇṇanā
                            ---------
                namo tassa bhagavato arahato sammāsambuddhassa.
                           Dukanipātavaṇṇanā
                          1. Paṭhamapaṇṇāsaka
                   1. Kammakaraṇavagga 1. Vajjasuttavaṇṇanā
       [1] Dukanipātassa paṭhame vajjānīti dosā aparādhā. Diṭaṭhadhammikanti diṭaṭheva
dhamme imasmiṃyeva attabhāve uppannaphal. Samparāyikanti samparāye anāgate
attabhāve uppannaphal. Āgucārinti pāpakāriṃ aparādhakārakaṃ. Rājāno gahetvā
vividhā kammakaraṇā 1- kārenteti 2- coraṃ gahetvā vividhā kammakaraṇā rājapurisā
karonti, rājāno pana tā kārenti nāma. Taṃ coraṃ evaṃ kammakaraṇā kāriyamānaṃ
esa passati. Tena vuttaṃ "passati coraṃ āgucāriṃ rājāno gahetvā vividhā kammakaraṇā
kārente"ti. Aḍḍhadaṇḍakehīti muggarehi, 3- paharaṇatthaṃ 4- vā catuhatthadaṇḍaṃ dvedhā
chetvā gahitadaṇḍakehi. Bilaṅgathālikanti kañjiyaukkhalikakammakaraṇaṃ. Taṃ karontā
sīsakaṭāhaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti, tena
matthaluṅgaṃ pakkuṭaṭhitvā 5- uttarati. Saṅkhamuṇḍikanti 6- saṅkhamuṇḍikakammakaraṇaṃ.
@Footnote: 1 Ma. vividhāni kammakaraṇāni               2 i. kārentīti
@3 Sī. muggarehi pahārehipi          4 cha.Ma.,i. pahārasādhanatthaṃ
@5 cha.Ma. pakkuthitvā, Sī.,i. pakkaṭṭhitvā             6 Sī.,i. saṅkhamuṇḍakanti

---------------------------------------------------------------------------------------------
page2.
Taṃ karontā ubhato 1- kaṇṇacūḷikagalavāṭakaparicchedena cammaṃ chinditvā
sabbakese ekato gaṇṭhiṃ katvā daṇḍakena vaṭṭetvā 2- uppāṭenti, saha kesehi
cammaṃ uṭṭhahati. Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti.
Rāhumukhanti rāhumukhakammakaraṇaṃ. Taṃ karontā ayosaṅkunā mukhaṃ vivaritvā antomukhe
dīpaṃ jālenti, kaṇṇacūḷikāhi vā paṭṭhāya mukhaṃ nikhādanena khananti, lohitaṃ paggharitvā
mukhaṃ pūreti.
       Jotimālikanti sakalasarīraṃ telapilotikāya veṭhetvā ālimpenti.
Hatthapajjotikanti hatthe telapilotikāya veṭhetvā dīpaṃ viya pajjālenti.
Erakavaṭṭikanti 3- erakavaṭṭikakammakaraṇaṃ. Taṃ karontā heṭaṭhāgīvato paṭṭhāya cammavaṭṭe
kantitvā 4- gopphake ṭhapenti, 5- atha naṃ yottehi bandhitvā kaḍḍhanti. So attano
cammavaṭṭe akkamitvā akkamitvā patati. Cīrakavāsikanti cīrakavāsikakammakaraṇaṃ. Taṃ
karontā tatheva cammavaṭṭe kantitvā kaṭiyaṃ ṭhapenti, kaṭito paṭṭhāya kantitvā
gopphakesu ṭhapenti, uparimehi heṭṭhimasarīraṃ cīrakanivāsananivaṭṭhaṃ viya hoti.
Eṇeyyakanti eṇeyyakakammakaraṇaṃ. Taṃ karontā ubhosu kapparesu ca ubhosu jānukesu ca
ayavaḷākāni 6- datvā ayasūlāni koṭṭenti, so catūhi ayasūlehi bhūmiyaṃ patiṭṭhahati.
Atha naṃ parivāretvā aggiṃ karonti. "eṇeyyako jotipariggaho yathā"ti āgataṭṭhānepi
idameva vuttaṃ. Taṃ kālena kālaṃ sūlāni apanetvā catūhi aṭṭhikoṭīhiyeva ṭhapenti.
Evarūpā kammakaraṇā nāma natthi.
     Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti.
Kahāpaṇakanti 7- sakalasarīraṃ tiṇhāhi vāsīhi kaṭito 8- paṭṭhāya kahāpaṇamattaṃ kahāpaṇamattaṃ
@Footnote: 1  cha.Ma.,i. uttaroṭṭhaubhato....    2 cha.Ma. veṭhetvā, i. daṇḍena cāletvā
@3 cha.Ma.,i. erakavaṭṭakanti                   4 Sī.,i. kantantā
@5 Sī.,i. pātenti                         6 cha.Ma. ayavalayāni
@7 cha.Ma. kahāpaṇikanti                        8 cha.Ma. koṭito

---------------------------------------------------------------------------------------------
page3.
Pātentā koṭṭenti. Khārāpaṭicchakanti 1- sarīraṃ tattha tattha āvudhehi paharitvā
kocchehi khāraṃ ghaṃsanti, cammamaṃsanhārūni paggharitvā aṭaṭhikasaṅkhalikāva tiṭṭhati.
Palighaparivattakanti 2- ekena passena nipajjāpetvā kaṇṇacchiddena ayasūlaṃ koṭṭetvā
paṭhaviyā ekābaddhaṃ karonti. Atha naṃ pāde gahetvā āviñchanti. 3- Palālapīṭhakanti
cheko kāraṇiko chavicammaṃ acchinditvā nisadapotakehi aṭṭhīni bhinditvā kesesu
gahetvā ukkhipati, maṃsarāsiyeva hoti. Atha naṃ keseheva pariyonandhitvā gaṇhanti,
palālavaṭṭiṃ viya katvā pariveṭhenti. 4- Sunakhehipi khādāpenteti katipayāni divasāni
āhāraṃ adatvā chātakasunakhehi khādāpenti. Te muhuttena aṭṭhikasaṅkhalikameva karonti.
Sūle uttāsenteti sūle āropente.
     Na paresaṃ pābhataṃ palumpanto caratīti paresaṃ santakaṃ bhaṇḍaṃ parammukhaṃ ābhataṃ 5-
antamaso antaravīthiyaṃ patitaṃ sahassabhaṇḍikaṃpi disvā "iminā jīvissāmī"ti
vilumpanto na vicarati, 6- ko iminā atthoti piṭṭhipādena vā pavaṭṭetvā gacchati.
     Pāpakoti lāmako. Dukkhoti aniṭṭho. Kiñca tanti kinnāma taṃ kāraṇaṃ
bhaveyya. Yenāhanti 7- yena ahaṃ. Kāyaduccaritanti pāṇātipātādi tividhaṃ akusalaṃ
kāyakammaṃ. Kāyasucaritanti tassa paṭipakkhabhūtaṃ tividhaṃ kusalaṃ kammaṃ. Vacīduccaritanti
musāvādādi catubbidhaṃ akusalaṃ vacīkammaṃ. Vacīsucaritanti tassa paṭipakkhabhūtaṃ catubbidhaṃ
kusalaṃ kammaṃ. Manoduccaritanti abhijjhādi tividhaṃ akusalaṃ manokammaṃ. Manosucaritanti
tassa paṭipakkhabhūtaṃ tividhaṃ kusalaṃ kammaṃ. Suddhaṃ attānaṃ pariharatīti ettha duvidhā
suddhi pariyāyato ca nippariyāyato ca. Saraṇagamanena hi pariyāyena suddhaṃ attānaṃ
pariharati nāma. Tathā pañcahi sīlehi, dasahi sīlehi, catupārisuddhisīlena, paṭhamajjhānena
.pe. Nevasaññānāsaññāyatanena, sotāpattimaggena, sotāpattiphalena .pe.
@Footnote: 1  cha.Ma.,i. khārāpaticchikanti        2 cha.Ma.,i. palighaparivattikanti
@3 Sī.,i. āvijjhanti              4 cha.Ma.,i. puna veṭhenti
@5 Sī.,i. paṭimukhaṃ ābhataṃ  6 Sī.,i. palumpanto vilumpanto na carati
@7 cha.Ma.,i. yāhanti

---------------------------------------------------------------------------------------------
page4.
Arahattamaggena pariyāyena suddhaṃ attānaṃ pariharati nāma. Arahattaphale patiṭṭhito pana
khīṇāsavo chinnamūlake pañcakkhandhe nhāpentopi khādāpentopi bhuñjāpentopi
nisīdāpentopi nipajjāpentopi nippariyāyeneva suddhaṃ nimmalaṃ attānaṃ pariharati
paṭijaggatīti veditabbo.
     Tasmāti yasmā imāni dve vajjāneva, no na vajjāni, tasmā. Vajjabhīrunoti
vajjabhīrukā. Vajjabhayadassāvinoti vajjāni bhayato dassanasīlā. Etaṃ pāṭikaṅkhanti
etaṃ icchitabbaṃ, etaṃ avassabhāvīti 1- attho. Yanti nipātamattaṃ, kāraṇavacanaṃ vā
yena kāraṇena parimuccissati sabbavajjehi. Kena pana kāraṇena parimuccissatīti?
catutthamaggena ceva catutthaphalena ca. Maggena hi parimuccissati nāma, 2- phale patte
parimutto nāma hoti. 3- Kiṃ pana khīṇāsavassa akusalaṃ na vipaccatīti? vipaccati,
taṃ pana khīṇāsavabhāvato pubbe kataṃ. Taṃ   ca kho imasmiṃyeva attabhāve, samparāye
panassa kammaphalannāma natthīti. Paṭhamaṃ.
                         2. Padhānasuttavaṇṇanā
     [2] Dutiye padhānānīti viriyāni. Viriyañhi padahitabbato padhānabhāvakaraṇato vā
padhānanti vuccati. Durabhisambhavānīti dussahāni duppūriyāni, dukkarānīti
attho. Agāraṃ ajjhāvasatanti agāre vasantānaṃ. Cīvarapiṇḍapātasenāsanagilāna-
paccayabhesajjaparikkhārānuppādanatthaṃ padhānanti etesaṃ cīvarādīnaṃ catunnaṃ paccayānaṃ
anuppādanatthāya padhānannāma durabhisambhavanti dasseti. Caturatanikaṃpi hi pilotikaṃ,
pasatataṇḍulamattaṃ vā bhattaṃ, caturatanikaṃ vā paṇṇasālaṃ, telasappinavanītādīsu vā
appamattakaṃpi bhesajjaṃ paresaṃ dethāti vattuṃpi nīharitvā dātuṃ dukkaraṃ ubhato
byūḷhasaṅgāmappavesanasadisaṃ. Tenāha bhagavā:-
@Footnote: 1  cha.Ma. avassaṃbhāvīti, Ma. avassaṃbhāvī attani bhāvīti     2 cha.Ma. parimuccati nāma
@3 cha.Ma.,i. phalaṃ patto parimutto nāma hotīti

---------------------------------------------------------------------------------------------
page5.
                 "dānaṃ ca yuddhaṃ ca samānamāhu
                  appāpi santā bahuke jinanti
                  appaṃpi ce saddahāno dadāti
                  teneva so hoti sukhī paratthā"ti. 1-
     Agārasmā anagāriyaṃ pabbajitānanti gehato nikkhamitvā agārassa gharāvāsassa
hitāvahehi kasigorakkhādīhi virahitaṃ anagāriyaṃ pabbajjaṃ upagatānaṃ. Sabbūpadhi-
paṭinissaggatthaṃ padhānanti sabbesaṃ khandhūpadhikilesūpadhiabhisaṅkhārūpadhīnaṃ 2- paṭi-
nissaggasaṅkhātassa nibbānassa atthāya vipassanāya ceva maggena 3- ca sahajātaṃ
viriyaṃ. Tasmāti yasmā imāni dve padhānāni durabhisambhavāni, tasmā. Dutiyaṃ.
                         3. Tapanīyasuttavaṇṇanā
     [3] Tatiye tapanīyāti idha ceva samparāye ca tapantīti tapanīyā. Tappatīti
cittasantāpena tappati anusocati kāyaduccaritaṃ katvā nandayakkho viya nandamāṇavo
viya nandagoghātako viya devadatto viya dve bhātikā viya ca. Te kira gāviṃ 4-
vadhitvā maṃsaṃ dve koṭṭhāse akaṃsu. Tato kaniṭṭho jeṭaṭhakaṃ āha "mayhaṃ dārakā
bahū, imāni me 5- antāni dehī"ti. Atha naṃ so "sabbamaṃsaṃ dvedhā vibhattaṃ,
puna kiṃ maggasī"ti paharitvā jīvitakkhayaṃ pāpesi. Nivattitvā pana 6- olokento
mataṃ disvā "bhāriyaṃ me kammaṃ katanti cittaṃ uppādesi. Athassa balavasoko uppajji.
So ṭhitaṭṭhānepi nisinnaṭaṭhānepi tadeva kammaṃ āvajjeti, cittassādaṃ na labhati.
Asitapītakhāditasāyitaṃpissa sarīre ojaṃ na pharati, aṭṭhicammamattameva ahosi. Atha naṃ
eko thero disvā "upāsaka tvaṃ pahūtannapāno, aṭṭhicammamattameva te avasiṭṭhaṃ,
@Footnote: 1  saṃ.sa. 15/33/24 sādhusutta, khu.jā.ka. 27/1183/249 ādittajātaka (syā)
@2 cha.Ma.,i....abhisaṅkhārūpadhisaṅkhātānaṃ upadhīnaṃ  3 Ma. aggamaggena  4 cha.Ma. gāvaṃ
@5 Sī.,i. dve                          6 cha.Ma.,i. ca naṃ

---------------------------------------------------------------------------------------------
page6.
Atthi nu kho te kiñci tapanīyakamman"ti pucchi. 1- So "āma bhante"ti sabbaṃ
ārocesi. Atha naṃ thero "bhāriyaṃ te upāsaka kammaṃ kataṃ, anaparādhaṭṭhāne
aparaddhan"ti āha. So teneva kammena kālaṃ katvā niraye nibbatto. Vacīduccaritena
suppabuddhasakkakokālikaciñcamāṇavikādayo viya tappati. Sesamettha catutthe ca
uttānatthamevāti. 2-
                        5. Upaññātasuttavaṇṇanā
     [5] Pañcame dvinnāhanti dvinnaṃ ahaṃ. Upaññāsinti upagantvā guṇaṃ
aññāsiṃ, jāniṃ paṭivijjhinti attho. Idāni te dhamme dassento yā ca
asantuṭaṭhitātiādimāha. Imañhi dhammadvayaṃ nissāya satthā sabbaññutaṃ patto, tasmā
tassānubhāvaṃ dassento evamāha. Tattha asantuṭṭhitā kusalesu dhammesūti iminā
imaṃ dīpeti:-  "ahaṃ jhānamattakena vā obhāsanimittamattakena vā asantuṭaṭho hutvā
arahattamaggameva uppādesiṃ. Yāva so na uppajjati, 3- na tāvāhaṃ santuṭaṭho ahosiṃ.
Padhānasmiṃ ca anukkaṇṭhito hutvā anosakkanāya ṭhatvāyeva padhānakiriyaṃ akāsin"ti
imamatthaṃ dassento yā ca appaṭivānitātiādimāha. Tattha appaṭivānitāti
appaṭikkamanā anosakkanā. Appaṭivānī sudāhaṃ bhikkhave padahāmīti ettha sudanti
nipātamattaṃ, ahaṃ bhikkhave anosakkanāyaṃ ṭhito bodhisattakāle sabbaññutaṃ paṭṭhento
padhānamakāsinti ayamettha attho.
     Idāni yathā tena taṃ padhānaṃ kataṃ, taṃ dassento kāmaṃ taco cātiādimāha.
Tattha pattabbanti iminā pattabbaguṇajātaṃ dasseti. Purisathāmenātiādīsu 4-
purisassa ñāṇathāmo ñāṇaviriyaṃ ñāṇaparakkamo ca kathito. Saṇṭhānanti ṭhapanā
appavattanā osakkanā, paṭippassaddhīti attho. Ettāvatānena caturaṅgasamannāgataṃ
viriyādhiṭṭhānannāma kathitaṃ. Ettha hi kāmaṃ taco cāti ekaṃ aṅgaṃ, nhāru cāti
@Footnote: 1  cha.Ma. ayaṃ pāṭho na dissati  2 cha.Ma.,i. uttānatthameva
@3 cha.Ma.,i. uppajji  4 cha.Ma.....ādinā

---------------------------------------------------------------------------------------------
page7.
Ekaṃ, aṭṭhi cāti ekaṃ, maṃsalohitanti ekaṃ, imāni cattāri aṅgāni.
Purisathāmenātiādīni adhimattaviriyādhivacanāni. Iti purimehi catūhi aṅgehi
samannāgatena hutvā evaṃ adhiṭṭhitaviriyaṃ caturaṅgasamannāgataṃ viriyādhiṭṭhānannāmāti
veditabbaṃ. Ettāvatā tena bodhipallaṅke attano āgamanīyapaṭipadā kathitā.
     Idāni tāya paṭipadāya paṭiladdhaguṇaṃ kathetuṃ tassa mayhaṃ bhikkhavetiādimāha. Tattha
appamādādhigatāti satiavippavāsasaṅkhātena appamādena adhigatā, na suttappamattena 1-
laddhā. Sambodhīti catumaggañāṇaṃ ceva sabbaññutañāṇaṃ ca. Na hi sakkā etaṃ
suttappamattena adhigantunti. Tenāha "appamādādhigatā sambodhī"ti. Anuttaro
yogakkhemoti na kevalaṃ bodhiyeva, arahattaphalanibbānasaṅkhāto anuttaro yogakkhemopi
appamādādhigatova.
     Idāni attanā paṭiladdhaguṇesu bhikkhusaṃghaṃ samādapento tumhe cepi
bhikkhavetiādimāha. Tattha yassatthāyāti yassa atthāya, yaṃ upasampajja viharitukāmā
hutvāti attho. Tadanuttaranti taṃ anuttaraṃ. Brahmacariyapariyosānanti maggabrahma-
cariyassa pariyosānabhūtaṃ ariyaphalaṃ. Abhiññā sacchikatvāti abhiññāya uttamapaññāya
paccakkhaṃ katvā. Upasampajja viharissathāti paṭilabhitvā pāpuṇitvā viharissatha.
Tasmāti yasmā appaṭivānapadhānaṃ nāmetaṃ bahupakāraṃ uttamatthasādhakaṃ, tasmā.
                        6. Saññojanasuttavaṇṇanā
     [6] Chaṭṭhe saññojaniyesu dhammesūti dasannaṃ saṃyojanānaṃ paccayabhūtesu
tebhūmikadhammesu. Assādānupassitāti assādato passitā passanabhāvoti attho.
Nibbidānupassitāti nibbidāvasena ukkaṇṭhanavasena passanabhāvo. Jātiyāti
khandhanibbattito. Jarāyāti khandhaparipākato. Maraṇenāti khandhabhedato. Sokehīti
antonijjhāyanalakkhaṇehi sokehi. Paridevehīti tannissitalālappitalakkhaṇehi
@Footnote: 1  Ma. mattappamattena. evamuparipi

---------------------------------------------------------------------------------------------
page8.
Paridevehi. Dukkhehīti kāyapaṭipīḷanadukkhehi. Domanassehīti manovighātadomanassehi.
Upāyāsehīti adhimattāyāsalakkhaṇaupāyāsehi. Dukkhasmāti sakalavaṭṭadukkhato. Pajahatīti
maggena pajahati. Pahāyāti ettha pana phalakkhaṇo kathito. Imasmiṃ sutte vaṭṭavivaṭṭaṃ
kathitaṃ.
                         7. Kaṇhasuttavaṇṇanā
     [7] Sattame kaṇhāti na kāḷavaṇṇatāya kaṇhā, kaṇhatāya pana
upanentīti nipphattikāḷatāya kaṇhā. Sarasenāpi vā sabbākusalā dhammā kaṇhā
eva. Na hi tesaṃ uppattiyā cittaṃ pabhassaraṃ hoti. Ahirikanti ahirikabhāvo.
Anottappanti anottappibhāvo. 1-
                         8. Sukkasuttavaṇṇanā
     [8] Aṭṭhame sukkāti na vaṇṇasukkatāya sukkā, sukkatāya pana upanentīti
nipphattisukkatāya sukkā. Sarasenāpi vā sabbe kusalā dhammā sukkāeva. Tesañhi
uppattiyā cittaṃ pabhassaraṃ hoti. Hirī ca ottappaṃ cāti ettha pāpato
jigucchanalakkhaṇā hirī, bhāyanalakkhaṇaṃ ottappaṃ. Yampanettha vitthārato vattabbaṃ
siyā, taṃ visuddhimagge vuttameva.
                         9. Cariyasuttavaṇṇanā
     [9] Navame lokaṃ pālentīti lokaṃ sandhārenti ṭhapenti rakkhanti. Nayidha
paññāyetha mātāti imasmiṃ loke janikā mātā "ayaṃ me mātā"ti garucittīkāravasena
na paññāyetha. Avasesapadesupi eseva nayo. Sambhedanti saṅkaraṃ mariyādabhedaṃ
vā. Yathā ajeḷakātiādīsu ete hi sattā "ayaṃ me mātā"ti "mātucchā"ti
@Footnote: 1  cha.Ma.,i. anottāpibhāvo

---------------------------------------------------------------------------------------------
page9.
Vāti garucittīkāravasena na jānanti. Yaṃ vatthuṃ nissāya uppannā, tattheva
vippaṭipajjanti. Tasmā upamaṃ āharanto "yathā ajeḷakā"tiādimāha.
                    10. Vassūpanāyikasuttavaṇṇanā
     [10] Dasame 1- atthuppattiyaṃ vuttaṃ. Kataraatthuppattiyaṃ? manussānaṃ
ujjhāyane. Bhagavatā hi paṭhamabodhiyaṃ vīsati vassāni vassūpanāyikā apaññattā ahosi.
Bhikkhū anibaddhavāsā 2- gimhepi hemantepi 2- utuvassepi yathāsukhaṃ vicariṃsu. Te
disvā manussā "kathañhi nāma samaṇā sakyaputtiyā hemantaṃpi gimhaṃpi vassaṃpi cārikaṃ
carissanti haritāni tiṇāni sammaddantā ekindriyaṃ jīvaṃ viheṭhentā bahū khuddake
pāṇe saṅghātaṃ āpādentā. Ime hi nāma aññatitthiyā durakkhātadhammā vassāvāsaṃ
allīyissanti saṅgāhayissanti, 3- ime nāma sakuṇā rukkhagge 4- kulāvakāni
karitvā vassāvāsaṃ allīyissanti saṅgāhayissantī"tiādīni vatvā ujjhāyiṃsu.
Tamatthaṃ bhikkhū bhagavato ārocesuṃ. Bhagavā taṃ atthuppattiṃ katvā imaṃ suttaṃ dassento
paṭhamaṃ tāva "anujānāmi bhikkhave vassaṃ upagantun"ti 5- ettakameva āha. Atha bhikkhūnaṃ
"kadā nu kho vassaṃ upagantabban"ti uppannaṃ vitakkaṃ sutvā "anujānāmi bhikkhave
vassāne vassaṃ upagantun"ti āha. Athakho bhikkhūnaṃ etadahosi "kati nu kho
vassūpanāyikā"ti bhagavato etamatthaṃ ārocesuṃ. Taṃ sutvā sakalaṃpi imaṃ suttaṃ
dassento dvemā bhikkhavetiādimāha. Tattha vassūpanāyikāti vassūpagamanā. 6-
Purimikāti aparajjugatāya āsāḷhiyā upagantabbā purimakattikapuṇṇamīpariyosānā
paṭhamā temāSī. Pacchimikāti māsagatāya āsāḷhiyā upagantabbā pacchimakattikapariyosānā
pacchimā temāsīti.
                        Kammakaraṇavaggo paṭhamo.
@Footnote: 1  cha.Ma.,i. dasamaṃ         2-2 cha.Ma. ime pāṭhā na dissanti
@3 cha.Ma. saṅkasāyissanti, i. saṅkāsayissanti. evamuparipi
@4 cha.Ma.,i. rukkhaggesu   5 vi.mahā. 4/184/203 vassūpanāyikānujānanā
@6 cha.Ma.,i. vassūpagamanāni

---------------------------------------------------------------------------------------------
page10.
                        2. Adhikaraṇavaggavaṇṇanā
     [11] Dutiyassa paṭhame balānīti kenaṭṭhena balāni. Akampaniyaṭṭhena 1- balāni
nāma, tathā durabhisambhavanaṭṭhena anajjhomaddanaṭṭhena ca. Paṭisaṅkhānabalanti paccavekkhaṇabalaṃ.
Bhāvanābalanti brūhanabalaṃ vaḍḍhanabalaṃ. Suddhaṃ attānanti idaṃ heṭṭhā vuttanayeneva
veditabbaṃ. Tatrāti tesu dvīsu balesu. Yadidanti yaṃ idaṃ. Sekhānametaṃ balanti
sattannaṃ sekhānaṃ ñāṇabalametaṃ. Sekhaṃ hi so bhikkhave balaṃ āgammāti sattannaṃ
sekhānaṃ ñāṇabalaṃ ārabbha sandhāya paṭicca. Pajahatīti maggena pajahati. Pahāyāti
iminā pana phalaṃ kathitaṃ. Yaṃ pāpanti yaṃ pāpakaṃ lāmakaṃ. Yasmā panetāni dvepi
vaḍḍhetvā arahattaṃ pāpuṇāti, tasmā ettha etadaggaṃ nāgatanti veditabbaṃ.
     [12] Dutiye satisambojjhaṅgaṃ bhāvetītiādīsu ayaṃ heṭṭhā anāgatānaṃ padānaṃ vasena
atthavaṇṇanā:- vivekanissitanti vivekaṃ nissitaṃ. 2- Vivekoti vivittatā. Svāyaṃ
tadaṅgaviveko vikkhambhanasamucchedapaṭippassaddhinissaraṇavivekoti pañcavidho. Tasmiṃ
pañcavidhe viveke. Vivekanissitanti tadaṅgavivekanissitaṃ samucchedavivekanissitaṃ
nissaraṇavivekanissitañca satisambojjhaṅgaṃ bhāvetīti ayamattho veditabbo. Tathā hi
satisambojjhaṅgabhāvanānuyutto yogī vipassanākkhaṇe kiccato tadaṅgavivekanissitaṃ,
ajjhāsayato nissaraṇavivekanissitaṃ, maggakāle pana kiccato samucchedavivekanissitaṃ,
ārammaṇato nissaraṇavivekanissitaṃ satisambojjhaṅgaṃ bhāveti. Pañcavidhaviveka-
nissitaṃpīti eke. Te hi na kevalaṃ balavavipassanāmaggaphalakkhaṇesuyeva bojjhaṅge 3-
uddharanti, vipassanāpādakakasiṇajjhānaānāpānāsubhabrahmavihārajjhānesupi 4-
uddharanti, na ca paṭisiddhā aṭṭhakathācariyehi. Tasmā tesaṃ matena etesaṃ jhānānaṃ
pavattikkhaṇe
@Footnote: 1  cha.Ma. akampiyaṭṭhena, Sī. akampanīyaṭṭhena        2 pa.sū. 1/27/93
@3 Ma. sambojjhaṅge                 4 Sī.,i. vipassanājhāna...

---------------------------------------------------------------------------------------------
page11.
Kiccatoyeva vikkhambhanavivekanissitaṃ. Yathā ca "vipassanākkhaṇe ajjhāsayato nissaraṇa-
vivekanissitan"ti vuttaṃ, evaṃ "paṭippassaddhivivekanissitaṃpi bhāvetī"ti vattuṃ
vaṭṭati. Eseva nayo virāganissitantiādīsupi. Vivekatthāeva hi virāgādayo.
      Kevalañhettha vossaggo duvidho pariccāgavossaggo ca pakkhandanavossaggo
cāti. Tattha pariccāgavossaggoti vipassanākkhaṇe ca tadaṅgavasena maggakkhaṇe ca
samucchedavasena kilesappahānaṃ. Pakkhandanavossaggoti vipassanākkhaṇe tanninnabhāvena,
maggakkhaṇe pana ārammaṇakaraṇena nibbānapakkhandanaṃ. Tadubhayaṃpi imasmiṃ lokiya-
lokuttaramissake atthavaṇṇanānaye vaṭṭati. Tathā hi ayaṃ satisambojjhaṅgo yathāvuttena
pakārena kilese pariccajati, nibbānaṃ ca pakkhandati. Vossaggapariṇāminti iminā
pana sakalena vacanena vossaggaṭṭhaṃ pariṇamantaṃ pariṇataṃ ca, paripaccantaṃ paripakkaṃ
cāti idaṃ vuttaṃ hoti. Ayañhi bojjhaṅgabhāvanamanuyutto bhikkhu yathā satisambojjhaṅgo
kilesapariccāgavossaggatthaṃ nibbānapakkhandanavossaggatthaṃ ca paripaccati, yathā ca
paripakko hoti, tathā naṃ bhāvetīti. Eseva nayo sesabojjhaṅgesupi.
      Idaṃ pana nibbānaṃyeva sabbasaṅkhatehi vivittattā viveko, sabbesaṃ virāgabhāvato
virāgo, nirodhabhāvato nirodhoti vuttaṃ. Maggoeva ca vossagge pariṇāmī,
tasmā satisambojjhaṅgaṃ bhāveti vivekaṃ ārammaṇaṃ katvā pavattiyā vivekanissitaṃ,
tathā virāganissitaṃ nirodhanissitaṃ. Tañca kho ariyamaggakkhaṇuppattiyā 1- kilesānaṃ
samucchedato pariccāgabhāvena ca nibbānapakkhandanabhāvena ca pariṇataṃ paripakkanti ayameva
attho daṭṭhabbo. Eseva nayo sesabojjhaṅgesupi. Iti ime satta bojjhaṅgā
lokiyalokuttaramissakā kathitā. Imesupi dvīsu balesu etadaggabhāvo vuttanayeneva
veditabbo.
@Footnote: 1 Sī. maggakkhaṇapavattiyā, i. maggakkhaṇappavattiyā

---------------------------------------------------------------------------------------------
page12.
      [13] Tatiye vivicceva kāmehītiādīnaṃ catunnaṃ jhānānaṃ pāliattho ca
bhāvanānayo ca sabbākārena visuddhimagge 1- vitthāritoyeva. Imāni pana cattāri
jhānāni eko bhikkhu cittekaggatthāya bhāveti, eko vipassanāpādakatthāya, eko
abhiññāpādakatthāya, eko nirodhapādakatthāya, eko bhavavisesatthāya. Idha pana
tānipi vipassanāpādakāni adhippetāni. Ayaṃ hi bhikkhu imāni jhānāni samāpajjitvā
samāpattito vuṭṭhāya saṅkhāre sammasitvā hetupaccayapariggahaṃ katvā sapaccayaṃ
nāmarūpaṃ ca vavaṭṭhapetvā indriyabalabojjhaṅgāni samodhānetvā arahattaṃ pāpuṇāti.
Evametāni jhānāni lokiyalokuttaramissakāneva kathitāni. Imasmiṃ vāpi 2- baladvaye
etadaggabhāvo vuttanayeneva veditabbo.
      [14] Catutthe saṅkhittena ca vitthārena cāti saṅkhittadhammadesanā
vitthāradhammadesanā cāti dveyeva dhammadesanāti dasseti. Tattha mātikaṃ uddisitvā
kathitā desanā saṅkhittadesanā nāma, tameva mātikaṃ vitthārato vibhajitvā kathitā
vitthāradesanā nāma. Mātikaṃ vā ṭhapetvāpi aṭṭhapetvāpi vitthārato vibhajitvā
kathitā vitthāradesanā nāma. Tāsu saṅkhittadesanā nāma mahāpaññassa puggalassa
vasena kathitā, vitthāradesanā nāma mandapaññassa. Mahāpaññassa hi vitthāradesanā
atipapañco viya hoti. Mandapaññassa saṅkhepadesanā sasakassa uppatanaṃ viya hoti,
neva antaṃ na koṭiṃ pāpuṇituṃ sakkoti. Saṅkhepadesanā ca ugghaṭitaññuno vasena
kathitā, vitthāradesanā itaresaṃ tiṇṇaṃ vasena. Sakalaṃpi hi tepiṭakaṃ saṅkhepadesanā
vitthāradesanāti ettheva saṅkhaṃ gacchati.
      [15] Pañcame yasmiṃ bhikkhave adhikaraṇeti vivādādhikaraṇaṃ anuvādādhikaraṇaṃ
āpattādhikaraṇaṃ kiccādhikaraṇanti imesaṃ catunnaṃ adhikaraṇānaṃ yasmiṃ adhikaraṇe. Āpanno
ca bhikkhūti āpattiṃ āpanno bhikkhu ca. Tasmetanti tasmiṃ etaṃ. 3- Dīghattāyāti
@Footnote: 1 visuddhi. 1/175   2 cha.Ma. imasmimpi, i. imasmiñcapi
@3 Ma. etaṃ vivādādhikaraṇaṃ

---------------------------------------------------------------------------------------------
page13.
Dīghaṃ addhānaṃ tiṭṭhanatthāya. Kharattāyāti dāsakoṇḍacaṇḍālaveṇāti evaṃ
kharavācāpavattanatthāya. Vāḷattāyāti pāsāṇaleḍḍudaṇḍādippaharaṇakakkhaḷabhāvatthāya. 1-
Bhikkhū ca na phāsuṃ viharissantīti aññamaññaṃ vivādāpanne bhikkhusaṃghe yepi
uddesaṃ vā paripucchaṃ vā gahetukāmā padhānaṃ vā anuyuñjitukāmā, te phāsuṃ 2-
na viharissanti. Bhikkhusaṃghasmiṃ hi uposathapavāraṇāya ṭhitāya uddesādīhi atthikā
uddesādīni gahetuṃ na sakkonti, vipassakānaṃ cittuppādo na ekaggo hoti,
tato visesaṃ nibbattetuṃ na sakkonti. Evaṃ bhikkhū ca na phāsuṃ viharissantīti.
Na dīghattāyātiādīsu vuttapaṭipakkhanayena attho veditabbo.
      Idhāti imasmiṃ sāsane. Iti paṭisañcikkhatīti evaṃ paccavekkhati. Akusalaṃ
āpannoti ettha akusalanti āpatti adhippetā, āpattiṃ āpannoti attho.
Kiñcideva desanti na sabbameva āpattiṃ, āpattiyā pana kiñcieva desaṃ aññataraṃ
āpattinti attho. Kāyenāti karajakāyena. Anattamanoti atuṭṭhacitto. Anattamanavācanti
atuṭṭhavācaṃ. Mamevāti maṃ eva. Tatthāti tasmiṃ adhikaraṇe. Accayo accaggamāti
aparādho atikkamitvā madditvā gato, ahamevettha aparādhiko. Suṅkadāyakaṃva 3-
bhaṇḍasminti yathā suṅkaṭṭhānaṃ pariharitvā nīte bhaṇḍasmiṃ suṅkadāyakaṃ aparādho
abhibhavati, so  ca tattha aparādhiko hoti, na rājāno na rājapurisāti attho.
Idaṃ vuttaṃ hoti:- yo hi raññā ṭhapitaṃ suṅkaṭṭhānaṃ pariharitvā bhaṇḍaṃ harati,
taṃ saha bhaṇḍasakaṭena ānetvā rañño dassenti. Tattha neva suṅkaṭṭhānassa
doso atthi, na rañño na rājapurisānaṃ, pariharitvā āgatasseva 4- pana doso,
evameva yaṃ so bhikkhu āpattiṃ āpanno, tattha neva āpattiyā doso, na codakassa.
Tīhi pana kāraṇehi tasseva bhikkhuno doso. Tassa hi āpattiāpannabhāvenapi doso,
codakaanattamanatāyapi doso, anattamanassa sato paresaṃ ārocanenapi
@Footnote: 1 cha.Ma.,i. pāṇileḍḍudaṇḍādīhi paharaṇavasena kakkhaḷabhāvatthāya 2 Sī.,i. phāsukaṃ
@3 Sī.,i. suṅkadāyikaṃva  4 cha.Ma.,i. gatasseva

---------------------------------------------------------------------------------------------
page14.
Doso. Codakassa pana so taṃ āpattiṃ āpajjantaṃ addasa, tattha doso natthi.
Anattamanatāya codanāya 1- pana doso. Taṃpi amanasikaritvā ayaṃ bhikkhu attano ca dosaṃ
paccavekkhanto 2- "iti mameva ettha accayo accaggamā suṅkadāyakaṃva bhaṇḍasmin"ti
evaṃ paṭisañcikkhatīti attho. Dutiyavāre codakassa anattamanatā ca anattamanatāya
coditabhāvo cāti dve dosā, tesaṃ vasena "accayo accaggamā"ti ettha yojanā
kātabbā. Sesamettha uttānamevāti.
      [16] Chaṭṭhe aññataroti eko apākaṭanāmo brāhmaṇo. Yena bhagavā
tenupasaṅkamīti yenāti bhummatthe 3- karaṇavacanaṃ. Tasmā yattha bhagavā, tattha
upasaṅkamīti evamettha attho veditabbo. Yena vā kāraṇena bhagavā devamanussehi
upasaṅkamitabbo, tena kāraṇena upasaṅkamīti evamettha attho veditabbo. 4-
Kena ca kāraṇena bhagavā upasaṅkamitabbo? nānappakāraguṇavisesādhigamādhippāyena,
sādhuphalūpabhogādhippāyena dijagaṇehi niccaphalitamahārukkho viya. Upasaṅkamīti gatoti
vuttaṃ hoti. Upasaṅkamitvāti upasaṅkamanapariyosānaparidīpanaṃ. 5- Athavā evaṃ gato tato
āsannataraṃ ṭhānaṃ bhagavato atisamīpasaṅkhātaṃ 6- gantvātipi vuttaṃ hoti.
     Bhagavatā saddhiṃ sammodīti yathā ca khamanīyādīni pucchanto bhagavā tena,
evaṃ sopi bhagavatā saddhiṃ samappavattappamodo ahosi, sītodakaṃ viya uṇhodakena
sammoditaṃ ekībhāvaṃ agamāsi. Yāya ca "kacci bho gotama khamanīyaṃ, kacci yāpanīyaṃ,
kacci bhoto gotamassa ca sāvakānaṃ ca appābādhaṃ appātaṅkaṃ lahuṭṭhānaṃ balaṃ
phāsuvihāro"tiādikāya kathāya sammodi, taṃ pītipāmojjasaṅkhātasammodajananato
sammodituṃ yuttabhāvato ca sammodanīyaṃ, atthabyañjanamadhuratāya suciraṃpi kālaṃ sāretuṃ
nirantaraṃ pavattetuṃ araharūpato ca saritabbabhāvato ca sāraṇīyaṃ. Suyyamānasukhato vā
@Footnote: 1 Sī.,i. codanā pana  2 ka. paccavekkhati 3 i. bhūmatthe
@4 cha.Ma. daṭṭhabbo      5 cha.Ma.....pariyosānadīpanaṃ  6 cha.Ma.,i. samīpasaṅkhāta

---------------------------------------------------------------------------------------------
page15.
Sammodanīyaṃ, anussariyamānasukhato sāraṇīyaṃ, tathā byañjanaparisuddhatāya sammodanīyaṃ,
atthaparisuddhatāya sāraṇīyanti evaṃ anekehi pariyāyehi sammodanīyaṃ sāraṇīyaṃ kathaṃ
vītisāretvā pariyosāpetvā niṭṭhapetvā yenatthena āgato, taṃ pucchitukāmo
ekamantaṃ nisīdi.
      Ekamantanti bhāvanapuṃsakaniddeso "visamaṃ candimasuriyā parivattantī"tiādīsu 1-
viya. Tasmā yathā nisinno ekamante 2- nisinno hoti, tathā nisīdīti evamettha attho
daṭṭhabbo. Bhummatthe vā etaṃ upayogavacanaṃ. Nisīdīti upāvisi. Paṇḍitā hi
purisā garuṭṭhāniyaṃ upasaṅkamitvā āsanakusalatāya ekamantaṃ nisīdanti. Ayaṃ ca nesaṃ
aññataro, tasmā ekamantaṃ nisīdi.
      Kathaṃ nisinno pana ekamantaṃ nisinno hotīti? cha nisajjadose vajjetvā.
Seyyathīdaṃ? atidūraṃ accāsannaṃ uparivātaṃ unnatappadesaṃ atisammukhaṃ atipacchāti.
Atidūre nisinno hi sace kathetukāmo hoti, uccāsaddena kathetabbaṃ hoti. Accāsanne
nisinno saṅghaṭṭanaṃ karoti. Uparivāte nisinno sarīragandhena bādhati. Unnatappadese
nisinno agāravaṃ pakāseti. Atisammukhā nisinno sace daṭṭhukāmo hoti, cakkhunā
cakkhuṃ āhacca daṭṭhabbaṃ hoti. Atipacchā nisinno sace daṭṭhukāmo hoti, gīvaṃ
pasāretvā daṭṭhabbaṃ hoti. Tasmā ayaṃpi ete cha nisajjadose vajjetvā nisīdi.
Tena vuttaṃ "ekamantaṃ nisīdī"ti.
      Etadavocāti duvidhā hi pucchā agārikapucchā ca anagārikapucchā ca. Tattha
"kiṃ bhante kusalaṃ kiṃ akusalan"ti 3- iminā nayena agārikapucchā āgatā. "ime
nu kho bhante pañcupādānakkhandhā"ti 4- iminā nayena anagārikapucchā. Ayaṃ pana
attano anurūpaṃ agārikapucchaṃ 5- pucchanto etaṃ "ko nu kho bho gotama hetu
@Footnote: 1 aṅ.catukka. 21/70/85 adhammikasutta  2 cha.Ma. ekamantaṃ
@3 Ma.u. 14/296/267 cūḷakammavibhaṅgasutta
@4 Ma.u. 14/86/67 mahāpuṇṇamasutta 5 Ma. agāriyaṃ

---------------------------------------------------------------------------------------------
page16.
Ko paccayo"tiādivacanaṃ avoca. Tattha hetu paccayoti 1- ubhayametaṃ 2- kāraṇavevacanameva.
Adhammacariyāvisamacariyāhetūti adhammacariyāsaṅkhātāya visamacariyāya hetu, taṃkāraṇā
tappaccayāti attho. Tatrāyaṃ padattho:- adhammassa cariyā adhammacariyā, adhammakaraṇanti
attho. Visamā 3- cariyā, visamassa vā kammassa cariyāti visamacariyā. Adhammacariyā
ca sā visamacariyā cāti adhammacariyāvisamacariyā. Etenupāyena sukkapakkhepi attho
veditabbo. Atthato panettha adhammacariyāvisamacariyā nāma dasa akusalakammapathā,
dhammacariyāsamacariyā nāma dasa kusalakammapathāti veditabbā.
      Abhikkantaṃ bho gotamāti ettha ayaṃ abhikkantasaddo khayasundarābhirūpa-
abbhanumodanesu dissati. "abhikkantā bhante ratti, nikkhanto paṭhamo yāmo,
ciranisinno bhikkhusaṃgho"tiādīsu 4- hi khaye dissati. "ayaṃ imesaṃ catunnaṃ
puggalānaṃ abhikkantataro ca paṇītataro cā"tiādīsu 5- sundare.
           "ko me vandati pādāni        iddhiyā yasasā jalaṃ
            abhikkantena vaṇṇena          sabbā obhāsayaṃ disā"ti-
ādīsu 6- abhirūpe. "abhikkantaṃ bhante"tiādīsu 7- abbhanumodane. Idhāpi
abbhanumodaneyeva. Yasmā ca abbhanumodane, tasmā sādhu sādhu bho gotamāti vuttaṃ
hotīti veditabbaṃ.
           "bhaye kodhe pasaṃsāyaṃ          turite kotūhalacchare
            hāse soke pasāde ca       kare āmeṇḍitaṃ 8- budho"ti
iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo.
Athavā abhikkantanti abhikkantaṃ 9- atiiṭṭhaṃ atimanāpaṃ, atisundaranti vuttaṃ
hoti.
@Footnote: 1 Ma. ko hetu ko paccayoti 2 cha.Ma. ubhayampetaṃ 3 cha.Ma. visamaṃ
@4 aṅ.aṭṭhaka. 23/110(20)/207 uposathasutta (syā), khu.u. 25/45/164
@uposathasutta, vi.cu. 7/383/204 pāṭimokkhuddesayācana
@5 aṅ.catukka. 21/100/113 potaliyasutta   6 khu.vimāna. 26/857/87
@maṇḍūkadevaputtavimāna  7 dī.Sī. 9/250/85 ajātasattuupāsakattapaṭivedanā,
@vi.mahā. 1/15/7 verañjakaṇḍa  8 cha.Ma. āmeḍitaṃ  9 Sī. atikantaṃ

---------------------------------------------------------------------------------------------
page17.
      Tattha ekena abhikkantasaddena desanaṃ thometi, ekena attano pasādaṃ.
Ayañhettha adhippāyo:- abhikkantaṃ bho gotama yadidaṃ bhoto gotamassa dhammadesanā,
abhikkantaṃ yadidaṃ bhoto gotamassa dhammadesanaṃ āgamma mama pasādoti. Bhagavatoyeva
vacanaṃ 1- dve dve atthe sandhāya thometi:- bhoto gotamassa vacanaṃ abhikkantaṃ
dosanāsanato, abhikkantaṃ guṇādhigamanato, tathā saddhājananato, paññājananato,
sātthato, byañjanato, uttānapadato, gambhīratthato, kaṇṇasukhato, hadayaṅgamato,
anattukkaṃsanato, aparavambhanato, karuṇāsītalato, paññāvadātato, āpātharamaṇīyato,
vimaddakkhamato, suyyamānasukhato, vīmaṃsiyamānato hitato cāti 2- evamādīhi yojetabbaṃ.
      Tato paraṃpi catūhi upamāhi desanaṃyeva thometi. Tattha nikkujjitanti adhomukhaṭhapitaṃ
heṭṭhāmukhajātaṃ vā. Ukkujjeyyāti uparimukhaṃ kareyya. Paṭicchannanti tiṇādīhi
paṭicchāditaṃ. 3- Vivareyyāti ugghāṭeyya. Mūḷhassāti disāmūḷhassa. Maggaṃ
ācikkheyyāti hatthe gahetvā "esa maggo"ti vadeyya. Andhakāreti kāḷapakkhacātuddasī
aḍḍharattaghanavanasaṇḍameghapaṭalehi caturaṅge tame. Ayaṃ tāva anuttānapadattho.
      Ayaṃ pana adhippāyo 4-:- yathā koci nikkujjitaṃ ukkujjeyya, evaṃ saddhamma-
vimukhaṃ asaddhamme patitaṃ 5- maṃ asaddhammā vuṭṭhāpentena, yathā paṭicchannaṃ vivareyya,
evaṃ kassapassa bhagavato sāsanantaradhānato pabhūti micchādiṭṭhigahaṇapaṭicchannasāsanaṃ
vivarantena, yathā mūḷhassa maggaṃ ācikkheyya, evaṃ kummaggamicchāmaggapaṭipannassa
me saggamokkhamaggaṃ āvīkarontena, yathā andhakāre telapajjotaṃ dhāreyya, evaṃ
mohandhakāranimuggassa me buddhādiratanarūpāni apassato tappaṭicchādakamohandhakāra-
viddhaṃsakadesanāpajjotadhāraṇena mayhaṃ bhotā gotamena etehi pariyāyehi pakāsitattā
anekapariyāyena dhammo pakāsito. 6-
@Footnote: 1 cha.Ma. vā vacanaṃ  2 cha.Ma.,i. vīmaṃsiyamānahitatoti  3 cha.Ma.,i. tiṇapaṇṇādichāditaṃ
@4 cha.Ma.,i. adhippāyayojanā  5 Ma. patiṭṭhitaṃ  6 cha.Ma. pakāsitoti

---------------------------------------------------------------------------------------------
page18.
     Evaṃ desanaṃ thometvā imāya desanāya ratanattaye pasannacitto pasannākāraṃ
karonto esāhantiādimāha. Tattha esāhanti eso ahaṃ. Bhavantaṃ gotamaṃ saraṇaṃ
gacchāmīti bhavaṃ me gotamo saraṇaṃ parāyanaṃ aghassa dātā 1- hitassa ca vidātāti 2-
iminā adhippāyena bhavantaṃ gotamaṃ gacchāmi bhajāmi sevāmi payirupāsāmi, evaṃ
vā jānāmi bujjhāmīti. Yesañhi dhātūnaṃ gati attho, buddhipi tesaṃ attho. Tasmā
gacchāmīti imassa jānāmi bujjhāmīti ayamattho vutto. Dhammañca bhikkhusaṃghañcāti
ettha pana 3- adhigatamagge ceva sacchikatanirodhe ca yathānusiṭṭhaṃ paṭipajjamāne catūsu 3-
apāyesu apatamāne dhāretīti dhammo. So atthato ariyamaggo ceva nibbānaṃ
ca. Vuttañhetaṃ "yāvatā bhikkhave dhammā saṅkhatā, ariyo aṭṭhaṅgiko maggo tesaṃ
aggamakkhāyatī"ti 4- vitthāro. Na kevalaṃ ca ariyamaggo ceva nibbānaṃ ca, apica
kho ariyaphalehi saddhiṃ pariyattidhammopi. Vuttañhetaṃ chattamāṇavakavimāne:-
          "rāgavirāgamanejamasokaṃ        dhammamasaṅkhatamappaṭikūlaṃ
           madhuramimaṃ paguṇaṃ suvibhattaṃ        dhammamimaṃ saraṇatthamupehī"ti. 5-
      Ettha rāgavirāgoti maggo kathito. Anejamasokanti phalaṃ. Dhammamasaṅkhatanti
nibbānaṃ. Appaṭikūlaṃ madhuramimaṃ paguṇaṃ suvibhattanti piṭakattayena vibhattaṃ
sabbadhammakkhandhaṃ. 6- Diṭṭhisīlasaṅghātena saṃhatoti 7- saṃgho. So atthato
aṭṭhaariyapuggalasamūho. Vuttañhetaṃ tasmiññeva vimāne:-
                       "yattha ca dinnamahapphalamāhu
                         catūsu sucīsu purisayugesu
@Footnote: 1 cha.Ma.,i. tātā, Ma. sukhassadātā 2 cha.Ma.,i. vidhātāti
@3-3 cha.Ma. adhigatamagge sacchikatanirodhe yathānusiṭṭhaṃ paṭipajjamāne ca catūsu
@4 aṅ.catukka. 21/34/38 aggappasādasutta  5 khu.vimāna. 26/887/91 chattamāṇavakavimāna
@6 cha.Ma.,i. vibhattā sabbadhammakkhandhāti    7 ka. saṃghaṭatoti

---------------------------------------------------------------------------------------------
page19.
                       Aṭṭha ca puggaladhammadasā te
                      saṃghamimaṃ saraṇatthamupehī"ti. 1-
      Bhikkhūnaṃ saṃgho bhikkhusaṃgho. Ettāvatā brāhmaṇo tīṇi saraṇagamanāni
paṭivedesi.
      Idāni tesu saraṇagamanesu kosallatthaṃ saraṇaṃ, saraṇagamanaṃ, yo ca saraṇaṃ
gacchati, saraṇagamanappabhedo, saraṇagamanaphalaṃ, saṅkileso, bhedoti ayaṃ vidhi veditabbo.
      Seyyathīdaṃ:- padatthato tāva hiṃsatīti saraṇaṃ, saraṇaṃ gatānaṃ teneva saraṇagamanena
bhayasantāsadukkhaduggatiparikkilesaṃ hanati vināsetīti attho, ratanattayassevetaṃ
adhivacanaṃ. Athavā hite pavattanena ahitā ca nivattanena sattānaṃ bhayaṃ hiṃsatīti
buddho, bhavakantārā uttāraṇena lokassa assāsadānena ca dhammo, appakānampi
kārānaṃ vipulaphalapaṭilābhakaraṇena saṃgho. Tasmā imināpi pariyāyena ratanattayaṃ
saraṇaṃ. Tappasādataggarutāhi vihatakileso tapparāyanatākārappavatto cittuppādo
saraṇagamanaṃ. Taṃsamaṅgīsatto saraṇaṃ gacchati, vuttappakārena cittuppādena "etāni
tīṇi ratanāni saraṇaṃ, etāni parāyanan"ti evaṃ upetīti attho. Evaṃ tāva
saraṇaṃ saraṇagamanaṃ yo ca saraṇaṃ gacchati idaṃ tayaṃ veditabbaṃ.
      Saraṇagamanappabhede pana duvidhaṃ saraṇagamanaṃ lokuttaraṃ lokiyañca. 2- Tattha lokuttaraṃ
diṭṭhasaccānaṃ maggakkhaṇe saraṇagamanūpakkilesasamucchedena ārammaṇato nibbānārammaṇaṃ
hutvā kiccato sakalepi ratanattaye ijjhati. Lokiyaṃ puthujjanānaṃ saraṇagamanūpakkilesa-
vikkhambhanena ārammaṇato buddhādiguṇārammaṇaṃ hutvā ijjhati. Taṃ atthato buddhādīsu
tīsu vatthūsu saddhāpaṭilābho, saddhāmūlikā ca sammādiṭṭhi dasasu puññakiriyāvatthūsu
diṭṭhujukammanti 3- vuccati.
@Footnote: 1 khu.vimāna. 26/888/92 chattamāṇavakavimāna  2 cha.Ma. lokiyañcāti
@3 cha.Ma. diṭṭhijukammanti

---------------------------------------------------------------------------------------------
page20.
     Tayidaṃ catudhā pavattati attasanniyyātanena tapparāyanatāya sissabhāvūpagamanena
paṇipātenāti. Tattha attasanniyyātanaṃ nāma "ajja ādiṃ katvā ahaṃ attānaṃ
buddhassa niyyādemi, dhammassa, saṃghassā"ti evaṃ buddhādīnaṃ attapariccajanaṃ.
Tapparāyanatā nāma "ajja ādiṃ katvā ahaṃ buddhaparāyano, dhammaparāyano, saṃghaparāyano
iti maṃ dhārethā"ti evaṃ tapparāyanabhāvo. Sissabhāvūpagamanaṃ nāma "ajja ādiṃ
katvā ahaṃ buddhassa antevāsiko, dhammassa, saṃghassa iti maṃ dhārethā"ti
evaṃ sissabhāvūpagamo. Paṇipāto nāma "ajja ādiṃ katvā ahaṃ abhivādanaṃ
paccupaṭṭhānaṃ añjalikammaṃ sāmīcikammaṃ buddhādīnaṃyeva tiṇṇaṃ vatthūnaṃ karomi iti
maṃ dhārethā"ti evaṃ buddhādīsu paramanipaccakāro. Imesañhi catunnaṃ ākārānaṃ
aññataraṃpi karontena gahitaṃyeva hoti saraṇagamanaṃ.
      Apica "bhagavato attānaṃ pariccajāmi, dhammassa, saṃghassa attānaṃ pariccajāmi,
jīvitaṃ pariccajāmi, pariccattoyeva me attā, pariccattameva me jīvitaṃ,
jīvitapariyantikaṃ buddhaṃ saraṇaṃ gacchāmi, buddho me saraṇaṃ leṇaṃ tāṇan"ti evaṃpi
attasanniyyātanaṃ veditabbaṃ. "satthārañca vatāhaṃ passeyyaṃ, bhagavantameva passeyyaṃ,
sugatañca vatāhaṃ passeyyaṃ, bhagavantameva passeyyaṃ, sammāsambuddhaṃ ca vatāhaṃ
passeyyaṃ, bhagavantameva passeyyan"ti 1- evaṃpi mahākassapassa saraṇagamanaṃ 2- viya
sissabhāvūpagamanaṃ daṭṭhabbaṃ.
           "so ahaṃ vicarissāmi        gāmā gāmaṃ purā puraṃ
            namassamāno sambuddhaṃ       dhammassa ca sudhammatan"ti. 3-
      Evaṃpi āḷavakādīnaṃ saraṇagamanaṃ viya tapparāyanatā veditabbāti. 4- "athakho
brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu
@Footnote: 1 saṃ.ni. 16/154/210 cīvarasutta  2 cha.Ma. saraṇagamane
@3 khu.su. 25/194/371, saṃ. sa. 15/246/259 āḷavakasutta  4 cha.Ma.,i. veditabbā

---------------------------------------------------------------------------------------------
page21.
Sirasā nipatitvā bhagavato pādāni mukhena ca paricumbati, pāṇīhi ca sambāhati, 1-
nāmañca sāveti brahmāyu ahaṃ bho gotama brāhmaṇo, brahmāyu ahaṃ bho
gotama brāhmaṇo"ti 2- evaṃpi paṇipāto daṭṭhabbo.
      So panesa ñātibhayācariyadakkhiṇeyyavasena catubbidho hoti. Tattha dakkhiṇeyya-
paṇipātena saraṇagamanaṃ hoti, na itarehi. Seṭṭhavaseneva hi saraṇaṃ gaṇhāti,
seṭṭhavasena ca bhijjati. Tasmā yo sākiyo vā koliyo vā "buddho amhākaṃ
ñātako"ti vandati, agahitameva hoti saraṇaṃ. Yo vā "samaṇo gotamo rājapūjito
mahānubhāvo avandiyamāno anatthaṃpi kareyyā"ti bhayena vandati, agahitameva hoti
saraṇaṃ. Yo vā bodhisattakāle bhagavato santike kiñci uggahitaṃ saramāno buddhakāle vā:-
          "ekena bhoge bhuñjeyya       dvīhi kammaṃ payojaye
           catutthañca nidhāpeyya          āpadāsu bhavissatī"ti 3-
evarūpaṃ anusāsaniṃ 4- uggahetvā "ācariyo me"ti vandati, agahitameva hoti saraṇaṃ.
Yo pana "ayaṃ loke aggadakkhiṇeyyo"ti vandati, teneva gahitaṃ hoti saraṇaṃ.
      Evaṃ gahitasaraṇasseva 5- upāsakassa vā upāsikāya vā aññatitthiyesu pabbajitaṃpi
ñātiṃ "ñātako me ayan"ti vandato saraṇagamanaṃ na bhijjati, pageva apabbajitaṃ.
Tathā rājānaṃ bhayavasena vandato. So hi raṭṭhapūjitattā avandiyamāno anatthaṃpi
kareyyāti. Tathā yaṅkiñci sippaṃ sikkhāpakaṃ titthiyaṃpi "ācariyo me ayan"ti
vandatopi na bhijjatīti. Evaṃ saraṇagamanappabhedo veditabbo.
      Ettha ca lokuttarassa saraṇagamanassa cattāri sāmaññaphalāni vipākaphalaṃ,
@Footnote: 1 cha.Ma. parisambāhati  2 Ma.Ma. 13/394/377 brahmāyusutta
@3 dī.pā. 11/265/164 suhadamitta
@4 Ma. anusāsanaṃ  5 cha.Ma.,i. gahitasaraṇassa ca

---------------------------------------------------------------------------------------------
page22.
Sabbadukkhakkhayo ānisaṃsaphalaṃ. Vuttañhetaṃ:-
         "yo ca buddhañca dhammañca      saṃghañca saraṇaṃ gato
          cattāri ariyasaccāni        sammappaññāya passati.
          Dukkhaṃ dukkhasamuppādaṃ         dukkhassa ca atikkamaṃ
          ariyañcaṭṭhaṅgikaṃ maggaṃ        dukkhūpasamagāminaṃ.
          Etaṃ kho saraṇaṃ khemaṃ        etaṃ saraṇamuttamaṃ
          etaṃ saraṇamāgamma          sabbadukkhā pamuccatī"ti. 1-
      Apica niccato anupagamanādivasenapetassa ānisaṃsaphalaṃ veditabbaṃ. Vuttañhetaṃ:-
              "aṭṭhānametaṃ bhikkhave anavakāso, yaṃ diṭṭhisampanno puggalo
          kañci saṅkhāraṃ niccato upagaccheyya, sukhato upagaccheyya, kañci dhammaṃ
          attato upagaccheyya, mātaraṃ jīvitā voropeyya, pitaraṃ jīvitā voropeyya,
          arahantaṃ jīvitā voropeyya, paduṭṭhacitto tathāgatassa lohitaṃ uppādeyya,
          saṃghaṃ bhindeyya, aññaṃ satthāraṃ uddiseyya, netaṃ ṭhānaṃ vijjatī"ti. 2-
      Lokiyassa pana saraṇagamanassa bhavasampadāpi bhogasampadāpi phalameva.
Vuttañhetaṃ:-
                 "ye keci buddhaṃ saraṇaṃ gatāse
                  na te gamissanti apāyabhūmiṃ 3-
                  pahāya mānusaṃ dehaṃ
                  devakāyaṃ paripūressantī"ti. 4-
@Footnote: 1 khu.dha. 25/190-2/50-1 aggidattapurohitavatthu
@2 Ma.u. 14/128/114 bahudhātukasutta,
@aṅ.ekaka. 20/268-276/28-9 aṭṭhānapāli: paṭhamavagga
@3 Sī.,i. apāyaṃ    4 saṃ.sa. 15/37/30 samayasutta

---------------------------------------------------------------------------------------------
page23.
      Aparaṃpi vuttaṃ:-
              "athakho sakko devānamindo asītiyā devatāsahassehi saddhiṃ
         yenāyasmā mahāmoggallāno tenupasaṅkami .pe. Ekamantaṃ ṭhitaṃ kho
         sakkaṃ devānamindaṃ āyasmā mahāmoggallāno etadavoca `sādhu kho
         devānaminda buddhasaraṇagamanaṃ hoti, buddhasaraṇagamanahetu kho devānaminda
         evamidhekacce sattā kāyassa bhedā parammaraṇā sugatiṃ saggaṃ lokaṃ
         upapajjanti, te aññe deve dasahi ṭhānehi adhigaṇhanti dibbena
         āyunā dibbena vaṇṇena sukhena yasena ādhipateyyena dibbehi rūpehi
         saddehi gandhehi rasehi phoṭṭhabbehī"ti. 1-
      Esa nayo dhamme ca saṃghe ca. Apica velāmasuttādivasenāpi 2- saraṇagamanassa
phalaviseso veditabbo. Evaṃ saraṇagamanaphalaṃ veditabbaṃ.
      Tattha ca lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṅkilissati,
na mahājutikaṃ hoti na mahāvipphāraṃ. Lokuttarassa natthi saṅkileso. Lokiyassa
ca saraṇagamanassa duvidho bhedo sāvajjo ca anavajjo ca. Tattha sāvajjo
aññasatthārādīsu attasanniyyātanādīhi hoti, so aniṭṭhaphalo. Anavajjo kālakiriyāya,
so avipākattā aphalo. Lokuttarassa pana nevatthi bhedo. Bhavantarepi hi ariyasāvako
aññaṃ satthāraṃ na uddisatīti evaṃ saraṇagamanassa saṅkileso ca bhedo ca veditabbo.
      Upāsakaṃ maṃ bhavaṃ gotamo dhāretūti maṃ bhavaṃ gotamo "upāsako ayan"ti
evaṃ dhāretu, jānātūti attho. Upāsakavidhikosallatthaṃ panettha ko upāsako, kasmā
upāsakoti vuccati, kimassa sīlaṃ, ko ājīvo, kā vipatti, kā sampattīti idaṃ
pakiṇṇakaṃ veditabbaṃ.
@Footnote: 1 saṃ.saḷā. 18/530/337 moggallānasaṃyutta (syā)
@2 aṅ.navaka. 23/224(20)/405 velāmasutta (syā)

---------------------------------------------------------------------------------------------
page24.
      Tattha ko upāsakoti yokoci tisaraṇaṃ gato gahaṭṭho. Vuttañhetaṃ:-
              "yato kho mahānāma upāsako buddhaṃ saraṇaṃ gato hoti, dhammaṃ
         saraṇaṃ gato hoti, saṃghaṃ saraṇaṃ gato hoti, ettāvatā kho mahānāma
         upāsako hotī"ti. 1-
      Kasmā upāsakoti ratanattayassa upāsanato. So hi buddhaṃ upāsatīti
upāsako. Dhammaṃ, saṃghaṃ upāsatīti upāsakoti.
      Kimassa sīlanti pañca veramaṇiyo. Yathāha:-
              "yato kho mahānāma upāsako pāṇātipātā paṭivirato hoti,
         adinnādānā, kāmesumicchācārā, musāvādā, surāmerayamajja-
         pamādaṭṭhānā paṭivirato hoti. Ettāvatā kho mahānāma upāsako
         sīlavā hotī"ti. 1-
      Ko ājīvoti pañca micchāvaṇijjā pahāya dhammena samena jīvikakappanaṃ.
Vuttañhetaṃ:-
              "pañcimā bhikkhave vaṇijjā upāsakena akaraṇīyā. Katamā pañca.
         Satthavaṇijjā sattavaṇijjā maṃsavaṇijjā majjavaṇijjā visavaṇijjā. Imā
         kho bhikkhave pañca vaṇijjā upāsakena akaraṇīyā"ti. 2-
      Kā vipattīti yā tasseva sīlassa ca ājīvassa ca vipatti, ayamassa vipatti.
Apica yāya esa caṇḍālo ceva hoti malañca paṭikiṭṭho 3- ca, sāpi tassa vipattīti
@Footnote: 1 saṃ.Ma. 19/1033/343 mahānāmasutta  2 aṅ.pañcaka. 22/177/232 upāsakavagga (syā)
@3 cha.Ma. patikuṭṭho. evamuparipi

---------------------------------------------------------------------------------------------
page25.
Veditabbā. Te ca atthato assaddhiyādayo pañca dhammā honti. Yathāha:-
              "pañcahi bhikkhave dhammehi samannāgato upāsako upāsaka-
         caṇḍālo ca hoti upāsakamalañca upāsakapaṭikiṭṭho ca. Katamehi pañcahi.
         Assaddho hoti, dussīlo hoti, kotuhalamaṅgaliko hoti, maṅgalaṃ pacceti
         no kammaṃ, ito ca bahiddhā dakkhiṇeyyaṃ pariyesati, tattha ca pubbakāraṃ
         karotī"ti. 1-
      Kā sampattīti yā cassa sīlasampadā ca ājīvasampadā ca, sā sampatti.
Ye cassa ratanabhāvādikarā saddhādayo pañca dhammā yathāha:-
              "pañcahi bhikkhave dhammehi samannāgato upāsako upāsakaratanaṃ
         ca hoti upāsakapadumaṃ ca upāsakapuṇḍarikaṃ ca. Katamehi pañcahi. Saddho
         hoti, sīlavā hoti, na kotuhalamaṅgaliko hoti, kammaṃ pacceti no
         maṅgalaṃ, na ito bahiddhā dakkhiṇeyyaṃ gavesati, idha ca pubbakāraṃ
         karotī"ti. 1-
      Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati.
"ajjatagge samma dovārika āvarāmi dvāraṃ niggaṇṭhānaṃ niggaṇṭhīnan"tiādīsu 2-
hi ādimhi dissati. "teneva aṅgulaggena taṃ aṅgulaggaṃ parāmaseyya. 3- Ucchuggaṃ
veḷuggan"tiādīsu koṭiyaṃ. "ambilaggaṃ vā madhuraggaṃ vā tittakaggaṃ vā, 4-
anujānāmi bhikkhave vihāraggena vā pariveṇaggena vā bhājetun"tiādīsu 5- koṭṭhāse.
"yāvatā bhikkhave satta apadā vā .pe. Tathāgato tesaṃ aggamakkhāyatī"tiādīsu 6-
seṭṭhe.
@Footnote: 1 aṅ. pañcaka. 22/175/230 upāsakavagga (syā)  2 Ma.Ma. 13/70/47 upālivādasutta
@3 abhi. ka. 37/441/267 paccuppannañāṇakathā 4 saṃ.Ma. 19/374/131 sūdasutta
@5 vi.cu. 7/318/89 senāsanaggāhāpakasammati 6 aṅ.catukka. 21/34/39 aggappasādasutta

---------------------------------------------------------------------------------------------
page26.
Idha panāyaṃ ādimhi daṭṭhabbo. Tasmā ajjataggeti ajjataṃ ādiṃ katvāti evamettha
attho daṭṭhabbo. 1- Ajjatanti ajjabhāvaṃ. 2- Ajjadaggetipi vā pāṭho, dakāro
padasandhikaro, ajja aggaṃ katvāti attho.
      Pāṇupetanti pāṇehi upetaṃ, yāva me jīvitaṃ pavattati, tāva upetaṃ,
anaññasatthukaṃ tīhi saraṇagamanehi saraṇagataṃ upāsakaṃ kappiyakārakaṃ maṃ bhavaṃ gotamo dhāretu
jānātu. Ahañhi sacepi me tikhiṇena asinā sīsaṃ chindeyyuṃ, neva buddhaṃ "na
buddho"ti vā dhammaṃ "na dhammo"ti vā saṃghaṃ "na saṃgho"ti vā vadeyyanti evaṃ
attasanniyyātanena saraṇaṃ gantvā catūhi paccayehi pavāretvā uṭṭhāyāsanā
bhagavantaṃ abhivādetvā tikkhattuṃ padakkhiṇaṃ katvā pakkāmīti.
      [17] Sattame jāṇussoṇīti jāṇussoṇīti ṭhānantaraṃ kira nāmetaṃ 3-
ṭhānantaraṃ, taṃ yena kulena laddhaṃ, taṃ jāṇussoṇikulanti vuccati. Ayaṃ hi 4- tasmiṃ
kule jātattā rañño santikā 5- ca laddhajāṇussoṇisakkārattā jāṇussoṇīti vuccati.
Tenupasaṅkamīti "samaṇo kira gotamo paṇḍito byatto bahussuto"ti sutvā "sace
so liṅgavibhattikārakādibhedaṃ jānissati, amhehi ñātameva jānissati, aññātaṃ kiṃ
jānissati. Ñātameva kathessati, aññātaṃ kiṃ kathessatī"ti cintetvā mānaddhajaṃ
paggayha sīghaṃ ukkhipitvā mahāparivārehi parivuto yena bhagavā tenupasaṅkami. Katattā
ca brāhmaṇa akatattā cāti satthā tassa vacanaṃ sutvā "ayaṃ brāhmaṇo idha
āgacchanto na jānitukāmo atthagavesī hutvā āgato, mānaddhajaṃ 6- paggayha sīghaṃ
ukkhipitvā āgato. Kinnu khvassa yathā pañhāya atthaṃ ājānāti, 7- evaṃ kathite
vuḍḍhi bhavissati, udāhu yathā na jānātī"ti cintetvā "yathā na jānāti,
evaṃ kathite vuḍḍhi bhavissatī"ti ñatvā "katattā ca brāhmaṇa akatattā cā"ti
āha.
@Footnote: 1 cha.Ma. veditabbo  2 Sī. ajjabhavaṃ  3 cha.Ma.,i. jāṇussoṇiṭhānantaraṃ kira nāmekaṃ
@4 cha.Ma.,i. ayaṃ saddo na dissati  5 cha.Ma.,i. santike  6 cha.Ma.,i. mānaṃ pana
@7 cha.Ma.,i. jānāti

---------------------------------------------------------------------------------------------
page27.
      Brāhmaṇo taṃ sutvā "samaṇo gotamo katattāpi akatattāpi niraye nibbattiṃ
vadati, idaṃ ubhayakāraṇenāpi ekaṭṭhāne nibbattiyā kathitattā dujjānaṃ mahandhakāraṃ,
natthi mayhaṃ ettha patiṭṭhā. Sace panāhaṃ ekanteneva 1- tuṇhī bhaveyyaṃ, brāhmaṇānaṃ
majjhe kathanakālepi maṃ evaṃ vadeyyuṃ `tvaṃ samaṇassa gotamassa santike 2- mānaṃ
paggayha sīghaṃ 3- ukkhipitvā āgatosi, ekavacaneneva tuṇhī hutvā kiñci vattuṃ
nāsakkhi, imasmiṃ ṭhāne kasmā kathesī'ti. Tasmā parājitopi aparājitasadiso hutvā
puna saggagamanapañhaṃ pucchissāmī"ti cintetvā ko nu kho bho gotamāti imaṃ
dutiyapañhaṃ ārabhi.
      Evaṃpi cassa ahosi "uparipañhena heṭṭhāpañhaṃ jānissāmi, heṭṭhāpañhena
uparipañhan"ti. Tasmāpi imaṃ pañhaṃ pucchi. Satthā purimanayeneva cintetvā yathā
na jānāti, evameva kathento punapi "katattā ca brāhmaṇa akatattā cā"ti
āha. Brāhmaṇo tasmiṃ patiṭṭhātuṃ asakkonto "alaṃ kho pana 4- īdisassa purisassa
santikaṃ āgatena jānitvā 5- gantuṃ vaṭṭati, sakavādaṃ pahāya samaṇaṃ gotamaṃ anuvattitvā
mayhaṃ atthaṃ gavesissāmi, paralokamaggaṃ sodhessāmī"ti sanniṭṭhānaṃ katvā satthāraṃ
āyācanto na kho ahantiādimāha. Athassa nihatamānataṃ ñatvā satthā upari
desanaṃ vaḍḍhento tenahi brāhmaṇātiādimāha. Tattha tenahīti kāraṇaniddeso.
Yasmā saṅkhittena    bhāsitassa atthaṃ ajānanto vitthāradesanaṃ yācasi, tasmāti attho.
Sesamettha uttānamevāti.
      [18] Aṭṭhame āyasmāti piyavacanametaṃ. Ānandoti tassa therassa nāmaṃ.
Ekaṃsenāti ekantena. Anuviccāti anupavisitvā. Viññūti paṇḍitā. Garahantīti
nindanti, avaṇṇaṃ bhāsanti. Sesamettha uttānameva. Navame sabbaṃ uttānameva.
@Footnote: 1 cha.Ma.,i. ettakeneva  2 cha.Ma.,i. santikaṃ  3 cha.Ma. siṅgaṃ
@4 cha.Ma.,i. na  5 cha.Ma. ajānitvā

---------------------------------------------------------------------------------------------
page28.
      [20] Dasame dunnikkhittañca padabyañjananti uppaṭipāṭiyā gahitapālipadameva
hi atthassa byañjanattā byañjananti vuccati. Ubhayametaṃ pāliyāva nāmaṃ. Attho
ca dunnītoti parivattetvā uppaṭipāṭiyā gahitā aṭṭhakathā. Dunnikkhittassa
bhikkhave padabyañjanassa atthopi dunnayo hotīti parivattetvā uppaṭipāṭiyā
gahitāya pāliyā aṭṭhakathā nāma dunnayā 1- dunnīhārā dukkathā nāma hoti.
      Ekādasame vuttapaṭipakkhanayena attho veditabbo.
                         Adhikaraṇavaggo dutiyo.
                         --------------
                         3. Bālavaggavaṇṇanā
      [22] Tatiyassa paṭhame accayaṃ accayato na passatīti "aparajjhitvā aparaddhaṃ
mayā"ti attano aparādhaṃ na passati aparaddhaṃ mayāti vatvā daṇḍakammaṃ
āharitvā na khamāpetīti attho. Accayaṃ desentassāti evaṃ vatvā daṇḍakammaṃ
āharitvā khamāpentassa. Yathādhammaṃ na paṭiggaṇhātīti "puna evaṃ na karissāmi,
khamatha me"ti vuccamāno accayaṃ imaṃ yathādhammaṃ yathāsabhāvaṃ na paṭiggaṇhāti. "ito
paṭṭhāya puna evarūpaṃ mā akāsi, khamāmi tuyhan"ti na vadati. Sukkapakkho
vuttapaṭipakkhanayeneva veditabbo.
      [23] Dutiye abbhācikkhantīti abhibhavitvā ācikkhanti, abhūtena vadanti.
Dosantaroti abbhantare patiṭṭhitadoso. 2- Evarūpo hi "natthi samaṇassa gotamassa
@Footnote: 1 i. aṭṭhakathā dunnītā 2 cha.Ma. antare patitadoso

---------------------------------------------------------------------------------------------
page29.
Uttarimanussadhammo"tiādīni vadanto sunakkhatto viya tathāgataṃ abbhācikkhati. Saddho
vā duggahitenāti yo vā 1- ñāṇavirahitāya saddhāya atisaddho hoti muduppasanno, 2-
sopi "buddho nāma sabbalokuttaro, sabbe tassa kesādayo battiṃsakoṭṭhāsā
lokuttarāyevā"tiādinā nayena duggahitaṃ gaṇhitvā tathāgataṃ abbhācikkhati. Tatiye
uttānamevāti. 3-
      [25] Catutthe neyyatthaṃ suttantanti yassa attho netabbo, taṃ netabbatthaṃ
suttantaṃ. Nītattho suttantoti dīpetīti kathitattho ayaṃ suttantoti vadati. Tattha
"ekapuggalo bhikkhave, dveme bhikkhave puggalā, tayome bhikkhave puggalā, cattārome
bhikkhave puggalā"ti evarūpo suttanto neyyattho nāma. Ettha hi kiñcāpi
sammāsambuddhena "ekapuggalo bhikkhave"tiādi vuttaṃ, paramatthato pana puggalo nāma
natthīti evamassa attho netabbova hoti. Ayaṃ pana attano bālatāya nītattho
ayaṃ suttantoti dīpeti. Paramatthato hi puggale asati na tathāgato "ekapuggalo
bhikkhave"tiādīni vadeyya. Yasmā pana tena vuttaṃ, tasmā paramatthato atthi puggaloti
gaṇhanto taṃ neyyatthaṃ suttantaṃ nītattho suttantoti dīpeti. Nītatthanti aniccaṃ
dukkhaṃ anattāti evaṃ kathitatthaṃ. Ettha hi aniccameva dukkhameva anattāyevāti
attho. Ayaṃ pana attano bālatāya "neyyattho ayaṃ suttanto, atthamassa āharissāmī"ti
"niccaṃ nāma atthi, sukhannāma atthi, attā nāma atthī"ti gaṇhanto nītatthaṃ
suttantaṃ neyyattho suttantoti dīpeti nāma. Pañcame 4- uttānatthamevāti.
      [27] Chaṭṭhe paṭicchannakammantassāti pāpakammassa. Pāpaṃ hi paṭicchādetvā
karonti. No cepi paṭicchādetvā karonti, pāpakammaṃ paṭicchannamevāti
@Footnote: 1 cha.Ma. yo hi 2 cha.Ma., i. muddhappasanno
@3 cha.Ma. tatiyaṃ uttānatthamevāti, i. tatiyaṃ uttānatthameva 4 cha.Ma. pañcamaṃ

---------------------------------------------------------------------------------------------
page30.
Vuccati. Nirayoti sahokāsakā khandhā. Tiracchānayoniyaṃ khandhāva labbhanti.
Sattamaṭṭhame uttānamevāti. 1-
      [30] Navame paṭiggāhāti paṭiggahitā, 2- dussīlaṃ puggalaṃ dve ṭhānāni
paṭiggaṇhantīti attho.
      [31] Dasame atthavaseti kāraṇāni. Araññavanapaṭṭhānīti araññāni ca
vanapaṭṭhāni ca. Tattha kiñcāpi abhidhamme nippariyāyena "nikkhamitvā bahiindakhīlā,
sabbametaṃ araññan"ti 3- vuttaṃ. Tathāpi yaṃ taṃ "pañcadhanusatikaṃ pacchiman"ti 4-
āraññikaṅganipphādanasenāsanaṃ vuttaṃ, tadeva adhippetanti veditabbaṃ. Vanapatthanti
gāmantaṃ atikkamitvā manussānaṃ anūpacāraṭṭhānaṃ, yattha na kasīyati na vapīyati.
Pantānīti pariyantāni atidūrāni. Diṭṭhadhammasukhavihāranti lokiyalokuttaraṃ 5-
phāsuvihāraṃ. Pacchimañca janataṃ anukampamānoti pacchime mama sāvake anukampanto.
      [32] Ekādasame vijjābhāgiyāti vijjākoṭṭhāsikā. Samathoti cittekaggatā.
Vipassanāti saṅkhārapariggāhakañāṇaṃ. Kimatthamanubhotīti 6- katamaṃ atthaṃ ārādheti
sampādeti paripūreti. Cittaṃ bhāvīyatīti maggacittaṃ bhāvīyati brūhīyati vaḍḍhīyati.
Yo rāgo, so pahīyatīti yo rajjanakavasena rāgo, so pahīyati. Rāgo hi maggacittassa
paccanīko, maggacittaṃ rāgassa ca. Rāgakkhaṇe maggacittaṃ natthi, maggacittakkhaṇe
rāgo natthi. Yadā pana rāgo uppajjati, tadā maggacittassa uppattiṃ nivāreti,
padaṃ pacchindati. Yathā pana maggacittaṃ uppajjati, tadā rāgaṃ samūlakaṃ ubbaṭṭetvā
samugghātentameva uppajjati. Tena vuttaṃ "rāgo pahīyatī"ti.
      Vipassanā bhikkhave bhāvitāti vipassanāñāṇaṃ brūhitaṃ vaḍḍhitaṃ. Paññā bhāvīyatīti
@Footnote: 1 cha.Ma. sattamaṭṭhamāni uttānatthāneva  2 cha.Ma.,i. paṭiggāhakā
@3 abhi. vi. 35/529/302 jhānavibhaṅga  4 vi. mahāvi. 2/654/97 sāsaṅkasikkhāpada
@5 Ma. lokuttaraṃ  6 cha.Ma. kamatthamanubhotīti

---------------------------------------------------------------------------------------------
page31.
Maggapaññā bhāvīyati brūhīyati vaḍḍhīyati. Yā avijjā, sā pahīyatīti aṭṭhasu ṭhānesu
vaṭṭamūlikā mahāavijjā pahīyati. Avijjā hi maggapaññāya paccanīkā, maggapaññā
avijjāya. Avijjākkhaṇe maggapaññā natthi, maggapaññākkhaṇe avijjā natthi.
Yadā pana avijjā uppajjati, tadā maggapaññāya uppattiṃ nivāreti, padaṃ pacchindati.
Yadā maggapaññā uppajjati, tadā avijjaṃ samūlikaṃ ubbaṭṭetvā samugghātayamānāva
uppajjati. Tena vuttaṃ "avijjā pahīyatī"ti. Iti maggacittaṃ maggapaññāti dvepi
sahajātadhammāva kathitā.
      Rāgupakkiliṭṭhaṃ vā bhikkhave cittaṃ na vimuccatīti rāgena upakkiliṭṭhattā
maggacittaṃ na vimuccatīti dasseti. Avijjūpakkiliṭṭhā vā paññā na bhāvīyatīti
avijjāya upakkiliṭṭhattā maggapaññā na bhāvīyatīti dasseti. Iti kho bhikkhaveti
evaṃ kho bhikkhave. Rāgavirāgā cetovimuttīti rāgassa khayavirāgena cetovimutti nāma
hoti. Phalasamādhissetaṃ nāmaṃ. Avijjāvirāgā paññāvimuttīti avijjāya khayavirāgena
paññāvimutti nāma hoti. Imasmiṃ sutte nānākkhaṇikā samādhivipassanā 1- kathitāti.
                          Bālavaggo tatiyo.
                           -----------
                        4. Samacittavaggavaṇṇanā
      [33] Catutthassa paṭhame asappurisabhūmīti asappurisānaṃ patiṭṭhānaṭṭhānaṃ. 2-
Sappurisabhūmiyaṃpi eseva nayo. Akataññūti kataṃ na jānāti. Akatavedīti kataṃ pākaṭaṃ
katvā na jānāti. Upaññātanti vaṇṇitaṃ thomitaṃ pasaṭṭhaṃ. Yadidanti yā ayaṃ.
Akataññutā akataveditāti parena katassa upakārassa ajānanañceva pākaṭaṃ katvā
ajānanañca. Kevalāti sakalā. Sukkapakkhepi vuttanayeneva attho veditabbo.
@Footnote: 1 Sī.,i. vipassanāsamādhi  2 Ma. patiṭṭhānaṃ

---------------------------------------------------------------------------------------------
page32.
      [34] Dutiye mātu ca pitu cāti janikamātu ca janakapitu ca. Ekena
bhikkhave aṃsena mātaraṃ parihareyyāti ekasmiṃ aṃsakūṭe ṭhapetvā mātaraṃ paṭijaggeyya.
Ekena aṃsena pitaraṃ parihareyyāti ekasmiṃ aṃsakūṭe ṭhapetvā pitaraṃ paṭijaggeyya.
Vassasatāyako vassasatajīvīti vasasasatāyakakāle jāto sakalaṃ vassasataṃ jīvanato. Idaṃ
vuttaṃ hoti:- sace putto nāma "mātāpitūnaṃ paṭikarissāmī"ti uṭṭhāya samuṭṭhāya
dakkhiṇe aṃsakūṭe mātaraṃ, vāme pitaraṃ ṭhapetvā vassasatāyuko sakalaṃpi vassasataṃ
jīvamāno parihareyya. So ca nesaṃ ucchādanaparimaddananhāpanasambāhanenāti
so ca putto tesaṃ mātāpitūnaṃ aṃsakūṭesu ṭhitānaṃyeva duggandhapaṭivinodanatthaṃ
sugandhakaraṇena ucchādanena, parissamavinodanatthaṃ hatthaparimaddanena, sītuṇhakāle ca
uṇhodakasītodakanhāpanena, hatthapādādīnaṃ ākaḍḍhanaparikaḍḍhanasaṅkhātena sambāhanena
upaṭṭhānaṃ kareyya. Te ca tatthevāti te ca mātāpitaro tattheva tassa aṃsakūṭesu
nisinnāva muttakarīsaṃ cajeyyuṃ. 1- Na tveva bhikkhave evaṃpi na tveva mātāpitūnaṃ
kataṃ vā hoti paṭikataṃ vā.
      Issarādhipacce rajjeti cakkavattirajjaṃ sandhāyevamāha. Āpādakāti vaḍḍhakā
anupālakā. Puttā hi mātāpitūhi vaḍḍhitā ceva anupālitā ca. Posakāti hatthapāde
vaḍḍhetvā hadayalohitaṃ pāyetvā posakā. Puttā hi mātāpitūhi suṭṭhu bhatā 2-
annapānādīhi paṭijaggitā. Imassa lokassa dassetāroti sace hi mātāpitaro
jātadivaseyeva puttaṃ pāde gahetvā araññe vā nadiyaṃ vā papāte vā khipeyyuṃ,
imasmiṃ loke iṭṭhāniṭṭhārammaṇaṃ na passeyya. Evaṃ akatvā āpāditattā positattā
esa imasmiṃ loke iṭṭhāniṭṭhārammaṇaṃ mātāpitaro nissāya passatīti 3- tyassa
imassa lokassa dassetāro nāma honti. Samādapetīti gaṇhāpeti. Imasmiṃ sutte
saddhāsīlacāgapaññā lokiyalokuttaramissakā kathitā. Dhammasenāpatisāriputtattherasadisova
bhikkhu tesu patiṭṭhāpeti nāmāti veditabbo.
@Footnote: 1 Ma. khipeyyuṃ  2 cha.Ma.,i. puṭṭhā, Ma. suṭṭhu katā  3 i. passati

---------------------------------------------------------------------------------------------
page33.
      [35] Tatiye tenupasaṅkamīti so hi brāhmaṇo "samaṇo kira gotamo kathitaṃ
vissajjeti, pucchāyassa virajjanaṃ nāma natthi. Ahamassa aparajjanapañhaṃ 1-
abhisaṅkharissāmī"ti paṇītaṃ bhojanaṃ bhuñjitvā gabbhadvāraṃ pidahitvā nisinno
cintetuṃ ārabhi. Athassa etadahosi "imasmiṃ ṭhāne uccāsaddamahāsaddo vattati, cittaṃ
na ekaggaṃ hoti, bhūmigharaṃ kāressāmī"ti bhūmigharaṃ kāretvā tattha pavisitvā "evaṃ
puṭṭho evaṃ kathessāmī"ti 2- ekaṃ gaṇhitvā ekaṃ vissajjento sakaladivase 3-
kiñci passituṃ nāsakkhi. Tassa imināva nīhārena cattāro māsā vītivattā. So
catunnaṃ māsānaṃ accayena ubhatokoṭikapañhaṃ nāma addasa. Evaṃ kirassa ahosi "ahaṃ samaṇaṃ
gotamaṃ upasaṅkamitvā `kiṃvādī bhavan'ti pucchissāmi. Sace `kiriyavādimhī'ti
vakkhati, `sabbākusalānaṃ nāma tumhe kiriyaṃ vadethā'ti naṃ niggaṇhissāmi, sace
`akiriyavādimhī'ti vakkhati, `kusaladhammānaṃ nāma tumhe akiriyaṃ vadethā'ti naṃ
niggaṇhissāmi. Ubhatokoṭikapañhaṃ 4- puṭṭho neva uggilituṃ sakkhissati na
niggilituṃ. Evaṃ mama jayo bhavissati, samaṇassa gotamassa parājayo"ti uṭṭhāya
apphoṭetvā 5- bhūmigharā nikkhamma "evarūpaṃ pañhaṃ pucchantena na ekakena gantuṃ
vaṭṭatī"ti nagare ghosanaṃ kāretvā sakalanāgarena 6- parivuto yena bhagavā tenupasaṅkami.
Kiṃvādīti kiṃladdhiko. Kimakkhāyīti kiṃ nāma sāvakānaṃ paṭipadaṃ akkhāsīti 7- pucchi.
Athassa bhagavā catūhi māsehi pañhaṃ abhisaṅkharitvā "diṭṭho me samaṇassa gotamassa
parājayapañho"ti mānaṃ paggayha āgatabhāvaṃ ñatvā ekapadeneva taṃ pañhaṃ bhindanto
kiriyavādī cāhaṃ brāhmaṇa akiriyavādī cāti āha. Atha brāhmaṇo attano mānaṃ
apanetvā bhagavantaṃ āyācanto yathākathaṃ panātiādimāha. Sesamettha uttānamevāti.
@Footnote: 1 cha.Ma.,i. virajjhanapañhaṃ  2 cha. evaṃ puṭṭho evaṃ kathessati, evaṃ puṭṭho evaṃ
@kathessatīti    3 Sī.,i. sakaladivasena, cha.Ma. sakaladivasaṃ  4 cha.Ma. idañhi ubhatokoṭikaṃ
@pañhaṃ, i. imaṃ ubhato.....  5 Ma. ugghosetvā  6 cha.Ma. sakalanāgarehi
@7 cha.Ma. akkhāyīti

---------------------------------------------------------------------------------------------
page34.
      [36] Catutthe dakkhiṇeyyāti dakkhiṇāti 1- vuccati dānaṃ, tassa paṭiggahaṇayuttā
kati puggalāti pucchati. Sekhoti iminā satta sekkhe dasseti. Ettha ca
sīlavantaputhujjanopi sotāpanneneva saṅgahito. Āhuneyyā yajamānānaṃ hontīti dānaṃ
dadantānaṃ āhunassa arahā dānapaṭiggāhakā nāma hontīti attho. Khettanti
vatthu patiṭṭhaṃ, 2- puññassa viruhanaṭṭhānanti attho.
      [37] Pañcame pubbārāmeti sāvatthito puratthimadisābhāge ārāme. 3-
Migāramātupāsādeti visākhāya upāsikāya pāsāde. Sā hi migāraseṭṭhinā mātuṭṭhāne
ṭhapitattāpi, sabbajeṭṭhakassa puttassa ayyakaseṭṭhino nāma 4- samānanāmakattāpi
migāramātāti vuccati. Tāya kārito sahassagabbho pāsādo migāramātupāsādo nāma.
Thero tasmiṃ viharati. Tatra kho āyasmā sāriputtoti tasmiṃ pāsāde viharanto
dhammasenāpati sāriputtatthero.
      Bhikkhū āmantesīti kasmiṃ kāle āmantesi? kānici hi suttāni purebhatte
Bhāsitāni atthi, kānici pacchābhatte, kānici purimayāme, kānici majjhimayāme,
kānici pacchimayāme. Idaṃ pana samacittapaṭipadāsuttaṃ pacchābhatte bhāsitaṃ. Tasmā
sāyaṇhasamaye āmantesi.
      Na kevalañcetaṃ thereneva bhāsitaṃ, tathāgatenāpi bhāsitaṃ. Kattha nisīditvāti?
Visākhāya ratanapāsāde nisīditvā. Tathāgato hi paṭhamabodhiyaṃ vīsati vassāni
anibaddhavāso hutvā yattha yattha phāsukaṃ hoti, tattha tattheva gantvā vasi.
Paṭhamaṃ antovassañhi 5- isipatane dhammacakkaṃ pavattetvā aṭṭhārasa mahābrahmakoṭiyo
amatapānaṃ pāyetvā bārāṇasiṃ upanissāya isipatane vasi. Dutiyaṃ antovassaṃ rājagahaṃ
@Footnote: 1 cha.Ma.,i. dakkhiṇā  2 cha.Ma. patiṭṭhā  3 Sī.,i. puratthimadisāya kate ārāme
@4 cha.Ma.,i. ayyakaseṭṭhinova  5 Sī. paṭhamakaantovassaṃ hi

---------------------------------------------------------------------------------------------
page35.
Upanissāya veḷuvane, tatiyacatutthānipi tattheva, pañcamaṃ antovassaṃ vesāliṃ
upanissāya mahāvane kūṭāgārasālāyaṃ, chaṭṭhaṃ antovassaṃ makulapabbate, 1- sattamaṃ
tāvatiṃsabhavane, aṭṭhamaṃ bhaggesu suṃsumāragiraṃ 2- nissāya bhesakaḷāvane, navamaṃ kosambiyaṃ,
dasamaṃ pālileyyakavanasaṇḍe, 3- ekādasamaṃ nālāyaṃ brāhmaṇagāme, dvādasamaṃ verañjāyaṃ,
terasamaṃ cāliyapabbate, cuddasamaṃ jetavane, pañcadasamaṃ kapilavatthusmiṃ, soḷasamaṃ āḷavakaṃ
dametvā caturāsītipāṇasahassāni amatapānaṃ pāyetvā āḷaviyaṃ, sattarasamaṃ
rājagaheyeva, aṭṭhārasamaṃ cāliyapabbateyeva, tathā ekūnavīsatimaṃ, vīsatimaṃ pana antovassaṃ
rājagahaṃyeva upanissāya vasi. Evaṃ vīsati vassāni anibaddhavāso hutvā yattha
yattha phāsukaṃ hoti, tattha tattheva vasi. 4-
      Tato paṭṭhāya pana dve senāsanāni dhuvaparibhogāni akāsi. Katarāni dve?
jetavanañca pubbārāmañca. Kasmā? dvinnaṃ kulānaṃ guṇamahantatāya. Anāthapiṇḍikassa
hi visākhāya ca guṇaṃ sandhāya guṇaṃ paṭicca satthā tāni senāsanāni dhuvaparibhogena
paribhuñji. Utuvassaṃ cārikaṃ gantvāpi 5- antovasse dvīsuyeva senāsanesu vasati.
Evaṃ vasanto pana jetavane rattiṃ vasitvā punadivase bhikkhusaṃghaparivuto dakkhiṇadvārena
sāvatthiṃ piṇḍāya pavisitvā pācīnadvārena nikkhamitvā pubbārāme divāvihāraṃ
karoti. Pubbārāme rattiṃ vasitvā punadivase pācīnadvārena sāvatthiṃ piṇḍāya
pavisitvā dakkhiṇadvārena nikkhamitvā jetavane divāvihāraṃ karoti. Tasmiṃ pana
divase sammāsambuddho jetavaneyeva vasi. Yattha katthaci vasantassa 6- pañcavidhakiccaṃ
avijahitameva hoti. Taṃ heṭṭhā vitthāritameva. Tesu kiccesu pacchimayāmakiccakāle
bhagavā lokaṃ olokento sāvatthīvāsīnañca samantāva 7- sāvatthiyā gāvutaaḍḍha-
yojanayojanaparame ṭhāne sāvatthīnagare 8- appamāṇānaṃ 9- sattānaṃ abhisamayabhāvaṃ addasa.
@Footnote: 1 Sī.,i. maṅkulapabbate  2 cha.Ma. bhagge susumāragiraṃ 3 Sī. pārileyyake vanasaṇḍe
@4 Ma. vihāsi  5 cha.Ma.,i. caritvāpi hi  6 cha.Ma.,i. vasantassa cassa
@7 cha.Ma.,i. samantā ca  8 cha.Ma. ayaṃ pāṭho na dissati  9 cha.Ma. aparimāṇānaṃ

---------------------------------------------------------------------------------------------
page36.
      Tato "kasmiṃ nu kho kāle abhisamayo bhavissatī"ti olokento "sāyaṇhasamaye"ti
disvā "mayi nu kho kathente abhisamayo bhavissati, sāvake kathente bhavissatī"ti
"sāriputtatthere kathente bhavissatī"ti addasa. Tato "kattha nisīditvā kathente
bhavissatī"ti olokento "visākhāya ratanapāsāde nisīditvā"ti disvā "buddhānaṃ
nāma tayo sāvakasannipātā honti, aggasāvakānaṃ eko. Tesu ajja dhammasenā-
patisāriputtattherassa sāvakasannipāto bhavissatī"ti addasa. Disvā pātova
sarīrapaṭijagganaṃ katvā nivatthanivāsano sugatacīvaraṃ pārupitvā selamayaṃ pattaṃ ādāya
bhikkhusaṃghaparivuto dakkhiṇadvārena nagaraṃ pavisitvā piṇḍāya caranto bhikkhusaṃghassa
sulabhapiṇḍapātaṃ katvā vātapahaṭā viya nāvā paṭinivattitvā dakkhiṇadvārena
nikkhamitvā bahidvāre aṭṭhāsi. Tato asītimahāsāvakā bhikkhunīparisā upāsakaparisā
upāsikāparisāti catasso parisā satthāraṃ parivārayiṃsu.
      Satthā sāriputtattheraṃ āmantesi "sāriputta tayā pubbārāmaṃ gantuṃ vaṭṭati,
tava ca parisaṃ gahetvā gacchāhī"ti. "sādhu bhante"ti thero attano parivārehi
pañcahi bhikkhusatehi parivuto pubbārāmaṃ agamāsi. Eteneva niyāmena asītimahāsāvake
pubbārāmameva pesetvā sayaṃ ekena ānandatthereneva saddhiṃ jetavanaṃ agamāsi.
Ānandattheropi vihāre satthu vattaṃ katvā vanditvā "pubbārāmaṃ gacchāmi bhante"ti
āha. Evaṃ karohi ānandāti. Satthāraṃ vanditvā tattheva agamāsi. Satthā ekakova
jetavane ohiyati. 1-
      Taṃdivasañhi catasso parisā therasseva dhammakathaṃ sotukāmā ahesuṃ. Kosala-
mahārājāpi balanikāyena parivuto pubbārāmameva gato. Tathā pañcasataupāsaka-
parivāro anāthapiṇḍiko. Visākhā pana mahāupāsikā dvīhi jaṅghasahassehi parivutā
@Footnote: 1 cha.Ma.,i. ohīno

---------------------------------------------------------------------------------------------
page37.
Agamāsi. Sattapaṇṇāsāya kulusabhasatasahassānaṃ 1- vasanaṭṭhāne sāvatthīnagare gehapāladārake
ṭhapetvā sesajano gandhacuṇṇamālādīni gahetvā pubbārāmameva agamāsi. Catūsu
dvāragāmesu 2- gāvutaaḍḍhayojanayojanaparamaṭṭhāne sabbeyeva 3- manussā
gandhacuṇṇamālādīni gahetvā pubbārāmaṃ 4- agamaṃsu. Sakalavihāropi pupphehi abhikiṇṇo
viya ahosi.
      Dhammasenāpatisāriputtattheropi kho vihāraṃ gantvā vihārapariveṇe
aṅgaṇaṭṭhāne aṭṭhāsi. Bhikkhū therassa āsanaṃ paññāpayiṃsu. Thero tattha nisīditvā
upaṭṭhākattherena vatte kate bhikkhusaṃghassa ovādaṃ datvā 5- gandhakuṭiṃ pavisitvā
samāpattiṃ appetvā nisīdi. So paricchinnakālavasena samāpattito vuṭṭhāya aciravatiṃ
gantvā rajojallaṃ pavāhetvā paṭippassaddhadaratho otiṇṇatittheneva uttaritvā
nivatthanivāsano saṅghāṭiṃ pārupitvā aṭṭhāsi. Bhikkhusaṃghopi sammukhaṭṭhānena otaritvā
sarīrarajojallaṃ pavāhetvā paccuttaritvā theraṃ parivāreti. 6- Antovihārepi therassa
dhammāsanaṃ paññāpayiṃsu. Catassopi parisā attano attano okāsaṃ ñatvā maggaṃ
ṭhapetvā nisīdiṃsu. Sāriputtattheropi pañcabhikkhusataparivāro dhammasabhaṃ āgantvā
sīhamatthakapatiṭṭhite samussitasetacchatte ratanapallaṅke cittavījaniṃ gahetvā
puratthimābhimukho nisīdi. Nisīditvā parisaṃ oloketvā "mahatī vatāyaṃ parisā,
imissā na appamattakā 7- parittakadhammadesanā anucchavikā, kataradhammadesanā nu kho
anucchavikā bhavissatī"ti tīṇi piṭakāni āvajjamāno imaṃ saṃyojanapariyāyadhammadesanaṃ
addasa.
      Evaṃ dhammadesanaṃ sallakkhetvā taṃ desetukāmo bhikkhū āmantesi āvuso
bhikkhavoti. Āvusoti avatvā bhikkhavoti 8- vacanaṃ buddhālāpo nāma hoti, ayaṃ panāyasmā
@Footnote: 1 cha.Ma.,i. kulasatasahassānaṃ  2 Ma. gāmadvāresu  3 Sī. sabbasova manussā
@4 cha.Ma.,i. gandhacuṇṇamālādihatthā pubbārāmameva  5 cha.Ma. katvā  6 cha.Ma. parivārayiṃsu
@7 cha.Ma. appamattikā, Sī.,i. appamattā  8 cha.Ma. bhikkhaveti. evamuparipi

---------------------------------------------------------------------------------------------
page38.
"dasabalena samānaṃ ālāpaṃ 1- na karissāmī"ti satthugāravena sāvakālāpaṃ 2- karonto
"āvuso bhikkhavo"ti āha. Etadavocāti etaṃ "ajjhattasaṃyojanañca āvuso puggalaṃ
desessāmi bahiddhāsaṃyojanañcā"ti dhammadesanāpadaṃ avoca.
      Tasmiṃ pana ratanapāsāde adhivattho eko sotāpanno devaputto atthi,
so buddhehi vā sāvakehi vā desanāya āraddhamattāyayeva jānāti "ayaṃ
desanā uttānikā bhavissati, ayaṃ gambhīrā, ayaṃ jhānanissitā bhavissati, ayaṃ
vipassanānissitā, ayaṃ magganissitā, ayaṃ phalanissitā, ayaṃ nibbānanissitā"ti.
Sopi tasmiṃ divase therena desanāya āraddhamattāyaeva aññāsi "yena nīhārena mayhaṃ
ayyena dhammasenāpatisāriputtattherena desanā āraddhā, ayaṃ desanā vipassanogadhā 3-
bhavissati, chahi mukhehi vipassanaṃ kathessati, 4- desanāpariyosāne koṭisahassadevatā 5-
arahattaṃ gaṇhissanti, 6- sotāpannādīnaṃ pana devamanussānaṃ paricchedo na bhavissati,
desanānucchavikaṃ katvā mayhaṃ ayyassa sādhukāraṃ dassāmī"ti devānubhāvena mahantaṃ
saddaṃ katvā "sādhu sādhu ayyā"ti āha.
      Devarājena sādhukāre dinne parivārakapāsādasahasse adhivatthā devatā
sabbāva sādhukāraṃ adaṃsu. Tāsaṃ sādhukārasaddena pubbārāme vasanadevatā, tāsaṃ
saddena gāvutamatte devatā, tato aḍḍhayojane yojaneti etenupāyena ekacakkavāḷe,
dvīsu cakkavāḷesu, tīsu cakkavāḷesūti dasasahassacakkavāḷe 7- devatā sādhukāramadaṃsu.
Tāsaṃ sādhukārasaddena paṭhaviṭṭhakanāgā tāva 8- ākāsaṭṭhakadevatā ca. Tato
abbhavalāhakā, uṇhavalāhakā, sītavalāhakā, vassavalāhakā, cātummahārājikā cattāro
mahārājāno, tāvatiṃsā, sakko devarājā, yāmādevatā, suyāmo devarājā,
@Footnote: 1 cha.Ma. ālapanaṃ  2 Ma. satthugāravavasena sāvakānaṃ ālapanaṃ  3 cha.Ma.,i. vipassanāgāḷhā
@4 Sī.,i. vipassanā kathiyissati  5 cha.Ma. koṭisatasahassadevatā  6 cha. pāpuṇissanti
@7 cha.Ma....cakkavāḷesu  8 Ma. pathaviheṭṭhā nāgā ca, cha.Ma.,i. pathaviṭṭhakanāgā ca

---------------------------------------------------------------------------------------------
page39.
Tusitadevatā, santusito devarājā, nimmānaratīdevatā, nimmānarato 1- devarājā,
vasavattīdevatā, vasavattī devarājā, brahmapārisajjā, brahmapurohitā, mahābrahmāno,
parittābhā, appamāṇābhā, ābhassarā, parittasubhā, appamāṇasubhā, subhakiṇhā,
vehapphalā, avihā, atappā, sudassā, sudassī, akaniṭṭhā devatāti asaññe ca
arūpāvacarasatte ca ṭhapetvā sotāyatanapavattiṭṭhāne sabbā devatā sādhukāraṃ adaṃsu.
      Tato khīṇāsavamahābrahmāno "mahā vatāyaṃ sādhukārasaddo, paṭhavītalato paṭṭhāya
yāva akaniṭṭhalokaṃ āgato, kimatthaṃ nu kho eso"ti āvajjentā "dhammasenā-
patisāriputtatthero pubbārāme visākhāya ratanapāsāde nisīditvā
saṃyojanapariyāyadhammadesanaṃ ārabhi, amhehipi tattha kāyasakkhīhi bhavituṃ vaṭṭatī"ti
cintetvā tattha agamaṃsu. 2- Pubbārāmo devatāhi paripuṇṇo, samantā pubbārāmassa
gāvutaṃ, aḍḍhayojanaṃ, yojananti sakalacakkavāḷaṃ heṭṭhā paṭhavītale 3- tiriyaṃ
cakkavāḷapariyantena paricchinnaṃ dasahi cakkavāḷasahassehi sannipatitāhi devatāhi
nirantaramahosi, āragganitudanamatte 4- ṭhāne uparimakoṭiyā saṭṭhī devatā sukhumattabhāve
māpetvā aṭṭhaṃsu.
      Athāyasmā sāriputto "mahantaṃ vatidaṃ kolāhalaṃ, 5- kinnu kho etan"ti
āvajjento dasasahassacakkavāḷe ṭhitānaṃ ekacakkavāḷe sannipatitabhāvaṃ addasa. Athāpica 6-
yasmā buddhānaṃ adhiṭṭhānakiccaṃ natthi, parisappamāṇeneva passanti ceva saddañca
sāventi. Sāvakānaṃ pana adhiṭṭhānaṃ vaṭṭati. Tasmā thero samāpattiṃ samāpajjitvā
samāpattito vuṭṭhāya mahaggatacittena adhiṭṭhāsi "cakkavāḷapariyantā parisā sabbāpi maṃ
passatu, dhammañca me desentassa saddaṃ suṇātū"ti. Adhiṭṭhitakālato paṭṭhāya
dakkhiṇajānupasse ca cakkavāḷamukhavaṭṭiyañca nisīditvā "dhammasenāpatisāriputtatthero
nāma kīdiso
@Footnote: 1 cha.Ma.,i. sunimmito  2 Ma. āgamaṃsu  3 cha.Ma.,i. pathavitalena
@4 Sī.,i. āragganittuddanamatte  5 cha.,i. halāhalaṃ  6 cha.Ma.,i. atha yasmā

---------------------------------------------------------------------------------------------
page40.
Dīgho rasso sāmo odāto"ti vattabbakāraṇaṃ nāhosi, sabbesaṃpi disāsu 1-
nisinnānaṃ abhisammukheyeva paññāyittha, nabhamajjhe ṭhitacando viya ahosi. Dhammaṃ
desentassāpissa dakkhiṇajānupasse ca cakkavāḷapamukhavaṭṭiyaṃ ca sannisinnā sabbe
ekaṃseneva 2- saddaṃ suṇiṃsu.
      Evaṃ adhiṭṭhahitvā thero ajjhattasaññojanañca āvusoti imaṃ dhammadesanaṃ
ārabhi. Tattha ajjhattanti kāmabhavo. Bahiddhāti rūpārūpabhavo. Kiñcāpi hi sattā
kāmabhave appaṃ kālaṃ vasanti kappassa catutthameva koṭṭhāsaṃ, itaresu tīsu
koṭṭhāsesu kāmabhavo suñño hoti tuccho, rūpabhave bahuṃ kālaṃ  vasanti, tathāpi tesaṃ
yasmā kāmabhave cutipaṭisandhiyo bahukā honti, appakā rūpārūpabhavesu. Yattha ca
cutipaṭisandhiyo bahukā, tattha ālayopi paṭṭhanāpi abhilāsāpi 3- bahu hoti. Yattha
appo, 4- tattha apPo. Tasmā kāmabhavo ajjhattaṃ nāma jāto, 5- rūpārūpabhavā bahiddhā
nāmāti. 6-  Ajjhattasaṅkhāte 7- kāmabhave chandarāgo ajjhattasaṃyojanannāma, bahiddhā
saṅkhātesu rūpārūpabhavesu chandarāgo bahiddhāsaṃyojanannāma. Orambhāgiyāni vā pañca
saṃyojanāni ajjhattasaṃyojanannāma, uddhambhāgiyāni pañca bahiddhāsaṃyojanannāma.
Tatrāyaṃ vacanattho:- oraṃ vuccati kāmadhātu, tattha uppattinipphādanato taṃ oraṃ
bhajantīti orambhāgiyāni. Uddhaṃ vuccati rūpārūpadhātu, tattha uppattinipphādanato
taṃ uddhaṃ bhajantīti uddhambhāgiyāni.
      Evaṃ vuttappabhedena ajjhattasaṃyojanena saṃyutto 8- puggalo ajjhattasaṃyojano,
bahiddhāsaṃyojanena saṃyutto puggalo bahiddhāsaṃyojano. Ubhayaṃpi cetaṃ na lokiyassa
vaṭṭanissitassa mahājanassa nāmaṃ. Yesaṃ pana bhavo dvedhā paricchinno, tesaṃ
@Footnote: 1 cha.Ma. sabbadisāsu  2 Sī. ekaraseneva  3 ka. abhilāpopi
@4 cha.Ma.,i. appā  5 cha.Ma.,i. jātaṃ  6 cha.Ma.,i. nāma
@7 cha.Ma.,i. iti ajjhatta.....  8 ka. payutto. evamuparipi

---------------------------------------------------------------------------------------------
page41.
Sotāpannasakadāgāmianāgāmīnaṃ ariyasāvakānaṃ etannāmaṃ. Yathā hi mahāaraññe
khadiravanasālavanādīni thambho tulāsaṅghāṭoti nāmaṃ na labhanti, khadiravanaṃ sālavananti
nāmameva labhanti. Yadā pana tato rukkhā tiṇhāya 1- kuṭhāriyā chinditvā thambhādi-
saṇṭhānena tacchitā honti, tadā thambho tulāsaṅghāṭoti nāmaṃ labhanti. Evameva
aparicchinnabhavo bahalakileso puthujjano etaṃ nāmaṃ na labhati, bhavaṃ paricchinditvā
kilese tanuke katvā ṭhitā sotāpannādayova labhanti.
      Imassa ca panatthassa vibhāvanatthaṃ idaṃ vacchakasālopammaṃ veditabbaṃ:- vacchakasālaṃ
hi katvā anto khāṇuke koṭṭetvā vacchake yottehi bandhitvā tesu upanibandhanti,
yottesu appahontesu kaṇṇesupi gahetvā tattha vacchake pavesenti, antosālāya
okāse appahonte bahi khāṇuke koṭṭetvāpi evameva karonti. Tattha koci
anto baddho vacchako bahi nipanno hoti, koci bahi baddho anto nipanno,
koci anto baddho anto nipanno, koci bahi baddho bahireva 2- nipanno. Koci
anto 3- abaddhova carati, bahipi abaddhova. Tattha anto baddhassa bahi nipannassa
bandhanaṃ dīghaṃ hoti. So hi uṇhādīhi pīḷito nikkhamitvā bahi vacchakānaṃ antare 4-
nipajjati. Bahi baddhe anto nipannepi eseva nayo. Yo pana anto baddho
antova nipanno, tassa bandhanaṃ rassaṃ hoti. Bahi baddhe bahi nipannepi 6- eseva
nayo. Ubhopi hi te divasaṃ 5- khāṇukaṃ anuparigantvā tattheva 7- sayanti. Yo pana
anto abaddho tattheva vacchakānaṃ antare vicarati, ayaṃ sayitavacchako kaṇṇe gahetvā
vacchakānaṃ antare vissaṭṭho divasaṃ aññattha agantvā tattheva carati. Bahiddhā
abaddhepi tattheva vicarantepi eseva nayo.
      Tattha vacchakasālā viya tayo bhavā veditabbā. Vacchakasālāya khāṇukā viya
@Footnote: 1 Ma. tikkhāya  2 cha.Ma.,i. bahiyeva  3 cha.Ma.,i. antopi
@4 cha.Ma. abbhantare  5 cha.Ma.,i. divasampi
@6 ka. vasanti       7 cha.Ma. sīlavā vacchako, Sī.,i. sīlakavacchako

---------------------------------------------------------------------------------------------
page42.
Avijjā. 1- Khāṇuke 2- vacchakabandhanayottaṃ viya dasasaṃyojanāni. Vacchakā viya tīsu bhavesu
nibbattasattā. Anto baddho bahisayitavacchako viya rūpārūpabhavesu sotāpanna-
sakadāgāmino. Te hi kiñcāpi tattheva vasanti, saṃyojanaṃ pana tesaṃ kāmāvacarupanibandha-
meva. Kenaṭṭhena? appahīnaṭṭhena. Rūpārūpabhavesu puthujjanopi ettheva 3- saṅgahito.
Sopi hi kiñcāpi tattha vasati, saṃyojanaṃ panassa kāmāvacarupanibandhameva. Bahi
baddho antosayitavacchako viya kāmāvacare anāgāmī. So hi kiñcāpi kāmāvacare
vasati, saṃyojanaṃ panassa rūpārūpabhavupanibandhameva. Anto baddho anto nipanno
viya kāmāvacare sotāpannasakadāgāmino. Te hi sayaṃpi kāmāvacare vasanti, saṃyojanaṃpi
tesaṃ kāmāvacarupanibandhameva. Bahi baddho bahi nipanno viya rūpārūpabhavesu anāgāmī.
So hi sayaṃpi tattha vasati, saṃyojanaṃpissa rūpārūpabhavupanibandhameva. Anto abaddho
antovicaraṇavacchako viya kāmāvacare khīṇāsavo. Bahi abaddho bahivicaraṇavacchako viya
rūpārūpabhave khīṇāsavo. Saṃyojanesu pana sakkāyadiṭṭhi vicikicchā sīlabbataparāmāsoti
imāni tīṇi gacchantaṃ nivārenti, gataṃ paṭimānenti. Kāmacchando byāpādoti
imāni pana dve saṃyojanāni samāpattiyā vā avikkhambhetvā maggena vā
asamucchinditvā rūpārūpabhave nibbattituṃ na sakkoti.
      Katamo cāvusoti idaṃ thero yathāpi nāma puriso dve ratanapeḷāpasse
ṭhapetvā sampattaparisāya dve hatthe pūretvā sattavidharatanaṃ bhājetvā dadeyya,
evaṃ paṭhamaratanapeḷaṃ datvā 4- dutiyampi tatheva dadeyya. Evameva "ajjhattasaṃyojanaṃ
ca āvuso puggalaṃ desessāmi bahiddhāsaṃyojanañcā"ti imāni dve padāni mātikāvasena
paṭhamaṃ 5- ṭhapetvā idāni aṭṭhavidhāya parisāya bhājetvā dassetuṃ vitthārakathaṃ ārabhi.
@Footnote: 1 cha.Ma.,i. avijjākhāṇuko  2 cha.Ma.,i. ayaṃ pāṭho na dissati
@3 cha.Ma.,i. eteheva  4 Ma. daḷhaṃ datvā  5 cha.Ma. ayaṃ pāṭho na dissati

---------------------------------------------------------------------------------------------
page43.
      Tattha idhāti imasmiṃ sāsane. Sīlavā hotīti catupārisuddhisīlena sampanno 1-
hoti. Iti thero ettāvatā 2- catupārisuddhisīlaṃ uddisitvā "pātimokkha-
saṃvarasaṃvuto"ti iminā tattha jeṭṭhakasīlaṃ vitthāretvā dassesīti dīpavihāravāsī
sudhammatthero 3- āha. Antevāsiko panassa tipiṭakacūḷanāgatthero āha "ubhayathāpi
pātimokkhasaṃvarova vutto. Pātimokkhasaṃvaroyeva hi sīlaṃ, itarāni pana tīṇi sīlanti
vuttaṭṭhānaṃ nāma atthī"ti ananujānanto uttariṃ āha:- indriyasaṃvaro nāma
chadvārarakkhāmattakameva, ājīvapārisuddhi dhammena samena paccayuppattimattakaṃ,
paccayasannissitaṃ paṭiladdhapaccaye "idamatthan"ti paccavekkhitvā paribhuñjanamattakaṃ,
nippariyāyena pana pātimokkhasaṃvarova sīlaṃ. Yassa bhinno 4- ayaṃ chinnasīso viya puriso
hatthapāde sesāni rakkhissatīti na vattabbo. Yassa pana so arogo, ayaṃ acchinnasīso
viya puriso jīvitaṃ sesāni puna pākatikāni katvā rakkhituṃ sakkoti. Tasmā
sīlavāti iminā pātimokkhasaṃvaraṃ niddisitvā 5- taṃ vitthārento "pātimokkha-
saṃvarasaṃvuto"tiādimāhāti.
      Tattha pātimokkhasaṃvarasaṃvutoti pātimokkhasaṃvarena samannāgato. Ācāragocara-
sampannoti ācārena ca gocarena ca sampanno. Aṇumattesūti appamattakesu.
Vajjesūti akusalesu dhammesu. Bhayadassāvīti bhayadasSī. Samādāyāti sammā ādiyitvā.
Sikkhati sikkhāpadesūti taṃ taṃ sikkhāpadaṃ samādiyitvā sikkhati. Apica samādāya sikkhati
sikkhāpadesūti yaṅkiñci sikkhāpadesu sikkhākoṭṭhāsesu sikkhitabbaṃ kāyikaṃ vā
vācasikaṃ vā, taṃ sabbaṃ sammā ādāya sikkhati. Ayamettha saṅkhepo, vitthārato
pana sabbānetāni pātimokkhasaṃvarādīni padāni visuddhimagge 6- vuttāni,
catupārisuddhisīlaṃ ca sabbākārena vibhajitvā dassitaṃ. Aññataraṃ devanikāyanti chasu
kāmāvacaradevaghaṭāsu 7- aññataraṃ devaghaṭaṃ. Āgāmī hotīti heṭṭhā āgāmī hoti. Āgantā
itthattanti
@Footnote: 1 cha.Ma.,i....sīlehi sīlasampanno  2 cha.Ma.,i. ettāvatā ca kira
@3 cha.Ma. summatthero  4 cha.Ma.,i. yassa so bhinno  5 cha.Ma.,i. uddisitvā
@6 visuddhi. 1/20 sīlaniddesa  7 Ma. kāmāvacaradevesu

---------------------------------------------------------------------------------------------
page44.
Itthattaṃ mānusakapañcakkhandhabhāvameva āgantā hoti, tatrūpapattiko vā uparūpapattiko
vā na hoti, puna heṭṭhāgāmīyeva hotīti dasseti. Iminā aṅgena sukkhavipassakassa
dhātukammaṭṭhānikabhikkhuno heṭṭhimamaggadvayañceva phaladvayañca kathitaṃ.
      Aññataraṃ santaṃ cetovimuttinti aṭṭhasu samāpattīsu aññataraṃ catutthajjhāna-
samāpattiṃ. Sā hi paccanīkakilesānaṃ santattā santā, teheva ca kilesehi cetaso
vimuttattā cetovimuttīti vuccati. Aññataraṃ devanikāyanti pañcasu suddhāvāsa-
devanikāyesu aññataraṃ. Anāgantā itthattanti puna imaṃ pañcakkhandhabhāvaṃ anāgantā,
heṭṭhūpapattiko na hoti, uparūpapattikova hoti tattheva vā parinibbāyīti dasseti.
Iminā aṅgena samādhikammikassa bhikkhuno tayo maggā  tīṇi ca phalāni kathitāni.
      Kāmānaṃyeva nibbidāyāti duvidhānaṃpi kāmānaṃ nibbindanatthāya ukkaṇṭhanatthāya.
Virāgāyāti virajjanatthāya. Nirodhāyāti appavattikaraṇatthāya. Paṭipanno hotīti
paṭipattiṃ paṭipanno hoti. Ettāvatā sotāpannassa ca sakadāgāmino ca pañcakāmaguṇika-
rāgakkhayatthāya anāgāmimaggavipassanā kathitā hoti. Bhavānaṃyevāti tiṇṇaṃ bhavānaṃ. Iminā
anāgāmino bhavarāgakkhayatthāya arahattamaggavipassanā kathitā hoti. Taṇhakkhayāya
paṭipanno hotīti imināpi sotāpannasakadāgāmīnaṃyeva pañcakāmaguṇikataṇhāya
khayakaraṇatthaṃ anāgāmimaggavipassanā kathitā. So lobhakkhayāyāti imināpi anāgāmino
bhavalobhakkhayatthāya 1- arahattamaggavipassanāva kathitā. Aññataraṃ devanikāyanti
suddhāvāsesveva aññataraṃ devanikāyaṃ. Anāgantā itthattanti imaṃ khandhapañcakabhāvaṃ
anāgantā, heṭṭhūpapattiko na hoti, uparūpapattiko vā hoti, tattheva vā
parinibbāyati.
@Footnote: 1 Sī.,i. bhavalobhakkhayāya

---------------------------------------------------------------------------------------------
page45.
      Iti paṭhamena aṅgena sukkhavipassakassa dhātukammaṭṭhānikabhikkhuno heṭṭhimāni
dve maggaphalāni kathitāni, dutiyena samādhikammikassa tīṇi maggaphalāni, "so
kāmānan"ti iminā sotāpannasakadāgāmīnaṃ pañcakāmaguṇikarāgakkhayāya uparianāgāmi-
maggavipassanā, "so bhavānaṃyevā"ti iminā anāgāmissa upariarahattamaggavipassanā,
"so taṇhakkhayāyā"ti iminā sotāpannasakadāgāmīnaṃ pañcakāmaguṇikataṇhakkhayāya
uparianāgāmimaggavipassanā, "so lobhakkhayāyā"ti iminā anāgāmino bhavalobhakkhayāya
upariarahattamaggavipassanā kathitāti. Evaṃ chahi mukhehi vipassanaṃ kathetvā
desanaṃ yathānusandhiṃ pāpesi. Desanāpariyosāne koṭisatasahassadevatā 1- arahattaṃ
pāpuṇiṃsu, sotāpannādīnaṃ paricchedova nāhosi. Yathā ca imasmiṃ samāgame,
evaṃ mahāsamayasutte maṅgalasutte cūḷarāhulovādasutte ca koṭisatasahassadevatā arahattaṃ
pāpuṇiṃsu, sotāpannādīnaṃ devamanussānaṃ paricchedo nāhosi.
      Samacittā devatāti cittassa sukhumabhāvasamatāya samacittā. Sabbāpi hi tā
attano attabhāve sukhume cittasarikkhake 2- katvā māpesuṃ. Tena samacittā nāma
jātā. Aparenapi kāraṇena samacittā:- "therena samāpatti tāva kathitā,
samāpattithāmo pana na kathito, mayaṃ dasabalaṃ pakkositvā samāpattiyā thāmaṃ
kathāpessāmā"ti sabbāpi ekacittā ahesunti samacittā. Aparaṃpi kāraṇaṃ:- "therena
ekena pariyāyena samāpattipi samāpattithāmopi kathito, ko nu kho imaṃ samāgamaṃ
sampatto, ko na sampatto"ti olokayamānā tathāgatassa asampattabhāvaṃ disvā
"mayaṃ tathāgataṃ pakkositvā parisaṃ paripuṇṇaṃ karissāmā"ti sabbā ekacittā
ahesuntipi samacittā. Aparaṃpi kāraṇaṃ:- anāgate kocideva bhikkhu vā bhikkhunī
vā devo vā manusso vā "ayaṃ desanā sāvakabhāsitā"ti agāravaṃ kareyya,
sammāsambuddhaṃ pakkositvā imaṃ desanaṃ sabbaññubhāsitaṃ karissāma. Evaṃ anāgate
@Footnote: 1 ka. koṭisahassadevatā 2 Ma. cittasarikkhakeva

---------------------------------------------------------------------------------------------
page46.
Garubhāvanīyā bhavissatīti sabbāva ekacittā ahesuntipi samacittā. Aparaṃpi
kāraṇaṃ:- sabbāpi hi tā ekasamāpattilābhiniyo vā ahesuṃ ekārammaṇalābhiniyo
vā evaṃpi samacittā.
      Haṭṭhāti tuṭṭhā 1- āmoditā pamoditā. Sādhūti āyācanatthe nipāto. Anukampaṃ
upādāyāti therassa 2- anukampaṃ kāruññaṃ anudayaṃ paṭicca, na ca imasmiṃpi ṭhāne
therassa anukampitabbakiccaṃ atthi. Yasmiñhi divase thero sūkarakhātaleṇadvāre
bhāgineyyassa dīghanakhaparibbājakassa vedanākammaṭṭhāne 3- kathiyamāne tālavaṇṭaṃ gahetvā
satthāraṃ vījamāno ṭhito parassa vaḍḍhitabhojanaṃ bhuñjitvā khudaṃ vinodento viya parassa
sajjitapasādhanaṃ sīse paṭimuñcanto viya ca sāvakapāramiñāṇassa nippadesato matthakaṃ
patto, tasmiṃyeva divase bhagavatā anukampito nāma. Avasesānaṃ pana taṃ ṭhānaṃpi 4-
pattānaṃ devamanussānaṃ anukampaṃ upādāya gacchatu bhagavāti bhagavantaṃ yāciṃsu.
      Balavā purisoti dubbalo hi khippaṃ sammiñjanapasāraṇaṃ kātuṃ na sakkoti,
balavāva sakkoti. Tenetaṃ vuttaṃ. Sammukhe 5- pāturahosīti sammukhaṭṭhāne puratoyeva
pākaṭo ahosi. Bhagavā etadavocāti etaṃ "idha sāriputtā"tiādinā nayena attano
āgamanakāraṇaṃ avoca. Evaṃ kirassa ahosi "sace koci bālo akataññū bhikkhu
vā bhikkhunī vā upāsako vā upāsikā vā evaṃ cinteyya `sāriputtatthero
mahantaṃ parisaṃ alattha, sammāsambuddho ettakaṃ adhivāsetuṃ asakkonto ussūyāya
parisaṃ upaṭṭhāpetuṃ āgato'ti. So imaṃ mayi manopadosaṃ katvā apāye nibbatteyyā"ti.
Athattano āgamanakāraṇaṃ kathentoeva 6- "idha sāriputtā"tiādivacanaṃ avoca.
      Evaṃ attano āgamanakāraṇaṃ kathetvā idāni samāpattiyā thāmaṃ kathetuṃ
@Footnote: 1 cha.Ma.,i. tuṭṭhapahaṭṭhā  2 cha.Ma. na therassa
@3 Ma.Ma. 13/205/182   4 cha.Ma.,i. ṭhānaṃ
@5 Sī.,i. pamukhe        6 cha.Ma. kathento etaṃ

---------------------------------------------------------------------------------------------
page47.
Tā kho pana sāriputta devatā dasapi hutvātiādimāha. Tattha yasavasena vā
atthaṃ āharituṃ vaṭṭati samāpattivasena vā. Yasavasena tāva mahesakkhā 1- devatā
dasa dasa ekaṭṭhāne aṭṭhaṃsu, tāhi appesakkhatarā vīsati vīsati ekaṭṭhāne aṭṭhaṃsu,
tāhi 2- appesakkhatarā .pe. Saṭṭhī saṭṭhī ekaṭṭhāne aṭṭhaṃsu. Samāpattivasena pana
yāhi paṇītā samāpatti bhāvitā, tā saṭṭhī saṭṭhī ekaṭṭhāne aṭṭhaṃsu. Yāhi
tato hīnatarā samāpatti bhāvitā tā paññāsa paññāsa .pe. Yāhi tato
hīnatarā samāpatti bhāvitā .pe. Tā dasa dasa ekaṭṭhāne aṭṭhaṃsu. Yāhi vā
hīnā bhāvitā, tā dasa dasa ekaṭṭhāne aṭṭhaṃsu. Yāhi tato paṇītatarā bhāvitā,
tā vīsati vīsati. Yāhi tato paṇītatarā .pe. Tā saṭṭhī saṭṭhī ekaṭṭhāne aṭṭhaṃsu.
      Āraggakoṭinitudanamatteti āraggakoṭiyā patanamatte okāse. Na ca
aññamaññaṃ byābādhentīti evaṃ sambādhe ṭhāne tiṭṭhantiyopi aññamaññaṃ na
byābādhenti na ghaṭṭenti, asampīḷā asambādhāva ahesuṃ. "tava hattho maṃ bādhati,
tava pādo maṃ bādhati, tvaṃ maṃ maddantī ṭhitā"ti vattabbakāraṇaṃ nāhosi. Tattha
nūnāti tasmiṃ bhave nūna. Tathā cittaṃ bhāvitanti tenākārena cittaṃ bhāvitaṃ. Yena
tā devatāti yena tathābhāvitena cittena tā devatā dasapi hutvā .pe. Tiṭṭhanti,
na ca aññamaññaṃ byābādhenti. 3- Idheva khoti sāsane vā manussaloke vā
bhummaṃ, imasmiṃyeva sāsane imasmiṃyeva manussaloketi attho. Tāsañhi devatānaṃ
imasmiṃyeva manussaloke imasmiṃyeva sāsane vā bhāvitaṃ cittaṃ. Yena tāsante rūpabhave
nibbattā, tato ca pana āgantvā evaṃ sukhume attabhāve māpetvā ṭhitā.
Tattha kiñcāpi kassapadasabalassa sāsane tīṇi maggaphalāni nibbattetvā brahmaloke
nibbattadevatāpi atthi, sabbaññubuddhānaṃ pana ekāva anusāsanī ekaṃ sāsananti
katvā "idheva kho sāriputtā"ti aññabuddhasāsanaṃpi imameva buddhasāsanaṃ 4- karonto
@Footnote: 1 Sī. mahesakkhā mahesakkhā  2 i. tā hi
@3 cha.Ma.,i. byābādhentīti  4 cha.Ma.,i. sāsanaṃ

---------------------------------------------------------------------------------------------
page48.
Āha. Ettāvatā tathāgatena samāpattiyā thāmo kathito.
      Idāni sāriputtattheraṃ ārabbha tantivasena anusāsaniṃ kathento tasmātiha
sāriputtāti āha. Tattha tasmāti yasmā tā devatā idheva santaṃ samāpattiṃ
nibbattetvā sante bhave nibbattā, tasmā. Santindriyāti pañcannaṃ
indriyānaṃ santatāya nibbutatāya paṇītatāya santindriyā. Santamānasāti mānasassa
santatāya nibbutatāya paṇītatāya santamānasā. Santaṃyevupahāraṃ upaharissāmāti
kāyacittupahāraṃ santaṃ nibbutaṃ paṇītaṃyeva upahāraṃ 1- upaharissāma. Sabrahmacārīsūti
samānaṃ ekuddesatādiṃ brahmaṃ carantesu 2- sahadhammikesu. Evañhi vo sāriputta
sikkhitabbanti iminā ettakena ṭhānena 3- bhagavā desanaṃ sabbaññubhāsitaṃ akāsi.
Anassunti naṭṭhā vinaṭṭhā. Ye imaṃ dhammapariyāyaṃ nāssosunti ye attano pāpikaṃ
tucchaṃ niratthakaṃ diṭṭhiṃ nissāya imaṃ evarūpaṃ dhammadesanaṃ sotuṃ na labhiṃsūti
yathānusandhinā desanaṃ niṭṭhāpesi.
      [38] Chaṭṭhe varaṇāyaṃ viharatīti varaṇā nāma ekaṃ nagaraṃ, taṃ upanissāya
viharati. Kāmarāgābhinivesavinibandhapaligedhapariyuṭṭhānajjhosānahetūti kāmarāgābhinivesahetu
kāmarāgavinibandhahetu kāmarāgapaligedhahetu kāmarāgapariyuṭṭhānahetu kāmarāgajjhosāna-
hetūti attho. Idaṃ vuttaṃ hoti:- yvāyaṃ pañcakāmaguṇe nissāya uppajjati
kāmarāgo, tassābhinivesādihetu. Kāmarāgena abhiniviṭṭhattā vinibandhattā tasmiṃyeva
ca kāmarāge mahāpaṅke viya paligedhattā anupaviṭṭhattā teneva ca kāmarāgena
pariyuṭṭhitattā gahitattā kāmarāgeneva ajjhositattā gilitvā pariniṭṭhapetvā
gahitattāti. Diṭṭhirāgādīsupi 4- eseva nayo. Diṭṭhirāgoti panettha
dvāsaṭṭhidiṭṭhiyo nissāya uppajjanakarāgo veditabbo. Puratthimesu janapadesūti
therassa
@Footnote: 1 cha.Ma. ayaṃ pāṭho na dissati 2 Ma. samānaekuddesatādibrahmacariyavantesu
@3 cha.Ma. vārena 4 cha.Ma. diṭṭhirāgādipadesupi

---------------------------------------------------------------------------------------------
page49.
Vasanaṭṭhānato sāvatthījanapado puratthimadisābhāge ahosi, 1- thero ca nisīdantopi
tadabhimukhova 2- nisinno, tasmā evamāha. Udānaṃ udānesīti udāhāraṃ udāhari.
Yathā hi yaṃ telaṃ mānaṃ gahetuṃ na sakkoti, vissanditvā gacchati, taṃ avasesakoti
vuccati. Yañca jalaṃ 3- taḷākaṃ gahetuṃ na sakkoti, ajjhottharitvā gacchati, taṃ oghoti
vuccati, evameva 4- pītivacanaṃ hadayaṃ gahetuṃ na sakkoti, adhikaṃ hutvā anto
asaṇṭhahitvā bahi nikkhamati, taṃ udānanti vuccati, evarūpaṃ pītimayaṃ vacanaṃ
nicchāresīti attho.
      [39] Sattame gundāvaneti evaṃnāmake vane. Upasaṅkamīti "mahākaccānatthero
kira nāma attano pitumattampi ayyakamattampi peyyakamattampi 5- disvā neva
abhivādeti na paccuṭṭheti na āsanena nimantetī"ti sutvā "na sakkā ettakena niṭṭhaṃ
gantuṃ, upasaṅkamitvā naṃ pariggaṇhissāmī"ti bhuttapātarāso yenāyasmā mahākaccāno
tenupasaṅkami. Jiṇṇeti jarājiṇṇe. Vuḍḍheti vayovuḍḍhe. Mahallaketi jātimahallake.
Addhagateti dīghaṃ kāladdhānaṃ atikkante. Vayoanuppatteti pacchimavayaṃ anuppatte.
Tayidaṃ bho kaccāna tathevāti bho kaccāna yaṃ taṃ amhehi kevalaṃ sutameva, taṃ
iminā diṭṭhena sameti. Tasmā taṃ tatheva, na aññathā. Na hi bhavaṃ kaccāno
brāhmaṇeti idaṃ attānaṃ sandhāya vadati. Ayaṃ kirassa adhippāyo:- amhe
evaṃmahallake disvā bhoto kaccānassa abhivādanamattaṃpi paccuṭṭhānamattaṃpi āsanena
nimantanamattaṃpi natthīti. Na sampannamevāti na yuttameva na anucchavikameva.
      Thero brāhmaṇassa vacanaṃ sutvā "ayaṃ brāhmaṇo neva vuḍḍhe jānāti
na dahare, ācikkhissāmissa vuḍḍhe ca dahare cā"ti desanaṃ vaḍḍhento atthi
brāhmaṇātiādimāha. Tattha jānatāti sabbanayaṃ 6- jānantena. Passatāti tadeva hatthe
@Footnote: 1 cha.Ma. hoti  2 cha.Ma. tatomukhova, i. tato mukhova  3 Sī.,i. oghaṃ
@4 cha.Ma.,i. evamevaṃ yaṃ  5 cha.Ma. ayaṃ pāṭho na dissati  6 cha.Ma. sabbaṃ neyyaṃ

---------------------------------------------------------------------------------------------
page50.
Ṭhapitaṃ āmalakaṃ viya passantena. Vuḍḍhabhūmīti yena kāraṇena vuḍḍho nāma hoti,
taṃ kāraṇaṃ. Daharabhūmīti yena kāraṇena daharo nāma hoti, taṃ kāraṇaṃ. Āsītikoti
asītivassavayo. Nāvutikoti navutivassavayo. Kāme paribhuñjatīti vatthukāme
kilesakāmeti duvidhepi kāme kāmavasena paribhuñjati. Kāmamajjhāvasatīti duvidhepi kāme
ghare gharasāmiko viya vasati adhivasati. Kāmapariyesanāya ussukkoti duvidhānaṃpi kāmānaṃ
pariyesanatthaṃ ussukkamāpanno. Bālo na therotveva saṅkhaṃ gacchatīti so na thero 1-
bālo mandotveva gaṇanaṃ gacchati. Vuttaṃ hetaṃ:-
          "na tena ca thero 2- hoti      yenassa palitaṃ siro
           paripakko vayo tassa           moghajiṇṇoti vuccatī"ti. 3-
      Daharoti taruṇo. Yuvāti yobbanena samannāgato. Susu kāḷakesoti suṭṭhu
kāḷakeso. Bhadrena yobbanena samannāgatoti yena 4- yobbanena samannāgatattā 5-
yuvā, taṃ yobbanaṃ bhadrakanti 6- dasseti. Paṭhamena vayasāti paṭhamavayo nāma
tettiṃsavassāni, tena samannāgatoti attho. Paṇḍito therotveva saṅkhaṃ
gacchatīti so evarūpo puggalo paṇḍitoti ca theroti ca gaṇanaṃ gacchatīti. Vuttaṃpi
cetaṃ:-
           "yamhi saccañca dhammo ca        ahiṃsā saṃyamo damo
            save vantamalo dhīro          so 7- theroti 8- pavuccatī"ti. 3-
      [40] Aṭṭhame corā balavanto hontīti pakkhasampannā parivārasampannā
dhanasampannā nivāsanaṭṭhānasampannā vāhanasampannā ca honti. Rājāno tasmiṃ samaye
dubbalā hontīti tasmiṃ samaye rājāno tāsaṃ sampattīnaṃ
@Footnote: 1 Sī. bālo therotveva  2 cha.Ma.,i. tena thero so
@3 khu.dha. 25/260,1/62 lakuṇḍakabhaddiyattheravatthu  4 Sī.,i. imināssa yena
@5 cha.Ma.,i. samannāgato  6 cha.Ma. bhadraṃ laddhakanti
@7 cha.Ma. ayaṃ pāṭho na dissati  8 cha.Ma. thero iti

---------------------------------------------------------------------------------------------
page51.
Abhāvena dubbalā honti. Atiyātunti bahiddhā janapadacārikaṃ caritvā
icchiticchitakkhaṇe antonagaraṃ pavisituṃ. Niyyātunti "corā janapadaṃ vilumpanti
maddanti, te nisedhessāmā"ti paṭhamayāme vā majjhimayāme vā pacchimayāme vā
nikkhamituṃ phāsukaṃ na hoti. Tato paṭṭhāya corā manusse pothetvā acchinditvā
gacchanti. Paccantime vā janapade anusaññātunti gāmavāsakaraṇatthāya
setuattharatthāya pokkharaṇīkhaṇāpanatthāya sālādīnaṃ karaṇatthāya paccantime janapade
anusāsituṃpi 1- na sukhaṃ hoti. Brāhmaṇagahapatikānanti antonagaravāsīnaṃ brāhmaṇa-
gahapatikānaṃ. Bāhirāni vā kammantānīti bahigāme ārāmakkhettakammantāni. Pāpabhikkhū
balavanto hontīti pakkhabalavā bahūhi 2- upaṭṭhākehi ca upaṭṭhākīhi ca samannāgatā
rājarājamahāmattūpanissitā. 3- Pesalā bhikkhū tasmiṃ samaye dubbalā hontīti tasmiṃ
samaye piyasīlā bhikkhū tāsaṃ sampattīnaṃ abhāvena dubbalā honti. Tuṇhībhūtā
tuṇhībhūtāva saṃghamajjhe saṅkasāyantīti nissaddā hutvā saṃghamajjhe nisinnā kiñci
ekavacanaṃpi mukhaṃ ukkhipitvā kathetuṃ asakkontā pajjhāyantā viya nisīdantā. 4-
Tayidanti tadetaṃ kāraṇaṃ. Sukkapakkho vuttavipallāsena veditabbo.
      [41] Navame micchāpaṭipattādhikaraṇahetūti micchāpaṭipattiyā karaṇahetu
paṭipajjanahetūti attho. Ñāyaṃ dhammaṃ kusalanti sahavipassanakamaggaṃ. Evarūpo hi
sahavipassanakamaggaṃ ārādhetuṃ sampādetuṃ pūretuṃ na sakkoti. Sukkapakkho
vuttavipallāsena veditabbo. Imasmiṃ sutte saha vipassanāya maggo kathito.
      [42] Dasame duggahitehīti uppaṭipāṭiyā gahitehi. Byañjanapaṭirūpakehīti
byañjanaso 5- paṭirūpakehi akkharacittatāya 6- laddhakehi. Atthañca dhammañca
paṭibāhantīti sugahitasuttantānaṃ atthañca pāliñca paṭibāhanti, attano
duggahitasuttantānaṃyeva
@Footnote: 1 cha.Ma. anusaññātumpi  2 cha.Ma.,i. pakkhuttarā yasuttarā puññavanto bahukehi
@3 cha.Ma.,i......mahāmattasannissitā  4 cha.Ma.,i. nisīdanti
@5 Sī.,i. byañjaneneva  6 Sī. akkharacintakāya, cha.Ma. akkharacitratāya

---------------------------------------------------------------------------------------------
page52.
Atthañca pāliñca uttaritaraṃ katvā dassenti. Sukkapakkho vuttavipallāsena
veditabbo. Imasmiṃ sutte sāsanassa vuḍḍhi ca parihāni ca kathitāti.
                        Samacittavaggo catuttho.
                          -------------
                         5. Parisavaggavaṇṇanā
      [43] Pañcamassa paṭhame uttānāti pākaṭā appaṭicchannā. Gambhīrāti
guḷhā paṭicchannā. Uddhatāti uddhaccena samannāgatā. Unnaḷāti uggatanaḷā,
uṭṭhitatucchamānāti vuttaṃ hoti. Capalāti pattacīvaramaṇḍanādinā cāpalyena 1- yuttā.
Mukharāti mukhakharā kharavācā. 2- Vikiṇṇavācāti asaññatavacanā divasaṃpi niratthakavacanapalāpino.
Muṭṭhassatīti vissaṭṭhasatino. Asampajānāti nippaññā. Asamāhitāti cittekaggatā-
mattassāpi alābhino. Pākatindriyāti pakatiyā ṭhitehi vivaṭehi arakkhitehi
indriyehi samannāgatā. Sukkapakkho vuttavipallāsena veditabbo.
      [44] Dutiye bhaṇḍanajātāti bhaṇḍanaṃ vuccati kalahassa pubbabhāgo, taṃ tesaṃ
jātanti bhaṇḍanajātā. Tathā "mayaṃ tumhe daṇḍāpessāma bandhāpessāmā"ti-
ādivacanappavattiyā sañjātakalahā. Ayaṃ tāva gihīsu nayo. Pabbajitā pana āpatti-
vītikkamavācaṃ vadantā kalahajātā nāma. Vivādāpannāti viruddhaṃ vādaṃ āpannā.
Mukhasattīhi vitudantāti guṇānaṃ chindanaṭṭhena dubbhāsitā vācā mukhasattiyoti
vuccanti, tāhi vitudantā vijjhantā. Samaggāti ekakammaṃ ekuddeso samasikkhātāti
etesaṃ karaṇena samaggatāya sahitā. 3- Piyacakkhūhīti mettacakkhūhi.
@Footnote: 1 cha.Ma. cāpallena  2 cha.,i. kharavacanā  3 Ma. samāhitā

---------------------------------------------------------------------------------------------
page53.
      [45] Tatiye aggavatīti uttamapuggalavatī, aggāya vā uttamāya paṭipattiyā
samannāgatā. Tato viparītā anaggavatī. Bāhullikāti cīvarādibāhullāya paṭipannā.
Sāsanaṃ sithilaṃ gaṇhantīti sāthalikā. Okkamane pubbaṅgamāti ettha okkamanaṃ vuccati
adhogamanaṭṭhena 1- pañcanīvaraṇāni, te pañcanīvaraṇapūraṇena 2- pubbaṅgamāti vuttaṃ
hoti. Paviveketi upadhiviveke nibbāne. Nikkhittadhurāti tividhepi viveke
oropitadhuRā. 3- Na viriyaṃ ārabhantīti duvidhaṃpi viriyaṃ na karonti. Appattassa
pattiyāti pubbe appattajjhānavipassanāmaggaphalavisesassa pattiatthāya. Itaraṃ
padadvayaṃ tasseva vevacanaṃ. Pacchimā janatāti saddhivihārikaantevāsikajano. Diṭṭhānugatiṃ
āpajjatīti ācariyupajjhāyehi kataṃ anukaronto diṭṭhassa tesaṃ ācārassa anugatiṃ
āpajjati nāma. Sesaṃ vuttapaṭipakkhanayena veditabbaṃ.
      [46] Catutthe ariyāti ariyasāvakaparisā. Anariyāti puthujjanaparisā. "idaṃ
dukkhan"ti yathābhūtaṃ nappajānantīti ṭhapetvā taṇhaṃ tebhūmikā pañcakkhandhā
dukkhasaccaṃ nāma, ettakameva dukkhaṃ, ito uddhaṃ dukkhaṃ natthīti yathāsabhāvato
nappajānanti. Esa nayo sabbattha. Sesapadesu pana tassa dukkhassa samuṭṭhāpikā
purimataṇhā dukkhasamudayo nāma, tassāyeva taṇhāya, dvinnaṃpi vā tesaṃ saccānaṃ
accantakkhayo asamuppatti dukkhanirodho nāma, aṭṭhaṅgiko ariyamaggo
dukkhanirodhagāminī paṭipadā nāmāti evaṃ imasmiṃ sutte catūhi saccehi cattāro
maggā ca cattāri ca phalāni kathitāni.
      [47] Pañcame parisākasaṭoti sakaṭaparisā kacavaraparisā palāsaparisāti 4-
attho. Parisāmaṇḍoti pasannaparisā sāraparisāti attho. Chandāgatiṃ gacchantīti
chandena agatiṃ gacchanti, akattabbaṃ karontīti attho. Sesapadesupi eseva nayo.
@Footnote: 1 cha.Ma.,i. avagamanaṭṭhena  2 cha.Ma.,i. tena pañcanīvaraṇapūraṇe, Ma. te pañcanīvaraṇe pūraṇe
@3 Sī.,i. nikkhittadhurā oropitadhurā  5 Ma. palāpaparisāti

---------------------------------------------------------------------------------------------
page54.
Imāni pana cattāri agatigamanāni bhaṇḍabhājanīye ca vinicchayaṭṭhāne ca labbhanti.
Tattha bhaṇḍabhājanīye tāva attano bhāriyaṭṭhāne pana 1- attano bhārabhūtānaṃ bhikkhūnaṃ
amanāpe bhaṇḍake patte taṃ parivattetvā amanāpaṃ dento chandāgatiṃ gacchati
nāma. Attano pana abhārabhūtānaṃ manāpe bhaṇḍake patte taṃ parivattetvā manāpaṃ
dento dosāgatiṃ gacchati nāma. Bhaṇḍabhājanīyavatthuñca ṭhitikañca 2- ajānanto mohāgatiṃ
gacchati nāma. Mukharānaṃ vā rājādinissitānaṃ vā "ime me 3- amanāpe bhaṇḍake
dinne anatthaṃpi kareyyun"ti bhayena parivattetvā manāpaṃ dento bhayāgatiṃ gacchati
nāma. Yo ca evaṃ na gacchati, sabbesaṃ tulābhūto majjhatto pamāṇagato 4- hutvā
yaṃ yassa pāpuṇāti, taññeva tassa deti, ayaṃ catubbidhaṃpi agatigamanaṃ 5- na gacchati
nāma. Vinicchayaṭṭhāne pana attano bhārabhūtassa garukāpattiṃ lahukāpattīti katvā
kathento chandāgatiṃ gacchati nāma. Itarassa lahukāpattiṃ garukāpattīti katvā
kathento dosāgatiṃ gacchati nāma. Āpattivuṭṭhānaṃ pana āpattikkhandhakaṃ 6- ca
ajānanto mohāgatiṃ gacchati nāma. Mukharassa vā rājūhi pūjitassa vā "ayaṃ
me garukaṃ katvā āpattiṃ kathentassa anatthaṃpi kareyyā"ti garukameva lahukāti
katvā kathento bhayāgatiṃ gacchati nāma. Yo pana sabbesaṃ yathābhūtameva katheti,
ayaṃ catubbidhaṃpi agatigamanaṃ na gacchati nāmāti. 7-
      [48] Chaṭṭhe ukkācitavinītāti dubbinītā. No paṭipucchāvinītāti na
pucchitvā 8- vinītā. Gambhīrāti pālivasena gambhīrā cūḷavedallasuttasadisā. 9-
Gambhīratthāti atthavasena gambhīrā mahāvedallasuttasadisā. Lokuttarāti
lokuttaraatthadīpakā. Suññatāpaṭisaṃyuttāti sattasuññatadhammamattameva pakāsakā
asaṅkhatasaṃyuttasadisā. 10- Na aññācittaṃ
@Footnote: 1 cha.Ma.,i. bhāriyaṭṭhāne panāti pāṭho na dissati  2 Ma. bhaṇḍabhājaniyaṃ vattañca
@1 vihitañca   3 Ma. imesaṃ  4 cha.Ma. pamāṇabhūto  5 Sī.,i. agatiṃ
@6 cha.,i. samuccayakkhandhakañca  7 cha.Ma.,i. nāma  8 Sī.,i. pucchitvā pucchitvā
@9 cha.Ma.,i. sallasuttasadisā  10 Sī.,i. saññāsaṅkhatasaṃyuttasadisā,
@Ma. saṅkhatasaṃyuttasadisā

---------------------------------------------------------------------------------------------
page55.
Upaṭṭhapentīti vijānanatthāya cittaṃ na upaṭṭhapenti, niddāyanti vā aññavihitā
vā honti. Uggahetabbaṃ pariyāpuṇitabbanti uggahetabbe ca pariyāpuṇitabbe ca.
Kavikatāti 1- kavīhi katā. Itaraṃ tasseva vevacanaṃ. Cittakkharāti vicitraakkhaRā. Itaraṃ
tasseva vevacanaṃ. Bāhirakāti sāsanato bahibhūtā. Sāvakabhāsitāti tesaṃ 2- sāvakehi
bhāsitā. Sussūsantīti akkharacittatāya ceva padasampattiyā 3- ca attamanā hutvā
suṇanti. Na ceva aññamaññaṃ paṭipucchantīti aññamaññaṃ atthaṃ vā anusandhiṃ
vā pubbāparaṃ vā neva pucchanti. Na paṭivicarantīti 4- pucchanatthāya cārikaṃ na
vicaranti. Idaṃ kathanti idaṃ byañjanaṃ kathaṃ ropetabbaṃ kinti ropetabbaṃ. Imassa
kvatthoti imassa bhāsitassa ko attho, kā anusandhi, kiṃ pubbāparaṃ. Avivaṭanti
paṭicchannaṃ. Na vivarantīti na ugghāṭenti. Anuttānīkatanti apākaṭaṃ. Na
uttānīkarontīti pākaṭaṃ na karonti. Kaṅkhāṭhāniyesūti kaṅkhāya kāraṇabhūtesu.
Sukkapakkho vuttavipallāsena veditabbo.
      [49] Sattame āmisagarūti catupaccayagarukā lokuttaradhamme 5- lāmakato gahetvā
ṭhitaparisā. Saddhammagarūti navalokuttaradhamme garuke katvā cattāro paccaye lāmakato 6-
gahetvā ṭhitaparisā. Ubhatobhāgavimuttoti dvīhi bhāgehi vimutto. Paññāvimuttoti
paññāya vimutto sukkhavipassakakhīṇāsavo. Kāyasakkhīti kāyena jhānaphassaṃ phusitvā
pacchā nirodhaṃ nibbānaṃ sacchikatvā ṭhito. Diṭṭhippattoti 7- diṭṭhantaṃ patto.
Ime dvepi catūsu ṭhānesu labbhanti. Saddhāvimuttoti saddahanto vimutto.
Ayaṃpi chasu ṭhānesu labbhati. Dhammaṃ anussaratīti dhammānusārī. Saddhaṃ anussaratīti
saddhānusārī. Ime dvepi paṭhamamaggasamaṅgino. Kalyāṇadhammoti sundaradhammo. Dussīlo
pāpadhammoti dussīlo 8- lāmakadhammo. Imaṃ kasmā gaṇhanti? sabbesu hi ekasadisesu
@Footnote: 1 cha.Ma. kavitāti  2 cha.Ma.,i. tesaṃ tesaṃ  3 cha.,i. sarasampattiyā
@4 cha.Ma. na ca paṭivicarantīti, i. paṭivicarantīti   5 cha.Ma.,i. lokuttaradhammaṃ
@6 Sī.,i. omakato   7 Sī. diṭṭhappattoti  8 cha.Ma.,i. nissīlo

---------------------------------------------------------------------------------------------
page56.
Jātesu sīlavantesu balavagāravaṃ na hoti, ekaccesu pana dussīlesu sati sīlavantānaṃ
upari balavagāravaṃ 1- hotīti maññantā gaṇhanti. Te tena lābhaṃ labhantīti te
bhikkhū ekaccānaṃ vaṇṇaṃ ekaccānaṃ avaṇṇaṃ 2- kathetvā cattāro paccaye labhanti.
Gadhitāti taṇhāya gadhitā. Mucchitāti taṇhāvasena mucchitā. Ajjhopannāti ajjhosāya
gilitvā pariniṭṭhapetvā ṭhitā. Anādīnavadassāvinoti apaccavekkhitaparibhoge ādīnavaṃ
apassantā. Anissaraṇapaññāti catūsu paccayesu chandarāgaapakaḍḍhanāya nissaraṇapaññāya
virahitā idamatthaṃ etanti ajānantā. Paribhuñjantīti sacchandarāgā hutvā
paribhuñjanti.
      Sukkapakkhe ubhatobhāgavimuttotiādīsu ayaṃ sattannaṃ ariyapuggalānaṃ
saṅkhepappakāsanā:- eko bhikkhu paññādhurena abhiniviṭṭho aṭṭha samāpattiyo
nibbattetvā sotāpattimaggaṃ pāpuṇāti. So tasmiṃ khaṇe dhammānusārī nāma hoti,
sotāpattiphalādīsu chasu ṭhānesu kāyasakkhī nāma, arahattaphalakkhaṇe ubhatobhāgavimutto nāma
hoti. Samāpattīhi vikkhambhanavimuttiyā maggena samucchedavimuttiyāti dvikkhattuṃ
vā dvīhi vā bhāgehi vimuttoti attho. Aparo paññādhurena abhiniviṭṭho samāpattiyo
nibbattetuṃ asakkonto sukkhavipassakova hutvā sotāpattimaggaṃ pāpuṇāti. So
tasmiṃ khaṇe dhammānusārī nāma hoti, sotāpattiphalādīsu chasu ṭhānesu diṭṭhippatto
nāma hoti, arahattaphalakkhaṇe paññāvimutto nāma. Aparo saddhādhurena abhiniviṭṭho
aṭṭha samāpattiyo nibbattetvā sotāpattimaggaṃ pāpuṇāti. So tasmiṃ khaṇe
saddhānusārī nāma hoti, sotāpattiphalādīsu chasu ṭhānesu kāyasakkhī nāma, arahatta-
phalakkhaṇe ubhatobhāgavimutto nāma. Aparo saddhādhurena abhiniviṭṭho samāpattiyo
nibbattetuṃ asakkonto sukkhavipassakova hutvā sotāpattimaggaṃ pāpuṇāti. So
tasmiṃ khaṇe saddhānusārī nāma hoti, sotāpattiphalādīsu chasu ṭhānesu saddhāvimutto
@Footnote: 1 Ma. balavabhāvaṃ  2 Ma. vaṇṇaṃ

---------------------------------------------------------------------------------------------
page57.
Nāma, arahattaphalakkhaṇe paññāvimutto nāma.
      [50] Aṭṭhame visamāti pakkhalanaṭṭhena 1- visamā. Samāti nippakkhalanaṭṭhena 2-
samā. Adhammakammānīti uddhammāni kammāni. Avinayakammānīti ubbinayāni kammāni.
      [51] Navame adhammikāti niddhammā. 3- Dhammikāti dhammayuttā.
      [52] Dasame adhikaraṇanti vivādādhikaraṇādi catubbidhaṃ adhikaraṇaṃ. Ādiyantīti
gaṇhanti. Saññāpentīti jānāpenti. Na ca saññattiṃ upagacchantīti saññāpanatthaṃpi
na sannipatanti. Na ca nijjhāpentīti na pekkhāpenti. Na ca nijjhattiṃ upagacchantīti
aññamaññaṃ nijjhāpanatthāya na sannipatanti. Asaññattibalāti asaññattiyeva balaṃ
etesanti asaññattibalā. Appaṭinissaggamantinoti yesañhi evaṃ hoti "sace
amhe hi gahitaṃ adhikaraṇaṃ dhammikaṃ bhavissati, gaṇhissāma. Sace adhammikaṃ,
vissajjessāmā"ti, te paṭinissaggamantino nāma honti. Ime pana na tathā
mantetīti appaṭinissaggamantino. Thāmasā parāmāsā abhinivissāti diṭṭhithāmena ca
diṭṭhiparāmāsena ca abhinivisitvā. Idameva saccanti idaṃ amhākaṃ vacanameva saccaṃ.
Moghamaññanti avasesānaṃ vacanaṃ moghaṃ tucchaṃ. Sukkapakkho uttānatthoyevāti.
                         Parisavaggo pañcamo.
                        Paṭhamapaṇṇāsako niṭṭhito.
                          ------------
@Footnote: 1 cha.Ma.,i. sapakkhalanaṭṭhena  2 Sī.,i. vinipakkhalanaṭṭhena  3 Ma. adhammayuttā

---------------------------------------------------------------------------------------------
page58.
                          2. Dutiyapaṇṇāsaka
                       6. 1. Puggalavaggavaṇṇanā
      [53] Dutiyapaṇṇāsakassa paṭhame cakkavattinā saddhiṃ gahitattā "lokānukampāyā"ti
na vuttaṃ. Ettha ca cakkavattino uppattiyā dve sampattiyo labhanti, buddhānaṃ
uppattiyā tissopi sampattiyo. 1-
      [54] Dutiye acchariyamanussāti na āciṇṇā manussā abbhutamanussā.
      [55] Tatiye bahuno janassa anutappā hotīti mahājanassa anutāpakārī
hoti. Tattha cakkavattino kālakiriyā ekacakkavāḷe devamanussānaṃ anutāpaṃ karoti,
tathāgatassa kālakiriyā dasasu cakkavāḷasahassesu.
      [56] Catutthe thūpārahāti thūpassa arahā 1- yuttā anucchavikā. Cakkavattino
hi cetiyaṃ paṭijaggitvā dve sampattiyo labhanti, buddhānaṃ cetiyaṃ paṭijaggitvā
tissopi.
      [57] Pañcame buddhāti attano ānubhāvena cattāri saccāni buddhā.
      [58] Chaṭṭhe phalantiyāti saddaṃ karontiyā. Na santasantīti 2- sakkāyadiṭṭhiyā
pahīnattā 2- na bhāyanti. Tattha khīṇāsavo attano sakkāyadiṭṭhiyā pahīnattā na bhāyati,
hatthājānīyo 3- sakkāyadiṭṭhiyā balavattāti. Sattamaṭṭhamesupi eseva nayo.
      [61] Navame kiṃpurisāti kinnaRā. Mānusiṃ vācaṃ na bhāsantīti manussassa
kathaṃ na kathenti. Dhammāsokassa kira ekaṃ kinnaraṃ ānetvā dassesuṃ. So
@Footnote: 1 cha.Ma.,i. ayaṃ pāṭho na dissati  2-2 cha.Ma. ime pāṭhā na dissanti  3 Ma. itaro

---------------------------------------------------------------------------------------------
page59.
"kathāpetha nan"ti āha. Kinnaro kathetuṃ na icchati. Eko puriso "ahametaṃ
kathāpessāmī"ti heṭṭhāpāsādaṃ otāretvā dve khāṇuke koṭṭetvā ukkhaliṃ
āropesi. Sā ubhatopassehi patati. Taṃ disvā kinnaro "kiṃ aññaṃ ekaṃ khāṇukaṃ
koṭṭetuṃ na vaṭṭatī"ti ettakameva āha. Puna aparabhāge dve kinnare ānetvā
dassesuṃ. Rājā "kathāpetha ne"ti āha. Te kathetuṃ na icchiṃsu. Eko puriso
"ahamete kathāpessāmī"ti te gahetvā antarāpaṇaṃ agamāsi. Tattheko ambapakkañca
macche ca addasa, eko kapiṭṭhaphalañca 1- ambilaphalañca. Tattha puriso "mahāvisaṃ manussā
khādanti, kathaṃ te kilāsino 2- na hontī"ti. Itaro "kathaṃ ime etaṃ nissāya
kuṭṭhino na hontī"ti āha. Evaṃ mānusiṃ vācaṃ kathetuṃ asakkontāpi dve atthavase
sampassamānā kathentīti.
      [62] Dasame appaṭivāṇoti anukkaṇṭhito apaccosakkito.
      [63] Ekādasame asantasannivāsanti asappurisānaṃ sannivāsaṃ. Na vadeyyāti
ovādena vā anusāsaniyā vā na vadeyya, mā vadatūti attho. Therampāhaṃ
na vadeyyanti ahaṃpi theraṃ bhikkhuṃ ovādānusāsanīvasena na vadeyyaṃ. Ahitānukampīti
ahitaṃ icchamāno. No hitānukampīti hitaṃ anicchamāno. Noti naṃ vadeyyanti
"ahaṃ tava vacanaṃ na karissan"ti naṃ vadeyyaṃ. Viheseyyanti 3- vacanassa kāraṇena
viheṭheyyaṃ. Passampissa na paṭikareyyanti passantopi jānantopi ahaṃ tassa 4-
vacanaṃ na kareyyaṃ. Iminā upāyena sabbattha attho veditabbo. Sukkapakkhe pana
sādhūti naṃ vadeyyanti "sādhu bhaddakaṃ sukathitaṃ tayā"ti tassa kathaṃ abhinandanto
naṃ vadeyyanti attho.
@Footnote: 1 cha.Ma. kabiṭṭhaphalañca 2 Sī. setakilāsino 3 cha.Ma. viheṭheyyanti 4 Sī. tava

---------------------------------------------------------------------------------------------
page60.
      [64] Dvādasame ubhato vacīsaṃsāroti dvīsupi pakkhesu aññamaññaṃ
akkosanapaccakkosanavasena saṃsaramānā vācā vacīsaṃsāro. Diṭṭhipalāsoti diṭṭhiṃ
nissāya uppajjanako yugaggāhalakkhaṇo palāso diṭṭhipalāso nāma. Cetaso
āghātoti kodho. 1- So hi cittaṃ āghātento uppajjati. Appaccayoti atuṭṭhākāro,
domanassanti attho. Anabhiraddhīti kodhoyeva. 2- So hi anabhirādhanavasena anabhiraddhīti
vuccati. Ajjhattaṃ avūpasantaṃ hotīti sabbametaṃ niyakajjhattasaṅkhāte attano citte
ca saddhivihārikaantevāsikasaṅkhātāya attano parisāya ca avūpasantaṃ hoti. Tasmetanti
tasmiṃ etaṃ. Sesaṃ vuttanayeneva veditabbaṃ. 3-
                         Puggalavaggo paṭhamo.
                           -----------
                        7. 2. Sukhavaggavaṇṇanā
      [65] Dutiyassa paṭhame gihisukhanti gihīnaṃ sabbaṃ kāmanipphattimūlakaṃ sukhaṃ.
Pabbajitasukhanti pabbajitānaṃ pabbajjāmūlakaṃ sukhaṃ.
      [66] Dutiye kāmasukhanti kāme ārabbha uppajjanakasukhaṃ. Nekkhammasukhanti
nekkhammaṃ vuccati pabbajjā, taṃ ārabbha uppajjanakasukhaṃ.
      [67] Tatiye upadhisukhanti tebhūmikasukhaṃ. Nirupadhisukhanti lokuttarasukhaṃ.
      [68] Catutthe sāsavasukhanti āsavānaṃ paccayabhūtaṃ vaṭṭasukhaṃ. Anāsavasukhanti
tesaṃ apaccayabhūtaṃ vivaṭṭasukhaṃ.
@Footnote: 1 cha.Ma.,i. kopo  2 cha.Ma.,i. kopoyeva  3 cha.Ma.,i. veditabbanti

---------------------------------------------------------------------------------------------
page61.
      [69] Pañcame sāmisanti saṅkilesaṃ vaṭṭagāmisukhaṃ. Nirāmisanti nikkilesaṃ
vivaṭṭagāmisukhaṃ.
      [70] Chaṭṭhe ariyasukhanti aputhujjanasukhaṃ. Anariyasukhanti puthujjanasukhaṃ.
      [71] Sattame kāyikanti kāyaviññāṇasahajātaṃ. Cetasikanti manodvārikasukhaṃ.
Taṃ lokiyalokuttaramissaṃ kathitaṃ.
      [72] Aṭṭhame sappītikanti paṭhamadutiyajjhānasukhaṃ. Nippītikanti tatiyacatutthaj-
jhānasukhaṃ. Tattha lokiyasappītikato lokiyanippītikaṃ, lokuttarasappītikato ca
lokuttaranippītikaṃ agganti evaṃ bhummantaraṃ abhinditvā aggabhāvo veditabbo.
      [73] Navame sātasukhanti tīsu jhānesu sukhaṃ. Upekkhāsukhanti catutthajjhānasukhaṃ.
      [74] Dasame samādhisukhanti appanaṃ vā upacāraṃ vā pattasukhaṃ. Asamādhisukhanti
tadubhayaṃ appattasukhaṃ.
      [75] Ekādasame sappītikārammaṇanti sappītikaṃ jhānadvayaṃ paccavekkhantassa
uppannasukhaṃ. Nippītikārammaṇepi eseva nayo. Dvādasamepi iminā upāyena attho
veditabbo.
      [77] Terasame rūpārammaṇanti rūpāvacaracatutthajjhānārammaṇaṃ, yaṅkiñci rūpaṃ
ārabbha uppajjanakaṃ vā. Arūpārammaṇanti arūpāvacarajjhānārammaṇaṃ, 1- yaṅkiñci rūpaṃ
ārabbha uppajjanakaṃ vāti.
                          Sukhavaggo dutiyo.
@Footnote: 1 Sī.,i. arūpajjhānārammaṇaṃ

---------------------------------------------------------------------------------------------
page62.
                       8. 3. Sanimittavaggavaṇṇanā
      [78-79] Tatiyassa paṭhame sanimittāti sakāraṇā. Dutiyādīsupi eseva
nayo. Nidānahetusaṅkhārapaccayarūpanti sabbānipi hi etāni kāraṇavevacanāneva.
      [84] Sattame savedanāti paccayabhūtāya sampayuttavedanāya satiyeva uppajjanti,
nāsatīti attho. Aṭṭhamanavamesupi eseva nayo.
      [87] Dasame saṅkhatārammaṇāti paccayanibbattaṃ saṅkhatadhammaṃ 1- ārammaṇaṃ
katvāva uppajjanti. No asaṅkhatārammaṇāti asaṅkhataṃ pana nibbānaṃ ārabbha na
uppajjanti. Na hontīti maggakkhaṇe na honti nāma, phale patte nāhesunti.
Evametesu 2- dasasu ṭhānesu yāva arahattā desanā desitāti.
                         Sanimittavaggo tatiyo.
                           -----------
                        9. 4. Dhammavaggavaṇṇanā
      [88] Catutthassa paṭhame cetovimuttīti phalasamādhi. Paññāvimuttīti phalapaññā.
      [89] Dutiye paggāhoti viriyaṃ. Avikkhepoti cittekaggatā.
      [90] Tatiye nāmanti cattāro arūpakkhandhā. Rūpanti rūpakkhandho. Iti
imasmiṃ sutte dhammakoṭṭhāsaparicchedañāṇaṃ nāma kathitaṃ.
      [91] Catutthe vijjāti phalañāṇaṃ. Vimuttīti taṃsampayuttā 3- sesā dhammā.
@Footnote: 1 i. paccayanibbattasaṅkhātaṃ dhammaṃ  2 Sī. evaṃ imesu  3 ka. sampayuttā

---------------------------------------------------------------------------------------------
page63.
      [92] Pañcame bhavadiṭṭhīti sassatadiṭṭhi. Vibhavadiṭṭhīti ucchedadiṭṭhi.
Chaṭṭhasattamāni uttānatthāneva.
      [95] Aṭṭhame dovacassatāti dubbacabhāvo. Pāpamittatāti pāpamitta-
sevanabhāvo. Navamaṃ vuttavipariyāyena veditabbaṃ.
      [97] Dasame dhātukusalatāti aṭṭhārasa dhātuyo dhātūti jānanaṃ. Manasikāra-
kusalatāti tāsaṃyeva dhātūnaṃ aniccādivasena lakkhaṇattayaṃ āropetvā jānanaṃ.
      [98] Ekādasame āpattikusalatāti pañcannaṃ ca sattannaṃ ca āpattikkhandhānaṃ
jānanaṃ. Āpattivuṭṭhānakusalatāti desanāya vā kammavācāya vā āpattīhi
vuṭṭhānajānananti.
                         Dhammavaggo catuttho.
                          -----------
                       10. 5. Bālavaggavaṇṇanā
      [99] Pañcamassa paṭhame anāgataṃ bhāraṃ vahatīti "sammajjanī padīpo ca udakaṃ
āsanena ca chandapārisuddhi utukkhānaṃ bhikkhugaṇanā ca ovādo pātimokkhaṃ
therabhāgoti vuccatī"ti imaṃ dasavidhaṃ therabhāraṃ navako hutvā therena anajjhiṭṭho karonto
anāgataṃ bhāraṃ vahati nāma. Āgataṃ bhāraṃ na vahatīti thero samāno tameva dasavidhaṃ
bhāraṃ attanā vā akaronto paraṃ vā asamādapento āgataṃ bhāraṃ vahati nāma.
Dutiyasuttepi imināva nayena attho veditabbo.
      [101] Tatiye akappiye kappiyasaññīti akappiye sīhamaṃsādimhi "kappiyaṃ
idan"ti evaṃsaññī. Kappiye akappiyasaññīti kumbhīlamaṃsabiḷāramaṃsādimhi kappiye

---------------------------------------------------------------------------------------------
page64.
"akappiyaṃ idan"ti evaṃsaññī. Catutthaṃ vuttanayeneva veditabbaṃ.
      [103] Pañcame anāpattiyā āpattisaññīti āpucchitvā bhaṇḍakaṃ
dhovantassa, pattaṃ pacantassa, kese chindantassa, gāmaṃ pavisantassātiādīsu
anāpatti, tattha "āpatti ayan"ti evaṃsaññī. Āpattiyā anāpattisaññīti tesaññeva
vatthūnaṃ anāpucchākaraṇe āpatti, tattha "anāpattī"ti evaṃsaññī. Chaṭṭhepi
vuttanayeneva attho veditabbo. Sattamādīni uttānatthāneva.
      [109] Ekādasame āsavāti kilesā. Na kukkuccāyitabbanti saṃghabhogassa
apaṭṭhapanaṃ avicāraṇaṃ na kukkuccāyitabbaṃ nāma, taṃ kukkuccāyati. Kukkuccāyitab-
banti tasseva paṭṭhapanaṃ vicāraṇaṃ, taṃ na kukkuccāyati. Dvādasamādīni heṭṭhā
vuttanayeneva veditabbānīti.
                         Bālavaggo pañcamo.
                        Dutiyapaṇṇāsako niṭṭhito.
                          -------------

---------------------------------------------------------------------------------------------
page65.
                          3. Tatiyapaṇṇāsaka
                    11. 1. Āsāduppajahavaggavaṇṇanā
      [119] Tatiyapaṇṇāsakassa paṭhame āsāti taṇhā. Duppajahāti duccajā
dunnīharā 1- lābhāsāya duppajahabhāvena 2- sattā dasapi vassāni vīsatipi saṭṭhīpi
vassāni "ajja labhissāma, sve labhissāmā"ti rājānaṃ upaṭṭhahanti, kasikammādīni
karonti, ubhato byūḷhaṃ saṅgāmaṃ pakkhandanti, ajapathasaṅkupathādayo paṭipajjanti,
nāvāya mahāsamuddaṃ pavisanti. Jīvitāsāya duppajahattā sampatte maraṇakālepi
vassasatajīviṃ attānaṃ maññanti. So kammakammanimittādīni passantopi "dānaṃ dehi,
pūjaṃ karohī"ti anukampakehi vuccamāno "nāhaṃ marissāmi"ccevaṃ 3- āsāya kassaci
vacanaṃ na gaṇhāti.
      [120] Dutiye pubbakārīti paṭhamaṃ upakārassa 4- kārako. Kataññū katavedīti
tena kataṃ ñatvā pacchā kārako. Tesu pubbakārī "iṇaṃ demī"ti saññaṃ karoti,
pacchā kārako "iṇaṃ jīrāpemī"ti 5- saññaṃ karoti.
      [121] Tatiye titto ca tappetā cāti paccekabuddho ca tathāgatasāvako ca
khīṇāsavo titto nāma, tathāgato arahaṃ sammāsambuddho titto ca tappetā ca.
      [122] Catutthe duttappayāti dāyakena duttappayā 6- tappetuṃ na sukaRā.
Nikkhipatīti na dassati 7- na paribhuñjati. Vissajjetīti paresaṃ deti.
      [123] Pañcame na vissajjetīti sabbaṃyeva paresaṃ na deti, attano pana
yāpanamattaṃ gahetvā avasese na deti. 8-
@Footnote: 1 Sī.,i. dunnīhārā  2 Sī.,i. duppajahanabhāvena  3 cha.Ma.,i. marissāmi
@jīvissāmi"cceva     4 Sī.,i. upakārakassa  5 Sī.,i. jīrāpessāmīti
@6 Sī.,i. atappayā  7 cha.Ma. nidahati  8 cha.Ma.,i. avasesaṃ deti

---------------------------------------------------------------------------------------------
page66.
      [124] Chaṭṭhe subhanimittanti iṭṭhārammaṇaṃ.
      [125] Sattame paṭighanimittanti aniṭṭhanimittaṃ.
      [126] Aṭṭhame parato ca ghosoti parassa santikā asaddhammassavanaṃ.
      [127] Navame parato ca ghosoti parassa santikā saddhammassavanaṃ. Sesaṃ
sabbattha uttānamevāti.
                       Āsāduppajahavaggo paṭhamo.
                         --------------
                      12. 2. Āyācanavaggavaṇṇanā
      [131] Dutiyassa paṭhame saddho bhikkhave bhikkhu evaṃ sammā āyācamāno
āyāceyyāti saddho bhikkhu uṭṭhahitvā "yādiso sāriputtatthero paññāya, ahaṃpi
tādiso homi. Yādiso moggallānatthero iddhiyā, ahaṃpi tādiso homī"ti evaṃ
āyācanto pihento paṭṭhento yaṃ atthi, tasseva paṭṭhitattā sammā paṭṭheyya
nāma. Ito uttariṃ paṭṭhento micchā paṭṭheyya. Dve hitvā 1- evarūpā hi paṭṭhanā
yaṃ natthi, tassa paṭṭhitattā micchāpaṭṭhanā nāma hoti. Kiṃkāraṇā? esā bhikkhave
tulā etaṃ pamāṇanti yathā hi suvaṇṇaṃ vā hiraññaṃ vā tulentassa tulā
icchitabbā, dhaññaṃ nimantassa mānanti tulane tulā, minane ca mānaṃ pamāṇaṃ
hoti, evameva mama sāvakānaṃ bhikkhūnaṃ esā tulā etaṃ pamāṇaṃ yadidaṃ sāriputta-
moggallānā. Te gahetvā "ahaṃpi ñāṇena vā iddhiyā vā samāno 2- homī"ti
attānaṃ tuletuṃ vā mānetuṃ vā sakkā, na ito aññathā.
@Footnote: 1 cha.Ma. ayaṃ pāṭho na dissati  2 cha.Ma.,i. etampamāṇo, ka. evaṃ pamāṇo

---------------------------------------------------------------------------------------------
page67.
      [132] Dutiyādīsupi eseva nayo. Idaṃ panettha visesamattaṃ:- khemā ca
bhikkhunī uppalavaṇṇā cāti etāsu hi khemā paññāya aggā, uppalavaṇṇā
iddhiyā. Tasmā "paññāya vā iddhiyā vā etādisī homī"ti sammā āyācamānā
āyāceyya. Khujjuttarāpi mahāpaññatāya aggā, nandamātā mahiddhikatāya. Tasmā
"paññāya vā iddhiyā vā etādisī homī"ti sammā āyācamānā āyāceyya.
      [135] Pañcame khatanti guṇānaṃ khatattā khataṃ. Upahatanti guṇānaṃ upahatattā
upahataṃ, chinnaguṇaṃ naṭṭhaguṇanti attho. Attānaṃ pariharatīti nigguṇaṃ attānaṃ
jaggati gopayati. Sāvajjoti sadoso. Sānuvajjoti saupavādo. Pasavatīti paṭilabhati.
Ananuviccāti ajānitvā avinicchinitvā. Apariyogāhetvāti ananupavisitvā.
Avaṇṇārahassāti avaṇṇayuttassa micchāpaṭipannassa titthiyassa vā titthiyasāvakassa
vā. Vaṇṇaṃ bhāsatīti "supaṭipanno esa sammāpaṭipanno"ti guṇaṃ katheti. Vaṇṇārahassāti
buddhādīsu aññatarassa sammāpaṭipannassa. Avaṇṇaṃ bhāsatīti "duppaṭipanno esa
micchāpaṭipanno"ti guṇaṃ katheti. Avaṇṇārahassāti buddhādīsu aññatarassa
sammāpaṭipannassa. Avaṇṇaṃ bhāsatīti "duppaṭipanno esa micchāpaṭipanno"ti aguṇaṃ
katheti. Avaṇṇārahassa avaṇṇaṃ bhāsatīti idhekacco puggalo duppaṭipannānaṃ
micchāpaṭipannānaṃ titthiyānaṃ titthiyasāvakānaṃ "itipi duppaṭipannā itipi
micchāpaṭipannā"ti avaṇṇaṃ bhāsati. Vaṇṇārahassa vaṇṇaṃ bhāsatīti supaṭipannānaṃ
sammāpaṭipannānaṃ buddhānaṃ buddhasāvakānaṃ "itipi supaṭipannā itipi
sammāpaṭipannā"ti vaṇṇaṃ bhāsati.
      [136] Chaṭṭhe appasādanīye ṭhāneti appasādakare kāraṇe. 1- Pasādaṃ
upadaṃsetīti duppaṭipadāya micchāpaṭipadāya "ayaṃ supaṭipadā sammāpaṭipadā"ti
@Footnote: 1 cha.Ma. appasādakāraṇe

---------------------------------------------------------------------------------------------
page68.
Pasādaṃ janeti. Pasādanīye ṭhāne appasādanti supaṭipadāya sammāpaṭipadāya
"ayaṃ duppaṭipadā micchāpaṭipadā"ti appasādaṃ janetīti. Sesamettha uttānameva.
      [137] Sattame dvīsūti dvīsu okāsesu dvīsu kāraṇesu. Micchāpaṭi-
pajjamānoti micchāpaṭipattiṃ āpajjamāno. 1- Mātari ca pitari cāti mittavinduko
viya mātari, ajātasattu viya pitari. Sukkapakkho vuttanayeneva veditabbo.
      [138] Aṭṭhame tathāgate ca tathāgatasāvake cāti devadatto viya tathāgate,
kokāliko viya ca tathāgatasāvake. Sukkapakkhe ānandatthero viya tathāgate,
nandagopālakaseṭṭhiputto 2- viya ca tathāgatasāvake.
      [139] Navame sacittavodānanti sakacittassa vodānaṃ, aṭṭhannaṃ samāpattīnaṃ
etaṃ nāmaṃ. Na ca kiñci loke upādiyatīti loke ca rūpādīsu dhammesu kiñci
ekaṃ dhammaṃpi na gaṇhāti 3- na parāmasati. Evamettha anupādānannāma dutiyo dhammo
hoti. Dasamaekādasamaṃ uttānamevāti. 4-
                        Āyācanavaggo dutiyo.
                         -------------
                       13. 3. Dānavaggavaṇṇanā
      [142] Tatiyassa paṭhame dānānīti dānādīnaṃ 5- diyyanakavasena dānāni,
deyyadhammassetaṃ nāmaṃ. Savatthukā vā cetanā dānaṃ, sampattipariccāgassetaṃ nāmaṃ.
Āmisadānanti cattāro paccayā diyyanakavasena āmisadānaṃ nāma. Dhammadānti
idhekacco amatuppattipaṭipadaṃ 6- kathetvā deti, idaṃ dhammadānaṃ nāma.
@Footnote: 1 cha.Ma.,i. paṭipajjamāno  2 Sī.,i. bhūtavālikaseṭṭhiputto  3 Ma. nappaṭiggaṇhāti
@4 cha.Ma.,i. dasamekādasamāni uttānatthānevāti  5 cha.Ma. ayaṃ pāṭho na dissati
@6 cha.Ma. amatapattipaṭipadaṃ

---------------------------------------------------------------------------------------------
page69.
      [143] Dutiye cattāro paccayā yajanakavasena yāgo nāma, dhammopi
yajanakavasena yāgoti veditabbo.
      [144] Tatiye āmisassa cajanaṃ āmisacāgo, dhammassa cajanaṃ dhammacāgo.
Catutthe upasaggamattaṃ viseso.
      [146] Pañcame catunnaṃ paccayānaṃ bhuñjanaṃ āmisabhogo, dhammassa bhuñjanaṃ
dhammabhogo. Chaṭṭhe upasaggamattaṃ viseso.
      [148] Sattame catunnaṃ paccayānaṃ saṃvibhajanaṃ āmisasaṃvibhāgo, dhammassa
saṃvibhajanaṃ dhammasaṃvibhāgo.
      [149] Aṭṭhame catūhi paccayehi saṅgaho āmisasaṅgaho, dhammena saṅgaho
dhammasaṅgaho.
      [150] Navame catūhi paccayehi anuggaṇhanaṃ āmisānuggaho, dhammena
anuggaṇhanaṃ dhammānuggaho.
      [151] Dasame catūhi paccayehi anukampanaṃ āmisānukampā, dhammena anukampanaṃ
dhammānukampāti.
                          Dānavaggo tatiyo.
                           ----------
                      14. 4. Santhāravaggavaṇṇanā
      [152] Catutthassa paṭhame catūhi paccayehi attano ca parassa ca anantaraṃ
paṭicchādanavasena 1- santharaṇaṃ āmisasanthāro, 2- dhammena santharaṇaṃ dhammasanthāro.
@Footnote: 1 cha.Ma. antarapaṭicchādanavasena  2 Ma. āmisasandhāro

---------------------------------------------------------------------------------------------
page70.
Dutiye upasaggamattaṃ viseso.
      [154] Tatiye vuttappakārassa āmisassa esanā āmisesanā, dhammassa esanā
dhammesanā. Catutthe upasaggamattaṃ 1- viseso.
      [156] Pañcame matthakappattā 2- āmisapariyesanā āmisapariyeṭṭhi, matthakappattā
dhammapariyesanā dhammapariyeṭṭhīti vuttā.
      [157] Chaṭṭhe āmisena pūjanaṃ āmisapūjā, dhammena pūjanaṃ dhammapūjā.
      [158] Sattame ātitheyyānīti āgantukadānāni. Atitheyyānītipi 3- pāṭho.
      [159] Aṭṭhame āmisaṃ ijjhanakasamijjhanakavasena āmisiddhi, dhammopi ijjhanaka-
samijjhanakavasena dhammiddhi.
      [160] Navame āmisena vaḍḍhanaṃ āmisavuḍḍhi, dhammena vaḍḍhanaṃ dhammavuḍḍhi.
      [161] Dasame ratikaraṇajananaṃ 4- āmisaṃ āmisaratanaṃ, dhammo dhammaratanaṃ.
      [162] Ekādasame āmisassa cinanaṃ vaḍḍhanaṃ āmisasannicayo, dhammassa cinanaṃ
vaḍḍhanaṃ dhammasannicayo.
      [163] Dvādasame āmisassa vipulabhāvo āmisavepullaṃ, dhammassa vipulabhāvo
dhammavepullanti.
                        Santhāravaggo catuttho.
                          ------------
@Footnote: 1 cha.Ma.,i. upasaggamattameva  2 cha.Ma.,i. matthakappattāva
@3 Sī.,i. ātitheyyāti vā  4 cha.Ma.,i. ratikaraṇatthena

---------------------------------------------------------------------------------------------
page71.
                    15. 5. Samāpattivaggavaṇṇanā
      [164] Pañcamassa paṭhame samāpattikusalatāti āhārasappāyaṃ 1- pariggaṇhitvā
samāpattisamāpajjane chekatā. Samāpattivuṭṭhānakusalatāti yathāparicchedena gate kā
le viyatto 2- hutvā uṭṭhahanto vuṭṭhānakusalo nāma hoti evaṃ kusalatā. 3-
      [165] Dutiye ājjavanti ujubhāvo. Maddavanti mudubhāvo.
      [166] Tatiye khantīti adhivāsanakkhanti. Soraccanti susīlabhāvo 4- suratabhāvo.
      [167] Catutthe sākhalyanti saṇhavācāvasena sammodamānabhāvo. Paṭisanthāroti
āmisena vā dhammena vā paṭisantharaṇaṃ.
      [168] Pañcame avihiṃsāti karuṇāpubbabhāgo. Soceyyanti sīlavasena
sucibhāvo. Chaṭṭhasattamāni uttānatthāneva.
      [171] Aṭṭhame paṭisaṅkhānabalanti paccavekkhaṇabalaṃ.
      [172] Navame muṭṭhasacce akampanena satiyeva satibalaṃ. Uddhacce akampanena
samādhiyeva samādhibalaṃ.
      [173] Dasame samathoti cittekaggatā. Vipassanāti saṅkhārapariggahañāṇaṃ.
      [174] Ekādasame sīlavipattīti dussīlyaṃ. Diṭṭhivipattīti micchādiṭṭhi.
      [175] Dvādasame sīlasampadāti paripuṇṇasīlatā. Diṭṭhisampadāti sammā-
diṭṭhibhāvo. Tena kammassakatāsammādiṭṭhi jhānasammādiṭṭhi vipassanāsammādiṭṭhi
maggasammādiṭṭhi phalasammādiṭṭhīti sabbāpi pañcavidhā sammādiṭṭhi saṅgahitā hoti.
@Footnote: 1 cha.Ma.,i. āhārasappāyaṃ utusappāyaṃ  2 Sī.,i. visado
@3 ka. hotīti esa cheko  4 cha.Ma.,i. susīlyabhāvena

---------------------------------------------------------------------------------------------
page72.
      [176] Terasame sīlavisuddhīti visuddhisampāpakaṃ sīlaṃ. Diṭṭhivisuddhīti
visuddhisampāpikā catumaggasammādiṭṭhi, pañcavidhāpi vā sammādiṭṭhi.
      [177] Cuddasame diṭṭhivisuddhīti visuddhisampāpikā sammādiṭṭhiyeva.
Yathādiṭṭhissa ca padhānanti heṭṭhimamaggasampayuttaṃ viriyaṃ. Tañhi tassā diṭṭhiyā
anurūpattā "yathādiṭṭhissa ca padhānan"ti vuttaṃ.
      [178] Paṇṇarasame asantuṭṭhitā ca kusalesu dhammesūti aññatra arahattamaggā
kusalesu dhammesu asantuṭṭhibhāvo.
      [179] Soḷasame muṭṭhasaccanti muṭṭhasatibhāvo. Asampajaññanti aññāṇabhāvo.
      [180] Sattarasame apilāpanalakkhaṇā sati. Sammāpajānanalakkhaṇaṃ sampajaññanti.
                        Samāpattivaggo pañcamo.
                        Tatiyapaṇṇāsako niṭṭhito.
                           -----------

---------------------------------------------------------------------------------------------
page73.
                          1. Kodhapeyyāla
      [181] Ito paresu kujjhanalakkhaṇo kodho. Upanandhanalakkhaṇo 1- upanāho.
Sukatakaranamakkhanalakkhaṇo makkho. Yugaggāhalakkhaṇo palāso. Usūyanalakkhaṇā issā.
Maccherabhāvo 2- macchariyaṃ. Taṃ sabbaṃpi maccharāyanalakkhaṇaṃ. Katapaṭicchādanalakkhaṇā māyā.
Kerāṭikalakkhaṇaṃ sāṭheyyaṃ. Alajjanākāro ahirikaṃ. Upavādato abhāyanākāro 3-
anottappaṃ akkodhādayo tesaṃ paṭipakkhavasena veditabbā.
      [185] Sekhassa bhikkhunoti sattavidhassāpi sekkhassa upari upari guṇehi 4-
parihānāya saṃvattanti, puthujjanassa pana saddhammagarukasseva 5- parihānāya
saṃvattantīti veditabbaṃ. 6- Aparihānāyāti upari upari guṇehi aparihānatthāya.
      [187] Yathābhataṃ nikkhittoti yathā āharitvā 7- ānetvā nikkhitto, evaṃ
niraye patiṭṭhitovāti veditabbo.
      [190] Ekaccoti yassete kodhādayo atthi, so ekacco nāma.
                         Kodhapeyyālaṃ niṭṭhitaṃ.
                          -------------
                          2. Akusalapeyyāla
      [191-200] Sāvajjāti sadosā. Anavajjāti niddosā. Dukkhudrayāti
dukkhavaḍḍhikā. Sukhudrayāti sukhavaḍḍhikā. Sabyāpajjhāti sadukkhā. Abyāpajjhāti
niddukkhā. Ettāvatā vaṭṭavivaṭṭameva kathitaṃ. 8-
                        Akusalapeyyālaṃ niṭṭhitaṃ.
@Footnote: 1 Ma. upanāhalakkhaṇo  2 Ma. pañcamaccherassa bhāvo, cha. pañcamaccherabhāvo
@3 i. abhāyanākāraṃ   4 cha.Ma. upariupariguṇehi  5 cha.Ma.,i. paṭhamataraṃyeva
@6 cha.Ma. veditabbā.  7 cha.Ma. ayaṃ pāṭho na dissati  8 Ma. īritaṃ

---------------------------------------------------------------------------------------------
page74.
                          3. Vinayapeyyāla
      [201] Dveme bhikkhave atthavase paṭiccāti bhikkhave dve atthe nissāya
dve kāraṇāni sandhāya. Sikkhāpadaṃ paññattanti sikkhākoṭṭhāso ṭhapito.
Saṃghasuṭṭhutāyāti saṃghassa suṭṭhubhāvāya, "suṭṭhu bhante"ti vatvā sampaṭicchanatthāyāti
attho. Saṃghaphāsutāyāti saṃghassa phāsuvihāratthāya. Dummaṅkūnanti dussīlānaṃ.
Pesalānanti piyasīlānaṃ. Diṭṭhadhammikānaṃ āsavānanti diṭṭhadhamme imasmiṃyeva attabhāve
vītikkamapaccayā paṭiladdhabbānaṃ vadhabandhanagarahādīnaṃ dukkhadhammasaṅkhātānaṃ 1- āsavānaṃ.
Saṃvarāyāti pidahanatthāya. Samparāyikānanti tathārūpānaṃyeva āpāyikadukkhasaṅkhātānaṃ 2-
samparāye uppajjanakaāsavānaṃ. Paṭighātāyāti paṭisedhanatthāya. Verānanti akusalaverānaṃpi
puggalaverānaṃpi. Vajjānanti dosānaṃ. Teeva vā dukkhadhammā vajjanīyattā
idha vajjāti 3- adhippetā. Bhayānanti cittutrāsabhayānaṃpi bhayahetūnaṃ tesaṃyeva
dukkhadhammānaṃpi. Akusalānanti akkhemaṭṭhena 4- akusalasaṅkhātānaṃ dukkhadhammānaṃ. Gihīnaṃ
anukampāyāti gihīsu ujjhāyantesu paññattasikkhāpadaṃ gihīnaṃ anukampāya paññattaṃ
nāma. Pāpicchānaṃ pakkhupacchedāyāti pāpicchā pakkhaṃ nissāya saṃghaṃ bhindeyyunti
tesaṃ pakkhupacchedanatthāya. Appasannānaṃ pasādāyāti pubbe appasannānaṃpi
paṇḍitamanussānaṃ sikkhāpadapaññattisampadaṃ disvā pasāduppattiatthāya. Pasannānaṃ
bhiyyobhāvāyāti pasannānaṃ uparūpari pasādabhāvāya. 5- Saddhammaṭṭhitiyāti saddhammassa
ciraṭṭhitatthāya. Vinayānuggahāyāti pañcavidhassāpi vinayassa anuggaṇhanatthāya.
      [202-230] Pātimokkhaṃ paññattanti bhikkhupātimokkhaṃ bhikkhunīpātimokkhanti
duvidhaṃpi pātimokkhaṃ paññattaṃ. Pātimokkhuddesāti 6- bhikkhūnaṃ pañca, bhikkhunīnaṃ
cattāroti nava pātimokkhuddesā paññattā. Pātimokkhaṭṭhapananti uposathaṭṭhapanaṃ.
@Footnote: 1 cha.Ma. vadhandhanādidukkhadhammasaṅkhātānaṃ  2 cha.Ma. apāyadukkhasaṅkhātānaṃ
@3 Sī.,i. vajjanti   4 cha.Ma. akkhamaṭṭhena  5 Sī.,i. uparūparibhāvāya
@6 cha.Ma. pāṭimokkhuddesoti

---------------------------------------------------------------------------------------------
page75.
Pavāraṇā paññattāti cātuddasikā paṇṇarasikāti dve pavāraṇā paññattā.
Pavāraṇāṭṭhapanaṃ 1- paññattanti sāpattikassa bhikkhuno pavāraṇā ñattiyā vattamānāya
pavāraṇāṭṭhapanaṃ paññattaṃ. Tajjanīyakammādīsu bhikkhūnaṃ 2- vācāsattīhi vitudantānaṃ
paṇḍukalohitakānaṃ bhikkhūnaṃ tajjanīyakammaṃ 3- paññattaṃ. Bālassa abyattassa seyyakassa
bhikkhuno niyasakammaṃ 4- paññattaṃ. Kuladūsake assajipunabbasuke bhikkhū ārabbha
pabbājanīyakammaṃ 5- paññattaṃ. Gihīnaṃ akkosakassa sudhammattherassa paṭisāraṇīyakammaṃ 6-
paññattaṃ. Āpattiyā adassanādīsu ukkhepanīyakammaṃ paññattaṃ. Garukāpattiṃ
āpannassa paṭicchannāya āpattiyā parivāsadānaṃ paññattaṃ. Parivāse antarāpattiṃ
āpannassa mūlāyapaṭikassanaṃ paññattaṃ. Paṭicchannāyapi appaṭicchannāyapi āpattiyā
mānattadānaṃ paññattaṃ. Ciṇṇamānattassa abbhānaṃ pañyattaṃ. Sammāvattantassa
osāraṇīyaṃ paññattaṃ. Asammāvattanādīsu nissāraṇīyaṃ paññattaṃ.
      Ehibhikkhuupasampadā saraṇagamanaupasampadā ovādaupasampadā pañhābyākaraṇa-
upasampadā ñatticatutthakammaupasampadā garudhammaupasampadā ubhatosaṃghe upasampadā
dūtena upasampadāti aṭṭhavidhā upasampadā paññattā. Ñattikammaṃ nava ṭhānāni
gacchatīti evaṃ navaṭṭhānikaṃ ñattikammaṃ paññattā. Ñattidutiyakammaṃ satta ṭhānāni
gacchatīti evaṃ sattaṭṭhānikaṃ ñattidutiyakammaṃ paññattaṃ. Ñatticatutthakammaṃ satta
ṭhānāni gacchatīti evaṃ sattaṭṭhānikameva ñatticatutthakammaṃ paññattaṃ. Ñatticatuttha-
kammaṃ satta ṭhānāni gacchatīti evaṃ sattaṭṭhānikameva ñatticatutthakammaṃ paññattaṃ.
Paṭhamapārājikādīnaṃ paṭhamapaññatti appaññatte paññattaṃ nāma. Tesaṃyeva anuppaññatti
nāma paññatte anuppaññattaṃ. Dhammasammukhatā vinayasammukhatā saṃghasammukhatā
puggalasammukhatāti imassa catubbidhassa sammukhībhāvassa vasena sammukhāvinayo
@Footnote: 1 cha.Ma.,i. pavāraṇaṭṭhapanaṃ  2 cha.Ma.,i. bhikkhū
@3 vi.cu. 6/1/1 kammakkhandhaka  4 vi.cu. 6/11/14 kammakkhandhaka
@5 vi.cu. 6/33/43 kammakkhandhaka  6 cha.Ma. sattaṭṭhānikameva

---------------------------------------------------------------------------------------------
page76.
Paññatto. Sativepullappattassa khīṇāsavassa acodanatthāya sativinayo paññatto.
Ummattakassa bhikkhuno amūḷhavinayo paññatto. Appaṭiññāya cuditakassa āpattiyā
akaraṇatthaṃ 1- paṭiññātakaraṇaṃ paññattaṃ. Bahutarānaṃ dhammavādīnaṃ laddhiṃ gahetvā adhikaraṇa-
vūpasamatthaṃ yebhuyyasikā paññattā. Pāpussannassa puggalassa niggaṇhanatthaṃ
tassapāpiyasikā pañyattā. Bhaṇḍanādivasena bahuṃ assāmaṇakaṃ katvā āpattiṃ
āpannānaṃ bhikkhūnaṃ ṭhapetvā thullavajjañca 2- gihipaṭisaṃyuttañca avasesāpattīnaṃ
vūpasamatthāya tiṇavatthārako paññatto.
                         Vinayapeyyālaṃ niṭṭhitaṃ.
                        -----------------
                          4. Rāgapeyyāla
      [231] Rāgassa bhikkhave abhiññāyāti pañcakāmaguṇikassa rāgasseva 3-
abhijānanatthaṃ paccakkhakaraṇatthaṃ. Pariññāyāti parijānanatthaṃ. Parikkhayāyāti
parikkhayagamanatthaṃ. Pahānāyāti pajahanatthaṃ. Khayāya vayāyāti khayavayagamanatthaṃ. Virāgāyāti
virajjanatthaṃ. Nirodhāyāti nirujjhanatthaṃ. Cāgāyāti cajanatthaṃ. Paṭinissaggāyāti
paṭinissajjanatthaṃ.
      [232-246] Thambhassāti kodhamānavasena thaddhabhāvassa. Sārambhassāti
kāraṇuttariyalakkhaṇassa sārambhassa. Mānassāti navavidhamānassa. Atimānassāti
atikkamitvā maññamānassa. Madassāti majjanākāramadassa. Pamādassāti sativippavāsassa,
pañcasu vā 4- kāmaguṇesu cittavossaggassa. Sesaṃ sabbattha uttānamevāti.
                         Rāgapeyyālaṃ niṭṭhitaṃ.
                   Manorathapūraṇiyā aṅguttaranikāyaṭṭhakathāya
                       dukanipātavaṇṇanā niṭṭhitā.
@Footnote: 1 Sī.,i. karaṇatthaṃ  2 cha.Ma. thullavajjaṃ ṭhapetvā
@3 cha.Ma.,i. pañcakāmaguṇikarāgassa  4 cha.Ma.,i. ayaṃ saddo na dissati

---------------------------------------------------------------------------------------------
page77.
                             Tikanipāta
                          1. Paṭhamapaṇṇāsaka
                     1. Bālavagga 1. Bhayasuttavaṇṇanā
      [1] Tikanipātassa paṭhame bhayānītiādīsu bhayanti cittutrāso. Upaddavoti
anekaggatākāro. Upasaggoti upasaggākāro tattha tattha lagganākāro.
      Tesaṃ evaṃ nānattaṃ veditabbaṃ:- pabbatavisamanissitā corā janapadavāsīnaṃ
pesenti "mayaṃ asukadivase nāma tumhākaṃ gāmaṃ vilumpissāmā"ti. 1- Te taṃ pavuttiṃ
sutakālato paṭṭhāya bhayaṃ santāsaṃ āpajjanti. Ayaṃ cittutrāso nāma. "kathaṃ no 2-
corā kupitā anatthaṃpi āvaheyyun"ti 3- hatthasāraṃ gahetvā dvipadacatuppadehi
saddhiṃ araññaṃ pavisitvā tattha tattha bhūmiyaṃ nipajjanti ḍaṃsamakasādīhi khajjamānā,
gumbantarāni pavisantā 4- khāṇukaṇṭake maddanti. Tesaṃ evaṃ vicarantānaṃ
vikkhittabhāvo anekaggatākāro nāma. Tato coresu yathāvuttadivase anāgacchantesu
"tucchakasāsanaṃ bhavissati, kiṃ gāmaṃ pavisissāmā"ti 5- saparikkhārā gāmaṃ pavisanti. Atha
tesaṃ paviṭṭhabhāvaṃ ñatvā gāmaṃ parivāretvā dvāre aggiṃ datvā manusse ghātetvā
corā sabbaṃ vibhavaṃ vilumpitvā gacchanti. Tesu ghātitāvasesā aggiṃ nibbāpetvā
koṭṭhakacchāyābhitticchāyādīsu tattha tattha laggitvā nisīdanti naṭṭhaṃ anusocamānā.
Ayaṃ upasaṭṭhākāro lagganākāro nāma.
      Naḷāgārāti naḷehi channaparicchannā agāRā. Sesasambhārā panettha rukkhamayā
honti. Tiṇāgārepi eseva nayo. Kūṭāgārānīti kūṭasaṅgahitāni agārāni.
@Footnote: 1 cha.Ma.,i. paharissāmāti  2 cha.Ma. yathā no te, Sī.,i. yathā te  3 Ma. kareyyunti
@4 Ma. pavisanti  5 ka. gāmaṃ pavisāmāti

---------------------------------------------------------------------------------------------
page78.
Ullittāvalittānīti anto ca bahi ca littāni. Nivātānīti nivātappavesāni. 1-
Phusitaggaḷānīti chekehi vaḍḍhakīhi katattā piṭṭhasaṅghāṭasmiṃ suṭṭhu phusitakavāṭāni.
Pihitakavātapānānīti yuttakavātapānāni. Iminā padadvayena kavāṭavātapānānaṃ niccaṃ
pihitataṃ akathetvā sampattiyeva kathitā. Icchiticchitakkhaṇe pana tāni pidahiyanti 2-
ca vivariyanti ca.
      Bālato uppajjantīti bālameva nissāya uppajjanti. Bālo hi apaṇḍitapuriso
rajjaṃ vā uparajjaṃ vā aññaṃ vā pana mahantaṃ ṭhānaṃ paṭṭhento katipaye attanā
sadise vidhavaputte mahāmūḷhe 3- gahetvā "etha ahaṃ tumhe issare karissāmī"ti
pabbatagahanādīni nissāya antamante gāme paharanto gāmaṃ nāsetvā 4- anupubbena
nigamepi janapadepi paharati. Manussā gehāni chaḍḍetvā khemaṭṭhānaṃ paṭṭhayamānā
pakkamanti. Te nissāya vasantā bhikkhūpi bhikkhuniyopi attano attano vasanaṭṭhānāni
pahāya pakkamanti. Gatagataṭṭhāne tesaṃ 5- bhikkhāpi senāsanaṃpi dullabhaṃ hoti. Evaṃ
catunnaṃpi parisānaṃ bhayaṃ āgatameva hoti. Pabbajitesupi dve bālā bhikkhū aññamaññaṃ
vivādaṃ paṭṭhapetvā codanaṃ ārabhanti. Kosambīvāsikānaṃ 6- viya mahākalaho uppajjati.
Catunnaṃ parisānaṃ bhayaṃ āgatameva hotīti evaṃ pana yāni 7- uppajjanti, sabbāni
tāni bālato uppajjantīti yathānusandhinā desanaṃ niṭṭhapesi.
                         2. Lakkhaṇasuttavaṇṇanā
      [2] Dutiye kāyadvārādippavattakammaṃ lakkhaṇaṃ sañjānanakāraṇaṃ assāti
kammalakkhaṇo. Apadānasobhanī paññāti yā paññā nāma apadānena sobhati,
bālā ca paṇḍitā ca attano attano cariteneva pākaṭā hontīti attho. Bālena
@Footnote: 1 cha.Ma.,i. nivāritavātappavesāni  2 cha.Ma. pidhīyanti
@3 cha.Ma.,i. mahādhutte  4 cha.Ma.,i. dāmarikabhāvaṃ jānāpetvā  5 cha.Ma.,i.
@ayaṃ pāṭho na dissati     6 cha.Ma.,i. iti kosambi.....
@7 cha.Ma.,i. evaṃ yāni kānici bhayāni

---------------------------------------------------------------------------------------------
page79.
Hi gatamaggo rukkhagacchagāmanigamādīni jhāpetvā gacchantassa indaggino gatamaggo
viya hoti, yathā tena 1- jhāmaṭṭhānamattameva aṅgāramasichārikāsamākulaṃ paññāyati.
Paṇḍitena gatamaggo kūpasobbhādayo 2- pūretvā vividhasassasampadaṃ āvahamānena
cātuddisikameghena 3- gatamaggo viya hoti. Yathā tena gatamaggena udakapūrāni ceva
vividhasassaphalāphalāni ca tāni ṭhānāni paññāyanti, evaṃ paṇḍitena gatamagge
sampattiyeva paññāyati. 4- Sesamettha uttānatthameva.
                         3. Cintīsuttavaṇṇanā
      [3] Tatiye bālalakkhaṇānīti "bālo ayan"ti etehi lakkhīyati ñāyatīti
bālalakkhaṇāni. Tāneva 5- sañjānanakāraṇānīti bālanimittāni. Bālāpadānānīti
bālassa apadānāni. 6- Duccintitacintīti cintayanto abhijjhābyāpādamicchādassana-
vasena duccintitameva cinteti. Dubbhāsitabhāsīti bhāsamānopi musāvādādibhedaṃ
dubbhāsitameva bhāsati. Dukkaṭakammakārīti karontopi pāṇātipātādivasena
dukkaṭakammameva karoti. Paṇḍitalakkhaṇānītiādi vuttānusāreneva veditabbaṃ.
Sucintitacintītiādīni cettha manosucaritādīnaṃ vasena yojetabbāni.
                         4. Accayasuttavaṇṇanā
      [4] Catutthe accayaṃ accayato na passatīti attano aparādhaṃ aparādhato
na passati. Accayato disvā yathādhammaṃ na paṭikarotīti "aparaddhaṃ mayā"ti ñatvāpi
yo dhammo, taṃ na karoti, daṇḍakammaṃ āharitvā accayaṃ na deseti nakkhamāpeti.
Accayaṃ desentassa yathādhammaṃ na paṭiggaṇhātīti parassa "viraddhaṃ mayā"ti ñatvā
daṇḍakammaṃ āharitvā khamāpentassa na khamati. Sukkapakkho vuttapaṭipakkhato veditabbo.
@Footnote: 1 cha.Ma.,i. yathā tenāti pāṭho na dissati  2 cha.Ma. kusobbhādayo
@3 cha.Ma. catudīpikameghena   4 cha.Ma.,i. paññāyati no vipattiyoti
@5 cha.Ma.,i. tānevassa   6 Sī.,i. bālassa caritāpadānānīti bālāpadānāni

---------------------------------------------------------------------------------------------
page80.
                        5. Ayonisosuttavaṇṇanā
      [5] Pañcame ayoniso pañhaṃ kattā hotīti "kati nu kho udāyi
anussatiṭṭhānānī"ti vutte "pubbenivāso anussatiṭṭhānaṃ bhavissatī"ti cintetvā
loḷudāyitthero viya anupāyacintāya apañhameva pañhaṃ 1- kattā hoti. Ayoniso
pañhaṃ vissajjetā hotīti cintitaṃ puna 2- pañhaṃ vissajjentopi "idha bhante
bhikkhu anekavihitaṃ pubbenivāsaṃ anussarati. Seyyathīdaṃ, ekaṃpi jātin"tiādinā
nayena soyeva thero viya ayoniso vissajjetā hoti, apañhameva pañhanti katheti.
Parimaṇḍalehi padabyañjanehīti ettha padameva atthassa byañjanato padabyañjanaṃ. Taṃ
akkharapāripūriṃ katvā dasavidhaṃ byañjanabuddhiṃ aparihāpetvā vuttaṃ parimaṇḍalaṃ nāma
hoti, evarūpehi padabyañjanehīti attho. Siliṭṭhehīti padasiliṭṭhatāya siliṭṭhehi.
Upagatehīti atthañca kāraṇañca upagatehi. Nābbhānumoditāti evaṃ yoniso sabbākāra-
sampannaṃ 3- katvāpi vissajjitaṃ parassa pañhaṃ nābhinumodati nābhinandati
sāriputtattherassa pañhaṃ loḷudāyitthero 4- viya yathāha:-
           "aṭṭhānaṃ kho etaṃ āvuso sāriputta anavakāso, yaṃ so atikkam
        meva kavaḷiṅkārāhārabhakkhānaṃ 5- devānaṃ sahabyataṃ aññataraṃ manomayaṃ kāyaṃ
        upapanno saññāvedayitanirodhaṃ samāpajjeyyapi vuṭṭhaheyyapi, natthetaṃ
        ṭhānan"ti. 6-
      Yoniso pañhaṃ kattātiādīsu ānandatthero viya yoniso 7- pañhaṃ cintetvā
yoniso vissajjetā hoti. Thero hi "kati nu kho ānanda anussatiṭṭhānānī"ti
pucchito "ayaṃ pañho bhavissatī"ti yoniso cintetvā yoniso vissajjento āha
@Footnote: 1 cha.Ma.,i. pañhanti  2 cha.Ma.,i. pana  3 cha.Ma. sabbaṃ kāraṇasampannaṃ
@4 cha.Ma. lāḷudāyitthero  5 Sī. kabaḷiṃkārabhakkhānaṃ  6 aṅ.pañcaka. 22/166/214
@nirodhasutta (syā)  7 cha.Ma.,i. yonisova

---------------------------------------------------------------------------------------------
page81.
"idheva bhante bhikkhu vivicceva kāmehi .pe. Catutthaṃ jhānaṃ upasampajja viharati.
Idaṃ bhante anussatiṭṭhānaṃ evaṃ bhāvitaṃ evaṃ bahulīkataṃ diṭṭhadhammasukhavihārāya
saṃvattatī"ti. Abbhanumoditā hotīti tathāgato viya yoniso abbhanumoditā hoti.
Tathāgato hi ānandattherena pañhe vissajjite "sādhu sādhu ānanda, tenahi
tvaṃ ānanda imaṃ 1- chaṭṭhaṃ anussatiṭṭhānaṃ dhārehi. Idhānanda bhikkhu satova
abhikkamati satova paṭikkamatī"tiādimāha. Chaṭṭhādīni uttānatthāneva.
                          9. Khatasuttavaṇṇanā
      [9] Navame sukkapakkho pubbabhāge dasahi 2- kusalakammapathehi paricchinno, upari
yāva arahattamaggā labbhati. Bahuñca puññaṃ pasavatīti ettha lokiyalokuttaramissakaṃ
puññaṃ kathitaṃ.
                         10. Malasuttavaṇṇanā
      [10] Dasame dussīlassa bhāvo dussīlyaṃ, dussīlyameva malaṃ dussīlyamalaṃ.
Kenaṭṭhena malanti? anudahanaṭṭhena duggandhaṭṭhena kiliṭṭhakaraṇaṭṭhena ca. Tañhi nirayādīsu
Apāyesu anudahatīti anudahanaṭṭhenapi malaṃ. Tena 3- samannāgato puggalo mātāpitūnaṃpi
santike bhikkhusaṃghassāpi antare bodhicetiyaṭṭhānesupi jigucchanīyo hoti,
sabbadisāsu cassa "evarūpaṃ kira tena pāpakammaṃ katan"ti avaṇṇagandho vāyatīti
duggandhaṭṭhenapi malaṃ. Tena samannāgato puggalo gatagataṭṭhāne upatāpañceva labhati,
kāyakammādīni cassa asucīni honti apabhassarānīti 4- kiliṭṭhakaraṇaṭṭhenapi malaṃ. Apica
taṃ devamanussasampattiyo ceva nibbānasampattiṃ ca milāpetīti milāpanaṭṭhenapi malanti
veditabbaṃ. Issāmalamaccheramalesupi eseva nayo.
                          Bālavaggo paṭhamo.
@Footnote: 1 cha.Ma.,i. imampi  2 cha.Ma.,i. dasahipi
@3 cha.Ma. tena ca  4 ka. aparāyanānīti

---------------------------------------------------------------------------------------------
page82.
                   2. Rathakāravagga 1. Ñātasuttavaṇṇanā
      [11] Dutiyassa paṭhame ñātoti paññāto pākaṭo. Ananulomiketi sāsanassa
na anulometīti ananulomikaṃ, tasmiṃ ananulomike. Kāyakammeti pāṇātipātādimhi
kāyaduccarite. Oḷārikaṃ vā etaṃ. Evarūpe 1- samādapetuṃ sakkotīti. Disā namassituṃ
vaṭṭati, bhūtabaliṃ kātuṃ vaṭṭatīti evarūpe samādapeti gaṇhāpeti. Vacīkammepi
musāvādādīni oḷārikāni, attano santakaṃ parassa adātukāmena "natthī"ti ayaṃ
bālajanamusāvādo 2- nāma vattuṃ vaṭṭatīti evarūpe samādapeti. Manokammepi
abhijjhādayo oḷārikā, kammaṭṭhānaṃ visaṃvādetvā kathento pana anulomikesu
dhammesu samādapeti nāma dakkhiṇavihāravāsitthero viya. Taṃ kira theraṃ eko upaṭṭhāko
amaccaputto upasaṅkamitvā "mettāyantena paṭhamaṃ kīdise puggale mettāyitabban"ti
pucchi. Thero sabhāgavisabhāgaṃ anācikkhitvā "piyapuggale"ti āha. Tassa 3- bhariyā
piyā hoti manāpā, so taṃ ārabbha mettāyanto ummādaṃ pāpuṇi. Kathaṃ panesa
bahujanāhitāya paṭipanno hotīti? evarūpassa hi saddhivihārikādayo ceva upaṭṭhākādayo
ca tesaṃ ārakkhadevatā ādiṃ katvā tāsaṃ tāsaṃ mittabhūtā yāva brahmalokā
sesadevatā ca "ayaṃ bhikkhu na ajānitvā karissatī"ti tena katameva karonti,
evamesa bahujanāhitāya paṭipanno hoti.
      Sukkapakkhe  pāṇātipātā veramaṇīādīnaṃyeva vasena kāyakammavacīkammāni
veditabbāni. Kammaṭṭhānaṃ pana avisaṃvādetvā kathento anulomikesu dhammesu
samādapeti nāma kolitavihāravāsī catunikāyikatissatthero viya. Tassa kira jeṭṭhabhātā
dattābhayatthero 4- nāma cetiyavihāre 5- vasanto ekasmiṃ roge samuṭṭhite kaniṭṭhaṃ
pakkosāpetvā āha "āvuso mayhaṃ sallahukaṃ katvā ekaṃ kammaṭṭhānaṃ kathehī"ti.
@Footnote: 1 cha.Ma.,i. na evarūpe  2 cha.Ma. adātukāmena "natthī"ti ayaṃ vañcanamusāvādo,
@Sī.,i. adātukāmena "natthī"ti ayaṃ valañjanamusāvādo      3 cha.Ma.,i. tassa ca
@4 cha.Ma. nandābhayatthero   5 cha.Ma. potaliyavihāre

---------------------------------------------------------------------------------------------
page83.
Kiṃ bhante aññena kammaṭṭhānena, kavaḷiṅkārāhāraṃ pariggaṇhituṃ vaṭṭatīti. Kimatthiko
esa āvusoti. Bhante kavaḷiṅkārāhāro upādārūpaṃ, ekasmiṃ ca upādārūpe diṭṭhe
tevīsati upādārūpāni pākaṭāni hontīti. So "vaṭṭissati āvuso ettakan"ti
taṃ uyyojetvā kavaḷiṅkārāhāraṃ pariggaṇhitvā upādārūpaṃ sallakkhetvā
vivajjetvā 1- arahattaṃ pāpuṇi. Atha naṃ theraṃ bahivihārā anikkhantameva pakkositvā
"āvuso mahāavassayosi mayhaṃ jāto"ti kaniṭṭhattherassa attanā paṭiladdhaguṇaṃ ārocesi.
Bahujanahitāyāti etassapi hi saddhīvihārikādayo "nāyaṃ ajānitvā karissatī"ti tena
katameva karonti, 2- tathā upaṭṭhākādayo tesaṃ ārakkhadevatā tāsaṃ mittā bhummaṭṭhakā
devatā tāsaṃ mittā ākāsaṭṭhakadevatāti yāva brahmaloke nibbattadevatā tena
katameva karontīti 2- bahujanahitāya paṭipanno hoti.
                        2. Sāraṇīyasuttavaṇṇanā
      [12] Dutiye khattiyassāti jātiyā khattiyassa. Muddhābhisittassāti
rājābhisekena muddhani abhisittassa. Sāraṇīyāni bhavantīti apammussanakāni 3- honti.
Jātoti nibbatto. Yājīvaṃ sāraṇīyanti daharakāle jānituṃpi na sakkā, aparabhāge pana
mātāpituādīhi ñātakehi taṃsaṃvāsehi vā 4- "tvaṃ asukajanapade asukanagare asukadivase
asukanakkhatte jāto"ti ācikkhite sutvā tato paṭṭhāya yāvajīvaṃ sarati na sammussati.
5- Tena vuttaṃ "yāvajīvaṃ sāraṇīyaṃ hotī"ti.
      Idaṃ bhikkhave dutiyanti abhisekaṭṭhānaṃ nāma rañño balavatuṭṭhikaraṃ hoti,
tenassa taṃ yāvajīvaṃ sāraṇīyaṃ. Saṅgāmavijayaṭṭhānepi eseva nayo. Ettha pana
saṅgāmanti yuddhaṃ. Abhivijinitvāti jinitvā sattumaddanaṃ katvā. Tameva
@Footnote: 1 cha.Ma. vivaṭṭetvā  2-2 cha.Ma. ime pāṭhā na dissanti
@3 cha.Ma. sāraṇīyāni bhavantīti saritabbāni asammussatīyāni, i. sārāṇīyāni
@hontīti saritabbāni apammussanakāni  4 cha.Ma.,i. ñātakehi vā dāsādīhi vā
@5 ka. saritabbaṃyeva hoti na pammussitabbaṃ

---------------------------------------------------------------------------------------------
page84.
Saṅgāmasīsanti tameva saṅgāmaṭṭhānaṃ. Ajjhāvasatīti abhibhavitvā āvasati.
      Idāni yasmā sammāsambuddhassa rañño jātiṭṭhānādīhi kattabbakiccaṃ natthi,
imasmiṃ pana sāsane tappaṭibhāge tayo puggale dassetuṃ idaṃ kāraṇaṃ ābhataṃ, tasmā
te dassento evameva kho bhikkhavetiādimāha. Tattha anagāriyaṃ pabbajito hotīti
ettha catupārisuddhisīlaṃ 1- pabbajjānissitamevāti veditabbaṃ. Sāraṇīyaṃ hotīti
"ahaṃ asukaraṭṭhe asukajanapade asukavihāre asukamāḷake asukadivāṭṭhāne asukacaṅkame
asukarukkhamūle pabbajito"ti evaṃ yāvajīvaṃ saritabbameva hoti na pammussitabbaṃ.
      Idaṃ dukkhanti ettakaṃ dukkhaṃ, na ito uddhaṃ dukkhaṃ atthi. Ayaṃ dukkha-
samudayoti ettako dukkhasamudayo, na ito uddhaṃ dukkhasamudayo atthīti. Sesapadadvayepi
eseva nayo. Evamettha catūhi saccehi sotāpattimaggo kathito. Kasiṇaparikammavipassanā-
ñāṇāni pana maggasannissitāneva honti. Sāraṇīyaṃ hotīti "ahaṃ asukaraṭṭhe .pe.
Asukarukkhamūle sotāpanno jāto"ti yāvajīvaṃ sāraṇīyaṃ hoti asammussanīyaṃ.
      Āsavānaṃ khayāti āsavānaṃ khayena. Cetovimuttinti phalasamādhiṃ. Paññā-
vimuttinti phalapaññaṃ. 2- Sayaṃ abhiññā sacchikatvāti attanāva abhivisiṭṭhāya paññāya
paccakkhaṃ katvā. Upasampajja viharatīti paṭilabhitvā viharati. Sāraṇīyanti "mayā
asukaraṭṭhe .pe. Asukarukkhamūle arahattaṃ pattan"ti attano arahattappattaṭṭhānaṃ nāma
yāvajīvaṃ sāraṇīyaṃ hoti asammussanīyanti yathānusandhinā 3- desanaṃ niṭṭhapesi.
                         3. Āsaṃsasuttavaṇṇanā
      [13] Tatiye santoti atthi upalabbhanti. Saṃvijjamānāti tasseva vevacanaṃ.
Lokasminti sattaloke. Nirāsoti anāso appaṭṭhano. Āsaṃsoti āsiṃsamāno 4-
@Footnote: 1 cha.Ma.,i. catupārisuddhisīlampi  2 i. cetovimuttīti phalasamādhi.
@paññāvimuttīti phalapaññā.  3 cha.Ma.,i. yathānusandhināva  4 cha.,i. āsaṃsamāno,
@Ma. āsisamāno

---------------------------------------------------------------------------------------------
page85.
Paṭṭhayamāno. Vigatāsoti apagatāso. Caṇḍālakuleti caṇḍālānaṃ kule. Venakuleti
vilīvakārakule. Nesādakuleti migaluddakādīnaṃ 1- kule. Rathakārakuleti cammakārakule.
Pukkusakuleti pupphachaḍḍakakule.
       Ettāvatā kulavipattiṃ dassetvā idāni yasmā nīcakule jātopi ekacco
addho hoti mahaddhano, ayaṃ pana na tādiso, tasmā tassa bhogavipattiṃ dassetuṃ
daliddetiādimāha. Tattha daliddeti dāliddiyena samannāgate. Appannapāna-
bhojaneti parittakaannapānabhojane. Kasiravuttiketi dukkhajīvike, yattha vāyāmena
payogena jīvitavuttiṃ sādhenti, tathārūpeti attho. Yattha kasirena ghāsacchādo
labbhatīti yasmiṃ kule dukkhena yāgubhattaghāso ca kopinamattaṃ acchādanañca labbhati.
      Idāni yasmā ekacco nīcakule jātopi upadhisampanno hoti attabhāvasamiddhiyaṃ
ṭhito, ayañca na tādiso, tasmā tassa sarīravipattiṃ dassetuṃ so ca hoti
dubbaṇṇotiādimāha. Tattha dubbaṇṇoti paṃsupisācako viya jhāmakhāṇuvaṇṇo.
Duddasikoti vijātamātuyāpi amanāpadassano. Okoṭimakoti lakuṇḍako. 2- Kākoti
ekakkhikāṇo vā ubhayakkhikāṇo 3- vā. Kuṇīti ekahatthakuṇī vā ubhayahatthakuṇī vā.
Khañjoti ekapādakhañjo vā ubhayapādakhañjo vā. Pakkhahatoti hatapakkho pīṭhasappi.
Padīpeyyassāti vaṭṭitelakapallādino padīpaupakaraṇassa. Tassa na evaṃ hotīti kasmā
na hoti? nīcakule jātatāya. 4-
      Jeṭṭhoti aññasmiṃ jeṭṭhe sati kaniṭṭho āsaṃ na karoti, tasmā jeṭṭhoti
āha. Ābhisekoti jeṭṭhopi 5- na abhisekāraho āsaṃ na karoti, tasmā ābhisekoti
āha. Anabhisittoti abhisekārahopi kāṇakuṇiādidosarahito sakiṃ abhisitto puna
abhiseke āsaṃ na karoti, tasmā anabhisittoti āha. Acalappattoti 6- jeṭṭhopi
@Footnote: 1 cha.Ma. migaluddakānaṃ  2 Sī.,i. lakuṇṭako  3 Sī.,i. ubhayacchikāṇo
@4 cha.Ma. jātattā  5 Sī.,i. jeṭṭho sopa  6 Sī.,i. macalapattoti

---------------------------------------------------------------------------------------------
page86.
Ābhiseke 1- anabhisitto mando uttānaseyyako, sopi abhiseke āsaṃ na karoti.
Soḷasavassuddesiko pana paññāyamānamassupabhedo acalappatto nāma hoti, mahantaṃpi
rajjaṃ vicāretuṃ samattho, tasmā "acalappatto"ti āha. Tassa evaṃ hotīti kasmā
hoti? mahājātitāya.
      Dussīloti nissīlo. Pāpadhammoti lāmakadhammo. Asucīti asucīhi kāyakammādīhi
samannāgato. Saṅkassarasamācāroti saṅkāhi saritabbasamācāro, kiñcideva asāruppaṃ
disvā "idaṃ iminā kataṃ bhavissatī"ti evaṃ paresaṃ āsaṅkanīyasamācāro, attanāyeva
vā saṅkāya 2- saritabbasamācāro, sāsaṅkasamācāroti attho. Tassa hi divāṭṭhānādīsu
sannipatitvā kiñcideva mantayante bhikkhū disvā 3- "ime ekato hutvā
mantenti, kacci nu kho mayā katakammaṃ jānitvā mantentī"ti evaṃ sāsaṅkasamācāro
hoti. Paṭicchannakammantoti paṭicchādetabbayuttakena pāpakammena samannāgato. Assamaṇo
samaṇapaṭiññoti assamaṇo hutvā 4- samaṇapaṭirūpakatāya "samaṇo ahan"ti evaṃpaṭiñño.
Abrahmacārī brahmacāripaṭiññoti aññe brahmacārino sunivatthe supārute
kusumbhakapaṭadhare 5- gāmanigamarājadhānīsu piṇḍāya caritvā jīvikaṃ kappente disvā
sayaṃpi tādisena ākārena tathā paṭipajjanato "ahaṃ brahmacārī"ti paṭiññaṃ dento
viya hoti, "ahaṃ bhikkhū"ti vatvā uposathaggādīni pavisanto pana brahmacāripaṭiñño
hotiyeva, tathā saṃghikalābhaṃ gaṇhanto. Antopūtīti pūtinā kammena anto anupaviṭṭho.
Avassutoti sañjātarāgādīhi 6- tinto. Kasambujātoti sañjātarāgādikacavaro. Tassa na
evaṃ hotīti kasmā na hoti? lokuttaradhammaupanissayassa natthitāya. Tassa evaṃ
hotīti kasmā hoti? mahāsīlasmiṃ paripūrikāritāya.
@Footnote: 1 cha.Ma.,i. ābhiseko  2 cha.Ma.,i. saṅkāhi  3 ka. mantayante disvā
@4 cha.Ma.,i. hutvāva  5 cha.Ma.,i. sumbhakapattadhare  6 cha.Ma.,i. rāgādīhi

---------------------------------------------------------------------------------------------
page87.
                        4. Cakkavattisuttavaṇṇanā
      [14] Catutthe catūhi saṅgahavatthūhi janaṃ rañjetīti rājā. Cakkaṃ vattetīti
cakkavatti. Dhammo assa atthīti dhammiko. Dhammeneva dasavidhena cakkavattivattena
rājā jātoti dhammarājā. Sopi na arājakanti sopi aññaṃ nissayarājānaṃ
labhitvā cakkaṃ vattetuṃ na sakkotīti attho. Iti satthā desanaṃ paṭṭhapetvā
yathānusandhiṃ apāpetvāva tuṇhī ahosi. Kasmā? anusandhikusalā uṭṭhahitvā anusandhiṃ
pucchissanti, bahū hi imasmiṃ ṭhāne tathārūpā bhikkhū, athāhaṃ tehi puṭṭho desanaṃ
vaḍḍhessāmīti. Atheko anusandhikusalo bhikkhu bhagavantaṃ pucchanto ko pana
bhantetiādimāha. Bhagavāpissa byākaronto dhammo bhikkhūtiādimāha.
      Tattha dhammoti dasakusalakammapathadhammo. Dhammanti tameva vuttappakāraṃ dhammaṃ.
Nissāyāti tadadhiṭṭhānena cetasā tameva nissayaṃ katvā. Dhammaṃ sakkarontoti yathā
sakkatoyeva dhammo 1- suṭṭhu kato hoti, evameva 2- karonto. Dhammaṃ garukarontoti
tasmiṃ gāravuppattiyā taṃ garukaronto. Dhammaṃ apacāyamānoti tasseva dhammassa
añjalikaraṇādīhi nīcavuttitaṃ karonto. Dhammaddhajo dhammaketūti taṃ dhammaṃ dhajamiva
purakkhatvā ketumiva ukkhipitvā pavattiyā dhammaddhajo dhammaketu ca hutvāti attho.
Dhammādhipateyyoti dhammādhipatibhūtāgatabhāvena dhammavaseneva ca sabbakiriyānaṃ karaṇena
dhammādhipateyyo hutvā. Dhammikaṃ rakkhāvaraṇaguttiṃ saṃvidahatīti dhammo assā atthīti
dhammikā, rakkhā ca āvaraṇaṃ ca gutti ca rakkhāvaraṇagutti. Tattha "paraṃ rakkhanto
attānaṃ rakkhatī"ti 3- vacanato khantiādayo rakkhā. Vuttañhetaṃ "kathañca bhikkhave
paraṃ rakkhanto attānaṃ rakkhati, khantiyā avihiṃsāya mettacittatāya anudayāyā"ti.
Nivāsanapārupanagehādīni āvaraṇaṃ. Corādiupaddavanivāraṇatthaṃ gopāyanā gutti.
@Footnote: 1 cha.Ma.,i. yathā kato so dhammo  2 cha.Ma.,i. evametaṃ
@3 saṃ.Ma. 19/385/147 sedakasutta

---------------------------------------------------------------------------------------------
page88.
Taṃ sabbaṃpi suṭṭhu vidahati pavatteti ṭhapetīti attho.
      Idāni yattha sā saṃvidahitabbā, taṃ dassento antojanasmintiādimāha.
Tatrāyaṃ saṅkhepattho:- antojanasaṅkhātaṃ puttadāraṃ sīlasaṃvare patiṭṭhāpento
vatthagandhamālādīni cassa dadamāno sabbopaddave cassa nivārayamāno dhammikaṃ
rakkhāvaraṇaguttiṃ saṃvidahati nāma. Khattiyādīsupi eseva nayo. Ayaṃ pana viseso:-
abhisittakhattiyā bhadraassājānīyādiratanasampadānenapi upagaṇhitabbā, 1- anuyantā
khattiyā 2- tesaṃ anurūpayānavāhanasampadānenapi paritosetabbā, balakāyo kālaṃ
anatikkametvā bhattavetanasampadānenapi anuggahetabbo, brāhmaṇā annapāna-
vatthādinā deyyadhammena, gahapatikā bhattabījanaṅgalabalibaddādisampadānena, tathā
nigamavāsino negamā janapadavāsino ca jānapadā. 3- Samitapāpabāhitapāpā pana
samaṇabrāhmaṇā samaṇaparikkhārasampadānena sakkātabbā, migapakkhino abhayadānena
samassāsetabbā.
      Dhammeneva cakkaṃ vattetīti dasakusalakammapathadhammeneva cakkaṃ vatteti. 4- Taṃ hoti
cakkaṃ appaṭivattiyanti taṃ tena evaṃ pavattitaṃ āṇācakkaṃ appaṭivattiyaṃ hoti.
Kenaci manussabhūtenāti devatā nāma attanā icchiticchitameva karonti, tasmā tā
agaṇhitvā "manussabhūtenā"ti vuttaṃ. Paccatthikenāti paṭiatthikena, paṭisattunāti
attho. Dhammikoti cakkavatti dasakusalakammapathavasena dhammiko, tathāgato pana navalokuttara-
dhammavasena. Dhammarājāti navahi lokuttaradhammehi mahājanaṃ rañjetīti dhammarājā.
Dhammaṃyevāti navalokuttaradhammameva nissāya tameva sakkaronto taṃ garukaronto
taṃ apacāyamāno. Sovassa dhammo abbhuggataṭṭhena dhajoti dhammaddhajo. Sovassa
ketūti dhammaketu. Dhammaṃ 5- adhipatiṃ jeṭṭhakaṃ katvā viharatīti dhammādhipateyyo.
@Footnote: 1 ka. uggaṇhitabbā  2 Sī.,i. anuyuttakhattiyā  3 ka. nigamanavāsino janapadavāsino
@4 cha.Ma.,i. pavatteti  5 cha.Ma.,i. temeva

---------------------------------------------------------------------------------------------
page89.
Dhammikaṃ rakkhāvaraṇaguttinti lokiyalokuttaradhammadāyikarakkhañca āvaraṇañca guttiñca.
Saṃvidahatīti ṭhapeti paññapetīti. Evarūpanti tividhaṃ kāyaduccaritaṃ na sevitabbaṃ,
sucaritaṃ sevitabbanti evaṃ sabbattha attho veditabbo. Saṃvidahitvāti ṭhapetvā
kathetvā. Dhammeneva anuttaraṃ dhammacakkaṃ pavattetīti nava lokuttaradhammeneva asadisaṃ
dhammacakkaṃ pavatteti. Taṃ hoti cakkaṃ appaṭivattiyanti taṃ evaṃ pavattitaṃ dhammacakkaṃ
etesu samaṇādīsu ekenāpi paṭivattetuṃ paṭibāhituṃ na sakkā. Sesaṃ sabbattha
uttānamevāti.
                        5. Sacetanasuttavaṇṇanā
      [15] Pañcame isipataneti buddhapaccekabuddhasaṅkhātānaṃ isīnaṃ
dhammacakkappavattanatthāya ceva uposathakaraṇatthāya ca āgantvā patane, sannipātaṭṭhāneti
attho. Padanetipi pāṭho, ayamevattho. Migadāyeti migānaṃ abhayatthāya dinne. Chahi
māsehi chārattūnehīti so kira raññā āṇattadivaseyeva sabbūpakaraṇāni sajjetvā
antevāsikehi saddhiṃ araññaṃ pavisitvā gāmadvāragāmajjhadevakulasusānādīsu ṭhitarukkhe
ceva jhāmapatitasukkharukkhe ca vivajjetvā sampannappadese ṭhite sabbadosavivajjite
nābhiaranemīnaṃ anurūpe rukkhe gahetvā taṃ cakkaṃ akāsi. Tassa rukkhe vicinitvā
gaṇhantassa ceva karontassa ca ettakā kālā vītivattā. Tena vuttaṃ "../../bdpicture/chahi
māsehi chārattūnehī"ti. Nānākaraṇanti nānattaṃ. Nesanti na esaṃ. Atthesanti
atthi esaṃ. Abhisaṅkhārassa gatīti payogassa gamanaṃ. Ciṅgulāyitvāti paribbhamitvā.
Akkhāhataṃ maññeti akkhe pavesetvā ṭhapitamiva maññāmi. 1-
      Sadosāti sagaṇḍā uṇṇatoṇataṭṭhānayuttā. Sakasāvāti pūtisārena ceva
pheggunā ca yuttā. Kāyavaṅkātiādīni kāyaduccaritādīnaṃ nāmāni. Evaṃ papatitāti
evaṃ guṇapatanena patitā. Evaṃ patiṭṭhitāti evaṃ guṇehi patiṭṭhitā. Tattha
lokiyamahājanā papatitā nāma, sotāpannādayo patiṭṭhitā nāma. Tesupi purimā
@Footnote: 1 cha.Ma.,i. ayaṃ pāṭho na dissati

---------------------------------------------------------------------------------------------
page90.
Tayo kilesānaṃ samudācārakkhaṇe papatitā nāma, khīṇāsavā pana ekanteneva
patiṭṭhitā nāma. Tasmāti yasmā appahīnakāyavaṅkādayo papatanti, pahīnakāyavaṅkādayo
patiṭṭhahanti, tasmā. Kāyavaṅkādīnaṃ pana evaṃ pahānaṃ veditabbaṃ:- pāṇātipāto
adinnādānaṃ micchācāro musāvādo pisuṇavācā micchādiṭṭhīti ime tāva cha
sotāpattimaggena pahīyanti, pharusavācā byāpādoti dve anāgāmimaggena,
abhijjhā samphappalāpoti dve arahattamaggenāti.
                        6. Apaṇṇakasuttavaṇṇanā
      [16] Chaṭṭhe apaṇṇakapaṭipadanti 1- aviruddhapaṭipadaṃ 2- ekaṃsapaṭipadaṃ
niyyānikapaṭipadaṃ kāraṇapaṭipadaṃ sārapaṭipadaṃ maṇḍapaṭipadaṃ apaccanīkapaṭipadaṃ anulomapaṭipadaṃ
dhammānudhammapaṭipadaṃ paṭipanno hoti, na takkaggāhena vā nayaggāhena vā. Evaṃ
gahetvā paṭipanno hi bhikkhu vā bhikkhuṇī vā upāsako vā upāsikā vā
manussadevanibbānasampattīhi hāyati 3- parihāyati, apaṇṇakapaṭipadaṃ paṭipanno
pana tāhi sampattīhi na parihāyati. Atīte kantāraddhānamaggaṃ paṭipannesu dvīsu
satthavāhesu yakkhassa vacanaṃ gahetvā bālasatthavāhena 4- saddhiṃ satthe anayabyasanaṃ
patte, 5- yakkhassa vacanaṃ agahetvā "udakadiṭṭhiṭṭhāne udakaṃ chaḍḍessāmā"ti 6-
satthake saññāpetvā maggaṃ paṭipanno paṇḍitasatthavāho viya. Yaṃ sandhāya vuttaṃ:-
          "apaṇṇakaṃ ṭhānameke       dutiyaṃ āhu takkikā
           etadaññāya medhāvī      taṃ gaṇhe 7- yadapaṇṇakan"ti. 8-
      Yoni cassa āraddhā hotīti ettha yonīti khandhakoṭṭhāsassapi kāraṇassapi
passāvamaggassapi nāmaṃ. "catasso kho imā sāriputta yoniyo"tiādīsu 9- hi
@Footnote: 1 Sī.,i. apaṇṇakataṃ paṭipadanti  2 cha.Ma. aviraddhapaṭipadaṃ  3 ka. ayaṃ pāṭho na dissati
@4 cha.Ma.,i....vāho  5 cha.Ma.,i. satthena...patto  6 i. chaḍḍessāmīti
@7 i. gaṇheyya  8 khu.jā. 27/1/1 apaṇṇakajātaka (syā)
@9 Ma.mū. 12/152/113 mahāsīhanādasutta

---------------------------------------------------------------------------------------------
page91.
Khandhakoṭṭhāso yoni nāma. "yoni hesā bhūmijaphalassa adhigamāyā"tiādīsu 1-
kāraṇaṃ. "na cāhaṃ brāhmaṇaṃ brūmi, yonijaṃ mattisambhavan"ti 2- ca "tamenaṃ kammajā
vātā nivattitvā 3- uddhaṃpādaṃ adhosiraṃ samparivattetvā mātuyonimukhe
sampaṭipādentī"ti ca ādīsu passāvamaggo. Idha pana kāraṇaṃ adhippetaṃ. Āraddhāti
paggahitā paripuṇṇā.
      Āsavānaṃ khayāyāti ettha āsavantīti āsavā, cakkhutopi .pe. Manatopi
sandantīti 4- vuttaṃ hoti. Dhammato yāva gotrabhū, okāsato yāva bhavaggaṃ 5- savantīti
vā āsavā, ete dhamme etañca okāsaṃ anto karitvā pavattantīti attho.
Antokaraṇattho hi ayaṃ ākāro. Cirapārivāsiyaṭṭhena madirādayo āsavā,
āsavā viyātipi āsavā. Lokasmiṃ hi cirapārivāsikā madirādayo āsavāti vuccanti,
yadi ca cirapārivāsiyaṭṭhena āsavā, eteyeva bhavituṃ arahanti. Vuttaṃ hetaṃ "purimā
bhikkhave koṭi na paññāyati avijjāya, ito pubbe avijjā nāhosī"tiādi. 6-
Āyataṃ vā saṃsāradukkhaṃ savanti pasavantītipi āsavā. Purimāni cettha nibbacanāni
yattha kilesā āsavāti āgacchanti, tattha yujjanti, pacchimaṃ kammepi. Na kevalañca
kammakilesāyeva āsavā, apica kho nānappakārakā upaddavāpi. Suttesu hi "nāhaṃ
cunda diṭṭhadhammikānaṃyeva āsavānaṃ saṃvarāya dhammaṃ desemī"ti 7- ettha vivādamūlabhūtā
kilesā āvasāti āgatā.
          "yena devūpapatyassa      gandhabbo vā vihaṅgamo
           yakkhattaṃ yena gaccheyyaṃ   manussattaṃ ca ambuje 8-
           te mayhaṃ āsavā khīṇā   viddhastā vinaḷīkatā"ti 9-
@Footnote: 1 Ma.u. 14/226/191 bhūmijasutta  2 Ma.Ma. 13/457/449 vāseṭṭhasutta,
@khu.dha. 25/396/86 aññatarabrāhmaṇavatthu    3 Sī.,i. nibbattitvā
@4 cha.Ma.,i. saddanti pavattantīti    5 cha.Ma.,i. bhavaggā
@6 aṅ.dasaka. 24/61/90 avijjāsutta  7 dī.pā. 11/182/112 paccayānuññātakāraṇa
@8 cha.Ma. abbaje   9 aṅ.catukka. 21/36/43 doṇasutta

---------------------------------------------------------------------------------------------
page92.
Ettha tebhūmikadhammā 1- avasesā ca akusalā dhammā. "diṭṭhadhammikānaṃ āsavānaṃ
saṃvarāya, samparāyikānaṃ āsavānaṃ paṭighātāyā"ti 2- ettha parūpavādavippaṭisāravadha-
bandhādayo ceva apāyadukkhabhūtā ca nānappakārā upaddavā.
      Te panettha 3- āsavā yattha yathā āgatā, tattha tathā 4- veditabbā. Ete
hi vinaye "diṭṭhadhammikānaṃ āsavānaṃ saṃvarāya, samparāyikānaṃ āsavānaṃ paṭighātāyā"ti 2-
dvedhā āgatā. Saḷāyatane "tayome āvuso āsavā kāmāsavo bhavāsavo
avijjāsavo"ti 5- tidhā āgatā. Aññesu ca suttantesu 6- abhidhamme 7- ca teyeva
diṭṭhāsavena saddhiṃ catudhā āgatā. Nibbedhikapariyāye 8- "atthi bhikkhave āsavā
nirayagāminiyā, atthi āsavā tiracchānayonigāminiyā, atthi āsavā petti-
visayagāminiyā, atthi āsavā manussalokagāminiyā, atthi āsavā devalokagāminiyā"ti 9-
pañcadhā āgatā. Kammamevettha 10- āsavāti vuttaṃ. Chakkanipāte "atthi bhikkhave āsavā
saṃvarā pahātabbā"tiādinā 11- nayena chadhā āgatā. Sabbāsavapariyāye 12- teyeva
dassanena pahātabbehi saddhiṃ sattadhā āgatā. Idha pana abhidhammanayena 13- cattāro āsavā
adhippetāti veditabbā.
      Khayāyāti ettha pana āsavānaṃ sarasabhedopi khīṇākāropi maggaphalanibbānānipi
"āsavakkhayo"ti vuccanti. "yo āsavānaṃ khayo vayo bhedo paribhedo aniccatā
antaradhānan"ti ettha hi āsavānaṃ sarasabhedo "āsavakkhayo"ti vutto. "jānato
ahaṃ bhikkhave passato āsavānaṃ khayaṃ vadāmī"ti 14- ettha āsavappahānaṃ āsavānaṃ
accantakkhayo asamuppādo khīṇākāro natthibhāvo "āsavakkhayo"ti vutto.
@Footnote: 1 cha.Ma. tebhūmakaṃ ca kammaṃ  2 vi.mahāvi. 1/39/26 pārājikakaṇḍa, aṅ.duka. 20/201/94
@vinayapeyyāla  3 cha.Ma.,i. panete  4 cha.Ma.,i. vinaye tāva  5 saṃ.saḷā. 18/504/315
@jambukhādakasaṃyutta (syā)   6 khu.paṭi. 31/263/172 ñāṇakathā (syā)
@7 abhi.saṃ. 34/1102/258 āsavagocchaka    8 cha.Ma. nibbedhikapariyāyena
@9 aṅ.chakka. 22/334(63)463 nibbedhikasutta (syā)  10 cha.Ma.,i. kammameva cettha
@11 aṅ.chakka. 22/329(58)/434 āsavasutta (syā)     12 Ma.mū. 12/14/10
@sabbāsavasutta   13 Sī.,i. ābhidhammikanayena  14 Ma.mū. 12/15/10 sabbāsavasutta,
@saṃ.ni. 16/23/29 upanisasutta

---------------------------------------------------------------------------------------------
page93.
          "sekhassa sikkhamānassa    ujumaggānusārino
           khayasmiṃ paṭhamaṃ ñāṇaṃ      tato aññā anantarā"ti 1-
ettha maggo "āsavakkhayo"ti vutto. "āsavānaṃ khayā samaṇo hotī"ti 2- ettha phalaṃ.
          "paravajjānupassissa      niccaṃ ujjhānasaññino
           āsavā tassa vaḍḍhanti   ārā so āsavakkhayā"ti 3-
ettha nibbānaṃ. Imasmiṃ pana sutte phalaṃ sandhāya "āsavānaṃ khayāyā"ti āha,
arahattaphalatthāyāti attho.
      Indriyesu guttadvāroti manacchaṭṭhesu indriyesu pidahitadvāro. Bhojane
mattaññūti bhojanasmiṃ pamāṇaññū, paṭiggahaṇaparibhogapaccavekkhaṇamattaṃ jānātīti 4-
attho. Jāgariyaṃ anuyuttoti rattindivaṃ cha koṭṭhāse katvā pañcasu koṭṭhāsesu
jāgarabhāvaṃ anuyutto, jāgaraṇeyeva yuttappayuttoti attho.
      Evaṃ mātikaṃ ṭhapetvā idāni tameva ṭhapitapaṭipāṭiyā 5- vibhajanto kathañca
bhikkhave bhikkhūtiādimāha. Tattha cakkhunā rūpaṃ disvātiādīnamattho visuddhimagge 6-
vitthārito, tathā paṭisaṅkhā yoniso āhāraṃ āhāreti neva davāyātiādīnaṃ. 7-
Āvaraṇīyehi dhammehīti pañcahi nīvaraṇehi dhammehi. Nīvaraṇāni hi cittaṃ āvaritvā
tiṭṭhanti, tasmā āvaraṇīyā dhammāti vuccanti. Sīhaseyyaṃ kappetīti sīho viya
seyyaṃ kappeti. Pāde pādaṃ accādhāyāti vāmapādaṃ dakkhiṇapāde atiādhāya.
Samaṭṭhapitehi pādehi jannukena jannukaṃ gopphakena gopphakaṃ ghaṭiyati, tato vedanā
uṭṭhahanti. Tasmā tassa dosassa parivajjanatthaṃ thokaṃ atikkamitvā esa pādaṃ
ṭhapeti. 8- Tena vuttaṃ "pāde pādaṃ accādhāyā"ti.
@Footnote: 1 khu.iti. 25/62/279 indriyasutta 2 Ma.mū. 12/438/386 cūḷaassapurasutta
@3 khu.dha. 25/253/60 ujjhānasaññittheravatthu 4 cha.Ma.,i. jānāti pajānātīti
@5 Sī.,i. ṭhapitamātikaṃ paṭipāṭiyā  6 visuddhi. 1/24 sīlaniddesa
@7 visuddhi. 1/39 sīlaniddesa     8 Ma. ṭhapesi

---------------------------------------------------------------------------------------------
page94.
      Sato sampajānoti satiyā ceva sampajaññena ca samannāgato. Kathaṃ panesa
niddāyanto sato sampajāno nāma hotīti? purimappavattivasena. Ayaṃ hi caṅkame
caṅkamanto niddāya okkamanabhāvaṃ ñatvā pavattamānaṃ kammaṭṭhānaṃ ṭhapetvā mañce
vā phalake vā nipanno niddaṃ upagantvā puna pabujjhamāno kammaṭṭhānaṃ ṭhitaṭṭhāne
gaṇhantoyeva pabujjhati. Tasmā niddāyantopi sato sampajāno nāma hoti. Ayaṃ
tāva mūlakammaṭṭhāne nayo. 1- Pariggahakammaṭṭhānavasenāpi panesa sato sampajāno
nāma hoti. Kathaṃ? ayaṃ hi caṅkamanto niddāya okkamanabhāvaṃ ñatvā pāsāṇaphalake
vā mañce vā dakkhiṇena passena nipajjitvā paccavekkhati "acetano kāyo
acetane mañce patiṭṭhito, acetano mañco acetanāya paṭhaviyā, acetanā paṭhavī
acetane udake, acetanaṃ udakaṃ acetane vāte, acetano vāto acetane ākāse
patiṭṭhito. Tattha ākāsaṃpi `ahaṃ vātaṃ ukkhipitvā 2- ṭhitan'ti na jānāti,
vātopi `ahaṃ ākāse patiṭṭhito'ti na jānāti. Tathā vāto na jānāti `ahaṃ
udakaṃ ukkhipitvā ṭhito'ti .pe. Mañco na jānāti `ahaṃ kāyaṃ ukkhipitvā ṭhito'ti,
kāyo na jānāti `ahaṃ mañce patiṭṭhito'ti. Na hi tesaṃ aññamaññaṃ ābhogo
vā samannāhāro vā manasikāro vā cetanā vā paṭṭhanā vā atthī"ti tassa
evaṃ paccavekkhato taṃ paccavekkhaṇacittaṃ bhavaṅgaṃ otarati. Evaṃ niddāyantopi sato
sampajāno nāma hotīti.
      Uṭṭhānasaññaṃ manasikaritvāti "ettakaṃ ṭhānaṃ gate cande vā tārakāya vā
uṭṭhahissāmī"ti uṭṭhānakālaparicchedikaṃ saññaṃ manasikaritvā, citte ṭhapetvāti
attho. Evaṃ katvā sayito hi yathāparicchinneyeva kāle uṭṭhahati.
@Footnote: 1 cha.Ma.,i. nayova        2 Sī.,i. uccalitvā. evamuparipi

---------------------------------------------------------------------------------------------
page95.
                      7. Attabyābādhasuttavaṇṇanā
      [17] Sattame attabyābādhāyāti attadukkhāya. Parabyābādhāyāti paradukkhāya.
Kāyasucaritantiādīni pubbabhāge dasakusalakammapathavasena āgatāni, upari pana yāva
arahattā avāritāneva.
                        8. Devalokasuttavaṇṇanā
      [18] Aṭṭhame aṭṭiyeyyāthāti aṭṭāpīḷitā bhaveyyātha. Harāyeyyāthāti
lajjeyyātha. Jiguccheyyāthāti gūthe viya tasmiṃ vacane sañjātajigucchā bhaveyyātha.
Iti kirāti ettha itīti padasandhibyañjanasiliṭṭhatā, kirāti anussavatthe nipāto.
Dibbena kira āyunā aṭṭiyeyyāthāti 1- evamassa sambandho veditabbo. Pageva
kho panāti paṭhamataraṃyeva.
                       9. Paṭhamapāpaṇikasuttavaṇṇanā
      [19] Navame pāpaṇikoti āpaṇiko, āpaṇaṃ ugghāṭetvā bhaṇḍavikkāyakassa 2-
vāṇijassetaṃ adhivacanaṃ. Abhabboti abhabbajanabhūto. 3- Na sakkaccaṃ kammantaṃ
adhiṭṭhātīti yathā adhiṭṭhitaṃ suadhiṭṭhitaṃ hoti, evaṃ sāmaṃ attapaccakkhaṃ karonto
nādhiṭṭhāti. Tattha paccūsakāle padasaddena uṭṭhāya dīpaṃ jāletvā bhaṇḍaṃ pasāretvā
anisīdanto pubbaṇhasamayaṃ na sakkaccaṃ kammantaṃ adhiṭṭhāti nāma. Ayaṃ hi yaṃ
corā rattiṃ bhaṇḍaṃ haritvā "idaṃ amhākaṃ hatthato vissajjessāmā"ti āpaṇaṃ
gantvā appagghena denti, yaṃpi bahū verino manussā rattiṃ nagare vasitvā
pātova āpaṇaṃ gantvā bhaṇḍaṃ gaṇhanti, yaṃ pana 4- janapadaṃ gantukāmā manussā
pātova āpaṇaṃ gantvā bhaṇḍaṃ kiṇanti, tappaccayassa lābhassa assāmiko
āpaṇiko hoti. 5-
@Footnote: 1 cha.Ma. aṭṭīyathāti 2 Ma. vikkāyakassa 3 cha.Ma.,i. abhājanabhūto
@4 cha.Ma.,i. yaṃ vā pana 5 cha.Ma.,i. assāmiko hoti

---------------------------------------------------------------------------------------------
page96.
      Aññesaṃ bhojanavelāya pana bhuñjituṃ āgantvā pātova bhaṇḍaṃ paṭisāmetvā
gharaṃ gantvā bhuñjitvā niddāyitvā sāyaṃ puna āpaṇaṃ āgacchanto majjhantikasamayaṃ
na sakkaccaṃ kammantaṃ adhiṭṭhāti nāma. So hi yaṃ corā pātova vissajjetuṃ
na sampāpuṇiṃsu, divākāle pana paresaṃ asañcārakkhaṇe āpaṇaṃ gantvā appagghena
denti, yañca bhojanavelāya puññavanto issarā "āpaṇato idañcidañca
laddhuṃ vaṭṭatī"ti pahiṇitvā āharāpenti, tappaccayassa lābhassa assāmiko
āpaṇiko 1- hoti.
      Yāva yāmabherinikkhamanā 2- pana antoāpaṇe dīpaṃ jālāpetvā anisīdanto
sāyaṇhasamayaṃ na sakkaccaṃ kammantaṃ adhiṭṭhāti nāma. So hi yaṃ corā pātopi
divāpi vissajjetuṃ na sampāpuṇiṃsu, sāyaṃ pana āpaṇaṃ gantvā appagghena
denti, tappaccayassa lābhassa assāmiko hoti.
      Na sakkaccaṃ samādhinimittaṃ adhiṭṭhātīti sakkaccakiriyāya samādhiṃ na samāpajjati.
Ettha ca pātova cetiyaṅgaṇabodhiyaṅgaṇesu vattaṃ katvā senāsanaṃ pavisitvā yāva
bhikkhācāravelā, tāva samāpattiṃ appetvā anisīdanto pubbaṇhasamayaṃ na
sakkaccaṃ samādhinimittaṃ adhiṭṭhāti nāma. Pacchābhattaṃ pana piṇḍapātapaṭikkanto
rattiṭṭhānadivāṭṭhānaṃ pavisitvā yāva sāyaṇhasamayā samāpattiṃ appetvā anisīdanto
majjhantikasamayaṃ na sakkaccaṃ samādhinimittaṃ adhiṭṭhāti nāma. Sāyaṃ pana cetiyaṃ
vanditvā therupaṭṭhānaṃ katvā senāsanaṃ pavisitvā paṭhamayāmaṃ samāpattiṃ samāpajjitvā
anisīdanto sāyaṇhasamayaṃ na sakkaccaṃ samādhinimittaṃ adhiṭṭhāti nāma. Sukkapakkho
vuttapaṭipakkhanayeneva veditabbo. Apicettha "samāpattiṃ appetvā"ti vuttaṭṭhāne
samāpattiyā asati vipassanāpi vaṭṭati, samādhinimittanti ca samādhiārammaṇaṃpi
vaṭṭatiyeva. Vuttaṃpi cetaṃ "samādhipi samādhinimittaṃ, samādhārammaṇampi 3-
samādhinimittan"ti.
@Footnote: 1 cha.Ma.,i. ayaṃ pāṭho na dissati 2 Ma. yāva sāmino nikkhamanā
@3 Ma. samādhārammaṇopi dhammo

---------------------------------------------------------------------------------------------
page97.
                      10. Dutiyapāpaṇikasuttavaṇṇanā
      [20] Dasame cakkhumāti paññācakkhumā hoti. 1- Vidhuroti visiṭṭhadhuro
uttamadhuro ñāṇasampayuttena viriyena samannāgato. Nissayasampannoti avassayasampanno
patiṭṭhāsampanno. Paṇiyanti vikkāyikabhaṇḍaṃ. Ettakaṃ mūlaṃ bhavissati ettako
udrayoti tasmiṃ "evaṃ kītaṃ evaṃ vikkayamānan"ti 2- vuttapariyāyena kayena taṃ kītaṃ,
taṃ kayasaṅkhātaṃ 2- mūlaṃ ettakaṃ bhavissati. Yo ca tasmiṃ vikkayamāne vikkayo, tasmiṃ
vikkaye ettako udrayo bhavissati, ettikā vaḍḍhīti attho.
      Kusalo hoti paṇiyaṃ ketuñca vikketuñcāti sulabhaṭṭhānaṃ gantvā kiṇanto
dullabhaṭṭhānaṃ gantvā vikkiṇanto ca ettha kusalo nāma hoti, dasaguṇaṃpi
vīsatiguṇaṃpi lābhaṃ labhati.
      Addhāti issarā bahunā nikkhittadhanena samannāgatā. Mahaddhanāti
vaḷañjanakavasena mahaddhanā. Mahābhogāti upabhogaparibhogabhaṇḍena mahābhogā.
Paṭibaloti kāyabalena ceva ñāṇabalena ca samannāgatattā samattho. Amhākañca
kālena kālaṃ anuppadātunti amhākañca gahitadhanamūlikaṃ vaḍḍhiṃ 3- kālena kālaṃ
anuppadātuṃ. Nipatantīti nimantenti. Nipadantītipi 4- pāṭho, ayamevattho.
      Kusalānaṃ dhammānaṃ upasampadāyāti kusalānaṃ dhammānaṃ sampadānatthāya
paṭilābhatthāya. Thāmavāti ñāṇathāmena samannāgato. Daḷhaparakkamoti thirena
ñāṇaparakkamena samannāgato. Anikkhittadhuroti "aggamaggaṃ apāpuṇitvā imaṃ
viriyadhuraṃ na ṭhapessāmī"ti evaṃ aṭṭhapitadhuro.
      Bahussutāti ekanikāyadvenikāyādivasena bahuṃ buddhavacanaṃ sutaṃ etesanti
@Footnote: 1 cha.Ma.,i. paññācakkhunā cakkhumā hoti  2-2. Ma. vuttaṃ pāpaṇiyena kayena taṃ taṃ
@kītasaṅkhātaṃ, cha. vuttapaṇiye yena kayena taṃ kītaṃ, taṃ kayasaṅkhātaṃ   3 Ma. vaḍḍhetvā
@4 cha.Ma. nipātentītipi, Sī.,i. nivattantītipi

---------------------------------------------------------------------------------------------
page98.
Bahussutā. Āgatāgamāti eko nikāyo eko āgamo nāma, dve nikāyā
dve āgamā nāma, pañca nikāyā pañca āgamā nāma, etesu āgamesu yesaṃ
ekopi āgamo āgato paguṇo paggahito, 1- te āgatāgamā nāma. Dhammadharāti
suttantapiṭakadhaRā. Vinayadharāti vinayapiṭakadhaRā. Mātikādharāti dvemātikādhaRā.
Paripucchatīti atthānatthaṃ kāraṇākāraṇaṃ pucchati. Paripañhatīti "imannāma
pucchissāmī"ti aññātuṃ labhati pariggaṇhati. 2- Sesamettha uttānatthameva.
      Imasmiṃ pana sutte paṭhamaṃ paññā āgatā, pacchā viriyañca kalyāṇa-
mittūpasevanā ca. Tattha paṭhamaṃ arahattaṃ patvā pacchā viriyaṃ katvā kalyāṇamittā
sevitabbāti na evaṃ attho daṭṭhabbo, desanāya nāma heṭṭhimena vā paricchedo
hoti uparimena vā dvīhipi vā koṭīhi. Idha pana uparimena paricchedo veditabbo.
Tasmā kathentena paṭhamaṃ kalyāṇamittaupanissayaṃ dassetvā majjhe viriyaṃ dassetvā
pacchā arahattaṃ kathetabbanti.
                         Rathakāravaggo dutiyo.
                           -----------
                  3. Puggalavagga 1. Samiddhasuttavaṇṇanā
      [21] Tatiyassa paṭhame jhānaphassaṃ paṭhamaṃ phusati, pacchā nirodhaṃ nibbānaṃ
sacchikarotīti kāyasakkhī. Diṭṭhantaṃ pattoti diṭṭhippatto. Saddahanto vimuttoti
saddhāvimutto. Khamatīti ruccati. Abhikkantataroti atisundarataro. Paṇītataroti
atipaṇītataro. Saddhindriyaṃ adhimattaṃ hotīti samiddhattherassa kira arahattamaggakkhaṇe
saddhindriyaṃ dhuraṃ ahosi, sesāni cattāri sahajātindriyāni tasseva parivārāni
ahesuṃ. Iti thero attanā paṭividdhamaggaṃ kathento evamāha. Mahākoṭṭhitattherassa
@Footnote: 1 cha.Ma. pavattito, Sī.,i. pavattati  2 cha.Ma.,i. aññāti tuleti pariggaṇhāti

---------------------------------------------------------------------------------------------
page99.
Arahattamaggakkhaṇe samādhindriyaṃ dhuraṃ ahosi, sesāni cattāri indriyāni tasseva
parivārāni ahesuṃ. Tasmā sopi samādhindriyaṃ adhimattanti kathento attanā
paṭividdhamaggameva kathesi. Sāriputtattherassa pana arahattamaggakkhaṇe paññindriyaṃ
dhuraṃ ahosi, sesāni cattāri indriyāni tasseva parivārāni ahesuṃ. Tasmā sopi
paññindriyaṃ adhimattanti kathento attanā paṭividdhamaggameva kathesi.
      Na khvetthāti na kho ettha. Ekaṃsenabyākātunti ekaṃsena 1- byākarituṃ.
Arahattāya paṭipannoti arahattamaggasamaṅgiṃ dasseti. Evametasmiṃ sutte tīhipi therehi
attanā attanā paṭividdhamaggova kathito, sammāsambuddho pana bhummantareneva kathesi.
                 2. Gilānasuttavaṇṇanā
      [22] Dutiye sappāyānīti hitāni abhivuḍḍhikarāni. Paṭirūpanti anucchavikaṃ.
Neva vuṭṭhāti tamhā ābādhāti iminā atekicchena vātāpamārādinā rogena
samannāgato niṭṭhappattagilāno 2- kathito. Vuṭṭhāti tamhā ābādhāti iminā
khipitakakacchutiṇapupphakajarādibhedo appako ābādho 3- kathito. Labhanto sappāyāni
bhojanāni no alabhantoti iminā pana yesaṃ paṭijagganena phāsukaṃ hoti, sabbepi
te ābādhā kathitā. Ettha ca paṭirūpo upaṭṭhāko nāma gilānupaṭṭhākaaṅgehi
samannāgato paṇḍito dakkho analaso veditabbo. Gilānupaṭṭhāko anuññātoti
bhikkhusaṃghena dātabboti anuññāto. Tasmiṃ hi gilāne attano dhammatāya yāpetuṃ
asakkonte bhikkhusaṃghena tassa bhikkhuno eko bhikkhu ca sāmaṇero ca "imaṃ
paṭijaggathā"ti apaloketvā dātabbā. Yāva pana te taṃ paṭijagganti, tāva gilānassa
ca tesañca dvinnaṃ yenattho, sabbaṃ bhikkhusaṃghasseva bhāro.
@Footnote: 1 cha.Ma.,i. ekantena  2 Sī. niṭṭhāpattagilāno. evamuparipi
@3 cha.Ma.,i. appamattakaābādho

---------------------------------------------------------------------------------------------
page100.
      Aññepi gilānā upaṭṭhātabbāti itarepi dve gilānā upaṭṭhāpetabbā.
Kiṃkāraṇā? yopi hi niṭṭhappattagilāno, so anupaṭṭhiyamāno "sace maṃ paṭijaggeyyuṃ,
Phāsukaṃ me 1- bhaveyya. Na kho pana maṃ paṭijaggantī"ti manopadosaṃ katvā apāye
nibbatteyya. Paṭijaggiyamānassa panassa evaṃ hoti "bhikkhusaṃghena yaṃ kātabbaṃ, taṃ
kataṃ. Mayhaṃ pana kammavipāko īdiso"ti so bhikkhusaṃghe mettaṃ paccupaṭṭhāpetvā
sagge nibbattissati. Yo pana appamattakena byādhinā samannāgato labhantopi
alabhantopi vuṭṭhātiyeva, tassa vināpi bhesajjena vūpasamanabyādhi bhesajje kate
khippataraṃ vūpasammati. So tato buddhavacanaṃ vā uggaṇhituṃ sakkhissati, samaṇadhammaṃ
vā kātuṃ sakkhissati. Iminā kāraṇena "aññepi gilānā upaṭṭhātabbā"ti vuttaṃ.
      Neva okkamatīti neva pavisati. Niyāmaṃ kusalesu dhammesu sammattanti kusalesu
dhammesu magganiyāmasaṅkhātaṃ sammattaṃ. Iminā padaparamo puggalo kathito. Dutiyavārena
ugghaṭitaññū gahito sāsane nālakattherasadiso buddhantare ekavāre 2- paccekabuddhānaṃ
santike ovādaṃ labhitvā paṭividdhapaccekabodhiñāṇova. 3- Tatiyavārena
vipacitaññū puggalo kathito, neyyo pana tannissitova hoti.
      Dhammadesanā anuññātāti māsassa aṭṭha vāre dhammakathā anuññātā.
Aññesaṃpi dhammo desetabboti itaresaṃpi dhammo kathetabbo. Kiṃkāraṇā?
Padaparamassa hi imasmiṃ attabhāve dhammaṃ paṭivijjhituṃ asakkontassāpi anāgate
paccayo bhavissati. Yo pana tathāgatassa rūpadassanaṃ labhantopi alabhantopi dhammavinayañca
savanāya labhantopi alabhantopi dhammaṃ abhisameti, so alabhanto tāva abhisameti.
Labhanto pana khippameva abhisamessatīti iminā kāraṇena tesaṃ dhammo desetabbo.
Tatiyassa pana punappunaṃ desetabbova.
@Footnote: 1 Ma. phāsukameva   2 cha.Ma.,i. ekavāraṃ    3 cha.Ma.,i.....ñāṇo ca

Page 101-200.

page101.
                        3. Saṅkhārasuttavaṇṇanā
      [23] Tatiye sabyāpajjhanti 1- sadukkhaṃ. Kāyasaṅkhāranti kāyadvāre cetanārāsiṃ.
Abhisaṅkharotīti āyūhati rāsiṃ karoti piṇḍaṃ karoti. Vacīmanodvāresupi eseva nayo.
Sabyāpajjhaṃ lokanti sadukkhaṃ lokaṃ. Sabyāpajjhā phassā phusantīti sadukkhā
vipākaphassā phusanti. Sabyāpajjhaṃ vedanaṃ vediyatīti sadukkhaṃ vipākavedanaṃ vediyati,
gilānābādhaṃ 2- nirassādanti attho. Seyyathāpi sattā nerayikāti yathā niraye
nibbattasattā ekantadukkhaṃ vedanaṃ vediyanti, evaṃ vediyatīti attho. Kiṃ pana
tattha upekkhā vedanā natthīti? atthi, dukkhavedanāya pana balavabhāvena sā
abbohārikaṭṭhāne ṭhitā. Iti nirayova nirayassa upamaṃ katvā āhaṭo. 3- Tatra
paṭibhāgaupamā kira nāma esā.
      Seyyathāpi devā subhakiṇhāti idhāpi devalokova devalokassa upamaṃ katvā
āhaṭo. Yasmā pana heṭṭhimesu brahmalokesu sappītikajjhānavipāko vattati,
subhakiṇhesu nippītiko ekantasukhova, tasmā te agahetvā subhakiṇhāva kathitā.
Iti ayaṃpi tatra paṭibhāgaupamāti 4- veditabbā.
      Vokiṇṇasukhadukkhanti missakasukhadukkhaṃ. 5- Seyyathāpi manussāti manussānaṃ hi
kālena sukhaṃ hoti kālena dukkhaṃ. Ekacce ca devāti kāmāvacaradevā. Tesaṃpi
kālena sukhaṃ hoti kālena dukkhaṃ. Tesaṃ hi hīnatarānaṃ mahesakkhatarā devatā
disvā āsanā vuṭṭhātabbaṃ hoti, maggā ukkamitabbaṃ, pārutavatthaṃ apanetabbaṃ,
añjalikammaṃ kātabbaṃ, 6- taṃ sabbaṃpi dukkhannāma hoti. Ekacce ca vinipātikāti
vemānikapetā. Te hi kālena sampattiṃ anubhavanti kālena kammanti
@Footnote: 1 cha.Ma. sabyābajjhanti. evamuparipi      2 cha.Ma.,i. sābādhaṃ
@3 Ma. āgato. evamuparipi            4 cha.Ma.,i. paṭibhāgaupamā nāmāti
@5 cha.Ma. vomissakasukhadukkhaṃ             6 cha.Ma.,i. kātabbanti

---------------------------------------------------------------------------------------------
page102.
Vokiṇṇasukhadukkhāva honti. Iti imasmiṃ sutte tīṇi sucaritāni lokiyalokuttara-
missakāni kathitānīti veditabbāni.
                        4. Bahukārasuttavaṇṇanā
      [24] Catutthe tayome bhikkhave puggalāti tayo ācariyapuggalā. Puggalassa
bahukārāti antevāsikapuggalassa bahūpakāRā. Buddhanti sabbaññubuddhaṃ. Saraṇaṃ gato
hotīti avassayaṃ gato hoti. Dhammanti sahatantikaṃ 1- navalokuttaradhammaṃ. Saṃghanti
aṭṭhaariyapuggalasamūhaṃ. Idaṃ pana saraṇagamanaṃ aggahitasaraṇapubbassa akatābhinivesassa
vasena vuttaṃ. Iti imasmiṃ sutte saraṇadāyako sotāpattimaggasampāpako arahattamagga-
sampāpakoti tayo ācariyā bahukārāti āgatā. Pabbajjādāyako buddhavacanadāyako
kammavācācariyo sakadāgāmimaggasampāpako anāgāmimaggasampāpakoti ime
ācariyā na āgatā, kiṃ ete na bahukārāti? no na bahukārā, 2- ayaṃ pana
desanā dvedhā paricchinnā. Tasmā sabbepete bahukāRā. Tesu saraṇagamanasmiṃyeva
akatābhiniveso vaṭṭati, catupārisuddhisīlakasiṇaparikammavipassanāñāṇāpi pana paṭhama-
maggasannissitāni honti, upari dve maggā ca phalāni ca arahattamagga-
sannissitānīti veditabbāni.
      Iminā puggalenāti iminā antevāsikapuggalena. Na suppaṭikāraṃ vadāmīti
paṭikāraṃ kātuṃ na sukaranti vadāmi. Abhivādanādīsu anekasatavāraṃ anekasahassavāraṃpi
hi pañcapatiṭṭhitena nipatitvā vandanto āsanā vuṭṭhāya paccuggacchanto
diṭṭhadiṭṭhakkhaṇe añjaliṃ paggaṇhanto anucchavikaṃ sāmīcikammaṃ karonto divase 3-
cīvarasataṃ cīvarasahassaṃ piṇḍapātasataṃ piṇḍapātasahassaṃ dadamāno cakkavāḷapariyantena
sabbaratanamayaṃ āvāsaṃ karonto sappinavanītādinānappakārabhesajjaṃ anuppadadamāno 4-
@Footnote: 1 cha.Ma. satantikaṃ  2 Sī.,i. tepi bahukārā
@3 cha.Ma.,i. divase divase  4 cha.Ma. anuppadajjamāno

---------------------------------------------------------------------------------------------
page103.
Neva sakkoti ācariyena katassa paṭikārannāma kātunti evamattho veditabbo.
                        5. Vajirūpamasuttavaṇṇanā
      [25] Pañcame arukūpamacittoti purāṇavaṇasadisacitto. Vijjūpamacittoti
ittarakālobhāsanena vijjūpamasadisacitto. Vajirūpamacittoti kilesānaṃ mūlaghātakaraṇa-
samatthatāya vajirena sadisacitto. Abhisajjatīti lagati. 1- Kuppatīti kopavasena kuppati.
Byāpajjatīti pakatibhāvaṃ pajahati, pūtiko hoti. Paṭitthīyatīti thinabhāvaṃ thaddhabhāvaṃ
āpajjati. Kopanti dubbalakodhaṃ. Dosanti dussanavasena tato balavataraṃ. Appaccayanti
atuṭṭhākāraṃ domanassaṃ. Duṭṭhārukoti 2- purāṇavaṇo. Kaṭṭhenāti daṇḍakakoṭiyā.
Kathalenāti kapālena. Āsavaṃ detīti aparāparaṃ savati. Purāṇavaṇehi 3- attano
dhammatāyayeva pubbalohitaṃ yūsanti imāni tīṇi savati, ghaṭṭito pana tāni
adhikataraṃ savati.
      Evameva khoti ettha idaṃ opammasaṃsandanaṃ:- duṭṭhāruko viya hi kodhanapuggalo,
4- tassa attano dhammatāya savanaṃ viya kodhanassa attano dhammatāya uddhumātassa viya
caṇḍikatassa caraṇaṃ, kaṭṭhena vā kathalāya vā ghaṭṭanaṃ viya appamattakaṃ vacanaṃ, bhiyyoso
mattāya savanaṃ viya "mādisannāma esa evaṃ vadatī"ti 5- bhiyyoso mattāya
uddhumāyanabhāvo daṭṭhabbo.
      Rattandhakāratimisāyanti rattiṃ cakkhuviññāṇuppattinivāraṇaandhabhāvakaraṇena
bahalatameva. 6- Vijjantarikāyāti vijjuppavattikkhaṇe. 7- Idhāpi idaṃ
opammasaṃsandanaṃ:- cakkhumā puriso viya hi yogāvacaro daṭṭhabbo, andhakāraṃ viya 8-
sotāpattimaggavajjhā kilesā, vijjusañcaraṇaṃ viya sotāpattimaggañāṇassa
uppattikālo, vijjantarikāya
@Footnote: 1 Sī. laggati  2 Sī.,i. duṭṭhārukā. evamuparipi  3 cha.Ma.,i. purāṇavaṇohi
@4 Sī.,i. kodhanabahulo puggalo    5 Ma. evaṃ vadati evaṃ vadatīti
@6 cha.Ma.,i. cakkhuviññāṇuppattinivāraṇena andhabhāvakaraṇe bahalatame
@7 cha.Ma. vijjuppattikkhaṇe  8 Ma. andhakārā viya

---------------------------------------------------------------------------------------------
page104.
Cakkhumato purisassa samantā rūpadassanaṃ viya sotāpattimaggakkhaṇe nibbānadassanaṃ,
puna andhakārāvattharaṇaṃ viya sakadāgāmimaggavajjhā kilesā, puna vijjusañcaraṇaṃ
viya sakadāgāmimaggañāṇassa uppādo, vijjantarikāya cakkhumato purisassa samantā
rūpadassanaṃ viya sakadāgāmimaggakkhaṇe nibbānadassanaṃ, puna andhakārāvattharaṇaṃ viya
anāgāmimaggavajjhā kilesā, puna vijjusañcaraṇaṃ viya anāgāmimaggañāṇassa
uppādo, vijjantarikāya cakkhumato purisassa samantā rūpadassanaṃ viya anāgāmi-
maggakkhaṇe nibbānadassanaṃ veditabbaṃ.
      Vajirūpamacittatāyapi idaṃ opammasaṃsandanaṃ:- vajiraṃ viya hi arahattamaggañāṇaṃ
daṭṭhabbaṃ, maṇigaṇṭhipāsāṇagaṇṭhī viya arahattamaggavajjhā kilesā, vajirassa 1-
maṇigaṇṭhiṃpi vā pāsāṇagaṇṭhiṃpi vā vinivajjhitvā agamanabhāvassa natthitā viya
arahattamaggañāṇena. Acchejjānaṃ 2- kilesānaṃ natthibhāvo, vajirena nibbiddhavedhassa
puna appaṭipūraṇaṃ viya arahattamaggena chinnānaṃ kilesānaṃ puna anuppādo daṭṭhabboti.
                        6. Sevitabbasuttavaṇṇanā
      [26] Chaṭṭhe sevitabboti upasaṅkamitabbo. Bhajitabboti allīyitabbo.
Payirupāsitabboti santike nisīdanavasena punappunaṃ upāsitabbo. Sakkatvā
garukatvāti sakkāraṃ ceva garukāraṃ ca katvā. Hīno hoti sīlenātiādīsu
upādāyupādāya hīnatā veditabbā. Tattha yo hi pañcasīlāni rakkhati, so
dasasīlāni rakkhantena na sevitabbo. Yo dasasīlāni rakkhati, so catupārisuddhisīlaṃ
rakkhantena na sevitabbo. Aññatra anudayā aññatra anukampāti ṭhapetvā
anudayañca anukampañca. Attano atthāyeva hi evarūpo puggalo na sevitabbo,
anudayāanukampāvasena pana taṃ upasaṅkamituṃ vaṭṭati.
@Footnote: 1 Sī. vajirena  2 Ma. avajjhānaṃ

---------------------------------------------------------------------------------------------
page105.
      Sīlasāmaññagatānaṃ satanti sīlena samānabhāvaṃ gatānaṃ santānaṃ. Sīlakathā ca
no bhavissatīti evaṃ samasīlānaṃ amhākaṃ sīlameva ārabbha kathā bhavissati. Sā ca
no pavattinī bhavissatīti sā ca amhākaṃ kathā divasaṃpi kathentānaṃ pavattissati na
paṭihaññissati. Sā ca no phāsu bhavissatīti sā ca divasaṃpi pavattamānā sīlakathā
amhākaṃ phāsuvihāro sukhavihāro bhavissati. Samādhipaññākathāsupi eseva nayo.
      Sīlakkhandhanti sīlarāsiṃ. Tattha tattha paññāya anuggahessāmīti ettha
sīlassa asappāye anupakāre dhamme vajjetvā sappāye upakāre dhamme sevanto
tasmiṃ tasmiṃ ṭhāne sīlakkhandhaṃ paññāya anuggaṇhāti nāma. Samādhipaññāk-
khandhesupi eseva nayo. Nihīyatīti attano hīnataraṃ puggalaṃ sevanto khāraparissāvane
āsittaudakaṃ viya satataṃ samitaṃ hāyati parihāyati. Tulyasevīti attanā samānasevī.
Seṭṭhamupanamanti seṭṭhapuggalaṃ upanamanto. 1- Udeti khippanti khippameva vaḍḍhati.
Tasmā attano uttariṃ bhajethāti yasmā seṭṭhaṃ puggalaṃ upanamanto udeti khippaṃ,
tasmā attano uttariṃ 2- uttaritaraṃ visiṭṭhataraṃ bhajetha.
                       7. Jigucchitabbasuttavaṇṇanā
      [27] Sattame jigucchitabboti gūthaṃ viya jigucchitabbo. Athakho nanti athakho
assa. Kittisaddoti kathāsaddo. Evameva khoti ettha gūthakūpo viya dussīlyaṃ
gūthakūpe patitvā ṭhitova dhammaniahi viya dussīlapuggalo. Daṭṭhabbaṃ. Gūthakūpato
uddhariyamānena tena ahinā purisassa sarīraṃ āruḷhenāpi adaṭṭhabhāvo viya
dussīlaṃ sevamānassāpi tassa kiriyāya akaraṇabhāvo. Sarīraṃ gūthena makkhitvā 3- ahinā
gahitakālo 4- viya dussīlaṃ sevamānassa pāpakittisaddaabbhuggamanakālo veditabbo.
@Footnote: 1 Sī. oṇamanto paṇamanto, cha.Ma. oṇamanto  2 cha.Ma. ayaṃ pāṭho na dissati
@3 cha.Ma.,i. makkhetvā  4 cha.Ma. gatakālo

---------------------------------------------------------------------------------------------
page106.
       Tiṇḍukālātanti tiṇḍukarukkhaalātaṃ. Bhiyyoso mattāya ciciṭāyatīti 1- taṃ hi
jhāyamānaṃ pakatiyāpi pappaṭikāyo muñcantaṃ ciciṭāti "ciciṭā"ti 2- saddaṃ karoti,
ghaṭṭitaṃ pana adhimattaṃ karotīti attho. Evameva khoti evameva kodhano attano
dhammatāyapi uṭṭhito 3- caṇḍikato hutvā carati, appamattakaṃ pana vacanaṃ vuttakāle 4-
"mādisaṃ nāma evaṃ vadati evaṃ vadatī"ti atirekataraṃ uṭṭhito caṇḍikato hutvā
kujjhati. 5- Gūthakūpoti gūthapuṇṇakūpo, gūtharāsiyeva vā. Opammasaṃsandanaṃ panettha
purimanayeneva veditabbaṃ. Tasmā evarūpo puggalo ajjhupekkhitabbo na
sevitabboti yasmā kodhano atiseviyamāno atiupasaṅkamiyamānopi kujjhatiyeva, "kiṃ
iminā"ti paṭikkosantepi 6- kujjhatiyeva. Tasmā palālaggi viya ajjhupekkhitabbo
na sevitabbo na bhajitabbo. Kiṃ vuttaṃ hoti? 7- yo palālaggiṃ atiupasaṅkamitvā
tappati, tassa sarīraṃ jhāyati. Yo atipaṭikkamitvā tappati, tassa sītaṃ na
vūpasammati. Anupasaṅkamitvā appaṭikkamitvā pana majjhattabhāve 8- tappentassa sītaṃ
vūpasammati, tasmā palālaggi viya kodhano puggalo majjhattabhāve ajjhupekkhitabbo
na sevitabbo na bhajitabbo na payirupāsitabbo.
      Kalyāṇamittoti sucimitto. Kalyāṇasahāyoti sucisahāyo. Sahāyā nāma
sahagāmino saddhiṃ caRā. Kalyāṇasampavaṅkoti kalyāṇesu sucipuggalesu sampavaṅko,
tanninnatappoṇatappabbhāramānasoti attho.
                        8. Gūthabhāṇīsuttavaṇṇanā
      [28] Aṭṭhame gūthabhāṇīti yo gūthaṃ viya duggandhakathaṃ katheti. Pupphabhāṇīti
yo pupphāni viya sugandhakathaṃ katheti. Madhubhāṇīti yo madhu viya madhurakathaṃ katheti.
@Footnote: 1 cha.Ma. cicciṭāyatīti. evamuparipi  2 cha.Ma.,i. ciṭiciṭāti  3 cha.Ma. uddhato.
@evamuparipi   4 cha.Ma. sutakāle  5 cha.Ma.,i. carati  6 cha.Ma. paṭikkamantepi
@7 Ma. na bhajitabboti vuttaṃ hoti    8 cha.Ma.,i. majjhattabhāvena. evamuparipi

---------------------------------------------------------------------------------------------
page107.
Sabhāgatoti sabhāyaṃ ṭhito. Parisagatoti gāmaparisāya ṭhito. Ñātimajjhagatoti dāyādānaṃ 1-
majjhe ṭhito. Pūgamajjhagatoti seṇīnaṃ majjhe ṭhito. Rājakulamajjhagatoti rājakulassa
majjhe mahāvinicchaye ṭhito. Abhinītoti pucchanatthāya nīto. 2- Sakkhipuṭṭhoti sakkhiṃ
katvā pucchito. Evaṃ bho 3- purisāti ālapanametaṃ. Attahetu vā parahetu vāti
attano vā parassa vā hatthapādādihetu vā dhanahetu vā. Āmisakiñcikkhahetu
vāti ettha āmisanti lābho 4- adhippeto. Kiñcikkhanti yaṃ vā taṃ vā appamattakaṃ
antamaso tittiravaṭṭakasappipiṇḍanavanītapiṇḍādimattakassapi āmisassa hetūti attho.
Sampajānamusā bhāsitā hotīti jānantoyeva musāvādaṃ kattā hoti.
      Nelāti elaṃ vuccati doso, nāssā 5- elanti nelā, niddosāti attho
"nelaṅgo setapacchādo"ti 6- ettha vuttasīlaṃ viya. Kaṇṇasukhāti byañjanamadhuratāya
kaṇṇānaṃ sukhā, sūcivijjhanaṃ viya kaṇṇasūlaṃ na janeti. Atthamadhuratāya sakalasarīre
kopaṃ ajanetvā pemaṃ janetīti pemanīyā. Hadayaṃ gacchati apaṭihaññamānā
sukhena cittaṃ pavisatīti hadayaṅgamā. Guṇaparipuṇṇatāya pure bhavāti porī. Pure
saṃvaḍḍhanārī viya sukumārātipi porī. Purassa esātipi porī. Purassa esāti
nagaravāsīnaṃ kathāti attho. Nagaravāsino hi yuttakathā honti, pitimattaṃ pitāti,
mātimattaṃ mātāti, bhātimattaṃ bhātāti vadanti, evarūpā 7- hi kathā bahuno
janassa kantā hotīti bahujanakantā. Kantabhāveneva bahuno janassa manāpā
cittavuḍḍhikarāti bahujanamanāpā.
                         9. Andhasuttavaṇṇanā
      [29] Navame cakkhu na hotīti paññācakkhu na hoti. Phātiṃ kareyyāti
phītaṃ vaḍḍhitaṃ kareyya. Sāvajjānavajjeti sadosaniddose. Hīnappaṇīteti adhamuttame.
@Footnote: 1 cha.Ma. ñātīnaṃ  2 cha.Ma.,i. pucchanatthāyānīto  3 cha.Ma.,i. ehambho  4 cha.Ma. lañjo
@5 cha.Ma. nāssa  6 khu.u. 25/65/206 aparalakuṇḍakabhaddiyasutta  7 cha.Ma.,i. evarūpī

---------------------------------------------------------------------------------------------
page108.
Kaṇhasukkasappaṭibhāgeti kaṇhasukkāyeva aññamaññaṃ paṭibāhanato paṭipakkhavasena
sappaṭibhāgāti vuccanti. Ayaṃ panettha saṅkhepo:- kusale dhamme "kusalā dhammā"ti
jāneyya, akusale dhamme "akusalā dhammā"ti jāneyya. Sāvajjādīsupi eseva nayo.
Kaṇhasukkasappaṭibhāgesu pana kaṇhadhamme "sukkasappaṭibhāgā"ti jāneyya, sukkadhamme
kaṇhasappaṭibhāgā"ti yena paññācakkhunā jāneyya, tathārūpaṃpissa cakkhu na hotīti.
Iminā nayena sesavāresupi attho veditabbo.
      Na ceva bhogā tathārūpāti tathājātikā bhogāpissa na honti. Na ca
puññāni kubbatīti puññāni ca na karoti. Ettāvatā bhoguppādanacakkhuno ca
ñāṇakaraṇacakkhuno 1- ca abhāvo vutto. Ubhayattha kaliggāhoti idha loke ca
paraloke cāti ubhayasmiṃpi aparaddhaggāho, parādhaggāho 2- hotīti attho. Athavā
ubhayattha kaliggāhoti ubhayesaṃpi diṭṭhadhammikasamparāyikānaṃ atthānaṃ kaliggāho,
parādhassa gāhoti attho. Dhammādhammenāti dasakusalakammapathadhammenapi dasākusalakammapatha-
adhammenapi. Saṭhoti kerāṭiko. Bhogāni pariyesatīti bhoge gavesati. Theyyena
kūṭakammena, musāvādena cūbhayanti theyyādīsu ubhayena pariyesatīti attho. Kathaṃ?
theyyena kūṭakammena ca pariyesati, theyyena musāvādena ca pariyesati, kūṭakammena
ca musāvādena ca pariyesati. Saṅghātunti saṅgharituṃ. Dhammaladdhehīti dasakusalakammapatha-
dhammaṃ 3- akopetvā laddhehi. Uṭṭhānādhigatanti viriyena adhigataṃ. Abyaggamānasoti
nibbicikicchacitto. Bhaddakaṭṭhānanti seṭṭhaṃ devaṭṭhānaṃ. Na socatīti yasmiṃ ṭhāne
antosokena na socati.
                        10. Avakujjasuttavaṇṇanā
      [30] Dasame avakujjapaññoti adhomukhapañño. Ucchaṅgapaññoti ucchaṅga-
sadisapañño. Puthupaññoti vitthārikapañño. Ādikalyāṇantiādīsu ādīti
@Footnote: 1 cha.Ma.,i. puññakaraṇacakkhuno  2 cha.Ma.,i. parājayaggāho  3 Ma.....dhammasmimpi

---------------------------------------------------------------------------------------------
page109.
Pubbapaṭṭhapanā. Majjhanti 1- kathāvemajjhaṃ. Pariyosānanti sanniṭṭhānaṃ. Itissa te
dhammaṃ kathentā pubbapaṭṭhāpanepi kalyāṇaṃ bhaddakaṃ anavajjameva katvā kathenti,
vemajjhaṃpi pariyosānaṃpi. 2- Ettha ca atthi desanāya ādimajjhapariyosānāni. Atthi
sāsanassa. Tattha desanāya tāva catuppadikagāthāya paṭhamaṃ padaṃ ādi, dve padāni majjhaṃ,
avasānapadaṃ pariyosānaṃ. Ekānusandhikassa suttassa nidānaṃ ādi, anusandhi majjhaṃ,
idamavocāti appanā pariyosānaṃ. Anekānusandhikassa paṭhamo anusandhi ādi, tato
paraṃ eko vā aneke vā majjhaṃ, pacchimo pariyosānaṃ. Ayaṃ tāva desanāya
nayo. Sāsanassa pana sīlaṃ ādi, samādhi majjhaṃ, vipassanā pariyosānaṃ. Samādhi
vā ādi, vipassanā majjhaṃ, maggo pariyosānaṃ. Vipassanā vā ādi, maggo
majjhaṃ, phalaṃ pariyosānaṃ. Maggo vā ādi, phalaṃ majjhaṃ, nibbānaṃ pariyosānaṃ.
Dve dve vā kayiramāne sīlasamādhī ādi, vipassanāmaggā majjhaṃ, phalanibbānāni
pariyosānaṃ.
      Sātthanti sātthakaṃ katvā desenti. Sabyañjananti akkharapāripūriṃ 3- katvā
desenti. Kevalaparipuṇṇanti sakalaparipuṇṇaṃ anūnaṃ katvā desenti. Parisuddhanti
parisuddhaṃ nijjaṭaṃ niggaṇṭhiṃ katvā desenti. Brahmacariyaṃ pakāsentīti evaṃ
desentā ca seṭṭhacariyabhūtaṃ sikkhāttayasaṅgahitaṃ ariyaṃ aṭṭhaṅgikaṃ maggaṃ pakāsenti.
Nevādiṃ manasikarotīti neva pubbapaṭṭhapanaṃ manasikaroti.
      Kumbhoti ghaṭo. Nikujjoti adhomukho ṭhapito. Evameva khoti ettha kumbho
nikujjo viya avakujjapañño puggalo daṭṭhabbo, udakāsiñcanakālo viya dhammadesanāya
laddhakālo, udakassa vivaṭṭanakālo viya tasmiṃ āsane nisinnassa uggahetuṃ
asamatthakālo, udakassa asaṇṭhānakālo viya uṭṭhahitvā 4- asallakkhaṇakālo
veditabbo.
@Footnote: 1 Ma. majjheti       2 Ma. evaṃ majjhepi, cha.,i. evaṃ majjhepi pariyosānepi
@3 Sī.,i. sākkharaṃ vā pāripūriṃ        4 Ma. uggahetvā, cha.,i. vuṭṭhahitvā

---------------------------------------------------------------------------------------------
page110.
      Ākiṇṇānīti pakkhittāni. Satisammosā 1- pakireyyāti muṭṭhassatitāya
vikireyya. Evameva khoti ettha ucchaṅgo viya ucchaṅgapañño puggalo daṭṭhabbo,
nānākhajjakāni viya nānappakāraṃ buddhavacanaṃ, ucchaṅge nānākhajjakāni khādantassa
nisinnakālo viya tasmiṃ āsane nisinnassa uggaṇhanakālo uṭṭhahantassa
satisammosāya 2- vikiraṇakālo viya tamhā āsanā uṭṭhāya āgacchantassa
asallakkhaṇakālo veditabbo.
      Ukkujjoti uparimukho ṭhapito. Saṇṭhātīti patiṭṭhahati. Evameva khoti ettha
uparimukho ṭhapito kumbho viya puthupañño puggalo daṭṭhabbo, udakassa āsittakālo
viya desanāya saddhakālo, udakassa saṇṭhānakālo viya tattha nisinnassa
uggaṇhanakālo, no vivaṭṭanakālo viya uṭṭhāya gacchantassa sallakkhaṇakālo
veditabbo.
      Dummedhoti nippañño. Avicakkhaṇoti saṃvidahanapaññāya virahito. Gantāti
gamanasīlo. Seyyo etena vuccatīti tasmā 3- puggalā uttaritaroti 4- vuccati.
Dhammānudhammapaṭipannoti navalokuttaradhammassa anudhammassa anudhammaṃ saha sīlena
pubbabhāgapaṭipadaṃ paṭipanno. Dukkhassāti vaṭṭadukkhassa. Antakaro siyāti
koṭikaro paricchedakaro parivaṭumakaro 5- bhaveyyāti.
                         Puggalavaggo tatiyo.
                           -----------
@Footnote: 1 cha.Ma. satisammosāya  2 cha.Ma.,i. satisammosā  3 cha. etasmā
@4 Sī.,i. uttaritaro  5 Ma. pariyantakaro

---------------------------------------------------------------------------------------------
page111.
                  4. Devadūtavagga 1. Sabrahmakasuttavaṇṇanā
      [31] Catutthassa paṭhame ajjhāgāreti sake ghare. Pūjitā hontīti yaṃ 1- ghare
atthi, tena paṭijaggitā gopitā honti. Iti mātāpitupūjakāni kulāni mātāpitūhi
sabrahmakānīti pakāsetvā idāni nesaṃ sapubbācariyakādibhāvaṃpi dīpento 2-
sapubbācariyakānītiādimāha. Tattha brahmātiādīni tesaṃ brahmādibhāvasādhanatthaṃ
vuttāni. Bahukārāti bahūpakāRā. 3- Āpādakāti jīvitassa āpādakā. Puttānaṃ 4-
mātāpitūhi jīvitaṃ āpāditaṃ pālitaṃ ghaṭṭitaṃ anupabandhena pavattitaṃ. Posakāti
hatthapāde vaḍḍhetvā hadayalohitaṃ pāyetvā posetāro. Imassa lokassa
dassetāroti puttānaṃ hi imasmiṃ loke iṭṭhāniṭṭhārammaṇadassanaṃ nāma
mātāpitaro nissāya jātanti imassa lokassa dassetāro nāma.
      Brahmāti mātāpitaroti brahmāti 5- seṭṭhādhivacanaṃ. Yathā brahmuno catasso
bhāvanā avijahitā honti mettā karuṇā muditā upekkhāti, evameva mātāpitūnaṃ
puttakesu catasso bhāvanā avijahitā honti. Tā 6- tasmiṃ tasmiṃ kāle veditabbā:-
kucchigatasmiṃ hi dārake "kadā nu kho puttakaṃ arogaṃ paripuṇṇaṅgapaccaṅgaṃ
passissāmā"ti mātāpitūnaṃ mettacittaṃ uppajjati. Yadā panesa mando
uttānaseyyako ūkāhi vā maṅkuṇehi vā daṭṭho 7- dukkhaseyyāya vā pana
pīḷito parodati viravati, tadāssa saddaṃ sutvā mātāpitūnaṃ kāruññaṃ uppajjati,
ādhāvitvā vidhāvitvā kīḷanakāle pana sobhanīyavayasmiṃ vā ṭhitakāle dārakaṃ
oloketvā mātāpitūnaṃ cittaṃ sappimaṇḍe pakkhittasatavihatakappāsapicupaṭalaṃ viya
mudukaṃ hoti āmoditaṃ pamoditaṃ, tadā nesaṃ muditā labbhati. Yadā pana 8- tesaṃ
@Footnote: 1 Ma. yaṃ yaṃ  2 cha.Ma. pakāsento  3 cha.Ma.,i. puttānaṃ bahūpakārā
@4 cha.Ma. puttakānaṃ hi  5 cha.Ma.,i. ayaṃ pāṭho na dissati  6 Ma. iminā
@7 cha.Ma. maṅkulādīhi pāṇakehi daṭṭho  8 cha.Ma.,i. yadā panesa

---------------------------------------------------------------------------------------------
page112.
Putto dārābharaṇaṃ paccupaṭṭhāpetvā pāṭiyekkaṃ agāraṃ ajjhāvasati, tadā mātāpitūnaṃ
"sakkotidāni no puttako attano dhammatāya yāpetun"ti majjhattabhāvo uppajjati,
evaṃ 1- tasmiṃ kāle upekkhā labbhatīti iminā kāraṇena "brahmāti mātāpitaro"ti
vuttaṃ.
      Pubbācariyāti vuccareti mātāpitaro hi jātakālato paṭṭhāya "evaṃ nisīda, evaṃ
tiṭṭha, evaṃ gaccha, evaṃ saya, evaṃ khāda, evaṃ bhuñja, ayante tātāti vattabbo, ayaṃ
bhātikāti, ayaṃ bhaginīti, idannāma kātuṃ vaṭṭati, idaṃ na vaṭṭati, asukannāma
upasaṅkamituṃ vaṭṭati, asukaṃ na vaṭṭatī"ti gāhenti 2- sikkhāpenti. Athāparabhāge
aññe ācariyā hatthisippaassasipparathasippadhanusippamuddhāgaṇanādīni sikkhāpenti.
Añño saraṇāni deti. 3- Añño sīlesu patiṭṭhāpeti, 4- añño pabbājeti. 5- Añño
buddhavacanaṃ uggaṇhāpeti, 6- añño upasampādeti, 7- añño sotāpattimaggādīni
pāpeti. 8- Iti sabbepi te pacchācariyā nāma honti, mātāpitaro pana sabbapaṭhamā,
tenāha "pubbācariyāti vuccare"ti. Tattha vuccareti vuccanti kathiyanti. Āhuneyyā
ca puttānanti puttānaṃ āhunapāhunaabhisaṅkhataannapānādīsu 9- arahanti, anucchavikā
taṃ paṭiggahetuṃ. Tasmā "āhuneyyā ca puttānan"ti vuttā. 10- Pajāya
anukampakāti paresaṃ pāṇe chinditvāpi 11- attano pajaṃ paṭijagganti gopāyanti.
Tasmā "pajāya anukampakā"ti vuttaṃ.
      Namasseyyāti namo kareyya. Sakkareyyāti sakkārena paṭimāneyya. Idāni taṃ
sakkāraṃ dassento "annenā"tiādimāha. Tattha annenāti yāgubhattakhādanīyena.
Pānenāti aṭṭhavidhapānena. Vatthenāti nivāsanapārupanakena vatthena.
@Footnote: 1 cha.Ma. ayaṃ saddo na dissati  2 cha.Ma. gāhāpenti  3 Sī.,i. aññe saraṇāni denti
@4 Sī.,i. aññe...patiṭṭhāpenti  5 Sī.,i. aññe...pabbājenti
@6 Sī.,i. aññe...uggaṇhāpenti     7 Sī.,i. aññe...upasampādenti
@8 Sī.,i. aññe...pāpenti  9 cha.Ma.,i. āhutaṃ pāhutaṃ abhisaṅkhataṃ annapānādiṃ
@10 cha.Ma.,i. vuttaṃ  11 Sī.,i. pāṇe hi chinditvā bhinditvāpi

---------------------------------------------------------------------------------------------
page113.
Sayanenāti mañcapīṭhānuppadānena. Ucchādanenāti duggandhaṃ paṭivinodetvā
sugandhakaraṇucchādanena. Nhāpanenāti sītodakena 1- gattāni parisiñcitvā nhāpanena.
Pādānaṃ dhovanenāti uṇhodakehi sītodakehi pādadhovanena ceva telamakkhanena ca.
Peccāti paralokaṃ gantvā. Sagge pamodatīti 2- idha tāva mātāpitūsu pāricariyaṃ
disvā pāricariyakāraṇā taṃ paṇḍitamanussā idheva 3- pasaṃsanti, paralokaṃ 4- pana
gantvā sagge ṭhito so mātāpituupaṭṭhāko dibbasampattīhi āmodati pamodatīti.
                        2. Ānandasuttavaṇṇanā
      [32] Dutiye tathārūpoti tathājātiko. Samādhipaṭilābhoti cittekaggatālābho.
Imasmiṃ ca saviññāṇaketi ettha attano ca parassa cāti ubhayesampi kāye 5-
saviññāṇakaṭṭhena ekato katvā 6- imasminti vutte. 7- Ahaṃkāramamaṃkāramānānusayāti
ahaṃkāradiṭṭhi ca mamaṃkārataṇhā ca mānānusayo cāti ete hi kilesā. 8- Nāssūti
na bhaveyyuṃ. Bahiddhā ca sabbanimittesūti rūpanimittaṃ saddagandharasaphoṭṭhabbanimittaṃ
sassatādinimittaṃ puggalanimittaṃ dhammanimittanti evarūpesu ca bahiddhā
sabbanimittesu. Cetovimuttiṃ paññāvimuttinti phalasamādhiñceva phalañāṇañca. Siyāti
bhaveyya.
      Idhānanda bhikkhunoti ānanda imasmiṃ sāsane bhikkhuno. Etaṃ santaṃ etaṃ
paṇītanti nibbānaṃ dassento āha. Nibbānaṃ hi kilesānaṃ santatāya santaṃ
nāma, nibbānaṃ santanti samāpattiṃ appetvāva divasampi nisinnassa cittuppādo
santanteva pavattatītipi santaṃ. Paṇītanti samāpattiṃ appetvā nisinnassāpi
cittuppādo paṇītanteva pavattatīti nibbānaṃ paṇītannāma. Sabbasaṅkhārasamathotiādīnipi
tasseva vevacanāni. "sabbasaṅkhārasamatho"ti samāpattiṃ appetvā nisinnassa hi
@Footnote: 1 cha.Ma.,i. sīte uṇhodakena, uṇhe sītodakena  2 Sī.,i. sagge ca modatīti
@3 Sī.,i. idha ceva    4 Ma. devalokaṃ  5 cha.Ma.,i. kāyo
@6 Sī.,i. ekoti katvā  7 cha.Ma.,i. vutto  8 cha.Ma.,i. attano ca parassa ca kilesā

---------------------------------------------------------------------------------------------
page114.
Divasabhāgasmiṃpi cittuppādo sabbasaṅkhārasamathotveva pavattati .pe. Tathā tīsu bhavesu
vānasaṅkhātāya taṇhāya abhāvena nibbānanti laddhanāmena 1-  tasmiṃ samāpattiṃ
appetvā nisinnassa cittuppādo nibbānanteva 2-  pavattatīti sabbasaṅkhārasamathoti-
ādīni nāmāni labhati. Imasmiṃ pana aṭṭhavidhe ābhogasamannāhāre imasmiṃ ṭhāne
ekopi labbhati, dvepi sabbepi labbhanteva.
      Saṅkhāyāti ñāṇena jānitvā. Paroparānīti parāni ca oparāni 3- ca.
Paraattabhāvasakaattabhāvādīni 4- parāni ca oparāni cāti vuttaṃ hoti. Yassāti yassa
arahato. Iñjitanti rāgiñjitadosamohamānadiṭṭhikilesaduccaritiñjitanti imāni satta
iñjitāni calitāni phanditāni. Natthi kuhiñcīti katthaci ekārammaṇepi natthi.
Santoti paccanīkakilesānaṃ santatāya santo. Vidhūmoti kāyaduccaritādidhūmavirahito.
Anīghoti rāgādiīghavirahito. Nirāsoti nittaṇho. Atārīti tiṇṇo uttiṇṇo
samatikkanto. Soti so arahaṃ khīṇāsavo. Jātijaranti ettha jātijarāgahaṇeneva
byādhimaraṇampi gahitamevāti veditabbaṃ. Iti suttantepi 5- gāthāyapi
arahattaphalasamāpattiyeva kathitāti.
                        3. Sāriputtasuttavaṇṇanā
      [33] Tatiye saṅkhittenāti mātikaṭṭhapanena. Vitthārenāti ṭhapitamātikāvibhajanena.
Saṅkhittavitthārenāti kāle saṅkhittena kāle vitthārena. Aññātāro ca dullabhāti
paṭivijjanakapuggalā  ca dullabhā. Idaṃ bhagavā "sāriputtattherassa ghaṭṭemī"ti
adhippāyena kathesi. Taṃ sutvā thero kiñcāpi "ahaṃ bhante ājānissāmī"ti
na vadati, adhippāyena pana "vissaṭṭhā tumhe bhante desetha, ahaṃ tumhehi desitaṃ
dhammaṃ nayasatena nayasahassena paṭivijjhissāmi, mamesa bhāro hotū"ti satthāraṃ desanāya
ussāhento etassa bhagavā kālotiādimāha.
@Footnote: 1 cha.Ma. laddhanāme  2 cha.Ma.,i. nibbānaṃ nibbānanteva  3 Sī.,i. ovarāni.
@evamuparipi    4 cha.Ma.....sakaattabhāvāni hi          5 Sī.,i. suttepi

---------------------------------------------------------------------------------------------
page115.
      Athassa satthā tasmātihāti desanaṃ ārabhi. Tattha imasmiṃ ca saviññāṇaketi-
ādi vuttanayameva. Acchejji 1- taṇhanti maggañāṇasatthena taṇhaṃ chindi. Vivaṭṭayi 2-
saññojananti dasavidhampi saṃyojanaṃ samūlakaṃ ubbattetvā chaḍḍesi. Sammāmānābhisamayā
antamakāsi dukkhassāti sammāupāyena sammāpaṭipattiyā navavidhassa mānassa
pahānābhisamayavasena vaṭṭadukkhassa antamakāsi. Idañca pana metaṃ sāriputta sandhāya
bhāsitanti sāriputta mayā pārāyane udayapañhe idaṃ phalasamāpattimeva sandhāya
etaṃ bhāsitaṃ.
      Idāni yaṃ taṃ bhagavatā bhāsitaṃ, taṃ dassetuṃ 2- pahānaṃ kāmasaññānantiādi āraddhaṃ.
Udayapañheva 3- etaṃ "pahānaṃ kāmachandānan"ti 4- āgataṃ, idha pana aṅguttarabhāṇakehi
"kāmasaññānan"ti āropitaṃ. Tattha byañjanameva nānaṃ, attho pana ekoyeva.
Kāmasaññānanti kāme ārabbha uppannasaññānaṃ, aṭṭhahi vā lobhasahagatacittehi
sahajātasaññānaṃ. Domanassāna cūbhayanti etāsañca kāmasaññānaṃ cetasikadomanassānañcāti
ubhinnampi pahānaṃ paṭippassaddhippahānasaṅkhātaṃ arahattaphalaṃ aññāvimokkhaṃ pabrūmīti
attho. Niddese pana "kāmacchandassa ca domanassassa ca dvinnampi pahānaṃ vūpasamaṃ
paṭinissaggaṃ paṭippassaddhiṃ amataṃ nibbānan"ti 5- vuttaṃ, taṃ atthuddhāravasena
vuttaṃ. Pahānanti hi khīṇākārasaṅkhāto vūpasamopi vuccati, kilesapaṭinissajjanato 6-
maggopi, kilesapaṭippassaddhisaṅkhātaṃ phalampi, yaṃ āgamma kilesā pahiyyanti, taṃ
amataṃ nibbānanti. Tasmā tattha tāni padāni āgatāni. "aññāvimokkhaṃ pabrūmī"ti
vacanato pana arahattaphalameva adhippetaṃ. Thīnassa ca panūdananti 7- thīnassa panūdanante
uppannattā arahattaphalameva adhippetaṃ. Kukkuccānaṃ nivāraṇanti
@Footnote: 1 cha. acchecchi  2 Sī.,i. vāvattayi  3 cha.Ma. dassento  4 cha.Ma.,i. udayapañhe ca
@5 khu.su. 25/1113/547 udayamāṇavakapañhā, khu.cūḷa. 30/444/214
@udayamāṇavakapañhāniddesa (syā)    6 khu.cūḷa. 30/442/212
@udayamāṇavakapañhāniddesa (syā)      7 cha.Ma. kilese paṭinissajjanto,
@Sī.,i. kilesapaṭissajano  8 cha.Ma.,i. panūdanantipi

---------------------------------------------------------------------------------------------
page116.
Kukkuccanivāraṇassa maggassa anantaraṃ uppannattā phalameva adhippetaṃ.
      Upekkhāsatisaṃsuddhanti catutthajjhānike phale uppannāya upekkhāya ca satiyā
ca saṃsuddhaṃ. Dhammatakkapurejavanti dhammatakko vuccati sammāsaṅkappo, so ādito
hoti, purato hoti, pubbaṅgamo hoti aññāvimokkhassāti dhammatakkapurejavo. Taṃ
dhammatakkapurejavaṃ. Aññāvimokkhanti aññindriyapariyosāne uppannaṃ vimokkhaṃ,
aññāya vā vimokkhaṃ aññāvimuttanti 1- attho. Avijjāya pabhedananti avijjāya
pabhedanante uppannattā, avijjāya pabhedanaṃ, santaṃ 2- vā nibbānaṃ ārabbha
uppannattā evaṃladdhanāmaṃ arahattaphalameva. Iti sabbehipi imehi pahānantiādīhi
padehi arahattaphalameva pakāsitanti veditabbaṃ.
                         4. Nidānasuttavaṇṇanā
      [34] Catutthe nidānānīti kāraṇāni. Kammānanti vaṭṭagāmikakammānaṃ. Lobho
nidānaṃ kammānaṃ samudayāyāti lubbhanapalubbhanasabhāvo lobho vaṭṭagāmikakammānaṃ
samudayāya piṇḍikaraṇatthāya nidānaṃ kāraṇaṃ paccayoti attho. Dosoti dussana-
padussanasabhāvo doso. Mohoti muyhanapamuyhanasabhāvo 3- moho.
      Lobhapakatanti lobhena pakataṃ, lobhābhibhūtena luddhena hutvā katakammanti attho.
Lobhato jātanti lobhajaṃ. Lobho nidānamassāti lobhanidānaṃ. Lobho samudayo
assāti alobhasamudayaṃ. Samudayoti paccayo, lobhapaccayanti attho. Yatthassa
attabhāvo nibbattatīti yasmiṃ ṭhāne assa lobhajakammavato puggalassa attabhāvo
nibbattati, khandhā pātubhavanti. Tattha taṃ kammaṃ vipaccatīti tesu khandhesu taṃ
kammaṃ vipaccati. Diṭṭhe vā dhammetiādi yasmā taṃ kammaṃ diṭṭhadhammavedanīyaṃ vā
@Footnote: 1 cha.Ma.,i. vā vimokkhaṃ aññāvimokkhaṃ, paññāvimuttanti
@2 cha.Ma.,i. pabhedanasaṅkhātaṃ   3 Ma. muyhanasammuyhanasabhāvo

---------------------------------------------------------------------------------------------
page117.
Hoti upapajjavedanīyaṃ vā aparapariyāyavedanīyaṃ vā, tasmā taṃ pabhedaṃ dassetuṃ
vuttaṃ. Sesadvayepi  eseva  nayo.
     Akhaṇḍānīti  abhinnāni.  apūtīnīti pūtibhāvena 1-  abījattaṃ appattāni.
Avātātapahatānīti na vātane na ca ātapena hatāni. Sārādānīti gahitasārāni
sāravantāni na nissārāni. Sukhasayitānīti sannicayabhāvena sukhaṃ sayitāni. Sukkhetteti
maṇḍakkhette.  suparikammakatāya bhūmiyāti naṅgalakasanena ceva aṭṭhadantakena ca
suṭṭhu parikammagatāya 2- khettabhūmiyā. Nikkhittānīti ṭhapitāni ropitāni.
Anuppaveccheyyāti anuppaveseyya. Vuḍaḍhintiādīsu uddhaṅgamanena 3- vuḍḍhiṃ.
Heṭṭhāmūlapatiṭṭhānena viruḷhiṃ, samantā vitthāritabhāvena  vepullaṃ.
     Yaṃ panettha diṭṭhe vā dhammetiādi vuttaṃ, tattha asammohatthaṃ imasmiṃ ṭhāne
kammavibhatti nāma kathetabbā:- suttantikapariyāyena hi ekādasa kammāni
vibhattāni. Seyyathīdaṃ? diṭṭhadhammavedanīyaṃ upapajjavedanīyaṃ aparapariyāyavedanīyaṃ, yaṃ
garukaṃ yaṃ bahulaṃ 4- yadāsannaṃ kaṭattā vā pana kammaṃ, janakaṃ upatthambhakaṃ upapīḷakaṃ
upaghātakanti. Tattha ekajavanavīthiyaṃ sattasu cittesu kusalā vā akusalā vā paṭhamajavanacetanā
diṭṭhadhammavedanīyakammaṃ nāma. Taṃ imasmiṃyeva attabhāve vipākaṃ deti
kākavaṭiyapuṇṇakaseṭṭhiādīnaṃ 5- viya kusalaṃ, nandayakkhanandamāṇavakanandagoghātakakokālika-
suppabuddhadevadattaciñcamāṇavikādīnaṃ 6- viya ca akusalaṃ. Tathā asakkontaṃ pana
ahosikammaṃ nāma hoti, avipākaṃ  sampajjati. Taṃ migaluddakopamāya sādhetabbaṃ. Yathā
hi migaluddakena migaṃ disvā dhanuṃ ākaḍḍhitvā khitto saro sace na virajjhati,
taṃ migaṃ tattheva pāteti, atha naṃ migaluddako niccammaṃ katvā khaṇḍākhaṇḍaṃ chetvā
maṃsaṃ ādāya puttadāraṃ tosento gacchati. Sace pana virajjhati, migo palāyitvā
@Footnote: 1 Ma. apūtibhāvena         2 cha.Ma.,i....katāya
@3 cha.Ma. uddhaggamanena      4 cha.Ma.,i. yaggarukaṃ yabbahulaṃ
@5 cha.Ma.,i....seṭṭhīnaṃ     6 cha.Ma....māṇavikānaṃ

---------------------------------------------------------------------------------------------
page118.
Puna taṃ disaṃ na  oloketi. Evaṃ sampadamidaṃ daṭṭhabbaṃ. Sarassa avirajjhitvā
migavijjhanaṃ viya hi diṭṭhadhammavedanīyassa kammassa vipākavārapaṭilābho, virajjhanaṃ viya
avipākabhāvasampajjananti.
    Atthasādhikā pana sattamajavanacetanā upapajjavedanīyakammaṃ nāma.  taṃ ananta
re attabhāve vipākaṃ deti. Taṃ panettha 1- kusalapakkhe aṭṭhasamāpattivasena, akusalapakkhe
pañcānantariyakammavasena veditabbaṃ. Tattha aṭṭhasamāpattilābhī ekāya samāpattiyā
brahmaloke nibbattati, pañcannaṃpi ānantariyānaṃ kattā 2- ekena kammena niraye
nibbattati, sesasamāpattiyo ca kammāni ca ahosikammabhāvaṃyeva āpajjanti, avipākāni
hontīti. 3- Ayampi attho purimaupamāyayeva veditabbo. 4-
     Ubhinnaṃ anantare pana pañcajavanacetanā aparapariyāyavedanīyakammaṃ nāma. Taṃ
anāgate yadā okāsaṃ labhati, tadā vipākaṃ deti. Sati saṃsārappavattiyā ahosikammaṃ
nāma na hoti. Taṃ sabbaṃ sunakhaluddakena dīpetabbaṃ.  yathā hi sunakhaluddakena migaṃ
disvā sunakho vissajjito migaṃ anubandhitvā yasmiṃ ṭhāne pāpuṇāti, tasmiṃyeva
bhusati, 5- evameva 6- idaṃ kammaṃ yasmiṃ ṭhāne okāsaṃ labhati, tasmiṃyeva vipākaṃ deti,
tena mutto satto nāma natthi.
     Kusalākusalesu pana garukāgarukesu yaṃ garukaṃ hoti, taṃ yaggarukaṃ nāma. Tadetaṃ
kusalapakkhe mahaggatakammaṃ, akusalapakkhe pañcānantariyakammaṃ veditabbaṃ. Tasmiṃ sati
sesāni kusalāni vā akusalāni vā vipaccituṃ na sakkonti, tadeva duvidhampi
paṭisandhiṃ deti. Yathā hi sāsapappamāṇāpi 7- sakkharā vā ayaguḷikā vā udakarahade
pakkhittā udakapiṭṭhe uppilavituṃ na sakkoti, heṭṭhāva pavisati, evameva kusalepi
akusalepi  yaṃ garukaṃ, tadeva gaṇhitvā gacchati.
@Footnote: 1 cha.Ma.,i. panetaṃ      2 Ma. katattā     3 cha.Ma.,i. honti
@4 cha.Ma.,i. dīpetabbo   5 cha.Ma. ḍaṃsati, i. ḍasati
@6 cha.Ma.,i. evamevaṃ    7 Sī.,i. māsappamāṇāpi

---------------------------------------------------------------------------------------------
page119.
     Kusalākusalesu pana yaṃ bahulaṃ hoti, taṃ yabbahulaṃ nāma. Taṃ dīgharattaṃ
laddhāsevanavasena veditabbaṃ. Yaṃ vā balavakusalakammesu somanassakaraṃ, akusalakammesu
santāpakaraṃ, etaṃ yabbahulaṃ nāma. Yadetaṃ yathā nāma dvīsu mallesu yuddhabhūmiṃ
otiṇṇesu yo balavā, so itaraṃ pātetvā gacchati, evameva itaraṃ dubbalakammaṃ
avattharitvā yaṃ āsevanavasena vā bahulaṃ, mahāsantāpavasena 1- vā balavaṃ, taṃ vipākaṃ
deti duṭṭhagāmaṇiabhayarañño kammaṃ viya.
     So kira cullaṅgaṇiyayuddhe parājito vaḷavaṃ āruyha palāyi. Tattha 2- cūḷupaṭṭhāko
tissāmacco nāma ekakova pacchato ahosi. So 3- ekaṃ aṭaviṃ pavisitvā nisinno
jighacchāya bādhayamānāya 4- "bhātikatissa ativiya no jighacchā bādhati, kiṃ karissāmā"ti
āha. Atthi deva mayā sāṭakantare ṭhapetvā ekaṃ suvaṇṇasarakabhattaṃ ābhatanti.
Tenahi āharāti. So nīharitvā rañño purato ṭhapesi. Rājā disvā "tāta
cattāro koṭṭhāse karohī"ti āha.  mayaṃ tayo janā, kasmā devo 5- cattāro
koṭṭhāse kāretīti. Bhātikatissa yato paṭṭhāya ahaṃ attānaṃ sarāmi, na me
ayyānaṃ adatvā āhāro paribhuttapubbo atthi, svāhaṃ ajjapi adatvā na
paribhuñjissāmīti. So cattāro koṭṭhāse akāsi. Rājā "kālaṃ ghosehī"ti āha.
Chaḍḍitāraññe kuto ayye labhissāmi 6- devāti. "nāyaṃ tava bhāro, sace mama
saddhā atthi, ayye labhissāmi, vissaṭṭho kālaṃ ghosehī"ti āha. So "kālo
bhante kālo bhante"ti tikkhattuṃ kālaṃ ghosesi.
     Athassa bodhayamālakamahātissatthero 7- taṃ saddaṃ dibbāya sotadhātuyā sutvā
"katthāyaṃ saddo"ti taṃ āvajjento "ajja duṭṭhagāmaṇiabhayamahārājā yuddhaparājito
aṭaviṃ pavisitvā nisinno ekaṃ sarakabhattaṃ cattāro koṭṭhāse kāretvā `ekaṃ
@Footnote: 1 Sī.,i. santāpanavasena, cha.Ma. āsannavasena  2 cha.Ma.,i. tassa  3 Ma. rājā
@4 Ma. bādhayamāno  5 Ma. deva  6 cha.Ma.,i. labhissāma
@7 cha.Ma.,i. bodhimātumahātissatthero

---------------------------------------------------------------------------------------------
page120.
Koṭaṭhāsaṃ paribhuñjissāmī'ti 1- kālaṃ ghosāpesī"ti ñatvā "ajja mayā rañño
saṅgahaṃ kātuṃ vaṭṭatī"ti manogatiyā āgantvā rañño purato aṭṭhāsi. Rājā
disvā pasannacitto "passa bhātikatissā"ti vatvā theraṃ vanditvā "pattaṃ bhante
dethā"ti āha. Thero pattaṃ nīhari. Rājā attano koṭṭhāsena saddhiṃ therassa
koṭṭhāsaṃ patte pakkhipitvā "bhante āhāraparissayo nāma mā kadāci hotū"ti
vanditvā aṭṭhāsi. 2- Tissāmaccopi "mama ayyaputte passante bhuñjituṃ na
sakkhissāmī"ti attano koṭṭhāsaṃ therasseva patte ākiri. Vaḷavāpi cintesi
"mayhampi koṭṭhāsaṃ therasseva dātuṃ vaṭṭatī"ti. Rājā vaḷavaṃ oloketvā "ayampi
attano koṭṭhāsaṃ therasseva patte pakkhipanaṃ 3- paccāsiṃsatī"ti ñatvā tampi tattheva
pakkhipitvā theraṃ vanditvā uyyojesi. Thero taṃ bhattaṃ ādāya gantvā ādito
paṭṭhāya bhikkhusaṃghassa ālopasaṅkhepena adāsi.
     Atha 4- rājāpi cintesi "ativiyamhā jighacchitā, sādhu vatassa sace
atirekabhattasitthāni pahiṇeyyā"ti. 5- Thero rañño cittaṃ ñatvā atirekabhattaṃ
etesaṃ yāpanamattaṃ katvā pattaṃ ākāse khipi, patto āgantvā rañño hatthe
patiṭṭhāsi. Bhattampi tiṇṇampi janānaṃ yāvadatthaṃ ahosi. Atha rājā pattaṃ dhovitvā
"tucchapattaṃ na pesessāmī"ti uttarasāṭakaṃ mocetvā udakaṃ puñchitvā sāṭakaṃ 6-
patte ṭhapetvā "patto gantvā mama ayyassa hatthe patiṭṭhātū"ti ākāse khipi.
Patto gantvā therassa hatthe patiṭṭhāsi.
     Aparabhāge rañño tathāgatassa sarīradhātūnaṃ aṭṭhamaṃ bhāgaṃ patiṭṭhāpetvā
vīsaratanasatikaṃ mahācetiyaṃ kārentassa cetiye apariniṭṭhiteyeva  kālakiriyāsamayo
anuppatto. Athassa mahācetiyassa dakkhiṇapasse nisinnassa pañcanikāyavasena bhikkhusaṃghe
@Footnote: 1 cha.Ma. ekakova na paribhuñjissāmīti, i. ekako na bhuñjissāmīti
@2 Sī.,i. adāsi     3 Sī.,i. pakkhipamānaṃ     4 cha.Ma.,i. ayaṃ saddo na dissati
@5 Sī.,i. pahiṇeyyunti    7 Ma. udakapuñchena sāṭakaṃ

---------------------------------------------------------------------------------------------
page121.
Sajjhāyaṃ karonte chahi devalokehi cha  rathā āgantvā purato 1- ākāse aṭṭhaṃsu.
Rājā "puññapotthakaṃ āharathā"ti ādito paṭṭhāya puññapotthakaṃ vācāpesi.
Atha naṃ kiñci kammaṃ na paritosesi. So "purato vācethā"ti āha. Potthakavācako
"cūḷaṅgaṇiyayuddhaparājitena tadeva 2- aṭaviṃ pavisitvā nisinnena ekaṃ sarakabhattaṃ cattāro
koṭṭhāse katvā 3- bodhiyamālakamahātissattherassa 4- bhikkhā dinnā"ti āha. Rājā
"ṭhapehī"ti 5- vatvā bhikkhusaṃghaṃ pucchi "bhante kataro devaloko ramaṇīyo"ti.
Sabbabodhisattānaṃ vasanaṭṭhānaṃ tusitabhavanaṃ mahārājāti. Rājā kālaṃ katvā tusitabhavanato
āgate ratheva patiṭṭhāya tusitabhavanaṃ agamāsi. Idaṃ balavakammassa vipākadāne vatthu.
     Yaṃ pana kusalākusalesu āsannamaraṇe anussarituṃ sakkoti, taṃ yadāsannaṃ nāma. Tadeva
yathā nāma gogaṇaparipuṇṇassa vajassa dvāre vivaṭe parabhāge dammagavabalavagavesu santesupi
yo vajadvārassa āsanno hoti antamaso dubbalajaragavopi, soeva paṭhamataraṃ nikkhamati,
evameva aññesu kusalākusalesu santesupi maraṇakālassa āsannattā vipākaṃ deti.
     Tatrimāni vatthūni:- madhuaṅgaṇagāme kira eko damiḷadovāriko pātova balisaṃ
ādāya gantvā macche vadhitvā tayo koṭṭhāse katvā ekena taṇḍulaṃ gaṇhāti, 6-
ekena dadhiṃ, ekaṃ pacati. Iminā nīhārena paññāsa vassāni pāṇātipātaṃ 7- katvā
aparabhāge mahallako anuṭṭhānaseyyaṃ upagacchati. 8- Tasmiṃ khaṇe girivihāravāsī
cūḷapiṇḍapātikatissatthero "mā ayaṃ satto mayi passante nassatū"ti gantvā tassa
gehadvāre aṭṭhāsi. Athassa bhariyā "sāmi thero āgato"ti ārocesi. Ahaṃ paññāsa
vassāni therassa santikaṃ na gatapubbo, katarena me guṇena thero āgamissati,
gacchāti naṃ vadathāti. Sā "aticchatha bhante"ti āha. Thero naṃ "upāsakassa
@Footnote: 1 cha.Ma.,i. parato          2 cha.Ma. te deva     3 cha.Ma.,i. kāretvā
@4 cha.Ma.,i. bodhimātumahātissattherassa   5 ka. apehīti    6 Ma. taṇḍule gaṇhi
@7 Ma. pāpaṃ, cha. pāṇātipātakammaṃ       8 Sī.,i. upagañchi

---------------------------------------------------------------------------------------------
page122.
Kā sarīrappavattī"ti pucchi. Dubbalo bhanteti. Thero gharaṃ pavisitvā satiṃ
uppādetvā "sīlaṃ gaṇhissasī"ti āha. Āma bhante dethāti. Thero tīṇi saraṇāni
datvā pañcasīlāni dātuṃ ārabhi. Tassa pañcasīlānīti vacanakāleyeva jivhā papati 1-.
Thero "vaṭṭissati ettakan"ti nikkhamitvā gato. Sopi kālaṃ katvā
cātummahārājikabhavane nibbatti. Nibbattakkhaṇeyeva 2- "kiṃ nu kho kammaṃ katvā mayā
idaṃ laddhan"ti āvajjento theraṃ nissāya laddhabhāvaṃ ñatvā devalokato āgantvā
theraṃ vanditvā ekamante 3- aṭṭhāsi. "ko eso"ti ca vutte "ahaṃ bhante
damiḷadovāriko"ti āha. Kuhiṃ nibbattosīti. Cātummahārājikesu bhante, sace me
ayyo pañcasīlāni adassa, uparidevaloke nibbatto assaṃ. Ahaṃ kiṃ karissāmīti, 4-
tvaṃ gaṇhituṃ nāsakkhi puttakāti. So theraṃ vanditvā devalokameva gato. Idaṃ tāva
kusalakamme vatthu.
     Anantaragaṅgāya pana mahāvātakālaupāsako 5- nāma ahosi. So tiṃsa vassāni
sotāpattimaggatthāya dvattiṃsākāraṃ sajjhāyitvā "ahaṃ evaṃ dvattiṃsākāraṃ
sajjhāyanto obhāsamattampi nibbattetuṃ nāsakkhiṃ, buddhasāsanaṃ aniyyānikaṃ
bhavissatī"ti diṭṭhivipallāsaṃ patvā kālakiriyaṃ katvā mahāgaṅgāya navausabhiko
suṃsumārapeto hutvā nibbatti. Ekaṃ samayaṃ kacchapatitthena 6- saṭṭhipāsāṇatthambhasakaṭāni
agamaṃsu. So sabbepi te goṇe ca pāsāṇe ca khādi. Idaṃ akusalakamme vatthu.
     Etehi  pana tīhi muttaṃ aññāṇavasena kataṃ kaṭattā vā pana kammaṃ nāma.
Taṃ yathā nāma 7- ummattakena khittaṃ kaṇḍaṃ 8- yattha vā tattha vā gacchati, evameva
tesaṃ abhāvena yattha katthaci vipākaṃ deti.
     Janakaṃ nāma ekaṃ paṭisandhiṃ janetvā pavattaṃ janeti, 9- pavatte aññaṃ kammaṃ
@Footnote: 1 Ma. pacalati      2 cha.Ma.,i....yeva ca      3  Sī.,i. caṅkamane, cha.Ma. ekamantaṃ
@4 cha.Ma.,i. karissāmi   5 cha.Ma. antaragaṅgāya pana mahāvācakālaupāsako
@6 cha.Ma. kacchakatitthena  7 Ma. pana    8 cha.Ma. daṇḍaṃ   9 cha.Ma. pavattiṃ na janeti

---------------------------------------------------------------------------------------------
page123.
Vipākaṃ nibbatteti. Yathā hi mātā janetiyeva, dhātī 1- pana jaggati, evameva
mātā viya paṭisandhinibbattakaṃ janakakammaṃ, dhātī viya pavatte pavattikaṃ 2- kammaṃ.
Upatthambhakaṃ nāma kusalepi labbhati akusalepi. Ekacco hi kusalaṃ katvā sugatibhave
nibbattati. Tattha ṭhito punappunaṃ kusalaṃ katvā taṃ kammaṃ upatthambhetvā anekāni
vassasatasahassāni 3- sugatibhavasmiṃyeva vicarati. Ekacco akusalaṃ katvā duggatibhave
nibbattati. So tattha ṭhito punappunaṃ akusalaṃ katvā taṃ kammaṃ upatthambhetvā bahūni
vassasahassāni duggatibhavasmiṃyeva vicarati.
     Aparo nayo:- janakaṃ nāma kusalampi hoti akusalampi. Taṃ paṭisandhiyampi
pavattepi rūpārūpavipākakkhandhe janeti. Upatthambhakaṃ pana vipākaṃ janetuṃ na sakkoti,
aññena kammena dinnāya paṭisandhiyā janite vipāke uppajjanakaṃ sukhadukkhaṃ
upatthambheti, addhānaṃ pavatteti. Upapīḷakaṃ nāma aññena kammena dinnāya
paṭisandhiyā janite vipāke uppajjanakaṃ sukhadukkhaṃ pīḷeti bādhati, addhānaṃ pavattetuṃ
na deti. Tatrāyaṃ nayo:- kusalakamme vipaccamāne akusalakammaṃ upapīḷakaṃ hutvā
tassa vipaccituṃ na deti, akusalakammepi  vipaccamāne kusalakammaṃ upapīḷakaṃ hutvā
tassa vipaccituṃ na deti. Yathā vaḍḍhamānakaṃ rukkhaṃ vā gacchaṃ vā lataṃ vā kocideva
daṇḍena vā satthena vā bhindeyya vā chindeyya vā, athakho 4- rukkho vā
gaccho vā latā vā vaḍḍhituṃ na sakkuṇeyya, evameva kusalaṃ vipaccamānaṃ akusalena
upapīḷitaṃ akusalaṃ vā pana vipaccamānaṃ kusalena upapīḷitaṃ vipaccituṃ na sakkoti.
Tattha sunakkhattassa 5- akusalakammaṃ kusalaṃ upapīḷesi, coraghātakassa kusalakammaṃ akusalaṃ
upapīḷesi.
     Rājagahe kira tāvakāḷako 6- paññāsa vassāni coraghātakammaṃ akāsi. Atha
@Footnote: 1 cha.Ma. dhātiyeva   2 Sī.,i. sampattaṃ kammaṃ, Ma. sampattikammaṃ, cha.sampattakammaṃ
@3 ka. vassahassāni    4 cha.Ma. atha so    5 Ma. dukkhavatthussa
@6 cha.Ma. vātakāḷako. evamuparipi

---------------------------------------------------------------------------------------------
page124.
Naṃ rañño ārocesuṃ "deva tāvakāḷako mahallako core ghātetuṃ na sakkotī"ti.
Apanetha naṃ tasmā ṭhānantarāti. Amaccā taṃ apanetvā aññaṃ tasmiṃ yāne ṭhapayiṃsu.
Tāvakāḷakopi yāva taṃ kammaṃ akāsi, tāva ahatavatthāni vā acchādituṃ surabhipupphāni
vā pilandhituṃ pāyāsaṃ vā bhuñjituṃ ucchādananhāpanaṃ vā paccanubhotuṃ nālattha.
So "dīgharattaṃ me kiliṭṭhavesena caritan"ti cintetvā "pāyāsaṃ me pacāhī"ti
bhariyaṃ āṇāpetvā nhāniyasambhārāni gāhāpetvā nhānatitthaṃ gantvā sīsaṃ
nahātvā ahatavatthāni acchādetvā gandhena 1- vilimpitvā pupphāni pilandhitvā gharaṃ
āgacchanto sāriputtattheraṃ disvā "saṅkiliṭṭhakammato camhi apagato, ayyo ca
me diṭṭho"ti tuṭṭhamānaso theraṃ gharaṃ netvā navasappisakkaracuṇṇābhisaṅkhatena
pāyāsena parivisi. Thero tassa anumodanaṃ akāsi. So anumodanaṃ sutvā
anulomikakkhantiṃ paṭilabhitvā theraṃ anugantvā nivattamāno antarāmagge taruṇavacchāya
gāviyā madditvā jīvitakkhayaṃ pāpito gantvā tāvatiṃsabhavane nibbatti. Bhikkhū
tathāgataṃ pucchiṃsu "bhante coraghātako ajjeva kiliṭṭhakammato apanīto ajjeva
kālakato, kahaṃ nu kho nibbatto"ti. Tāvatiṃsabhavane bhikkhaveti. Bhante coraghātako
dīgharattaṃ purise ghātesi, tumhe ca evaṃ vadetha, natthi nu kho pāpakammassa phalanti. Mā
bhikkhave evaṃ avacuttha, balavakalyāṇamittūpanissayaṃ labhitvā dhammasenāpatissa piṇḍapātaṃ
datvā anumodanaṃ sutvā anulomikaṃ khantiṃ paṭilabhitvā so tattha nibbattoti.
           Subhāsitaṃ suṇitvāna          nagare 2- coraghātako
           anulomakkhantiṃ laddhāna       modatī tidivaṃ gato.
     Upaghātakaṃ pana sayaṃ kusalampi akusalampi samānaṃ aññaṃ dubbalakammaṃ ghātetvā
tassa vipākaṃ paṭibāhitvā attano vipākassa okāsaṃ karoti. Evaṃ pana kammena
kate okāse taṃ vipākaṃ uppannaṃ nāma vuccati. Upacchedakantipi etasseva nāmaṃ.
@Footnote: 1 cha.Ma. gandhe                 2 Ma. nāgaro, cha.,i. nāgariyo

---------------------------------------------------------------------------------------------
page125.
Tatrāyaṃ nayo:- kusalakammassa vipaccanakāle ekaṃ akusalakammaṃ uṭṭhāya taṃ kammaṃ
chinditvā pāteti. Akusalakammassāpi  vipaccanakāle ekaṃ kusalakammaṃ uṭṭhāya taṃ
kammaṃ chinditvā pāteti. Idaṃ upacchedakaṃ nāma. Tattha ajātasattuno kammaṃ
kusalacchedakaṃ ahosi, aṅgulimālattherassa akusalacchedakanti. Evaṃ suttantikapariyāyena
ekādasa kammāni vibhattāni.
     Abhidhammapariyāyena ca soḷasa kammāni vibhattāni, seyyathīdaṃ:- "atthekaccāni
pāpakāni kammasamādānāni gatisampattiṃ paṭibāḷhāni na vipaccanti, atthekaccāni
pāpakāni kammasamādānāni upadhisampattiṃ paṭibāḷhāni na vipaccanti, atthekaccāni
pāpakāni kammasamādānāni kālasampattiṃ paṭibāḷhāni na vipaccanti, atthekaccāni
pāpakāni kammasamādānāni payogasampattiṃ paṭibāḷhāni na vipaccanti. Atthekaccāni
pāpakāni kammasamādānāni gativipattiṃ āgamma vipaccanti, upadhivipattiṃ, kālavipattiṃ
payogavipattiṃ āgamma vipaccanti. Atthekaccāni kalyāṇāni kammasamādānāni
gativipattiṃ paṭibāḷhāni na vipaccanti, upadhivipattiṃ, kālavipattiṃ, payogavipattiṃ
paṭibāḷhāni na vipaccanti. Atthekaccāni kalyāṇāni kammasamādānāni gatisampattiṃ
āgamma vipaccanti, upadhisampattiṃ, kālasampattiṃ, payogasampattiṃ āgamma
vipaccantī"ti 1-.
    Tattha pāpakānīti lāmakāni. Kammasamādānānīti kammagahaṇāni. Gahitasamādinnānaṃ
kammānametaṃ adhivacanaṃ. Gatisampattiṃ paṭibāḷhāni na vipaccantītiādīsu
aniṭṭhārammaṇānubhavanarase 2- kamme vijjamāneyeva sugatibhave nibbattassa taṃ kammaṃ
gatisampattiṃ paṭibāḷhaṃ na vipaccati nāma. Gatisampattiyā paṭibāhitaṃ hutvā na
vipaccatīti attho. Yo pana pāpakammena dāsiyā vā kammakāriniyā vā kucchiyaṃ
nibbattitvā upadhisampanno hoti, attabhāvasamiddhiyaṃ tiṭṭhati. Athassa sāmikā taṃ 3-
rūpasampattiṃ disvā "nāyaṃ kiliṭṭhakammassa anucchaviko"ti uppādetvā attanova
@Footnote: 1 abhi.vi. 35/810/412 dasakaniddesa  2 cha.Ma.,i....rahe  3 cha.Ma. tassa

---------------------------------------------------------------------------------------------
page126.
Jātaputtaṃ 1- viya naṃ bhaṇḍāgārikādiṭṭhānesu ṭhapetvā sabbasampattiṃ 2- yojetvā
pariharanti. Evarūpassa kammaṃ upadhisampattiṃ paṭibāḷhaṃ na vipaccati nāma. Yo
pana paṭhamakappikakālasadise sulabhasampannarasabhojane subhikkhakāle 3- nibbattati, tassa
vijjamānampi pāpakammaṃ kālasampattiṃ paṭibāḷhaṃ na vipaccati nāma. Yo pana sammāpayogaṃ
nissāya jīvati, upasaṅkamitabbayuttakāle upasaṅkamati, paṭikkamitabbayuttakāle
paṭikkamati, palāyitabbayuttakāle palāyati. Lañcadānayuttakāle lañcaṃ 4- deti,
corikayuttakāle corikaṃ karoti. Evarūpassa pāpakammaṃ payogasampattiṃ paṭibāḷhaṃ
na vipaccati nāma.
     Duggatibhave nibbattassa pana pāpakammaṃ gativipattiṃ āgamma vipaccati nāma.
Yo pana dāsiyā vā kammakāriniyā vā kucchismiṃ nibbatto dubbaṇṇo hoti
dussaṇṭhāno, "yakkho nu kho manusso nu kho"ti vimatiṃ uppādeti. So ce
puriso hoti, atha naṃ "nāyaṃ aññassa kammassa anucchaviko"ti hatthiṃ vā rakkhāpenti
assaṃ vā goṇaṃ 5- vā tiṇakaṭṭhādīni vā āharāpenti, kheḷasarakaṃ vā gaṇhāpenti.
Sace itthī hoti, atha naṃ hatthīassādīnaṃ bhattamāsādīni vā pacāpenti, kacavaraṃ
vā chaḍḍāpenti, aññaṃ vā pana jigucchanīyaṃ kammaṃ kārenti. Evarūpassa pāpakammaṃ
upadhivipattiṃ āgamma vipaccati nāma. Yo pana dubbhikkhakāle vā parihīnasampattikāle
vā antarakappe vā nibbattati, tassa pāpakammaṃ kālavipattiṃ āgamma vipaccati
   nāma. Yo pana payogaṃ sampādetuṃ na jānāti, upasaṅkamitabbayuttakāle upasaṅkamituṃ
na jānāti .pe. Corikayuttakāle corikaṃ kātuṃ na jānāti, tassa pāpakammaṃ
payogavipattiṃ āgamma vipaccati nāma.
     Yo pana iṭṭhārammaṇānubhavanarase kamme vijjamāneyeva gantvā duggatibhave
nibbattati, tassa taṃ kammaṃ gativipattiṃ paṭibāḷhaṃ na vipaccati nāma. Yo pana
@Footnote: 1 Ma. attanova puttadhītaraṃ, cha. attano jātaputtaṃ     2 Sī. sabbasampattīhi,
@cha.Ma. sampattiṃ   3 Sī. kule     4 cha.Ma. lañjaṃ    5 cha.Ma.,i. goṇe

---------------------------------------------------------------------------------------------
page127.
Puññakammānubhāvena rājarājamahāmattādīnaṃ gehe nibbattitvā kāṇo vā hoti
kuṇī vā khañjo 1- vā pakkhahato vā, tassa uparājasenāpatibhaṇḍāgārikaṭṭhānādīni
na anucchavikānīti na denti. Iccassa taṃ puññaṃ upadhivipattiṃ paṭibāḷhaṃ na
vipaccati nāma. Yo pana dubbhikkhakāle vā parihīnasampattikāle vā antarakappe
vā manussesu nibbattati, tassa taṃ kalyāṇakammaṃ kālavipattiṃ paṭibāḷhaṃ na
vipaccati nāma. Yo heṭṭhā  vuttanayeneva payogaṃ sampādetuṃ na jānāti, tassa
kalyāṇakammaṃ payogavipattiṃ paṭibāḷhaṃ na vipaccati nāma. Kalyāṇakammena pana sugatibhave
nibbattassa taṃ kammaṃ gatisampattiṃ āgamma vipaccati nāma. Rājarājamahāmattādīnaṃ
kule nibbattitvā upadhisampattiṃ pattassa 2- attabhāve samiddhiyaṃ ṭhitassa
devanagare samussitaratanatoraṇasadisaṃ attabhāvaṃ disvā "imassa uparājasenā-
patibhaṇḍāgārikaṭṭhānādīni anucchavikānī"ti daharasseva sato tāni ṭhānantarāni
denti, evarūpassa kalyāṇakammaṃ upadhisampattiṃ āgamma vipaccati nāma. Yo
paṭhamakappikesu vā sulabhannapānakāle 3- vā nibbattati, tassa kalyāṇakammaṃ
kālasampattiṃ āgamma vipaccati nāma. Yo vuttanayeneva payogaṃ sampādetuṃ na jānāti,
tassa kammaṃ payogasampattiṃ āgamma vipaccati nāma. Evaṃ abhidhammapariyāyena
soḷasa kammāni vibhattāni.
     Aparānipi paṭisambhidāmaggapariyāyena dvādasa kammāni vibhattāni. Seyyathīdaṃ:-
"ahosi kammaṃ ahosi kammavipāko, ahosi kammaṃ nāhosi kammavipāko, ahosi
kammaṃ atthi kammavipāko, ahosi kammaṃ natthi kammavipāko, ahosi kammaṃ bhavissati
kammavipāko, ahosi kammaṃ na bhavissati kammavipāko, atthi kammaṃ atthi kammavipāko,
atthi kammaṃ natthi kammavipāko, atthi kammaṃ bhavissati kammavipāko, atthi kammaṃ
na bhavissati kammavipāko, bhavissati kammaṃ bhavissati kammavipāko, bhavissati kammaṃ
na bhavissati kammavipāko"ti. 4-
@Footnote: 1 Ma. khujjo                       2 Ma. upadhisampattiladdhassa
@3 ka. sulabhannapānesu              4 khu.paṭi. 31/523/414 kammakathā (syā)

---------------------------------------------------------------------------------------------
page128.
     Tattha yaṃ kammaṃ atīte āyūhitaṃ atīteyeva vipākavāraṃ labhi, paṭisandhijanakaṃ
paṭisandhiṃ janesi, rūpajanakaṃ pana 1- rūpaṃ, taṃ ahosi kammaṃ ahosi kammavipākoti vuttaṃ.
Yaṃ pana vipākavāraṃ na labhi, paṭisandhijanakaṃ paṭisandhiṃ rūpajanakaṃ vā rūpaṃ janetuṃ nāsakkhi,
taṃ ahosi kammaṃ nāhosi kammavipākoti vuttaṃ. Yaṃ pana  atīte āyūhitaṃ etarahi
laddhavipākavāraṃ 2- paṭisandhijanakaṃ paṭisandhiṃ janetvā rūpajanakaṃ vā rūpaṃ janetvā ṭhitaṃ,
taṃ ahosi kammaṃ atthi kammavipākoti vuttaṃ. Yaṃ pana aladdhavipākavāraṃ paṭisandhijanakaṃ
paṭisandhiṃ rūpajanakaṃ vā rūpaṃ janetuṃ nāsakkhi, taṃ ahosi kammaṃ natthi kammavipākoti
vuttaṃ. Yaṃ pana atīte āyūhitaṃ anāgate vipākavāraṃ labhissati, paṭisandhijanakaṃ paṭisandhiṃ
rūpajanakaṃ vā rūpaṃ janetuṃ sakkhissati, taṃ ahosi kammaṃ bhavissati kammavipākoti
vuttaṃ. Yaṃ pana anāgate vipākavāraṃ na labhissati, paṭisandhijanakaṃ paṭisandhiṃ rūpajanakaṃ
vā rūpaṃ janetuṃ na sakkhissati, taṃ ahosi kammaṃ na bhavissati kammavipākoti vuttaṃ.
     Yaṃ pana etarahi āyūhitaṃ etarahiyeva vipākavāraṃ labhati, taṃ atthi kammaṃ
atthi kammavipākoti vuttaṃ. Yaṃ pana etarahi vipākavāraṃ na labhati, taṃ atthi kammaṃ
natthi kammavipākoti vuttaṃ. Yaṃ pana etarahi āyūhitaṃ anāgate vipākavāraṃ labhissati,
paṭisandhijanakaṃ paṭisandhiṃ rūpajanakaṃ vā rūpaṃ janetuṃ sakkhissati, taṃ atthi  kammaṃ
bhavissati kammavipākoti vuttaṃ. Yaṃ pana vipākavāraṃ na labhissati, paṭisandhijanakaṃ
paṭisandhiṃ rūpajanakaṃ vā rūpaṃ janetuṃ na sakkhissati, taṃ atthi kammaṃ na bhavissati
kammavipākoti vuttaṃ.
     Yaṃ pana anāgate āyūhissati, anāgateyeva vipākavāraṃ labhissati, paṭisandhijanakaṃ
paṭisandhiṃ rūpajanakaṃ vā rūpaṃ janessati, taṃ bhavissati kammaṃ bhavissati kammavipākoti
vuttaṃ. Yaṃ pana 3- vipākavāraṃ na labhissati, paṭisandhijanakaṃ paṭisandhiṃ rūpajanakaṃ vā rūpaṃ
@Footnote: 1 cha.Ma. ayaṃ saddo na dissati     2 i. vipākavāraṃ   3 Sī.,i. yampi

---------------------------------------------------------------------------------------------
page129.
Janetuṃ na sakkhissati, taṃ bhavissati kammaṃ na bhavissati kammavipākoti vuttaṃ. Evaṃ
paṭisambhidāmaggapariyāyena dvādasa kammāni vibhattāni.
     Iti imāni ceva dvādasa abhidhammapariyāyena vibhattāni soḷasa kammāni
attano ṭhānā osakkitvā  suttantikapariyāyena vuttāni ekādasa kammāniyeva
bhavanti. Tānipi tato osakkitvā tīṇiyeva kammāni honti diṭṭhadhammavedanīyaṃ
upapajjavedanīyaṃ aparapariyāyavedanīyanti.  tesaṃ saṅkamanaṃ natthi, yathāṭṭhāneyeva
tiṭṭhanti. Yadi hi diṭṭhadhammavedanīyaṃ kammaṃ upapajjavedanīyaṃ vā aparapariyāyavedanīyaṃ
vā bhaveyya, "diṭṭheva dhamme"ti satthā na vadeyya. Sacepi upapajjavedanīyaṃ
diṭṭhadhammavedanīyaṃ vā aparapariyāyavedanīyaṃ vā bhaveyya, "upapajje vā"ti 1- satthā na
vadeyya. Athāpi aparapariyāyavedanīyaṃ diṭṭhadhammavedanīyaṃ vā  upapajjavedanīyaṃ vā bhaveyya,
"apare vā pariyāye"ti satthā na vadeyya.
     Sukkapakkhepi imināva nayena attho veditabbo. Ettha pana lobhe vigateti
loke apagate niruddhe. Tālāvatthukatanti tālavatthu viya kataṃ, matthakacchinnatālaṃ
viya puna aviruḷhisabhāvaṃ katanti 2- attho. Anabhāvaṃkatanti anuabhāvaṃ kataṃ, yathā puna
nuppajjati, evaṃ katanti attho. Evassūti evaṃ bhaveyyuṃ. Evameva khoti ettha
bījāni viya kusalākusalakammaṃ daṭṭhabbaṃ, tāni agginā ḍahanapuriso viya yogāvacaro,
aggi viya maggañāṇaṃ, aggiṃ datvā bījānaṃ ḍahanakālo viya maggañāṇena kilesānaṃ
daḍḍhakālo, 3- masikatakālo viya pañcannaṃ khandhānaṃ chinnamūlake katvā ṭhapitakālo,
mahāvāte vā odhunitvā nadiyā vā pavāhetvā appavattikatakālo viya
upādinnakasantānassa nirodhena chinnamūlakānaṃ pañcannaṃ khandhānaṃ appaṭisandhikabhāvena
nirujjhitvā puna bhavasmiṃ paṭisandhiagahitakālo 4- veditabbo.
@Footnote: 1 cha.Ma.,i. upapajja vāti                   2 ka. aviruḷhabhāvakatanti
@3 Ma. vadhakakālo                          4 Sī. agahaṇakālo

---------------------------------------------------------------------------------------------
page130.
     Mohajañcāpi viddasūti 1- mohajañcāpi aviddasu. Idaṃ vuttaṃ hoti:- yaṃ so
avidū andhabālo lobhajañca dosajañca mohajañcāpi 2- kammaṃ karoti, evaṃ. Karontena
yaṃ tena pakataṃ kammaṃ appaṃ vā yadi vā bahuṃ. Idheva taṃ vedaniyanti taṃ kammaṃ
tena bālena idha sake attabhāveyeva vedanīyaṃ, tasseva taṃ attabhāve vipaccatīti
attho. Vatthuṃ aññaṃ na vijjatīti tassa kammassa vipaccanatthāya aññaṃ vatthu
natthi. Na hi aññena kataṃ kammaṃ na aññassa attabhāve vipaccati. Tasmā
lobhañca dosañca, mohajañcāpi viddasūti tasmā yo vidū medhāvī paṇḍito taṃ
lobhajādibhedaṃ kammaṃ na karoti, so vijjaṃ uppādayaṃ bhikkhu, sabbā duggatiyo
jahe, arahattamaggavijjaṃ uppādetvā taṃ vā pana vijjaṃ uppādento sabbā
duggatiyo jahati. Desanāsīsamevetaṃ, sugatiyopi pana so khīṇāsavo jahatiyeva. Yampi
cetaṃ "tasmā lobhañca dosañca mohañcā"ti 3- vuttaṃ, etthāpi lobhadosasīsena
lobhajañca dosajañca kammameva niddiṭṭhanti veditabbaṃ. Evaṃ suttantepi 4- gāthāsupi
vaṭṭavivaṭṭameva kathitanti.
                         5. Hatthakasuttavaṇṇanā
    [35] Pañcame āḷaviyanti āḷaviraṭṭhe. Gomaggeti gunnaṃ gamanamagge.
Paṇṇasanthareti sayaṃ patitapaṇṇasanthare. Athāti evaṃ gunnaṃ gamanamaggaṃ ujumahāpathaṃ
nissāya sīsapāvane sayaṃ patitapaṇṇāni saṅkaḍḍhitvā katasanthare sugatamahācīvaraṃ
santharitvā 5- pallaṅkaṃ ābhujitvā nisinne tathāgate. Hatthako āḷavakoti hatthato
hatthaṃ gatattā evaṃladdhanāmo āḷavako rājaputto. Etadavocāti etaṃ "kacci bhante
bhagavā"tiādivacanaṃ avoca. Kasmā pana sammāsambuddho taṃ ṭhānaṃ gantvā nisinno,
kasmā rājakumāro tattha gatoti? sammāsambuddho tāva atthuppattikāya dhammadesanāya
@Footnote: 1 cha.Ma.,i. mohajañcāpaviddasūti    2 cha.Ma. mohajañcāti  3 cha.Ma.....dosañcāti
@4 Sī.,Ma. suttantesupi                          5 cha.Ma.,i.  pattharitvā

---------------------------------------------------------------------------------------------
page131.
Samuṭṭhānaṃ disvā tattha nisinno, rājakumāropi pātova uṭṭhāya pañcaupāsakasatehi
parivuto buddhassa upaṭṭhānaṃ gacchanto mahāmaggā okkamma gopathaṃ gahetvā
"buddhānaṃ pūjanatthāya missakamālaṃ ocināmī"ti 1- gacchanto satthāraṃ disvā
upasaṅkamitvā vanditvā ekamantaṃ nisīdi, evaṃ so tattha gatoti.  sukhamasayitthāti
sukhaṃ sayittha.
     Antaraṭṭhakoti māghaphagguṇānaṃ antare aṭṭhadivasaparimāṇo kālo. Māghassa hi avasāne
cattāro divasā, phagguṇassa ādimhi cattāroti ayaṃ "antaraṭṭhako"ti vuccati.
Himapātasamayoti himassa patanasamayo. Kharāti pharusā kakkhaḷā vā. Gokaṇṭakahatāti
navavuṭṭhadeve 2- gāvīnaṃ akkantakkantaṭṭhāne khurantarehi kaddamo uggantvā
tiṭṭhati, so vātātapena sukkho kakacadantasadiso hoti dukkhasamphasso. Taṃ sandhāyāha
"gokaṇṭakahatā bhūmī"ti. Gunnaṃ khurantarehi chinnātipi attho. Verambo vāto vāyatīti
catūhi disāhi vāyanto vāto vāyati. Ekāya vā disāya dvīhi vā disāhi
tīhi vā disāhi vāyanto vāto veramboti na vuccati.
     Tenahi rājakumārāti idaṃ satthā "ayaṃ rājakumāro lokasmiṃ neva sukhavāsino,
na dukkhavāsino jānāti, ājānāpessāmi 3- nan"ti upari desanaṃ vaḍḍhento āha.
Tattha yathā te khameyyāti yathā tuyhaṃ rucceyya. Idhassāti imasmiṃ loke assa.
Goṇakatthatoti caturaṅgulādhikalomena kāḷakojavena atthato. Paṭikatthatoti uṇṇāmayena
setattharaṇena atthato. Paṭalikatthatoti ghanapupphauṇṇāmayaattharaṇena atthato.
Kadalimigapavarapaccattharaṇoti kadalimigacammamayena uttamapaccattharaṇena atthato. Taṃ kira
paccattharaṇaṃ setavatthassa upari kadalimigacammaṃ attharitvā sibbitvā karonti.
Sauttaracchadoti saha uttaracchadena, upari baddhena rattavitānena saddhinti attho.
Ubhato lohitakūpadhānoti sīsūpadhānañca pādūpadhānañcāti pallaṅkassa ubhato
ṭhapitalohitakūpadhāno. Pajāpatiyoti bhariyāyo. Manāpena paccupaṭṭhitā assūti manāpena
upaṭṭhānavidhānena paccupaṭṭhitā bhaveyyuṃ.
@Footnote: 1 cha.Ma. ocinissāmīti   2 Sī. navavaṭṭhe, cha.Ma.,i. navavuṭṭhe deve
@3 cha.Ma.,i. jānāpessāmi

---------------------------------------------------------------------------------------------
page132.
     Kāyikā vāti pañcadvārikakāyaṃ khobhayamānā. Cetasikā vāti manodvāraṃ
khobhayamānā. So rāgo tathāgatassa pahīnoti tathārūpo rāgo tathāgatassa pahīnoti
attho. Yo pana tassa rāgo, na so tathāgatassa  pahīno nāma. Dosamohesupi
eseva nayo.
     Brāhmaṇoti bāhitapāpo khīṇāsavabrāhmaṇo. Parinibbutoti kilesaparinibbānena
parinibbuto. Na lippati 1- kāmesūti vatthukāmesu kilesakāmesu ca taṇhādiṭṭhilepehi
2- na lippati. Sītibhūtoti abbhantare tāpanakilesānaṃ abhāvena sītibhūto.
Nirūpadhīti kilesūpadhīnaṃ abhāvena nirūpadhi. Sabbā āsattiyo chetvāti āsattiyo
vuccanti taṇhāyo, tā sabbāpi rūpādīsu ārammaṇesu āsattavisattā āsattiyo
chinditvā. Vineyya hadaye haranti hadayanissitadarathaṃ vinayitvā vūpasametvā. Santiṃ
pappuyya cetasoti cittassa kilesanibbānaṃ pāpuṇitvā. Karaṇavacanaṃ vā etaṃ
"sabbacetasā samannāharitvā"tiādīsu viya, cetasā nibbānaṃ pāpuṇitvāti attho.
                        6. Devadūtasuttavaṇṇanā
     [36] Chaṭṭhe devadūtānīti devadūtā. Ayaṃ panettha vacanattho:- devoti maccu,
tassa dūtāti devadūtā. Jiṇṇabyādhimatā hi saṃvegajananaṭṭhena "idāni te maccusamīpaṃ
gantabban"ti codenti viya, tasmā devadūtāti vuccanti. Devā viya dūtātipi
devadūtā. Yathā hi alaṅkatapaṭiyattāya devatāya ākāse ṭhatvā "tvaṃ asukadivase
marissasī"ti vutte tassā vacanaṃ saddhātabbaṃ hoti, evamevaṃ jiṇṇabyādhimatāpi
dissamānā "tvampi evaṃdhammo"ti codenti viya,  tesañca taṃ vacanaṃ anaññathābhāvitāya
devatāya byākaraṇasadisameva hotīti devā viya dūtāti devadūtā. Visuddhidevānaṃ vā
dūtātipi devadūtā. Sabbabodhisattā hi jiṇṇabyādhimatapabbajite disvāva saṃvegaṃ
āpajjitvā
@Footnote: 1 cha.Ma.  limpati.evamuparipi          2 Ma.  taṇhādiṭṭhikilesehi

---------------------------------------------------------------------------------------------
page133.
Nikkhamma pabbajiṃsu. Evaṃ visuddhidevānaṃ dūtātipi  devadūtā. Idha pana
liṅgavipallāsena "devadūtānī"ti vuttaṃ.
     Kāyena duccaritantiādi kasmā āraddhaṃ? devatānuyuñjanaṭṭhānu-
pakkamakammadassanatthaṃ. Iminā hi kammena ayaṃ satto niraye nibbattati, atha naṃ tattha
yamo rājā devadūte samanuyuñjati. Tattha kāyena duccaritaṃ caratīti kāyadvārena
tividhaṃ duccaritaṃ carati. Vācāyāti vacīdvārena catubbidhaṃ duccaritaṃ carati. Manasāti
manodvārena tividhaṃ duccaritaṃ carati.
     Tamenaṃ bhikkhave nirayapālāti ettha ekacce therā "nirayapālā nāma natthi,
yantarūpaṃ viya kammameva karaṇaṃ kāretī"ti vadanti. Taṃ "atthi niraye nirayapālāti,
āmantā. Atthi ca kāraṇikā"tiādinā nayena abhidhamme 1- paṭisedhitameva. Yathā hi
manussaloke kammakaraṇakārakā atthi, evameva niraye nirayapālā atthīti. Yamassa
raññoti yamarājā nāma vemānikapetarājā. Ekasmiṃ kāle dibbavimāne dibbakapparukkha-
dibbauyyānadibbanāṭakādisampattiṃ anubhavati, ekasmiṃ kāle kammavipākaṃ, atthi 2-
dhammiko. Dhammarājā, na cesa ekova hoti, catūsu pana dvāresu cattāro janā
honti. Amatteyyoti mātu hito matteyyo, mātari sammāpaṭipannoti attho.
Na matteyyoti amatteyyo, mātari micchāpaṭipannoti attho. Sesapadesupi eseva
nayo.  abrahmaññoti ettha ca khīṇāsavā brāhmaṇā nāma, tesu micchāpaṭipanno
abrahmañño nāma.
     Samanuyuñjatīti anuyogavattaṃ āropento pucchati, laddhiṃ patiṭṭhāpento pana
samanuggāhati nāma. Kāraṇaṃ pucchanto samanubhāsati nāma. Nāddasanti attano
santike pahitassa kassaci devadūtassa abhāvaṃ sandhāya evaṃ vadati.
@Footnote: 1 abhi. 37/866-8/494 nirayapālakathā       2 cha.Ma.,i. ayaṃ pāṭho na dissati

---------------------------------------------------------------------------------------------
page134.
     Atha naṃ yamo "nāyaṃ bhāsitassa atthaṃ sallakkhetī"ti ñatvā atthaṃ sallakkhetukāmo
ambhotiādimāha. Tattha jiṇṇanti jarājiṇṇaṃ. Gopānasivaṅkanti gopānasī viya
vaṅkaṃ. Bhogganti bhaggaṃ. Imināpissa vaṅkabhāvameva dīpeti. Daṇḍaparāyananti
daṇḍapaṭisaraṇaṃ daṇḍadutiyaṃ. Pavedhamānanti kampamānaṃ. Āturanti jarāturaṃ.
Khaṇḍadantanti jarānubhāvena khaṇḍitadantaṃ. Palitakesanti paṇḍarakesaṃ. Vilūnanti
luñcitvā gahitakesaṃ viya khallātaṃ. Khallitasiranti 1- mahākhallātasīsaṃ. Valitanti
sañjātavaliṃ. Tilakāhatagattanti setatilakakāḷatilakehi  vikiṇṇasarīraṃ. Jarādhammoti
jarāsabhāvo, aparimutto jarāya, jarā 2- nāma mayhaṃ abbhantareyeva pavattīti. Parato
byādhidhammo maraṇadhammoti padadvayepi eseva nayo.
     Paṭhamaṃ devadūtaṃ samanuyuñjitvāti ettha jarājiṇṇasatto atthato evaṃ vadati
nāma "passatha bho ahaṃpi tumhe viya taruṇo ahosiṃ ūrubalī bāhubalī javasampanno,
tassa me tā balajavasampattiyo antarahitā, vijjamānāpi me hatthapādāpi hatthapāda-
kiccaṃ na karonti, jarāyamhi aparimuttatāya ediso jāto. Na kho panāhameva,
tumhepi jarāya aparimuttāva. Yatheva hi mayhaṃ, evaṃ tumhākaṃpi jarā āgamissati.
Iti tassā pure āgamanāva kalyāṇaṃ karothā"ti. Tenevesa devadūto nāma jāto.
Ābādhikanti bādhikaṃ. Dukkhitanti dukkhappattaṃ. Bāḷhagilānanti adhimattagilānaṃ.
     Dutiyaṃ devadūtanti etthapi gilānasatto atthato evaṃ vadati nāma "passatha
bho ahaṃpi tumhe viya nirogo ahosiṃ, somhi etarahi byādhinā abhihato, sake
muttakarīse palipanno uṭṭhātumpi na sakkomi. Vijjamānāpi me hatthapādā hatthapāda-
kiccaṃ na karonti, byādhitomhi aparimuttatāya ediso jāto. Na kho panāhameva,
tumhepi byādhito aparimuttāva. Yatheva hi mayhaṃ, evaṃ tumhākampi byādhi
āgamissati. Iti tassa pure āgamanāva kalyāṇaṃ karothā"ti. Tenevesa devadūto nāma
jāto.
@Footnote: 1 Sī. khalitaṃ siroti              2 Ma. jarājiṇṇaṃ

---------------------------------------------------------------------------------------------
page135.
     Ekāhamatantiādīsu ekāhaṃ matassa assāti ekāhamato, taṃ ekāhamataṃ. Parato
padadvayepi eseva nayo. Bhastā viya vāyunā uddhaṃ jīvitapariyādānā yathākkamaṃ
samuggatena sūnabhāvena uddhumātattā uddhumātakaṃ. Vinīlo vuccati viparibhinnavaṇṇo,
vinīlova vinīlako, taṃ vinīlakaṃ. Taṃ paṭikūlattā vā kucchitaṃ vinīlanti  vinīlakaṃ.
Vipubbakanti vissandamānapubbakaṃ, paribhinnaṭṭhānehi paggharitena pubbena
sampalimakkhitanti attho.
     Tatiyaṃ devadūtanti ettha matakasatto atthato evaṃ vadati nāma "passatha
bho maṃ āmakasusāne chaḍḍitaṃ uddhumātakādibhāvaṃ pattaṃ, maraṇatomhi aparimuttatāya
ediso jāto. Na kho panāhameva, tumhepi maraṇato aparimuttā. Yatheva hi mayhaṃ,
evaṃ tumhākampi maraṇaṃ āgamissati. Iti tassa pure āgamanāva kalyāṇaṃ karothā"ti.
Tenevesa devadūto nāma jāto.
     Imaṃ pana devadūtānuyogaṃ ko labhati, ko na labhati? yena tāva bahuṃ pāpaṃ
Kataṃ, so gantvā niraye nibbattatiyeva. Yena pana parittaṃ pāpaṃ kataṃ, so
labhati. Yathā hi sabhaṇḍaṃ coraṃ gahetvā kattabbameva karonti na vinicchinanti.
Anuvijjhitvā gahitaṃ pana vinicchayaṭṭhānaṃ nayanti, so vinicchayaṃ labhati. Evaṃ
sampadameta. Parittapāpakammā hi attano dhammatāyapi saranti. Sāriyamānāpi saranti.
     Tattha dīghajayantadamiḷo 1- nāma attano dhammatāya sari. So kira damiḷo
sumanagirimahāvihāre ākāsacetiyaṃ rattapaṭṭena 2- pūjesi, atha nirayaussadasāmante
nibbatto  aggijālasaddaṃ sutvāva attanā pūjitapaṭṭaṃ anussari, so gantvā sagge
nibbatto. Aparopi puttassa daharabhikkhuno khalisāṭakaṃ dento pādamūle ṭhapesi,
maraṇakālamhi paṭapaṭāti sadde nimittaṃ gaṇhi, sopi ussadasāmante nibbatto
jālasaddena taṃ sāṭakaṃ anussaritvā sagge nibbatto. Evaṃ tāva attano dhammatāya
kusalakammaṃ saritvā sagge nibbattanti 3-.
@Footnote: 1 Sī.,i. dīghajantudamiḷo  2 Ma. cetiye rattapaṭaṃ, cha.,i. rattapaṭena. evamuparipi
@3 cha.Ma. nibbattatīti

---------------------------------------------------------------------------------------------
page136.
     Attano dhammatāya asarante pana tayo devadūte pucchanti. Tattha  koci paṭhameneva
devadūtena sarati, koci dutiyatatiyehi. Yo 1- tīhipi na sarati. Taṃ yamo rājā sayaṃ
sāreti. Eko kira amacco sumanapupphakumbhena mahācetiyaṃ pūjetvā yamassa pattiṃ
adāsi, taṃ akusalakammena niraye nibbattaṃ yamassa santikaṃ nayiṃsu. Tasmiṃ tīhipi
devadūtehi kusalaṃ asarante yamo sayaṃ olokento disvā "nanu tvaṃ mahācetiyaṃ
sumanapupphakumbhena pūjetvā mayhaṃ pattiṃ adāsī"ti sāresi, so tasmiṃ kāle saritvā
devalokaṃ gato. Yamo pana sayaṃ oloketvāpi apassanto "mahādukkhaṃ nāma anubhavissati
ayaṃ satto"ti tuṇhī hoti 2-.
     Tattaṃ ayokhīlanti tigāvutaṃ attabhāvaṃ sampajjalitāya lohapaṭhaviyā uttānakaṃ
nipajjāpetvā dakkhiṇahatthe tālappamāṇaṃ ayasūlaṃ pavesenti, tathā vāmahatthādīsu.
Yathā ca taṃ uttānakaṃ nipajjāpetvā, evaṃ urenapi vāmapassenapi dakkhiṇapassenapi
nipajjāpetvā te taṃ kammakaraṇaṃ karontiyeva. Saṃvesetvāti 3- jalitāya lohapaṭhaviyā
tigāvutaṃ attabhāvaṃ nipajjāpetvā. Kuṭhārīhīti mahatīhi gehassa ekapakkhacchadanamattā
hi kuṭhārīhi tacchanti, lohitaṃ nadī  hutvā sandati, lohapaṭhavito jālā uṭṭhahitvā
tacchitaṭṭhānaṃ gaṇhāti, 4- mahādukkhaṃ uppajjati. Tacchantā pana suttāhataṃ karitvā
dāruṃ 5- viya aṭṭhaṃsampi chaḷaṃsampi karonti. Vāsīhīti mahāsuppappamāṇāhi vāsīhi.
Rathe yojetvāti saddhiṃ yugayottapakkharathacakkakubbarapājanehi sabbato pajjalite rathe
yojetvā. Mahantanti mahākūṭāgārappamāṇaṃ. Āropentīti sampajjalitehi ayamuggarehi
pothentā āropenti. Sakiṃpi uddhanti supakkuṭṭhitāya ukkhaliyā pakkhittataṇḍulā
viya uddhamadho tiriyañca gacchati. Mahānirayeti avīcimahānirayamhi.
     Bhāgaso mitoti bhāge ṭhapetvā vibhatto. Pariyantoti parikkhitto. Ayasāti
@Footnote: 1 cha.Ma. koci                                2 cha.Ma. ahosi
@3 Ma. saṃkaḍḍhitvāti       4 Sī. gaṇhanti            5 Sī. dāru

---------------------------------------------------------------------------------------------
page137.
Upari ayapaṭṭena chādito. Samantā yojanasataṃ, pharitvā tiṭṭhatīti evaṃ pharitvā
tiṭṭhati, yathātaṃ samantā yojanasate ṭhatvā olokentassa akkhīni yamakagoḷakā
viya nikkhamanti.
     Hīnakāyūpagāti hīnakāyaṃ upagatā hutvā. Upādāneti taṇhādiṭṭhiggahaṇe.
Jātimaraṇasambhaveti jātiyā ca maraṇassa ca kāraṇabhūte. Anupādāti catūhi upādānehi
anupādiyitvā. Jātimaraṇasaṅkhayeti jātimaraṇasaṅkhayasaṅkhāte nibbāne vimuccanti.
Diṭṭhadhammābhinibbutāti diṭṭhadhamme imasmiṃyeva attabhāve sabbakilesanibbānena
nibbutā. Sabbadukkhaṃ upaccagunti sakalaṃ vaṭṭadukkhaṃ atikkantā.
                       7. Catumahārājasuttavaṇṇanā
     [37] Sattame amaccā pārisajjāti paricārikadevatā. Imaṃ lokaṃ anuvicarantīti
aṭṭhamīdivase kira sakko devarājā cattāro mahārājāno 1- āṇāpesi 2- "tātā
ajja aṭṭhamīdivase manussalokaṃ 3- anuvicaritvā puññāni karontānaṃ nāmagottaṃ
uggaṇhitvā āgacchathā"ti. Te gantvā attano paricārake pesenti "gacchatha
tātā manussalokaṃ anuvicaritvā puññakārakānaṃ nāmagottāni suvaṇṇapaṭṭe likhitvā
ānethā"ti. Te tathā karonti. Tena vuttaṃ "imaṃ lokaṃ anuvicarantī"ti. Kacci
bahūtiādi tesaṃ upaparikkhākāradassanatthaṃ vuttaṃ. Evaṃ upaparikkhantā hi te
anuvicaranti. Tattha uposathaṃ upavasantīti māsassa aṭṭha vāre uposathaṅgāni
adhiṭṭhahanti. Paṭijāgarontīti paṭijāgarauposathakammaṃ nāma karonti. Taṃ karontā
ekasmiṃ aḍḍhamāse catunnaṃ uposathadivasānaṃ paccuggamanānuggamanavasena karonti.
Pañcamīuposathaṃ paccuggacchantā catutthiyaṃ uposathikā honti, anugacchantā
chaṭṭhiyaṃ. Aṭṭhamīuposathaṃ paccuggacchantā sattamiyaṃ, anugacchantā navamiyaṃ,
cātuddasīuposathaṃ 4- paccuggacchantā terasiya, paṇṇarasīuposathaṃ anugacchantā
cātuddasiyaṃ pāṭipade uposathikā honti. Puññāni
@Footnote: 1 Sī. mahārāje  2 cha.Ma. āṇāpeti  3 Ma. manussaloke  4 cha.Ma. cātuddasiṃ

---------------------------------------------------------------------------------------------
page138.
Karontīti saraṇagamananiccasīlapupphapūjādhammassavanadīpasahassaāropanavihārakaraṇādīni
nānappakārāni puññāni karonti. Te evaṃ anuvicaritvā puññakammakārakānaṃ nāma
gottāni suvaṇṇamaye paṭṭe likhitvā āharitvā catunnaṃ mahārājānaṃ denti.
Puttā imaṃ lokaṃ anuvicarantīti catūhi mahārājehi purimanayeneva pahitattā
anuvicaranti. Tadahūti taṃ divasaṃ. Uposatheti uposathadivase.
     Sace bhikkhave appakā hontīti catunnaṃ mahārājānaṃ amaccā pārisajjā
tā tā gāmanigamarājadhāniyo upasaṅkamanti, tā tā pana nissāya 1- adhivatthā
devatā "mahārājānaṃ amaccā āgatā"ti paṇṇākāraṃ gahetvā tesaṃ santikaṃ
gacchanti. Te paṇṇākāraṃ gahetvā "kacci nu kho mārisā bahū manussā matteyyā"ti
vuttanayena manussānaṃ puññapaṭipattiṃ pucchitvā "āma mārisā imasmiṃ gāme asuko
ca asuko ca puññāni karontī"ti vutte tesaṃ nāmagottaṃ likhitvā aññattha
gacchanti. Atha cātuddasiyaṃ catunnaṃ mahārājānaṃ puttāpi tameva suvaṇṇapaṭṭaṃ gahetvā
teneva nayena anuvicarantā nāmagottāni likhanti. Tadahuposathe paṇṇarase cattāropi
mahārājāno teneva nayena tasmiṃyeva suvaṇṇapaṭṭe nāmagottāni likhanti. Te
suvaṇṇapaṭṭaparimāṇena "imasmiṃ kāle manussā appakā, imasmiṃ kāle bahukā"ti
jānanti. Taṃ sandhāya "sace bhikkhave appakā honti manussā"tiādi vuttaṃ. Devānaṃ
tāvatiṃsānanti paṭhamaṃ abhinibbatte tettiṃsa devaputte upādāya evaṃladdhanāmānaṃ.
Tesaṃ pana uppattikathā dīghanikāye sakkapañhasuttavaṇṇanāyaṃ 2- vitthāritā. Tenāti
tena ārocanena, tena vā puññakārakānaṃ appakabhāvena. Dibbā vata bho kāyā
parihāyissantīti navanavānaṃ devaputtānaṃ apātubhāvena devakāyā parihāyissanti,
ramaṇīyaṃ dasayojanasahassaṃ devanagaraṃ suññaṃ bhavissati. Paripūrissanti asurakāyāti
cattāro apāyā paripūrissanti. Iminā 3- "mayaṃ paripuṇṇadevanagare devasaṅghamajjhe
@Footnote: 1 cha.Ma.,i. tato taṃ upanissāya    2 Sī.,i. mahāgovindasuttavaṇṇanāya,
@su.vi. 2/355 maghamāṇavavatthuvaṇṇanā  3 Sī.,i. iti

---------------------------------------------------------------------------------------------
page139.
Nakkhattaṃ kīḷituṃ na labhissāmā"ti anattamanā honti. Sukkapakkhepi imināva upāyena
attho veditabbo.
     Bhūtapubbaṃ bhikkhave sakko devānamindoti attano sakkadevarājakālaṃ sandhāya
katheti. Ekassa vā sakkassa ajjhāsayaṃ gahetvā kathetīti vuttaṃ. Anunayamānoti 1-
anubodhayamāno. Tāyaṃ velāyanti tasmiṃ kāle.
     Pāṭihāriyapakkhañcāti ettha pāṭihāriyapakkho nāma antovasse temāsaṃ
nibaddhuposatho, tampi 2- asakkontassa dvinnaṃ pavāraṇānaṃ antare ekamāsaṃ
nibaddhuposatho, tampi  asakkontassa paṭhamapavāraṇāto paṭṭhāya eko aḍḍhamāso
pāṭihāriyapakkhoyeva nāma. Aṭṭhaṅgasusamāgatanti aṭṭhahi guṇaṅgehi samannāgataṃ. Yopissa
mādiso naroti yopi satto mādiso bhaveyya. Sakkopi kira vuttappakārassa
uposathakammassa guṇaṃ jānitvā devalokasampattiyo pahāya māsassa aṭṭha
divase 3- uposathaṃ upasavati. Tasmā evamāha. Aparo nayo:-  yopissa mādiso
naroti yopi satto mādiso assa, mahāsampattiṃ sampāpuṇituṃ 4- iccheyyāti attho.
Sakkā hi evarūpena uposathakammena sakkasampattiṃ pāpuṇitunti ayamettha adhippāyo.
     Vusitavāti vuṭṭhavāso.  katakaraṇīyoti catūhi maggehi kattabbaṃ kiccaṃ katvā
ṭhito. Ohitabhāroti khandhabhārakilesabhāraabhisaṅkhārabhāre otāretvā ṭhito.
Anuppattasadatthoti sadattho vuccati arahattaṃ, taṃ anuppatto. Parikkhīṇabhavasaṃyojanoti
yena saṃyojanena baddho bhavesu ākaḍḍhiyati,  tassa khīṇattā parikkhīṇabhavasaṃyojano.
Sammadaññā vimuttoti hetunā nayena kāraṇena jānitvā vimutto. Kallaṃ vacanāyāti
yuttaṃ vattuṃ.
@Footnote: 1 Sī.,i. anasaññāyamānoti      2 cha.Ma. taṃ, i.taṃ na
@3 cha.Ma.,i. vāre            4 cha.Ma.,i. mayā pattaṃ sampattiṃ pāpuṇituṃ

---------------------------------------------------------------------------------------------
page140.
     Yopissa mādiso naroti yopi mādiso khīṇāsavo assa. Sopi evarūpaṃ
uposathaṃ upavaseyyāti uposathassa kammassa guṇaṃ  jānanto evaṃ vaseyya. Aparo
nayo:- yopissa mādiso naroti yopi satto mādiso assa, mahāsampattiṃ
pāpuṇituṃ iccheyyāti attho. Sakkā hi evarūpena uposathakammena khīṇāsavasampattiṃ
pāpuṇitunti ayamettha adhippāyo. Aṭṭhamaṃ uttānameva.
                        9. Sukhumālasuttavaṇṇanā
        [39] Navame sukhumāloti niddukkho. Paramasukhumāloti paramaniddukkho.
Accantasukhumāloti satataniddukkho. Idaṃ bhagavā kapilapure nibbattakālato  paṭṭhāya
niddukkhabhāvaṃ gahetvā āha, cariyakāle pana tena anubhūtadukkhassa anto natthīti.
Ekatthāti ekissā pokkharaṇiyā. Uppalaṃ vappatīti nīluppalaṃ ropiyati 1-. Sā
nīluppalavanasañchannā hoti. Padumanti paṇḍarapadumaṃ. Puṇḍarikanti rattapadumaṃ 2-.
Evaṃ itarāpi dve padumapuṇḍarikavanehi sañchannā honti. Bodhisattassa kira
sattaṭṭhavassikakāle rājā amacce pucchi "taruṇadārakā kataraṃ kīḷikaṃ sampiyāyantī"ti.
Udakakīḷikaṃ devāti. Tato rājā kuddālakammakārake sannipātetvā pokkharaṇiṭṭhānāni
gaṇhāpesi. Atha sakko devarājā āvajjento taṃ pavuttiṃ ñatvā "na yutto mahāsattassa
mānusakaparibhogo, dibbaparibhogo yutto"ti vissakammaṃ āmantetvā "gaccha tāta,
mahāsattassa kīḷābhūmiyaṃ pokkharaṇiyo māpehī"ti āha. Kīdisā hontu devāti
āha. Apagatakalalakaddamā hontu vippakiṇṇamaṇimuttāpavāḷakā sattaratanamayapākāra-
parikkhittā pavāḷamayauṇhīsehi maṇimayasopāṇabāhukehi suvaṇṇarajatamayamaṇimayaphalakehi
sopāṇehi samannāgatā. Suvaṇṇarajatamaṇipavāḷamayā cettha nāvāyo hontu,
suvaṇṇanāvāya rajatapallaṅko hotu, rajatanāvāya suvaṇṇapallaṅko, maṇināvāya
@Footnote: 1 cha.Ma.,i. uppalaṃ ropeti, Sī. uppalaṃ pupphatīti nīluppalaṃ byāpiyati
@2 padumanti rattapadumaṃ. puṇḍarikanti paṇḍarapadumanti pāṭhena bhavitabbaṃyeva

---------------------------------------------------------------------------------------------
page141.
Pavāḷapallaṅko, pavāḷanāvāya  maṇipallaṅko, suvaṇṇarajatamaṇipavāḷamayāva
udakasecananāḷikā hontu, pañcavaṇṇehi ca padumehi  sañchannā hontūti. "sādhu
devā"ti vissakammadevaputto sakkassa paṭissuṇitvā rattibhāge otaritvā raññā 1-
gāhāpitapokkharaṇiṭṭhānesuyeva teneva niyāmena pokkharaṇiyo māpesi.
     Nanu cetā apagatakalalakaddamā, kathamettha padumāni pupphiṃsūti? so kira tāsu
Pokkharaṇīsu tattha tattha suvaṇṇarajatamaṇipavāḷamayā khuddakanāvāyo māpetvā
"etā kalalakaddamapūritā ca hontu, pañcavaṇṇāni cettha padumāni pupphantū"ti
adhiṭṭhāsi. Evaṃ pañcavaṇṇāni padumāni pupphiṃsu, reṇuvaṭṭiyo uggantvā
udakapiṭṭhaṃ ajjhottharitvā vicaranti. Pañcavidhā bhamaragaṇā upakūjantā vicaranti.
Evaṃ tā māpetvā vissakammo devapurameva gato. Tato vibhātāya rattiyā mahājano
disvā "mahāpurisassa māpitā bhavissantī"ti gantvā rañño ārocesi. Rājā
mahājanaparivāro gantvā pokkharaṇiyo disvā "mama puttassa puññiddhiyā devatāhi
māpitā bhavissantī"ti attamano ahosi. Tato paṭṭhāya mahāpuriso udakakīḷikaṃ agamāsi.
     Yāvadeva mamatthāyāti ettha yāvadevāti payojanāvidhiniyāmavacanaṃ, yāva mameva
atthāya, natthettha aññaṃ kāraṇanti attho. Na kho panassāhanti na kho panassa
ahaṃ. Kāsikaṃ candananti susaṇhaṃ candanaṃ. 2- Kāsikaṃ su me taṃ bhikkhave veṭhananti
bhikkhave veṭhanampi me kāsikaṃ hoti. Ettha hi suiti ca tanti ca nipātamattaṃ, meti
sāmivacanaṃ. Veṭhanaṃ me saṇhameva hotīti dasseti. Kāsikā kañcukāti pārupanakañcukopi
saṇhakañcukova. 3- Setacchattaṃ dhāriyatīti mānusakasetacchattampi dibbasetacchattampi
uparidhāritameva 4- hoti. Mā naṃ sītaṃ vāti mā etaṃ bodhisattaṃ sītaṃ
vā uṇhādīsu vā aññataraṃ phusatūti attho.
@Footnote: 1 cha.Ma.,i. rañño                     2 cha.Ma. asaṇhaṃ candanaṃ
@3 ka. pārupanakañcuko ca sīsakañcuko ca        4 Sī.,i. upadhāritameva

---------------------------------------------------------------------------------------------
page142.
     Tayo  pāsādā ahesunti bodhisatte kira soḷasavassuddesike jāte suddhodana-
rājā "puttassa vasanakapāsāde kāressāmī"ti vaḍḍhakino sannipātāpetvā
bhaddakena nakkhattamuhuttena navabhūmikataparikammaṃ 1- kāretvā tayo pāsāde kārāpesi.
Te sandhāyetaṃ vuttaṃ. Hemantikotiādīsu yattha sukhaṃ hemante vasituṃ, ayaṃ hemanti
koti. Itaresupi eseva nayo. Ayaṃ panettha vacanattho:- hemante vāso hemanto, 2-
hemantaṃ arahatīti hemantiko. Itaresupi eseva nayo.
     Tattha hemantiko pāsādo navabhūmiko ahosi, bhūmiyo panassa uṇhautugāhāpanatthāya
nīcanīcā 3- ahesuṃ. Tattha dvāravātapānāni suphusitakavāṭāni ahesuṃ nibbivarāni.
Cittakammampi karontā tattha tattha pajjalite aggikkhandheyeva akaṃsu. Bhummattharaṇaṃ
panettha kambalamayaṃ. Tathā sāṇivitānanivāsanapārupanaveṭhanāni.  vātapānāni
uṇhaggāhāpanatthaṃ divā vivaṭāni rattiṃ pihitāni honti.
     Gimhiko pañcabhūmiko ahosi. Sītautuggāhāpanatthaṃ panettha bhūmiyo uccā
asambādhā ahesuṃ. Dvāravātapānāni nātisuphusitāni savivarāni sajālāni ahesuṃ.
Cittakamme uppalāni padumāni puṇḍarikāniyeva akaṃsu. 4- Bhummattharaṇaṃ panettha
dukkūlamayaṃ, tathā sāṇivitānanivāsanapārupanaveṭhanāni. Vātapānasamīpesu cettha nava cāṭiyo
ṭhapetvā udakassa pūretvā nīluppalādīhi 5- sañchādenti. Tesu tesu padesesu
udakayantāni karonti,  yehi deve vassante viya udakadhārā nikkhamanti. Antopāsāde
tattha tattha kalalapūrā doṇiyo ṭhapetvā pañcavaṇṇāni padumāni ropayiṃsu. Pāsāda-
matthake sukkhamahiṃsacammaṃ bandhitvā yantehi 6- parivaṭṭetvā yāva chadanapiṭṭhiyā pāsāṇe
āropetvā yehi deve vassante viya udakadhārā nikkhamanti. Saddo meghagajjitaṃ
viya hoti. 7- Dvāravātapānāni panettha divā pihitāni honti rattiṃ vivaṭāni.
@Footnote: 1 Sī. bhūmikammaṃ               2 cha.Ma. hemantaṃ          3 cha.Ma. nīcā
@4 Sī.,i. cittakamme uppalinipaduminipuṇḍarīkiniyo ca      5 ka. nīluppalādīni
@6 cha.Ma.,i. yantaṃ    7 cha.Ma.,i. āropetvā tasmiṃ visajjenti. tesaṃ camme
@pavaṭṭantānaṃ saddo meghagajjitaṃ hoti

---------------------------------------------------------------------------------------------
page143.
     Vassiko sattabhūmiko ahosi. Bhūmiyo panettha dvinnampi utūnaṃ gāhāpanatthāya
nātiuccā nātinīcā ca akaṃsu. Ekaccāni dvāravātapānāni suphusitāni, 1- ekaccāni
savivarāni. 2- Tattha cittakammampi kesuci ṭhānesu pajjalitaaggikkhandhavasena, kesupi
jātassaravasena kataṃ. Bhummattharaṇādīni panettha kambaladukūlavasena ubhayamissakāni.
3- Ekaccāni dvāravātapānāni rattiṃ vivaṭāni divā pihitāni, ekaccāni divā
vivaṭāni rattiṃ pihitāni. 3- Tayopi pāsādā ubbedhena samappamāṇā. Bhūmikāsu pana
nānattaṃ ahosi.
     Evaṃ niṭṭhitesu pāsādesu rājā cintesi "putto me vayappatto, chattamassa
ussāpetvā rajjasiriṃ passissāmī"ti. So sākiyānaṃ paṇṇāni pahiṇi "putto
me vayappatto, rajje naṃ patiṭṭhāpessāmi, sabbe attano attano gehesu dārikā
imaṃ gehaṃ pesentū"ti. Te sāsanaṃ sutvā "kumāro kevalaṃ dassanakkhamo rūpasampanno,
na kiñci sippaṃ jānāti, dārabharaṇaṃ kātuṃ na sakkhissati, na mayaṃ dhītaro dassāmā"ti
āhaṃsu. Rājā taṃ pavuttiṃ sutvā puttassa santikaṃ gantvā ārocesi. Bodhisatto
"kiṃ sippaṃ dassetuṃ vaṭṭati tātā"ti āha.  sahassathāmadhanuṃ āropetuṃ vaṭṭati
tātāti. Tenahi āharāpethāti. Rājā āharāpetvā adāsi. Dhanuṃ purisasahassaṃ
āropeti, purisasahassaṃ oropeti. Mahāpuriso dhanuṃ āharāpetvā pallaṅke nisinnova
jiyaṃ pādaṅguṭṭhake veṭhetvā kaḍḍhanto pādaṅguṭṭhakeneva dhanuṃ āropetvā vāmena
hatthena daṇḍaṃ 4- gahetvā dakkhiṇena hatthena kaḍḍhitvā jiyaṃ poṭhesi. Sakalanagaraṃ
uppatanākārappattaṃ ahosi. "kiṃ saddo eso"ti ca vutte "devo gajjatī"ti
āhaṃsu. Athaññe "tumhe na jānātha, na devo gajjati, aṅgīrasassa kumārassa
sahassathāmadhanuṃ āropetvā jiyaṃ poṭhentassa jiyappahārasaddo eso"ti āhaṃsu.
Sākiyā tāvattakeneva āraddhacittā ahesuṃ.
@Footnote: 1 Sī. suphussitāni       2 Ma. suvivarāni      3-3 cha.Ma.,i. ekacce
@dvāravātapānā rattiṃ vivaṭā divā pihitā, ekacce divā vivaṭā rattiṃ pihitā
@4 cha.Ma.,i. daṇḍe

---------------------------------------------------------------------------------------------
page144.
     Mahāpuriso "aññaṃ kiṃ kātuṃ vaṭṭatī"ti āha. Aṭṭhaṅgulamattaṃ bahalaṃ ayopaṭṭaṃ
kaṇḍena vinivijjhituṃ vaṭṭatīti. Taṃ vinivijjhitvā "aññaṃ kiṃ kātuṃ vaṭṭatī"ti āha.
Caturaṅgulabahalaṃ asanaphalakaṃ vinivijjhituṃ vaṭṭatīti. Taṃ vinivijjhitvā "aññaṃ kiṃ
kātuṃ vaṭṭatī"ti āha. Vidatthibahalaṃ udumbaraphalakaṃ vinivijjhituṃ vaṭṭatīti. Taṃ
vinivijjhitvā "aññaṃ kiṃ kātuṃ vaṭṭatī"ti āha. Yante baddhaṃ phalakasataṃ vinivijjhituṃ
vaṭṭatīti. Tampi vinivijjhitvā "aññaṃ kiṃ kātuṃ vaṭṭatī"ti āha. Saṭṭhipatalaṃ
sukkhamahisacammaṃ vinivijjhituṃ vaṭṭatīti. Tampi vinivijjhitvā "aññaṃ kiṃ kātuṃ
vaṭṭatī"ti āha. Tato vālikāsakaṭādīni ācikkhiṃsu. Mahāsatto vālikāsakaṭampi
palālasakaṭampi vinivijjhitvā udake ekūsabhappamāṇaṃ kaṇḍaṃ pesesi, thale aṭṭha-
usabhappamāṇe 1-. Atha naṃ "idāni vātiṅgaṇasaññāya vālaṃ vijjhituṃ vaṭṭatī"ti āhaṃsu.
Tenahi bandhāpethāti. Saddantare bajjhatu tātāti purato gacchantu, gāvutantare
bandhantūti. Purato gacchantu, aḍḍhayojane bandhantūti, purato gacchantu, 2- yojane
bandhantūti bandhāpetha tātāti. Yojanamatthake vātiṅgaṇasaññāya vālaṃ bandhāpetvā
rattandhakāre meghapatalasañchannāsu disāsu kaṇḍaṃ khipi, kaṇḍo 3- gantvā yojanamatthake
vālaṃ phāletvā paṭhaviṃ pāvisi. Na kevalañca ettakameva, taṃ divasaṃ pana mahāsatto
loke vattamāne sippaṃ sabbameva sandassesi. Sakyarājāno attano attano
dhītaro alaṅkaritvā pesayiṃsu, cattāḷīsasahassā nāṭakitthiyo ahesuṃ. Mahāpuriso
tīsu pāsādesu devo maññe paricārento mahāsampattiṃ anubhavati.
     Nippurisehīti purisavirahitehi. Na kevalañcettha turiyāneva nippurisāni,
sabbaṭṭhānānipi nippurisāneva. Dovārikāpi itthiyova, nhāpanādiparikammakarā
itthiyova. Rājā kira "tathārūpaṃ issariyasukhasampattiṃ anubhavamānassa purisaṃ disvā
parisaṅkā uppajjati, sā me puttassa mā ahosī"ti sabbakiccesu itthiyova ṭhapesi.
Paricārayamānoti modamāno. Na heṭṭhāpāsādaṃ orohāmīti pāsādato heṭṭhā
na otarāmi. Iti maṃ cattāro māse añño sikhābaddho puriso nāma passituṃ
@Footnote: 1 cha.Ma.,i.....pamāṇaṃ     2 Sī.,Ma. gacchanto    3 cha.Ma.,i. taṃ

---------------------------------------------------------------------------------------------
page145.
Nālattha. Yathāti yena niyāmena. Dāsakammakaraporisassāti dāsānañceva
avasiṭṭhabhattavetanābhatānaṃ 1- kammakarānañca nissāya jīvamānapurisānañca. Kaṇājakanti
sakuṇḍakabhattaṃ. Bilaṅgadutiyanti kañjikadutiyaṃ.
     Evarūpāya iddhiyāti evaṃ jātikāya puññiddhiyā samannāgatassa. Evarūpena
ca sukhumālenāti evaṃjātikena ca niddukkhabhāvena. Sokhumālenātipi pāṭho. Evaṃ
tathāgato ettakena ṭhānena attano sirisampattiṃ kathesi. Kathento ca na
ubbillāvitabhāvatthaṃ kathesi, "evarūpāyapi pana sampattiyaṃ ṭhito pamādaṃ akatvā
appamattova ahosin"ti appamādalakkhaṇasseva dīpanatthaṃ kathesi. Teneva assutavā
kho puthujjanotiādimāha. Tattha paranti parapuggalaṃ. Jiṇṇanti jarājiṇṇaṃ. Aṭṭiyatīti
aṭṭo pīḷito hoti. Harāyatīti hiriṃ karoti lajjati. Jigucchatīti asuciṃ viya
disvā jigucchaṃ uppādeti. Attānaṃyeva atisitvāti 2- jarādhammampi samānaṃ attāna
atikkamitvā aṭṭiyati harāyatīti attho. Jarādhammoti jarāsabhāvo. Jaraṃ anatītoti
jaraṃ anatikkanto, anto jarāya vattāmi. Iti paṭisañcikkhatoti evaṃ paccavekkhan-
tassa. Yobbanamadoti yobbanaṃ nissāya uppajjanako mānamado. Sabbaso pahīyīti
sabbākārena pahīno. Maggena pahīnasadiso 3- katvā dassito. Na panesa maggena pahīno,
paṭisaṅkhānena pahīnova kathitoti veditabbo. Bodhisattassa hi devatā jarāpattaṃ
dassesuṃ. Tato paṭṭhāya yāva arahattā antarā mahāsattassa yobbanamado nāma na
uppajji. 4- Sesapadadvayepi eseva nayo. Ettha pana ārogyamadoti ahaṃ nirogoti
ārogyaṃ nissāya uppajjanako mānamado. Jīvitamadoti ahaṃ ciraṃ jīviti jīvitaṃ 5-
nissāya uppajjanako mānamado. Sikkhaṃ paccakkhāyāti sikkhaṃ paṭikkhipitvā.
Hīnāyāvattatīti hīnāya lāmakāya gihibhāvāya āvattati.
     Yathādhammāti byādhiādīhi yathāsabhāvā. Tathāsantāti yathā santā evaṃ 6-
aviparītabyādhiādisabhāvāva hutvāti attho. Jigucchantīti parapuggalaṃ
jigucchanti. Mama
@Footnote: 1 cha.Ma.,i. devasikabhattavetanābhatānaṃ  2 Sī. atiyitvāti  3 Sī.,i. pahīnasadise
@4 cha.Ma. uppajjati   5 cha.Ma. taṃ   6 cha.Ma. eva

---------------------------------------------------------------------------------------------
page146.
Evaṃvihārinoti mayhaṃ evaṃ jigucchāvihārena viharantassa evaṃ jigucchanaṃ na paṭirūpaṃ
bhaveyya nānucchavikaṃ. Sohaṃ evaṃ viharantoti so ahaṃ evaṃ paraṃ jigucchamāno
viharanto, evaṃ vā iminā paṭisaṅkhānavihārena viharanto. Ñatvā dhammaṃ nirūpadhinti
sabbūpadhivirahitaṃ nibbānadhammaṃ ñatvā. Sabbe made abhibhosmīti sabbe tayopi
made abhibhaviṃ samatikkamiṃ. Nekkhamme daṭṭhu khematanti nibbāne khemabhāvaṃ disvā.
Nekkhammaṃ daṭṭhu khematotipi pāṭho, nibbānaṃ khemato disvāti attho. Tassa me
ahu ussāhoti tassa mayhaṃ taṃ nekkhammasaṅkhātaṃ nibbānaṃ abhipassantassa ussāho
ahu, vāyāmo ahosīti attho. Nāhaṃ bhabbo etarahi, kāmāni paṭisevitunti ahaṃ
idāni duvidhepi kāme paṭisevituṃ abhabbo. Anivatti bhavissāmīti pabbajjāto 1- ceva
sabbaññutañāṇato ca na nivattissāmi, anivattako bhavissāmi. Brahmacariyaparāyanoti
maggabrahmacariyaparāyano jātosmīti  attho. Iti imāhi gāthāhi mahābodhipallaṅke
attano āgamanīyaṃ viriyaṃ kathesi.
                      10. Ādhipateyyasuttavaṇṇanā
     [40] Dasame adhipateyyānīti jeṭṭhakakāraṇato nibbattāni. Attādhipateyyanti-
ādīsu attānaṃ jeṭṭhakaṃ katvā nibbattitaṃ guṇajātaṃ attādhipateyyaṃ. Lokaṃ jeṭṭhakaṃ
katvā nibbattitaṃ lokādhipateyyaṃ. Navavidhaṃ lokuttaradhammaṃ jeṭṭhakaṃ katvā
nibbattitaṃ dhammādhipateyyaṃ. Na iti bhavābhavahetūti iti bhavo, iti bhavoti evaṃ
āyatiṃ na tassa tassa sampati bhavassa hetu. Otiṇṇoti anupaviṭṭho. Yassa hi jāti
anto paviṭṭhā, so jātiyā otiṇṇo nāma. Jarādīsupi eseva nayo. Kevalassa
dukkhakkhandhassāti sakalassa vaṭṭadukkharāsissa. Antakiriyā paññāyethāti koṭikaraṇaṃ 2-
paricchedaparivaṭumakaraṇaṃ paññāyeyya. Ohāyāti pahāya. Pāpiṭṭhatareti lāmakatare.
Āraddhanti paggahitaṃ paripuṇṇaṃ, āraddhattā va asallīnaṃ. Upaṭṭhitāti
catusatipaṭṭhānavasena upaṭṭhitā. Upaṭṭhitā upaṭṭhitattāva asammuṭṭhā. Passaddho
kāyoti nāmakāyo ca karajakāyo ca passaddho vūpasantadaratho. Passaddhattāva asāraddho.
Samāhitaṃ
@Footnote: 1 Ma. pabbajitato ca, cha.pabbajjato ca             2 cha.Ma.,i. antakaraṇaṃ

---------------------------------------------------------------------------------------------
page147.
Cittanti ārammaṇe cittaṃ sammā āhitaṃ suṭṭhu ṭhapitaṃ. Sammā āhitattāva ekaggaṃ.
Adhipatiṃ karitvāti jeṭṭhakaṃ karitvā. Suddhamattānaṃ pariharatīti suddhaṃ nimmalaṃ katvā
attānaṃ pariharati paṭijaggati, gopāyatīti attho. Ayañca yāva arahattamaggā pariyāyena
suddhamattānaṃ pariharati nāma, phalappattova pana nippariyāyena suddhamattānaṃ pariharati.
     Svākkhātotiādīni visuddhimagge 1- vitthāritāni. Jānaṃ passaṃ viharantīti taṃ
dhammaṃ jānantā passantā viharanti. Imāni kho bhikkhave tīṇi ādhipateyyānīti
ettha ca tāni 2- tīṇi ādhipateyyāni lokiyalokuttaramissakāni kathitāni.
     Pakubbatoti karontassa. Attā te purisa jānāti, saccaṃ vā yadi vā
musāti yaṃ tvaṃ karosi, taṃ yadi vā yathāsabhāvaṃ 3- yadi vā no yathāsabhāvaṃ taṃ tava
attā jānāti. Iminā ca kāraṇena veditabbaṃ. "pāpakammaṃ karontassa loke
paṭicchannaṭṭhānaṃ nāma natthī"ti. Kalyāṇanti sundaraṃ. Atimaññasīti atikkamitvā
maññasi. Atha naṃ parigūhasīti yathā me attāpi na jānāti, evaṃ naṃ parigūhāmīti
vāyamasi. Attādhipakoti attajeṭṭhako  lokādhipoti 4- lokajeṭṭhako. Nipakoti paññavā.
Jhāyīti jhāyanto. Dhammādhipoti dhammajeṭṭhako. Saccaparakkamoti thiraparakkamo
bhūtaparakkamo. Pasayha māranti māraṃ pasahitvā. Abhibhuyya antakanti idaṃ tasseva
vevacanaṃ. Yo ca phusī jātikhayaṃ padhānavāti yo jhāyī padhānavā māraṃ abhibhavitvā
jātikkhayaṃ arahattaṃ phusi. So tādisoti so tathāvidho tathā saṇṭhito. Lokavidūti
tayo loke vidite pākaṭe katvā ṭhito. Sumedhoti sundarapañño 5-. Sabbesu
dhammesu atammayo munīti sabbesu tebhūmikadhammesu taṇhāsaṅkhātāya tammayatāya 6-
abhāvena atammayo khīṇāsavamuni kadāci katthaci na hīyati na parihīyatīti vuttaṃ
hotīti.
                        Devadūtavaggo catuttho.
@Footnote: 1 suddhi. 1/273 chaanussatiniddesa   2 Ma. ettāvatā   3 cha.Ma.,i. yathāsabhāvanti
@4 cha.Ma. attādhipateyyakoti       5 cha.Ma. supañño    8 Sī.,i. tammatāya

---------------------------------------------------------------------------------------------
page148.
                   5. Cūḷavagga 1. Sammukhībhāvasuttavaṇṇanā
     [41] Pañcamassa paṭhame sammukhībhāvāti sammukhībhāvena, vijjamānatāyāti attho.
Pasavatīti paṭilabhati. Saddhāya sammukhībhāvāti yadi hi saddhā na bhaveyya, deyyadhammo
na bhaveyya, dakkhiṇeyyasaṅkhātā paṭiggāhakapuggalā na bhaveyyuṃ, kathaṃ puññakammaṃ
kareyya. Tesaṃ pana sammukhībhāvena sakkā kātunti tasmā "saddhāya sammukhībhāvā"ti-
ādimāha.  ettha ca dve dhammā sulabhā deyyadhammā ceva dakkhiṇeyyā ca, saddhā
pana dullabhā. Puthujjanassa hi saddhā athāvarā padavārena padavārena 1- nānā
hoti, tenevassā 2- mahāmoggallānasadisopi aggasāvako pāṭibhogo bhavituṃ asakkonto
āha "dvinnaṃ kho te ahaṃ āvuso dhammānaṃ pāṭibhogo bhogānañca jīvitassa ca,
saddhāya pana tvaṃyeva pāṭibhogo"ti 3-.
                         2. Tiṭhānasuttavaṇṇanā
     [42] Dutiye vigatamalamaccherenāti vigatamacchariyamalena. Muttacāgoti visaṭṭhacāgo.
Payatapāṇīti dhotahattho. Assaddho hi sattakkhattuṃ hatthe 4- dhovitvāpi malinahatthova
hoti, saddho pana dānābhiratattā malinahatthopi dhotahatthova. Vossaggaratoti
vossaggasaṅkhāte dāne rato. Yācayogoti yācituṃ yutto, yācakehi vā yogo
assātipi yācayogo. Dānasaṃvibhāgaratoti dānaṃ dadanto saṃvibhāgañca karonto
dānasaṃvibhāgarato nāma hoti.
     Dassanakāmo sīlavatanti dasapi yojanāni vīsampi tiṃsampi yojanasatampi gantvā
sīlasampanne daṭṭhukāmo hoti pāṭaliputtakabrāhmaṇā 5- viya saddhātissamahārājā
viya ca. Pāṭaliputtassa kira nagaradvāre sālāya nisinnā dve brāhmaṇā
kāḷavallimaṇḍapavāsimahānāgattherassa guṇakathaṃ sutvā "amhehi taṃ bhikkhuṃ daṭṭhuṃ
vaṭṭatī"ti
@Footnote: 1 Sī.,i. padavāre, cha.Ma. padavārena  2 cha.Ma. teneva
@3 khu.u. 25/18/115 suppavāsāsutta   4 ka. sattakkhattuṃ hatthaṃ
@5 cha.Ma. pāṭaliputtakabrāhmaṇo

---------------------------------------------------------------------------------------------
page149.
Dvepi janā nikkhamiṃsu. Eko antarāmagge kālamakāsi. Eko samuddatīraṃ patvā
nāvāya mahātitthapaṭṭane oruyha anurādhapuraṃ āgantvā "kāḷavallimaṇḍapo kuhin"ti
paṭipucchi. 1- Rohaṇajanapadeti. So anupubbena therassa vasanaṭṭhānaṃ patvā cūḷanagaragāme
dūraghare nivāsaṃ gahetvā therassa āhāraṃ sampādetvā pātova dassanatthāya 2-
therassa vasanaṭṭhānaṃ pucchitvā gantvā janapariyante 3- ṭhito theraṃ dūratova āgacchantaṃ
disvā sakiṃ tattheva ṭhito 4- vanditvā puna upasaṅkamitvā gopphakesu daḷhaṃ gahetvā
"uccā bhante tumhe"ti āha. Thero ca nātiucco nātirasso pamāṇayuttova,
tena naṃ puna āha "na atiuccā tumhe, tumhākaṃ pana guṇā meghavaṇṇasamuddassa 5-
matthakena gantvā sakalajambūdīpatalaṃ ajjhottharitvā gatā, ahaṃpi pāṭaliputta-
nagaradvāre nisinno tumhākaṃ 6- guṇakathaṃ assosin"ti. So therassa bhikkhāhāraṃ datvā
attano ticīvaraṃ paṭiyādetvā therassa santike pabbajitvā tassovāde patiṭṭhāya
katipāheneva arahattaṃ pāpuṇi.
     Saddhātissamahārājāpi "bhante mayhaṃ vanditabbayuttakaṃ ekaṃ ayyaṃ ācikkhathā"ti
pucchi. Bhikkhū "maṅgalavāsikujjatissatthero"ti 7- āhaṃsu. Rājā mahāparivārena pañca-
yojanamaggaṃ agamāsi. Thero "kiṃ saddo eso āvuso"ti bhikkhusaṃghaṃ pucchi. "rājā
bhante tumhākaṃ dassanatthāya āgato"ti. Thero cintesi "kiṃ mayhaṃ mahallakakāle
rājagehe kamman"ti divāṭṭhāne mañce nipajjitvā bhūmiyaṃ lejaṃ likhanto acchi.
Rājā "kahaṃ thero"ti bhikkhusaṃghaṃ 8- pucchitvā "divāṭṭhāne"ti sutvā tattha gacchanto
theraṃ bhūmiyaṃ lekhaṃ likhantaṃ disvā "khīṇāsavassa 9- nāma hatthakukkuccaṃ natthi, nāyaṃ
khīṇāsavo"ti avanditvāva nivatti. Bhikkhusaṃgho theraṃ āha "bhante evaṃvidhassa pasannassa
rañño kasmā vippaṭisāraṃ karitthā"ti. "āvuso rañño pasādarakkhanaṃ na tumhākaṃ
@Footnote: 1 cha. pucchi           2 cha.Ma. vuṭṭhāya        3 Sī. gantvā pana parisante
@4 Ma. patiṭṭhito        5 cha.Ma. mecaka...      6 Ma. nisīditvā taṃ guṇakathaṃ
@7 Sī. maṅgaṇavāsī kujjatissattheroti, cha.Ma. maṅgalavāsī kuṭṭatissattheroti.
@evamuparipi   8 cha.Ma. ayaṃ pāṭho na dissati     9 Sī. khīṇāsavānaṃ

---------------------------------------------------------------------------------------------
page150.
Bhāro, mahallakattherassa bhāro"ti vatvā aparabhāge anupādisesāya nibbānadhātuyā
parinibbāyanto bhikkhusaṃghaṃ āha "mayhaṃ kūṭāgāramhi aññampi pallaṅkaṃ attharathā"ti.
Tasmiṃ atthate thero "idaṃ kūṭāgāraṃ antare apatiṭṭhahitvā raññā diṭṭhakāleyeva
bhūmiyaṃ patiṭṭhātū"ti adhiṭṭhahitvā parinibbāyi. Kūṭāgāraṃ pañcayojanamaggaṃ ākāsena
agamāsi. Pañcayojanamaggaṃ 1- dhajaṃ dhāretuṃ samattharukkhā dhajapaggahitāva ahesuṃ. Gacchāpi
gumbāpi sabbe kūṭāgārābhimukhā hutvā aṭṭhaṃsu.
     Raññopi paṇṇaṃ pahiṇiṃsu "thero parinibbuto, kūṭāgāraṃ ākāsena āgacchatī"ti.
Rājā na saddahi. Kūṭāgāraṃ ākāsena gantvā thūpārāmaṃ padakkhiṇaṃ katvā
silācetiyaṭṭhānaṃ agamāsi. Cetiyaṃ saha vatthunā uppatitvā kūṭāgāramatthake aṭṭhāsi,
sādhukārasahassāni pavattiṃsu. Tasmiṃ khaṇe mahābyagghatthero nāma lohapāsāde
sattamakūṭāgāre nisinno bhikkhūnaṃ vinayakammaṃ karonto taṃ saddaṃ katvā "kiṃ saddo
eso"ti paṭipucchi. Bhante maṅgalavāsikujjatissatthero parinibbuto, kūṭāgāraṃ pañca-
yojanamaggaṃ ākāsena āgataṃ, tattha so sādhukārasaddoti. Āvuso puññavante
nissāya sakkāraṃ labhissāmāti antevāsike khamāpetvā ākāseneva āgantvā
taṃ kūṭāgāraṃ pavisitvā dutiyamañce nisīditvā anupādisesāya nibbānadhātuyā
parinibbāyi. Rājā gandhapupphacuṇṇāni ādāya gantvā ākāse ṭhitaṃ kūṭāgāraṃ 2-
pūjesi. Tasmiṃ khaṇe kūṭāgāraṃ otaritvā paṭhaviyaṃ patiṭṭhitaṃ. Rājā mahāsakkārena
sarīrakiccaṃ kāretvā dhātuyo gahetvā cetiyaṃ akāsi. Evarūpānaṃ 3- sīlavantānaṃ
dassanakāmā nāma honti 4-. Saddhātissamahārājā dutiyo aggasāvako metteyyassa
bhavissati 4-.
    Saddhammaṃ sotumicchatīti tathāgatappaveditaṃ saddhammaṃ sotukāmo hoti piṇḍapātikat-
therādayo  viya. Gavaravāḷaaṅgaṇamhi 5- kira tiṃsabhikkhū vassaṃ upagatā aḍḍhamāsaṃ 6-
uposathadivase catupaccayasantosabhāvanārāmamahāariyavaṃse 7- kathenti. Eko
piṇḍapātikatthero
@Footnote: 1 cha.Ma. pañcayojanamagge  2 cha.Ma. kūṭāgāraṃ disvā  3 cha.Ma. evarūpā
@4-4 cha.Ma. ime pāṭhā na dissanti    5 cha.Ma. gaṅgāvanavāliaṅgaṇamhi
@6 cha.Ma. anvaḍḍhamāsaṃ  7 aṅ.catukka. 21/28/32 ariyavaṃsasutta

---------------------------------------------------------------------------------------------
page151.
Pacchābhāgena āgantvā paṭicchannaṭṭhāne nisīdi. Atha naṃ eko gonaso
jaṅghapiṇḍamaṃsaṃ saṇḍāsena gaṇhanto viya ḍaṃsi. Thero olokento gonasaṃ disvā
"ajja dhammassavanantarāyaṃ na karissāmī"ti gonasaṃ gahetvā thavikāya pakkhipitvā
thavikāya mukhaṃ bandhitvā avidūraṭṭhāne ṭhapetvā dhammaṃ suṇanto nisīdi. Aruṇuggamanañca
visaṃ vikkhambhetvā therassa tiṇṇaṃ phalānaṃ pāpuṇanañca visassa daṭṭhaṭṭhāneneva
otaritvā paṭhavīpavisanañca dhammaṃ kathentassa 1- dhammakathāniṭṭhāpanañca ekakkhaṇeyeva
ahosi. Tato thero āha "āvuso eko me coro gahito"ti thavikaṃ muñcitvā
gonasaṃ vissajjesi. Bhikkhū disvā "kāya velāya daṭṭhattha bhante"ti pucchiṃsu. Hiyyo
sāyaṇhasamaye āvusoti. Kasmā bhante evaṃ bhāriyaṃ kammaṃ karitthāti. Āvuso
sacāhaṃ dīghajātikena daṭṭhoti vadeyyaṃ, nayimaṃ ettakaṃ ānisaṃsaṃ labheyyanti. Idaṃ
tāva piṇḍapātikattherassa vatthu.
     Dīghavāpiyampi "mahājātakabhāṇakatthero 2- gāthāsahassaṃ mahāvessantaraṃ 3-
kathessatī"ti mahāgāme tissamahāvihāravāsī eko daharo sutvā tato nikkhamitvā
ekāheneva 4- yojanamaggaṃ āgato. Tasmiṃyeva khaṇe thero dhammakathaṃ ārabhi. Daharo
dūramaggāgamanena sañjātakāyadarathattā paṭṭhānagāthāya saddhiṃ avasānagāthaṃyeva
vavatthapesi. Tato therassa "idamavocā"ti vatvā uṭṭhāya gamanakāle "mayhaṃ āgamanakammaṃ
moghaṃ jātan"ti rodamāno aṭṭhāsi. Eko manusso taṃ kathaṃ sutvā gantvā therassa
ārocesi "bhante `tumhākaṃ dhammakathaṃ sossāmī'ti eko daharabhikkhu tissamahāvihārā
āgato, so `kāyadarathabhāvena me āgamanaṃ moghaṃ jātan'ti rodamāno ṭhito"ti. Gacchatha
saññāpetha taṃ "puna sve kathessāmā"ti. So  punadivase therassa dhammakathaṃ sutvā
sotāpattiphalaṃ pāpuṇi.
@Footnote: 1 cha. dhammakathikattherassa                    2 Ma. mahākhuddakabhāṇakatthero
@3 khu.jā. 28/1045/365 vessantarajātaka (syā)  4 Sī.,i. ekadivaseneva

---------------------------------------------------------------------------------------------
page152.
     Aparāpi ullaṅgakolikaṇṇivāsikā 1- ekā itthī puttakaṃ pāyamānā
"dīghabhāṇakamahāabhayatthero nāma ariyavaṃsapaṭipadaṃ kathetī"ti sutvā pañcayojanamaggaṃ
gantvā divākathikattherassa nisinnakāleyeva vihāraṃ pavisitvā bhūmiyaṃ puttaṃ
nipajjāpetvā divākathikattherassa ṭhitakāva dhammaṃ assosi. Padabhāṇakampi
ṭhitakāva assosi, padabhāṇakatthere 2- uṭṭhite dīghabhāṇakamahāthero 3-
catupaccayasantosabhāvanārāmamahāariyavaṃsaṃ ārabhi. Sā ṭhitakāva paggaṇhāti. Thero
tayo paccaye kathetvā uṭṭhānākāraṃ akāsi. Sā upāsikā āha "ayyā
`ariyavaṃsaṃ kathessāmā"ti 4- siniddhabhojanaṃ bhuñjitvā madhurapānakaṃ pivitvā
yaṭṭhimadhukatelādibhesajjaṃ katvā kathetuṃ yuttaṭṭhāneyeva uṭṭhahantī"ti. Thero "sādhu
bhaginī"ti vatvā upari bhāvanārāmaṃ paṭṭhapesi. Aruṇuggamanañca therassa "idamavocā"ti
vacanañca upāsikāya sotāpattiphaluppatti ca ekakkhaṇeyeva ahosi.
     Aparāpi kāḷumbaravāsikā 5- itthī aṅkena puttaṃ ādāya "dhammaṃ sossāmī"ti
cittalapabbataṃ gantvā ekaṃ rukkhaṃ nissāya dārakaṃ nipajjāpetvā sayaṃ ṭhitakāva
dhammaṃ suṇāti. Rattibhāgasamanantare eko dīghajātiko tassā passantiyāyeva samīpe
nipannaṃ dārakaṃ catūhi dāṭhāhi ḍaṃsitvā agamāsi. Sā cintesi "sacāhaṃ `putto
me sappena daṭṭho'ti vakkhāmi, dhammassa antarāyo bhavissati. Anekakkhattuṃ
kho pana me ayaṃ vaṭṭe 6- vaṭṭantiyā putto ahosi, dhammameva carissāmī"ti
tiyāmarattiṃ ṭhitakāva dhammaṃ paggaṇhitvā sotāpattiphale patiṭṭhāya aruṇe uggate
saccakiriyāya puttassa visaṃ nimmathetvā puttaṃ gahetvā gatā. Evarūpā puggalā
dhammaṃ sotukāmā nāma honti.
                        3. Atthavasasuttavaṇṇanā
     [43] Tatiye tayo bhikkhave atthavase sampassamānenāti tayo atthe tīṇi
@Footnote: 1 Sī. ullabhakolākaṇṇikāvāsikā, cha.Ma. ullakolikaṇṇivāsikā
@2 cha.Ma. sarabhāṇake there  3 cha.Ma. dīghabhāṇakamahāabhayatthero    4 cha.Ma. kathessāmīti
@5 Sī. kāḷambaravāsikā, cha.Ma. kaḷambaravāsikā    6 cha.Ma. saṃsāravaṭṭe

---------------------------------------------------------------------------------------------
page153.
Kāraṇāni passantena. Alamevāti yuttameva. Yo dhammaṃ desetīti yo puggalo
catusaccadhammaṃ  pakāseti. Atthapaṭisaṃvedīti aṭṭhakathaṃ ñāṇena paṭisaṃvedī. Dhamma-
paṭisaṃvedīti pālidhammaṃ paṭisaṃvedī.
                       4. Kathāpavattisuttavaṇṇanā
     [44] Catutthe ṭhānehīti kāraṇehi. Pavattinīti appaṭihatā niyyānikā.
                         5. Paṇḍitasuttavaṇṇanā
     [45] Pañcame paṇḍitapaññattānīti paṇḍitehi paññattāni kathitāni pasatthāni.
Sappurisapaññattānīti sappurisehi mahāpurisehi paññattāni kathitāni pasatthāni.
Ahiṃsāti karuṇā ceva karuṇāpubbabhāgo ca. Saṃyamoti sīlasaṃyamo. Damoti indriyasaṃvaro,
uposathavasena vā attadamanaṃ, puṇṇovāde 1- damoti vuttā khantipi āḷavake 2-
vuttā paññāpi imasmiṃ sutte vaṭṭatiyeva. Mātāpituupaṭṭhānanti mātāpitūnaṃ
rakkhanaṃ gopanaṃ paṭijagganaṃ. Santānanti aññattha buddhapaccekabuddhaariyasāvakā
santo nāma, idha pana mātāpituupaṭṭhākā adhippetā. Tasmā uttamaṭṭhena santānaṃ,
seṭṭhacariyaṭṭhena brahmacārīnaṃ. Idaṃ mātāpituupaṭṭhānaṃ sabbhi upaññattanti 3-
evamettha attho daṭṭhabbo. Sataṃ etāni ṭhānānīti santānaṃ uttamapurisānaṃ etāni
ṭhānāni kāraṇāni. Ariyo dassanasampannoti idha imesaṃyeva tiṇṇaṃ ṭhānānaṃ karaṇena
ariyo ceva dassanasampanno ca veditabbo, na buddhādayo na sotāpannā. Athavā
sataṃ etāni ṭhānānīti mātupaṭṭhānaṃ pitupaṭṭhānanti etāni ṭhānāni santānaṃ
uttamapurisānaṃ kāraṇānīti evaṃ mātāpituupaṭṭhānavasena imissā gāthāya attho
veditabbo. Mātāpituupaṭṭhākoyeva hi idha "ariyo dassanasampanno"ti vutto. Sa
lokaṃ bhajate sivanti so khemaṃ devalokaṃ gacchati 4-.
@Footnote: 1 Ma.u. 14/395/340 puṇṇovādasutta, saṃ.saḷā. 18/8856 puṇṇasutta (syā)
@2 saṃ.sa. 15/246/257 āḷavakasutta  3 cha.Ma. upaññātanti  4 cha.Ma. gacchatīti

---------------------------------------------------------------------------------------------
page154.
                        6. Sīlavantasuttavaṇṇanā
     [46] Chaṭṭhe tīhi ṭhānehīti tīhi kāraṇehi. Kāyenātiādīsu bhikkhū
āgacchante disvā paccuggamanaṃ karontā gacchante anugacchantā āsanasālāya
sammajjanaupalepanādīni karontā āsanāni paññāpentā pānīyaṃ paccupaṭṭhāpentā
kāyena puññaṃ pasavanti nāma. Bhikkhusaṃghaṃ piṇḍāya carantaṃ disvā "yāguṃ detha, bhattaṃ
detha, sappinavanītādīni detha, gandhapupphādīhi pūjetha, uposathaṃ upavasatha, dhammaṃ suṇātha,
cetiyaṃ vandathā"tiādīni vadantā vācāya puññaṃ pasavanti nāma. Bhikkhū piṇḍāya
carante disvā "labhantū"ti cintentā manasā puññaṃ pasavanti nāma. Pasavantīti
paṭilabhanti. Puññaṃ panettha lokiyalokuttaramissakaṃ kathitaṃ.
                       7. Saṅkhatalakkhaṇasuttavaṇṇanā
     [47] Sattame saṅkhatassāti paccayehi samāgantvā katassa. Saṅkhatalakkhaṇānīti
saṅkhataṃ etanti sañjānanakāraṇanimittāni. Uppādoti jāti. Vayoti bhedo.
Ṭhitassa aññathattaṃ nāma jaRā. Tattha saṅkhatanti tebhūmikā dhammā. Maggaphalāni
pana asammasanūpagattā idha na kathiyanti. Uppādādayo saṅkhatalakkhaṇā nāma. Tesu
uppādakkhaṇe uppādo, ṭhānakkhaṇe jarā, bhaṅgakkhaṇe 1- vayo. Lakkhaṇaṃ na saṅkhataṃ,
saṅkhataṃ na lakkhaṇaṃ, lakkhaṇena pana saṅkhataṃ paricchinnaṃ. Yathā hatthiassagoṇamahiṃsādīnaṃ
sattisūlādīni 2- sañjānanalakkhaṇāni na hatthīādayo, napi hatthiādayo lakkhaṇāneva, 2-
lakkhaṇehi pana te "asukassa hatthī, asukassa asso, asukahatthī, asukaasso"ti
vā paññāyanti, evaṃ sampadamidaṃ veditabbaṃ.
                      8. Asaṅkhatalakkhaṇasuttavaṇṇanā
     [48] Aṭṭhame asaṅkhatassāti paccayehi samāgantvā akatassa.
@Footnote: 1 cha. bhedakkhaṇe  2-2 Ma. sañjānanalakkhaṇāni. na hatthiassādayo vā lakkhaṇā,
@neva lakkhaṇāni hatthiassādayo

---------------------------------------------------------------------------------------------
page155.
Asaṅkhatalakkhaṇānīti asaṅkhataṃ etanti sañjānanakāraṇanimittāni. Na uppādo paññāyatīti-
ādīhi uppādajarābhaṅgānaṃ abhāvo vutto. Uppādādīnañhi abhāvena asaṅkhatanti
paññāyati.
                       9. Pabbatarājasuttavaṇṇanā
     [49] Navame mahāsālāti mahārukkhā. Kulapatinti kulajeṭṭhakaṃ. Seloti silāmayo.
Araññasminti agāmakaṭṭhāne. Brahāti mahanto. Vaneti aṭaviyaṃ. Vanappatīti vanajeṭṭhakā.
Idha dhammaṃ caritvāna, maggaṃ sugatigāminanti sugatigāmikamaggasaṅkhātaṃ dhammaṃ caritvā.
                      10. Ātappakaraṇīyasuttavaṇṇanā
     [50] Dasame ātappaṃ karaṇīyanti viriyaṃ kātuṃ yuttaṃ. Anuppādāyāti
anuppādatthāya, anuppādaṃ sādhessāmīti 1- iminā  kāraṇena kattabbanti attho.
Paratopi eseva nayo. Sārīrikānanti sarīrasambhavānaṃ. Dukkhānanti dukkhamānaṃ.
Tibbānanti bahalānaṃ, tāpavasena vā tibbānaṃ. Kharānanti pharusānaṃ. Kaṭukānanti
tikhiṇānaṃ. Asātānanti amadhurānaṃ. Amanāpānanti manaṃ vaḍḍhetuṃ asamatthānaṃ. Pāṇaharānanti
jīvitaharānaṃ. Adhivāsanāyāti adhivāsanatthāya sahanatthāya khamanatthāya.
     Ettake ṭhāne satthā āṇāpetvā āṇattiṃ pavattetvā idāni samādapento
yato kho bhikkhavetiādimāha. Tattha yatoti yadā. Ātāpīti viriyavā. Nipakoti
sappañño. Satoti satiyā samannāgato. Dukkhassa antakiriyāyāti vaṭṭadukkhassa
paricchedaparivaṭumakiriyāya. Ime ca pana ātāpādayo tayopi lokiyalokuttaramissakā
kathitā.
                       11. Mahācorasuttavaṇṇanā
     [51] Ekādasame mahācoroti mahanto balavacoro. Sandhinti gharasandhiṃ.
@Footnote: 1 Ma. anuppādanatthāya, anuppādānaṃ anuppādessāmīti

---------------------------------------------------------------------------------------------
page156.
Nillopanti mahāvilopaṃ. Ekāgārikanti ekameva gehaṃ parivāretvā vilumpanaṃ.
Paripanthepi tiṭṭhatīti panthadūhanakammaṃ karoti. Nadīvidugganti nadīnaṃ duggamanaṭṭhānaṃ
antaradīpakaṃ, yattha sakkā hoti dvīhipi tīhipi jaṅghasahassehi saddhiṃ nilīyituṃ.
Pabbatavisamanti pabbatānaṃ visamaṭṭhānaṃ pabbatantaraṃ, yattha sakkā hoti sattahi
vā aṭṭhahi vā jaṅghasahassehi saddhiṃ nilīyituṃ.
     Tiṇagahananti tiṇena vaḍḍhetvā sañchannaṃ yojanaṭṭhānaṃ 1-. Gehanti 2- gharaṃ
aññamaññaṃ saṃsaṭṭhasākhaṃ 3- ekābaddhaṃ mahāvanasaṇḍaṃ. Pariyodhāya atthaṃ bhaṇissantīti
pariyodahitvā taṃ taṃ kāraṇaṃ pakkhipitvā atthaṃ kathayissanti. Tyāssāti te assa.
Pariyodhāya atthaṃ bhaṇantīti kismiñci kiñci vattuṃ āraddheyeva "mā evaṃ avacuttha,
mayaṃ etaṃ kulaparamparāya jānāma, na esa evarūpaṃ karissatī"ti taṃ taṃ kāraṇaṃ
pakkhipitvā mahantampi dosaṃ pariharantā atthaṃ bhaṇanti. Athavā pariyodhāyāti
paṭicchādetvātipi attho. Tehi tassapi dosaṃ paṭicchādetvā atthaṃ bhaṇanti. Khataṃ
upahatanti guṇakhaṇanena khataṃ, guṇūpaghātena upahataṃ. Visamena kāyakammenāti
sampakkhalanaṭṭhena 4- visamena kāyadvārikakammena. Vacīmanokammesupi eseva nayo.
Antaggāhikāyāti dasavatthukāya antaṃ gahetvā ṭhitadiṭṭhiyā. Sesaṃ sabbattha
uttānamevāti.
                          Cūḷavaggo pañcamo.
                        Paṭhamapaṇṇāsako niṭṭhito.
                        ----------------
@Footnote: 1 cha.Ma. dvattiyojanaṭṭhānaṃ          2 cha.Ma. rodhanti
@3 Sī. gedhanti gharaṃ araññaṃ saṃsattasākhaṃ   4 Sī. sapakkhalanaṭṭhena

---------------------------------------------------------------------------------------------
page157.
                          2. Dutiyapaṇṇāsaka
                         6. 1. Brāhmaṇavagga
                     1. Paṭhamadvebrāhmaṇasuttavaṇṇanā
     [52] Brāhmaṇavaggassa paṭhame jiṇṇāti jarājiṇṇā. Vuḍḍhāti vayovuḍḍhā.
Mahallakāti jātimahallakā. Addhagatāti tayo addhe 1- atikkantā. Vayoanuppattāti
pacchimavayaṃ 2- anuppattā. Yena bhagavā tenupasaṅkamiṃsūti puttadāre attano vacanaṃ
akaronte disvā "samaṇassa gotamassa santikaṃ gantvā niyyānikaṃ maggaṃ
gavesessāmā"ti cintetvā upasaṅkamiṃsu.
     Mayamassu bho gotama brāhmaṇāti bho gotama mayaṃ brāhmaṇā na khattiyā
nāmaccā na gahapatikāti brāhmaṇabhāvaṃ jānāpetvā jiṇṇātiādimāhaṃsu.
Akatabhīrutāṇāti akatabhayaparittāṇā. Avassayabhūtaṃ patiṭṭhānakammaṃ amhehi na katanti
dassenti. Tagghāti ekaṃsatthe nipāto, sampaṭicchanatthe vā. Ekantena tumhe
evarūpā, ahampi kho ekaṃ sampaṭicchāmīti ca dasseti. Upanīyatīti upasaṃharīyati.
Ayaṃ hi jātiyā jaraṃ upanīyati, jarāya byādhiṃ, byādhinā maraṇaṃ, maraṇena puna
jātiṃ. Tena vuttaṃ "upanīyatī"ti.
     Idāni yasmā te brāhmaṇā mahallakattā pabbajitvāpi vattaṃ pūretuṃ
na sakkhissanti, tasmā ne pañcasu sīlesu patiṭṭhāpento bhagavā yodha kāyena
saññamoti āha. Tattha kāyena saññamoti kāyadvārena saṃvaro. Sesesupi eseva
nayo. Taṃ tassa petassāti taṃ puññaṃ tassa paralokaṃ gatassa tāyanaṭṭhena tāṇaṃ
nilīyanaṭṭhena 3- leṇaṃ patiṭṭhānaṭṭhena dīpo avassayanaṭṭhena saraṇaṃ uttamagativasena
parāyanañca hotīti dasseti. Gāthā uttānatthāyeva. Evaṃ te brāhmaṇā tathāgatena
pañcasu sīlesu samādapitā yāvajīvaṃ pañca sīlāni rakkhitvā sagge nibbattiṃsu.
@Footnote: 1 Sī. tayo vaye     2 cha.Ma. tatiyaṃ vayaṃ      3 Sī. līyanaṭṭhena

---------------------------------------------------------------------------------------------
page158.
                     2. Dutiyadvebrāhmaṇasuttavaṇṇanā
     [53] Dutiye bhājananti yaṅkiñci bhaṇḍakaṃ. Sesaṃ paṭhame vuttanayeneva veditabbaṃ.
                     3. Aññatarabrāhmaṇasuttavaṇṇanā
     [54] Tatiye sammodanīyanti sammodajananiṃ. Sāraṇīyanti saritabbayuttakaṃ.
Vītisāretvāti pariyosāpetvā. Kittāvatāti kittakena. Sandiṭṭhiko dhammo hotīti
sāmaṃ passitabbo hoti. Akālikoti na kālantare phaladāyako. Ehipassikoti "ehi
passā"ti evaṃ dassetuṃ sakkāti āgamanīyapaṭipadaṃ pucchati. Opanayikoti 1- attano
cittaṃ upanetabbo. Paccattaṃ veditabboti sāmaṃyeva jānitabbo. Viññūhīti
paṇḍitehi. Pariyādinnacittoti ādinnagahitaparāmaṭṭhacitto hutvā. Cetetīti
cinteti. Sesamettha uttānatthameva. Imasmiṃ pana sutte brāhmaṇena lokuttaramaggo
pucchito, satthārāpi soyeva kathito. So hi sāmaṃ passitabbatāya 2- sandiṭṭhiko
nāmāti.
                       4. Paribbājakasuttavaṇṇanā
     [55] Catutthe brāhmaṇaparibbājakoti brāhmaṇajātiko paribbājako, na khattiyādi-
jātiko. Attatthampīti diṭṭhadhammikasamparāyikaṃ lokiyalokuttaramissakaṃ attano
atthaṃ.
                         5. Nibbutasuttavaṇṇanā
     [56] Pañcame akālikanti na kālantare pattabbaṃ. Opanayikanti paṭipattiyā
upagantabbaṃ.
                       6. Palokasuttavaṇṇanā
     [57] Chaṭṭhe ācariyapācariyānanti ācariyānañceva 3- ācariyācariyānañca.
@Footnote: 1 cha.Ma. opaneyyikoti     2 cha.Ma. passitabbattā  3 Ma. ādiācariyānañceva

---------------------------------------------------------------------------------------------
page159.
Avīci maññe phuṭo hotīti yathā avīci mahānirayo nirantaraṃ phuṭo nerayikasattehi
paripuṇṇo, manussehi evaṃ paripuṇṇo hoti. Kukkuṭasampātikāti ekagāmassa
chadanapiṭṭhito uppatitvā itaragāmassa chadanapiṭṭhe nipatanasaṅkhāto kukkuṭasampāto
etāsu atthīti kukkuṭasampātikā. Kukkuṭasampādikātipi  pāṭho, gāmantarato
gāmantaraṃ kukkuṭānaṃ padasā gamanasaṅkhāto kukkuṭasampāto etāsu atthīti attho.
Ubhayampetaṃ ghananivāsataṃyeva dīpeti. Adhammarāgarattāti rāgo nāma ekanteneva adhammo,
attano parikkhāresu pana uppajjamāno na adhammarāgoti adhippeto, paraparikkhāresu
uppajjamānova adhammarāgoti. Visamalobhābhibhūtāti lobhassa samakālo nāma natthi.
Ekantavisamova esa. Attanā pariggahitavatthumhi pana uppajjamāno samalobho nāma.
Parapariggahitavatthumhi uppajjamānova visamoti adhippeto. Micchādhammaparetāti
avatthupaṭisevanasaṅkhātena micchādhammena samannāgatā. Devo na sammā dhāraṃ
anuppavecchatīti vassitabbayuttakāle vassaṃ na vassati. Dubbhikkhanti dullabhabhikkhaṃ.
Dussassanti vividhasassānaṃ asampajjanena dussassaṃ. Setaṭṭhikanti sasse
sampajjamāne pāṇakā patanti, tehi viddhattā 1- nikkhantanikkhantāni sālisīsāni
setavaṇṇāni honti nissārāni. Taṃ sandhāya vuttaṃ "setaṭṭhikan"ti. Salākāvuttanti
vappitavappitaṃ 2- sassaṃ salākāmattameva sampajjati, phalaṃ na detīti attho. Yakkhāti
yakkhādhipatino. Vāḷe amanusse ossajjantīti caṇḍayakkhe manussapathe vissajjanti,
te laddhokāsā mahājanaṃ jīvitakkhayaṃ pāpenti.
                       7. Vacchagottasuttavaṇṇanā
     [58] Sattame mahapphalanti mahāvipākaṃ. Dhammassa ca anudhammaṃ byākarontīti
ettha dhammo nāma kathitakathā, anudhammo nāma kathitassa paṭikathanaṃ. Sahadhammikoti
sakāraṇo sahetuko. Vādānupātoti vādassa anupāto, anupatanaṃ pavattīti attho.
@Footnote: 1 cha.Ma. duṭṭhattā       2 Sī. vāpitaṃ vāpitaṃ

---------------------------------------------------------------------------------------------
page160.
Gārayhaṃ ṭhānanti garahitabbayuttakaṃ kāraṇaṃ. Idaṃ vuttaṃ hoti:- bhotā gotamena vuttā
sakāraṇā vādappavatti 1- kiñcipi gārayhaṃ kāraṇaṃ na āgacchatīti. Athavā tehi
parehi vuttā sakāraṇā vādappavatti kiñci gārayhakāraṇaṃ na āgacchatīti pucchati 1-.
     Antarāyakaro hotīti antarāyaṃ vināsaṃ kiñci lomakaṃ 2- vilomakaṃ karoti.
Pāripanthikoti panthadūhanacoro. 3- Khato ca hotīti guṇakhaṇanena khato hoti. Upahatoti
guṇūpaghāteneva upahato.
     Candanikāyāti asucikalalakūpe. Oḷigalleti niddhamanakalale. So cāti so sīlavāti
vuttakhīṇāsavo. Sīlakkhandhenāti sīlarāsinā. Sesapadesupi eseva nayo. Ettha ca
vimuttiñāṇadassananti 4- vuccati paccavekkhaṇañāṇaṃ, taṃ asekkhassa pavattattā
asekkhanti vuttaṃ. Itarāni sikkhāpariyosānappattatāya sayampi asekkhāneva. Tāni ca
pana lokuttarāni, paccavekkhaṇañāṇaṃ lokiyaṃ.
     Rohiṇīsūti rattavaṇṇāsu. Sarūpāsūti attano vacchakehi samānarūpāsu.
Pārevatāsūti kapotavaṇṇāsu. Dantoti nibbisevano. Puṅgavoti usabho. Dhorayhoti
dhuravāho. Kalyāṇajavanikkamoti kalyāṇena ujunā javena samannāgato 5-. Nāssa
vaṇṇaṃ parikkhareti assa goṇassa sarīravaṇṇaṃ na upaparikkhanti, dhuravahanakammameva
pana upaparikkhanti, yasmiṃ kasmiñci jātiyeti yattha katthaci kule jāte. Yāsu kāsuci
etāsūti etāsu khattiyādippabhedāsu yāsu kāsuci jātīsu.
     Brahmacariyassa kevalīti brahmacariyassa kevalena samannāgato, paripuṇṇabhāvena
yuttoti attho. Khīṇāsavo hi sakalabrahmacārī nāma hoti. Tenetaṃ vuttaṃ. Pannabhāroti
oropitabhāro, 6- khandhabhāraṃ kilesabhāraṃ kāmaguṇabhārañca oropetvā ṭhitoti attho.
@Footnote: 1-1 Sī. kacci gārayhaṃ kāraṇaṃ āgacchati nāgacchatīti pucchati
@2 cha.Ma. kicchalābhakaṃ, i. vilopaṃ  3 Ma. panthadūsanacoro    4 cha.Ma.,i....dassanaṃ
@5 cha.,i. gantā         6 Ma. ohitabhāro

---------------------------------------------------------------------------------------------
page161.
Katakiccoti catūhi maggehi kiccaṃ katvā ṭhito. Pāragū sabbadhammānanti sabbadhammā
vuccanti pañcakkhandhā dvādasāyatanāni aṭṭhārasa dhātuyo, tesaṃ sabbadhammānaṃ
abhiññāpāraṃ pariññāpāraṃ pahānapāraṃ 1- bhāvanāpāraṃ sacchikiriyāpāraṃ
samāpattipārañcāti chabbidhaṃ pāraṃ gatattā pāragū. Anupādāyāti agahetvā. Nibbutoti
kilesasantāparahito. Virajeti rāgadosamoharajarahite.
     Avijānantāti khettaṃ ajānantā. Dummedhāti nippaññā. Assutāvinoti
khettavinicchayasavanena rahitā. Bahiddhāti imamhā sāsanā bahiddhā. Na hi sante
upāsareti buddhapaccekabuddhakhīṇāsave uttamapurise na upasaṅkamanti. Dhīrasammateti
paṇḍitehi sammate saṅkathite. 2- Mūlakhātā patiṭṭhitāti iminā sotāpannassa saddhaṃ
dasseti. Kule vā idha jāyareti idha vā manussaloke khattiyabrāhmaṇavessakule
jāyanti. Ayameva hi tividhā kulasampatti nāma. Anupubbena nibbānaṃ, adhigacchantīti
sīlasamādhipaññāti ime guṇe pūretvā anukkamena nibbānaṃ adhigacchantīti.
                         8. Tikaṇṇasuttavaṇṇanā
     [59] Aṭṭhame tikaṇṇoti tassa nāmaṃ. Upasaṅkamīti "samaṇo kira gotamo
paṇḍito, gacchissāmi tassa 3- santikan"ti cintetvā bhuttapātarāso mahājanaparivuto
upasaṅkami. Bhagavato sammukhāti dasabalassa purato nisīditvā. Vaṇṇaṃ bhāsatīti kasmā
bhāsati? so kira ito pubbe tathāgatassa santikaṃ agatapubabo. Athassa etadahosi
"buddhā nāma durāsadā, mayi paṭhamataraṃ akathente 4- katheyya vā na vā. Sace
na kathessati, atha maṃ samāgamaṭṭhāne kathentaṃ evaṃ vakkhanti `tvaṃ idha kasmā
kathesi, yena te samaṇassa gotamassa santikaṃ gantvā vacanamattampi na laddhan"ti.
Tasmā "evaṃ me ayaṃ garahā muccissatī"ti maññamāno bhāsati. Kiñcāpi brāhmaṇānaṃ
@Footnote: 1 Ma. tīraṇapāraṃ                       2 cha.Ma.,i. sambhāvite
@3 Sī.,i. gacchissāmissa                 4 Ma. kathetvā

---------------------------------------------------------------------------------------------
page162.
Vaṇṇaṃ bhāsati, tabhāgatassa pana ñāṇaṃ ghaṭṭessāmīti evampi tevijjaṃ 1- adhippāyeneva
bhāsati. Evampi tevijjā brāhmaṇāti tevijjakabrāhmaṇā evaṃpaṇḍitā evaṃdhīrā
evaṃbyattā evaṃbahussutā evaṃvādino, evaṃsammatāti attho. Itipīti iminā tesaṃ
paṇḍitādiākāraparicchedaṃ dasseti. Ettakena kāraṇena paṇḍitā .pe. Ettakena
kāraṇena sammatāti ayañhi ettha attho.
     Yathākathaṃ pana brāhmaṇāti ettha yathāti kāraṇavacanaṃ, kathaṃ panāti pucchāvacanaṃ.
Idaṃ hi 2- vuttaṃ hoti:- kathaṃ pana brāhmaṇa brāhmaṇā brāhmaṇaṃ tevijjaṃ
paññāpenti. Yathā etaṃ 3- sakkā hoti jānituṃ, taṃ kāraṇaṃ vadehīti. Taṃ sutvā
brāhmaṇo "jānanaṭṭhāneyeva dhamme 4- sammāsambuddho pucchi, no ajānanaṭṭhāne"ti
attamano hutvā idha bho gotamātiādimāha. Tattha ubhatoti dvīhipi pakkhehi. Mātito
ca pitito cāti yassa mātā brāhmaṇī, mātu mātā brāhmaṇī, tassāpi
mātā brāhmaṇī. Pitā brāhmaṇo, pitu pitā brāhmaṇo, tassapi pitā
brāhmaṇo, so ubhato sujāto mātito ca pitito ca. Saṃsuddhagahaṇikoti yassa
saṃsuddhā mātugahaṇī, kucchīti attho. "samavepākiniyā gahaṇiyā"ti pana ettha
kammajatejodhātugahaṇīti vuccati.
     Yāva sattamā pitāmahayugāti ettha pitu pitā pitāmaho, pitāmahassa yugaṃ
pitāmahayugaṃ. Yuganti āyuppamāṇaṃ vuccati. Abhilāpamattameva cetaṃ, atthato pana
pitāmahoyeva pitāmahayugaṃ. Tato uddhaṃ sabbepi pubbapurisā pitāmahaggahaṇeneva
gahitā. Evaṃ yāva sattamo puriso, tāva saṃsuddhagahaṇiko, athavā akkhitto anupakkuṭṭho
jātivādenāti dasseti. Akkhittoti "apanetha etaṃ, kiṃ iminā"ti evaṃ akkhitto
anavakkhitto. Anupakkuṭṭhoti na upakkuṭṭho, na akkosaṃ vā nindaṃ vā pattapubbo.
Kena kāraṇenāti? jātivādena. "itipi hīnajātiko eso"ti evarūpena vacanenāti
Attho.
@Footnote: 1 cha.Ma. ayaṃ pāṭho na dissati  2 cha.Ma. ayaṃ saddo na dissati  3 cha.Ma.,i. evaṃ
@4 cha.Ma.,i. maṃ

---------------------------------------------------------------------------------------------
page163.
     Ajjhāyakoti idaṃ "na dānime jhāyanti, na dānime jhāyantīti kho vāseṭṭhā
ajjhāyakā ajjhāyakāteva dutiyaṃ 1- akkharaṃ upanibbattan"ti  2- evaṃ paṭhamakappikakāle
jhānavirahitānaṃ brāhmaṇānaṃ garahavacanaṃ uppannaṃ. Idāni pana taṃ ajjhāyatīti
ajjhāyako, mante parivattetīti iminā atthena pasaṃsāvacanaṃ katvā voharanti. Mante
dhāretīti mantadharo.
     Tiṇṇaṃ vedānanti irubbedayajubbedasāmavedānaṃ. Oṭṭhapahatakaraṇavasena pāraṃ
gatoti pāragū. Saha nighaṇḍunā ca keṭubhena ca sanighaṇḍukeṭubhānaṃ. Nighaṇḍūti
nāmanighaṇḍu rukkhādīnaṃ 3- vevacanapakāsakaṃ satthaṃ. Keṭukanti kiriyākappavikappo kavīnaṃ
upakārakaṃ 4- satthaṃ. Saha akkharappabhedena sākkharappabhedānaṃ. Akkharappabhedoti sikkhā
ca nirutti ca. Itihāsapañcamānanti āthabbaṇavedaṃ catutthaṃ katvā itiha āsa,
itiha āsāti īdisavacanapaṭisaṃyutto purāṇakathāsaṅkhāto khattavijjāsaṅkhāto vā
itihāso pañcamo etesanti itihāsapañcamā. Tesaṃ itihāsapañcamānaṃ vedānaṃ.
     Padaṃ tadavasesañca byākaraṇaṃ adhiyati vedeti cāti padako veyyākaraṇo. Lokāyataṃ
vuccati vitaṇḍavādasatthaṃ. Mahāpurisalakkhaṇanti mahāpurisānaṃ buddhānaṃ 5- lakkhaṇadīpakaṃ
dvādasasahassaganthappamāṇaṃ satthaṃ, yattha soḷasasahassagāthāpadaparimāṇā buddhamantā
nāma ahesuṃ, yesaṃ vasena "iminā lakkhaṇena samannāgatā buddhā nāma honti.
Iminā paccekabuddhā, dve aggasāvakā, asīti mahāsāvakā, buddhamātā, buddhapitā,
aggupaṭṭhākā, aggupaṭṭhāyikā, rājā cakkavattī"ti ayaṃ viseso paññāyati. 6-
Anavayoti imesu lokāyatamahāpurisalakkhaṇesu anūno paripūrako, 7- avayo na hotīti vuttaṃ
hoti. Avayo nāma yo tāni atthato ca ganthato ca sandhāretuṃ na sakkoti. Athavā
anavayoti anu avayo, sandhivasena ukāraloPo. Anu avayo paripuṇṇasippoti attho.
@Footnote: 1 cha.Ma. tatiyaṃ          2 dī.pā. 11/132/80 brāhmaṇamaṇḍala
@3 Ma. nighaṇḍurukkhādīnaṃ, su.vi. 1/256/222 ambaṭṭhamāṇavakathā
@4 cha.Ma.,i. upakārāya   5 cha.Ma.,i. buddhādīnaṃ   6 cha.,i. viseso ñāyati
@7 cha.Ma.,i. paripūrakārī

---------------------------------------------------------------------------------------------
page164.
     Tenahīti idaṃ bhagavā naṃ āyācantaṃ 1- disvā "idānissa pañhaṃ kathetuṃ kālo"ti
ñatvā āha. Tassattho:- yasmā maṃ āyācasi, tasmā suṇāhīti. Vivicceva
kāmehītiādi visuddhimagge 2- vitthāritameva. Idha panetaṃ dvinnaṃ 3- vijjānaṃ
pubbabhāgapaṭipattidassanatthaṃ vuttanti veditabbaṃ. Tattha dvinnaṃ vijjānaṃ
anupadavaṇṇanā ceva bhāvanānayo ca visuddhimagge 4- vitthāritova.
     Paṭhamā vijjāti paṭhamaṃ uppannāti paṭhamā, viditakaraṇaṭṭhena vijjā. Kiṃ viditaṃ
karotīti 5-? pubbenivāsaṃ. Avijjāti tasseva pubbenivāsassa aviditakaraṇaṭṭhenapi
tappaṭicchādako moho vuccati. Tamoti sveva moho paṭicchādakaṭṭhena tamoti vuccati.
Ālokoti sāyeva vijjā obhāsakaraṇaṭṭhena ālokoti vuccati. Ettha ca vijjā
adhigatāti ayaṃ attho, sesaṃ pasaṃsāvacanaṃ. Yojanā panettha ayamassa vijjā adhigatā,
athassa adhigatavijjassa avijjā vihatā vinaṭṭhāti attho. Kasmā? yasmā vijjā
uppannā. Itarasmiṃpi padadvaye eseva nayo. Yathātanti ettha yathāti opammaṃ,
tanti nipātamattaṃ. Satiyā avippavāsena appamattassa. Viriyātāpena ātāpino.
Kāye ca jīvite ca anapekkhatāya pahitattassāti. 6- Pesitattassāti attho. Idaṃ
vuttaṃ hoti:- yathā appamattassa ātāpino pahitattassa viharato avijjā vihaññeyya,
vijjā uppajjeyya. Tamo vihaññeyya, āloko uppajjeyya. Evametassa 7-
avijjā vihatā, vijjā uppannā. Tamo vihato, āloko uppanno. Etassa
tena padhānānuyogassa anurūpameva phalaṃ laddhanti.
                       Pubbenivāsakathā niṭṭhitā.
     Cutūpapātakathāyaṃ vijjāti dibbacakkhuñāṇavijjā. Avijjāti sattānaṃ
cutipaṭisandhicchādikā 8- avijjā. Sesaṃ vuttanayameva.
@Footnote: 1 Sī.,i. āyācanaṃ      2 visuddhi. 1/177 paṭhavīkasiṇaniddesa   3 cha. tissannaṃ
@4 visuddhi. 2/250abhiññāniddesa   5 cha.Ma.,i. karoti   6 cha.Ma. iti-saddo na
@dissati    7 cha.Ma. evameva tassa      8 cha.Ma.,i. cutipaṭisandhippaṭicchādikā

---------------------------------------------------------------------------------------------
page165.
     Tatiyavijjāya  so evaṃ samāhite citteti vipassanāpādakaṃ catutthajjhānacittaṃ
veditabbaṃ. Āsavānaṃ khayañāṇāyāti arahattamaggañāṇatthāya. Arahattamaggo hi
āsavavināsanato āsavānaṃ khayoti vuccati, tatra cetaṃ ñāṇaṃ tattha pariyāpannattāti.
Cittaṃ abhininnāmetīti vipassanācittaṃ abhinīharati. So idaṃ dukkhanti evamādīsu
ettakaṃ dukkhaṃ, na ito bhiyyoti sabbampi dukkhasaccaṃ sarasalakkhaṇappaṭivedhena yathābhūtaṃ
pajānāti paṭivijjhati, tassa ca dukkhassa nibbattikaṃ taṇhaṃ "ayaṃ dukkhasamudayo"ti,
tadubhayampi yaṃ ṭhānaṃ patvā nirujjhati, taṃ tesaṃ appavattiṃ nibbānaṃ "ayaṃ
dukkhanirodho"ti. Tassa ca sampāpakaṃ ariyamaggaṃ "ayaṃ dukkhanirodhagāminī paṭipadā"ti
sarasalakkhaṇappaṭivedhena yathābhūtaṃ pajānāti paṭivijjhatīti evamattho veditabbo.
     Evaṃ sarūpato saccāni dassetvā idāni kilesavasena pariyāyato dassento
ime āsavātiādimāha. Tassa evaṃ jānato evaṃ passatoti tassa bhikkhuno evaṃ
jānantassa evaṃ passantassa. Saha vipassanāya koṭippattaṃ maggaṃ katheti. 1- Kāmāsavāti
kāmāsavato. Cittaṃ vimuccatīti iminā maggakkhaṇaṃ dasseti. Maggakkhaṇe hi cittaṃ
vimuccati, phalakkhaṇe cittaṃ vimuttaṃ hoti. Vimuttasmiṃ vimuttamiti ñāṇanti
iminā paccavekkhaṇañāṇaṃ dasseti. Khīṇā jātītiādīhi tassa bhūmiṃ. Tena hi ñāṇena
so paccavekkhanto khīṇā jātītiādīni pajānāti. Katamā panassa jāti khīṇā,
kathañca naṃ pajānātīti? na tāvassa atītā jāti khīṇā pubbeva khīṇattā,
na anāgatā, anāgate vāyāmābhāvato, na paccuppannā, vijjamānattā. Yā
pana maggassa abhāvitattā uppajjeyya ekacatupañcavokārabhavesu ekacatu-
pañcakkhandhappabhedā jāti, sā maggassa bhāvitattā anuppādadhammataṃ āpajjanena khīṇā.
Taṃ so maggabhāvanāya pahīnakilese paccavekkhitvā kilesābhāve vijjamānampi kammaṃ
āyatiṃ appaṭisandhikaṃ hotīti jānanto pajānāti.
@Footnote: 1 cha.Ma.,i. kathesi

---------------------------------------------------------------------------------------------
page166.
     Vusitanti vutthaṃ parivutthaṃ, kataṃ pariniṭṭhitanti 1- attho. Brahmacariyanti
maggabrahmacariyaṃ. Puthujjanakalyāṇehi 2- hi saddhiṃ satta sekkhā brahmacariyavāsaṃ
vasanta nāma, khīṇāsavo vutthavāso. Tasmā so attano brahmacariyavāsaṃ paccavekkhanto
"vusitaṃ brahmacariyan"ti pajānāti. Kataṃ karaṇīyanti catūsu saccesu catūhi maggehi
pariññāpahānasacchikiriyābhāvanābhisamayavasena 3- soḷasavidhampi kiccaṃ niṭṭhāpitanti
attho. Puthujjanakalyāṇādayo hi taṃ kiccaṃ karonti, khīṇāsavo katakaraṇīyo. Tasmā so
attano karaṇīyaṃ paccavekkhanto "kataṃ karaṇīyan"ti pajānāti. Nāparaṃ itthattāyāti
puna itthabhāvāya, evaṃ soḷasavidhakiccabhāvāya kilesakkhayāya vā maggabhāvanākiccaṃ
me natthīti pajānāti. Athavā itthattāyāti itthabhāvato, imasmā evaṃpakārā idāni
vattamānakkhandhasantānā aparaṃ khandhasantānaṃ mayhaṃ natthi, ime pana pañcakkhandhā
pariññātā tiṭṭhanti chinnamūlakā rukkhā viya. Te carimakaviññāṇanirodhena
anupādāno viya jātavedo nibbāyissantīti pajānāti. Idha vijjāti
arahattamaggañāṇavijjā. Avijjāti catusaccappaṭicchādikā avijjā. Sesaṃ vuttanayameva.
     Anuccāvacasīlassāti yassa sīlaṃ kālena hāyati, kālena vaḍḍhati, so uccāvacasīlo
nāma hoti. Khīṇāsavassa pana sīlaṃ ekantavaḍḍhitameva. Tasmā so anuccāvacasīlo
nāma hoti. Vasībhūtanti vasippattaṃ. Susamāhitanti suṭṭhu samāhitaṃ, ārammaṇamhi
suṭṭhapitaṃ. Dhīranti dhitisampannaṃ. Maccuhāyinanti maccuṃ jahitvā ṭhitaṃ.
Sabbappahāyinanti sabbe pāpadhamme pajahitvā ṭhitaṃ. Buddhanti catusaccabuddhaṃ.
Antimasārīranti sabbapacchimasarīraṃ. 4- Taṃ namassanti gotamanti taṃ gotamagottaṃ
buddhasāvakā namassanti. Athavā gotamabuddhassa sāvakopi gotamo, taṃ gotamaṃ devamanussā
namassantīti attho.
@Footnote: 1 cha.Ma.,i. kataṃ caritaṃ niṭṭhitanti   2 cha.Ma.,i. puthujjanakalyāṇakena. evamuparipi
@3 Ma......bhāvanāvasena        4 cha.Ma. antimadehinanti pabbapacchimasarīradhārinaṃ

---------------------------------------------------------------------------------------------
page167.
     Pubbenivāsanti pubbenivutthakkhandhaparamparaṃ. Yovetīti yo aveti avagacchati.
Yovedītipi pāṭho. Yo avedi, viditaṃ pākaṭaṃ katvā ṭhitoti attho. Saggāpāyañca
passatīti so 1- cha kāmāvacare nava brahmaloke cattāro ca apāye passati. Jātikkhayaṃ
pattoti arahattaṃ patto. Abhiññāvositoti jānitvā kiccavosānena vusito. 2-
Munīti moneyyena samannāgato khīṇāsavamuni. Etāhīti heṭṭhā niddiṭṭhāhi
pubbenivāsañāṇādīhi. Nāññaṃ lapitalāpananti yo panañño tevijjoti aññehi
lapitavacanamattameva lapati, tamahaṃ tevijjoti na vadāmi, attapaccakkhato ñatvā parassapi 3-
tisso vijjā kathentamevāhaṃ tevijjoti vadāmīti attho. Kalanti koṭṭhāsaṃ.
Nāgghatīti na pāpuṇāti. Idāni brāhmaṇo bhagavato kathāya pasanno pasannākāraṃ karonto
abhikkantantiādimāha.
                       9. Jāṇussoṇisuttavaṇṇanā
     [60] Navame yassassūti yassa bhaveyyuṃ. Yaññotiādīsu yajitabboti yañño,
deyyadhammassetaṃ nāmaṃ. Saddhanti matakabhattaṃ. Thālipākoti varapurisānaṃ dātabbaṃ 4-
bhattaṃ. Deyyadhammanti vuttāvasesaṃ yaṅkiñci deyyadhammaṃ nāma. Tevijjesu
brāhmaṇesu dānaṃ dadeyyāti sabbametaṃ dānaṃ tevijjesu dadeyya, tevijjabrāhmaṇāva
paṭiggahetuṃ yuttāti dasseti. Sesamettha heṭṭhā vuttanayamevāti.
                       10. Saṅgāravasuttavaṇṇanā
     [61] Dasame saṅgāravoti evaṃnāmako rājagahanagare jiṇṇapaṭisaṅkharaṇakārako
āyuttakabrāhmaṇo. Upasaṅkamīti bhuttapātarāso hutvā mahājanaparivuto upasaṅkami,
mayamassūti ettha assūti nipātamattaṃ, mayaṃ bho gotama brāhmaṇā nāmāti
@Footnote: 1 cha.Ma.,i. ayaṃ pāṭho na dissati                 2 cha.Ma.,i. vosito
@3 ka. yassāpi                             4 cha.Ma.,i. dātabbayuttaṃ

---------------------------------------------------------------------------------------------
page168.
Idameva atthapadaṃ. Yaññaṃ yajāmāti bāhirasamaye sabbacatukkena sabbaṭṭhakena
sabbasoḷasakena sabbadvattiṃsāya sabbacatusaṭṭhiyā sabbasatena sabbapañcasatenāti ca evaṃ
pāṇaghātapaṭisaṃyutto yañño nāma hoti. Taṃ sandhāyevamāha. Anekasārīrikanti
anekasarīrasambhavaṃ. Yadidanti yā esā. Yaññādhikaraṇanti yaññakāraṇā ca yajanakāraṇā
cāti 1- attho. Ekasmiṃ hi bahunnaṃ dadantepi dāpentepi bahūsupi bahunnaṃ
dadantesupi dāpentesupi puññapaṭipadā anekasārīrikā nāma hoti. Taṃ sandhāyetaṃ
vuttaṃ. Tuyhañca tuyhañca yajāmīti vadantassāpi tvañca tvañca yajāhīti
āṇāpentassāpi ca anekasārīrikāyeva hoti.  tampi sandhāyetaṃ vuttaṃ. Yassa vā tassa
vāti yasmā vā tasmā vā. Ekamattānaṃ dametīti attano indriyadamanavasena
ekaṃ attānaṃ 2- dameti. Ekamattānaṃ sametīti attano rāgādiupasamavasena 3-
ekaṃ attānameva sameti. Parinibbāpetīti rāgādiparinibbāneneva parinibbāpeti.
Evamassāyanti evaṃ santepi ayaṃ.
     Evamidaṃ brāhmaṇassa kathaṃ sutvā satthā  cintesi "ayaṃ brāhmaṇo
pasughātakasaṃyuttamahāyaññaṃ anekasārīrikaṃ  puññapaṭipadaṃ vadeti, pabbajjāmūlakaṃ pana
puññuppattipakipadaṃ 4- ekasārīrikanti vadeti, nevāyaṃ ekasārīrikaṃ jānāti, na
anekasārīrikaṃ, handassa ekasārīrikañca anekasārīrikañca paṭipadaṃ desessāmī"ti
upari desanaṃ vaḍḍhento tenahi brāhmaṇātiādimāha. Tattha yathā te khameyyāti yathā
tuyhaṃ rucceyya. Idha tathāgato loke uppajjatītiādi visuddhimagge 5- vitthārita-
meva. Etthāyaṃ 6- maggoti ettha 7- tumhe, ahaṃ anusāsāmi, ayaṃ maggo. Ayaṃ
paṭipadāti tasseva vevacanaṃ. Yathā paṭipannoti yena maggena paṭipanno. Anuttaraṃ
brahmacariyogadhanti arahattamaggasaṅkhātassa brahmacariyassa anuttaraṃ ogadhaṃ
uttamapatiṭṭhābhūtaṃ nibbānaṃ. Iccāyanti iti ayaṃ.
@Footnote: 1 cha.,i. yajanakāraṇā ceva yājanakāraṇā cāti       2 cha.Ma.,i. attānameva
@3 cha.,i. rāgādisamanavasena                     4 Ma. puññasampattipaṭipadaṃ
@5 visuddhi. 1/253         6 cha.Ma.,i. ethāyaṃ    7 cha.Ma.,i. etha

---------------------------------------------------------------------------------------------
page169.
     Appaṭṭhatarāti 1- yattha bahūhi veyyāvaccakaraṇehi upakaraṇehi vā attho natthi.
Appasamārambhatarāti yattha bahunnaṃ kammacchedavasena pīḷāsaṅkhāto samārambho natthi.
Seyyathāpi bhavaṃ gotamo bhavañcānando, ete me pujjāti yathā bhavaṃ gotamo
bhavañca ānando, evarūpā mama pūjitā, tumheyeva dve janā mayhaṃ pujjā
ca pāsaṃsā cāti imamatthaṃ sandhāyeva taṃ vadati. Tassa kira evaṃ ahosi "ānandatthero
maṃyeva imaṃ pañhaṃ kathāpetukāmo, attano kho pana vaṇṇe vutte atussanako 2-
nāma natthī"ti. Tasmā pañhaṃ kathetukāmo 3- vaṇṇabhaṇanena vikkhepaṃ karonto evamāha.
     Na kho tyāhanti na kho te ahaṃ. Theropi kira cintesi "ayaṃ brāhmaṇo
pañhaṃ kathetukāmo parivattati, imaṃ pañhaṃ etaṃyeva kathāpessāmī"ti. Tasmā naṃ
evamāha.
     Sahadhammikanti sakāraṇaṃ. Saṃsādetīti saṃsīdāpeti. No vissajjetīti na katheti.
Yannūnāhaṃ parimoceyyanti yannūna ahaṃ ubhopete vihesato parimoceyyaṃ. Brāhmaṇo
hi ānandena pucchitaṃ pañhaṃ akathento vihesati, 4- ānandopi brāhmaṇaṃ akathentaṃ
kathāpento. Iti ubhopete vihesato mocessāmīti cintetvā evamāha. Kānujjāti
kā nu ajja. Antarākathā udapādīti aññissā kathāya antarantare katarā
kathā uppajjīti pucchati. Tadā kira rājantepure 5- tīṇi pāṭihāriyāni ārabbha
kathā udapādīti, 6- taṃ pucchāmīti sutvā 7- evamāha. Atha brāhmaṇo "idāni vattuṃ
sakkhissāmī"ti rājantepure uppannaṃ kathaṃ āropento ayaṃ khvajja bho gotamāti-
ādimāha. Tattha ayaṃ khvajjāti ayaṃ kho ajja. Pubbe sudanti ettha sudanti
nipātamattaṃ. Uttarimanussadhammāti dasakusalakammapathasaṅkhātā manussadhammā uttari.
Iddhipāṭihāriyaṃ dassesunti bhikkhācāraṃ gacchantā ākāseneva gamiṃsu ceva āgamiṃsu
cāti evaṃ pubbe pavattaṃ ākāsagamanaṃ sandhāyevamāha. Etarahi pana bahutarā
@Footnote: 1 Ma. appatthatarāti       2 cha.Ma.,i. padussanako    3 cha.Ma.,i. akathetukāmo.
@evamuparipi   4 cha.Ma.,i. viheseti    5 Ma. antepure    6 cha.Ma.,i. udapādi
@7 cha.Ma.,i. satthā

---------------------------------------------------------------------------------------------
page170.
Ca bhikkhūti idaṃ so brāhmaṇo "pubbe bhikkhū `cattāro paccaye uppādessāmī'ti
maññe evamakaṃsu, idāni paccayānaṃ uppannabhāvaṃ ñatvā mohena 1- ceva pamādena
ca vītināmentī"ti laddhiyā evamāha.
     Pāṭihāriyānīti paccanīkapaṭiharaṇavasena pāṭihāriyāni. Iddhipāṭihāriyanti
ijjhanavasena iddhi, paṭiharaṇavasena pāṭihāriyaṃ, iddhiyeva pāṭihāriyaṃ
iddhipāṭihāriyaṃ. Itaresupi eseva nayo. Anekavihitaṃ iddhividhantiādīnaṃ attho
ceva bhāvanānayo ca visuddhimagge 2- vitthāritova.
     Nimittena ādisatīti āgatanimittena vā gatanimittena vā ṭhitanimittena vā
"idaṃ nāma bhavissatī"ti katheti. Tatridaṃ vatthu:- eko kira rājā tisso muttā
gahetvā purohitaṃ pucchi "kiṃ me ācariya hatthe"ti. So ito cito ca olokesi,
tena ca samayena ekā sarabū "makkhikaṃ gahessāmī"ti pakkhantā, 3- gahaṇakāle makkhikā
palātā. So makkhikāya muttattā "muttā mahārājā"ti āha. Muttā tāva hontu,
kati muttāti. So puna nimittaṃ olokesi. Avidūre 4- kukkuṭo tikkhattuṃ saddaṃ
nicchāresi. Brāhmaṇo "tisso mahārājā"ti āha. Evaṃ ekacco āgatanimittena
katheti. Etenupāyena gataṭṭhitanimittehipi kathanaṃ veditabbaṃ. Evampi te manoti evaṃ
tava mano somanassito vā domanassito vā kāmavitakkādisaṃyutto vāti. Dutiyaṃ
tasseva vevacanaṃ. Itipi te cittanti itipi tava cittaṃ, imañca imañca atthaṃ
cintayamānaṃ pavattanti 5- attho. Bahuñcepi ādisatīti bahuñcepi katheti. Tatheva taṃ
hotīti yathā kathitaṃ, tatheva hoti.
     Amanussānanti yakkhapisācādīnaṃ. Devatānanti cātummahārājikādīnaṃ. Saddaṃ
sutvāti aññassa cittaṃ ñatvā kathentānaṃ sutvā. Vitakkavipphārasaddanti 6-
@Footnote: 1 cha.Ma.,i. soppena    2 visuddhi. 2/200 iddhividhaniddesa    3 Ma. pakkhandā
@4 cha.Ma.,i. athāvidūre   5 cha.Ma.,i. pavattatīti
@6 ka. vitakkavicārasaddanti. evamuparipi

---------------------------------------------------------------------------------------------
page171.
Vitakkavipphāravasena uppannaṃ 1- vippalapantānaṃ suttappamattādīnaṃ saddaṃ.
Sutvāti taṃ sutvā. Yaṃ vitakkayato tassa so saddo uppanno, tassa vasena uppannaṃ
"evampi te mano"ti ādisati.
     Tatrimāni vatthūni:- eko kira manusso "aṭṭaṃ karissāmī"ti gāmato nagaraṃ
gacchanto nikkhantaṭṭhānato paṭṭhāya "vinicchayasabhāyaṃ rañño ca rājamahāmattānañca
idaṃ kathessāmi idaṃ kathessāmī"ti vitakkento rājakulaṃ gato viya rañño purato
ṭhito viya aṭṭakārakena saddhiṃ kathento viya ca ahosi, tassa taṃ vitakkavipphāravasena
niccharantaṃ saddaṃ sutvā eko puriso "kenatthena āgacchasī"ti āha. Aṭṭakammenāti.
Gaccha, jayo te bhavissatīti. So gantvā aṭṭaṃ katvā jayameva pāpuṇi.
     Aparopi thero poliyavāsī gāme 2- piṇḍāya vicari. Atha naṃ nikkhantaṃ ekā
dārikā aññāvihitā  na addasa. So gāmadvāre ṭhatvā nivattitvā oloketvā
taṃ disvā vitakkayanto agamāsi. Gacchantoyeva ca "kiṃ nu kho kurumānā dārikā
na addasā"ti vacībhedaṃ akāsi. Passe ṭhito eko puriso sutvā "tumhe bhante
poliyagāme caritthā"ti āha.
     Manosaṅkhārā paṇihitāti cittasaṅkhārā suṭṭhapitā. Vitakkessatīti vitakkayissati
pavattayissatīti pajānāti. Pajānanto ca āgamaneneva pajānāti, pubbabhāgena
jānāti, antosamāpattiyaṃ cittaṃ apaloketvā jānāti. Āgamanena jānāti nāma
kasiṇaparikammakāleyeva "yenākāreneva 3- kasiṇabhāvanaṃ āraddho paṭhamajjhānaṃ vā
.pe. Catutthajjhānaṃ vā aṭṭha vā samāpattiyo nibbattessatī"ti jānāti. Pubbabhāgena
jānāti nāma samathavipassanāya 4- āraddhāyeva jānāti, "yenākārena esa vipassanaṃ
āraddho sotāpattimaggaṃ vā nibbattessati .pe. Arahattamaggaṃ vā
@Footnote: 1 cha.Ma.,i. ayaṃ pāṭho na dissati                2 cha.Ma.,i. moliyagāme
@3 cha.Ma.,i. yenākārenesa             4 cha.Ma.,i. paṭhamavipassanāya

---------------------------------------------------------------------------------------------
page172.
Nibbattessatī"ti jānāti. Antosamāpattiyaṃ cittaṃ oloketvā jānāti nāma
"yenākārena imassa manosaṅkhārā suṭṭhapitā, imassa nāma cittassa anantarā
imaṃ nāma vitakkaṃ vitakkessati, ito vuṭṭhitassa etassa hānabhāgiyo vā samādhi
bhavissati ṭhitibhāgiyo vā visesabhāgiyo vā nibbedhabhāgiyo vā, abhiññāsacchikiriyā 1-
vā nibbattessatī"ti jānāti. Tattha puthujjano cetopariyañāṇalābhī puthujjanānaṃyeva
cittaṃ jānāti, na ariyānaṃ. Ariyesupi heṭṭhimo uparimassa cittaṃ na jānāti,
uparimo pana heṭṭhimassa jānāti. Etesu ca sotāpanno sotāpattiphalasamāpattiṃ
samāpajjati. .pe. Arahā arahattaphalasamāpattiṃ samāpajjati. Uparimo heṭṭhimaṃ na samāpajjati.
Tesañhi heṭṭhimā heṭṭhimā samāpatti tatravattiyeva hoti. Tatheva taṃ hotīti etaṃ
ekaṃsena tatheva hoti. Cetopariyañāṇavasena ñātañhi aññathābhāvaṃ nāma natthi.
     Evaṃ vitakkethāti evaṃ nekkhammavitakkādayo pavattentā vitakketha. Mā
evaṃ vitakkayitthāti evaṃ kāmavitakkādayo pavattentā mā vitakkayittha. Evaṃ
manasikarothāti evaṃ aniccasaññameva, dukkhasaññādīsu vā aññataraṃ manasikarotha. Mā
evanti niccantiādinā nayena mā manasā karittha. Idanti idaṃ pañcakāmaguṇarāgaṃ
pajahatha. Idaṃ pana upasampajjāti idaṃ catumaggaphalappabhedaṃ lokuttaradhammameva upasampajja
pāpuṇitvā nipphādetvā viharatha.
     Māyāsahadhammarūpaṃ viya khāyatīti māyāsamānakāraṇajātikaṃ viya hutvā upaṭṭhāti.
Māyākāropi hi udakaṃ gahetvā telaṃ karoti, telaṃ gahetvā udakanti evaṃ anekarūpaṃ
māyaṃ dasseti. Idampi pāṭihāriyaṃ tathārūpamevāti. Idampime bho gotama pāṭihāriyaṃ
māyāsahadhammarūpaṃ viya khāyatīti cintāmaṇikavijjāsarikkhataṃ sandhāya evamāha.
Cintāmaṇikavijjaṃ jānantāpi hi āgacchantameva disvā "ayaṃ idaṃ nāma vitakkento
āgacchatī"ti jānanti. Tathā "idaṃ nāma vitakkento ṭhito, idaṃ nāma vitakkento
nisinno, idaṃ nāma vitakkento nipanno"ti jānanti.
@Footnote: 1 cha.Ma.,i. abhiññāyo

---------------------------------------------------------------------------------------------
page173.
     Abhikkantataranti sundarataraṃ. Paṇītataranti uttamataraṃ.  bhavañhi gotamo avitakkaṃ
avicāranti idha brāhmaṇo avasesaṃ 1- ādesanāpāṭihāriyaṃ bāhirakanti na gaṇhi.
Idañca pana sabbampi so brāhmaṇo tathāgatassa vaṇṇaṃ kathentoyeva āha.
Addhā kho tyāyanti 2- ekaṃseneva tayā ayaṃ. 3- Āsajja upanīya vācā bhāsitāti
mama guṇe ghaṭṭetvā mameva guṇānaṃ santikaṃ upanītā vācā bhāsitā. Apica
tyāhaṃ byākarissāmīti apica te ahameva kathessāmīti. Sesaṃ uttānatthamevāti.
                        Brāhmaṇavaggo paṭhamo.
                        -----------------
                          7. 2. Mahāvagga
                       1. Titthāyatanasuttavaṇṇanā
     [62] Dutiyassa paṭhame titthāyatanānīti titthabhūtāni āyatanāni, titthiyānaṃ
vā āyatanāni. Tattha titthaṃ jānitabbaṃ, titthakarā jānitabbā, titthiyā jānitabbā,
titthiyasāvakā jānitabbā. Titthaṃ nāma dvāsaṭṭhī diṭṭhiyo. Titthakarā nāma tāsaṃ
diṭṭhīnaṃ uppādakā. Titthiyā nāma yesaṃ tā diṭṭhiyo nāma ruccanti khamanti.
Titthiyasāvakā nāma tesaṃ paccayadāyakā. Āyatananti "assānaṃ kambojo 4- āyatanaṃ,
gunnaṃ dakkhiṇāpatho āyatanan"ti ettha sañjātiṭṭhānaṃ āyatanaṃ nāma.
             "manorame āyatane       sevanti naṃ vihaṅgamā
              chāyaṃ chāyatthikā yanti     phalatthā phalabhojino"ti 5-
ettha samosaraṇaṭṭhānaṃ. "pañcimāni bhikkhave vimuttāyatanānī"ti 6- ettha kāraṇaṃ. Taṃ
idha sabbampi labbhati. Sabbepi hi diṭṭhigatikā sañjāyamānā imesuyeva tīsu ṭhānesu
@Footnote: 1 Ma. anavasesaṃ   2 ka. tyāhanti    3 Ma. tassa ahaṃ   4 cha.Ma. kambojo assānaṃ
@5 aṅ.pañcaka. 22/26/22 pañcaṅgikavagga (syā)   6 aṅ.pañcaka. 22/38/46
@sumanavagga (syā)

---------------------------------------------------------------------------------------------
page174.
Sañjāyanti, samosaramānāpi etesuyeva tīsu ṭhānesu samosaranti sannipatanti,
diṭṭhigatikabhāve panesaṃ 1- etāneva tīṇi kāraṇāni 2- titthabhūtāni sañjātiādinā
atthena āyatanānītipi titthāyatanāni. Tenevatthena titthiyānaṃ āyatanānītipi
titthāyatanāni. Samanuyuñjiyamānānīti kā nāmetā diṭṭhiyoti evaṃ pucchiyamānāni.
Samanuggāhiyamānānīti kiṃkāraṇā etā diṭṭhiyo uppannāti evaṃ sammā
anuggāhiyamānāni. Samanubhāsiyamānānīti paṭinissajjatha tāni pāpakāni diṭṭhigatānīti
evaṃ sammā anubhāsiyamānāni. Apica tīṇipi etāni anuyogapucchāvevacanāneva. Tena
vuttaṃ aṭṭhakathāyaṃ "samanuyuñjatīti vā samanuggāhatīti vā samanubhāsatīti vā esese
ekaṭṭhe same samabhāge tajjāte taññevā"ti.
     Parampi gantvāti ācariyaparamparā laddhiparamparā attabhāvaparamparāti etesu
yaṅkiñci paramparaṃ gantvāpi. Akiriyāya saṇṭhahantīti akiriyamatte santiṭṭhanti.
"amhākaṃ ācariyo pubbekatavādī, amhākaṃ pācariyo pubbekatavādī, amhākaṃ ācariya-
pācariyo pubbekatavādī. Amhākaṃ ācariyo issaranimmānavādī, amhākaṃ pācariyo
issaranimmānavādī, amhākaṃ ācariyapācariyo issaranimmānavādī. Amhākaṃ ācariyo
ahetukaapaccayavādī amhākaṃ pācariyo ahetukaapaccayavādī. Amhākaṃ ācariyapācariyo
ahetukaapaccayavādī"ti evaṃ gacchantāni hi etāni ācariyaparamparā 3- gacchanti nāma.
"amhākaṃ ācariyo pubbekataladdhiko, amhākaṃ pācariyo .pe. Amhākaṃ ācariya-
pācariyo ahetukaapaccayaladdhiko"ti evaṃ gacchantāni laddhiparamparā gacchanti nāma.
"amhākaṃ ācariyassa attabhāvo pubbekatahetu, amhākaṃ pācariyassa .pe. Amhākaṃ
ācariyapācariyassa attabhāvo ahetukaapaccayo"ti evaṃ gacchantāni attabhāvaparamparā
gacchanti nāma. Evaṃ pana suvidūrampi gacchantāni akiriyamatteva saṇṭhahanti, ekopi
etesaṃ diṭṭhigatikānaṃ kattā vā kāretā vā na paññāyati.
@Footnote: 1 cha.Ma.,i. ca nesaṃ   2 cha.Ma.,i. kāraṇānīti  3 cha.Ma.....paramparaṃ. evamuparipi

---------------------------------------------------------------------------------------------
page175.
      Purisapuggaloti satto. Kāmañca purisotipi vutte puggalotipi vutte
sattoyeva vutto hoti, ayaṃ pana sammatikathā nāma yo yathā jānāti, tassa tathā vuccati.
Paṭisaṃvedetīti attano santāne uppannaṃ jānāti paṭisaṃveditaṃ karoti, anubhavati
vā. Pubbekatahetūti pubbekatakāraṇā, pubbekatakammapaccayeneva paṭisaṃvedetīti attho.
Iminā kammavedanañca kiriyavedanañca paṭikkhipitvā ekaṃ vipākavedanameva sampaṭicchanti-
yeva. 1- Ime pittasamuṭṭhānā ābādhā semhasamuṭṭhānā vātasamuṭṭhānā sannipātikā
utupariṇāmajā visamaparihārajā opakkamikā ābādhā kammavipākajā ābādhāti aṭṭharogā
vuttā, tesu satta  paṭikkhipitvā aṭṭhamaṃyeva 2- sampaṭicchanti. Yepime
diṭṭhadhammavedanīyaṃ upapajjavedanīyaṃ aparapariyāyavedanīyanti tayo kammarāsayo vuttā,
tesupi dve paṭibāhitvā ekaṃ aparapariyāyakammaṃyeva sampaṭicchanti. Yepime
diṭṭhadhammavedanīyo vipāko upapajjavedanīyo aparapariyāyavedanīyoti tayo vipākarāsayo
vuttā, tesupi dve paṭibāhitvā ekaṃ aparapariyāyavipākameva sampaṭicchanti. Yepime
kusalacetanā akusalacetanā vipākacetanā kiriyacetanāti cattāro cetanārāsayo vuttā,
tesupi tayo paṭibāhitvā ekaṃ vipākacetanaṃyeva sampaṭicchanti.
     Issaranimmānahetūti issaranimmānakāraṇā, issarena nimmitattā paṭisaṃvedetīti
attho. Ayaṃ hi tesaṃ adhippāyo:- imā tisso vedanā paccuppanne attanā
katamūlakena vā āṇattimūlakena vā pubbekatena vā ahetuapaccayā vā paṭisaṃvedetuṃ
nāma na sakkā, issaranimmānakāraṇāyeva pana imā paṭisaṃvedetīti. Evaṃvādino
panete heṭṭhā vuttesu aṭṭhasu rogesu ekampi asampaṭicchitvā sabbe paṭibāhanti,
heṭṭhā vuttesu ca tīsu kammarāsīsu tīsu vipākarāsīsu catūsu cetanārāsīsu ekaṃpi
asampaṭicchitvā sabbe paṭibāhanti.
     Ahetuapaccayāti hetuñca paccayañca vinā, akāraṇeneva paṭisaṃvedetīti attho.
Ayañhi nesaṃ adhippāyo:- imā tisso vedanā paccuppanne attanā katamūlakena
@Footnote: 1 cha.Ma.,i. sampaṭicchanti. ye vā        2 cha.Ma.,i. ekaṃ vipākavedanaṃyeva

---------------------------------------------------------------------------------------------
page176.
Vā āṇattimūlakena vā pubbekatena vā issaranimmānahetunā vā paṭisaṃvedetuṃ
nāma na sakkā, ahetuapaccayāyeva pana imā paṭisaṃvedetīti. Evaṃvādino panete
heṭṭhā vuttesu rogādīsu ekampi asampaṭicchitvā sabbaṃ paṭibāhanti.
     Evaṃ satthā mātikaṃ nikkhipitvā idāni taṃ vibhajitvā dassetuṃ tatra
bhikkhavetiādimāha. Tattha evaṃ vadāmīti laddhipatiṭṭhāpanatthaṃ evaṃ vadāmīti dasseti.
Laddhiñhi apatiṭṭhāpetvā niggayhamānā laddhito laddhiṃ saṅkamanti, bho gotama
kiṃ 1- pubbekatavādaṃ vadāmātiādīni vadanti. Laddhiyā pana patiṭṭhāpitāya saṅkamituṃ
alabhantā suniggahitā hontīti, 2- iti nesaṃ laddhipatiṭṭhāpanatthaṃ evaṃ vadāmīti
āha. Tenahāyasmantoti tenahi āyasmanto. Kiṃ vuttaṃ hoti:- yadi etaṃ saccaṃ, evaṃ
sante tena tumhākaṃ vādena. Pāṇātipātino bhavissanti pubbekatahetūti ye
keci loke pāṇaṃ atipātenti, sabbe te pubbekatahetu pāṇātipātino bhavissanti.
Kiṃkāraṇā? na hi pāṇātipātakammaṃ attanā katamūlakena na āṇattimūlakena
Na issaranimmānahetunā na ahetuapaccayā sakkā paṭisaṃvedetuṃ, pubbekatahetuyeva
paṭisaṃvedetīti ayaṃ  vo laddhi. Yathā ca pāṇātipātino, evaṃ pāṇātipātā viramantāpi
pubbekatahetuyeva viramissantīti. Iti bhagavā tesaṃyeva laddhiṃ gahetvā tesaṃ niggahaṃ
āropeti. Iminā nayena adinnādāyinotiādīsupi yojanā veditabbā.
     Sārato paccāgacchatanti sārabhāvena gaṇhantānaṃ. Chandoti kattukamyatāchando.
Idaṃ vā karaṇīyaṃ idaṃ vā akaraṇīyanti ettha ayamadhippāyo:- idaṃ vā karaṇīyanti
kattabbassa karaṇatthāya, idaṃ vā akaraṇīyanti akattabbassa akaraṇatthāya kattukamyatā
vā paccattapurisakāro vā na hoti. Chandavāyāmesu vā asantesu "idaṃ kattabban"tipi
"idaṃ na kattabban"tipi na hoti. Iti karaṇīyākaraṇīye kho pana saccato thetato
anupalabbhiyamāneti evaṃ kattabbe ca akattabbe ca bhūtato thirato apaññāyamāne
alabbhamāne. Yadi hi kattabbaṃ kātuṃ akattabbato ca viramituṃ
@Footnote: 1 Sī.,i. kiṃ mayaṃ, cha.Ma. na mayaṃ   2 cha.Ma.,i. honti

---------------------------------------------------------------------------------------------
page177.
Labheyya, karaṇīyākaraṇīyaṃ saccato thetato upalabbheyya.  yasmā pana ubhayampi evaṃ
nūpalabbhati, 1- tasmā taṃ saccato thetato na upalabbhati,  evaṃ tasmiṃ ca
anupalabbhiyamānepīti 2- attho. Muṭṭhassatīnanti naṭṭhassatīnaṃ vissaṭṭhassatīnaṃ.
Anārakkhānaṃ viharatanti chasu dvāresu nirārakkhānaṃ viharantānaṃ. Na hoti paccattaṃ
sahadhammiko samaṇavādoti evaṃbhūtānaṃ tumhākaṃ vā aññesaṃ vā mayaṃ samaṇāti paccattaṃ
sakāraṇo samaṇavādo na hoti na ijjhati. Samaṇāpi hi pubbekatakāraṇāyeva honti,
assamaṇāpi pubbekatakāraṇāyevāti. Sahadhammikoti sakāraṇo. Niggaho hotīti mama niggaho
hoti, te pana niggahitā hontīti.
     Evaṃ pubbekatavādino niggahitvā idāni issaranimmānavādino niggahetuṃ
tatra bhikkhavetiādimāha. Tassattho pubbekatavāde vuttanayena veditabbo, tathā
ahetukavādepi.
     Evaṃ imesaṃ titthāyatanānaṃ parampi gantvā 3- akiriyāya saṇṭhahanabhāvena
tucchabhāvaṃ aniyyānikabhāvaṃ, asārabhāvena thusakoṭṭanasadisataṃ āpajjanabhāvena
aggisaññāya dhamamānakhajjupanakasarikkhataṃ tandiṭṭhikānaṃ purimassapi majjhimassapi
pacchimassapi atthadassanatāya abhāvena andhaveṇūpamataṃ saddamatteneva tāni
gahetvā sāradiṭṭhikānaṃ paṭhaviyaṃ patitassa veḷuvapakkassa daddahāyitasaddaṃ 4- sutvā
"paṭhavī saṃvaṭṭamānā āgacchatī"ti saññāya palāyantena 5- sasakena sarikkhabhāvañca
dassetvā idāni attanā desitassa dhammassa sārabhāvañceva niyyānikabhāvañca
dassetuṃ ayaṃ kho pana bhikkhavetiādimāha. Tattha aniggahitoti aññehi aniggahito
niggahetuṃ asakkuṇeyyo. Asaṅkiliṭṭhoti nikkileso parisuddho, "saṅkiliṭṭhaṃ naṃ
karissāmā"ti pavattehipi tathā kātuṃ asakkuṇeyyo. Anupavajjoti upavādavinimutto.
Appaṭikuṭṭhoti "kiṃ iminā haratha nan"ti evaṃ appaṭibāhito, anupakkuṭṭho vā.
Viññūhīti paṇḍitehi. Apaṇḍitānañhi ajānitvā kathentānaṃ
@Footnote: 1 Sī. ubhayampi taṃ esa na labbhati, cha.Ma. taṃ esa nupalabbhati
@2 cha.Ma.,i. anupalabbhiyamāneti   3 Ma. manasikatvā   4 Ma. daddurasaddaṃ,
@cha.,i. daddabhāyitasaddaṃ   5 Ma. bhāyante

---------------------------------------------------------------------------------------------
page178.
Vacanaṃ appamāṇaṃ. Tasmā viññūhīti āha.
     Idāni tassa dhammassa dassanatthaṃ "katamo ca bhikkhave"ti  pañhaṃ pucchitvā
"imā cha dhātuyo"tiādinā nayena mātikaṃ nikkhipitvā yathāpaṭipāṭiyā
vibhajitvā dassento puna imā cha dhātuyotiādimāha. Tattha dhātuyoti sabhāvā.
Nijjīvanissattabhāvapakāsako hi sabhāvaṭṭho dhātvaṭṭho nāma. Phassāyatanānīti
vipākaphassānaṃ ākaraṭṭhena āyatanāni. Manopavicārāti vitakkavicārapadehi 1- aṭṭhārasasu
ṭhānesu manassa upavicāRā.
     Paṭhavīdhātūti patiṭṭhādhātu. Āpodhātūti ābandhanadhātu. Tejodhātūti paripācana-
dhātu. Vāyodhātūti vitthambhanadhātu. Ākāsadhātūti asampuṭṭhadhātu. Viññāṇadhātūti
vijānanadhātu. Evamidaṃ dhātukammaṭṭhānaṃ āgataṃ. Taṃ kho panetaṃ saṅkhepato āgataṭṭhāne
saṅkhepatopi vitthāratopi kathetuṃ vaṭṭati. Vitthārato āgataṭṭhāne saṅkhepato kathetuṃ
na  vaṭṭati, vitthāratova vaṭṭati. Imasmiṃ pana tiṭṭhāyatanasutte idaṃ saṅkhepato
chadhātuvasena kammaṭṭhānaṃ āgataṃ. Taṃ ubhayathāpi kathetuṃ vaṭṭati.
     Saṅkhepato chadhātuvasena kammaṭṭhānaṃ pariggaṇhantopi  evaṃ pariggaṇhāti:-
paṭhavīdhātu āpodhātu tejodhātu vāyodhātūti imāni cattāri mahābhūtāni, ākāsadhātu
upādārūpaṃ. Ekasmiñca upādārūpe diṭṭhe sesāni tevīsati diṭṭhānevāti
sallakkhetabbāni. Viññāṇadhātūti cittaṃ viññāṇakkhandho hoti, tena sahajātā vedanā
vedanākkhandho, saññā saññākkhandho, phasso ca cetanā ca saṅkhārakkhandhoti
ime cattāro  arūpakkhandhā nāma. Cattāri pana mahābhūtāni catunnañca mahābhūtānaṃ
upādārūpaṃ rūpakkhandho nāma. Tattha cattāro arūpakkhandhā  nāmaṃ, rūpakkhandho
rūpanti nāmañca rūpañcāti dveyeva dhammā honti, tato uddhaṃ satto vā jīvo
vā natthīti evaṃ ekassa bhikkhuno saṅkhepato chadhātuvasena arahattasampāpakaṃ kammaṭṭhānaṃ
veditabbaṃ.
@Footnote: 1 cha.Ma. vitakkavicārapādehi

---------------------------------------------------------------------------------------------
page179.
     Vitthārato pariggaṇhanto pana cattāri mahābhūtāni pariggaṇhitvā ākāsadhātu-
pariggahānusārena tevīsati upādārūpāni pariggaṇhati. Atha nesaṃ paccayaṃ
upaparikkhanto puna cattāreva mahābhūtāni disvā tesu paṭhavīdhātu vīsatikoṭṭhāsā,
āpodhātu dvādasa, tejodhātu cattāro, vāyodhātu chakoṭṭhāsāti koṭṭhāsavasena
samodhānetvā dvācattāḷīsa mahābhūtāni ca vavaṭṭhapetvā tevīsati upādārūpāni
pakkhipitvā pañcasaṭṭhī rūpāni vavaṭṭhapeti. Tāni ca vatthurūpena saddhiṃ ca chasaṭṭhī
hontīti chasaṭṭhī rūpāni passati. Viññāṇadhātu pana lokiyacittavasena ekāsīti
cittāni. Tāni sabbānipi viññāṇakkhandho nāma hoti. Tehi sahajātā vedanādayopi
tattakāyevāti ekāsīti vedanā vedanākkhandho, ekāsīti saññā saññākkhandho,
ekāsīti cetanā saṅkhārakkhandhoti ime cattāro arūpakkhandhā tebhūmikavasena
gayhamānā catuvīsādhikāni tīṇi dhammāyatanasatāni honti. Iti 1- ime ca arūpadhammā
chasaṭṭhī ca rūpadhammāti sabbepi samodhānetvā nāmañca rūpañcāti dveva dhammā honti,
tato uddhaṃ satto vā jīvo vā natthīti nāmarūpavasena pañcakkhandhe vavaṭṭhapetvā
tesaṃ paccayaṃ pariyesanto avijjāpaccayā taṇhāpaccayā kammapaccayā āhārapaccayāti
evaṃ paccayaṃ disvā "atītepi imehi paccayehi idaṃ nāmarūpaṃ pavattittha, 2-
anāgatepi etehi paccayehi  pavattissati, etarahipi etehiyeva pavattatīti tīsu
kālesu kaṅkhaṃ vitaritvā anukkamena paṭipajjamāno arahattaṃ pāpuṇāti. Evaṃ
vitthāratopi chadhātuvasena arahattasampāpakaṃ kammaṭṭhānaṃ veditabbaṃ.
     Cakkhuṃ phassāyatananti suvaṇṇādīnaṃ suvaṇṇādiākaro viya dve cakkhuviññāṇāni
dve sampaṭicchannāni tīṇi santīraṇānīti imehi sattahi viññāṇehi sahajātānaṃ
sattannaṃ phassānaṃ samuṭṭhānaṭṭhena ākaroti āyatanaṃ. Sotaṃ phassāyatanantiādīsupi
eseva nayo. Mano phassāyatananti ettha pana dvāvīsati vipākaphassā veditabbā. 3-
Iti hidaṃ chaphassāyatanavasena kammaṭṭhānaṃ āgataṃ. Taṃ
@Footnote: 1 cha.Ma.,i. dhammasatāni hontīti  2 Ma. nāmarūpaṃ pavattitaṃ, cha. idaṃ vaṭṭaṃ
@pavattittha, i. nāmarūpavaṭṭaṃ pavattittha    3 cha.Ma. yojetabbā

---------------------------------------------------------------------------------------------
page180.
Saṅkhepatopi vitthāratopi kathetabbaṃ. Saṅkhepato tāva:- ettha hi purimāni pañca
āyatanāni upādārūpaṃ, tesu diṭṭhesu avasesaṃ upādārūpaṃ diṭṭhameva hoti. Chaṭṭhaṃ
āyatanaṃ cittaṃ, taṃ viññāṇakkhandho hoti, tena sahajātā vedanādayo sesā
tayo arūpakkhandhāti heṭṭhā vuttanayeneva saṅkhepato ca vitthārato ca arahattasampāpakaṃ
kammaṭṭhānaṃ veditabbaṃ.
     Cakkhunā rūpaṃ disvāti cakkhuviññāṇena rūpaṃ passitvā. Somanassaṭṭhāniyanti
somanassassa kāraṇabhūtaṃ. Upavicaratīti ettha manaṃ cārento upavicarati. Sesapadesupi
eseva nayo. Ettha ca iṭṭhaṃ vā hotu aniṭṭhaṃ vā, yaṃ rūpaṃ disvā somanassaṃ
uppajjati, taṃ somanassaṭṭhāniyaṃ nāma. Yaṃ disvā domanassaṃ uppajjati, taṃ
domanassaṭṭhāniyaṃ nāma. Yaṃ disvā upekkhā uppajjati, taṃ upekkhāṭṭhāniyaṃ
nāmāti veditabbaṃ. Saddādīsupi eseva nayo. Iti idaṃ saṅkhepato kammaṭṭhānaṃ
āgataṃ. Taṃ kho panetaṃ saṅkhepato āgataṭṭhāne saṅkhepatopi vitthāratopi kathetuṃ
vaṭṭati. Vitthārato āgataṭṭhāne saṅkhepato kathetuṃ na vaṭṭati. Imasmiṃ pana
titthāyatanasutte idaṃ saṅkhepato aṭṭhārasamanopavicāravasena kammaṭṭhānaṃ āgataṃ. Taṃ
saṅkhepatopi vitthāratopi kathetuṃ vaṭṭati.
     Tattha saṅkhepato tāva:- cakkhu sotaṃ ghānaṃ jivhā kāyo rūpaṃ saddo
gandho rasoti imāni nava upādārūpāni, tesu diṭṭhesu sesaupādārūpaṃ diṭṭhameva
hoti. Phoṭṭhabbaṃ tīṇi mahābhūtāni, tesu diṭṭhesu 1- catutthaṃ diṭṭhameva hoti.
Manoviññāṇakkhandho, tena sahajātā vedanādayo tayo arūpakkhandhāti heṭṭhā
vuttanayeneva saṅkhepato ca vitthārato ca arahattasampāpakaṃ kammaṭṭhānaṃ veditabbaṃ.
     Ariyasaccānīti ariyabhāvakarāni, ariyapaṭividdhāni vā saccāni. Ayamettha saṅkhepo,
vitthārato panetaṃ padaṃ visuddhimagge 2- pakāsitaṃ. Channaṃ bhikkhave dhātūnanti idaṃ
kimatthaṃ
@Footnote: 1 cha.Ma.,i. tehi diṭṭhehi       2 visuddhi. 3/76 indriyasaccaniddesa

---------------------------------------------------------------------------------------------
page181.
Āraddhaṃ? sukhāvabodhanatthaṃ. Yassa hi tathāgato dvādasapadaṃ paccayāvaṭṭaṃ
kathetukāmo hoti, tassa gabbhāvakkantivaṭṭaṃ dasseti. Gabbhāvakkantivaṭṭasmiṃ hi
dassite kathetumpi sukhaṃ hoti paraṃ avabodhetumpīti. Sukhāvabodhanatthaṃ idamāraddhanti
veditabbaṃ. Tattha channaṃ dhātūnanti heṭṭhā vuttānaṃyeva paṭhavīdhātuādīnaṃ. Upādāyāti
paṭicca. Etena paccayamattaṃ dasseti. Idaṃ vuttaṃ hoti "../../bdpicture/chadhātupaccayā gabbhassa
avakkanti hotī"ti. Kassa channaṃ dhātūnaṃ paccayena, kiṃ mātu, udāhu pitūti?
na mātu na pitu, paṭisandhiggaṇhanakasattasseva pana channaṃ dhātūnaṃ paccayena
gabbhassa avakkanti nāma hoti. Gabbho ca nāmesa nirayagabbho tiracchānagabbho 1-
pittivisayagabbho manussagabbho devagabbhoti nānappakāro hoti. Imasmiṃ pana
ṭhāne manussagabbho adhippeto. Avakkanti hotīti okkanti nibbatti pātubhāvo
hoti, kathaṃ hotīti? tiṇṇaṃ sannipātena. 2- Vuttañhetaṃ:-
            "tiṇṇaṃ kho pana bhikkhave sannipātā gabbhassāvakkanti hoti.
        (katamesaṃ tiṇṇaṃ) 3- idha mātāpitaro ca sannipatitā 4- honti, mātā
        ca na utunī 5- hoti, gandhabbo ca na paccupaṭṭhito 6- hoti. Neva tāva
        gabbhassāvakkanti hoti. Idha mātāpitaro ca sannipatitā honti, mātā
        ca utunī hoti, gandhabbo ca na paccupaṭṭhito hoti, neva tāva
        gabbhassāvakkanti hoti. Yato ca kho bhikkhave mātāpitaro ca
        sannipatitā honti, mātā ca utunī hoti, gandhabbo ca paccupaṭṭhito
        hoti. Evaṃ tiṇṇaṃ sannipātā gabbhassāvakkanti hotī"ti. 7-
     Okkantiyā sati nāmarūpanti "viññāṇapaccayā nāmarūpan"ti vuttaṭṭhāne
vatthudasakaṃ kāyadasakaṃ bhāvadasakaṃ tayo arūpino khandhāti tettiṃsa dhammā gahitā,
@Footnote: 1 cha.Ma.,i. tiracchānayonigabbho  2 Ma. sannipātā  3 cha.Ma. ime pāṭhā pāliyaṃ
@na dissanti    4 Sī.,i.,Ma. na sannipatitā     5 Sī.,Ma. mātā ca utunī
@6 Sī.,Ma. paccupaṭṭhito     7 Ma.mū. 12/408/364 mahātaṇhāsaṅkhayasutta

---------------------------------------------------------------------------------------------
page182.
Imasmiṃ pana "okkantiyā sati nāmarūpan"ti vuttaṭṭhāne viññāṇakkhandhampi
pakkhipitvā gabbhaseyyakānaṃ paṭisandhikkhaṇe catuttiṃsa dhammā gahitāti veditabbā.
Nāmarūpapaccayā saḷāyatanantiādīhi yatheva okkantiyā sati nāmarūpapātubhāvo
dassito, evaṃ nāmarūpe sati saḷāyatanapātubhāvo, saḷāyatane sati phassapātubhāvo,
phasse sati vedanāpātubhāvo dassito.
     Vediyamānassāti ettha vedanaṃ anubhavantopi vediyamānoti vuccati jānantopi.
"vediyāmahaṃ bhante, vediyatīti maṃ saṃgho dhāretū"ti ettha hi anubhavanto vediyamāno
nāma, "sukhaṃ vedanaṃ vediyamāno sukhaṃ vedanaṃ vediyāmīti pajānātī"ti 1- ettha jānanto.
Idhāpi jānantova adhippeto. Idaṃ dukkhanti paññapemīti evaṃ jānantassa
sattassa "idaṃ dukkhaṃ ettakaṃ dukkhaṃ, natthi ito uddhaṃ dukkhan"ti paññapemi
bodhemi jānāpemi. Ayaṃ dukkhasamudayotiādīsupi eseva nayo.
     Tattha dukkhādīsu ayaṃ sanniṭṭhānakathā:- ṭhapetvā hi taṇhaṃ tebhūmikā
pañcakkhandhā dukkhannāma, tasseva pabhāvikā pubbataṇhā dukkhasamudayo nāma,
tesaṃ dvinnaṃpi saccānaṃ anuppattinirodho dukkhanirodho nāma, ariyo aṭṭhaṅgiko
maggo dukkhanirodhagāminī paṭipadā nāma. Iti bhagavā okkantiyā sati nāmarūpanti
kathentopi vediyamānassa jānamānasseva kathesi, nāmarūpapaccayā saḷāyatananti
kathentopi, saḷāyatanapaccayā phassoti kathentopi, phassapaccayā vedanāti
kathentopi, vediyamānassa kho panāhaṃ bhikkhave idaṃ dukkhanti paññapemīti
kathentopi, ayaṃ dukkhasamudayoti, ayaṃ dukkhanirodhoti, ayaṃ dukkhanirodhagāminī
paṭipadāti paññapemīti kathentopi vediyamānassa jānamānasseva kathesi.
     Idāni tāni paṭipāṭiyā ṭhapitāni saccāni vitthārento katamañca
@Footnote: 1 dī.Ma. 10/380/254 mahāsatipaṭṭhānasutta, Ma.mū. 12/113/83 mahāsatipaṭṭhānasutta,
@abhi.vi. 35/363/232 vedanānupassanāniddesa

---------------------------------------------------------------------------------------------
page183.
Bhikkhavetiādimāha. Tattha 1- taṃ sabbaṃ sabbākārena visuddhimagge 2- vitthāritameva.
Tattha vuttanayeneva veditabbaṃ. Ayaṃ pana viseso:- tattha "dukkhasamudayaṃ ariyasaccaṃ yāyaṃ
taṇhā ponobbhavikā"ti 3- imāya tantiyā āgataṃ, idha "avijjāpaccayā saṅkhārā"ti
paccayākāravasena. Tattha ca dukkhanirodhaṃ ariyasaccaṃ "yo tassāyeva taṇhāya
asesavirāganirodho"ti 4- imāya tantiyā āgataṃ, idha "avijjāyatveva
asesavirāganirodhā"ti paccayākāranirodhavasena.
     Tattha asesavirāganirodhāti asesavirāgena ca asesanirodhena ca. Ubhayampetaṃ
aññamaññavevacanameva. Saṅkhāranirodhoti saṅkhārānaṃ anuppattinirodho hoti.
Sesapadesupi eseva nayo. Imehi pana padehi yaṃ āgamma avijjādayo nirujjhanti,
atthato taṃ nibbānaṃ dīpitaṃ hoti. Nibbānañhi avijjānirodhotipi saṅkhāranirodhotipi
evaṃ tesaṃ tesaṃ dhammānaṃ nirodhanāmena kathiyati. Kevalassāti sakalassa. Dukkhakkhandhassāti
vaṭṭadukkharāsissa. Nirodho hotīti appavatti 5- hoti. Tattha yasmā avijjādīnaṃ
nirodho nāma khīṇākāropi vuccati arahattampi nibbānampi, tasmā idha
khīṇākāradassanavasena dvādasasu ṭhānesu arahattaṃ, dvādasasuyeva nibbānaṃ kathitanti
veditabbaṃ. Idaṃ vuccatīti ettha nibbānameva sandhāya idanti vuttaṃ. Aṭaṭhaṅgikoti
na aṭṭhahi aṅgehi vinimutto añño maggo  nāma atthi. Yathā pana pañcaṅgikaturiyanti
vutte pañcaṅgamattameva turiyanti vuttaṃ hoti, evamidhāpi aṭṭhaṅgikamattameva maggo
hotīti veditabbo. Aniggahitoti na niggahito. Niggaṇhanto hi parihāpetvā
vā dasseti vaḍḍhetvā taṃ parivattetvā vā. Tattha yasmā cattāri ariyasaccāni
"na imāni cattāri, dve vā tīṇi vā"ti evaṃ hāpetvāpi "pañca vā cha
vā"ti evaṃ vaḍḍhetvāpi "na imāni cattāri ariyasaccāni, aññāneva cattāri
ariyasaccānī"ti dassetuṃ na sakkā. Tasmā ayaṃ dhammo aniggahito nāma. Sesaṃ
sabbattha uttānamevāti.
@Footnote: 1 cha.Ma. ayaṃ pāṭho na dissati         2 visuddhi. 3/80 indriyasaccaniddesa
@1 dī.Ma. 10/400/262 samudayasaccaniddesa, Ma.mū. 12/133/90 samudayasaccaniddesa,
@abhi.vi. 35/203/120 samudayasacca    2 dī.Ma. 10/401/264 nirodhasaccaniddesa,
@Ma.mū. 12/134/92 nirodhasaccaniddesa, abhi.vi. 35/204/122 nirodhasacca
@3 Sī. appavattiko

---------------------------------------------------------------------------------------------
page184.
                          2. Bhayasuttavaṇṇanā
     [63] Dutiye amātāputtikānīti mātā ca putto ca mātāputtaṃ, parittātuṃ
samatthabhāvena natthi ettha mātāputtanti amātāputtikāni. Yanti samaye. Tattha
mātāpi puttaṃ na paṭilabhatīti tasmiṃ aggibhaye uppanne mātāpi puttaṃ passituṃ na
labhati, puttopi mātaraṃ passituṃ na labhatīti attho. Bhayaṃ hotīti cittutrāsabhayaṃ
hoti. Aṭavīsaṅkopoti aṭaviyā saṅkoPo. Aṭavīti cettha aṭavīvāsino corā
veditabbā. Yadā hi te aṭavito janapadaṃ otaritvā gāmanigamarājadhāniyo paharitvā
vilumpanti, tadā aṭavīsaṅkopo nāma hoti, taṃ sandhāyetaṃ vuttaṃ. Cakkasamārūḷhāti
ettha iriyāpathacakkampi vattati yānacakkampi. Bhayasmiṃ hi sampatte yesaṃ
yānakāni atthi, te attano parikkhārabhaṇḍaṃ tesu āropetvā palāyanti.
Yesaṃ natthi, te kājena vā ādāya sīsena vā ukkhipitvā palāyantiyeva. Te
cakkasamāruḷhā nāma honti. Pariyāyantīti ito cito ca gacchanti. Kadācīti
kismiñcideva kāle. Karahacīti tasseva vevacanaṃ. Mātāpi puttaṃ paṭilabhatīti āgacchantaṃ
vā gacchantaṃ vā ekasmiṃ ṭhāne nilīnaṃ vā passituṃ labhati. Udakavāhakoti nadīpūro.
Mātāpi puttaṃ paṭilabhatīti kulle vā ulumpe vā mattikābhājane vā dārukhaṇḍe
vā laggaṃ vuyhamānaṃ passituṃ paṭilabhati, sotthinā vā puna uttaritvā gāme
vā araññe vā ṭhitaṃ passituṃ labhatīti.
     Evaṃ pariyāyato amātāputtikāni bhayāni dassetvā idāni nippariyāyena
dassento tīṇimānītiādimāha. Tattha jarābhayanti jaraṃ paṭicca uppajjanakaṃ bhayaṃ.
Itaresupi eseva nayo. Vuttaṃpi cetaṃ "jaraṃ paṭicca uppajjati bhayaṃ bhayānakaṃ
chambhitattaṃ lomahaṃso cetaso utrāso. Byādhiṃ paṭicca, maraṇaṃ paṭicca uppajjati bhayaṃ
bhayānakaṃ chambhitattaṃ lomahaṃso cetaso utrāso"ti. 1- Sesaṃ sabbattha uttānamevāti.
@Footnote: 1 abhi.vi. 35/921/448 tikaniddesa

---------------------------------------------------------------------------------------------
page185.
                       3. Venāgapurasuttavaṇṇanā
     [64] Tatiye kosalesūti evaṃnāmake janapade. Cārikaṃ caramānoti addhānagamanaṃ
gacchanto. Cārikā ca nāmesā bhagavato dvidhā hoti turitacārikā ca aturitacārikā
cāti. Tattha dūrepi bodhaneyyapuggalaṃ disvā tassa bodhanatthāya sahasā gamanaṃ
turitacārikā nāma. Sā mahākassapapaccuggamanādīsu daṭṭhabbā. Yaṃ pana gāmanigamapaṭipāṭiyā
devasikaṃ yojanavasena dviyojanavasena 1- piṇḍapātacariyādīhi lokaṃ anuggaṇhantassa
gamanaṃ, ayaṃ aturitacārikā nāma. Imaṃ sandhāyetaṃ vuttaṃ "cārikañcaramāno"ti.
Vitthārena pana cārikākathā sumaṅgalavilāsiniyā dīghanikāyaṭṭhakathāya ambaṭṭhasuttavaṇṇanāyaṃ
2- vuttā. Brāhmaṇagāmoti brāhmaṇānaṃ samosaraṇagāmopi brāhmaṇagāmoti
vuccati brāhmaṇānaṃ bhogagāmopi. Idha samosaraṇagāmo brāhmaṇagāmoti 3-
adhippeto. Tadavasarīti tattha avasari, sampattoti attho. Vihāro panettha
aniyāmito. Tasmā tassa avidūre buddhānaṃ anucchaviko eko vanasaṇḍo atthi, 4-
satthā taṃ vanasaṇḍaṃ gatoti veditabbo.
     Assosunti suṇiṃsu upalabhiṃsu, sotadvāraṃ sampattavacananigghosānusārena
jāniṃsu. Khoti avadhāraṇatthe, padapūraṇamatte vā nipāto.  tattha avadhāraṇatthena
"assosuṃyeva, na tesaṃ koci savanantarāyo ahosī"ti ayamattho veditabbo. Padapūraṇena
byañjanasiliṭṭhatāmattameva.
     Idāni yamatthaṃ assosuṃ, taṃ pakāsetuṃ samaṇo khalu bho gotamotiādi vuttaṃ.
Tattha samitapāpattā samaṇoti veditabbo. Khalūti anussavanatthe 5- nipāto. Bhoti
tesaṃ aññamaññaṃ ālapanamattaṃ. Gotamoti bhagavato gottavasena paridīpanaṃ, tasmā
"samaṇo khalu bho gotamo"ti ettha samaṇo kira bho gotamagottoti evamattho
daṭṭhabbo. Sakyaputtoti idaṃ pana bhagavato uccākulaparidīpanaṃ. Sakyakulā pabbajitoti
@Footnote: 1 cha.Ma.,i. yojanaaddhayojanavasena   2 su.vi. 1/254/215 addhānagamanavaṇṇanā
@3 Sī.,i. brāhmaṇānaṃ vasanagāmo  4 sī,i. bhavissati  5 cha.Ma.i. anussavatthe

---------------------------------------------------------------------------------------------
page186.
Saddhāpabbajitabhāvaparidīpanaṃ, kenaci pārijuññena anabhibhūto aparikkhīṇaṃyeva taṃ
kulaṃ pahāya saddhāpabbajitoti vuttaṃ hoti. Taṃ kho panāti itthambhūtākhyānatthe
upayogavacanaṃ, tassa kho pana bhoto gotamassāti attho. Kalyāṇoti kalyāṇa-
guṇasamannāgato, seṭṭhoti vuttaṃ hoti. Kittisaddoti kittiyeva, thutighoso
vā. Abbhuggatoti sadevakaṃ lokaṃ ajjhottharitvā uggato. Kinti? itipi so
bhagavā .pe. Buddho bhagavāti. Tatrāyaṃ padasambandho:- so bhagavā itipi arahaṃ,
itipi sammāsambuddho .pe. Itipi bhagavāti. Iminā ca iminā ca kāraṇenāti
vuttaṃ hoti.
     Tattha "ārakattā, arīnañca arānañca hatattā, paccayādīnaṃ arahattā, pāpakaraṇe
rahābhāvāti imehi kāraṇehi so bhagavā arahanti veditabbo"tiādinā 1- nayena
mātikaṃ nikkhipitvā sabbāneva etāni padāni visuddhimagge 2- buddhānussati-
niddese vitthāritānīti tato nesaṃ vitthāro gahetabbo.
     So imaṃ lokanti so bhavaṃ gotamo imaṃ lokaṃ, idāni vattabbaṃ nidasseti.
Sadevakanti saha devehi sadevakaṃ. Evaṃ saha mārena samārakaṃ. Saha brahmunā
sabrahmakaṃ. Saha samaṇabrāhmaṇehi sassamaṇabrāhmaṇiṃ. Pajātattā pajā, taṃ pajaṃ.
Saha devamanussehi sadevamanussaṃ. Tattha sadevakavacanena pañcakāmāvacaradevaggahaṇaṃ
veditabbaṃ. Samārakavacanena aṭṭhakāmāvacaradevaggahaṇaṃ, sabrahmakavacanena brahmakāyikādi-
brahmaggahaṇaṃ, sassamaṇabrāhmaṇivacanena sāsanassa paccatthikapaccāmittasamaṇa-
brāhmaṇaggahaṇaṃ, samitapāpabāhitapāpasamaṇabrāhmaṇaggahaṇañca, pajāvacanena
sattalokaggahaṇaṃ, sadevamanussavacanena sammutidevaavasesamanussaggahaṇaṃ. Evamettha  tīhi
padehi okāsalokena saddhiṃ sattaloko, dvīhi pajāvasena sattalokova gahitoti
veditabbo.
@Footnote: 1 Sī.,i. iminā              2 visuddhi. 1/253 chaanussatiniddesa

---------------------------------------------------------------------------------------------
page187.
     Aparo nayo:- sadevakaggahaṇena arūpāvacaraloko gahito, samārakaggahaṇena
chakāmāvacaradevaloko, sabrahmakaggahaṇena rūpībrahmaloko, sassamaṇabrāhmaṇā-
diggahaṇena catuparisavasena, sammatidevehi vā saha manussaloko, avasesasabbasattaloko
vā. Porāṇā panāhu:- sadevakanti devatāhi saddhiṃ avasesalokaṃ. Samārakanti
mārena saddhiṃ avasesalokaṃ. Sabrahmakanti brahmehi saddhiṃ avasesalokaṃ. Evaṃ
sabbepi tibhavūpage satte tīhākārehi tīsu padesu pakkhipitvā puna dvīhi padehi
pariyādātuṃ sassamaṇabrāhmaṇiṃ paj sadevamanussanti vuttaṃ. Evaṃ pañcahi padehi
tena tenākārena tedhātukameva pariyādinnanti.
     Sayaṃ abhiññā sacchikatvā pavedetīti sāmaṃ, aparaneyyo hutvā. Abhiññāti
abhiññāya, adhikena ñāṇena ñatvāti 1- attho. Sacchikatvāti paccakkhaṃ katvā,
etena anumānādipaṭikkhepo kato. Pavedetīti bodheti ñāpeti pakāseti.
     So dhammaṃ deseti ādikalyāṇaṃ .pe. Pariyosānakalyāṇanti so    bhagavā
sattesu kāruññaṃ 2- paṭicca hitvāpi anuttaraṃ vivekasukhaṃ dhammaṃ deseti. Tañca kho
appaṃ vā bahuṃ vā desento ādikalyāṇādippakārameva deseti, ādimhipi
kalyāṇaṃ bhaddakaṃ anavajjameva katvā deseti, majjhepi, pariyosānepi kalyāṇaṃ
bhaddakaṃ anavajjameva katvā desetīti vuttaṃ hoti.
     Tattha atthi desanāya ādimajjhapariyosānaṃ, atthi sāsanassa. Desanāya tāva
catuppadikāyapi gāthāya paṭhamapādo ādi nāma, tato dve majjhaṃ nāma, ante
eko pariyosānaṃ nāma. Ekānusandhikassa suttassa nidānaṃ ādi, idamavocāti
pariyosānaṃ, ubhinnamantarāmajjhe 3- anekānusandhikassa suttassa paṭhamānusandhi ādi,
ante anusandhi pariyosānaṃ, majjhe eko vā dve vā bahū vā majjhameva.
@Footnote: 1 Sī.,i. sacchikatvāti      2 cha.Ma.,i. kāruññataṃ    3 cha.Ma.,i. majjhaṃ

---------------------------------------------------------------------------------------------
page188.
     Sāsanassa sīlasamādhivipassanā ādi nāma. Vuttaṃpi cetaṃ "ko cādi kusalānaṃ
dhammānaṃ, sīlañca suvisuddhaṃ diṭṭhi ca ujukā"ti. 1- "atthi bhikkhave majjhimā
paṭipadā tathāgatena abhisambuddhā"ti 2- evaṃ vutto pana ariyamaggo majjhaṃ nāma. Phalañceva
nibbānañca pariyosānaṃ nāma "tasmātiha tvaṃ brāhmaṇa brahmacariyaṃ etaṃpāraṃ
etaṃpariyosānan"ti 3- ettha phalaṃ pariyosānanti vuttaṃ. "nibbānogadhamhi āvuso
visākha brahmacariyaṃ vussati nibbānaparāyanaṃ nibbānapariyosānanti 4- ettha nibbānaṃ
pariyosānanti vuttaṃ. Idha pana desanāya ādimajjhapariyosānaṃ adhippetaṃ. Bhagavā
hi dhammaṃ desento ādimhi sīlaṃ dassetvā majjhe maggaṃ pariyosāne  nibbānaṃ
deseti. Tena vuttaṃ "so dhammaṃ deseti ādikalyāṇaṃ majjhekalyāṇaṃ pariyosāna-
kalyāṇan"ti. Tasmā aññopi dhammakathiko dhammaṃ kathento:-
          ādimhi sīlaṃ dasseyya       majjhe maggaṃ vibhāvaye
          pariyosānhi nibbānaṃ        esā kathikasaṇṭhitīti.
     Sātthaṃ sabyañjananti yassa hi yāgubhattaitthīpurisādivaṇṇanānissitā desanā
hoti, na so sātthaṃ deseti. Bhagavā pana tathārūpaṃ desanaṃ pahāya catusatipaṭṭhānādi-
nissitaṃ desanaṃ deseti. Tasmā "sātthaṃ desetī"ti vuccati. Yassa pana desanā
ekabyañjanādiyuttā vā sabbanirodhabyañjanā vā sabbavisaṭṭhasabbaniggahita-
byañjanā vā, tassa damiḷakirāyatakayonakādimilakkhānaṃ bhāsā viya byañjana-
pāripūriyā abhāvato abyañjanā nāma desanā hoti. Bhagavā pana:-
         "sithilaṃ dhanitañca dīgharassaṃ       lahukaṃ garukañca niggahītaṃ
          sambandhaṃ vavaṭṭhitaṃ vimuttaṃ      dasadhā byañjanabuddhiyā pabhedo"ti
@Footnote: 1 saṃ.Ma. 19/369/125 bhikkhusutta
@2 saṃ.Ma. 19/1081/267 dhammacakkappavattanasutta, vi.mahā. 4/13/13 pañcavaggiyakathā
@3 Ma.mū. 12/324/288 cūḷasāropamasutta    4 Ma.mū. 12/466/416 cūḷavedallasutta

---------------------------------------------------------------------------------------------
page189.
Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti.
Tasmā "sabyañjanaṃ katvā desetī"ti vuccati. Kevalaparipuṇṇanti ettha  kevalanti
sakalādhivacanaṃ. Paripuṇṇanti anūnādhikavacanaṃ. Idaṃ vuttaṃ hoti:- sakalaparipuṇṇameva
deseti, ekadesanāpi aparipuṇṇā natthīti. Parisuddhanti nirupakkilesaṃ. Yo hi
"imaṃ dhammadesanaṃ nissāya lābhaṃ vā sakkāraṃ vā labhissāmī"ti deseti, tassa
aparisuddhā desanā nāma hoti. Bhagavā pana lokāmisanirapekkho hitapharaṇeneva
mettābhāvanāya muduhadayo ullumpanasabhāvasaṇṭhitena cittena deseti. Tasmā
parisuddhaṃ desetīti vuccati. Brahmacariyaṃ pakāsetīti ettha brahmacariyanti
sikkhāttayasaṅgahitaṃ sakalasāsanaṃ. Tasmā brahmacariyaṃ pakāsetīti so dhammaṃ deseti
ādikalyāṇaṃ .pe. Parisuddhaṃ, evaṃ desento ca sikkhāttayasaṅgahitaṃ sakalasāsana-
brahmacariyaṃ pakāsetīti evamettha attho daṭṭhabbo. Brahmacariyanti seṭṭhaṭṭhena
brahmabhūtaṃ cariyaṃ, brahmabhūtānaṃ vā buddhādīnaṃ cariyanti vuttaṃ hoti.
     Sādhu kho panāti sundaraṃ kho pana, atthāvahaṃ sukhāvahanti vuttaṃ hoti.
Tathārūpānaṃ arahatanti yathārūpo so bhavaṃ gotamo, evarūpānaṃ anekehipi kappa-
koṭisatasahassehi dullabhadassanānaṃ byāmappabhāparikkhittehi asītianubyañjanapaṭi-
maṇḍitehi dvattiṃsamahāpurisalakkhaṇavarehi 1- samākiṇṇamanoramasarīrānaṃ anappakadassanānaṃ
atimadhuradhammanigghosānaṃ yathābhūtaguṇādhigamena loke arahantoti laddhasaddānaṃ arahataṃ.
Dassanaṃ hotīti pasādasommāni akkhīni ummiletvā dassanamattampi sādhu hoti.
Sace pana aṭṭhaṅgasamannāgatena brahmassarena dhammaṃ desentassa ekapadampi
sotuṃ labhissāmi, sādhutaraṃyeva bhavissatīti evaṃ ajjhāsayaṃ katvā yena bhagavā
tenupasaṅkamiṃsūti sabbakiccāni pahāya tuṭṭhamānasā agamaṃsu. Añjalimpaṇāmetvāti
ettha ye ubhatopakkhikā, 2- te evaṃ cintesuṃ  "sace no micchādiṭṭhikā codessanti
`kasmā tumhe samaṇaṃ gotamaṃ vanditthā'ti tesaṃ `kiṃ añjalikaraṇamattenāpi vanditaṃ
hotī'ti vakkhāma. Sace no sammādiṭṭhikā codessanti `kasmā na bhagavantaṃ
@Footnote: 1 Ma....lakkhaṇāvaḷīhi  2 Ma. ettha ye ubhayapakkhikā, cha. ete ubhatopakkhikā

---------------------------------------------------------------------------------------------
page190.
Vanditthā'ti, `kiṃ sīsena  bhūmiṃ paharanteneva vanditaṃ hoti. Nanu añjalikammaṃpi
vandanā evā'ti vakkhāmā"ti. Nāmagottanti "bho gotama ahaṃ asukassa putto
datto nāma mitto nāma idhāgato"ti vadantā nāmaṃ sāventi nāma. "bho
gotama ahaṃ vāseṭṭho nāma kaccāno nāma idhāgato"ti vadantā gottaṃ sāventi
nāma. Ete kira daliddā jiṇṇakulaputtā "parisamajjhe nāmagottavasena pākaṭā
bhavissāmā"ti evaṃ akaṃsu. Ye pana tuṇhībhūtā nisīdiṃsu, te kerāṭikā ceva
andhabālā ca. Tattha kerāṭikā "ekaṃ dve kathāsallāpe karonte vissāsiko
hoti, vissāse sati ekaṃ dve bhikkhā adātuṃ na yuttan"ti tato attānaṃ
mocentā tuṇhībhūtā nisīdanti. Andhabālā aññāṇatāyeva  avakkhittamattikāpiṇḍā
viya yattha katthaci tuṇhībhūtā nisīdanti.
     Venāgapurikoti venāgapuravāSī. Etadavocāti pādantato paṭṭhāya yāva
kesantā tathāgatassa sarīraṃ olokento asītianubyañjanasamujjalehi dvattiṃsa-
mahāpurisalakkhaṇehi paṭimaṇḍitaṃ sarīrā nikkhamitvā samantato asītihatthaṃ padesaṃ
ajjhottharitvā ṭhitāhi chabbaṇṇāhi ghanabuddharaṃsīhi samparivāritaṃ tathāgatassa sarīraṃ
disvā sañjātavimhayo vaṇṇaṃ bhaṇanto etaṃ "acchariyaṃ bho gotamā"tiādivacanaṃ avoca.
     Tattha yāvañcidanti adhimattappamāṇaparicchedavacanametaṃ. Tassa vippasannapadena
saddhiṃ sambandho. Yāvañca vippasannāni adhimattavippasannāni ativippasannānīti 1-
attho. Indriyānīti cakkhādīni cha indriyāni. Tassa hi pañcannaṃ indriyānaṃ
patiṭṭhitokāsassa vippasannataṃ disvā tesaṃ vippasannatā pākaṭā ahosi. Yasmā
pana sā mane vippasanneyeva  hoti, avippasannacittānañhi indriyappasādo nāma
natthi, tasmāssa manindriyappasādopi pākaṭo ahosi. Taṃ esa vippasannataṃ
@Footnote: 1 cha.Ma. "ativippasannānī"ti pāṭho na dissati

---------------------------------------------------------------------------------------------
page191.
Gahetvā "vippasannāni indriyānī"ti āha. Parisuddhoti nimmalo. Pariyodātoti
pabhassaro. Sāradaṃ badarapaṇḍunti saradakāle jātaṃ nātisuparipakkabadaraṃ. Tañhi
parisuddhaṃ ceva hoti pariyodātaṃ ca. Tālapakkanti suparipakkatālaphalaṃ. Sampati bandhanā
pamuttanti 1- taṃkhaṇaññeva bandhanā pamuttaṃ. Tassa hi bandhanamūlaṃ apanetvā paraṃ mukhaṃ 2-
katvā phalake ṭhapitassa caturaṅgulamattaṃ ṭhānaṃ olokentānaṃ parisuddhaṃ pariyodātaṃ
hutvā khāyati. Taṃ sandhāyevamāha.  nekkhaṃ jambonadanti surattavaṇṇassa 3- jambonada-
suvaṇṇassa ghaṭikā. Dakkhakammāraputtasuparikammakatanti dakkhena suvaṇṇakāraputtena
suṭṭhu kataparikammaṃ. Ukkāmukhe sukusalasampahaṭṭhanti suvaṇṇakārauddhane pacitvā
sukusalena suvaṇṇakārena ghaṭṭanaparimajjanapahaṃsanena suṭṭhu suparimadditanti attho.
Paṇḍukambale nikkhittanti agginā pacitvā dīpidāṭhāya ghaṃsitvā gerukaparikammaṃ
katvā rattakambale ṭhapitaṃ. Bhāsateti sañjātaobhāsatāya bhāsate. Tapateti
andhakāraviddhaṃsanatāya tapate. Virocatīti vijjotamānaṃ pharitvā 4- virocati, sobhatīti
attho.
     Uccāsayanamahāsayanānīti ettha atikkantappamāṇaṃ uccāsayanaṃ nāma, āyataṃ
vitthataṃ akappiyabhaṇḍaṃ mahāsayanaṃ nāma. Idāni tāni dassento seyyathīdaṃ,
āsandītiādimāha. Tattha āsandīti atikkantappamāṇaṃ āsanaṃ. Pallaṅkoti pādesu
vāḷarūpāni ṭhapetvā kato. Gonakoti dīghalomako mahākojavo. Caturaṅgulādhikāni
kira tassa lomāni. Cittakoti ratanavicitrauṇṇāmayattharaṇaṃ. 5- Paṭikāti uṇṇāmayo
setattharako. Paṭalikāti ghanapuppho uṇṇāmayattharako, yo āmalakapaṭṭotapi vuccati.
Tūlikāti tiṇṇaṃ tūlānaṃ aññatarapuṇṇā tūlikā. Vikatikāti sīhabyagghādirūpavicitro
uṇṇāmayattharako. Uddhalomīti ubhatodasaṃ uṇṇāmayattharaṇaṃ. Keci ekato
uggatapupphanti vadanti. Ekantalomīti ekatodasaṃ  uṇṇāmayattharaṇaṃ. Keci ubhato
uggatapupphanti vadanti. Kaṭṭissanti ratanaparisibbitaṃ koseyyakaṭṭissamayaṃ
paccattharaṇaṃ.
@Footnote: 1 Sī.Ma.,i. muttanti  2 Ma. parimukhaṃ, cha. paramukhaṃ  3 Sī.,i. rattasuvaṇṇassa
@4 cha.Ma.,i. hutvā                5 cha.Ma. vānacittaṃ uṇṇāmayattharaṇaṃ

---------------------------------------------------------------------------------------------
page192.
Koseyyanti ratanaparisibbitameva kosiyasuttamayaṃ paccattharaṇaṃ. Kuttakanti soḷasannaṃ
nāṭakitthīnaṃ ṭhatvā naccanayoggaṃ uṇṇāmayattharaṇaṃ. Hatthattharādayo hatthapiṭṭhādīsu
attharaṇakaattharakā ceva hatthirūpādīni dassetvā katattharakā ca. Ajinappaveṇīti
ajinacammehi mañcappamāṇena sibbitvā katappaveṇi. Sesaṃ heṭṭhā vuttatthameva.
     Nikāmalābhītiatikāmalābhī 1- icchiticchitalābhī. Akicchalābhīti adukkhalābhī.
Akasiralābhīti vipulalābhī, mahantalābhī, oḷāruḷārāneva labhati 2- maññeti sandhāya vadati.
Ayaṃ kira brāhmaṇo sayanagaruko, so bhagavato vippasannindriyāditaṃ disvā
"addhā esa evarūpesu uccāsayanamahāsayanesu nisīdati ceva nipajjati ca. Tenassa
vippasannāni indriyāni, parisuddho chavivaṇṇo pariyodāto"ti maññamāno imaṃ
senāsanavaṇṇaṃ kathesi.
     Laddhā ca pana na kappantīti ettha kiñci kiñci kappati. Suddhakoseyyañhi
mañcepi attharituṃ vaṭṭati, goṇakādayo ca bhummattharaṇaparibhogena, āsandiyā
pāde chinditvā, pallaṅkassa vāḷe bhinditvā, tūlikaṃ vijṭetvā "bimbohanañca
kātun"ti 3- vacanato imānipi ekena vidhānena kappanti. Akappiyaṃ pana upādāya
sabbāneva na kappantīti  vuttāni.
     Vanantaṃyeva pacārayāmīti 4- araññaṃyeva pavisāmi. Yadevāti yāniyeva. Pallaṅkaṃ
ābhujitvāti samantā 5- ūrubaddhāsanaṃ bandhitvā. Ujuṃ kāyaṃ paṇidhāyāti aṭṭhārasa-
piṭṭhikaṇṭake koṭiyā koṭiṃ paṭipādento ujuṃ kāyaṃ ṭhapetvā. Parimukhaṃ satiṃ
upaṭṭhapetvāti kammaṭṭhānābhimukhaṃ satiṃ ṭhapetvā, pariggahitaniyyānaṃ vā katvāti
attho. Vuttañhetaṃ "parīti pariggahaṭṭho. Mukhanti niyyānaṭṭho. Satīti
upaṭṭhānaṭṭho. Tena vuccati parimukhaṃ satiṃ upaṭṭhapetvā"ti. 6- Upasampajja viharāmīti
paṭilabhitvā
@Footnote: 1 Sī.,i. kāmalābhī, su.vi. 3/160/85  2 Ma. lābhīti
@3 vi.cu 7/297/65  senāsanakkhandhaka    4 cha.Ma. pavisāmīti
@5 cha.Ma.,i. samantato  6 khu.paṭi. 31/388/264 ānāpānakathā (syā)

---------------------------------------------------------------------------------------------
page193.
Paccakkhaṃ katvā viharāmi. Evambhūtoti evaṃ paṭhamajjhānādīsu aññatarasamaṅgī
hutvā. Dibbo me eso tasmiṃ samaye caṅkamo hotīti cattāri hi rūpajjhānāni
samāpajjitvā caṅkamantassa me 1- caṅkamo dibbacaṅkamoyeva. 2- Ṭhānādīsupi
eseva nayo. Tathā itaresu dvīsu vihāresu.
     So evaṃ pajānāmi "rāgo me pahīno"ti mahābodhipallaṅke arahattamaggena
pahīnarāgameva dassento "so evaṃ pajānāmi rāgo me pahīno"ti āha. Sesapadesupi
eseva  nayo. Iminā pana kiṃ kathitaṃ hotīti? paccavekkhaṇā kathitā, paccavekkhaṇāya
phalasamāpatti kathitā. Phalasamāpattiñhi samāpannassapi samāpattito vuṭṭhitassapi
caṅkamādayo ariyacaṅkamādayo honti. Sesamettha uttānamevāti. 3-
                         4. Sarabhasuttavaṇṇanā
     [65] Catutthe rājagaheti evaṃnāmake nagare. Gijjhakūṭe pabbateti
gijjhasadisānissa kūṭāni, gijjhā vā tassa kūṭesu vasantīti gijjhakūṭo, tasmiṃ
gijjhakūṭe pabbate. Etenassa rājagahaṃ gocaragāmaṃ katvā viharantassa vasanaṭṭhānaṃ dassitaṃ.
Gijjhakūṭasmiṃ hi tathāgataṃ uddissa vihāro kārito, gijjhakūṭavihārotvevassa
nāmaṃ. Tatrāyaṃ 4- tasmiṃ samaye viharatīti. Sarabho nāma paribbājako acirapakkanto
hotīti sarabhoti evaṃnāmako paribbājako imasmiṃ sāsane pabbajitvā na
cirasseva pakkanto hoti, adhunā vibbhantoti attho. Sammāsambuddhe hi loke
uppanne titthiyā naṭṭhalābhasakkārā ahesuṃ, tiṇṇaṃ ratanānaṃ mahālābhasakkāro
uppajji. Yathāha:-
          "tena kho pana samayena bhagavā sakkato hoti garukato
     mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ.
@Footnote: 1 cha.Ma. ayaṃ pāṭho na dissati   2 cha.Ma. dibbacaṅkamo nāma hoti
@3 cha.Ma. uttānatthamevāti     4 cha.Ma.,i. tatthāyaṃ

---------------------------------------------------------------------------------------------
page194.
     Aññatitthiyā pana paribbājakā asakkatā honti
     agarukatā amānitā apūjitā apacitā 1- na lābhino cīvarapiṇḍapāta-
     senāsanagilānapaccayabhesajjaparikkhārānan"ti. 2-
     Te evaṃ parihīnalābhasakkārā pañcasatamattā ekasmiṃ paribbājakārāme
sannipatitvā sammantayiṃsu "bho mayaṃ samaṇassa gotamassa uppannakālato paṭṭhāya
parihīnalābhasakkārā 3- jātā, samaṇassa gotamassa sāvakānañcassa ekaṃ avaṇṇaṃ
upadhāretha, avaṇṇaṃ pattharitvā etassa sāsanaṃ garahitvā amhākaṃ lābhasakkāraṃ
uppādessāmā"ti. Te vajjaṃ olokentāpi "tīsu dvāresu ājīve cāti catūsupi
ṭhānesu samaṇassa gotamassa vajjaṃ passituṃ na sakkā, imāni cattāri ṭhānāni
muñcitvā aññattha olokethā"ti āhaṃsu. Atha nesaṃ antare eko evamāha "ahaṃ
aññaṃ na passāmi, ime anvaḍḍhamāsaṃ sannipatitvā dvāravātapānāni pidhāya
sāmaṇerānaṃpi pavesanaṃ na denti. Jīvitasadisāpi upaṭṭhākā daṭṭhuṃ na labhanti,
āvaṭṭanimāyaṃ osāretvā janaṃ āvaṭṭetvā khādanti. Sace taṃ mayaṃ āharituṃ
sakkhissāma, evaṃ no lābhasakkāro uḷāro bhavissatī"ti. Aparopi evameva vadanto
uṭṭhāsi. Sabbe ekavādā ahesuṃ. Tato āhaṃsu "yo taṃ āharituṃ sakkhissati,
taṃ mayaṃ amhākaṃ samaye jeṭṭhakaṃ karissāmā"ti.
     Tato koṭito paṭṭhāya "tvaṃ sakkhissasi, tvaṃ sakkhissasī"ti pucchitvā "ahaṃ
na sakkhissāmi, ahaṃ na sakkhissāmī"ti bahūhi vutte sarabhaṃ pucchiṃsu "tvaṃ
sakkhissasi ācariyā"ti. So āha "agaru etaṃ āharituṃ, sace tumhe attano kathāya
ṭhatvā maṃ jeṭṭhakaṃ karissathā"ti. Agaru etaṃ ācariya āhara, tvaṃ katoyevāsi amhehi
jeṭṭhakoti. So āha "taṃ āharantena thenetvā vā vilumpitvā vā āharituṃ
na sakkā, samaṇassa pana gotamassa sāvakasadisena hutvā tassa sāvake vanditvā
@Footnote: 1 cha.Ma.,i. ayaṃ pāṭho na dissati  2 saṃ.ni. 16/70/116 susimaparibbājakasutta,
@khu.u. 25/14/107 sakkārasutta   3 cha.Ma.,i. hatalābhasakkārā

---------------------------------------------------------------------------------------------
page195.
Vattapaṭipattiṃ katvā tesaṃ patte bhattaṃ bhuñjitvā āharituṃ  sakkā.  ruccati te
etassa kiriyā"ti. 1- Yaṅkiñci katvā āharitvāva 2- no dehīti. Tenahi maṃ disvā
apassantā viya bhaveyyāthāti paribbājakānaṃ saññaṃ datvā dutiyadivase pātova
uṭṭhāya gijjhakūṭamahāvihāraṃ gantvā diṭṭhadiṭṭhānaṃ bhikkhūnaṃ pañcapatiṭṭhitena pāde
vandi. Bhikkhū āhaṃsu "aññe paribbājakā thaddhā 3- pharusā, ayaṃ pana saddho
bhavissati pasanno"ti. Bhante tumhe ñatvā yuttaṭṭhānasmiṃyeva pabbajitā, mayaṃ pana
anupadhāretvā atittheneva pakkhantā aniyyānikamagge vicarāmāti. So evaṃ vatvā
diṭṭhadiṭṭhe bhikkhū punappunaṃ vandati, nhānodakādīni paṭiyādeti, dantakaṭṭhaṃ
kappiyaṃ karoti, pāde dhovati makkheti, atirekabhattaṃ labhitvā bhuñjati.
     Taṃ iminā nīhārena vasantaṃ eko mahāthero disvā "paribbājaka tvaṃ saddho
pasanno, kiṃ na pabbajissasī"ti. 4-  Ko maṃ bhante pabbājessati. Mayañhi cirakālaṃ
bhadantānaṃ paccatthikā hutvā vicarimhāti. Thero "sace tvaṃ pabbajitukāmo,
ahaṃ taṃ pabbājessāmī"ti vatvā pabbājesi. So pabbajitakālato paṭṭhāya
nirantaraṃ vattapaṭivattaṃ akāsi. Atha naṃ thero vatte pasīditvā nacirasseva
upasampādesi. So uposathadivase bhikkhūhi saddhiṃ  uposathaggaṃ pavisitvā bhikkhū
mahantena ussāhena pātimokkhaṃ paggaṇhante disvā "ime 5- iminā nīhārena
osāretvā osāretvā lābhaṃ 6- khādanti, katipāhena harissāmī"ti cintesi. So
pariveṇaṃ gantvā upajjhāyaṃ vanditvā "bhante kinnāmo ayaṃ dhammo"ti pucchi.
Pātimokkho  nāma āvusoti. Uttamadhammo esa bhante bhavissatīti. Āma āvuso,
sakalasāsanasandhāraṇī ayaṃ sikkhāti. Bhante sace esa sikkhādhammo uttamo, imameva
paṭhamaṃ gaṇhāmīti. Gaṇhāvusoti thero sampaṭicchi. So gaṇhanto paribbājake
passitvā "kīdisaṃ ācariyā"ti pucchito "āvuso mā cintayittha, katipāhena
@Footnote: 1 Sī.,i. vo tassa ettakassa kiriyāyāti, cha.Ma. vo etassa ettakassa kiriyāti
@2 cha.Ma. āharitvā ca      3 cha.Ma.,i. caṇḍā       4 cha.Ma. pabbajasīti
@5 cha.Ma. ayaṃ pāṭho na dissati     6 cha.Ma. lokaṃ. evamuparipi

---------------------------------------------------------------------------------------------
page196.
Āharissāmī"ti vatvā nacirasseva uggaṇhitvā upajjhāyaṃ āha "ettakameva bhante
udāhu aññaṃpi atthī"ti. Ettakameva āvusoti.
     So punadivase yathānivatthapārutova gahitanīhāreneva pattaṃ gahetvā gijjhakūṭā
nikkhamma paribbājakārāmaṃ agamāsi. Paribbājakā disvā "kīdisaṃ ācariya, nāsakkhittha
maññe āvaṭṭanimāyaṃ āharitun"ti taṃ parivārayiṃsu. Mā cintayittha āvuso, āhaṭā
me āvaṭṭanimāyā, ito paṭṭhāya amhākaṃ lābhasakkāro mahā bhavissati. Tumhe
aññamaññaṃ samaggā hotha, mā vivādaṃ akatthāti. Sace te ācariya suggahito, 1-
amhepi taṃ vācehīti. So ādito paṭṭhāya pātimokkhaṃ osāresi. Atha te
sabbepi "ettha bho nagare vicarantā samaṇassa gotamassa avaṇṇaṃ kathessāmā"ti
anugghāṭitesuyeva nagaradvāresu dvārasamīpaṃ gantvā vivaṭena dvārena sabbapaṭhamaṃ
pavisiṃsu. Evaṃ saliṅgeneva apakkantaṃ taṃ paribbājakaṃ sandhāya "sarabho nāma
paribbājako acirapakkanto hotī"ti vuttaṃ
      taṃ divasaṃ pana bhagavā paccūsasamaye lokaṃ volokento imaṃ addasa "ajja
sarabho paribbājako nagare vicaritvā pakāsanīyakammaṃ karissati, tiṇṇaṃ ratanānaṃ
avaṇṇaṃ kathento visaṃ siñcitvā paribbājakārāmaṃ gamissati, ahaṃpi tattheva
gamissāmi, catassopi parisā tattheva osarissanti. Tasmiṃ samāgame
caturāsītipāṇasahassāni amatapānaṃ pivissantī"ti. Tato "tassa okāso hotu, yathāruciyā
avaṇṇaṃ pattharatū"ti cintetvā ānandattheraṃ āmantesi "ānanda aṭṭhārasasu
mahāvihāresu bhikkhusaṃghassa mayā saddhiṃyeva piṇḍāya carituṃ  ārocehī"ti. Thero
tathā akāsi. Bhikkhū pattacīvaramādāya satthārameva parivārayiṃsu. Satthā bhikkhusaṃghaṃ
ādāya dvāragāmasmiṃyeva 2- piṇḍāya cari. Sarabhopi paribbājakehi saddhiṃ nagaraṃ
paviṭṭho tattha tattha parisagaṇamajjhe rājadvāre amaccadvāre 3- vīthicatukkādīsu ca
@Footnote: 1 cha.Ma. suggahitā   2 cha.Ma. dvāragāmasamīpeyeva   3 cha.Ma. ayaṃ pāṭho na dissati

---------------------------------------------------------------------------------------------
page197.
Gantvā 1- "aññāto mayā samaṇānaṃ sakyaputtiyānaṃ dhammo"tiādīni abhāsi. Taṃ
sandhāya so rājagahe parisati evaṃ vācaṃ bhāsatītiādi vuttaṃ. Tattha aññātoti
ñāto avabuddho, pākaṭaṃ katvā uggahitoti dīpeti. Aññāyāti jānitvā.
Apakkantoti saliṅgeneva apakkanto. Sace hi samaṇassa gotamassa sāsane koci
sāro abhavissa, nāhaṃ apakkamissaṃ. Tassa pana sāsanaṃ asāraṃ nissāraṃ, āvaṭṭanimāyaṃ
osāretvā samaṇā lābhaṃ khādantīti etamatthaṃ dīpento evamāha.
     Athakho sambahulā bhikkhūti atha evaṃ tasmiṃ paribbājake bhāsamāne araññavāsino
pañcasatā bhikkhū "asukaṭṭhānaṃ nāma satthā piṇḍāya carituṃ gato"ti ajānantā
bhikkhācāravelāyaṃ rājagahaṃ piṇḍāya pavisiṃsu. Te sandhāyetaṃ vuttaṃ. Assosunti
suṇiṃsu. Yena bhagavā tenupasaṅkamiṃsūti "idaṃ kāraṇaṃ dasabalassa ārocessāmā"ti
upasaṅkamiṃsu.
     Sappinikā tīranti sappinikāti 2- evaṃnāmikāya nadiyā tīraṃ. Adhivāsesi
bhagavā tuṇhībhāvenāti kāyaṅgavācaṅgāni acopetvā abbhantare khantiṃ cāretvā 3-
citteneva adhivāsesīti attho. Evaṃ adhivāsetvā puna 4- cintesi "kinnu kho ajja
mayā sarabhassa vādaṃ maddituṃ gacchantena ekakena gantabbaṃ, udāhu bhikkhusaṃghapari-
vutenā"ti athassa etadahosi:- sacāhaṃ bhikkhusaṃghaparivuto  gamissāmi, mahājano
evaṃ cintessati "samaṇo gotamo vāduppattiṭṭhānaṃ gacchanto pakkhaṃ ukkhipitvā
gantvā parisabalena uppannaṃ vādaṃ maddati, paravādīnaṃ sīsaṃ ukkhipituṃ na detī"ti.
Na kho pana mayhaṃ uppanne vāde paraṃ gahetvā maddanakiccaṃ atthi, ahameva gantvā
maddissāmi. Anacchariyaṃ cetaṃ yvāhaṃ 5- idāni buddhabhūto attano uppannaṃ
vādaṃ maddeyyaṃ, 6- cariyaṃ caraṇakāle ahetukapaṭisandhiyaṃ nibbattenāpi hi mayā
vahitabbadhuraṃ añño vahituṃ samattho nāma nāhosi. Imassa panatthassa sādhanatthaṃ:-
@Footnote: 1 Sī. ṭhatvā    2 cha.Ma. sippinikātīranti sippinikāti   3 cha.Ma. dhāretvā
@4 Sī.,i. pana   5 Sī.,i. svāhaṃ   6 Ma. maddeyya

---------------------------------------------------------------------------------------------
page198.
          "yato yato garudhuraṃ        yato gambhīravattanī
           tadāssu kaṇhaṃ yojenti 1- svāssu taṃ vahate dhuran"ti 2-
idaṃ kaṇhajātakaṃ āharitabbaṃ. Atīte kira eko satthavāho ekissā mahallikāya
gehe nivāsaṃ gaṇhi. Athassa ekissā dhenuyā rattibhāgasamanantare gabbhavuṭṭhānaṃ
ahosi. Sā ekaṃ vacchakaṃ vijāyi. Mahallikāya vacchakaṃ diṭṭhakālato paṭṭhāya
puttasineho udapādi. Punadivase satthavāhaputto  "tava gehavetanaṃ gaṇhāhī"ti āha.
Mahallikā "mayhaṃ aññena kammaṃ 3- natthi, imaṃ me vacchakaṃ dehī"ti āha.
Gaṇhāhi ammāti. Sā taṃ gaṇhitvā khīraṃ pāyetvā yāgubhattatiṇādīni dadamānā
posesi. So vuḍḍhimanvāya paripuṇṇarūpo balaviriyasampanno ahosi sampannācāro,
kāḷako nāma nāmena. Athekassa satthavāhassa pañcahi sakaṭasatehi āgacchantassa
udakabhinnaṭṭhāne sakaṭacakkaṃ laggi. So dasapi vīsatipi tiṃsatipi sampayojetvā nīharāpetuṃ
asakkonto kāḷakaṃ upasaṅkamitvā āha "tāta tava vetanaṃ dassāmi, sakaṭamme
ukkhipitvā dehī"ti. Evaṃ vacanaṃ 4- vatvā taṃ ādāya "añño iminā saddhiṃ dhuraṃ
vahituṃ samattho natthī"ti dhurasakaṭe 5- yottaṃ bandhitvā taṃ ekaṃyeva 6- yojesi. So
taṃ sakaṭaṃ ukkhipitvā thale patiṭṭhāpetvā eteneva nīhārena 7- pañca sakaṭasatāni
nīhari. So sabbapacchimaṃ sakaṭaṃ nīharitvā mociyamāno "sun"ti katvā sīsaṃ ukkhipi.
     Satthavāho "ayaṃ ettakāni sakaṭāni ukkhipanto evaṃ na akāsi, vetanatthaṃ maññe
karotī"ti sakaṭagaṇanāya kahāpaṇe gahetvā pañcasatabhaṇḍikaṃ tassa gīvāyaṃ bandhāpesi. 8-
So aññesaṃ attano santikaṃ allīyituṃ  adento ujukaṃ gehameva agamāsi.
Mahallikā disvā mocetvā kahāpaṇabhāvaṃ ñatvā "kasmā putta evamakāsi, so
tvaṃ `mayā kammaṃ katvā ābhatena ayaṃ jīvissatī'ti saññamakāsī"ti vatvā goṇaṃ
@Footnote: 1 cha,ma,i. yuñjenti   2 khu.jā. 27/29/10 kaṇhajātaka  3 cha.Ma. kiccaṃ
@4 cha.Ma.,i. evañca pana  5 Ma. dhurasakaṭacchidde   6 cha.Ma.,i. ekakaṃyeva
@7 Sī.,i. niyāmena    8 Ma. ṭhapesi

---------------------------------------------------------------------------------------------
page199.
Uṇhodakena nhāpetvā telena abbhañjitvā "ito paṭṭhāya puna mā evamakāsī"ti
ovadi. Evaṃ sandhāya 1- "cariyaṃ caraṇakāle ahetukapaṭisandhiyaṃ nibbattenāpi hi mayā
vahitabbadhuraṃ añño vahituṃ samattho nāma nāhosī"ti cintetvā ekakova agamāsi.
Taṃ dassetuṃ athakho bhagavā sāyaṇhasamayaṃ paṭisallānā vuṭṭhitotiādi vuttaṃ.
     Tattha paṭisallānāti puthuttārammaṇehi cittaṃ paṭisaṃharitvā sallānato,
phalasamāpattitoti attho. Tenupasaṅkamīti paribbājakesu sakalanagare pakāsanīyakammaṃ
katvā nagarā nikkhamma paribbājakārāme sannipatitvā "sace āvuso sarabha samaṇo
gotamo āgamissati, kiṃ karissasī"ti. Samaṇe gotame ekaṃ karonte ahaṃ dve
karissāmi, dve karonte cattāri, cattāri karonte pañca, pañca karonte dasa,
dasa karonte vīsati, vīsati karonte tiṃsaṃ, tiṃsaṃ  karonte cattāḷīsaṃ, cattāḷīsaṃ
karonte paññāsaṃ, paññāsaṃ karonte sataṃ, sataṃ karonte sahassaṃ karissāmīti
evaṃ aññamaññaṃ sīhanādakathaṃ samuṭṭhāpetvā nisinnesu upasaṅkami.
     Upasaṅkamanto pana yasmā paribbājakārāmassa nagaramajjheneva maggo, tasmā
surattadupaṭṭaṃ nivāsetvā sugatamahācīvaraṃ pārupitvā visaṭṭhabalo rājā viya ekakova
nagaramajjhena agamāsi. Micchādiṭṭhikā disvā "paribbājakā samaṇassa gotamassa
pakāsanīyakammaṃ karontā avaṇṇaṃ patthariṃsu, so ete anuvattitvā saññāpetuṃ
gacchati maññe"ti anubandhiṃsu. Sammādiṭṭhikāpi "sammāsambuddho pattacīvaraṃ ādāya
ekakova nikkhanto, ajja sarabhena saddhiṃ mahādhammasaṅgāmo bhavissati. Mayaṃpi tasmiṃ
samāgame kāyasakkhino bhavissāmā"ti anubandhiṃsu. Satthā passantasseva mahājanassa
paribbājakassārāmaṃ upasaṅkami.
     Paribbājakā rukkhānaṃ khandhaviṭapasākhantarehi samuggacchantā chabbaṇṇā
ghanabuddharasmiyo disvā "añño 2- evarūpo okāso nāma natthi. Kiṃ nu kho
@Footnote: 1 cha.Ma. satthā                     2 cha.Ma.,i. aññadā

---------------------------------------------------------------------------------------------
page200.
Etan"ti oloketvā 1- "samaṇo gotamo āgacchatī"ti āhaṃsu. Taṃ sutvāva sarabho
jānukantare sīsaṃ ṭhapetvā adhomukho nisīdi. Evaṃ tasmiṃ samaye bhagavā taṃ ārāmaṃ
upasaṅkamitvā paññatte āsane nisīdi. Tathāgato hi jambūdīpatale aggakule
jātattā āsanāraho. 2- Tassa sabbattha āsanaṃ paññattameva hoti. Evaṃ paññatte
āsane 3- nisīdi.
     Te paribbājakā sarabhaṃ paribbājakaṃ etadavocunti sammāsambuddhe kira
sarabhena saddhiṃ ettakaṃ kathenteyeva bhikkhusaṃgho satthu padānupadiko hutvā
paribbājakārāmaṃ sampāpuṇi, catassopi parisā paribbājakārāmeyeva osariṃsu. Tato
te paribbājakā "acchariyaṃ samaṇassa gotamassa kammaṃ, sakalanagaraṃ vicaritvā avaṇṇaṃ
pattharitvā pakāsanīyakammaṃ katvā āgatānaṃ verīnaṃ paṭisattūnaṃ paccāmittānaṃ santikaṃ
āgantvā thokaṃpi viggāhikakathaṃ na katheti, āgatakālato paṭṭhāya satapākatelena
makkhento viya amatapānaṃ pāyento viya madhurakathaṃ kathetī"ti sabbepi sammāsambuddhaṃ
anuvattantā etadavocuṃ.
     Yāceyyāsīti āyāceyyāsi paṭṭheyyāsi piheyyāsi. Tuṇhībhūtoti tuṇhībhāvaṃ
upagato. Maṅkubhūtoti  nittejataṃ āpanno. Pattakkhandhoti oṇatagīvo. Adhomukhoti
heṭṭhāmukho. Sammāsambuddhassa te paṭijānatoti "ahaṃ sammāsambuddho, sabbe dhammā
mayā abhisambuddhā"ti evaṃ paṭijānato tava. Ime dhammā anabhisambuddhāti ime
nāma dhammā tayā anabhisambuddhā. Tatthāti tesu anabhisambuddhāti evaṃ dassitadhammesu.
Aññena vā aññaṃ paṭicarissatīti aññena vā vacanena aññaṃ vacanaṃ paṭicchādessati,
aññaṃ pucchito aññaṃ kathessatīti attho. 4- Bahiddhā kathaṃ apanāmessatīti bahiddhā
aññaṃ āgantukakathaṃ āharanto purimakathaṃ apanāmessati. Appaccayanti anabhiratiṃ
atuṭṭhākāraṃ. Pātukarissatīti pākaṭaṃ karissati. Ettha ca appaccayena domanassaṃ
vuttaṃ, purimehi dvīhi mandabalavabhedo kodhoyeva.
@Footnote: cha.Ma.,i. ulloketvā  2 cha.Ma. aggasanārahotissa  3 cha.Ma.,i. mahārahe buddhāsane
@4 cha.Ma.adhippāyo

Page 201-300.

page201.
     Evaṃ bhagavā paṭhamavesārajjena sīhanādaṃ naditvā puna dutiyādīhi nadanto
yo kho maṃ paribbājakātiādimāha. Tattha yassa kho pana te atthāya dhammo
desitoti yassa maggassa vā phalassa vā atthāya tayā catusaccadhammo desito.
So na niyyātīti so dhammo na niyyāti na nigacchati, na taṃ atthaṃ sādhetīti
vuttaṃ hoti. Takkarassāti yo taṃ karoti, tassa paṭipattipūrakassa puggalassāti attho.
Sammā dukkhakkhayāyāti hetunā nayena kāraṇena sakalassa vaṭṭadukkhassa khayāya.
Athavā yassa kho pana te atthāya dhammo desitoti yassa te atthāya
dhammo desito, seyyathīdaṃ? rāgapaṭighātatthāya asubhakammaṭṭhānaṃ, dosapaṭighātatthāya
mettābhāvanā, mohapaṭighātatthāya pañca dhammā 1- vitakkūpacchedāya ānāpānassati.
So na niyyāti takkarassa sammādukkhakkhayāyāti so dhammo yo naṃ yathādesitaṃ
karoti, tassa takkarassa sammā hetunā nayena kāraṇena vaṭṭadukkhakkhayāya na
niyyāti na nigacchati, taṃ atthaṃ na sādhetīti ayamettha attho. Seyyathāpi
sarabho paribbājakoti  yathā ayaṃ sarabho paribbājako pajjhāyanto appaṭibhāṇo
nisinno, evaṃ nisīdissatīti.
     Evaṃ tīhi padehi sīhanādaṃ naditvā desanaṃ nivaṭṭentasseva 2- tathāgatassa
tasmiṃ ṭhāne sannipatitā caturāsītipāṇasahassaparimāṇā parisā amatapānaṃ pivi,
satthā parisāya amatapānassa pītabhāvaṃ ñatvā vehāsaṃ abbhuggantvā pakkāmi.
Tamatthaṃ dassetuṃ athakho bhagavātiādi vuttaṃ. Tattha sīhanādanti seṭṭhanādaṃ abhītanādaṃ
appaṭinādaṃ. Vehāsaṃ pakkāmīti abhiññāpādakaṃ catutthajjhānaṃ samāpajjitvā
vuṭṭhāya adhiṭṭhāya saddhiṃ bhikkhusaṃghena ākāsaṃ pakkhandi. Evaṃ pakkhando ca pana
taṃkhaṇaññeva gijjhakūṭamahāvihāre patiṭṭhāsi.
     Vācāya sannitodakenāti vacanapatodena. Sañjambhariṃ akaṃsūti sambharitaṃ
nirantaraphuṭṭhaṃ akaṃsu, upari 3- vijjhiṃsūti vuttaṃ hoti. Brahāraññeti mahāraññe.
@Footnote: 1 ka. maraṇasaccadhammā  2 Sī.,i. nibbaṭṭantasseva nibbaṭṭantasseva,
@cha.Ma. nivattentasseva  3 Sī. upari upari

---------------------------------------------------------------------------------------------
page202.
Sīhanādaṃ nadissāmīti sīhanādassa nadato ākāraṃ disvā "ayaṃpi tiracchānagato,
ahaṃpi, imassa cattāro pādā, mayhaṃpi, ahaṃpi evameva sīhanādaṃ nadissāmī"ti
cintesi. So sīhassa sammukhā nadituṃ asakkonto tasmiṃ gocarāya pakkante ekako
nadituṃ ārabhi. Athassa sigālakasaddoyeva nicchari. Tena vuttaṃ sigālakaṃyeva nadatīti.
Bheraṇḍakanti tasseva vevacanaṃ. Apica bhinnassaraṃ amanāpasaddaṃ nadatītipi vuttaṃ hoti.
Evameva kho tvanti iminā opammena paribbājakā tathāgataṃ sīhasadisaṃ katvā sarabhaṃ
sigālakasadisaṃ akaṃsu. Ambakamaddarīti 1- khuddakakukkuṭikā. Pussakaravitaṃ 2-
ravissāmīti mahākukkuṭaṃ ravantaṃ disvā "imassapi dve pādā dve pakkhā, mayhaṃpi
tatheva, ahaṃpi evarūpaṃ ravitaṃ ravissāmī"ti sā tassa sammukhā ravituṃ asakkontī tasmiṃ
pakkante viravamānā 3- kukkuṭikāravaṃyeva ravi. Tena vuttaṃ ambakamaddarīravitaṃyeva
ravatīti. Usabhoti goṇo. Suññāyāti tucchāya jeṭṭhakavasabhehi virahitāya. Gambhīraṃ
naditabbaṃ maññatīti jeṭṭhakavasabhanādasadisaṃ gambhīraṃ nādaṃ naditabbaṃ maññati.
Sesaṃ sabbattha uttānamevāti.
                      5. Kesaputtisuttavaṇṇanā 4-
     [66] Pañcame kālāmānaṃ nigamoti kālāmā nāma khattiyā, tesaṃ nigamo.
Kesaputtiyāti kesaputtinigamavāsino. Upasaṅkamiṃsūti sappinavanītādibhesajjāni ceva
aṭṭhavidhapānakāni ca gāhāpetvā upasaṅkamiṃsu. Sakaṃyeva vādaṃ dīpentīti attanoyeva
laddhiṃ kathenti. Jotentīti pakāsenti. Khuṃsentīti ghaṭṭenti. Vambhentīti
avajānanti. Paribhavantīti lāmakaṃ karon opapakkhiṃ 5- karontīti upakkhittakaṃ 6-
karonti, upakkhipitvā chaḍḍenti. Aparepi bhanteti so kira aṭavīmukhe gāmo, tasmā
tattha aṭaviṃ abhikkantā ca paṭikkamitukāmā 7- ca vāsaṃ kappenti. Tesupi paṭhamaṃ āgatā
@Footnote: 1 cha.Ma. ambukasañcarīti  2 Sī. phussakaravitaṃ, cha.Ma. purisakaravitaṃ
@3 cha.Ma.,i. ravamānā  4 cha.Ma. kesamuttisuttavaṇṇanā  5 cha.Ma. omakkhiṃ. evamuparipi
@6 cha.Ma. ukkhittakaṃ     7 cha.Ma.,i. atikkamitukāmā

---------------------------------------------------------------------------------------------
page203.
Attano laddhiṃ dīpetvā pakkamiṃsu, pacchā āgatā "kinte jānanti, amhākaṃ
antevāsikā te, amhākaṃ santike kiñci kiñci sippaṃ uggaṇhiṃsū"ti attano
laddhiṃ dīpetvā pakkamiṃsu. Kālāmā ekaladdhiyaṃpi saṇṭhahituṃ na sakkhiṃsu. Te tamatthaṃ 1-
dīpetvā bhagavato evamārocetvā tesaṃ no bhantetiādimāhaṃsu. Tattha hoteva
kaṅkhāti hotiyeva kaṅkhā. Vicikicchāti tasseva vevacanaṃ. Alanti yuttaṃ.
     Mā anussavenāti anussavakathāyapi 2- mā gaṇhittha. Mā paramparāyāti
paramparakathāyapi mā gaṇhittha. Mā itikirāyāti evaṃ kira etanti mā gaṇhittha. Mā
piṭakasampadānenāti amhākaṃ piṭakatantiyā saddhiṃ sametītipi 3- mā gaṇhittha. Mā
takkahetūti takkagāhenapi mā gaṇhittha. Mā nayahetūti nayagāhenapi mā gaṇhittha. Mā
ākāraparivitakkenāti sundaramidaṃ kāraṇanti evaṃ kāraṇaparivitakkenāpi mā gaṇhittha.
Mā diṭṭhinijjhānakkhantiyāti amhākaṃ nijjhāyitvā khamitvā gahitadiṭṭhiyā
saddhiṃ sametītipi mā gaṇhittha. Mā bhabbarūpatāyāti ayaṃ bhikkhu bhabbarūpo,
imassa kathaṃ gahetuṃ yuttantipi mā gaṇhittha. Mā samaṇo no garūti ayaṃ samaṇo
amhākaṃ garu, imassa kathaṃ gahetuṃ yuttantipi mā gaṇhittha. Samattāti paripuṇṇā.
Samādinnāti gahitā parāmaṭṭhā. Yaṃ tassa 4- hotīti yaṃ kāraṇaṃ tassa puggalassa
hoti. Alobhādayo lobhādipaṭipakkhavasena veditabbā. Vigatābhijjhotiādīhi mettāya
pubbabhāgo kathito.
     Idāni mettādikammaṭṭhānaṃ kathento mettāsahagatenātiādimāha. Tattha
kammaṭṭhānakathāpadhānabhāvanānayena 5- vā pālivaṇṇanāya vā yaṃ vattabbaṃ siyā,
taṃ sabbaṃ visuddhimagge 6- vuttameva. Evaṃ averacittoti evaṃ akusalaverassa ca
puggalaverino ca natthitāya averacitto. Abyāpajjhacittoti kodhacittassa abhāvena
niddukkhacitto. Asaṅkiliṭṭhacittoti kilesassa natthitāya asaṅkiliṭṭhacitto.
Visuddhacittoti
@Footnote: 1 cha.Ma.,i. etamatthaṃ  2 Ma. anussavato kathāyapi  3 cha.Ma.sametīti
@4 cha. yaṃsa   5 cha.Ma.,i. kammaṭṭhānakathāya vā bhāvanānaye vā
@6 visuddhi. 2/91 brahmavihāraniddesa

---------------------------------------------------------------------------------------------
page204.
Kilesamalābhāvena visuddhacitto hotīti attho. Tassāti tassa evarūpassa
ariyasāvakassa. Assāsāti avassayā patiṭṭhā. Sace kho pana atthi paro
lobhoti yadi imamhā lokā paraloko nāma atthi. Yenāhaṃ 1- kāyassa bhedā
.pe. Upapajjissāmīti atthetaṃ kāraṇaṃ, yenāhaṃ kāyassa bhedā paraṃ maraṇā
sugatiṃ saggaṃ lokaṃ upapajjissāmīti evaṃ sabbattha nayo veditabbo. Anīghanti
niddukkhaṃ. Sukhinti sukhitaṃ. Ubhayeneva visuddhaṃ attānaṃ samanupassāmīti yañca pāpa
na karomi, yañca karotopi na kariyati, iminā ubhayenāpi visuddhaṃ attānaṃ
samanupassāmi. Sesaṃ sabbattha uttānamevāti.
                         6. Sāḷhasuttavaṇṇanā
     [67] Chaṭṭhe migāranattāti migāraseṭṭhino nattā. Pekhuṇiyanattāti 2-
pekhuṇiyaseṭṭhino nattā. Upasaṅkamiṃsūti bhuttapātarāsā dāsakammakaraparivutā
upasaṅkamiṃsu. Tesaṃ kira purebhatte pubbaṇhasamaye gehe eko pañho samuṭṭhito, taṃ pana
kathetuṃ okāso nāhosi. Te "taṃ pañhaṃ sossāmā"ti therassa santikaṃ gantvā vanditvā
tuṇhī nisīdiṃsu. Thero "gāmantasamuṭṭhitaṃ 3- pañhaṃ sotuṃ āgatā bhavissantī"ti tesaṃ
manaṃ ñatvā tatheva pañhaṃ ārabhanto etha tumhe sāḷhātiādimāha. Tattha atthi
lobhoti lubbhanasabhāvo lobho nāma atthīti pucchati. Abhijjhāti kho ahaṃ sāḷhā
etamatthaṃ vadāmīti etaṃ lobhasaṅkhātaṃ atthaṃ ahaṃ "abhijjhā"ti vadāmi, "taṇhā"ti
vadāmīti samuṭṭhitapañhassa atthaṃ dīpento āha. Evaṃ sabbavāresu nayo netabbo.
     So evaṃ pajānātīti so cattāro brahmavihāre bhāvetvā ṭhito ariyasāvako
samāpattito vuṭṭhāya vipassanaṃ ārabhanto evaṃ pajānāti. Atthi idanti atthi
dukkhasaccaṃ dukkhasaccasaṅkhātaṃ khandhapañcakaṃ nāmarūpavasena paricchinditvā pajānanto
esa "evaṃ pajānāti atthi idan"ti vutto. Hīnanti samudayasaccaṃ.
@Footnote: 1 Sī. ṭhānamahaṃ, cha.Ma.athāhaṃ   2 cha.Ma. sekhuniyanattā   3 cha.Ma.,i. gāme taṃ samuṭṭhitaṃ

---------------------------------------------------------------------------------------------
page205.
Paṇītanti maggasaccaṃ. Imassa saññāgatassa uttariṃ nissaraṇanti imassa
vipassanāsaññāsaṅkhātassa saññāgatassa uttariṃ nissaraṇaṃ nāma nibbānaṃ, taṃ atthīti
iminā nirodhasaccaṃ dasseti. Vimuttasmiṃ vimuttamiti ñāṇanti ekūnavīsatividhaṃ
paccavekkhaṇañāṇaṃ kathitaṃ. Ahu pubbe lobhoti pubbe me lobho ahosi. Tadahu
akusalanti taṃ akusalaṃ nāma ahosi, tadā vā akusalaṃ nāma ahosi. Iccetaṃ
kusalanti iti etaṃ kusalaṃ, tasseva akusalassa natthibhāvaṃ kusalaṃ khemanti sandhāya
vadati. Nicchātoti nittaṇho. Nibbutoti abbhantare santāpakarānaṃ kilesānaṃ
abhāvena nibbuto. Sītibhūtoti sītalībhūto. Sukhapaṭisaṃvedīti kāyikacetasikassa sukhassa
paṭisaṃveditā. Brahmabhūtenāti seṭṭhabhūtena. Sesaṃ sabbattha uttānamevāti.
                        7. Kathāvatthusuttavaṇṇanā
     [68] Sattame kathāvatthūnīti kathākāraṇāni, kathāya bhūmiyo patiṭṭhāyoti
attho. Atītaṃ vā bhikkhave addhānanti atītaddhānaṃ nāma kālopi vaṭṭati
khandhāpi. Anāgatapaccuppannesupi eseva nayo. Tattha atīte kassapo nāma
sammāsambuddho ahosi, tassa kikī nāma kāsirājā aggupaṭṭhāko ahosi,
vīsativassasahassāni āyu ahosīti iminā nayena kathento atītaṃ ārabbha kathaṃ katheti
nāma. Anāgate metteyyo nāma buddho bhavissati. Tassa saṅkho nāma rājā
aggupaṭṭhāko bhavissati, asītivassasahassāni āyu bhavissatīti iminā nayena
kathento  anāgataṃ ārabbha kathaṃ katheti nāma. Etarahi asuko nāma rājā
dhammikoti iminā nayena kathento paccuppannaṃ ārabbha kathaṃ katheti nāma.
     Kathāsampayogenāti kathāya samāgamena. Kacchoti kathetuṃ yutto. Akacchoti
kathetuṃ na yutto. Ekaṃsabyākaraṇīyaṃ pañhantiādīsu "cakkhu aniccan"ti puṭṭhena
"āma aniccan"ti ekaṃseneva byākātabbaṃ. Eseva nayo sotādīsu. Ayaṃ

---------------------------------------------------------------------------------------------
page206.
Ekaṃsabyākaraṇīyo pañho. "aniccaṃ nāma cakkhun"ti puṭṭhena pana "na cakkhumeva,
sotaṃpi aniccaṃ, ghānaṃpi aniccan"ti evaṃ vibhajitvā byākātabbaṃ. Ayaṃpi
vibhajjabyākaraṇīyo pañho. "yathā cakkhuṃ, tathā sotaṃ. Yathā sotaṃ, tathā cakkhuna"ti
puṭṭhena "kenaṭṭhena pucchasī"ti paṭipucchitvā "dassanaṭṭhena pucchāmī"ti vutte
"na hī"ti byākātabbaṃ. "aniccaṭṭhena pucchāmī"ti vutte "āmā"ti byākātabbaṃ.
Ayaṃ paṭipucchābyākaraṇīyo pañho. "taṃ jīvaṃ taṃ sarīran"tiādīni puṭṭhena pana
"abyākatametaṃ bhagavatā"ti ṭhapetabbo, esa pañho na byākātabbo. Ayaṃ
ṭhapanīyo pañho.
     Ṭhānāṭhāne na saṇṭhātīti kāraṇākāraṇe  na saṇṭhāti. Tatrāyaṃ nayo:-
sassatavādī yuttena kāraṇena pahoti ucchedavādiṃ niggahetuṃ, ucchedavādī
niggayhamāno "kiṃ panāhaṃ ucchedaṃ vadāmī"ti sassatavādibhāvameva dīpeti, attano
vāde patiṭṭhātuṃ na sakkoti. Evaṃ ucchedavādimhi pahonte sassatavādī,
puggalavādimhi pahonte suññatavādī suññatavādimhi pahonte puggalavādīti evaṃ
ṭhānāṭhāne na saṇṭhāti nāma.
     Parikappe na saṇṭhātīti idaṃ pañhāpucchanepi pañhākathanepi labbhati. Kathaṃ?
Ekacco hi "pañhaṃ pucchissāmī"ti kaṇṭhaṃ sodheti, so itarena "idaṃ nāma tvaṃ
pucchissasī"ti vutto ñātabhāvaṃ ñtavā "na etaṃ aññaṃ pucchissāmī"ti vadati.
Pañhaṃ puṭṭhopi "pañhaṃ kathessāmī"ti hanuṃ saṃsodheti, so itarena "idaṃ nāma
kathessasī"ti vutto ñātabhāvaṃ ñatvā "na etaṃ, aññaṃ kathessāmī"ti vadati.
Evaṃ parikappe na saṇṭhāti nāma.
     Aññavāde 1- na saṇṭhātīti ñātavāde jānitavāde na saṇṭhāti. Kathaṃ?
Ekacco pañhaṃ pucchati, taṃ itaro "manāpo tayā pañho pucchito, kahaṃ te
@Footnote: 1 cha.Ma. aññātavāde

---------------------------------------------------------------------------------------------
page207.
Esa uggahito"ti vadati. Itaropi 1- pucchitabbaniyāmeneva pañhaṃ pucchitvāpi tassa
kathāya "apañhaṃ nu kho pucchitan"ti vimatiṃ karoti. Aparo pañhaṃ puṭṭho katheti,
tamañño "suṭṭhu 2- te pañho kathito, kattha te uggahito, pañhaṃ kathentena
nāma evaṃ kathetabbo"ti vadati. Itaro kathetabbaniyāmeneva pañhaṃ kathetvāpi tassa
kathāya "apañho nu kho mayā kathito"ti vimatiṃ karoti.
     Paṭipadāya na saṇṭhātīti paṭipattiyaṃ na tiṭṭhati, vattaṃ ajānitvā
apucchitabbaṭṭhāne pucchatīti attho. Ayaṃ hi 3- pañho nāma cetiyaṅgaṇe pucchitena
na kathetabbo, tathā bhikkhācāramagge gāmaṃ piṇḍāya caraṇakāle. Āsanasālāya
nisinnakāle yāguṃ vā bhattaṃ vā gahetvā 4- nisinnakālepi paribhuñjitvā
nisinnakālepi divāvihāraṭṭhānagamanakālepi. Divāṭṭhānepi nisinnakāle pana okāsaṃ
kāretvā pucchantassa kathetabbo, akāretvā pucchantassa na kathetabbo. Idaṃ
vattaṃ ajānitvā pucchanto paṭipadāya na saṇṭhāti nāma. Evaṃ santāyaṃ
bhikkhave puggalo akaccho hotīti bhikkhave etaṃ imasmiñca kāraṇe sati ayaṃ
puggalo na kathetuṃ yutto nāma hoti.
     Ṭhānāṭhāne saṇṭhātīti sassatavādī yuttena kāraṇena pahoti ucchedavādiṃ
niggahetuṃ ucchedavādī tena niggayhamānopi "ahaṃ tayā satakkhattuṃ niggayhamānopi
ucchedavādīyevā"ti vadati. Iminā nayena sassatapuggalasuññatavādīsupi nayo
netabbo. Evaṃ ṭhānāṭhāne saṇṭhāti nāma. Parikappe saṇṭhātīti "pañhaṃ
pucchissāmī"ti kaṇṭhaṃ saṃsodhento "tvaṃ imaṃ nāma pucchissasī"ti vutte "āma
etaṃyeva pucchissāmī"ti vadati. "pañhaṃ kathessāmī"ti hanuṃ saṃsodhentopi "tvaṃ
imaṃ nāma kathessasī"ti vutte "āma etaṃyeva kathessāmī"ti vadati. Evaṃ parikappe
saṇṭhāti nāma.
@Footnote: 1 cha.Ma.,i. itaro    2 Ma. suddho
@3 cha.Ma. ayaṃ saddo na dissati   4 Sī. agahetvā

---------------------------------------------------------------------------------------------
page208.
     Aññavāde na saṇṭhātīti imaṃ pañhaṃ pucchitvā "suṭṭhu te pañho pucchito, 1-
pucchantena 2- nāma evaṃ pucchitabban"ti  vutte sampaṭicchati, vimatiṃ na
uppādeti. Pañhaṃ kathetvāpi "suṭṭhu te pañho kathito, kathentena nāma evaṃ
kathetabban"ti vutte sampaṭicchati, vimatiṃ na uppādeti. Paṭipadāya saṇṭhātīti
gehe nisīdāpetvā yāgukhajjakādīni datvā yāva bhattaṃ niṭṭhāti, tasmiṃ antare
nisinno pañhaṃ pucchati. Sappiādīni bhesajjāni aṭṭhavidhāni pānakāni
vatthacchādanamālāgandhādīni vā ādāya vihāraṃ gantvā tāni datvā divāṭṭhānaṃ
pavisitvā okāsaṃ kāretvā pañhaṃ pucchati. Evañhi vattaṃ ñatvā pucchanto paṭipadāya
saṇṭhāti nāma. Tassa pañhaṃ kathetuṃ vaṭṭati.
     Aññenaññaṃ paṭicaratīti aññena vacanena aññaṃ paṭicchādeti, aññaṃ vā
pucchito aññaṃ katheti. Bahiddhā kathaṃ apanāmetīti āgantukakathaṃ otārento
purimakathaṃ bahiddhā apanāmeti. Tatridaṃ vatthu:- bhikkhū kira sannipatitvā ekaṃ
daharaṃ "āvuso tvaṃ imañca imañca āpattiṃ āpanno"ti āhaṃsu. So āha
"bhante nāgadīpaṃ gatomhī"ti. Āvuso na mayaṃ tava nāgadīpagamanena atthikā, āpattiṃ
pana āpannoti pucchāmāti. Bhante nāgadīpaṃ gantvā macche khādinti. Āvuso
tava macchakhādanena kammaṃ natthi, āpattiṃ kirasi āpannoti. So  "nātisupakko
maccho mayhaṃ aphāsukamakāsi bhante"ti. Āvuso tuyhaṃ phāsukena vā aphāsukena
vā kammaṃ natthi, āpattiṃ āpannosīti. Bhante yāva tattha vasiṃ, tāva me aphāsukameva
jātanti. Evaṃ āgantukakathāvasena bahiddhā kathaṃ apanāmetīti veditabbaṃ.
     Abhirahatīti ito cito ca suttaṃ āharitvā avattharati tepiṭakatissatthero
viya. Pubbe kira bhikkhū mahācetiyaṅgaṇe sannipatitvā saṃghakiccaṃ katvā bhikkhūnaṃ
ovādaṃ datvā aññamaññaṃ pañhāsākacchaṃ karonti. Tatthāyaṃ thero tīhi piṭakehi
@Footnote: 1 i. kathito     2 i. kathentena

---------------------------------------------------------------------------------------------
page209.
Tato tato suttaṃ āharitvā divasabhāge ekaṃpi pañhaṃ niṭṭhāpetuṃ na deti.
Abhimaddatīti kāraṇaṃ āharitvā maddati. Anupajagghatīti  parena pañhe pucchitepi
kathitepi pāṇiṃ paharitvā mahāhasitaṃ hasati, yena parassa "apucchitabbaṃ nu kho pucchiṃ,
akathetabbaṃ nu kho kathesin"ti vimati uppajjati. Khalitaṃ gaṇhātīti appamattakaṃ
mukhadosamattaṃ gaṇhāti, akkhare vā pade vā byañjane vā durutte "evaṃ nāmetaṃ
vattabban"ti ujjhāyamāno vicarati. Saupanisoti saupanissayo sapaccayo.
     Ohitasototi ṭhapitasoto. Abhijānāti ekaṃ dhammanti ekaṃ kusaladhammaṃ
abhijānāti ariyamaggaṃ. Parijānāti ekaṃ dhammanti ekaṃ dukkhasaccadhammaṃ tīraṇapariññāya
parijānāti. Pajahati ekaṃ dhammanti ekaṃ sabbākusaladhammaṃ pajahati vinodeti
byantīkaroti. Sacchikaroti ekaṃ dhammanti ekaṃ arahattaphaladhammaṃ nirodhameva vā
paccakkhaṃ karoti. Sammāvimuttiṃ phusatīti sammā hetunā nayena kāraṇena
arahattaphalavimokkhaṃ ñāṇaphassena phusati.
     Etadatthā bhikkhave kathāti bhikkhave yā esā kathāsampayogenāti kathā
dassitā, sā etadatthā, ayaṃ tassā kathāya bhūmi patiṭṭhā, idaṃ vatthu yadidaṃ
anupādā cittassa vimokkhoti evaṃ sabbapadesu yojanā veditabbā. Etadatthā
mantanāti yā ayaṃ kacchākacchesu puggalesu kacchena saddhiṃ mantanā, sāpi
etadatthāyeva. Etadatthā upanisāti ohitasoto saupanisoti evaṃ vuttā
upanisāpi etadatthāyeva. Etadatthaṃ sotāvadhānanti tassa saupanissayaṃ sotaṭṭhapanaṃ, 1-
taṃpi etadatthameva. Anupādāti catūhi upādānehi agahetvā. Cittassa vimokkhoti
arahattaphalavimokkho. Arahattaphalatthāya hi sabbametanti suttantaṃ vinivattetvā
uparigāthāhi kūṭaṃ gaṇhanto ye viruddhātiādimāha.
     Tattha viruddhāti virodhasaṅkhātena kopena viruddhā. Sallapantīti tassa 2-
allāpasallāpaṃ 3- karonti. Viniviṭṭhāti abhiniviṭṭhā hutvā. Samussitāti
mānussayena suṭaṭhu
@Footnote: 1 cha.Ma. tassā upanisāya sotāvadhānaṃ  2 cha.Ma.,i. ayaṃ pāṭho na dissati
@3 cha.Ma. sallāpaṃ

---------------------------------------------------------------------------------------------
page210.
Ussitā. Anariyaguṇamāsajjāti anariyaṃ guṇakathaṃ guṇamāsajja kathenti. Guṇaṃ
ghaṭṭetvā kathā hi anariyakathā nāma, na ariyakathā, taṃ kathentīti attho.
Aññoññavivaresinoti aññamaññassa chiddaṃ aparādhaṃ gavesamānā. Dubbhāsitanti
dukkathitaṃ. Vikkhalitanti appamattakaṃ mukhadosakhalitaṃ. Sampamohaṃ parājayanti
aññamaññassa appamattena mukhadosena sampamohañca parājayañca. Abhinandantīti tussanti.
Nācareti na carati na katheti. 1- Dhammaṭṭhapaṭisaṃyuttāti yā ca dhammaṭṭhitena kathitakathā,
sā dhammaṭṭhā ceva hoti tena ca dhamme paṭisaṃyuttāti dhammaṭṭhapaṭisaṃyuttā.
Anuttiṇṇena 2- manasāti anuddhatena cetasā. Apaḷāsoti yugaggāhapaḷāsavasena
apaḷāso hutvā. Asāhasoti rāgadosamohaasāhasānaṃ 3- vasena asāhaso hutvā.
     Anussuyyamānoti na usūyamāno. Dubbhaṭṭhe nāpasādayeti 4- dukkathitasmiṃ na
apasādeyya. Upārambhaṃ na sikkheyyāti kāraṇuttariyalakkhaṇaṃ  upārambhaṃpi na
sikkheyya. Jalitañca na gāhayeti appamattakaṃ mukhakhalitaṃ "ayaṃ te doso"ti na
gāheyya. 5- Nābhihareti nāvatthareyya. Nābhimaddeti ekaṃ kāraṇaṃ āharitvā
na maddeyya. Na vācaṃ payutaṃ bhaṇeti saccālikapaṭisaṃyuttaṃ vācaṃ na bhaṇeyya.
Aññātatthanti jananatthaṃ. Pasādatthanti pasādajananatthaṃ. Na samusseyya mantayeti
na mānussayena samussito bhaveyya. Na hi mānussitā hutvā paṇḍitā kathayanti,
mānena pana anussitova hutvā mantaye katheyya bhāseyyāti.
                      8.  Aññatitthiyasuttavaṇṇanā
     [69] Aṭṭhame bhagavaṃmūlakāti bhagavā mūlaṃ etesanti bhagavaṃmūlakā. Idaṃ vuttaṃ
hoti:- ime bhante amhākaṃ dhammā pubbe kassapasammāsambuddhena uppāditā,
tasmiṃ parinibbute ekaṃ buddhantaraṃ aññopi samaṇo vā brāhmaṇo vā ime
dhamme uppādetuṃ samattho nāma nāhosi, bhagavatā 6- pana no  ime dhammā
@Footnote: 1 Ma. na vadeti na vadati     2 Sī. anupādinnena, cha.Ma. anunnatena
@3 cha.Ma.,i....sāhasānaṃ    4 Sī.,i. nāvasādayeti   5 cha.Ma. gāhayeyya,
@i. gāhaye              6 i. bhagavato

---------------------------------------------------------------------------------------------
page211.
Uppāditā. Bhagavantaṃ hi nissāya mayaṃ ime dhamme ājānāma paṭivijjhāmāti
evaṃ bhagavaṃmūlakā no bhante dhammāti. Bhagavaṃnettikāti bhagavā dhammānaṃ netā
vinetā anunetā yathāsabhāvato pāṭiekkaṃ pāṭiekkaṃ nāmaṃ gahetvāva
dassetāti 1- dhammā bhagavaṃnettikā nāma honti. Bhagavaṃpaṭisaraṇāti catubhūmikadhammā
sabbaññutañāṇassa āpāthaṃ āgacchamānā  bhagavati paṭisaranti nāmāti bhagavaṃpaṭisaraṇā.
Paṭisarantīti osaranti samosaranti. Apica mahābodhimaṇḍe nisinnassa bhagavato
paṭivedhavasena phasso āgacchati "ahaṃ bhagavā kinnāmo"ti tvaṃ phusanaṭṭhena
phasso nāma. Vedanā, saññā, saṅkhārā,   viññāṇaṃ āgacchati "ahaṃ bhagavā
kinnāman"ti tvaṃ vijānanaṭṭhena viññāṇaṃ nāmāti. Evaṃ catubhūmikadhammānaṃ
yathāsabhāvato pāṭiekkaṃ pāṭiekkaṃ nāmaṃ gaṇhanto bhagavā dhamme paṭisaratīti
bhagavaṃpaṭisaraṇā. Bhagavantaṃyeva paṭibhātūti bhagavatoyeva etassa bhāsitassa attho
upaṭṭhātu, tumheyeva no kathethāti 2- attho.
     Rāgo khoti rajjanavasena pavattarāgo. Appasāvajjoti lokavajjavasenapi
vipākavajjavasenapīti dvīhipi vajjehi appasāvajjo, appadosoti attho. Kathaṃ?
mātāpitaro hi bhātikabhaginiādayo ca puttabhātikānaṃ āvāhavivāhamaṅgalaṃ nāma
kārenti. Evaṃ tāvesa lokavajjavasena 3- appasāvajjo. Sadārasantosamūlikā pana
apāye paṭisandhi nāma na hotīti evaṃ vipākavajjavasena appasāvajjo. Dandhavirāgīti
virajjamāno panesa saṇikaṃ virajjati, na sīghaṃ muccati. Telamasirāgo viya ciraṃ anubandhati,
4- gantvāpi nāgacchatīti dandhavirāgī. Dve tīṇi bhavantarāni āgacchatīti
dandhavirāgī. 4-
     Tatridaṃ vatthu:- eko kira puriso bhātujāyāya micchācāraṃ carati, tassāpi
itthiyā attano sāmikato  soyeva piyataro ahosi. Sā taṃ āha "imasmiṃ kāraṇe
pākaṭe jāte mahatī garahā bhavissati, tava bhātikaṃ ghātehī"ti. So taṃ 5- "nassa
@Footnote: 1 Ma. dassetīti      2 cha.Ma. kathetvā dethāti      3 Sī.,i. lokavajjavasena
@pavattarāgo         4-4 cha.Ma. dve tīṇi gantvāpi nāpagacchatīti dandhavirāgī
@5 cha.Ma. ayaṃ pāṭho na dissati

---------------------------------------------------------------------------------------------
page212.
Vasali, mā evaṃ puna avacā"ti apasādesi. Sā tuṇhī hutvā katipāhaccayena
puna kathesi, tassa cittaṃ jajjarabhāvaṃ 1- agamāsi. Tato tatiyavāraṃ kathite 2- "kinti
katvā okāsaṃ labhissāmī"ti āha. Athassa sā upāyaṃ kathentī "tvaṃ mayā vuttameva
karohi, asukaṭṭhāne mahākakudhasamīpe titthaṃ atthi, tattha tikhiṇaṃ daṇḍakavāsiṃ gahetvā
tiṭṭhāhī"ti. So tathā akāsi. Jeṭṭhabhātāpissa araññe kammaṃ katvā gharaṃ āgato. Sā
tasmiṃ muducittā viya hutvā "ehi sāmi, sīsaṃ te olokessāmī"ti olokentī 3-
"upakkiliṭṭhaṃ te sīsan"ti āmalakapiṇḍaṃ datvā "gaccha asukaṭṭhāne sīsaṃ
dhovitvā āgacchāhī"ti pesesi. So tāya vuttatitthameva gantvā āmalakakakkena sīsaṃ
makkhetvā udakaṃ oruyha nhātvā sīsaṃ dhovati. 4- Atha naṃ itaro rukkhantarato
nikkhamitvā khandhaṭṭhike paharitvā jīvitā voropetvā gehaṃ agamāsi.
     Itaro bhariyāya sinehaṃ pariccajituṃ asakkonto tasmiṃyeva gehe mahādhammani
hutvā nibbatti. So tassā ṭhitāyapi nisinnāyapi gantvā sarīre patati. Atha
naṃ sā "soyeva ayaṃ bhavissatī"ti ghātāpesi. So puna tassā sinehena tasmiṃyeva
gehe kukkuro hutvā nibbatti. So padasā gamanakālato paṭṭhāya tassā pacchato
pacchato carati. Araññaṃ gacchantiyāpi saddhiṃyeva gacchati. Taṃ disvā manussā "nikkhanto
sunakhaluddako, kataraṃ ṭhānaṃ gamissatī"ti upphaṇḍenti. 5- Sā pana taṃ ghātāpesi.
     Sopi puna tasmiṃyeva gehe vacchako hutvā nibbattitvā 6- tatheva tassā
pacchato pacchato carati. Tadāpi naṃ manussā disvā "nikkhanto gopālako, kattha
gāviyo carissanatī"ti upphaṇḍenti. Sā tasmiṃpi ṭhāne taṃ ghātāpesi. So tadāpi
tassā upari sinehaṃ chindituṃ asakkonto catutthe vāre tassāyeva kucchiyaṃ
jātissaro hutvā nibbatti. So paṭipāṭiyā catūsu attabhāvesu tāya paṭihatabhāvaṃ 7-
disvā "evarūpāya nāma paccatthikāya kucchiyaṃ nibbattosmī"ti tato paṭṭhāya tassā
hatthena
@Footnote: 1 cha.Ma. dvajjhabhāvaṃ           2 cha.Ma. kathito
@3 cha.Ma.,i. sīse te olikhissāmīti olikhantī    4 cha.Ma.,i. onamitvā sīsaṃ dhovi
@5 cha.Ma.,i. uppaṇḍenti. evamuparipi  6 cha.Ma. nibbatti   7 cha.Ma.,i. ghātitabhāvaṃ

---------------------------------------------------------------------------------------------
page213.
Attānaṃ phusituṃ na deti. Sace naṃ sā phusati, kandati rodati. Atha naṃ ayyako
paṭijaggi. 1- Taṃ aparabhāge vuḍḍhippattaṃ ayyako āha "tāta kasmā tvaṃ mātu
hatthena attānaṃ phusituṃ na desi. Sacepi sā taṃ phusati, mahāsaddena rodasi
kandasī"ti ayyakena puṭṭho "ayyaka 2- esā mayhaṃ na mātā, paccāmittā esā"ti
taṃ pavuttiṃ sabbaṃ ārocesi. So taṃ āliṅgitvā roditvā "ehi tāta, kiṃ amhākaṃ
īdise ṭhāne nivāsakiccan"ti taṃ ādāya nikkhamitvā ekaṃ vihāraṃ gantvā
pabbajitvā ubhopi tattha vasantā arahattaṃ pāpuṇiṃsu.
     Mahāsāvajjoti lokavajjavasenapi vipākavajjavasenapīti dvīhi kāraṇehi mahāsāvajjo.
Kathaṃ? dosenapi 3- hi duṭṭho hutvā mātaripi aparajjhati, pitaripi bhātikabhaginiādīsupi
Pabbajitesupi. So gatagataṭṭhānesu "ayaṃ puggalo mātāpitūsupi aparajjhati,
bhātikabhaginiādīsupi, pabbajitesupī"ti mahatiṃ garahaṃ labhati. Evaṃ tāva lokavajjavasena
mahāsāvajjo. Dosavasena pana katena anantariyakammena 4- kappaṃ niraye paccati.
Evaṃ vipākavajjavasena mahāsāvajjoti. Khippavirāgīti khippaṃ virajjhati. Dosena hi
duṭṭho mātāpitūsupi cetiyepi bodhimhipi pabbajitesupi aparajjhitvā "mayhaṃ khamathā"ta
accayaṃ deseti. Tassa saha khamāpanena 5- taṃ kammaṃ pākatikameva hoti.
     Mohopi dvīheva kāraṇehi mahāsāvajjo. Kathaṃ? 6- mohena hi mūḷho hutvā
Mātāpitūsupi cetiyepi bodhimhipi pabbajitesupi aparajjhitvā gatagataṭṭhāne garahaṃ
labhati. Evaṃ tāva lokavajjavasena mahāsāvajjo. Mohavasena pana katena anantariyakammena
kappaṃ niraye  paccatīti. 7- Evaṃ vipākavajjavasenapi mahāsāvajjo. Dandhavirāgīti
saṇikaṃ virajjati. Mohena mūḷhena hi katakammaṃ saṇikaṃ muccati. Yathā hi acchacammaṃ
satakkhattuṃpi dhoviyamānaṃ na paṇḍaraṃ hoti, evameva mohena mūḷhena katakammaṃ
sīghaṃ na muccati, saṇikameva muccatīti. Sesamettha uttānamevāti.
@Footnote: 1 cha.Ma.,i. ayyakova paṭijaggati    2 cha.Ma.,i. ayaṃ pāṭho na dissati
@3 cha.Ma.,i. dosena   4 cha.Ma.,i. ānantariyakammena.evamuparipi
@5 Ma.khamanena   6 cha.Ma.,i. ayaṃ saddo na dissati     7 cha.Ma.paccati

---------------------------------------------------------------------------------------------
page214.
                        9. Akusalamūlasuttavaṇṇanā
     [70] Navame akusalamūlānīti akusalānaṃ mūlāni, akusalāni ca tāni mūlāni
cāti vā akusalamūlāni. Yadipi bhikkhave lobhoti yopi bhikkhave lobho. Tadapi
akusalanti sopi akusalamūlaṃ. Akusalamūlaṃ vā sandhāya 1- idha tampīti attho vaṭṭatiyeva.
Etenupāyena sabbattha nayo netabbo. Abhisaṅkharotīti āyūhati sampiṇḍeti
rāsiṃ karoti. Asatā dukkhaṃ uppādayatīti abhūtena avijjamānena yaṅkiñci
tassa abhūtaṃ dosaṃ vatvā dukkhaṃ uppādeti. Vadhena vātiādi yenākārena
dukkhaṃ uppādeti, taṃ dassetuṃ vuttaṃ. Tattha jāniyāti dhanajāniyā. Pabbājanāyāti
gāmato vā araññato vā 2- raṭṭhato vā pabbājanīyakammena. Balavamhīti ahamasmi
balavā. Balattho itipīti balena me attho itipi, bale vā ṭhitomhītipi vadati.
     Akālavādīti kālasmiṃ na vadati, akālasmiṃ vadati nāma. Abhūtavādīti bhūtaṃ
na vadati, abhūtaṃ vadati nāma. Anatthavādīti atthaṃ na vadati, anatthaṃ vadati nāma.
Adhammavādīti dhammaṃ na vadati, adhammaṃ vadati nāma. Avinayavādīti vinayaṃ na vadati,
avinayaṃ vadati nāma.
     Tathāhāyanti tathā hi ayaṃ. Na ātappaṃ karoti tassa nibbeṭhanāyāti
tassa abhūtassa nibbeṭhanatthāya viriyaṃ na karoti. Itipetaṃ agacchanti imināpi
kāraṇena etaṃ agacchaṃ. Itaraṃ tasseva vevacanaṃ.
     Duggati pāṭikaṅkhāti nirayādikā duggati icchitabbā, sā assa avassabhāvinī,
tatthānena nibbattetabbanti attho. Uddhastoti upari dhaṃsito. Pariyonaddhoti
samantā onaddho. Anayaṃ āpajjatīti avuḍḍhiṃ āpajjatīti. Byasanaṃ āpajjatīti
vināsaṃ āpajjati. Gimhakālasmiṃ hi māluvāsipāṭikāya phalitāya bījāni
uppajjitvā 3- vaṭarukkhādīnaṃ mūle patanti. Tattha yassa rukkhassa mūle tīsu disāsu
@Footnote: 1 ka. akusalamūlaṃ vā akusalaṃ. taṃ sandhāya  2 cha.Ma. "araññatovā"tipāṭho na dissati
@3 cha.Ma. uppatitvā

---------------------------------------------------------------------------------------------
page215.
Tīṇi bījāni patitāni  honti, tasmiṃ rukkhe pāvussakena meghena abhivuṭṭhe
tīhi bījehi tayo aṅkurā uṭṭhahitvā taṃ rukkhaṃ allīyanti. Tato paṭṭhāya
rukkhadevatāyo sakabhāvena saṇṭhātuṃ na sakkonti. Tepi aṅkurā vaḍḍhamānā
latābhāvaṃ āpajjitvā taṃ rukkhaṃ abhiruhitvā sabbaviṭapasākhāpasākhā saṃsibbitvā
taṃ rukkhaṃ upari pariyonaddhanti. So māluvālatāhi saṃsibbito ghanehi mahantehi
māluvāpattehi sañchanno deve vā vassante vāte vā vāyante tattha tattha
palujjitvā patitvā 1- khāṇumattameva avasissati. Taṃ sandhāyetaṃ vuttaṃ.
     Evameva khoti ettha pana idaṃ opammasaṃsandanaṃ:- sālādīsu aññatararukkho
viya hi ayaṃ satto daṭṭhabbo, tisso māluvālatā viya tīṇi akusalamūlāni, yāva
rukkhasākhā asampattā, tāva tāsaṃ latānaṃ ujukaṃ rukkhārohanaṃ viya lobhādīnaṃ
dvāraṃ asampattakālo, sākhānusārena gamanakālo viya dvāravasena gamanakālo,
pariyonaddhakālo viya lobhādīhi pariyuṭṭhitakālo, khuddakasākhānaṃ palujjanakālo viya
dvārappattānaṃ kilesānaṃ vasena khuddānukhuddakā āpattiyo āpannakālo,
mahāsākhānaṃ palujjanakālo viya garukāpattiṃ āpannakālo, latānusārena otiṇṇena
udakena mūlesu tintesu rukkhassa bhūmiyaṃ patanakālo viya kamena cattāri pārājikāni
āpajjitvā catūsu apāyesu nibbattanakālo daṭṭhabbo.
     Sukkapakkho vuttavipallāsena veditabbo. Evameva khoti ettha pana idaṃ
opammasaṃsandanaṃ:- sālādīsu aññatararukkho viya ayaṃ satto daṭṭhabbo, tisso
māluvālatā viya tīṇi akusalamūlāni, tāsaṃ appavattiṃ kātuṃ āgatapuriso viya
yogāvacaro, kuddālo viya paññā, kuddālapiṭakaṃ viya saddhāpiṭakaṃ, palikhaṇanakhaṇitti
viya vipassanākhaṇitti, khaṇittiyā mūlacchedanaṃ viya vipassanāñāṇena avijjāmūlassa
chinnakālo, 2- khaṇḍākhaṇḍikaṃ chinnakālo viya khandhavasena diṭṭhakālo, phālanakālo
viya maggañāṇena kilesānaṃ samugghātitakālo, masikaraṇakālo viya
@Footnote: 1 Sī. patati, cha.Ma. ayaṃ pāṭho na dissati        2 cha.Ma. chindanakālo

---------------------------------------------------------------------------------------------
page216.
Dharamānakapañcakkhandhakālo, mahāvāte opuṇitvā appavattanakaraṇakālo 1- viya
upādinnakakkhandhānaṃ appaṭisandhikanirodhena nirujjhitvā punabbhave paṭisandhiagahaṇakālo
daṭṭhabboti. Imasmiṃ sutte vaṭṭavivaṭṭaṃ kathitaṃ.
                        10. Uposathasuttavaṇṇanā
     [71] Dasame tadahuposatheti tasmiṃ ahu uposathe taṃdivasaṃ uposathe,
taṃdivasaṃ 2- paṇṇarasīuposathadivaseti vuttaṃ hoti. Upasaṅkamīti uposathaṅgāni adhiṭṭhāya
gandhamālādihatthā upasaṅkami. Handāti vavassaggatthe 3- nipāto. Divādivassāti
divasassa divā nāma majjhaṇho, imasmiṃ ṭhitamajjhantike kāleti attho. Kuto nu tvaṃ
āgacchasīti kiṃ karontī vicarasīti pucchati. Gopālakuposathoti aparisuddhavitakkatāya 4-
gopālakehi saddhiṃ upamitauposatho. Nigaṇṭhuposathoti nigaṇṭhānaṃ upavasanauposatho.
Ariyuposathoti ariyānaṃ upavasanauposatho. Seyyathāpi visākheti yathā nāma visākhe.
Sāyaṇhasamaye sāmikānaṃ gāvo niyyādetvāti gopālakā hi devasikavetanena
vā pañcāhadasāhaaḍḍhamāsamāsachamāsasaṃvaccharaparicchedena vā gāvo gahetvā
rakkhanti. Idha pana devasikavetanena  rakkhantaṃ sandhāyetaṃ vuttaṃ. Niyyādetvāti
paṭicchāpetvā "etā vo gāvoti datvā. 5- Iti paṭisañcikkhatīti attano gehaṃ
gantvā bhuñjitvā mañce nipanno evaṃ paccavekkhati. Abhijjhāsahagatenāti
taṇhāsampayuttena. Evaṃ kho visākhe gopālakuposatho hotīti ariyuposathova ayaṃ,
aparisuddhavitakkatāya pana gopālakauposathaṭṭhāne ṭhito. Na mahapphaloti vipākaphalena
na mahāphalo. Na mahānisaṃsoti vipākānisaṃsena na mahānisaṃso. Na mahādhutikoti
vipākobhāsena na mahāokāso. Na mahāvipphāroti vipākavipphārassa amahantatāya
na mahāvipphāro.
@Footnote: 1 cha.Ma. appavattanakālo    2 cha.Ma. ayaṃ pāṭho na dissati   3 Ma. vossaggatthe
@4 cha.Ma. ayaṃ pāṭho na dissati   5 Ma. vatvā

---------------------------------------------------------------------------------------------
page217.
     Samaṇajātikāti 1- samaṇanikāyā. 2- Paraṃ yojanasatanti yojanasataṃ atikkamitvā ta
to paraṃ. Tesu daṇḍaṃ nikkhipāhīti tesu yojanasatato parabhāgesu ṭhitesu sattesu
daṇḍaṃ nikkhipa, nikkhittadaṇḍo hohi. Nāhaṃ kvacini 3- kassaci kiñcanatasminti
ahaṃ katthaci kassaci parassa kiñcanatasmiṃ na homi. Kiñcanaṃ vuccati palibodho,
palibodho na homīti vuttaṃ hoti. Na ca mama kvacini kismiñci 4- kiñcanatthīti mama
kvacini anto vā bahiddhā vā katthaci ekaparikkhārepi kiñcanatā natthi, palibodho
natthi, chinnapalibodhohamasmīti vuttaṃ hoti. Bhogeti mañcapīṭhayāgubhattādayo.
Adinnaṃyeva paribhuñjatīti punadivase mañce nipajjantopi pīṭhe nisīdantopi
yāguṃ pivantopi bhattaṃ bhuñjantopi te bhoge adinneyeva paribhuñjati. Na
mahapphaloti nipphalo. Byañjanameva hi ettha sāvasesaṃ, attho pana niravaseso.
Evaṃ upavutthassa hi uposathassa appamattakaṃpi vipākaphalaṃ iṭṭhaṃ kantaṃ manāpaṃ natthi.
Tasmā nipphalotveva veditabbo. Sesapadesupi eseva nayo.
     Upakkiliṭṭhassa cittassāti idaṃ kasmā āha? saṅkiliṭṭhena hi cittena
Upavuttho uposatho na mahapphalo hotīti dassitattā visuddhena cittena upavutthassa
mahapphalatā anuññātā hoti. Tasmā yena kammaṭṭhānena cittaṃ visujjhati, taṃ
cittavisodhanakammaṭṭhānaṃ dassetuṃ idamāha. Tattha upakkamenāti paccattapurisakārena
upāyena vā. Tathāgataṃ anussaratīti aṭṭhahi kāraṇehi tathāgatassa guṇe anussarati.
Ettha hi itipi so bhagavāti so bhagavā itipi sīlena, itipi samādhināti
sabbe lokiyalokuttarā buddhaguṇā saṅgahitā. Arahantiādīhi pāṭiekkaguṇova
niddiṭṭho. 5- Tathāgataṃ anussarato cittaṃ pasīdatīti lokiyalokuttare tathāgataguṇe
anussarantassa cittuppādo pasanno hoti.
     Cittassa upakkilesāti pañca nīvaraṇā. Kakkanti āmalakakakkaṃ. Tajjaṃ
vāyāmanti tajjātikaṃ tadanucchavikaṃ kakkena makkhanaghaṃsanadhovanavāyāmaṃ. Pariyodapanā
@Footnote: 1 Sī. samaṇajātīti   2 samaṇāyeva   3 cha.Ma. kvacani
@4 cha.Ma. katthaci    5 cha.Ma. pāṭiyekkaguṇāva niddiṭṭhā

---------------------------------------------------------------------------------------------
page218.
Hotīti suddhabhāvakaraṇaṃ hoti. Kiliṭṭhasmiṃ hi sīse pasādhanaṃ pasādhetvā nakkhattaṃ
kīḷamāno na sobhati, parisuddhe pana tasmiṃ pasādhanaṃ pasādhetvā nakkhattaṃ kīḷamāno
sobhati, evameva kiliṭṭhacittena 1- uposathaṅgāni  adhiṭṭhāya uposatho upavuttho na
mahapphalo hoti, parisuddhe pana citte uposathaṅgāni adhiṭṭhāya upavuttho uposatho
mahapphalo hotīti adhippāyena evamāha. Brahmuposathaṃ upavasatīti brahmā vuccati
sammāsambuddho, tassa guṇānussaraṇavasena ayaṃ uposatho brahmuposatho nāma, taṃ
upavasati. Brahmunā saddhiṃ saṃvasatīti sammāsambuddhena saddhiṃ saṃvasati. Brahmañcassa
ārabbhāti sammāsambuddhaṃ ārabbha.
     Dhammaṃ anussaratīti sahatantikaṃ lokuttaradhammaṃ anussarati. Sottinti
kuruvindakasottiṃ. Kuruvindakapāsāṇacuṇṇena hi saddhiṃ lākhaṃ yojetvā maṇike katvā
vijjhitvā suttena āvuṇitvā taṃ maṇikalāpaṃ ubhato gahetvā piṭṭhiṃ ghaṃsenti,
taṃ sandhāya vuttaṃ "sottiñca paṭiccā"ti. Cuṇṇanti nahāniyacuṇṇaṃ. Tajjaṃ
vāyāmanti ubbaṭṭhanaghaṃsanadhovanādikaṃ tadanurūpavāyāmaṃ. Dhammuposathanti sahatantikaṃ
navalokuttaradhammaṃ ārabbha upavutthattā ayaṃ uposatho "dhammuposatho"ti  vutto. Idhāpi
pariyodapanāti pade ṭhatvā purimanayeneva yojanā kātabbā.
     Saṃghaṃ anussaratīti aṭṭhannaṃ ariyapuggalānaṃ guṇe anussarati. Ūsañca 2-
paṭiccāti dve tayo vāre 3- uddhanaṃ āropetvā sedanavasena gāhāpitaṃ 3- usumaṃ
paṭicca. Ussañcātipi 4- pāṭho, ayamevattho. Khāranti chārikaṃ. Gomayanti gomuttaṃ
vā ajalaṇḍikā vā. Pariyodapanāti idhāpi purimanayeneva yojanā kātabbā.
Saṃghuposathanti aṭṭhannaṃ ariyapuggalānaṃ guṇe ārabbha upavutthattā ayaṃ uposatho
"saṃghuposatho"ti vutto.
     Sīlānīti gahaṭṭho gahaṭṭhasīlāni, pabbajito pabbajitasīlāni. Akhaṇḍānītiādīnaṃ
@Footnote: 1 Ma. kiliṭṭhe citte   2 cha.Ma.,i. usamañca  3-3 cha.Ma. ime pāṭhā na dissanti
@4 Sī. ūñcātipi

---------------------------------------------------------------------------------------------
page219.
Attho visuddhimagge 1- vitthāritova. Vālaṇḍupakanti 2- assavālehi vā
makacivālādīhi vā kataṃ vālaṇḍukaṃ. 3- Tajjaṃ vāyāmanti telena makkhetvā 4- malassa
tintabhāvaṃ ñatvā chārikaṃ pakkhipitvā vālaṇḍupakena ghaṃsanavāyāmo. Idha pariyodapanāti
pade ṭhatvā evaṃ yojanā kātabbā:- kiliṭṭhasmiṃ hi ādāse maṇḍitapasādhitopi
attabhāvo olokiyamāno na sobhati, parisuddhe sobhati. Evameva kiliṭṭhena cittena
upavuttho uposatho na mahapphalo hoti, parisuddhena pana mahapphalo hotīti. Sīluposathanti
attano sīlānussaraṇavasena upavuttho uposatho sīluposatho nāma. Sīlena
saddhinti attano pañcasīladasasīlena saddhiṃ. Sīlañcassa ārabbhāti pañcasīlaṃ
dasasīlañca ārabbha.
     Devatā anussaratīti devatā sakkhiṭṭhāne ṭhapetvā attano saddhādiguṇe
anussarati. Ukkanti uddhanaṃ. Loṇanti loṇamattikā. Gerukanti gerukacuṇṇaṃ.
Nāḷikasaṇḍāsanti dhamananāḷikañceva parivattanasaṇḍāsañca. Tajjaṃ vāyāmanti
uddhane pakkhipanadhamanaparivattanādikaṃ anurūpaṃ vāyāmaṃ. Idha pariyodapanāti pade
ṭhatvā evaṃ yojanā veditabbā:- saṅkiliṭṭhasuvaṇṇamayena hi pasādhanabhaṇḍena 5-
pasādhitā nakkhattaṃ kīḷamānā na sobhanti, parisuddhasuvaṇṇamayena sobhanti.
Evameva saṅkiliṭṭhacittassa uposatho na  mahapphalo hoti, parisuddhacittassa mahapphalo.
Devatuposathanti devatā sakkhiṭṭhāne ṭhapetvā attano guṇe anussarantena
upavutthauposatho devatuposatho nāma. Sesaṃ imesu buddhānussatiādīsu kammaṭṭhānesu
yaṃ vattabbaṃ siyā, taṃ sabbaṃ visuddhimagge 6- vuttameva.
     Pāṇātipātanti pāṇavadhaṃ. Pahāyāti taṃ pāṇātipātacetanāsaṅkhātaṃ dussīlyaṃ
pajahitvā. Paṭiviratāti pahīnakālato paṭṭhāya tato dussīlyato oratā viratāva.
@Footnote: 1 visuddhi. 1/66         2 Sī. vālaṇḍukanti
@3 Sī. laṇḍukaṃ, cha.Ma. aṇḍupakaṃ  4 cha.temetvā
@5 Sī. pasādhitabhaṇḍena      6 visuddhi. 1/252

---------------------------------------------------------------------------------------------
page220.
Nihitadaṇḍā nihitasatthāti parūpaghātatthāya 1- daṇḍaṃ vā satthaṃ vā ādāya
avattanato nikkhittadaṇḍā ceva nikkhittasatthā cāti attho. Ettha ca ṭhapetvā
daṇḍaṃ sabbaṃpi avasesaṃ upakaraṇaṃ sattānaṃ vināsanabhāvato 2- satthanti veditabbaṃ.
Yaṃ pana bhikkhu kattaradaṇḍaṃ vā dantakaṭṭhavāsiṃ vā pipphalakaṃ vā gahetvā
vicaranti, na taṃ parūpaghātatthāya. Tasmā nihitadaṇḍā nihitasatthātveva saṅkhyaṃ
gacchanti. Lajjīti pāpajigucchanalakkhaṇāya lajjāya samannāgatā. Dayāpannāti
dayaṃ mettacittataṃ āpannā. Sabbapāṇabhūtahitānukampīti sabbapāṇabhūte hitena
anukampakā, tāyaeva dayāpannatāya sabbesaṃ pāṇabhūtānaṃ hitacittakāti attho.
Ahampajjāti ahampi ajja. Imināpi aṅgenāti imināpi guṇaṅgena. Arahataṃ
anukaromīti yathā purato gacchantaṃ pacchato gacchanto anugacchati nāma, evaṃ
ahampi arahantehi paṭhamaṃ kataṃ imaṃ guṇaṃ pacchā karonto tesaṃ arahantānaṃ
anukaromi. Uposatho ca me upavuttho bhavissatīti evaṃ karontena mayā
arahatañca anukataṃ bhavissati, uposatho ca upavuttho bhavissati.
     Adinnādānanti adinnassa parapariggahitassa ādānaṃ, theyyaṃ corikanti
attho. Dinnameva ādiyantīti dinnādāyī. Cittenapi dinnameva paṭikaṅkhantīti
dinnapāṭikaṅkhī. Thenetīti theno, na thenena athenena. Athenattāyeva sucibhūtena.
Attanāti attabhāvena, athenaṃ sucibhūtaṃ attabhāvaṃ katvā viharantīti vuttaṃ hoti.
     Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ carantīti brahmacārī.
Ārācārīti abrahmacariyato dūrācārī. Methunāti rāgapariyuṭṭhānavasena sadisattā
methunakāti laddhavohārehi paṭisevitabbato methunoti saṅkhaṃ gatā asaddhammā.
Gāmadhammāti gāmavāsīnaṃ dhammā.
     Musāvādāti alikavacanā tucchavacanā. Saccaṃ vadantīti saccavādī. Saccena saccaṃ
sandahanti ghaṭṭentīti saccasandhā. Na antarantarā musā vadantīti attho. Yo
@Footnote: 1 Ma. manussaghātatthāya      2 cha. vihiṃsanabhāvato

---------------------------------------------------------------------------------------------
page221.
Hi puriso kadāci musāvādaṃ vadati, kadāci saccaṃ.  tassa musāvādena antarikattā
saccaṃ saccena na ghaṭiyati. Tasmā na no saccasandho. Ime pana na tādisā,
jīvitahetupi musā avatvā saccena saccaṃ sandahantiyevāti saccasandhā. Thetāti
thirā, thirakathāti attho. Eko puggalo haliddirāgo viya thusarāsimhi nikhātakhāṇu
viya assapiṭṭhe ṭhapitakumbhaṇḍo 1- viya ca na ṭhitakatho hoti. Eko pāsāṇalekhā
viya ca indakhīlo viya ca ṭhitakatho hoti, asinā sīsaṃ chindantepi dve kathā
na katheti. Ayaṃ vuccati theto. Paccayikāti pattiyāyitabbakā, saddhāyikāti attho.
Ekacco hi puggalo na paccayiko hoti, "idaṃ kena vuttaṃ, asukenā"ti 2- vutte
"mā tassa vacanaṃ saddahathā"ti vattabbataṃ āpajjati. Eko paccayiko hoti, "idaṃ kena
vuttaṃ, asukenā"ti vutte "yadi tena vuttaṃ, idameva pamāṇaṃ, idāni paṭikkhipitabbaṃ
natthi, evamevaṃ idan"ti vattabbataṃ āpajjati. Ayaṃ vuccati paccayiko. Avisaṃvādakā
lokassāti tāya saccavāditāya lokaṃ na visaṃvādentīti attho.
     Surāmerayamajjapamādaṭṭhānanti surāmerayamajjānaṃ pānacetanāsaṅkhātaṃ
pamādakāraṇaṃ. Ekabhattikāti pātarāsabhattaṃ sāyamāsabhattanti dve bhattāni. Tesu
pātarāsabhattaṃ antomajjhantikena paricchinnaṃ, itaraṃ majjhantikato uddhaṃ
antoaruṇena. 3- Tasmā antomajjhantike dasakkhattuṃ bhuñjamānāpi ekabhattikāva
honti. Taṃ sandhāya vuttaṃ "ekabhattikā"ti. Rattibhojanaṃ 4- ratti, tato uparatāti
rattūparatā. Atikkante majjhantike yāva suriyatthaṅgamanā bhojanaṃ vikālabhojanaṃ nāma, tato
viratattā viratā vikālabhojanā.
     Sāsanassa ananulomattā visūkaṃ paccanīkabhūtaṃ 5- dassananti visūkadassanaṃ, attanā
naccananaccāpanādivasena naccañca gītañca vāditañca, antamaso mayūranaccanādi-
vasenāpi pavattānaṃ naccādīnaṃ visūkabhūtaṃ dassanañcāti naccagītavāditavisūkadassanaṃ.
@Footnote: 1 cha. ṭhapitakumbhaṇḍamiva    2 cha.Ma. nāmāti   3 Sī. antoaruṇaggena
@4 rattiyā bhojanaṃ, su.vi. 1/10/75 cūḷasīlavaṇṇanā, pa.sū. 2/293/116
@5 cha.Ma. paṭāṇibhūtaṃ

---------------------------------------------------------------------------------------------
page222.
Naccādīni hi attanā payojetuṃ vā parehi payojāpetuṃ vā payuttāni passituṃ
vā neva bhikkhūnaṃ, na bhikkhunīnaṃ vaṭṭanti.
     Mālādīsu mālāti yaṅkiñci pupphaṃ. Gandhanti yaṅkiñci gandhajātaṃ.
Vilepananti chavirāgakaraṇaṃ. Tattha pilandhanto dhāreti nāma, ūnaṭṭhānaṃ pūrento
maṇḍeti nāma, gandhavasena chavirāgavasena ca sādiyanto vibhūseti nāma. Ṭhānaṃ
vuccati kāraṇaṃ, tasmā yāya dussīlyacetanāya tāni mālādhāraṇādīni mahājano
karoti, tato paṭiviratāti attho. Uccāsayanaṃ vuccati pamāṇātikkantaṃ, mahāsayanaṃ
akappiyattharakaṃ, tato paṭiviratāti attho.
     Kīvamahapphaloti kittako 1- mahapphalo. Sesapadesupi eseva nayo.
Pahūtarattaratanānanti 2- pahūtena rattasaṅkhātena ratanena samannāgatānaṃ, sakalajambūdīpatalaṃ
bheritalasadisaṃ katvā katippamāṇehi sattahi ratanehi pūritānanti adhippāyo. 3-
Issariyādhipaccanti 4- issarabhāvena ca adhipatibhāvena ca kuḍḍarājabhāvena issariyameva
vā 4- ādhipaccaṃ, na ettha sāhasikakammantipi issariyādhipaccaṃ. Rajjaṃ kāreyyāti
evarūpaṃ cakkavattirajjaṃ kāreyya. Aṅgānantiādīni tesaṃ janapadānaṃ nāmāni. Kalaṃ
nāgghati soḷasinti ekaṃ ahorattaṃ upavutthauposathe puññaṃ soḷasabhāge katvā
tato ekaṃ bhāgañca 5- na agghati. Ekarattuposathassa soḷasiyā kalāya yaṃ vipākaphalaṃ,
taṃyeva tato bahutaraṃ hotīti attho. Kapaṇanti parittakaṃ.
     Abrahmacariyāti aseṭṭhacariyato. Rattiṃ na bhuñjeyya vikālabhojananti uposathaṃ
upavasanto rattibhojanañca divāvikālabhojanañca na bhuñjeyya. Mañce chamāyaṃva
sayetha santhateti muṭṭhihatthapādake kappiyamañce vā sudhādiparikammakatāya bhūmiyaṃ
vā tiṇapaṇṇapalālādīni santharitvā kate santhate vā sayethāti attho.
Etañhi aṭṭhaṅgikamāhuposathanti evaṃ pāṇātipātādīni asamācarantena upavutthaṃ
uposathaṃ aṭṭhahi aṅgehi samannāgatattā aṭṭhaṅgikanti vadanti. Taṃ pana upavasantena
@Footnote: 1 cha. kittakaṃ   2 ka. pahūtasattaratanānanti   3 cha.Ma. attho
@4-4 cha.Ma. issarabhāvena vā issariyameva vā    5 Sī. bhāgaṃ

---------------------------------------------------------------------------------------------
page223.
"sveva uposathiko bhavissāmī"ti ajjeva "idañcidañca kareyyāthā"ti āhārādi-
vidhānaṃ vicāretabbaṃ. Uposathadivase pātova bhikkhussa vā bhikkhuniyā vā dasasīla-
lakkhaṇaññuno upāsakassa vā upāsikāya vā santike vācaṃ bhinditvā
uposathaṅgāni samādātabbāni. Pāliṃ ajānantena pana "buddhapaññattaṃ uposathaṃ
adhiṭṭhāmī"ti adhiṭṭhātabbaṃ. Aññaṃ alabhantena attanāpi adhiṭṭhātabbaṃ, vacībhedo
pana kātabboyeva. Uposathaṃ upavasantena paroparodhapaṭisaṃyuttaṃ 1- kammantaṃ na
vicāretabbaṃ, āyavayagaṇanaṃ karontena na vītināmetabbaṃ, gehe pana āhāraṃ
labhitvā niccabhattikabhikkhunā viya paribhuñjitvā vihāraṃ gantvā dhammo vā
sotabbo, aṭṭhatiṃsāya ārammaṇesu aññataraṃ vā manasikātabbaṃ.
     Sudassanāti sundaradassanā. Obhāsayanti obhāsamānā. Anupariyantīti
vicaranti. Yāvatāti yattakaṃ ṭhānaṃ. Antalikkhagāti ākāsaṃ gamā. Pabhāsantīti
jotanti pabhaṃ 2- muñcanti. Disāvirocanāti sabbadisāsu virocamānā. Athavā
pabhāsantīti disāvidisā 3- obhāsanti. Virocanāti virocamānā. Veḷuriyanti maṇīti
vatvāpi iminā jātimaṇibhāvaṃ dasseti. Ekavassikaveḷuvaṇṇaṃ hi veḷuriyaṃ jātimaṇi
nāma. Taṃ sandhāyevamāha. Bhaddakanti laddhakaṃ. Siṅgisuvaṇṇanti gosiṅgasadisaṃ
hutvā uppannattā evaṃ nāmakaṃ suvaṇṇaṃ. Kāñcananti  pabbateyyaṃ pabbate
jātasuvaṇṇaṃ. Jātarūpanti satthuvaṇṇasuvaṇṇaṃ. Haṭakanti kipillikāhi nīhaṭasuvaṇṇaṃ.
Nānubhavantīti na pāpuṇanti. Candappabhāti sāmiatthe paccattaṃ. Candappabhāyāti
attho. Upavassuposathanti upavasitvā uposathaṃ. Sukhudrayānīti sukhaphalāni
sukhavedanīyāni. Saggamupenti ṭhānanti saggasaṅkhātaṃ ṭhānaṃ upagacchanti, kenaci
aninditā hutvā devaloke uppajjantīti attho. Sesamettha yaṃ antarantarā na
vuttaṃ, taṃ vuttānusāreneva veditabbanti.
                          Mahāvaggo dutiyo.
@Footnote: 1 cha.Ma. parūparodhapaṭisaṃyuttā  2 cha.Ma. pabhā   3 cha.Ma. disāhi disā

---------------------------------------------------------------------------------------------
page224.
                         8. 3. Ānandavagga
                         1. Channasuttavaṇṇanā
     [72] Tatiyassa paṭhame channoti evaṃnāmako paṭicchannaparibbājako. 1- Tumhepi
āvusoti āvuso yathā mayaṃ rāgādīnaṃ pahānaṃ paññāpema, kiṃ evaṃ tumhepi
paññāpethāti pucchati. Tato thero "ayaṃ paribbājako amhe rāgādīnaṃ pahānaṃ
paññāpemāti vadati, natthi panetaṃ bāhirasamayenā"ti taṃ paṭikkhipanto mayaṃ kho
āvusotiādimāha. Tattha khoti avadhāraṇatthe nipāto, mayameva paññāpemāti
attho. Tato paribbājako cintesi "ayaṃ thero bāhirakasamayaṃ luñcitvā haranto
`mayamevā'ti āha, kinnu kho ādīnavaṃ disvā ete etesaṃ pahānaṃ paññāpentī"ti.
Atha theraṃ pucchanto kimpana tumhetiādimāha. Thero tassa byākaronto ratto
kho āvusotiādimāha. Tattha attatthanti diṭṭhadhammikasamparāyikalokiyalokuttaraṃ
attano atthaṃ. Paratthaubhayatthesupi eseva nayo.
     Andhakaraṇotiādīsu yassa rāgo uppajjati, taṃ yathābhūtadassananivāraṇena
andhaṃ karotīti andhakaraṇo. Paññācakkhuṃ na karotīti acakkhukaraṇo. Ñāṇaṃ na
karotīti aññāṇakaraṇo. Kammassakatapaññā jhānapaññā vipassanāpaññāti imā tisso
paññā appavattikaraṇena nirodhetīti paññānirodhiko. Aniṭṭhaphaladāyakattā
dukkhasaṅkhātavighātasseva pakkhe vattatīti vighātapakkhiko. Kilesanibbānaṃ
na saṃvattetīti anibbānasaṃvattaniko. Alañca pana āvuso ānanda appamādāyāti
āvuso ānanda sace evarūpāpi paṭipadā atthi, alaṃ tumhākaṃ appamādāya yuttaṃ
anucchavikaṃ, appamādaṃ karothāti 2- therassa vacanaṃ anumoditvā pakkāmi. Imasmiṃ
sutte ariyamaggo lokuttaramissako kathito. Sesaṃ sabbattha 3- uttānatthamevāti.
@Footnote: 1 cha.Ma. channaparibbājako   2 cha.Ma. karotha āvusoti   3 cha.Ma. sesamettha

---------------------------------------------------------------------------------------------
page225.
                        2. Ājīvakasuttavaṇṇanā
     [73] Dutiye tenahi gahapatīti thero kira cintesi "ayaṃ idhāgacchanto
na aññātukāmo hutvā āgami, 1- pariggaṇhanatthaṃ pana āgato. Iminā pucchitaṃ
pañhaṃ imināva kathāpessāmī"ti. Iti taṃyeva kathaṃ kathāpetukāmo tenahītiādimāha.
Tattha tenahīti kāraṇāpadeso. Yasmā tvaṃ evaṃ pucchasi, tasmā taññevettha
paṭipucchāmīti. Kesannoti katamesaṃ nu. Sadhammukkaṃsanāti attano laddhiyā
ukkhipitvā ṭhapanā. Paradhammāpasādanāti paresaṃ laddhiyā ghaṭṭanā vambhanā avakkhipanā.
Āyataneva 2- dhammadesanāti kāraṇasmiṃyeva dhammadesanā. Attho ca vuttoti mayā
pucchitapañhassa 3- attho ca pakāsito. Attā ca anupanītoti amhe evarūpāti
evaṃ attā ca na upanīto. Nupanītotipi 4- pāṭho.
                      3. Mahānāmasakkasuttavaṇṇanā
     [74] Tatiye gilānā vuṭṭhitoti 5- gilāno hutvā vuṭṭhito. Gelaññāti
gilānabhāvato. Upasaṅkamīti bhuttapātarāso mālāgandhādīni ādāya mahāparivāraparivuto
upasaṅkami. Bāhāyaṃ gahetvāti na bāhāyaṃ gahetvā ākaḍḍhi, nisinnāsanato uṭṭhāya 6-
tassa santikaṃ gantvā dakkhiṇabāhāyaṃ aṅguṭṭhakena saññaṃ datvā ekamantaṃ apanesīti
veditabbo. Athassa "sekhaṃpi kho mahānāma sīlan"tiādinā nayena sattannaṃ sekhānaṃ
sīlañca samādhiñca paññañca kathetvā upari arahattaphalavasena asekhasīlasamādhipaññāyo
kathento "sekhasamādhito sekhaṃ vipassanāñāṇaṃ asekhañca phalañāṇaṃ pacchā,
sekhavipassanāñāṇato ca asekhaphalasamādhi pacchā uppajjatī"ti dīpeti. Yāni pana
sampayuttāni samādhiñāṇāni, tesaṃ apacchā apure uppatti veditabbāti.
@Footnote: 1 Ma. āgamissati   2 Sī. āyatane ca  3 cha.Ma. pucchitapañhāya
@4 Sī. nūpanītotipi, Ma. nuparitotipi  5 cha. gilānavuṭṭhitoti  6 cha.Ma. vuṭṭhāya

---------------------------------------------------------------------------------------------
page226.
                         4. Nigaṇṭhasuttavaṇṇanā
     [75] Catutthe kūṭāgārasālāyanti dve kaṇṇikā gahetvā haṃsavaṭṭakacchadanena 1-
katāya gandhakuṭiyā. Aparisesaṃ ñāṇadassanaṃ paṭijānātīti appamattakaṃpi asesetvā
sabbaṃ ñāṇadassanaṃ paṭijānāti. Sasataṃ samitanti sabbakālaṃ nirantaraṃ. Ñāṇadassanaṃ
paccupaṭṭhitanti sabbaññutañāṇaṃ mayhaṃ upaṭṭhitanti 2- dasseti. Purāṇānaṃ
kammānanti āyūhitakammānaṃ. Tāpasā byantībhāvanti dukkaratapena vigatantīkaraṇaṃ. 3-
Navānaṃ kammānanti idāni āyūhitabbakammānaṃ. Akaraṇāti anāyūhanena. Setughātanti
padaghātaṃ paccayaghātaṃ katheti. Kammakkhayā dukkhakkhayoti kammavaṭṭakkhayena dukkhavaṭṭakkhayo.
4- Dukkhakkhayā vedanākkhayoti dukkhavaṭṭakkhayena vedanākkhayo. Dukkhavaṭṭasmiṃ hi
khīṇe vedanāvaṭṭaṃpi khīṇameva hoti. Vedanākkhayā sabbaṃ dukkhaṃ nijjiṇṇaṃ bhavissatīti
vedanākkhayena pana sakalavaṭṭadukkhaṃ nijjiṇṇameva bhavissati. Sandiṭṭhikāyāti sāmaṃ
pekkhitabbāya 5- paccakkhāya. Nijjarāya visuddhiyāti kilese jīraṇakapaṭipadāya
kilese vā nijjīraṇato nijjarāya sattānaṃ vā visuddhipāpanato visuddhiyāti
nijjarāvisuddhiyā. 6- Samatikkamo hotīti sakalassa vaṭṭadukkhassa samatikkamo hoti.
Idha bhante bhagavā kimāhāti bhante bhagavā imāya paṭipattiyā kimāha, kiṃ etaṃyeva
kilesanijjīraṇakapaṭipadaṃ paññāpeti, udāhu aññanti pucchati.
     Jānatāti anāvaraṇañāṇena jānantena. Passatāti samantacakkhunā passantena.
Visuddhiyāti visuddhisampāpanatthāya. Samatikkamāyāti  samatikkamanatthāya.
Atthaṅgamāyāti atthaṅgamanatthāya. Ñāyassa adhigamāyāti saha vipassanāya maggassa
adhigamanatthāya. Nibbānassa sacchikiriyāyāti apaccayanibbānassa sacchikaraṇatthāya. Navañca
kammaṃ na karotīti navaṃ kammaṃ nāyūhati. Purāṇaṃ ca kammanti pubbe āyūhitakammaṃ.
Phussa phussa byantīkarotīti phusitvā phusitvā vigataṃ 7- karoti, vipākaphassaṃ
phusitvā phusitvā
@Footnote: 1 cha.Ma.,i. haṃsavaṭṭakacchannena  2 cha.Ma.,i. upaṭṭhitamevāti
@3 cha.Ma.,i. vigatantakaraṇaṃ      4 cha.Ma.dukkhakkhayo   5 cha.Ma. passitabbāya
@6 Sī. nijjarāvisuddhiyāti kilese jaraṇakapaṭipadā kilese vā nijjaraṇato nijjarā,
@sattānaṃ visuddhipāpanato visuddhīti nijjarāvisuddhiyā, cha.Ma. nijjarāya sattānaṃ
@visuddhiyā    7 cha.Ma.,i. vigatantaṃ

---------------------------------------------------------------------------------------------
page227.
Taṃ kammaṃ khepetīti attho. Sandiṭṭhikāti sāmaṃ passitabbā. Akālikāti na kālantare
kiccakārikā. Ehipassikāti "ehi passā"ti evaṃ dassetuṃ yuttā. Opanayikāti 1-
upanaye yuttā allīyitabbayuttā. Paccattaṃ veditabbā viññūhīti paṇḍitehi
attano attano santāneyeva jānitabbā, bālehi pana dujjānā. Iti sīlavasena dve
maggā dve ca phalāni kathitāni. Sotāpannasakadāgāmino hi sīlesu paripūrikārino. 2-
Vivicceva kāmehītiādikāya pana samādhisampadāya tayo maggā tīṇi ca phalāni
kathitāni. Anāgāmī ariyasāvako hi samādhismiṃ paripūrikārīti 2- vutto. Āsavānaṃ
khayātiādīhi arahattaphalaṃ kathitaṃ. Keci pana sīlasamādhayopi arahattaphalasampayuttāva
idha adhippetāti. 3- Ekekassa pana vasena paṭipattidassanatthaṃ visuṃ visuṃ tanti
āropitāti.
                        5. Nivesakasuttavaṇṇanā
     [76] Pañcame amaccāti suhajjā. Ñātīti sassusasurapakkhikā. Sālohitāti
samānalohitā bhātikabhaginiādayo. Aveccappasādeti guṇe avecca jānitvā
uppanne acalappasāde. Aññathattanti bhāvaññathattaṃ. Paṭhavīdhātuyātiādīsu vīsatiyā
koṭṭhāsesu thaddhākārabhūtāya paṭhavīdhātuyā, dvādasasu koṭṭhāsesu yūsagatāya
ābandhanabhūtāya āpodhātuyā, catūsu koṭṭhāsesu paripācanabhūtāya tejodhātuyā, chasu
koṭṭhāsesu vitthambhanabhūtāya vāyodhātuyā siyā aññathattaṃ. Na tvevāti imesaṃ
hi catunnaṃ mahābhūtānaṃ aññamaññasabhāvūpagamanena 4- siyā aññathattaṃ, ariyasāvakassa
pana na tveva siyāti dasseti. Ettha ca  aññathattanti pasādaññathattaṃ ca
gatiaññathattañca. Tañhi tassa na hoti, bhāvaññathattaṃ pana hoti. Ariyasāvako
hi manusso hutvā devopi hoti brahmāpi. Pasādo panassa bhavantarepi na
@Footnote: 1 cha.Ma. opaneyyikāti   2 cha.Ma. paripūrakārinoti, i. paripūrakārino. evamuparipi
@3 cha.Ma.,i. adhippetā   4 cha.Ma. aññamaññabhāvūpagamanena

---------------------------------------------------------------------------------------------
page228.
Vigacchati, na ca apāyagatisaṅkhātaṃ gatiaññathattaṃ pāpuṇāti. Satthāpi tadeva dassento
tatridaṃ aññathattantiādimāha. Sesamettha uttānamevāti.
                        6. Paṭhamabhavasuttavaṇṇanā
     [77] Chaṭṭhe kāmadhātuvepakkanti kāmadhātuyā vipaccanakaṃ. 1- Kāmabhavoti
kāmadhātuyaṃ upapattibhavo. Kammaṃ khettanti kusalākusalakammaṃ viruhanaṭṭhānaṭṭhena
khettaṃ. Viññāṇaṃ bījanti sahajātaṃ 2- abhisaṅkhāraviññāṇaṃ viruhanaṭṭhena bījaṃ. Taṇhā
snehoti saṅgaṇhanānubrūhanavasena 3- taṇhāudakaṃ nāma. Avijjānīvaraṇānanti avijjāya
āvaritānaṃ. Taṇhā saññojanānanti taṇhābandhanena baddhānaṃ. Hīnāya dhātuyāti
kāmadhātuyā. Viññāṇaṃ patiṭṭhitanti abhisaṅkhāraviññāṇaṃ patiṭṭhitaṃ. Majjhimāya
dhātuyāti rūpadhātuyā. Paṇītāya dhātuyāti arūpadhātuyā. Sesamettha uttānamevāti.
                        7. Dutiyabhavasuttavaṇṇanā
     [78] Sattame cetanāti kammacetanā. Patthanāti kammapatthanā. 4- Sesaṃ
purimasadisamevāti.
                        8. Sīlabbatasuttavaṇṇanā
     [79] Aṭṭhame sīlabbatanti sīlañceva vattañca. Jīvitanti dukkarakārikā nuyogo.
Brahmacariyanti brahmacariyavāso. Upaṭṭhānasāranti upaṭṭhānena sāraṃ, "idaṃ sāraṃ
idaṃ varaṃ idaṃ niṭṭhānan"ti 5- evaṃ upaṭṭhitanti attho. Saphalanti saudraya
savaḍḍhikaṃ hotīti pucchati. Na khvettha bhante ekaṃsenāti bhante na kho ettha ekaṃsena
byākātabbanti attho. Upaṭṭhānasāraṃ sevatoti idaṃ sāraṃ varaṃ niṭṭhānanti 6-
evaṃ upaṭṭhitaṃ sāraṃ sevamānassa. Aphalanti iṭṭhaphalena aphalaṃ. Ettāvatā
@Footnote: 1 Ma. vipaccanaṃ    2  Ma. yathājāti    3 cha.Ma. paggaṇhanānubrūhanavasena
@4 cha.Ma. patthanāpi kammapatthanāva   5 cha.Ma. idaṃ varaṃ idaṃ niṭṭhāti
@6 cha.Ma.,i. niṭṭhāti

---------------------------------------------------------------------------------------------
page229.
Kammavādikiriyavādīnaṃ pabbajjaṃ ṭhapetvā seso sabbopi bāhirakasamayo gahito hoti.
Saphalanti iṭṭhaphalena saphalaṃ saudrayaṃ. Ettāvatā imaṃ sāsanaṃ ādiṃ katvā sabbāpi
kammavādikiriyavādipabbajjā gahitā. Na ca panassa sulabharūpo samasamo paññāyāti
evaṃ sekhabhūmiyaṃ ṭhatvā pañhaṃ kathento assa ānandassa paññāya samasamo na
sulabhoti dasseti. Imasmiṃ sutte sekhabhūmi nāma kathitāti.
                        9. Gandhajātasuttavaṇṇanā
     [80] Navame etadavocāti pacchābhattaṃ piṇḍapātapaṭikkanto dasabalassa
vattaṃ dassetvā attano divāvihāraṭṭhānaṃ gantvā "imasmiṃ loke mūlagandho nāma
atthi, sāragandho nāma atthi, pupphagandho nāma atthi. Ime pana tayopi gandhā
anuvātaṃyeva gacchanti, na paṭivātaṃ. Atthi nu kho kiñci gandhajātaṃ, 1- yassa paṭivātaṃpa
gandho gacchatī"ti cintetvā aṭṭhannaṃ varānaṃ gahaṇakāleyeva kaṅkhuppattisamaye
upasaṅkamanassa 2- gahitattā taṃkhaṇaṃyeva divāṭṭhānato vuṭṭhāya satthu santikaṃ gantvā
vanditvā ekamantaṃ nisinno uppannāya kaṅkhāya vinodanatthaṃ etaṃ "tīṇimāni
bhante"ti ādivacanaṃ avoca. Tattha gandhajātānīti gandhajātiyo. Mūlagandhoti mūlavatthuko
gandho, gandhasampannaṃ vā mūlameva mūlagandho. Tassa hi gandho anuvātaṃ gacchati. Gandhassa
pana gandho nāma natthi. Sāragandhapupphagandhesupi eseva nayo. Atthānanda
gandhajātanti 3- ettha saraṇagamanādayo guṇavaṇṇabhāsanavasena disāgāmitāya
gandhasadisattā gandhā, tesaṃ vatthubhūto puggalo gandhajātaṃ nāma. Gandho gacchatīti
vaṇṇabhāsanavasena gacchati. Sīlavāti pañcasīlena vā dasasīlena vā sīlavā. Kalyāṇadhammoti
teneva  sīladhammena kalyāṇadhammo sundaradhammo. Vigatamalamaccherenātiādīnaṃ attho
visuddhimagge 4- vitthāritova. Disāsūti catūsu disāsu catūsu anudisāsu.
Samaṇabrāhmaṇāti samitapāpabāhitapāpā samaṇabrāhmaṇā.
@Footnote: 1 cha.Ma.,i. ayaṃ pāṭho na dissati    2 cha.Ma.,i. upasaṅkamanavarassa
@3 cha. atthānanda kiñci gandhajātanti   4 visuddhi. 1/286 chaanussatiniddesa

---------------------------------------------------------------------------------------------
page230.
     Na pupphagandho paṭivātametīti vassikapupphādīnaṃ gandho paṭivātaṃ na gacchati. Na
candanaṃ tagaramallikā vāti candanatagaramallikānaṃpi gandho paṭivātaṃ na gacchatīti
attho. Devalokepi hi 1- phuṭasumanā nāma hoti, tassā pupphitadivase gandho
yojanasataṃ ajjhottharati. Sopi paṭivātaṃ vidatthimattaṃpi ratanamattaṃpi gantuṃ na
sakkotīti vadanti. Satañca gandho paṭivātametīti satañca paṇḍitānaṃ buddhapaccekabuddha-
buddhaputtānaṃ sīlādiguṇagandho paṭivātaṃ gacchati. Sabbā disā sappuriso
pavāyatīti 2- sappuriso paṇḍito sīlādiguṇagandhena sabbā disā pavāyati, sabbā
disā gandhena  avattharatīti attho.
                        10. Cūḷanikāsuttavaṇṇanā
     [81] Dasame 3- duvidho nikkhepo atthuppattikopi pucchāvasikopi.
Kataraatthuppattiyaṃ kassa pucchāya kathitanti ce? aruṇavatīsuttantaatthuppattiyaṃ. 4-
Ānandattherassa pucchāya kathitaṃ. Aruṇavatīsuttanto kena kathitoti? dvīhi
Buddhehi kathito sikhinā ca bhagavatā amhākaṃ ca satthāRā. Imasmā hi kappā
ekatiṃsakappamatthake aruṇavatīnagare aruṇavato rañño pabhāvatiyā nāma mahesiyā kucchimhi
nibbattitvā paripakke ñāṇe mahābhinikkhamanaṃ nikkhamitvā sikhī bhagavā bodhimaṇḍe
sabbaññutañāṇaṃ paṭivijjhitvā pavattitapavaradhammacakko aruṇavatiṃ nissāya viharanto
ekadivasaṃ pātova sarīrapaṭijagganaṃ katvā mahābhikkhusaṃghaparivāro "aruṇavatiṃ piṇḍāya
pavisissāmī"ti nikkhamitvā vihāradvārakoṭṭhakasamīpe ṭhito abhibhuṃ nāma aggasāvakaṃ
āmantesi "atippago kho bhikkhu aruṇavatiṃ piṇḍāya pavisituṃ yena aññataro brahma-
loko tenupasaṅkamissāmā"ti. Yathāha:-
              "athakho bhikkhave sikhī bhagavā arahaṃ sammāsambuddho abhibhuṃ bhikkhuṃ
         āmantesi `āyāma brāhmaṇa yena aññataro brahmaloko
         tenupasaṅkamissāma, na yāva bhattakālo bhavissatī'ti. `evaṃ Bhante'ti
@Footnote: 1 cha.Ma.,i. ayaṃ saddo na dissati   2 Sī.,i. pavātīti
@3 cha.,i. dasamassa  4 saṃ.sa. 15/185/186 aruṇavatīsutta

---------------------------------------------------------------------------------------------
page231.
         Kho bhikkhave abhibhū bhikkhu sikhissa bhagavato arahato sammāsambuddhassa
         paccassosi. Athakho bhikkhave sikhī ca 1- bhagavā arahaṃ sammāsambuddho
         abhibhū ca bhikkhu yena aññataro brahmaloko tenupasaṅkamiṃsū"ti. 2-
     Tattha mahābrahmā sammāsambuddhaṃ disvā attamano paccuggamanaṃ katvā
brahmāsanaṃ paññāpetvā adāsi, therassāpi anucchavikaṃ āsanaṃ paññāpayiṃsu. Nisīdi
bhagavā paññatte āsane, theropi attano paññattāsane nisīdi. Mahābrahmāpi
dasabalaṃ vanditvā ekamantaṃ nisīdi.
     Athakho bhikkhave sikhī bhagavā abhibhuṃ bhikkhuṃ āmantesi "paṭibhātu taṃ brāhmaṇa
brahmuno ca brahmaparisāya ca brahmapārisajjānaṃ ca dhammīkathāti. `evaṃ Bhante'ti
kho bhikkhave abhibhū bhikkhu sikhissa bhagavato arahato sammāsambuddhassa paṭissuṇitvā
brahmuno ca brahmaparisāya  ca brahmapārisajjānañca dhammīkathaṃ kathesi. There dhammaṃ
kathente brahmagaṇā ujjhāyiṃsu "cirassaṃ vata 3- mayaṃ satthu brahmalokāgamanaṃ labhimhā,
ayañca bhikkhu ṭhapetvā satthāraṃ sayaṃ dhammakathaṃ 4- ārabhī"ti.
     Satthā tesaṃ anattamanabhāvaṃ ñatvā abhibhuṃ bhikkhuṃ etadavoca "ujjhāyanti
kho te brāhmaṇa brahmā ca brahmaparisā ca brahmapārisajjā ca. Tenahi
tvaṃ brāhmaṇa bhiyyoso mattāya saṃvejehī"ti. Thero satthu vacanaṃ sampaṭicchitvā
anekavihitaṃ iddhivikubbanaṃ katvā sahassīlokadhātuṃ sarena viññāpento "ārambhatha
nikkamathā"ti 5- gāthādvayaṃ abhāsi. Kiṃ pana katvā thero sahassīlokadhātuṃ
viññāpesīti? nīlakasiṇantāva samāpajjitvā sabbattha andhakāraṃ phari, 6- tato
"kimidaṃ andhakāran"ti sattānaṃ ābhoge uppanne ālokaṃ dasseti. "kiṃ āloko
ayan"ti vicinantānaṃ attānaṃ dassesi, sahassacakkavāḷe devamanussā añjaliṃ
@Footnote: 1 cha.Ma. ayaṃ saddo na dissati   2 saṃ.sa. 15/185/186 aruṇavatīsutta
@3 cha.Ma.,i. cirassañca  4 Ma. sayañca kathaṃ
@5 saṃ.sa. 15/185/188 aruṇavatīsutta  6 Sī.,i. patthari

---------------------------------------------------------------------------------------------
page232.
Paggahetvā 1- theraṃyeva namassamānā aṭṭhaṃsu. Thero "mahājano mayhaṃ dhammaṃ
desentassa saraṃ suṇātū"ti imā gāthāyo abhāsi. Sabbe osaṭāya parisāya majjhe
nisīditvā dhammaṃ desentassa viya saddaṃ assosuṃ. Atthopi nesaṃ pākaṭo ahosi.
     Athakho bhagavā saddhiṃ therena aruṇavatiṃ paccāgantvā piṇḍāya caritvā
pacchābhattaṃ piṇḍapātapaṭikkanto bhikkhusaṃghaṃ pucchi "passatha 2- no tumhe bhikkhave
abhibhussa bhikkhuno brahmaloke ṭhitassa gāthāyo bhāsamānassā"ti. Te "āma
bhante"ti paṭijānitvā sutabhāvaṃ āvīkarontā tadeva gāthādvayaṃ udāhariṃsu.
Satthā "sādhu sādhū"ti sādhukāraṃ datvā desanaṃ niṭṭhapesi. 3- Evaṃ tāva idaṃ suttaṃ
ito ekatiṃsakappamatthake sikhinā bhagavatā kathitaṃ.
     Amhākaṃ pana bhagavā sabbaññutaṃ patvā 4- pavattitapavaradhammacakko sāvatthiṃ
upanissāya jetavane viharanto jeṭṭhamūlamāsapuṇṇamīdivase 5- bhikkhū āmantetvā
imaṃ aruṇavatiṃ suttaṃ paṭṭhapesi. Ānandatthero vījaniṃ gahetvā vījamāno 6- ṭhitakova
ādito paṭṭhāya yāva pariyosānā ekabyañjanaṃpi ahāpetvā sakalasuttantaṃ
uggaṇhi. So punadivase piṇḍapātapaṭikkanto dasabalassa vattaṃ dassetvā attano
divāvihāraṭṭhānaṃ gantvā saddhivihārikantevāsikesu vattaṃ dassetvā pakkantesu
hiyyo kathitaṃ aruṇavatiṃ suttaṃ āvajjento nisīdi. Athassa sabbaṃ suttaṃ vibhūtaṃ
upaṭaṭhāsi. So cintesi "sikhissa bhagavato aggasāvako brahmaloke ṭhatvā cakkavāḷasahasse
andhakāraṃ vidhamitvā sarīrobhāsaṃ dassetvā attano saddaṃ sāvento dhammakathaṃ kathesīti
hiyyo satthārā kathitaṃ, sāvakassa tāva visayo evarūpo, dasa pāramiyo pūretvā
sabbaññutaṃ patto pana sammāsambuddho kittakaṃ ṭhānaṃ sarena viññāpeyyā"ti.
Evaṃ so 7- uppannāya vimatiyā vinodanatthaṃ taṃkhaṇaṃyeva 8- bhagavantaṃ upasaṅkamitvā
tamatthaṃ pucchi. Etamatthaṃ dassetuṃ athakho āyasmā ānandoti vuttaṃ.
@Footnote: 1 cha.Ma.,i. paggaṇhitvā paggaṇhitvā  2 cha.Ma.,i. assuttha   3 Ma. paṭṭhapesi
@4 cha.Ma. patto  5 cha.Ma.,i.....puṇṇamadivase   6 cha.Ma. bījayamāno
@7 cha.Ma.,i. so evaṃ    8 cha.Ma.taṅkhaṇeyeva

---------------------------------------------------------------------------------------------
page233.
     Tattha sammukhāti sammukhe ṭhitena 1- mayā etaṃ suttaṃ, na anussavena, na
suttaparamparāyāti 2- iminā adhippāyena evamāha. Kīvatakaṃ pahoti sarena
viññāpetunti kittakaṃ ṭhānaṃ sarīrobhāsena vihatandhakāraṃ katvā sarena viññāpetuṃ
sakkoti. Sāvako so ānanda, appameyyā tathāgatāti idaṃ bhagavāpi iminā
adhippāyenāha:- ānanda tvaṃ kiṃ vadesi, so padesañāṇe ṭhito sāvako. Tathāgatā
pana dasa pāramiyo pūretvā sabbaññutañāṇaṃ pattā appameyyā. So tvaṃ nakhasikhāya paṃsuṃ
gahetvā mahāpaṭhavīpaṃsunā saddhiṃ upamento viya kiṃ nāmetaṃ vadesi. Añño hi
sāvakānaṃ visayo, añño buddhānaṃ. Añño sāvakānaṃ gocaro, añño buddhānaṃ.
Aññaṃ sāvakānaṃ balaṃ, aññaṃ buddhānanti. Iti bhagavā iminā adhippāyena
appameyyabhāvaṃ vatvā tuṇhī ahosi.
     Thero dutiyampi pucchi. Satthā "ānanda tvaṃ tālacchiddaṃ gahetvā anantākāsena
upamento viya, vāṭakasakuṇaṃ 3- gahetvā diyaḍḍhayojanasatikena supaṇṇarājena upamento
viya, hatthisoṇḍāya udakaṃ gahetvā mahāgaṅgāya upamento viya, caturatanike
āvāṭe udakaṃ gahetvā sattahi sarehi upamento viya, nāḷikodanamattalābhiṃ
manussaṃ gahetvā cakkavattiraññā upamento viya, paṃsupisācakaṃ gahetvā
sakkena devaraññā upamento viya, khajjopanakappabhaṃ gahetvā suriyappabhāya
upamento viya kinnāmetaṃ vadesīti dīpento dutiyampi appameyyabhāvameva vatvā
tuṇhī ahosi. Tato thero cintesi "satthā mayā pucchito na tāva katheti, 4-
handāhaṃ 5- yāvatatiyaṃ yācitvā buddhasīhanādaṃ nadāpessāmī"ti. So tatiyampi yāci.
Taṃ dassetuṃ tatiyampi khotiādi vuttaṃ. Athassa bhagavā byākaronto sutā te
ānandātiādimāha. Thero cintesi "satthā me `sutā te ānanda sahassī cūḷanikā
lokadhātū'ti ettakameva vatvā tuṇhī jāto, idāni buddhasīhanādaṃ nadissatī"ti so
satthāraṃ yācanto etassa bhagavā kālotiādimāha.
@Footnote: 1 cha.Ma. sammukhībhūtena     2 cha.Ma.,i. na dūtaparamparāyāti
@3 cha.Ma.,i. cātakasakuṇaṃ   4 cha.Ma. kathesi   5 cha.Ma.,i. handanaṃ

---------------------------------------------------------------------------------------------
page234.
     Bhagavāpissa vitthārakathaṃ kathetuṃ tenahānandātiādimāha. Tattha yāvatāti yattakaṃ
ṭhānaṃ. Candimasuriyāti candimā ca suriyo ca. Pariharantīti vicaranti. Disā bhantīti
sabbā disā obhāsanti. Virocanāti virocamānā. Ettāvatā ekacakkavāḷaṃ
paricchinditvā dassitaṃ hoti. Idāni taṃ sahassaguṇaṃ katvā dassento tāva sahassadhā
lokoti āha. Tasmiṃ sahassadhā loketi tasmiṃ sahassacakkavāḷe. Sahassaṃ
cātummahārājikānanti sahassaṃ cātummahārājikānaṃ devalokānaṃ. 1- Yasmā
pana ekekasmiṃ cakkavāḷe cattāro cattāro mahārājāno, tasmā cattāri
mahārājasahassānīti vuttaṃ. Iminā upāyena sabbattha attho veditabbo. Cūḷanikāti
khuddikā. Ayaṃ sāvakānaṃ visayo. Kasmā panesā ānītāti? majjhimikāya
lokadhātuyā paricchedadassanatthaṃ.
     Yāvatāti yattakā. Tāva sahassadhāti tāva sahassabhāgena. Dvisahassī majjhimikā
lokadhātūti ayaṃ sahassacakkavāḷāni sahassabhāgena gaṇetvā dasasahassacakkavāḷaparimāṇā 2-
dvisahassī majjhimikā nāma lokadhātu. Ayaṃ sāvakānaṃ avisayo, buddhānameva visayo.
Ettakepi hi ṭhāne tathāgatā andhakāraṃ vidhamitvā sarīrobhāsaṃ dassetvā sarena
viññāpetuṃ sakkontīti dīpeti. Ettakena buddhānaṃ jātikkhettaṃ nāma
dassitaṃ. Bodhisattānaṃ hi pacchimabhave devalokato cavitvā mātukucchiyaṃ
paṭisandhigahaṇadivase ca kucchito nikkhamanadivase ca mahābhinikkhamanadivase ca
sambodhidhammacakkappavattanaāyusaṅkhāravossajjanaparinibbānadivasesu ca ettakaṃ ṭhānaṃ
kampati.
     Tisahassī mahāsahassīti sahassito paṭṭhāya tatiyāti tisahassī, sahassaṃ
3- sahassadhā katvā gaṇitaṃ majjhimikaṃ sahassadhā katvā gaṇitattā 3- mahantehi sahassehi
gaṇitāti mahāsahasSī. Ettāvatā koṭisatasahassacakkavāḷaparimāṇo loko dassito
hoti. Bhagavā ākaṅkhamāno ettake ṭhāne andhakāraṃ vidhamitvā sarīrobhāsaṃ dassetvā
@Footnote: 1 Ma. devānaṃ   2 cha. dasasatasahassacakkavāḷaparimāṇā  3-3 Ma. sahassadhā katvā gaṇitattā

---------------------------------------------------------------------------------------------
page235.
Sarena viññāpeyyāti. Gaṇakaputtatissatthero pana evamāha "tisahassī-
mahāsahassīlokadhātuyā 1- evaṃ parimāṇaṃ. Idaṃ hi ācariyānaṃ sajjhāyamūlakaṃ 2-
vācāya pariharaṇaṭṭhānaṃ, 3- dasakoṭisatasahassacakkavāḷaparimāṇaṃ pana ṭhānaṃ tisahassī-
mahāsahassīlokadhātu nāmā"ti ettāvatā hi bhagavatā āṇākkhettaṃ nāma dassitaṃ.
Etasmiṃ hi antare āṭānāṭiyaparittaisigiliparittadhajaggaparittabojjhaṅgaparitta-
khandhaparittamoraparittamettaparittaratanaparittānaṃ āṇā pharati. Yāvatā vā 4- pana
ākaṅkheyyāti yattakaṃ vā ṭhānaṃ iccheyya, iminā visayakkhettaṃ dasseti.
Buddhānañhi visayakkhettassa pamāṇaparicchedo nāma natthi, natthikabhāve cassa imaṃ
opammaṃ āharanti:- koṭisatasahassacakkavāḷamhi 5- yāva brahmalokā sāsapehi pūretvā
sace koci puriso 6- puratthimāya disāya ekacakkavāḷe ekaṃ sāsapaṃ pakkhipanto
āgaccheyya, sabbepi te sāsapā parikkhayaṃ gaccheyyuṃ, na tveva puratthimāya disāya
cakkavāḷāni. Dakkhiṇādīsupi eseva nayo. Tattha buddhānaṃ avisayo nāma natthi.
     Evaṃ  vutte thero cintesi "satthā evamāha `ākaṅkhamāno ānanda
tathāgato tisahassiṃ mahāsahassiṃ lokadhātuṃ sarena viññāpeyya, yāvatā vā pana
ākaṅkheyyā'ti. Visamo kho panāyaṃ  loko, anantāni cakkavāḷāni, ekasmiṃpi ṭhāne
suriyo uggato hoti, ekasmiṃ ṭhāne majjhe ṭhito, ekasmiṃ ṭhāne atthaṅgato.
Ekasmiṃ ṭhāne paṭhamayāmo hoti, ekasmiṃ majjhimayāmo, ekasmiṃ pacchimayāmo. Sattāpi
kammappasutā khiḍḍāppasutā āhārappasutāti evaṃ tehi tehi kāraṇehi vikkhitvā
ca pamattā ca honti. Kathaṃ nu kho te satthā parena viññāpeyyā"ti. So
evaṃ cintetvā vimaticchedanatthaṃ tathāgataṃ pucchanto yathākathaṃ panātiādimāha.
     Athassa satthā byākaronto idhānanda tathāgatotiādimāha. Tattha  obhāsena
phareyyāti sarīrobhāsena phareyya. Pharamāno panesa kiṃ kareyyāti? yasmiṃ ṭhāne
@Footnote: 1 cha.Ma.,i. na tisahasSī...     2 cha.Ma.,i. sajjhāyamūḷhakaṃ
@3 cha.Ma.,i. parihīnaṭṭhānaṃ       4 cha.Ma. ayaṃ saddo na dissati
@5 Ma....cakkavāḷehi          6 cha.Ma.,i. ayaṃ pāṭho na dissati

---------------------------------------------------------------------------------------------
page236.
Suriyo paññāyati, tattha naṃ attano ānubhāvena atthaṅgameyya. Yattha pana na paññāyati,
tattha naṃ upaṭṭhapetvā 1- majjhe ṭhapeyya. Tato yattha suriyo na 2- paññāyati,
tattha manussā "adhunāva suriyo paññāyittha, so idāneva atthaṅgamito, nāgāvaṭṭo
nu kho ayaṃ, bhūtāvaṭṭayakkhāvaṭṭadevatāvaṭṭānaṃ aññataro"ti vitakkaṃ uppādeyyaṃ.
Yattha na 3- paññāyati, tattha manussā "idāneva suriyo atthaṅgamito, svāyaṃ idameva
uṭṭhito, kiṃ nu kho ayaṃ nāgāvaṭṭabhūtāvaṭṭayakkhāvaṭṭadevatāvaṭṭānaṃ aññataro"ti
vitakkaṃ uppādeyyuṃ. Tato tesu manussesu ālokañca andhakārañca āvajjitvā 4-
"kiṃ paccayā nu kho idan"ti pariyesamānesu satthā nīlakasiṇaṃ samāpajjitvā
bahalandhakāraṃ patthareyya. Kasmā? tesaṃ kammādippasutānaṃ sattānaṃ santāsajananatthaṃ.
Atha nesaṃ santānaṃ āpannabhāvaṃ ñatvā odātakasiṇasamāpattiṃ samāpajjitvā
paṇḍaraṃ ghanabuddharasmiṃ vissajjento candasahassasuriyasahassauṭṭhānakālo viya
ekappahāreneva sabbaṃ ekālokaṃ kareyya. Tañca kho tilabījamattena kāyappadesena
obhāsaṃ muñcanto. Yo hi cakkavāḷapaṭhaviṃ dīpakapallakaṃ katvā mahāsamudde udakaṃ
telaṃ katvā sineruṃ vaṭṭiṃ katvā aññasmiṃ sinerumuddhani ṭhapetvā jāleyya, so
ekacakkavāḷeyeva ālokaṃ kareyya. Tato  paraṃ vidatthiṃpi obhāsetuṃ na
sakkuṇeyya. Tathāgato pana tilaphalappamāṇena sarīrappadesena obhāsaṃ muñcitvā
tisahassīmahāsahassīlokadhātuṃ ekobhāvaṃ kareyya tato vā pana bhiyyo, evaṃmahantāpi 5-
buddhaguṇāti.
     Taṃ ālokaṃ sañjāneyyunti taṃ ālokaṃ disvā "yena suriyo atthañceva
gato 6- uṭṭhāpito ca, bahalandhakārañca visaṭṭhaṃ, esa so puriso idāni ālokaṃ
katvā ṭhito, aho acchariyapuriso"ti añjaliṃ paggayha namassamānā tiṭṭheyyuṃ. 7-
Saddamanussāveyyāti dhammakathāsaddaṃ anussāveyya. Yo hi ekaṃ cakkavāḷapabbataṃ
@Footnote: 1 Ma. uddhaṃsetvā, cha.,i.uṭṭhāpetvā  2 cha.Ma. ayaṃ saddo na dissati
@3 cha.Ma. yattha pana na, i.yattha pana      4 Sī.,i. āpajjitvā
@5 cha.Ma.,i. evaṃ mahantā hi   6 cha.Ma.,i. gamito     7 cha.Ma. nisīdeyyuṃ

---------------------------------------------------------------------------------------------
page237.
Bheriṃ katvā mahāpaṭhaviṃ bhericammaṃ katvā sineruṃ daṇḍaṃ katvā aññasmiṃ
sinerumatthake ṭhapetvā ākoṭeyya, so ekacakkavāḷeyeva taṃ saddaṃ sāveyya,
parato vidatthiṃpi atikkamituṃ 1- na sakkuṇeyya. Tathāgato pana pallaṅke vā pīṭhe
vā nisīditvā tisahassiṃ mahāsahassiṃ lokadhātuṃ sarena viññāpeti, tato vā pana
bhiyyo, evaṃ pana 2- mahānubhāvā tathāgatāti. Iti bhagavā iminā ettakena ṭhānena 3-
visayakkhettameva dassesi.
     Imañca pana buddhasīhanādaṃ sutvā therassa abbhantare balavapīti uppannā,
so pītivasena udānaṃ udānento lābhā vata metiādimāha. Tattha yassa
me satthā evaṃmahiddhikoti yassa mayhaṃ satthā evaṃmahiddhiko, tassa mayhaṃ
evaṃmahiddhikassa satthu paṭilābho lābhā ceva suladdhañcāti attho. Athavā yvāhaṃ
evarūpassa ca 4- satthuno pattacīvaraṃ gahetvā vicarituṃ, pādaparikammaṃ kātuṃ, 5-
mukhadhovanaudakanhānodakāni dātuṃ, gandhakuṭipariveṇaṃ sammajjituṃ, uppannāya kaṅkhāya
pañhaṃ pucchituṃ, madhuradhammakathañca sotuṃ labhāmi, ete sabbepi mayhaṃ lābhāpi 6-
ceva suladdhañcāti taṃpi sandhāya 7- evamāha. Ettha ca bhagavato andhakārālokasaddasavana-
saṅkhātānaṃ iddhīnaṃ mahantatāya mahiddhikatā, tāsaṃyeva anuppharaṇena mahānubhāvatā
veditabbā. Udāyīti loludāyitthero. So kira pubbapaṭṭhanāya there 8- āghātaṃ
bandhitvā carati. Tasmā idāni okāsaṃ labhitvā imasmiṃ buddhasīhanādapariyosāne
jalamānaṃ dīpasikhaṃ nibbāpento viya carantassa goṇassa daṇḍena 9- pahāraṃ dento viya
bhattabharitaṃ pātiṃ avakujjanto viya therassa pasādabhaṅgaṃ karonto evamāha.
     Evaṃ vutte bhagavāti evaṃ udāyittherena vutte bhagavā yathā nāma
@Footnote: 1 cha.Ma. atikkāmetuṃ,i.atikkametuṃ  2 cha.Ma. ayaṃ saddo na dissati
@3 cha.Ma.,i. ayaṃ pāṭho na dissati   4 cha.Ma. ayaṃ saddo na dissati
@5 cha.Ma.,i. piṭṭhiparikammaṃ kātuṃ     6 cha.Ma.,i. lābhā
@7 cha.Ma.,i. suladdhañcātipi sandhāya  8 Sī.,i. pubbe upaṭṭhāyatthere,
@cha.Ma. pubbe upaṭṭhākatthere      9 cha.Ma., i.tuṇḍe

---------------------------------------------------------------------------------------------
page238.
Papātataṭe ṭhatvā pavedhamānaṃ purisaṃ ekamante ṭhito hitesī puriso "ito ehi
ito ehī"ti punappunaṃ vadeyya, evameva 1- udāyittheraṃ tasmā vacanā nivārento
mā hevaṃ udāyi, mā hevaṃ udāyīti āha. Tattha hīti nipātamattaṃ, mā evaṃ
avacāti attho. Mahārajjanti cakkavattirajjaṃ. Nanu ca satthā ekassa sāvakassa
dhammadesanāya uppannapasādassa 2- mahānisaṃsaṃ aparicchannaṃ akāsi, so kasmā imassa
buddhasīhanādaṃ ārabbha uppannapasādassa ānisaṃsaṃ paricchindatīti? ariyasāvakassa
ettakaattabhāvaparimāṇattā. Dandhapaññopi hi sotāpanno sattakkhattuṃ devesu ca
manussesu ca attabhāvaṃ paṭilabhati, tenassa gatiṃ paricchindanto evamāha. Diṭṭheva
dhammeti imasmiṃyeva attabhāve ṭhatvā. Parinibbāyissatīti apaccayaparinibbānena
parinibbāyissati. Iti nibbānena kūṭaṃ gaṇhanto imaṃ sīhanādasuttaṃ niṭṭhāpesīti.
                         Ānandavaggo tatiyo
                         --------------
                          9. 4. Samaṇavagga
                         1. Samaṇasuttavaṇṇanā
     [82] Catutthassa paṭhame samaṇassāti 3- samaṇassa santakāni. Samaṇakaraṇīyānīti
samaṇena kattabbakiccāni. Adhisīlasikkhāsamādānantiādīsu samādānaṃ vuccati gahaṇaṃ.
Adhisīlasikkhāya samādānaṃ gahaṇaṃ pūraṇaṃ adhisīlasikkhāsamādānaṃ. Sesapadadvayesupi 4- eseva
nayo. Ettha ca sīlaṃ adhisīlaṃ, cittaṃ adhicittaṃ, paññā adhipaññāti ayaṃ vibhāgo
veditabbo. Tattha pañcasīlaṃ sīlaṃ nāma, taṃ upādāya dasasīlaṃ adhisīlaṃ nāma, taṃ upādāya
catupārisuddhisīlaṃ adhisīlaṃ nāma. Apica sabbaṃpi lokiyaṃ sīlaṃ sīlameva, 5- lokuttaraṃ
sīlaṃ adhisīlaṃ, tadeva sikkhitabbato sikkhāti vuccati, kāmāvacaracittaṃ pana cittaṃ nāma,
@Footnote: 1 cha.Ma.,i. evamevaṃ  2 Ma. uppannapasādena   3 cha.Ma. samaṇayānīti
@4 cha.Ma. sesapadadvayepi, i. sesapadadvaye   5 cha.Ma. sīlaṃ nāma

---------------------------------------------------------------------------------------------
page239.
Taṃ upādāya rūpāvacaraṃ adhicittaṃ nāma, taṃpi upādāya arūpāvacaraṃ adhicittaṃ nāma.
Apica sabbaṃpi lokiyaṃ cittaṃ cittameva, lokuttaraṃ cittaṃ adhicittaṃ nāma. Paññāyapi
eseva nayo. Tasmāti yasmā imāni tīṇi samaṇakaraṇīyāni, tasmā. Tibboti bahalo.
Chandoti kattukamyatākusalacchando. Iti imasmiṃ suttante tisso sikkhā
lokiyalokuttarā kathitāti.
                         2. Gadrabhasuttavaṇṇanā
     [83] Dutiye piṭṭhito piṭṭhitoti pacchato pacchato. 1- Ahampi amhā ahampi
amhāti ahampi amhāti ravaṃ ravamānā gāvī ahampi gāvīti. 1- Seyyathāpi gunnanti
yathā gāvīnaṃ. Gāvo hi vaṇṇena 2-  kāḷāpi rattāpi setādivaṇṇāpi honti,
gadrabhassa pana tādiso vaṇṇo nāma natthi. Yathā ca vaṇṇo, evaṃ saropi
padaṃpi aññamaññasadisameva. 3- Sesaṃ uttānatthameva. Imasmiṃpi sutte tisso sikkhā
missikāva kathitāti.
                         3. Khettasuttavaṇṇanā
     [84] Tatiye paṭikaccevāti paṭhamameva. Sukaṭṭhaṃ karotīti naṅgalena sukaṭṭhaṃ
karoti. Sumatikatanti matiyā suṭṭhu samaṃ kataṃ. 4- Kālenāti vapitabbayuttakālena. Sesaṃ
uttānameva. Idhāpi tisso sikkhā missikāva kathitā.
                        4. Vajjiputtasuttavaṇṇanā
     [85] Catutthe vajjiputtakoti vajjirājakulassa putto. Diyaḍḍhasikkhāpadasatanti 5-
@Footnote: 1-1 cha.Ma. ahampi dammo ahampi dammoti ahampi "dammo dammamāno"ti vadamāno gāvīti
@2 cha.Ma. ayaṃ pāṭho na dissati   3 cha.Ma.,i. aññādisameva    4 cha.,i. samīkataṃ
@5 Sī.,i. diyaḍḍhaṃ sikkhāpadasatanti

---------------------------------------------------------------------------------------------
page240.
Paṇṇāsādhikaṃ sikkhāpadasataṃ. Tasmiṃ samaye paññattasikkhāpadāneva sandhāyetaṃ vuttaṃ.
So kira bhikkhu ājjavasampanno ujujātiko avaṅko akuṭilo, tasmā "ahaṃ ettakāni
sikkhāpadāni rakkhituṃ sakkuṇeyyaṃ vā na vā"ti cintetvā satthu ārocesi.
Sakkomahanti sakkomi ahaṃ. 1- So kira "ettakesu sikkhāpadesu sikkhantassa
agaru tīsu sikkhāsu sikkhitun"ti maññamāno evamāha. Atha bhagavā yathā nāma paññāsa
tiṇakalāpiyo ukkhipituṃ asakkontassa kalāpiyasataṃ bandhitvā sīse ṭhapeyya, evameva
ekissāpi sikkhāya sikkhituṃ asakkontassa aparā dvepi sikkhā upari ukkhipanto
2- tasmātiha tvaṃ bhikkhūtiādimāha. Sukhumālo 3- kira uttaro nāma jānapadamanusso
lohapāsādavihāre 4- vasati. Atha naṃ daharabhikkhū āhaṃsu "uttara aggisālā ovassati,
tiṇaṃ kappiyaṃ katvā dehī"ti. Taṃ ādāya aṭaviṃ gantvā tena lāyitaṃ tiṇaṃyeva
karaḷe bandhitvā "paññāsa karaḷe gahetuṃ sakkhissasi uttarā"ti āhaṃsu. So
"na sakkhissāmī"ti āha. Asītiṃ pana sakkhissasīti. Na sakkhissāmi bhanteti. Ekaṃ
karaḷasataṃ sakkhissasīti. Āma bhante gaṇhissāmīti. Daharabhikkhū karaḷasataṃ bandhitvā
tassa sīse ṭhapayiṃsu. So ukkhipitvā nitthunanto gantvā aggisālāya samīpe pātesi.
Atha naṃ bhikkhū "kilantarūposi uttarā"ti āhaṃsu. Āma bhante daharā bhikkhū maṃ
vañcesuṃ, imaṃ  ekaṃpi karaḷasataṃ ukkhipituṃ asakkontaṃ maṃ "paṇṇāsa karaḷe
ukkhipāhī"ti vadiṃsu. Āma uttara vañcayiṃsu tanti. Evaṃ sampadamidaṃ veditabbaṃ.
Idhāpi tisso sikkhā missikāva kathitā.
                         5. Sekkhasuttavaṇṇanā
     [86] Pañcame ujumaggānusārinoti ujumaggo vuccati ariyamaggo, taṃ
anussarantassa paṭipannakassāti attho. Khayasmiṃ paṭhamaṃ ñāṇanti paṭhamameva maggañāṇaṃ
@Footnote: 1 Sī.,i. sikkhāmahanti sikkhāmi ahaṃ            2 cha.Ma.,i. pakkhipanto
@3 Sī. rohaṇe                      4 Sī. bherapāsāṇavihāre

---------------------------------------------------------------------------------------------
page241.
Uppajjati. Maggo hi kilesānaṃ khepanato khayo nāma, taṃsampayuttaṃ ñāṇaṃ khayasmiṃ ñāṇaṃ
nāma. Tato aññā anantarāti tato catutthamaggañāṇato anantarāva aññā uppajjati,
arahattaphalaṃ uppajjatīti attho. Aññāvimuttassāti arahattaphalavimuttiyā
vimuttassa. Ñāṇaṃ ve hotīti paccavekkhaṇañāṇaṃ hoti. Iti suttepi gāthāsupi satta
sekhā kathitā. Avasāne pana khīṇāsavo dassitoti.
                       6. Paṭhamasikkhāsuttavaṇṇanā
     [87] Chaṭṭhe attakāmāti attano hitakāmā. Yatthetaṃ sabbaṃ samodhānaṃ gacchatīti
yāsupi 1- sikkhāsu sabbametaṃ diyaḍḍhasikkhāpadasataṃ saṅgahaṃ gacchati. Paripūrakārī hotīti
samattakārī hoti. Mattasokārīti pamāṇena kārako, sabbena sabbaṃ kātuṃ na sakkotīti
attho. Khuddānukhuddakānīti cattāri pārājikāni ṭhapetvā sesasikkhāpadāni. Tatrāpi
saṃghādisesaṃ khuddakaṃ, thullaccayaṃ anukhuddakaṃ nāma. Thullaccayañca khuddakaṃ,
pācittiyaṃ anukhuddakaṃ nāma. Pācittiyañca khuddakaṃ, pāṭidesaniyadukkaṭadubbhāsitāni
anukhuddakāni nāma. Ime pana aṅguttaramahānikāyavalañjanakaācariyā "cattāri
pārājikāni  ṭhapetvā sesāni sabbānipi khuddānukhuddakānī"ti vadanti.
Tāni āpajjatipi vuṭṭhātipīti ettha pana khīṇāsavo tāva lokavajjaṃ nāpajjati,
paṇṇattivajjameva āpajjati. Āpajjanto ca kāyenapi vācāyapi cittenapi āpajjati.
Kāyena āpajjanto kuṭikārasahaseyyādīni āpajjati, vācāya āpajjanto sañcarittapadaso-
dhammādīni, cittena āpajjanto rūpiyapaṭiggahaṇaṃ āpajjati. Sesesupi 2- eseva
nayo. Na hi mettha bhikkhave abhabbatā vuttāti bhikkhave na hi mayā ettha
evarūpaṃ āpattiṃ āpajjane ca vuṭṭhāne ca ariyapuggalassa abhabbatā kathitā.
Ādibrahmacariyakānīti maggabrahmacariyassa ādibhūtāni cattāri mahāsīlasikkhāpadāni.
Brahmacariyasāruppānīti tāniyeva catumaggabrahmacariyassa sāruppāni anucchavikāni.
@Footnote: 1 Ma. tīsupi, cha. yāsu   2 cha.,i. sekkhesupi

---------------------------------------------------------------------------------------------
page242.
Tatthāti tesu sikkhāpadesu. Dhuvasīloti 1- nibaddhasīlo. Ṭhitasīloti patiṭṭhitasīlo.
Sotāpannoti sotasaṅkhātena maggena phalaṃ āpanno. Avinipātadhammoti catūsu apāyesu
apatanasabhāvo. Niyatoti sotāpattimagganiyāmena niyato. Sambodhiparāyanoti uparimaggattaya-
sambodhiparāyano.
     Tanuttāti tanubhāvā. Sakadāgāmino hi rāgādayo abbhapaṭalaṃ viya macchikāpattaṃ
viya ca tanukā honti, na bahalā. Orambhāgiyānanti heṭṭhābhāgiyānaṃ. Saññojanānanti
bandhanānaṃ. Parikkhayāti parikkhayena. Opapātiko hotīti uppannako hoti. Tattha
parinibbāyīti heṭṭhā anotaritvā upariyeva parinibbānadhammo. Anāvattidhammoti
yonigativasena anāgamanadhammo.
     Padesaṃ padesakārītiādīsu padesakārī puggalo nāma sotāpanno ca sakadāgāmī
ca anāgāmī ca, so padesameva sampādeti. Paripūrakārī nāma arahā, so paripūrameva
sampādeti. Avañjhānīti atucchāni saphalāni saudrayānīti attho. Idhāpi tisso
sikkhā missikāva kathitā.
                       7. Dutiyasikkhāsuttavaṇṇanā
     [88] Sattame kolaṃkoloti kulā kulaṃ gamanako. Kulanti cettha bhavo adhippeto,
tasmā "dve vā tīṇi vā kulānī"ti etthapi dve vā tayo vā bhaveti
attho veditabbo. Ayañhi dve vā bhave sandhāvati tayo vā, uttamakoṭiyā
cha vā. Tasmā dve vā tīṇi vā cattāri vā pañca vā cha vāti evamettha
vikappo daṭṭhabbo. Ekabījīti ekasseva bhavassa bījaṃ etassa atthīti ekabījī.
Uddhaṃsototiādīsu atthi uddhaṃsoto akaniṭṭhagāmī, atthi uddhaṃsoto na
akaniṭṭhagāmī. Atthi na uddhaṃsoto akaniṭṭhagāmī, atthi na uddhaṃsoto na akaniṭṭhagāmī.
Tattha
@Footnote: 1 Sī. dhuvasīlīti

---------------------------------------------------------------------------------------------
page243.
Yo idha anāgāmiphalaṃ patvā avihādīsu nibbatto tattha yāvatāyukaṃ ṭhatvā uparūpari
nibbattitvā akaniṭṭhaṃ pāpuṇāti, ayaṃ uddhaṃsoto akaniṭṭhagāmī nāma. Yo pana
avihādīsu nibbatto tattheva aparinibbāyitvā akaniṭṭhaṃpi appatvā uparime
uparime brahmaloke 1- parinibbāyati, ayaṃ uddhaṃsoto na akaniṭṭhagāmī nāma. Yo ito
cavitvā akaniṭṭheyeva nibbattati, ayaṃ na uddhaṃsoto akaniṭṭhagāmī nāma. Yo pana
avihādīsu catūsu aññatarasmiṃ nibbattitvā tattheva parinibbāyati, ayaṃ na uddhaṃsoto
na akaniṭṭhagāmī nāma.
     Yattha katthaci uppanno pana sasaṅkhārena sappayogena arahattaṃ patto
sasaṅkhāraparinibbāyī nāma. Asaṅkhārena appayogena patto asaṅkhāraparinibbāyī nāma.
Yo pana kappasahassāyukesu avihesu nibbattitvā pañcamaṃ kappasataṃ 2- atikkamitvā
arahattaṃ patto, ayaṃ upahaccaparinibbāyī nāma. Atappādīsupi eseva nayo.
Antarāparinibbāyīti yo āyuvemajjhaṃ anatikkamitvā parinibbāyati, so tividho hoti.
Kappasahassāyukesu tāva avihesu  nibbattitvā eko nibbattadivaseyeva arahattaṃ
pāpuṇāti. No ce nibbattadivase  pāpuṇāti, paṭhamassa pana kappasatassa matthake
pāpuṇāti, ayaṃ paṭhamo antarāparinibbāyī. Aparo evaṃ asakkonto dvinnaṃ
kappasatānaṃ matthake pāpuṇāti, ayaṃ dutiyo. Aparo evampi asakkonto catunnaṃ
kappasatānaṃ matthake pāpuṇāti, ayaṃ tatiyo antarāparinibbāyī. Sesaṃ vuttanayameva.
     Imasmiṃ pana ṭhāne ṭhatvā catuvīsati sotāpannā dvādasa sakadāgāmino
aṭṭhacattāḷīsa anāgāmino dvādasa ca arahanto kathetabbā. Imasmiṃ hi sāsane
saddhādhuraṃ paññādhuranti dve dhurāni, dukkhapaṭipadādandhābhiññādayo catasso
paṭipadā. Tattheko saddhādhurena abhinivisitvā sotāpattiphalaṃ patvā ekameva bhavaṃ
@Footnote: 1 Sī. uparimauparime brahmaloke, cha.Ma. uparimabrahmaloke   2 Ma. paṭhamaṃ pañcakappasataṃ

---------------------------------------------------------------------------------------------
page244.
Nibbattitvā dukkhassantaṃ karoti, ayameko ekabījī. So paṭipadāvasena catubbidho
hoti. Yathācesa, evaṃ paññādhurena abhiniviṭṭhopīti aṭṭha ekabījino. Tathā kolaṃkolā
sattakkhattuparamā cāti ime catuvīsati  sotāpannā nāma. Tīsupi 1- vimokkhesu
suññatavimokkhena sakadāgāmibhūmiṃ pattā catunnaṃ paṭipadānaṃ vasena cattāro
sakadāgāmino, tathā animittavimokkhena pattā cattāro, appaṇihitavimokkhena pattā
cattāroti ime dvādasa sakadāgāmino. Avihesu pana tayo antarāparinibbāyino,
eko upahaccaparinibbāyī, eko uddhaṃsoto  akaniṭṭhagāmīti pañca anāgāmino,
te asaṅkhāraparinibbāyino pañca, sasaṅkhāraparinibbāyino pañcāti dasa honti,
tathā atappādīsu. Akaniṭṭhesu pana uddhaṃsoto natthi, tasmā tattha cattāro
sasaṅkhāraparinibbāyī, cattāro asaṅkhāraparinibbāyīti aṭṭha, ime aṭṭhacattāḷīsa
anāgāmino. Yathā pana sakadāgāmino, tatheva arahantopi dvādasa veditabbā.
Idhāpi tisso sikkhā missikāva kathitā.
                       8. Tatiyasikkhāsuttavaṇṇanā
     [89] Aṭṭhame taṃ vā pana anabhisambhavaṃ appaṭivijjhanti taṃ arahattaṃ
apāpuṇanto appaṭivijjhanto. Iminā nayena sabbaṭṭhānesu 2- attho veditabbo.
Idhāpi tisso sikkhā missikāva kathitā. Navame 3- uttānatthameva. Idhāpi tisso
sikkhā missikāva kathitāti. 4-
                      10. Dutiyasikkhattayasuttavaṇṇanā
     [91] Dasame āsavānaṃ khayāti ettha arahattamaggo adhipaññāsikkhā nāma.
Phalaṃ pana sikkhitasikkhassa uppajjanato sikkhāti na vattabbaṃ.
@Footnote: 1 cha.Ma.,i. tīsu pana   2 Sī.,i. sabbavāresu
@3 cha.Ma.,i. navamaṃ     4 cha.Ma. kathitā

---------------------------------------------------------------------------------------------
page245.
     Yathā pure tathā pacchāti yathā paṭhamaṃ tīsu sikkhāsu sikkhati, pacchā tatheva
sikkhatīti attho. Dutiyapadepi eseva nayo. Yathā adho tathā uddhanti yathā heṭṭhimakāyaṃ
asubhavasena passati, uparimakāyaṃpi tatheva passati. 1- Dutiyapadepi eseva nayo. Yathā
divā tathā rattinti yathā divā tissopi 2- sikkhā sikkhati, rattiṃpi tatheva sikkhatīti
attho. Abhibhuyya disā sabbāti sabbā disā ārammaṇe 3- abhibhavitvā.
Appamāṇasamādhināti arahattamaggasamādhinā.
     Sekkhanti sikkhamānaṃ 4- sakaraṇīyaṃ. Paṭipadanti paṭipannakaṃ. Saṃsuddhacārinanti 5-
saṃsuddhacaraṇaṃ parisuddhasīlaṃ. Sambuddhanti catusaccabuddhaṃ. Dhīraṃ 6- paṭipadantagunti
khandhadhīradhātudhīraāyatanadhīravasena dhīraṃ 7- dhitisampannaṃ vattapaṭipattiyā 8- antagataṃ.
Viññāṇassāti carimakaviññāṇassa. Taṇhakkhayavimuttinoti taṇhakkhayavimuttisaṅkhātāya
arahattaphalavimuttiyā samannāgatassa. Pajjotasseva nibbānanti padīpanibbānaṃ viya.
Vimokkho hoti cetasoti cittassa vimutti vimuccanā appavattibhāvo hoti.
Taṇhakkhayavimuttino hi khīṇāsavassa carimakaviññāṇanirodhena parinibbānaṃ viya cetaso
vimokkho hoti, gataṭṭhānaṃ na paññāyati, apaṇṇattikabhāvūpagamoyeva hotīti attho.
                        11. Paṃkadhāsuttavaṇṇanā
     [92] Ekādasame paṃkadhā 9-  nāma kosalānaṃ nigamoti paṃkadhāti evaṃnāmako
kosalaraṭṭhe nigamo. Āvāsikoti bhārahāro nave āvāse samuṭṭhāpeti, purāṇe
paṭijaggati. Sikkhāpadapaṭisaṃyuttāyāti sikkhāsaṅkhātehi padehi paṭisaṃyuttāya, tīhi
sikkhāhi samannāgatāyāti attho. Sandassetīti sammukhe viya katvā 10- dasseti.
@Footnote: 1 cha.Ma.,i. pharati  2 cha.Ma.,i. tisso   3 cha.Ma.ārammaṇavasena
@4 ka. sekkhamānaṃ   5 Sī.,i. saṃsuddhacāraṇanti, cha.Ma. saṃsuddhacāriyanti
@6 ka. thiraṃ, i. vīraṃ   7 ka. khandhathiraāyatanathiravasena thiraṃ, i. khandhavīraṃ dhātuvīraṃ
@āyatanavīravasena vīraṃ   8 cha.Ma., i. paṭipattiyā  9 cha.Ma. saṅkavā. evamuparipi
@10 Ma. sammukhe katvāpi

---------------------------------------------------------------------------------------------
page246.
Samādapetīti gaṇhāpeti. Samuttejetīti samussāheti. Sampahaṃsetīti paṭiladdhaguṇehi
vaṇṇaṃ kathento vodāpeti. Adhisallekhiteti ativiya sallekhati, 1- ativiya sallikhitaṃ
katvā saṇhaṃ saṇhaṃ kathetīti attho.
     Accayoti aparādho. Maṃ accagamāti maṃ atikkamma abhibhavitvā pavatto.
Ahudeva akkhantīti ahosiyeva anadhivāsanā. Ahu appaccayoti ahosi atuṭṭhākāro.
Paṭiggaṇhātūti  khamatu. Āyatiṃ saṃvarāyāti anāgate saṃvaratthāya, 2- puna evarūpassa
aparādhassa dosassa khalitassa vā akaraṇatthāyāti attho. Tagghāti ekaṃsena. Yathādhammaṃ
paṭikarosīti yathā dhammo 3-  ṭhito, tathā karosi, khamāpesīti vuttaṃ hoti. Taṃ te
mayaṃ paṭiggaṇhāmāti taṃ tava aparādhaṃ mayaṃ khamāma. Vuḍḍhi hesā kassapa ariyassa
vinayeti esā kassapa buddhassa bhagavato sāsane  vuḍḍhi nāma. Katamā? yāyaṃ
accayaṃ accayato disvā yathādhammaṃ paṭikaritvā āyatiṃ saṃvarāpajjanā. 4- Desanaṃ pana
puggalādhiṭṭhānaṃ karonto "yo accayaṃ accayato disvā yathādhammaṃ paṭikaroti, āyatiṃ
saṃvaraṃ āpajjatī"ti āha. Na sikkhākāmoti tisso sikkhā na kāmeti na paṭṭheti
na piheti. Sikkhāsamādānassāti sikkhāparipūraṇassa. Na vaṇṇavādīti guṇaṃ na katheti.
Kālenāti yuttappayuttakālena. Sesamettha uttānatthamevāti.
                         Samaṇavaggo catuttho.
                         --------------
@Footnote: 1 cha.Ma.,i. adhisallikhateti ativiya sallikhati   2 i. saṃvaraṇatthāya
@3 Sī.,i., Ma. dhamme    4 Ma. saṃvaraṃ āpajjati, su.vi. 1/251/213 upāsakavidhikathā

---------------------------------------------------------------------------------------------
page247.
                       10. 5. Loṇaphalavagga 1-
                        1. Accāyikasuttavaṇṇanā
     [93] Pañcamassa paṭhame accāyikānīti atipātikāni. Karaṇīyānīti avassakiccāni.
Yañhi na avassaṃ kātabbaṃ, taṃ kiccanti vuccati. Avassaṃ kātabbaṃ karaṇīyaṃ
nāma. Sīghasīghanti vegavegena. Tassa kho tanti ettha tanti nipātamattaṃ. Natthi
sā iddhi vā ānubhāvo vāti sā vā iddhi so vā ānubhāvo natthi.
Uttarasveti tatiyadivase. Utupariṇāminīti laddhautupariṇāmāni hutvā. Jāyantipīti
tatiyadivase nikkhantasetaṅkurāni honti, sattāhe patte nīlaṅkurāni honti.
Gabbhīnipi hontīti diyaḍḍhamāsaṃ patvā gahitagabbhāni honti. Pacantipīti tayo māse
patvā pacanti. Idāni yasmā buddhānaṃ gahapatikena vā sassehi vā attho
natthi. Sāsane pana tappaṭirūpakaṃ puggalaṃ vā atthaṃ dassetuṃ taṃ taṃ opammaṃ āharanti.
Tasmā yamatthaṃ dassetukāmena etaṃ ābhataṃ, taṃ dassento 2- evameva khotiādimāha.
Taṃ atthato uttānameva. Sikkhā pana idhāpi missikāeva kathitā.
                        2. Pavivekasuttavaṇṇanā
     [94] Dutiye cīvarapavivekanti cīvaraṃ nissāya uppajjanakakilesehi vivittabhāvaṃ.
Sesadvayepi eseva nayo. Sāṇānīti sāṇavākacelāni. Masāṇānīti missakacelāni.
Chavadussānīti matasarīrato chaḍḍitavatthāni erakatiṇādīni vā ganthetvā katanivāsanāni.
Paṃsukūlānīti paṭhaviyaṃ chaḍḍitanantakāni. Tirīṭānipīti 3- rukkhatacavatthāni. Ajinānīti
ajinamigacammāni. Ajinakkhipanti tadeva majjhe phālitaṃ, sahakhurakantipi vadanti.
Kusacīranti kusatiṇāni ganthetvā katacīvaraṃ. 4- Vākacīraphalakacīresupi eseva
@Footnote: 1 cha.Ma. loṇakapallavagga                      2 Ma. etaṃ atthaṃ dassento
@3 cha.Ma. tirīṭānīti, ka. tirīṭakānīti             4 cha.Ma.,i. katacīraṃ

---------------------------------------------------------------------------------------------
page248.
Nayo. Kesakambalanti manussakesehi katakambalaṃ. Vālakambalanti assavālādīhi
katakambalaṃ. 1- Ulūkapakkhikanti ulūkapattāni ganthetvā katanivāsanaṃ.
     Sākabhakkhāti allasākabhakkhā. Sāmākabhakkhāti sāmākataṇḍulabhakkhā. Nīvārādīsu
nīvārā nāma araññe sayaṃ jātavīhijāti. Daddulanti cammakārehi cammaṃ likhitvā
chaḍḍitakasaṭaṃ. Haṭaṃ vuccati silesopi sevālopi kaṇikārādirukkhaniyyāsopi. Kaṇanti
koṇḍakaṃ. 2- Ācāmoti bhattaukkhalikāya laggo jhāmaodano. Taṃ chaḍḍitaṭṭhāne gahetvā
khādanti, odanakañjiyantipi vadanti. Piññākādayo pākaṭāva. Pavattaphalabhojīti
patitaphalabhojī. Bhusāgāranti khalasālaṃ.
     Sīlavāti catupārisuddhisīlena samannāgato. Dussīlyañcassa pahīnaṃ hotīti pañca
dussīlyāni pahīnāni honti. Sammādiṭṭhikoti yāthāvadiṭṭhiko. Micchādiṭṭhīti
ayāthāvadiṭṭhi. Āsavāti  cattāro āsavā. Aggappattoti sīlaggappatto.
Sārappattoti sīlasārappatto. Suddhoti parisuddho. Sāre patiṭṭhitoti
sīlasamādhipaññāsāre patiṭṭhito.
     Seyyathāpīti yathā nāma. Sampannanti paripuṇṇaṃ paripakkasālibharitaṃ.
Saṅgharāpeyyāti saṅkaḍḍhāpeyya. Ubbahāpeyyāti khalaṭṭhānaṃ āharāpeyya. Bhusikanti
bhusaṃ. Koṭṭāpeyyāti udukkhale   pakkhipāpetvā musalehi pahārāpeyya.
Aggappattānīti taṇḍulaggappattāni. Sārappattādīsupi eseva nayo. Sesaṃ pana 3-
uttānatthameva. Yaṃ panettha "dussīlyañcassa pahīnaṃ micchādiṭṭhi cassa pahīnā"ti
vuttaṃ, taṃ sotāpattimaggena pahīnabhāvaṃ sandhāya vuttanti veditabbaṃ.
                         3. Saradasuttavaṇṇanā
     [95] Tatiye viddheti balāhakavigamena dūrībhūte. Deveti ākāse. Abhivihaccāti
@Footnote: 1 Sī.,Ma. vāḷakambalanti assavāḷādīhi katakambalaṃ   2 cha.Ma. kuṇḍakaṃ
@3 cha.Ma. ayaṃ saddo na dissati

---------------------------------------------------------------------------------------------
page249.
Abhivihanitvā. Yatoti yasmiṃ kāle. Virajanti rāgarajādirahitaṃ. Tesaṃyeva malānaṃ
vigatattā vītamalaṃ. Dhammacakkhunti catusaccadhammapariggāhakaṃ sotāpattimaggacakkhuṃ. Natthi
taṃ saññojananti duvidhamevassa saññojanaṃ natthi, itarasmiṃ 1- pana puna imaṃ lokaṃ ānetuṃ
asamatthatāya natthīti vuttaṃ. Imasmiṃ hi 2- sutte anāgāmī 3- kathitoti.
                         4. Parisāsuttavaṇṇanā
     [96] Catutthe na bāhullikā hontīti paccayabāhullikā na honti. Na
sāthalikāti tisso sikkhā sithilaṃ  katvā na gaṇhanti. Okkamane nikkhittadhurāti
okkamanaṃ vuccati avagamanaṭṭhena pañca nīvaraṇāni, tesu nikkhittadhuRā. Paviveke
pubbaṅgamāti kāyacittaupadhivivekasaṅkhāte tividhepi viveke pubbaṅgamā. Viriyaṃ
ārabhantīti duvidhaṃpi viriyaṃ paggaṇhanti. Appattassāti jhānavipassanāmaggaphala-
saṅkhātassa appattavisesassa. Sesapadadvayepi eseva nayo. Pacchimā jānatāti
saddhivihārikaantevāsikādayo. Diṭṭhānugatiṃ āpajjatīti ācariyupajjhāyehi kataṃ
anukaroti. Yaṃ tāya janatāya ācariyupajjhāyesu diṭṭhaṃ, tassa anugatiṃ āpajjati nāma. Ayaṃ
vuccati bhikkhave aggavatī parisāti  bhikkhave ayaṃ parisaaggapuggalavatī nāma vuccati.
     Bhaṇḍanajātāti jātabhaṇḍanā. Kalahajātāti jātakalahā. Bhaṇḍananti cettha
kalahassa pubbabhāgo, hatthaparāmāsādivasena vītikkamo kalaho nāma. Vivādāpannāti
viruddhavādaṃ āpannā. Mukhasattīhīti guṇavijjhanaṭṭhena 4- pharusā vācā
"mukhasattiyo"ti vuccanti, tāhi mukhasattīhi. Vitudantā viharantīti vijjhantā
vicaranti.
     Samaggāti sahitā. Sammodamānāti sampavattamodā. 5- Khīrodakībhūtāti khīrodakaṃ viya
bhūtā. Piyacakkhūhīti upasantehi mettacakkhūhi. Pīti jāyatīti pañcavaṇṇā pīti
@Footnote: 1 cha.Ma.,i. itarampi   2 cha.Ma. ayaṃ saddo na dissati
@3 cha.Ma.,i. jhānānāgāmī nāma   4 Ma. guṇavicchindanatthena  5 cha.Ma. samappavattamodā

---------------------------------------------------------------------------------------------
page250.
Uppajjati. Kāyo passambhatīti nāmakāyopi rūpakāyopi vigatadaratho hoti.
Passaddhakāyoti asāraddhakāyo. Sukhaṃ vediyatīti kāyikacetasikaṃ sukhaṃ vediyati.
Samādhiyatīti ārammaṇe pana samādhiyati. 1-
     Thullaphusitaketi mahāphusitake. Pabbatakandarapadarasākhāti ettha kandaraṃ 2- nāma
"kan"ti laddhanāmena udakena dārito udakabhinno pabbatappadeso, yo "nitambo"tipi 3-
"nadinikuñjo"tipi 4- vuccati. Padaraṃ nāma aḍḍhamāse deve avassante phalito
bhūmippadeso. Sākhāti kusobbhagāminiyo khuddakamātikāyo. Kusobbhāti 5- khuddaka-
āvāṭā. Mahāsobbhāti mahāāvāṭā. Kunnadiyoti khuddakanadiyo. Mahānadiyoti
gaṅgāyamunādikā mahāsaritā.
                     5. Paṭhamaājānīyasuttādivaṇṇanā
     [97] Pañcame aṅgehīti guṇaṅgehi. Rājārahoti rañño araho anucchaviko.
Rājabhoggoti rañño upabhogabhūto. Rañño aṅganti rañño hatthapādādi-
aṅgasamatāya aṅganteva saṅkhyaṃ gacchati. Vaṇṇasampannoti sarīravaṇṇena sampanno.
Balasampannoti kāyabalena sampanno. 6- Javasampannoti balajavena sampanno. 6-
Āhuneyyoti āhutisaṅkhātaṃ piṇḍapātaṃ paṭiggahetuṃ yutto. Pāhuneyyoti
pāhunakabhattassa anucchaviko. Dakkhiṇeyyoti dasavidhadānavatthupariccāgavasena
saddhādānasaṅkhātāya dakkhiṇāya anucchaviko. Añjalīkaraṇīyoti añjalīpaggahaṇassa
anucchaviko. Anuttaraṃ puññakkhettaṃ lokassāti sabbalokassa asadisaṃ
puññaviruhanaṭṭhānaṃ.
     Vaṇṇasampannoti guṇavaṇṇena sampanno. Balasampannoti viriyabalena
sampanno. Javasampannoti ñāṇajavena sampanno. Thāmavāti ñāṇathāmena samannāgato.
@Footnote: 1 cha.Ma.,i. ārammaṇe sammā ṭhapīyati  2 cha.Ma. kandaro   3 Ma. nadinitambhotipi,
@cha. nitambhotipi   4 cha. nadikuñjotipi   5 Sī. kussubbhāti, ṭīkā.,Ma. kusumbhāti
@6-6 cha.Ma.,i. ime pāṭhā na dissanti

---------------------------------------------------------------------------------------------
page251.
Daḷhaparakkamoti thiraparakkamo. Anikkhittadhuroti  aṭṭhapitadhuro, 1- aggaphalaṃ arahattaṃ
appatvā viriyadhuraṃ na nikkhipissāmīti evaṃ paṭipanno. Imasmiṃ sutte
catusaccavasena sotāpattimaggo, sotāpattimaggena ca 2- ñāṇajavasampannatā kathitāti.
Chaṭṭhe tīṇi ca maggāni tīṇi ca phalāni, tīhi maggaphalehi ca ñāṇajavasampannatā kathitā.
Sattame arahattaphalaṃ, arahattaphaleneva ca maggakiccaṃ kathitaṃ. Phalaṃ pana javitajavena
uppajjanato javoti ca vattuṃ na vaṭṭati. 3-
                        8. Potthakasuttavaṇṇanā
     [100] Aṭṭhame navoti karaṇaṃ upādāya vuccati. Potthakoti vākamayavatthaṃ.
Majjhimoti paribhogamajjhimo. Jiṇṇoti paribhogajiṇṇo. Ukkhaliparimajjananti
ukkhaliparipuñchanaṃ. Dussīloti nissīlo. Dubbaṇṇatāyāti guṇavaṇṇābhāvena
dubbaṇṇatāya. Diṭṭhānugatiṃ āpajjantīti tena kataṃ anukaronti. Na  mahapphalaṃ hotīti
vipākaphalena na mahapphalaṃ hoti. Na mahānisaṃsanti vipākānisaṃsena 4- na mahānisaṃsaṃ.
Appagghatāyāti vipākagghena appagghatāya. Kāsikaṃ vatthanti kappāsasuttaṃ 5- kantitvā
katavatthaṃ, tañca kho kāsiraṭṭheyeva uṭṭhitaṃ. Sesaṃ uttānameva. Sīlaṃ panettha missakaṃ
kathitanti.
                       9. Loṇaphalasuttavaṇṇanā 6-
     [101] Navame yathā yathāyanti yathā yathā ayaṃ. Tathā tathā tanti tathā tathā taṃ kammaṃ.
Idaṃ vuttaṃ hoti:- yo evaṃ vadeyya "yathā yathā kammaṃ karoti, tathā tathāssa vipākaṃ
paṭisaṃvediyateva. Na hi sakkā katassa 7- kammassa vipākaṃ appaṭisaṃvedetuṃ. 8- Tasmā
yattakaṃ kammaṃ karoti, tattakassa vipākaṃ paṭisaṃvediyatevā"ti.
Evaṃ santanti evaṃ sante. Brahmacariyavāso na hotīti yaṃ maggabhāvanato
@Footnote: 1 cha.Ma.,i. aṭṭhapitadhuro paggahitadhuro   2 Ma. sotāpattimaggeneva
@3 cha.Ma. vattuṃ vaṭṭati               4 cha.Ma.,i. vipākānisaṃseneva
@5 cha.Ma. tīhi kappāsaaṃsūhi suttaṃ, i. tīhi kappāsaṃsūhi suttaṃ
@6 cha.Ma. loṇakapallasuttavaṇṇanā        7 Sī. tassa   8 cha.Ma. paṭisedhetuṃ

---------------------------------------------------------------------------------------------
page252.
Pubbe upapajjavedanīyaṃ kammaṃ kataṃ, tassa avassaṃ paṭisaṃvedanīyattā brahmacariyaṃ
vutthampi avutthameva hoti. Okāso na paññāyati sammā dukkhassa antakiriyāyāti
yasmā ca evaṃ sante tena kammāyūhanañceva vipākānubhavanā ca hoti,  tasmā hetunā
nayena vaṭṭadukkhassa antakiriyāya okāso na paññāyati nāma.
     Yathā yathā vedanīyanti yena yenākārena 1- veditabbaṃ. Tathā tathāssa 2- vipākaṃ
paṭisaṃvediyatīti tena tenākārena assa vipākaṃ paccanubhoti. Idaṃ vuttaṃ hoti:-
yadetaṃ sattasu javanesu paṭhamaṃ javanakammaṃ sati paccaye vipākavāraṃ labhantameva diṭṭhadhamma-
vedanīyaṃ hoti, asati ahosikammaṃ nāma. Yañca sattamaṃ javanakammaṃ sati paccaye
upapajjavedanīyaṃ hoti, asati ahosikammaṃ nāma. Yañca majjhe pañcajavanakammaṃ yāva
saṃsārappavatti atthi, 3- tāva aparapariyāyavedanīyaṃ nāma hoti. Taṃ 4- etesu ākāresu
yena yenākārena veditabbaṃ kammaṃ ayaṃ puriso karoti, tena tenevassa vipākaṃ
paṭisaṃvediyati nāma. Aṭṭhakathāyañhi laddhavipākavārameva kammaṃ yathāvedanīyakammaṃ
nāmāti vuttaṃ. Evaṃ santaṃ bhikkhave brahmacariyavāso hotīti kammakkhayakarassa
brahmacariyassa kho 5- khepetabbakammasambhavato vāso nāma hoti, vutthaṃ suvutthameva
hotīti attho. Okāso paññāyati sammā dukkhassa antakiriyāyāti yasmā evaṃ
sante tena tena maggena abhisaṅkhāraviññāṇassa nirodhena 6- tesu tesu bhavesu
āyatiṃ vaṭṭadukkhaṃ na uppajjati, tasmā okāso paññāyati sammā dukkhassa
antakiriyāya.
     Idāni taṃ yathāvedanīyakammasabhāvaṃ dassento idha bhikkhave ekaccassāti-
ādimāha. Tattha appamattakanti parittaṃ thokaṃ mandaṃ lāmakakammaṃ. 7- Tādisaṃyevāti
@Footnote: 1 Sī. yena yena kāraṇena   2 Ma. tathā tathā tassa   3 cha.Ma. ayaṃ pāṭho na dissati
@4 cha.Ma.,i. ayaṃ pāṭho na dissati   5 cha.Ma.,i. ayaṃ saddo na dissati
@6 ṭīkā. abhisaṅkhāraviññāṇanirodhena  7 cha.Ma. lāmakaṃ

---------------------------------------------------------------------------------------------
page253.
Taṃ sarikkhakameva. Diṭṭhadhammavedanīyanti tasmiṃ kammeyeva diṭṭhadhamme vipaccitabbaṃ
vipākavāraṃ labhantaṃ diṭṭhadhammavedanīyaṃ hoti. Nāṇupi khāyatīti dutiye vā 1-
attabhāve aṇupi na khāyati, aṇumattaṃpi dutiye attabhāve vipākaṃ na detīti attho.
Bahudevāti bahukaṃ pana vipākameva dassetīti 2- adhippāyo. Abhāvitakāyotiādīhi
kāye bhāvanārahito vaṭṭagāmī puthujjano dassito. Parittoti parittaguṇo. Appātumoti
ātumo 3- vuccati attabhāvo, tasmiṃ mahantepi guṇaparittatāya appātumoyeva.
Appadukkhavihārīti appakena vipākena 4- dukkhavihārī. Bhāvitakāyotiādīhi khīṇāsavo
dassito. So hi kāyānupassanāsaṅkhātāya kāyabhāvanāya bhāvitakāyo nāma. Kāyassa vā
vaḍḍhitattā bhāvitakāyo. Bhāvitasīloti vaḍḍhitasīlo. Sesapadadvayepi eseva nayo.
Pañcadvārabhāvanāya vā bhāvitakāyo. Etena indriyasaṃvarasīlaṃ vuttaṃ, bhāvitasīloti
iminā sesāni tīṇi sīlāni. Aparittoti aparittaguṇo. 5- Mahattāti 6- attabhāve
parittepi guṇamahantatāya mahattā. Appamāṇavihārīti khīṇāsavavasena ca nāmametaṃ. 7-
So hi pamāṇakarānaṃ rāgādīnaṃ abhāvena appamāṇavihārī nāma.
     Paritteti khuddake. Udakamallaketi 8- udakasarāvake. 9- Orabbhikoti
urabbhasāmiko. Urabbhaghātakoti sūnakāro. Jāpetuṃ vāti dhanajāniyā jāpetuṃ.
Jhāpetuntipi pāṭho, ayamevattho. Yathāpaccayaṃ vā kātunti yathā icchati, tathā kātuṃ.
Urabbhadhananti eḷakaagghanakamūlaṃ. So panassa sace icchati, deti. No ce icchati,
gīvāyaṃ gahetvā nikkaḍḍhāpeti. Sesaṃ vuttanayeneva veditabbaṃ. Imasmiṃ pana sutte
vaṭṭavivaṭṭaṃ kathitanti.
@Footnote: 1 cha.Ma.,i. ayaṃ saddo na dissati    2 cha.Ma.,i. vipākaṃ kimeva dassatīti
@3 cha.Ma. ātumā   4 cha.Ma.,i. appakenapi pāpena    5 cha.Ma.,i. na parittaguṇo
@6 cha.Ma. mahatto...evamuparipi   7 cha.Ma.,i. khīṇāsavassetaṃ nāmameva
@8 Ma. udakakapallaketi    9 cha.Ma.,i. udakasarāve

---------------------------------------------------------------------------------------------
page254.
                       10. Paṃsudhovakasuttavaṇṇanā
     [102] Dasame dhovatīti vikkhāleti. Sandhovatīti suṭṭhu dhovati, punappunaṃ dhovati.
Niddhovatīti niggaṇhitvā dhovati. 1- Aniddhantanti na niggaṇhitvā dhantaṃ.
Aninnītakasāvanti avajjitakasāvaṃ. 1- Pabhaṅgūti pabhijjanasabhāvaṃ, adhikaraṇīyaṃ ṭhapetvā
muṭṭhikāya pahaṭamattaṃ bhijjati. Paṭṭikāyāti 2- suvaṇṇapaṭṭatthāya. 3- Gīveyyaketi
gīvālaṅkāre.
     Adhicittanti samathavipassanācittaṃ. Anuyuttassāti bhāventassa. Sacetasoti
cittasampanno. Dabbajātikoti paṇḍitajātiko. Kāmavitakkādīsu kāme ārabbha uppanno
vitakko kāmavitakko. Byāpādavihiṃsāsampayuttavitakkā byāpādavihiṃsāvitakkā nāma.
Ñātivitakkādīsu "amhākaṃ ñātakā bahū puññavantā"tiādinā nayena ñātake
ārabbha uppanno vitakko ñātivitakko "asuko janapado khemo subhikkho"tiādinā
nayena janapadamārabbha uppanno gehasitavitakko 4- janapadavitakko nāma. [5]- Na
paṇītoti na atappako 6- nappaṭippassaddhiladdhoti na kilesapaṭippassaddhiyā laddho.
Na ekodibhāvādhigatoti na ekaggabhāvaṃ patto. Sasaṅkhāraniggayhavāritavatoti 7-
sasaṅkhārena sappayogena kilese niggaṇhitvā vāretvā vārito, na kilesānaṃ
chinnante uppanno, kilese pana vāretvā uppanno.
     Hoti so bhikkhave samayoti ettha samayo nāma utusappāyaṃ āhārasappāyaṃ
senāsanasappāyaṃ puggalasappāyaṃ dhammassavanasappāyanti imesaṃ pañcannaṃ sappāyānaṃ
paṭilābhakālo. Yantaṃ cittanti yasmiṃ  samaye taṃ vipassanācittaṃ. Ajjhattaṃyeva
santiṭṭhatīti attaniyeva tiṭṭhati. Niyakajjhattaṃ hi idha ajjhattaṃ nāma. Gocarajjhattaṃpi
@Footnote: 1-1 Sī.,i. aniddhantanti na niggaṇhitvā dhantaṃ. anikkhittakasāvanti
@avajjitakasāvaṃ, cha.Ma. aniddhanatakasāvanti anīhatadosaṃ anapanītakasāvaṃ
@2 Sī. paṭṭakāyāti, Ma. paṭikāyāti  3 cha.Ma. suvaṇṇapaṭṭakāya
@4 cha.Ma. vitakko   5 [] Sī.,cha.Ma. aho vata maṃ pare na avajāneyyunti evaṃ
@uppanno vitakko anavaññattipaṭisaṃyutto vitakko nāMa. dhammavitakkā
@avasissantīti dhammavitakkā nāma dasavipassanūpakkilesavatakkā. so hoti samādhi na
@ceva santoti so avasiṭṭhadhammavitakko vipassanāsamādhi avūpasantakilesattā
@santo na hoti   6 Ma. na appamāṇo     7 cha.Ma.....vāritagatoti. evamuparipi

---------------------------------------------------------------------------------------------
page255.
     Vaṭṭati. Puthuttārammaṇaṃ pahāya ekekasmiṃ nibbānagocareyeva tiṭṭhatīti vuttaṃ
hoti. Sannisīdatīti suṭṭhu nisīdati. Ekodibhāvo hotīti 1- ekaggaṃ hoti.
Samādhiyatīti sammā ādhiyati. Santotiādīsu paccanīkakilesavūpasamena santo. Atappakaṭṭhena
paṇīto. Kilesapaṭippassaddhiyā laddhattā paṭippassaddhiladdho. 2- Ekaggabhāvaṃ gatattā
ekodibhāvādhigato. Kilesānaṃ chinnante uppannattā na sappayogena 3- kilese
niggaṇhitvā vāretvā vāritoti na sasaṅkhāraniggayhavāritavato. Ettāvatā ayaṃ
bhikkhu vivaṭṭetvā arahattaṃ patto nāma hoti.
     Idānissa khīṇāsavassa sato abhiññāpaṭivedhaṃ 4- dassento yassa yassa
cātiādimāha. Tattha abhiññāsacchikaraṇīyassāti abhijānitvā paccakkhaṃ kātabbassa. Sati
sati āyataneti pubbahetusaṅkhāte ceva idāni ca paṭiladdhabbe jhānādibhede 5- sati
satikāraṇe. Tassa 6- vitthārato pana ayaṃ abhiññākathā visuddhimagge 7- vuttanayeneva
veditabbā. Āsavānaṃ khayātiādi cettha phalasamāpattivasena vuttanti veditabbaṃ.
                        11. Nimittasuttavaṇṇanā
     [103] Ekādasamepi adhicittaṃ samathavipassanācittameva. Tīṇi nimittānīti tīṇi
kāraṇāni. Kālena kālanti kāle kāle, yuttakālanti 8- attho. Kālena kālaṃ
samādhinimittaṃ manasikātabbantiādīsu taṃ taṃ kālaṃ sallakkhetvā ekaggatāyuttakāle
ekaggatā manasikātabbā. Ekaggatā hi idha samādhinimittanti vuttā. Tattha vacanattho:-
samādhiyeva nimittaṃ samādhinimittaṃ. Sesapadadvayepi eseva nayo. Paggahoti 9- padaṃ 10-
viriyassa nāmaṃ, upekkhāti majjhattabhāvassa. Tasmā
@Footnote: 1 cha.Ma.,i. ekodi hotīti
@2 cha. paṭippassaddhaladdho, aṅ.pañcaka. 22/27/26 pañcaṅgikavagga (syā),
@dī.pā. 11/355/249 dasuttarasutta  3 Ma. appayogena  4 cha.Ma.,i. abhiññāpaṭipadaṃ
@5 cha.Ma.,i. abhiññāpādakajjhānādibhede ca   6 cha.Ma.,i. ayaṃ pāṭho na dissati
@7 visuddhi. 2/199 iddhividhaniddesa          8 cha.Ma.,i. yuttakāleti
@9 ka. paggāhoti                     10 cha.Ma.,i. pana

---------------------------------------------------------------------------------------------
page256.
Viriyassa yuttakāle viriyaṃ manasikātabbaṃ, majjhattabhāvassa  yuttakāle majjhattabhāve
ṭhātabbanti. Ṭhānantaṃ cittaṃ kosajjāya saṃvatteyyāti taṃ 1- kāraṇaṃ vijjati yena
taṃ cittaṃ kosajjabhāve tiṭṭheyya. Itaresupi eseva nayo. Upekkhānimittaṃyeva
manasikareyyāti ettha ca ñāṇajavaṃ 2- upekkheyyāti ayamattho. Āsavānaṃ khayāyāti
arahattaphalatthāya.
     Ukkaṃ bandheyyāti aṅgārakapallaṃ sajjeyya. Ālimpeyyāti tattha aṅgāre
pakkhipitvā aggiṃ datvā nāḷikāya dhamanto aggiṃ gāhāpeyya. Ukkāmukhe
pakkhipeyyāti aṅgāre viyūhitvā aṅgāramatthake 3- vā ṭhapeyya, mūsāya vā
pakkhipeyya. Ajjhupekkhatīti pakkāpakkabhāvaṃ 4- upadhāreti.
     Sammā samādhiyati āsavānaṃ khayāyāti arahattaphalatthāya sammā ṭhapiyati.
Ettāvatā hi  vipassanaṃ vaḍḍhetvā arahattaṃ patto bhikkhu dassito. Idāni tassa
khīṇāsavassa abhiññāpaṭipadaṃ dassento yassa yassa cātiādimāha. Taṃ heṭṭhā
vuttanayeneva veditabbaṃ.
                        Loṇaphalavaggo pañcamo.
                        Dutiyapaṇṇāsako niṭṭhito.
                         ---------------
@Footnote: 1 cha.Ma.,i. ayaṃ pāṭho na dissati    2 Ma. āneñjā
@3 Sī. matthake    4 Ma. paripakkabhāvaṃ

---------------------------------------------------------------------------------------------
page257.
                          3. Tatiyapaṇṇāsaka
                         11. 1. Sambodhavagga
                      1. Pubbevasambodhasuttavaṇṇanā
     [104] Tatiyassa paṭhame pubbeva sambodhāti sambodhito pubbeva, ariyamaggup-
pattito 1- aparabhāgenevāti vuttaṃ hoti. Anabhisambuddhassāti appaṭividdhacatu-
saccassa. Bodhisattasseva satoti bujjhanakasattasseva sato, sammāsambodhiṃ adhigantuṃ
ārabhantasseva sato, sambodhiyā vā sattasseva laggasseva sato. Dīpaṅkarassa
hi bhagavato pādamūle aṭṭhadhammasamodhānena abhinīhārasamiddhito pabhūti tathāgato
bodhiyaṃ 2- satto laggo "pattabbā mayā esā"ti tadadhigamāya parakkamaṃ amuñcantoyeva
āgato, tasmā bodhisattoti vuccati. Ko nu khoti katamo nu kho. Lokoti saṅkhāraloko.
Assādoti madhurākāro. Ādīnavoti anabhinanditabbākāro. Tassa mayhanti tassa
evaṃ bodhisattasseva sato mayhaṃ. Chandarāgavinayo 3- chandarāgappahānanti nibbānaṃ
āgamma ārabbha paṭicca chandarāgo vinayaṃ gacchati pahiyyati, 4- tasmā nibbānaṃ
"../../bdpicture/chandarāgavinayo chandarāgappahānan"ti vuccati. Idaṃ lokanissaraṇanti 5- idaṃ nibbānaṃ
lokato nissaṭattā lokanissaraṇanti vuccati. Yāvakīvanti yattakaṃ pamāṇaṃ kālaṃ.
Abbhaññāsinti abhivisiṭṭhena ariyamaggañāṇena abbhaññāsiṃ. Ñāṇañca pana me
dassananti dvīhipi  padehi paccavekkhaṇañāṇaṃ vuttaṃ. Sesamettha uttānamevāti.
                       2. Paṭhamaassādasuttavaṇṇanā
     [105] Dutiye assādapariyesanaṃ acarinti assādapariyesanatthāya acariṃ. Kuto
paṭṭhāyāti? sumedhakālato paṭṭhāya. Paññāyāti saha vipassanāya maggapaññāya.
@Footnote: 1 cha.Ma. ariyamaggappattito   2 cha.Ma. sammāsambodhiṃ
@3 ka. chandarāgapaṭivinayo   4 cha.Ma.pahīyati   5 Ma. loke nissaraṇanti

---------------------------------------------------------------------------------------------
page258.
Sudiṭṭhoti suppaṭividdho. Iminā upāyena sabbattha attho veditabbo. Tatiye
sabbattha 1- uttānameva.
                      4. Samaṇabrāhmaṇasuttavaṇṇanā
     [107] Catutthe sāmaññatthanti catubbidhaṃ ariyaphalaṃ. Itaraṃ tasseva vevacanaṃ.
Sāmaññatthena vā cattāro maggā, brahmaññatthena cattāri phalāni. Imesu
pana catūsupi suttesu khandhalokova kathito.
                         5. Ruṇṇasuttavaṇṇanā
     [108] Pañcamaṃ atthuppattiyā nikkhittaṃ. Katarāya atthuppattiyā? chabbaggiyānaṃ
anācāre. Te kira gāyantā naccantā hasantā vicariṃsu. Bhikkhū dasabalassa ārocayiṃsu.
Satthā te pakkosāpetvā tesaṃ ovādatthāya idaṃ suttaṃ ārabhi. Tattha ruṇṇanti
roditaṃ. Ummattakanti ummattakakiriyā. Komārikanti 2- kumārakehi
kattabbakiccaṃ. Dantavidaṃsakahasitanti 3- dante dassetvā pāṇiṃ paharantānaṃ mahāsaddena
hasitaṃ. Setughāto gīteti gīte vo paccayaghāto hotu, sahetukaṃ gītaṃ pajahathāti dīpeti.
Naccepi eseva nayo. Alanti yuttaṃ. Dhammappamoditānaṃ satanti ettha dhammo
vuccati kāraṇaṃ, kenacideva kāraṇena pamuditānaṃ sataṃ. 4- Sitaṃ sitamattāyāti tasmiṃ
sitakāraṇe sati yaṃ sitaṃ karotha, taṃ vo sitamattāya aggadante 5- dassetvā pahaṭṭhā
kāramattadassanāyayeva yuttanti vuttaṃ hoti.
                         6. Atittisuttavaṇṇanā
     [109] Chaṭṭhe suppassāti 6- niddāya. Paṭisevanāya natthi tittīti yathā yathā
paṭisevati, tathā tathā tāya 7- ruccatiyevāti titti nāma natthi. Sesapadadvayepi
@Footnote: 1 cha.Ma. tatiyaṃ sabbattha, i. tatiye sabbaṃ  2 cha.Ma.,i. komārakanti
@3 Sī. dantavidaṃsakaṃ hasitanti     4 cha.Ma. santānaṃ  5 Sī. aggaggadante
@6 cha.Ma. soppassāti        7 cha.Ma.,i. ayaṃ pāṭho na dissati

---------------------------------------------------------------------------------------------
page259.
Eseva nayo. Sace hi mahāsamudde udakaṃ surā bhaveyya, surāsoṇḍo ca maccho
hutvā nibbatteyya, tassa tattha carantassapi sayantassapi titti nāma na bhaveyya.
Imasmiṃ sutte vaṭṭameva kathitaṃ.
                        7. Arakkhitasuttavaṇṇanā
     [110] Sattame avassutaṃ hotīti tintaṃ hoti. Na bhaddakaṃ maraṇaṃ
hotīti apāyepi 1- paṭisandhipaccayatāya na laddhakaṃ hoti. Kālakiriyāti tasseva vevacanaṃ.
Sukkapakkhe sagge paṭisandhipaccayatāya bhaddakaṃ hoti laddhakaṃ. Taṃ pana ekantena
sotāpannādīnaṃ tiṇṇaṃ ariyasāvakānaṃyeva vaṭṭati. Sesamettha uttānamevāti.
                        8. Byāpannasuttavaṇṇanā
     [111] Aṭṭhame byāpannanti pakatibhāvaṃ jahitvā ṭhitaṃ. Sesaṃ purimasutte
vuttanayameva.
                       9. Paṭhamanidānasuttavaṇṇanā
     [112] Navame nidānānīti kāraṇāni. Kammānaṃ samudayāyāti vaṭṭagāmikammānaṃ
piṇḍakaraṇatthāya. Lobhapakatanti lobhena pakataṃ. Sāvajjanti sadosaṃ. Taṃ kammaṃ
kammasamudayāya saṃvattatīti taṃ kammaṃ aññesaṃpi vaṭṭagāmīnaṃ kammāna samudayāya
piṇḍakaraṇatthāya saṃvattati. Na taṃ kammaṃ kammanirodhāyāti taṃ pana kammaṃ
vaṭṭagāmikammānaṃ nirodhatthāya na saṃvattati. Sukkapakkhe kammānaṃ samudayāyāti
vaṭṭagāmikammānaṃ 2- samudayatthāya. Iminā nayena sabbaṃ atthato veditabbaṃ.
@Footnote: 1 cha.Ma.,i. apāye    2 cha.Ma.,i. vivaṭṭagāmikammānaṃ

---------------------------------------------------------------------------------------------
page260.
                       10. Dutiyanidānasuttavaṇṇanā
     [113] Dasame kammānanti vaṭṭagāmikammānameva. Chandarāgaṭṭhāniyeti chandarāgassa
kāraṇabhūte. Ārabbhāti āgamma sandhāya paṭicca. Chandoti taṇhācchando.
Yo cetaso sārāgoti yo cittassa rāgo rajjanā rajjitattaṃ, etamahaṃ saṃyojanaṃ
bandhanaṃ vadāmīti 1- attho. Sukkapakkhe kammānanti vivaṭṭagāmikammānaṃ.
Tadabhinivajjetīti taṃ abhinivajjeti. 2- Yadā ṭhānena 3- vipāko ñāto hoti vidito,
tadā te ceva dhamme taṃ ca vipākaṃ abhinivajjeti. Imināva padena vipassanā kathitā,
tadabhinivajjetvāti iminā maggo kathito, 4- cetasā abhivirājetvāti 5- iminā ca
pana 6- maggova. Paññāya ativijjha 7- passatīti saha vipassanāya maggapaññāya
nibbijjhitvā passati. Evaṃ sabbattha attho veditabbo. Imasmiṃ pana 8- sutte
vaṭṭavivaṭṭaṃ kathitanti.
                         Sambodhavaggo paṭhamo.
                          ------------
                        12. 2. Āpāyikavagga
                        1. Āpāyikasuttavaṇṇanā
     [114] Dutiyassa paṭhame apāyaṃ gacchissantīti āpāyikā. Nirayaṃ gacchissantīti
nerayikā. Idamappahāyāti idaṃ brahmacāripaṭiññātādipāpakammattayaṃ 9- avijahitvā.
Brahmacāripaṭiññoti 10- brahmacāripaṭirūpako, tesaṃ vā ākappaṃ avijahanena "ahaṃpi
brahmacārī"ti evaṃpaṭiñño. Anuddhaṃsetīti akkosati paribhāsati codeti. Natthi
@Footnote: 1 cha.Ma.,i. saṃyojanaṃ vadāmi, bandhanaṃ vadāmīti   2 cha.Ma. tadabhinivatteti taṃ
@abhinivatteti   3 cha.Ma.,i. yadā vā tena    4 cha.Ma.,i. ayaṃ pāṭho na dissati
@5 cha.Ma. abhinivijjhitvāti                  6 cha.Ma.,i. ayaṃ saddo na dissati
@7 ka. abhivijjha, ma, abhinivijjha              8 i. imasmiṃpi pana
@9 cha.Ma.,i. brahmacāripaṭiññatādiṃ pāpadhammattayaṃ  10 pāli. abrahmacāripaṭiñño

---------------------------------------------------------------------------------------------
page261.
Kāmesu dosoti kilesakāme ca vatthukāme  ca 1- sevantassa natthi doso. Pātabyatanti
pivitabbataṃ paribhuñjitabbataṃ nirāsaṅkena cittena pipāsitassa pānīyapivanasadisaṃ
paribhuñjitabbataṃ. Imasmiṃ sutte vaṭṭameva kathitaṃ.
                         2. Dullabhasuttavaṇṇanā
     [115] Dutiye kataññū katavedīti "iminā mayhaṃ katan"ti tena kataṃ kammaṃ
ñatvā viditaṃ pākaṭaṃ katvā paṭikaraṇakapuggalo.
                       3. Appameyyasuttavaṇṇanā
     [116] Tatiye sukhena pametabboti 2- suppameyyo. Dukkhena pametabboti
duppameyyo. Pametuṃ 3- na sakkotīti appameyyo. Unnaḷoti uggatanaḷo, tucchamānaṃ
ukkhipitvā ṭhitoti attho. Capaloti pattamaṇḍanādinā cāpallena samannāgato.
Mukharoti mukhakharo. Vikiṇṇavācoti asaññatavacano. Asamāhitoti na cittekaggato. 4-
Vibbhantacittoti bhantamigasappaṭibhāgo. 5-  Pākatindriyoti vivaṭindriyo.
Sesamettha uttānamevāti.
                        4. Āneñjasuttavaṇṇanā
     [117] Catutthe tadassādetīti taṃ jhānaṃ assādeti. Taṃ nikāmetīti tadeva
paṭṭheti. Tena ca vittiṃ āpajjatīti tena jhānena tuṭṭhiṃ āpajjati. Tattha 6- ṭhitoti
tasmiṃ jhāne ṭhito. Tadadhimuttoti tattheva adhimutto. Tabbahulavihārīti tena bahulaṃ
viharanto. Sahabyataṃ upapajjatīti sahabhāvaṃ upapajjati, tasmiṃ devaloke nibbattatīti
attho. Nirayampi gacchatītiādi nirayādīhi avippamuttattā aparapariyāyavasena tattha
@Footnote: 1 cha.Ma.,i. kilesakāmena vatthukāme  2 cha.Ma.,i....metabboti  3 i. metuṃ
@4 cha.Ma.,i. cittekaggatārahito   5 cha.Ma.,i. bhantacitto
@bhantagāvibhantamigasappaṭibhāgo   6 cha.Ma.,i. tatra

---------------------------------------------------------------------------------------------
page262.
Gamanaṃ sandhāya vuttaṃ. Na hi tassa upacārajjhānato balavataraṃ akusalaṃ atthi,
yena anantaraṃ apāye nibbatteyya. Bhagavato pana sāvakoti sotāpannasakadāgāmi-
anāgāmīnaṃ aññataro. Tasmiṃyeva bhaveti tattheva arūpabhave. Parinibbāyatīti
apaccayaparinibbānena parinibbāyati. Adhippāyasoti 1-  adhikappayogo. Sesamettha
vuttanayeneva veditabbaṃ. Imasmiṃ pana sutte puthujjanassa upapattijjhānaṃ kathitaṃ,
ariyasāvakassa tadeva upapattijjhānañca vipassanāpādakajjhānañca kathitaṃ.
                      5. Vipattisampadāsuttavaṇṇanā
     [118] Pañcame sīlavipattīti sīlassa vipannākāro. Sesadvayepi eseva nayo.
Natthi dinnanti dinnassa phalābhāvaṃ sandhāya vadati. Yiṭṭhaṃ vuccati mahāyāgo. Hutanti
pahonakalābhasakkāro 2-  adhippeto. Taṃpi ubhayaṃ phalābhāvameva sandhāya paṭikkhipati.
Sukaṭadukkaṭānanti sukaṭadukkaṭānaṃ, 3- kusalākusalānanti attho. Phalavipākoti 4-
yaṃ phalanti vipākoti vā vuccati, taṃ natthīti vadati. Natthi ayaṃ lokoti paraloke
ṭhitassa ayaṃ loko natthi. Natthi paro lokoti idha loke ṭhitassāpi paraloko
natthi, sabbe tattha tattheva ucchijjantīti dasseti. Natthi mātā natthi pitāti
tesu sammāpaṭipattimicchāpaṭipattīnaṃ phalābhāvavasena vadati. Natthi sattā opapātikāti
cavitvā uppajjanakasattā nāma natthi. 5- Sampadāti pāripūriyo. Sīlasampadāti sīlassa
paripuṇṇaavekallabhāvo. Sesapadadvayepi eseva nayo. Atthi dinnantiādi
vuttapaṭipakkhanayena gahetabbaṃ.
                        6. Apaṇṇakasuttavaṇṇanā
     [119] Chaṭṭhe apaṇṇako maṇīti chahi talehi samannāgato pāsako. Sugatiṃ
@Footnote: 1 cha.Ma. adhippayāsoti   2 cha.Ma.,i. paheṇakasakkāro
@3 cha.Ma. sukatadukkaṭānanti sukatadukkatānaṃ
@4 cha.Ma.,i. phalaṃ vipākoti   5 cha.Ma.,i. natthīti vadati.

---------------------------------------------------------------------------------------------
page263.
Sagganti cātummahārājikādīsu aññataraṃ saggalokaṃ. Imasmiṃ sutte sīlañca
sammādiṭṭhi cāti ubhayaṃpi missakaṃ kathitaṃ. Sattamaṃ uttānameva.
                      8. Paṭhamasoceyyasuttavaṇṇanā
     [121] Aṭṭhame soceyyānīti 1- sucibhāvā. Kāyasoceyyanti kāyadvāre
sucibhāvo. Sesapadadvayepi 2- eseva nayo. Imesu pana paṭipāṭiyā catūsu suttesu
āgārikapaṭipadā kathitā. Sotāpannasakadāgāmīnampi vaṭṭati.
                      9. Dutiyasoceyyasuttavaṇṇanā
     [122] Navame ajjhattanti niyakajjhattaṃ. Kāmacchandanti kāmacchandanīvaraṇaṃ.
Byāpādādīsupi eseva nayo. Sesamettha heṭṭhā vuttanayameva. Gāthāya pana kāyasucinti
kāyadvāre suciṃ, kāyena vā suciṃ. Sesapadadvayepi eseva nayo. Ninhātapāpakanti
pāpaṃ nhāpetvā 3- dhovetvā ṭhitaṃ. Iminā 4- suttenapi gāthāyapi khīṇāsavova
kathitoti.
                       10. Moneyyasuttavaṇṇanā
     [123] Dasame moneyyānīti munibhāvā. Kāyamoneyyanti kāyadvāre munibhāvo
sādhubhāvo paṇḍitabhāvo. Sesadvayepi eseva nayo. Idaṃ vuccati bhikkhave
kāyamoneyyanti idaṃ hi tividhakāyaduccaritappahānaṃ kāyamoneyyaṃ nāma. Apica tividhaṃ
kāyasucaritaṃpi kāyamoneyyaṃ, tathā kāyārammaṇaṃ ñāṇaṃ kāyamoneyyaṃ, kāyapariññā
kāyamoneyyaṃ, pariññāsahagato maggo kāyamoneyyaṃ, kāyena chandarāgassa pahānaṃ
kāyamoneyyaṃ, kāyasaṅkhāranirodho catutthajjhānasamāpatti ca 5- kāyamoneyyaṃ.
Vacīmoneyyepi eseva nayo.
@Footnote: 1 ka. soceyyanti sucibhāro   2 cha.Ma. sesadvayepi. evamuparipi
@3 cha.Ma. sabbe pāpe ninhāpetvā   4 Sī.,i. iti
@5 cha.Ma.,i. ayaṃ saddo na dissati

---------------------------------------------------------------------------------------------
page264.
     Ayaṃ panettha viseso:- yathā idha catutthajjhānasamāpatti, evaṃ tattha
vacīsaṅkhāranirodho dutiyajjhānasamāpatti vacīmoneyyanti veditabbā. Manomoneyyasmiṃ 1-
imināpi 2- nayena atthaṃ ñatvā cittasaṅkhāranirodho saññāvedayitanirodhasamāpatti
manomoneyyanti veditabbā. Kāyamuninti kāyadvāre muniṃ uttamaṃ parisuddhaṃ, kāyena
vā muniṃ. Sesadvayepi eseva nayo. Sabbappahāyinanti khīṇāsavaṃ. Khīṇāsavo hi
sabbappahāyī nāmāti.
                        Āpāyikavaggo dutiyo.
                         --------------
                         13. 3. Kusināravagga
                        1. Kusinārasuttavaṇṇanā
     [124] Tatiyassa paṭhame kusinārāyanti evaṃ nāmake nagare. Baliharaṇe
vanasaṇḍeti evaṃnāmake vanasaṇḍe. Tattha kira bhūtabalikaraṇatthaṃ baliṃ haranti, tasmā
baliharaṇanti vuccati. Ākaṅkhamānoti icchamāno. Sahatthāti sahatthena. Sampavāretīti
alanti vācāya ceva hatthavikārena ca paṭikkhipāpeti. Sādhu vata māyanti 3- sādhu vata
maṃ 4- ayaṃ. Gadhitoti taṇhārāgena gadhito. 5- Mucchitoti taṇhāmucchanāyayeva mucchito.
Ajjhopannoti taṇhāya gilitvā pariniṭṭhapetvā pavatto. Anissaraṇapaññoti
chandarāgaṃ pahāya saṅkaḍḍhitvā 6- paribhuñjanto nissaraṇapañño nāma hoti,
ayaṃ na tādiso, sacchandarāgo paribhuñjatīti anissaraṇapañño. Sukkapakkho
vuttavipariyāyena veditabbo. Nekkhammavitakkādayo panettha missakā kathitāti
veditabbā.
@Footnote: 1 cha.Ma. manomoneyyampi, i. manomoneyyepi   2 cha.Ma. imināva, i. iminā
@3 Ma. myāyanti    4 Ma. me     5 cha.Ma. gathitoti taṇhāgedhena gathito
@6 Sī.,i. chandarāgaṃ apakaḍḍhitvā

---------------------------------------------------------------------------------------------
page265.
                         2. Bhaṇḍanasuttavaṇṇanā
     [125] Dutiye pajahiṃsūti pajahanti. Bahulamakaṃsūti punappunaṃ karonti. Idhāpi
tayo vitakkā missakāva kathitā.
                      3. Gotamakacetiyasuttavaṇṇanā
     [126] Tatiye gotamake cetiyeti gotamakayakkhassa bhavane. Tathāgato hi paṭhamabodhiyaṃ
vīsati vassāni kadāci cāpāle cetiye, kadāci sārandade 1-  kadāci bahuputte,
kadāci sattambeti 2- evaṃ yebhuyyena devālayesuyeva 3- vihāsi. Imasmiṃ pana
kāle vesāliṃ upanissāya gotamakassa yakkhassa bhavanaṭṭhāne 4- vihāsi. Tena vuttaṃ
"gotamake cetiye"ti. Etadavocāti etaṃ "abhiññāyāhan"tiādikaṃ suttantaṃ avoca.
     Idañca pana bhagavātā suttaṃ atthuppattiyaṃ vuttanti veditabbaṃ. Kataraṃ 5-
atthuppattiyanti? mūlapariyāyaatthuppattiyaṃ. 6- Sambahulā kira brāhmaṇapabbajitā
attanā uggahitabuddhavacanaṃ nissāya jānanamadaṃ uppādetvā dhammassavanaggaṃ na gacchanti
"sammāsambuddho kathento amhehi ñātameva kathessati, no aññātan"ti. Bhikkhū
tathāgatassa ārocesuṃ. Satthā te bhikkhū pakkosāpetvā mukhapaṭiññaṃ gahetvā
mūlapariyāyaṃ desesi. Te bhikkhū desanāya neva āgataṭṭhānaṃ na gataṭṭhānaṃ
addasaṃsu. Apassantā "sammāsambuddho `mayhaṃ kathā niyyātī'ti mukhasampattameva
kathetī"ti cintayiṃsu. Satthā tesaṃ manaṃ jānitvā imaṃ suttantaṃ ārabhi.
     Tattha abhiññāyāti "ime pañcakkhandhā dvādasāyatanāni aṭṭhārasa dhātuyo
bāvīsatindriyāni cattāri saccāni  nava hetū satta phassā satta vedanā satta
@Footnote: 1 Ma. ānande    2 cha.Ma. kadāci gotamaketi
@3 cha.Ma.,i. devakulesuyeva   4 Sī.,i. vasanaṭṭhāne
@5 cha.Ma.,i. katraatthuppattiyanti   6 Ma.mū. 12/1/1 mūlapariyāyasutta

---------------------------------------------------------------------------------------------
page266.
Cetanā satta  saññā satta cittānī"ti jānitvā paṭivijjhitvā paccakkhaṃ katvā,
tathā "ime cattāro satipaṭṭhānā"tiādinā nayena te te dhamme jānitvā
paṭivijjhitvā paccakkhameva katvāti attho. Sanidānanti sapaccayameva katvā kathemi,
no apaccayaṃ. Sappāṭihāriyanti paccanīkapaṭiharaṇena sappāṭihāriyameva katvā
kathemi, no appāṭihāriyaṃ. Alañca pana voti yuttañca pana tumhākaṃ. Tuṭṭhiyāti
"sammāsambuddho bhagavā, svākkhāto dhammo, supaṭipanno saṃgho"ti tīṇi ratanāni
guṇato anussarantānaṃ tumhākaṃ yuttameva tuṭṭhiṃ kātunti attho. Sesapadadvayepi
eseva nayo.
     Akampitthāti chahi ākārehi akampittha. Evarūpo hi paṭhavīkampo bodhimaṇḍepi
ahosi. Bodhisatte kira dakkhiṇadisābhāgena bodhimaṇḍaṃ abhiruḷhe dakkhiṇabhāgo 1-
heṭṭhā avīciṃ pāpuṇanto viya ahosi, uttarabhāgo uggantvā bhavaggaṃ
abhihananto viya. Pacchimadisaṃ gate pacchimabhāgo heṭṭhā 2- avīciṃ pāpuṇanto viya
ahosi, pācīnabhāgo uggantvā bhavaggaṃ abhihananto viya ahosi. Uttaradisaṃ gate
uttarabhāgo 3- heṭṭhā avīciṃ pāpuṇanto viya, dakkhiṇadisābhāgo uggantvā bhavaggaṃ
abhihananto viya. Pācīnadisaṃ gate pācīnadisābhāgo heṭṭhā avīciṃ pāpuṇanto viya,
pacchimabhāgo uggantvā bhavaggaṃ abhihananto viya. Bodhirukkhopi sakiṃ heṭṭhā avīciṃ
pāpuṇanto viya, sakiṃ uggantvā bhavaggaṃ abhihananto viya. Tasmiṃpi divase evaṃ
chahi ākārehi cakkavāḷasahasse 4- mahāpaṭhavī akampittha.
                      4. Bharaṇḍukālāmasuttavaṇṇanā
     [127] Catutthe kevalakappanti sakalakappaṃ. Āhiṇḍantoti 5- vicaranto. Na
addasāti kiṃkāraṇā na addasa? ayaṃ kira bharaṇḍu kālāmo sakyānaṃ 6- aggapiṇḍaṃ
@Footnote: 1 cha.Ma.,i. dakkhiṇadisābhāgo   2 i. ayaṃ saddo na dissati   3 cha.Ma. uttaradisābhāgo
@4 cha.Ma.,i. cakkavāḷasahassī    5 cha.Ma.,i. anvāhiṇḍanto   6 Ma. aggāsanaṃ

---------------------------------------------------------------------------------------------
page267.
Khādanto vicarati, tassa vasanaṭṭhānaṃ sampattakāle ekā dhammadesanā  samuṭṭhahissatīti
ñatvā bhagavā evaṃ adhiṭṭhāsi, yathā añño āvasatho na paññāyittha. Tasmā na addasa.
Purāṇasabrahmacārīti porāṇako sabrahmacārī. So kira āḷārakāḷāmakāle 1-
tasmiṃyeva assame ahosi, taṃ sandhāyevamāha. Santharaṃ paññāpehīti santharitabbaṃ
santharāhīti attho. Santharaṃ paññāpetvāti kappiyamañcake paccattharaṇaṃ paññāpetvā.
Kāmānaṃ pariññaṃ paññāpetīti ettha pariññā nāma samatikkamo, tasmā kāmānaṃ
samatikkamaṃ paṭhamajjhānaṃ paññāpeti. Na rūpānaṃ pariññanti rūpānaṃ samatikkamabhūtaṃ
arūpāvacarasamāpattiṃ na paññāpeti. Na vedanānaṃ pariññanti vedanānaṃ samatikkamaṃ
nibbānaṃ na paññāpeti. Niṭṭhāti gati nipphatti. Udāhu puthūti udāhu nānā.
                         5. Hatthakasuttavaṇṇanā
     [128] Pañcame abhikkantāya rattiyāti ettha abhikkantasaddo khaya-
sundarābhirūpaabbhanumodanādīsu dissati. Tattha "abhikkantā bhante ratti, nikkhanto
paṭhamo yāmo, ciranisinno bhikkhusaṃgho, uddisatu bhante bhagavā bhikkhūnaṃ
pātimokkhan"ti 2- evamādīsu khaye dissati. "ayaṃ imesaṃ catunnaṃ puggalānaṃ
abhikkantataro ca paṇītataro cā"ti 3- evamādīsu sundare.
            "ko me vandati pādāni     iddhiyā yasasā jalaṃ
             abhikkantena vaṇṇena     sabbā obhāsayaṃ disā"ti 4-
evamādīsu abhirūpe. "abhikkantaṃ bho gotamā"ti 5- evamādīsu abbhanmodane idha
@Footnote: 1 Ma. āḷārakāḷāme kālaṅkate    2 vi.cu. 7/383/204 pātimokkhuddesayācana,
@khu.u. 25/45/164 uposathasutta, aṅ.aṭṭhaka. 23/110/207 uposathasutta (syā)
@3 aṅ.catukka. 21/100/114 potaliyasutta (syā)  4 khu.vimāna. 26/857/87
@maṇḍūkadevaputtavimānavatthu, sā.pa. 1/1/13  5 vi.mahāvi. 1/15/7 verañjakaṇḍa

---------------------------------------------------------------------------------------------
page268.
Pana sundare. Tena abhikkantāya rattiyāti iṭṭhāya kantāya manāpāya rattiyāti
vuttaṃ hoti. Abhikkantavaṇṇāti idha abhikkantasaddo abhirūpe, vaṇṇasaddo pana
chavithutikulavaggakāraṇasaṇṭhānappamāṇarūpāyatanādīsu dissati. Tattha "suvaṇṇavaṇṇosi
bhagavā"ti 1- evamādīsu chaviyaṃ. "kadā saññūḷhā pana te gahapati samaṇassa
gotamassa vaṇṇā"ti 2- evamādīsu thutiyaṃ. "cattāro me bho gotama vaṇṇā"ti 3-
evamādīsu kulavagge. "atha kena nu vaṇṇena, gandhatthenoti vuccatī"ti 4- evamādīsu
kāraṇe. "mahantaṃ hatthirājavaṇṇaṃ abhinimminitvā"ti 5- evamādīsu saṇṭhāne.
"tayo pattassa vaṇṇā"ti 6- evamādīsu pamāṇe. "vaṇṇo gandho raso ojā"ti 7-
evamādīsu rūpāyatane. So idha chaviyā daṭṭhabbo. Tena abhikkantavaṇṇāti
abhirūpacchavi, iṭṭhavaṇṇā manāpavaṇṇāti vuttaṃ hoti.
     Kevalakappanti ettha kevalasaddo anavasesayebhuyyaabyāmissānatirekadaḷhattha-
visaṃyogādianekattho. Tathā hissa "kevalaparipuṇṇaṃ parisuddhaṃ brahmacariyan"ti 8-
evamādīsu anavaseso attho. 9- "kevalā 10- aṅgamagadhā pahūtaṃ khādanīyaṃ bhojanīyaṃ ādāya
upasaṅkamissantī"ti 11- evamādīsu yebhuyyatā. "kevalassa dukkhakkhandhassa samudayo
hotī"ti 12- evamādīsu abyāmissatā. "kevalaṃ saddhāmattakaṃ nūna ayamāyasmā"ti 13-
evamādīsu anatirekatā. "āyasmato bhante anuruddhassa bāhiko nāma saddhivihāriko
kevalakappaṃ saṃghabhedāya ṭhito"ti 14- evamādīsu baḷhatthatā. "kevalī vusitavā
uttamapurisoti vuccatī"ti 15- evamādīsu visaṃyogo. Idha panassa 16- anavasesatā
atthoti adhippetā.
@Footnote: 1 Ma.Ma. 13/399/384 selasutta, khu.su. 25/554/447 selasutta
@2 Ma.Ma.13/77/54 upālivādasutta      3 dī.pā. 11/115/69 catuvaṇṇasuddhi
@4 saṃ.sa. 15/234/246 padumapupphasutta    5 saṃ.sa. 15/138/124 nāgasutta
@6 vi.mahāvi. 2/602/68 pattasikkhāpada  7 abhi.saṃ. 34/616-645/188-196 rūpakaṇḍa
@8 vi.mahāvi. 1/1/1 verañjakaṇḍa    9 cha.Ma. anavasesatā attho, i. anavasesatanti
@attho   10 cha.Ma. kevalakappā ca   11 vi.mahā. 4/43/37 uruvelapāṭihāriyakathā
@12 abhi.vi. 35/225/160 paṭiccasamuppādavibhaṅga   13 vi.mahā. 5/244/6
@soṇakoḷivisavatthu    14 aṅ.catukka. 21/243/267 saṃghabhedakasutta
@15 saṃ.kha. 17/57/50 sattaṭṭhānasutta   16 cha.Ma. idha pana

---------------------------------------------------------------------------------------------
page269.
     Kappasaddo panāyaṃ abhisaddahanavohārakālapaññatticchedanavikappalesasamantabhāvādi-
anekattho. Tathā hissa "okappaniyametaṃ bhoto gotamassa, yathātaṃ arahato
sammāsambuddhassā"ti 1- evamādīsu abhisaddahanaṃ attho. "anujānāmi bhikkhave pañcahi
samaṇakappehi phalaṃ paribhuñjitun"ti 2- evamādīsu vohāro. "yena sudaṃ niccakappaṃ
viharāmī"ti evamādīsu kālo. "iccāyasmā kappo"ti 3- evamādīsu paññatti.
"alaṅkato kappitakesamassū"ti 4- evamādīsu chedanaṃ. "kappati dvaṅgulakappo"ti 5-
evamādīsu vikapPo. "atthi kappo nipajjitun"ti 6- evamādīsu leso. "kevalakappaṃ
jetavanaṃ 7- obhāsetvā"ti 8- evamādīsu samantabhāvo. Idha panassa samantabhāvo
atthoti 9- adhippeto. Tasmā kevalakappaṃ jetavananti ettha anavasesaṃ samantato
jetavananti attho.
    Obhāsetvāti ābhāya pharitvā. Vālikāyāti  10- saṇhavālukāyaṃ. Na saṇṭhāti
na patiṭṭhāti. Oḷārikanti brahmadevatāya hi paṭhaviyaṃ patiṭṭhānakāle attabhāvo
oḷāriko māpetuṃ vaṭṭati paṭhavī vā, tasmā  evamāha. Dhammāti iminā pubbe
uggahitabuddhavacanaṃ dasseti. Nappavattino ahesunti  sajjhāyamūḷhakavācāya 11-
parihīnā 12- ahesuṃ. Appaṭivāṇoti anivatto anukkaṇṭhito.
     Dassanassāti cakkhuviññāṇena dassanassa. Upaṭṭhānassāti catūhi paccayehi
upaṭṭhānassa. Adhisīlanti dasavidhaṃ sīlaṃ. Tañhi pañcasīlaṃ upādāya adhisīlanti
vuccati. Avihaṃ gatoti avihābrahmaloke nibbattosmīti dasseti.
@Footnote: 1 Ma.mū. 12/387/345 mahāsaccakasutta    2 vi.cu. 7/250/7 khuddakavatthukhandhaka
@3 khu.su. 25/1099/544 kappamāṇavakapañhā, khu. cūḷa. 30/372/181
@kappamāṇavakapañhaniddesa (syā)   4 khu.vimāna. 26/1094/121 paṭhamakuṇḍalīvimāna,
@khu.jā. 28/911/319 vidhurajātaka (syā)  5 vi.cu. 7/446/286 sattasatikakkhandhaka
@6 aṅ.aṭṭhaka. 23/185(95)/345 yamakavagga (syā)   7 cha.Ma.,i. veḷuvanaṃ
@8 saṃ.sa. 15/92/61 candimasatta   9 cha.Ma. attho   10 cha.Ma. vālukāyāti
@11 cha.Ma. sajjhāyamūḷhakā vācā   12 cha.Ma. pahīnāyeva

---------------------------------------------------------------------------------------------
page270.
                         6. Kaṭuviyasuttavaṇṇanā
     [129] Chaṭṭhe goyogamilakkhasminti 1- gāvīnaṃ vikkayaṭṭhāne uṭṭhitamilakkhassa
santike. Rittassādanti 2- jhānasukhābhāvena rittassādaṃ. Bāhirassādanti 3-
kāmaguṇasukhavasena bāhirassādaṃ. Kaṭuviyanti ucchiṭṭhaṃ. Āmagandheti kodhasaṅkhāte
vissagandhe. 4- Avassutanti tintaṃ. Makkhikāti kilesamakkhikā. Nānupatissantīti
uṭṭhāya na anubandhissanti. Nānvāssavissantīti anubandhitvā na khādissanti.
Saṃvegamāpādīti sotāpanno jāto.
     Kaṭuviyakatoti ucchiṭṭhakato. Ārakā hotīti dūre hoti. Vighātasseva bhāgavāti
dukkhasseva bhāgī. Caretīti carati gacchati. 5- Dummedhoti duppañño. Imasmiṃ sutte
vaṭṭameva kathitaṃ, gāthāsupi vaṭṭavivaṭṭanti. 6- Sattame vaṭṭameva bhāsitaṃ.
                       8. Dutiyaanuruddhasuttavaṇṇanā
     [131] Aṭṭhame idante mānasminti ayaṃ te navavidhena vaḍḍhitamānoti
attho. Idante uddhaccasminti idaṃ tava uddhaccaṃ cittassa uddhatabhāvo. Idante
kukkuccasminti idaṃ tava kukkuccaṃ.
                        9. Paṭicchannasuttavaṇṇanā
     [132] Navame vahantīti 7- niyyanti. Paṭicchanno vahatīti paṭicchannova
hutvā niyyāti. Vivaṭo virocatīti ettha ekato ubhato attato sabbatthakatoti
catudhā 8- vivaṭatā veditabbā. Tattha ekato vivaṭaṃ  nāma asādhāraṇasikkhāpadaṃ.
Ubhato vivaṭaṃ nāma sādhāraṇasikkhāpadaṃ. Attato vivaṭaṃ nāma paṭiladdhadhammaguṇo.
Sabbatthakato vivaṭaṃ 9-  nāma tepiṭakaṃ buddhavacanaṃ.
@Footnote: 1 cha.Ma. goyogapilakkhasminti  2 Sī. rittāsanti   3 Sī. bāhirāsanti
@4 cha.Ma. āmagandhenāti kodhasaṅkhātena vissagandhena  5 Sī. paretīti gacchati
@6 cha.Ma. vaṭṭavivaṭṭaṃ kathitanati  7 cha.Ma. āvahantīti   8 cha.Ma.,i. catubbidhā
@9 cha.Ma. sabbatthakavivaṭaṃ, i. sabbattha vivaṭaṃ

---------------------------------------------------------------------------------------------
page271.
                         10. Lekhasuttavaṇṇanā
     [133] Dasame abhiṇhanti abhikkhaṇaṃ nirantaraṃ. Āgāḷhenāti gāḷhena
kakkhaḷena. Pharusenāti pharusavacanena. Gāḷhaṃ katvā pharusaṃ katvā vuccamānopīti
attho. Amanāpenāti manaṃ anallīyantena avaḍḍhantena. Sandhiyatiyevāti 1- ghaṭiyatiyeva.
Saṃsandatiyevāti nirantarova hoti. Sammodatiyevāti ekībhāvameva gacchati. Sesaṃ
sabbattha uttānamevāti.
                         Kusināravaggo tatiyo.
                         ---------------
                        14. 4. Yodhājīvavagga
                        1. Yodhājīvasuttavaṇṇanā
     [134] Catutthassa paṭhame yuddhaṃ upajīvatīti yodhājīvo. Rājārahoti rañño
anucchaviko. Rājabhoggoti rañño upabhogaparibhogo. Aṅganteva saṅkhaṃ 2- gacchatīti hattho
viya pādo viya ca avassaṃ icchitabbattā aṅganti saṅkhaṃ gacchati. Dūre pātī hotī ti
udake usabhamattaṃ, thale aṭṭhusabhamattaṃ, tato vā uttarinti dūre kaṇḍaṃ pāteti,
duṭṭhagāmaṇiabhayassa hi yodhājīvo navausabhamattaṃ kaṇḍaṃ pāteti, 3- pacchimabhave
bodhisatto yojanappamāṇaṃ. Akkhaṇavedhīti avirādhitavedhī, akkhaṇaṃ vā vijju
vijjantarikāya vijjhituṃ samatthoti  attho. Mahato kāyassa padāletā ti ekato baddhaṃ
phalakasatampi mahiṃsacammasatampi aṅguṭṭhappamāṇabahalaṃ lohapaṭṭampi caturaṅgulabahalaṃ
asanapadarampi vidatthibahalaṃ udumbarapadarampi dīghato 4- vālikāsakaṭampi vijjhituṃ 5-
samatthoti attho.
@Footnote: 1 cha.Ma.,i. sandhiyatimevāti   2 cha.Ma.saṅkhyaṃ   3 cha.Ma.,i. pātesi
@4 cha.Ma. dīghantena, i. dīghattena   5 cha.Ma.,i. vinivijjhituṃ

---------------------------------------------------------------------------------------------
page272.
Yaṅkiñci rūpantiādi visuddhimagge vitthāritameva. Netaṃ mamātiādi
taṇhāmānadiṭṭhipaṭikkhepavasena 1- vuttaṃ. Sammappaññāya passatīti sammā hetunā
kāraṇena saha vipassanāya maggapaññāya passati. Padāletīti arahattamaggena padāleti.
                         2. Parisāsuttavaṇṇanā
     [135] Dutiye ukkācitavinītāti appaṭipucchitvā vinītā dubbinītiparisā.
Paṭipucchāvinītāti pucchitvā vinītā suvinītaparisā. Yāvatajjhāvinītāti 2- pamāṇavasena
vinītā, pamāṇaṃ ñatvā vinītā parisāti attho. "yāvatajjhā"ti pāliyā
yāva payogaajjhāsayenāti 3- attho, ajjhāsayaṃ ñatvā vinītā parisāti vuttaṃ hoti.
Tatiyaṃ uttānamevāti.
                        4. Uppādāsuttavaṇṇanā
     [137] Catutthe dhammaṭṭhitatāti sabhāvaṭṭhitatā. 4- Dhammaniyāmatāti sabhāvena
niyāmatā. 5- Sabbe saṅkhārāti catubhūmikasaṅkhāRā. Aniccāti hutvā abhāvaṭṭhena
aniccā. Dukkhāti sampaṭipīḷanaṭṭhena dukkhā. Anattāti avasavattanaṭṭhena anattā.
Iti imasmiṃ sutte tīṇi lakkhaṇāni missakāni kathitāni.
                       5. Kesakambalasuttavaṇṇanā
     [138] Pañcame tantāvutānaṃ vatthānan ti paccattatthe 6- sāmivacanaṃ,
tantehi vāyitavatthānīti attho. Kesakambaloti manussakesehi vāyitakambalo.
Puthusamaṇappavādānanti 7- idaṃpi paccattatthe sāmivacanaṃ. Paṭikiṭṭhoti pacchimako
lāmako. Moghapurisoti tucchapuriso mūḷhapuriso. 8- Paṭibāhatīti paṭisedheti. Khipaṃ
uḍḍeyyā ti kuminaṃ uḍḍeyya. 9- Chaṭṭhasattamāni uttānatthāneva.
@Footnote: 1 Ma....paṭipakkhavasena   2 ka. yāvatā ca vinītāti, cha.Ma. yāvatāvinītāti
@3 Sī.,i. yāva ajjhāsayeti, Ma. pāḷiyā payogaajjhāsayoti, cha. yāva ajjhāsayāti
@4 Ma. vipassanādhamme ṭhitatā     5 cha. sabhāvaniyāmatā  6 cha.Ma.,i. paccatte
@7 cha.Ma. puthusamaṇabrāhmaṇavādānanti, Sī.,i. samaṇappavādānanti
@8 cha.Ma. ayaṃ pāṭho na dissati   9 cha.Ma.,i. oḍḍeyya

---------------------------------------------------------------------------------------------
page273.
                       8. Assakhaluṅkasuttavaṇṇanā
     [141] Aṭṭhame assakhaluṅkoti assagotto. 1- Idamassa javasmiṃ vadāmī ti ayamassa
ñāṇajavoti vadāmi. Idamassa vaṇṇasmiṃ vadāmī ti ayamassa guṇavaṇṇoti vadāmi.
Idamassa ārohapariṇāhassamin ti ayamassa uccabhāvo parimaṇḍalabhāvoti vadāmi.
                      9. Assasadassasuttavaṇṇanā 2-
     [142] Navame assasadasseti 3- assesu sadasse. 4- Purisasadasseti 5- purisesu
sadassasadise, supuriseti 6- attho. Imasmiṃ sutte tīṇi maggaphalāni kathitāni.
Tatthāyaṃ tīhi maggehi ñāṇajavasampannoti veditabbo.
                      10. Assājānīyasuttavaṇṇanā
     [143] Dasame bhadreti bhaddake. Assājānīyoti kāraṇākāraṇaṃ jānanako
asso. 7- Purisājānīyesupi eseva nayo. Imasmiṃ sutte arahattaphalaṃ kathitaṃ. Tatrāyaṃ
arahattamaggena ñāṇajavasampannoti veditabbo.
                     11. Paṭhamamoranivāpasuttavaṇṇanā
     [144] Ekādasame accantaniṭṭhoti antaṃ atikkantaniṭṭho, akuppaniṭṭhoti 8-
attho. Sesaṃ sadisameva.
                     12. Dutiyamoranivāpasuttavaṇṇanā
     [145] Dvādasame iddhipāṭihāriyenāti ijjhanakapāṭihāriyena. Ādesanā-
pāṭihāriyenāti ādisitvā apadisitvā kathanakapāṭihāriyenāti. 9-
@Footnote: 1 cha.Ma.,i. assakhaḷuṅkoti assapoto     2 cha.Ma.assaparassasutta...
@3 cha.Ma. assaparasseti  4 cha.Ma. parasse. evamuparipi   5 cha.Ma. purisaparasseti
@6 cha.Ma. purisesu parasse, purisapuriseti   7 cha.Ma. assājānīyeti kāraṇākaraṇaṃ
@jānake asse, i....jānanakaasse     8 cha.Ma.,i. akuppaniṭṭho, dhuvaniṭṭhoti
@9 cha.Ma. kathanaanukathanakathāpāṭihāriyena

---------------------------------------------------------------------------------------------
page274.
                     13. Tatiyamoranivāpasuttavaṇṇanā
      [146] Terasame sammādiṭṭhiyāti phalasamāpattatthāya vipassanāsammādiṭṭhiyā.  1-
sammāñāṇenāti phalañāṇena. Sammāvimuttiyāti sesehi phalasamāpattidhammehi. Imesu
tīsupi suttesu khīṇāsavova kathitoti.
                        Yodhājīvavaggo catuttho.
                           -----------
                         15. 5.  Maṅgalavagga
                      1-9.  akusalasuttādivaṇṇanā
     [147-150] Pañcamassa paṭhame yathābhūtaṃ nikkhittoti yathā ānetvā
ṭhapito. Dutiye sāvajjenāti sadosena. Tatiye visamenāti sapakkhalanena. Samenāti
nippakkhalanena. 2- Catutthe asucināti gūthasadisena amejjhena. 3- Sucināti parisuddhena
mejjhena. Pañcamādīni uttānatthāneva. 4-
                        10. Pubbaṇhasuttavaṇṇanā
     [156] Dasame sunakkhattantiādīsu yasmiṃ divase tayo sucaritadhammā pūritā
honti, so divaso laddhanakkhattayogo nāma, tenassa sadā sunakkhattaṃ nāma hotīti
vuccati. Sveva divaso katamaṅgalo nāma hoti, tenassa sadā  sumaṅgalanti
vuccati. Pabhātampissa sadā suppabhātameva. Sayanato uṭṭhānaṃpi suhuṭṭhitameva, 5- khaṇopi
sukkhaṇova, muhuttopi sumuhuttova. Ettha ca dasaccharappamāṇo kālo khaṇo nāma,
tena khaṇena dasakkhaṇo kālo layo nāma, tena layena ca dasalayo kālo
@Footnote: 1 cha.Ma. sammādiṭṭhiyā   2 cha.Ma. apakkhalanena
@3 cha.Ma. gūthasadisena aparisuddhena amejjhena
@4 cha.Ma. uttānāneva   5 Sī. suvuṭṭhitameva

---------------------------------------------------------------------------------------------
page275.
Khaṇalayo nāma, tena dasaguṇo muhutto nāma, tena muhuttena 1- dasaguṇo khaṇamuhutto
nāmāti ayaṃ vibhāgo veditabbo. Suyiṭṭhaṃ brahmacārisūti yasmiṃ divase tīṇi
sucaritāni pūritāni, tadāssa seṭṭhacārīsu dinnadānaṃ suyiṭṭhaṃ nāma hoti. Padakkhiṇaṃ
kāyakammanti taṃ divasaṃ tena kataṃ kāyakammaṃ vaḍḍhikāyakammaṃ nāma hoti. Sesapadesupi eseva
nayo. Padakkhiṇāni katvānāti vaḍḍhiyuttāni kāyakammādīni katvā. Labhantatthe
padakkhiṇeti padakkhiṇe vaḍḍhiattheyeva labhanti. Sesamettha uttānamevāti. 2-
                         Maṅgalavaggo pañcamo.
                        Tatiyapaṇṇāsako niṭṭhito.
                           -----------
@Footnote: 1 cha.Ma. ayaṃ pāṭho na dissati   2 cha.Ma. sesaṃ uttānamevāti

---------------------------------------------------------------------------------------------
page276.
                      16. 6. Acelakavaggavaṇṇanā
     [157-163] Ito paresu āgāḷhā paṭipadāti gāḷhā kakkhaḷā lobhavasena
thiraggahaṇā. Nijjhāmāti attakilamathānuyogavasena suṭṭhu jhāmā santattaparitattā.
Majjhimāti neva kakkhaḷā na jhāmā majjhe bhavā. Acelakoti niccelo naggo.
Muttācāroti visaṭṭhācāro, uccārakammādīsu lokiyakulaputtācārena virahito
ṭhitakova uccāraṃ karoti, passāvaṃ karoti, khādati bhuñjati. Hatthāvalekhanoti 1- hatthe
piṇḍamhi niṭṭhite jivhāya hatthaṃ avalekhati, 2- uccāraṃ vā 3- katvā hatthasmiṃyeva
udakasaññī 4- hutvā hatthena apalikhati. Bhikkhāya gahaṇatthaṃ "ehi bhadante"ti vutte 5-
na etīti na ehibhadantiko. "tenahi tiṭṭha bhadante"ti vuttepi na tiṭṭhatīti
na tiṭṭhabhadantiko. Tadubhayaṃpi kira so "etassa vacanaṃ kataṃ bhavissatī"ti na karoti.
Abhihaṭanti puretaraṃ gahetvā āhaṭabhikkhaṃ. Uddissakatanti imehi 6- tumhe
uddissa katanti evaṃ ārocitabhikkhaṃ. Nimantananti "asukaṃ nāma kulaṃ vā
vīthiṃ vā gāmaṃ vā paviseyyāthā"ti evaṃ nimantito bhikkhaṃpi na sādiyati na
gaṇhāti. Na kumbhimukhāti kumbhito uddharitvā diyyamānaṃ bhikkhaṃpi na gaṇhāti.
Na kaḷopimukhāti  kaḷopīti ukkhali vā pacchi vā, tatopi na gaṇhāti. Kasmā?
"kumbhikaḷopiyo maṃ nissāya kaṭacchunā pahāraṃ labhantī"ti. Na elakamantaranti
ummāraṃ antaraṃ katvā diyyamānaṃ na gaṇhāti. Kasmā? "ayaṃ maṃ nissāya
antarakaraṇaṃ labhatī"ti. Daṇḍamusalesupi eseva nayo. Dvinnanti dvīsu bhuñjamānesu
ekasmiṃ uṭṭhāya dente na gaṇhāti. Kasmā? kabaḷantarāyo hotīti.
     Na gabbhiniyātiādīsu pana gabbhiniyā kucchiyaṃ dārako kilamati, pāyantiyā
dārakassa khīrantarāyo hoti, purisantaragatāya ratiantarāyo hotīti na gaṇhāti.
@Footnote: 1 cha.Ma.,i. hatthāpalekhanoti    2 cha.Ma.,i apalekhati
@3 cha.Ma. uccārampi     4 cha.Ma. daṇḍakasaññī
@5 cha.Ma. vuttopi    6 cha.Ma. idaṃ, i. imaṃ

---------------------------------------------------------------------------------------------
page277.
Na saṅkittīsūti saṅkittetvā katabhattesu. Dubbhikkhasamaye kira acelakasāvakā acelakānaṃ
atthāya tato tato taṇḍulādīni samādapetvā bhattaṃ pacanti, ukkaṭṭhācelako tato
na paṭiggaṇhāti. Na yattha sāti yattha sunakho "piṇḍaṃ labhissāmī"ti upaṭṭhito
hoti, tattha tassa adatvā āhaṭaṃ na gaṇhāti. Kasmā? etassa piṇḍantarāyo
hotīti. Saṇḍasaṇḍacārinīti  samūhasamūhacārinī. Sace hi acelakaṃ disvā "imassa
bhikkhaṃ dassāmā"ti mānusakāni 1- bhattagehaṃ pavisanti, tesu ca pavisantesu
kaḷopimukhādīsu nilīnā makkhikā uppatitvā saṇḍasaṇḍā caranti, tato āhaṭaṃ bhikkhaṃ
na gaṇhāti. Kasmā? "maṃ nissāya makkhikānaṃ gocarantarāyo 2- jāto"ti.
     Na thusodakanti 3- sabbasassasambhārehi kataṃ sovīrakaṃ. Ettha ca surāpānameva
sāvajjaṃ, ayaṃ pana sabbesu sāvajjasaññī. Ekāgārikoti yo ekasmiṃ 4- gehe
bhikkhaṃ labhitvā nivatātati. Ekālopikoti ekeneva ālopena yāpeti.
Dvāgārikādīsupi eseva nayo. Ekissāpi dattiyāti ekāya dattiyā. Datti nāma
ekā khuddakapāti hoti, yattha aggaṃ bhikkhaṃ  pakkhipitvā ṭhapenti. Ekāhikanti
ekadivasantarikaṃ. Aḍḍhamāsikanti aḍḍhamāsantarikaṃ. Pariyāyabhattabhojananti
vārabhattabhojanaṃ, ekāhavārena dvīhavārena sattāhavārena aḍḍhamāsavārenāti evaṃ
divasavārena ābhataṃ bhattabhojanaṃ. Sākabhakkhotiādīni vuttatthāneva.
     Ubbhaṭṭhakoti uddhaṃ ṭhitako. Ukkuṭikappadhānamanuyuttoti ukkuṭikaviriyaṃ
anuyutto, gacchantopi ukkuṭikova hutvā uppatitvā uppatitvā gacchati.
Kaṇṭakāpassayikoti ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ
attharitvā ṭhānacaṅkamādīni karoti. Seyyanti sayantopi tatheva seyyaṃ kappeti.
Sāyaṃ tatiyamassāti sāyatatiyakaṃ. Pāto majjhantike sāyanti divasassa tikkhattuṃ
"pāpaṃ pavāhessāmī"ti udakorohanānuyogaṃ anuyutto viharati.
@Footnote: 1 cha.Ma. manussā, pa.sū. 1/155/366, su.vi. 1/394/292   2 Ma. bhojanantarāyo
@3 i. na kusodakanti    4 cha.Ma.,i. ekasmiṃyeva

---------------------------------------------------------------------------------------------
page278.
     Kāye kāyānupassītiādīni heṭṭhā ekakanipātavaṇṇanāyaṃ vuttanayena
veditabbāni. Ayaṃ vuccati bhikkhave majjhimā paṭipadāti bhikkhave ayaṃ kāma-
sukhallikānuyogañca attakilamathānuyogañcāti dve ante anupagatā sassatucchedantehi
vā vimuttā majjhimā paṭipadāti veditabbā.
                  17-18. 7. Kammapathapeyyālavaṇṇanā 1-
     [164-184] Samanuññoti samānajjhāsayo. Rāgassāti pañcakāmaguṇika-
rāgassa. Abhiññāyāti abhijānanatthaṃ. Suññato samādhītiādīhi tīhipi samādhīhi
vipassanāva kathitā. Vipassanā hi niccābhinivesaniccanimittaniccapaṇidhiādīnaṃ abhāvā
imāni nāmāni labhati. Pariññāyāti parijānanatthaṃ. Sesapadesupi eseva nayoti.
                   Manorathapūraṇiyā aṅguttaranikāyaṭṭhakathāya
                       tikanipātavaṇṇanā niṭṭhitā.
                         ---------------
@Footnote: 1 cha.Ma. peyyālavaggavaṇṇanā

---------------------------------------------------------------------------------------------
page279.
                          Catukkanipātavaṇṇanā
                          1. Paṭhamapaṇṇāsaka
                          1. Bhaṇḍagāmavagga
                        1. Anubuddhasuttavaṇṇanā
     [1] Catukkanipātassa paṭhame ananubodhāti abujjhanena ajānanena.
Appaṭivedhāti appaṭivijjhanena appaccakkhakiriyāya. Dīghamaddhānanti cirakālaṃ.
Sandhāvitanti bhavato bhavaṃ gamanavasena sandhāvitaṃ. Saṃsaritanti punappunaṃ gamanāgamana-
vasena 1- saṃsaritaṃ. Mamañceva tumhākañcāti mayā ca tumhehi ca. Athavā sandhāvitaṃ
saṃsaritanti sandhāvanaṃ saṃsaraṇaṃ mama ceva tumhākañca ahosīti evamettha attho
veditabbo. Ariyassāti niddosassa. Sīlasamādhipaññāti ime pana tayopi 2- dhammā
maggaphalasampayuttāva veditabbā, vimuttināmena phalameva niddiṭṭhaṃ. Bhavataṇhāti
bhavesu taṇhā. Bhavanettīti bhavarajju. Taṇhāyaeva etaṃ nāmaṃ. Tāya hi sattā
goṇā viya gīvāyaṃ bandhitvā taṃ taṃ bhavaṃ niyyanti. 3- Tasmā bhavanettīti vuccati.
     Anuttarāti lokuttaRā. Dukkhassantakaroti vaṭṭadukkhassa antakaro. Cakkhumāti
pañcahi cakkhūhi cakkhumā. Parinibbutoti kilesaparinibbānena parinibbuto. Idamassa
bodhimaṇḍe paṭhamaparinibbānaṃ, pacchā pana yamakasālānamantare anupādisesāya
nibbānadhātuyā parinibbuto yathānusandhinā desanaṃ niṭṭhapesi.
                         2. Papatitasuttavaṇṇanā
     [2] Dutiye papatitoti cuto. Appapatitoti patiṭṭhito. 4- Tattha lokiyamahājano
patitoyeva nāma, sotāpannādayo kilesuppattikkhaṇe patitā nāma. Khīṇāsavo
ekantapatiṭṭhito nāma.
@Footnote: 1 Ma. bhavagamanavasena   2 cha.Ma. tayo
@3 cha.Ma. nīyanti      4 cha.Ma. apatito patiṭṭhito

---------------------------------------------------------------------------------------------
page280.
     Cutā patantīti ye cutā, te patanti nāma. Patitāti ye patitā, te
cutā nāma. Cutattā patitā, patitattā cutāti attho. Giddhāti rāgarattā. Punarāgatāti
punajātiṃ punajaraṃ punabyādhiṃ punamaraṇaṃ āgatā nāma honti. Kataṃ kiccanti catūhi
maggehi kattabbakiccaṃ  kataṃ. Rataṃ rammanti ramitabbayuttake guṇajāte ramitaṃ.
Sukhenānvāgataṃ sukhanti sukhena  sukhaṃ anuāgataṃ sampattaṃ. Mānusakasukhena dibbasukhaṃ,
jhānasukhena vipassanāsukhaṃ, vipassanāsukhena maggasukhaṃ, maggasukhena phalasukhaṃ, phalasukhena
nibbānasukhaṃ sampattaṃ adhigatanti attho.
                        3. Paṭhamakhatasuttavaṇṇanā
     [3] Tatiyaṃ dukanipātavaṇṇanāyaṃ vuttameva. Gāthāsu pana nindiyanti
ninditabbayuttakaṃ. Nindatīti garahati. Pasaṃsiyoti pasaṃsitabbayutto. Vicināti mukhena
so kalinti so 1- evaṃ pavatto, tena mukhena kaliṃ vicināti nāma. Kalinā tena
sukhaṃ na vindatīti  tena ca kalinā sukhaṃ na paṭilabhati. Sabbassāpi sahāpi
attanāti sabbenapi sakena dhanena ceva attanā ca saddhiṃ yo parājayo,
so appamattakova kalīti attho. Yo sugatesūti yo pana sammaggatesu puggalesu
cittaṃ padūseyya, 2- ayaṃ cittappadosova tato kalito mahantataro kali. Idāni
tassa mahantatarabhāvaṃ dassento sataṃ sahassānantiādimāha. Tattha sataṃ sahassānanti
nirabbudagaṇanāya satasahassaṃ. Chattiṃsatīti aparāni ca chattiṃsata nirabbudāni. Pañca
cāti abbudagaṇanāya ca pañca abbudāni. Yamariyaṃ garahīti yaṃ ariye garahanto
nirayaṃ upapajjati, ettha ettakaṃ āyuppamāṇanti.
                        4. Dutiyakhatasuttavaṇṇanā
     [4] Catutthe mātari pitari cātiādīsu mittavindako mātari micchāpaṭipanno
nāma, ajātasattu pitari micchāpaṭipanno nāma, devadatto tathāgate
@Footnote: 1 cha.Ma. yo  2 cha.Ma. padusseyya

---------------------------------------------------------------------------------------------
page281.
Micchāpaṭipanno nāma, kokāliko tathāgatasāvake micchāpaṭipanno nāma. Bahuñcāti
bahukameva. Pasavatīti paṭilabhati. Tāyāti tāya micchāpaṭipattisaṅkhātāya adhammacariyāya.
Peccāti ito gantvā. Apāyañca gacchatīti nirayādīsu aññatarasmiṃ nibbattati.
Sukkapakkhepi eseva nayo.
                        5. Anusotasuttavaṇṇanā
     [5] Pañcame anusotaṃ gacchatīti anusotagāmī. Kilesasotassa paccanīka-
paṭipattiyā paṭisotaṃ gacchatīti paṭisotagāmī. Ṭhitattoti ṭhitasabhāvo. Tiṇṇoti oghaṃ
taritvā ṭhito. Pāragatoti 1- paratīraṃ gato. Thale tiṭṭhatīti nibbānathale tiṭṭhati.
Brāhmaṇoti seṭṭho niddoso. Idhāti imasmiṃ loke. Kāme ca paṭisevatīti kilesa-
kāmehi vatthukāme paṭisevati. Pāpañca kammaṃ karotīti pāpañca 2- pāṇātipātādikammaṃ
karoti. Pāpañca kammaṃ na karotīti pañcaverakammaṃ na karoti. Ayaṃ vuccati bhikkhave
ṭhitattoti ayaṃ anāgāmipuggalo tasmā lokā puna paṭisandhivasena anāgamanato
ṭhitatto nāma.
     Taṇhādhipannāti taṇhāya adhipannā ajjhotthaṭā, taṇhaṃ vā adhipannā
ajjhogāḷhā. Paripuṇṇasekhoti sikkhāpāripūriyaṃ ṭhito. Aparihānadhammoti aparihīna-
sabhāvo. Cetovasippattoti cittavasībhāvappatto. Evarūpo khīṇāsavo hoti, idha
pana anāgāmī kathito. Samāhitindriyoti samāhitachaḷindriyo. 3- Paroparāti parovarā
uttamalāmakā, kusalākusalāti attho. Sameccāti ñāṇena samāgantvā. Vidhūpitāti
viddhaṃsitā jhāpitā vā. Vusitabrahmacariyoti maggabrahmacariyaṃ vusitvā 4- ṭhito.
Lokantagūti tividhassāpi lokassa antaṃ gato. Pāragatoti chahākārehi pāragato.
Idha khīṇāsavova kathito. Iti suttepi gāthāsupi vaṭṭavivaṭṭameva kathitaṃ.
@Footnote: 1 cha.Ma. pāraṅgatoti     2 cha.Ma. pāpakañca
@3 Sī. sammāṭhapitachaḷindriyo  4 cha.Ma. vasitvā

---------------------------------------------------------------------------------------------
page282.
                      6. Appassutasuttavaṇṇanā
     [6] Chaṭṭhe anupapannoti anupāgato. Suttantiādīsu ubhatovibhaṅganiddesa-
khandhakaparivārasuttanipātamaṅgalasuttaratanasuttanālakasuttatuvaṭṭakasuttāni, aññampi ca
suttanāmakaṃ tathāgatavacanaṃ suttanti veditabbaṃ. Sabbampi sagāthakaṃ suttaṃ geyyanti
veditabbaṃ, visesena saṃyuttake sakalopi sagāthavaggo. Sakalaṃpi abhidhammapiṭakaṃ,
niggāthakasuttaṃ, yañca aññaṃpi aṭṭhahi aṅgehi asaṅgahitaṃ buddhavacanaṃ, taṃ
veyyākaraṇanti veditabbaṃ. Dhammapadaṃ theragāthā therīgāthā suttanipāte nosutta-
nāmikā suddhikagāthā ca gāthāti veditabbā. Somanassañāṇamayikagāthāpaṭisaṃyuttā
dveasīti suttantā udānanti veditabbā. "vuttamidaṃ 1- bhagavatā"tiādinayappavattā
dasuttarasatasuttantā itivuttakanti veditabbā. Apaṇṇakajātakādīni paññāsādhikāni
pañca jātakasatāni jātakanti veditabbāni. "cattārome bhikkhave acchariyā abbhutadhammā
ānande"tiādinayappavattā sabbepi acchariyaabbhutadhammapaṭisaṃyuttā suttantā
abbhutadhammanti veditabbaṃ. Cūḷavedallamahāvedallasammādiṭṭhisakkapañhasaṅkhārabhājaniya-
mahāpuṇṇamasuttādayo sabbepi vedañca tuṭṭhiñca laddhā laddhā pucchitasuttantā
vedallanti veditabbā. Na atthamaññāya na dhammamaññāyāti aṭṭhakathañca pāliñca
ajānitvā. Dhammānudhammapaṭipannoti navalokuttaradhammassa anurūpadhammaṃ sahasīlakaṃ 2-
pubbabhāgapaṭipadaṃ na paṭipanno hoti. Iminā upāyena sabbavāresu attho
veditabbo. Paṭhamavāre panettha appassutadussīlo kathito, dutiye appassuta-
khīṇāsavo, tatiye bahussutadussīlo, catutthe bahussutakhīṇāsavo.
     Sīlesu asamāhitoti sīlesu aparipūrakārī. Sīlato ca sutena cāti
sīlabhāgena ca sutabhāgena ca "ayaṃ dussīlo appassuto"ti evantaṃ garahantīti attho.
@Footnote: 1 cha. vuttañhetaṃ   2 cha.Ma. sahasīlaṃ

---------------------------------------------------------------------------------------------
page283.
Tassa sampajjate sutanti tassa puggalassa yasmā tena sutena sutakiccaṃ kataṃ,
tasmā tassa sutaṃ sampajjati nāma. Nāssa sampajjateti sutakiccassa akatattā
na sampajjati. Dhammadharanti sutadhammānaṃ ādhārabhūtaṃ. Sappaññanti supaññaṃ. Nekkhaṃ
jambonadassevāti jambunadaṃ vuccati jātisuvaṇṇaṃ, tassa jambunadassa nekkhaṃ viya,
pañcasuvaṇṇaparimāṇaṃ suvaṇṇaghaṭikaṃ viyāti attho.
                         7. Sobhaṇasuttavaṇṇanā
     [7] Sattame viyattāti paññāveyyattiyena samannāgatā. Vinītāti vinayaṃ
upetā suvinītā. Visāradāti vesārajjena somanassasahagatañāṇena samannāgatā.
Dhammadharāti sutadhammānaṃ ādhārabhūtā. Bhikkhu ca sīlasampannoti gāthāya kiñcāpi
ekekasseva ekeko guṇo kathito, sabbesaṃ pana sabbepi vaṭṭantīti.
                       8. Vesārajjasuttavaṇṇanā
     [8] Aṭṭhame vesārajjānīti ettha sārajjapaṭipakkho vesārajjaṃ, catūsu
ṭhānesu sārajjābhāvaṃ paccavekkhantassa uppannasomanassamayañāṇassetaṃ nāmaṃ.
Āsabhaṇṭhānanti seṭṭhaṭṭhānaṃ uttamaṭṭhānaṃ. Āsabhā vā pubbabuddhā, tesaṃ ṭhānanti
attho. Apica gavasatajeṭṭhako usabho, gavasahassajeṭṭhako vasabho. Vajasatajeṭṭhako
vā usabho, vajasahassajeṭṭhako vasabho, sabbagavaseṭṭho sabbaparissayasaho seto
pāsādiko mahābhāravaho asanisatasaddehipi asanisahassasaddehipi 1- asampakampiyo
nisabho, so idha usabhoti adhippeto. Idampi hi tassa pariyāyavacanaṃ. Usabhassa
idanti āsabhaṃ. Ṭhānanti catūhi pādehi paṭhaviṃ uppīḷetvā vavatthānaṃ. Idaṃ pana āsabhaṃ
viyāti āsabhaṃ. Yathāpi hi 2- nisabhasaṅkhāto usabho catūhi pādehi paṭhaviṃ uppīḷetvā
acalaṭṭhānena tiṭṭhati, evaṃ tathāgatopi catūhi vesārajjapādehi
@Footnote: 1 cha.Ma. ayaṃ pāṭho na dissati   2 cha.Ma. yatheva hi

---------------------------------------------------------------------------------------------
page284.
Aṭṭhaparisapaṭhaviṃ uppīḷetvā sadevake loke kenaci paccatthikena paccāmittena
akampiyo acalaṭṭhānena tiṭṭhati. Evaṃ tiṭṭhamāno ca 1- taṃ āsabhaṇṭhānaṃ paṭijānāti
upagacchati na paccakkhāti, attani āropeti. Tena vuttaṃ "āsabhaṇṭhānaṃ paṭijānātī"ti.
     Parisāsūti aṭṭhasu parisāsu. Sīhanādaṃ nadatīti seṭṭhanādaṃ sīhanādaṃ 2- nadati,
sīhanādasadisaṃ vā nādaṃ nadati. Ayamattho sīhanādasuttena dassetabbo. Yathāpi 3-
sīho sahanato ca hananato ca sīhoti vuccati, evaṃ tathāgato  lokadhammānaṃ sahanato
parappavādānañca hananato sīhoti vuccati. Evaṃ vuttassa sīhassa nādaṃ sīhanādaṃ.
Tattha yathā hi 4- sīho sīhabalena samannāgato sabbattha visārado vigatalomahaṃso
sīhanādaṃ nadati, evaṃ tathāgatasīhopi tathāgatabalehi samannāgato aṭṭhasu parisāsu
visārado vigatalomahaṃso "iti rūpan"tiādinā nayena nānāvidhadesanāvilāsasampannaṃ
sīhanādaṃ nadati. Tena vuttaṃ "parisāsu sīhanādaṃ nadatī"ti.
     Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo
panāyaṃ:-
              sampattiyaṃ lakkhaṇe ca       rathaṅge iriyāpathe
              dāne ratanadhammūra-        cakkādīsu ca dissati
              dhammacakke idha mato       tañca dvedhā vibhāvaye.
     "cattārimāni bhikkhave cakkāni, yehi samannāgatānaṃ devamanussānan"tiādīsu 5-
hi ayaṃ sampattiyaṃ dissati. "pādatalesu cakkāni jātānī"ti 6- ettha lakkhaṇe.
"cakkaṃva vahato padan"ti 7- ettha rathaṅge. "catucakkaṃ navadvāran"ti 8- ettha iriyā-
pathe. "dadaṃ bhuñja ca mā ca 9- pamādo, cakkaṃ vattaya sabbapāṇīnan"ti 10- ettha dāne.
@Footnote: 1 cha. tiṭṭhamānova   2 cha.Ma. abhītanādaṃ  3 cha.Ma. yathā vā  4 cha. ayaṃ saddo na dissati
@5 aṅ.catukka. 21/31/37 cakkasutta   6 dī.mahā. 10/35/15 dvattiṃsamahāpurisalakkhaṇa
@7 khu.dha. 25/1/15 cakkhupālattheravatthu   8 saṃ.sa. 15/29/18 catucakkasutta
@9 cha.Ma. ayaṃ saddo na dissati    10 khu.jā. 27/1110/234 gandhāravagga (syā)

---------------------------------------------------------------------------------------------
page285.
"dibbaṃ cakkaratanaṃ pāturahosī"ti 1- ettha ratanacakke. "mayā pavattitaṃ cakkan"ti 2-
ettha dhammacakke. "icchāhatassa posassa, cakkaṃ bhamati matthake"ti 3- ettha uracakke.
"khurapariyantena cepi cakkenā"ti 4- ettha paharaṇacakke. "asanivicakkan"ti 5- ettha
asanimaṇḍale. Idha panāyaṃ dhammacakke mato.
     Taṃ panetaṃ dhammacakkaṃ duvidhaṃ hoti paṭivedhañāṇañca desanāñāṇañca. Tattha
paññāpabhāvitaṃ attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ
ariyaphalāvahaṃ desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ.
Tañhi abhinikkhamanato yāva arahattamaggā uppajjamānaṃ, phalakkhaṇe uppannannāma.
Tusitabhavanato vā yāva mahābodhipallaṅke arahattamaggā 6- uppajjamānaṃ, phalakkhaṇe
uppannannāma. Dīpaṅkarato paṭṭhāya vā yāva bodhipallaṅke arahattamaggā
uppajjamānaṃ, phalakkhaṇe uppannannāma. Desanāñāṇaṃpi pavattamānaṃ pavattanti
duvidhaṃ. Tañhi yāva aññākoṇḍaññassa 7- sotāpattimaggā pavattamānaṃ, phalakkhaṇe
pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ. Ubhayaṃpi panetaṃ
aññehi asādhāraṇaṃ, buddhānaṃyeva orasaṃ ñāṇaṃ.
     Sammāsambuddhassa te paṭijānatoti "ahaṃ sammāsambuddho, sabbe dhammā
mayā abhisambuddhā"ti evaṃ paṭijānato. 8- Anabhisambuddhāti 9- ime nāma dhammā
tayā anabhisambuddhā. Tatra vatāti tesu "anabhisambuddhā"ti evaṃ dassitadhammesu.
Sahadhammenāti sahetunā sakāraṇena vacanena. Nimittametanti ettha puggalopi
dhammopi nimittanti adhippeto. Taṃ puggalaṃ na passāmi, yo maṃ paṭicodessati.
Taṃ dhammaṃ na passāmi, sandassetvā 10- "ayaṃ nāma dhammo tayā anabhisambuddho"ti
@Footnote: 1 dī.Ma. 10/23/150 cakkaratana, Ma.u. 14/256/223 bālapaṇḍitasutta
@2 khu.su. 25/563/448 selasutta  3 khu.jā. 27/104,796/34,180
@mittavindukajātaka (syā)     4 dī.Sī. 9/116/52 pūraṇakassapavāda
@5 dī.pā. 11/61/36 udumbarikasutta, saṃ.ni. 16/162/219 asanisutta
@6 Ma. arahattuppatti  7 cha.Ma. aññāsikoṇḍaññassa    8 cha.Ma. paṭijānato tava
@9 ka. na ca abhisambuddhāti   10 cha.Ma. yaṃ dassetvā

---------------------------------------------------------------------------------------------
page286.
Maṃ paṭicodessatīti ayamettha attho. Khemappattoti khemaṃ patto. Sesapadadvayaṃ
imasseva vevacanaṃ. Sabbametaṃ 1- vesārajjañāṇameva sandhāya vuttaṃ. Dasabalassa hi
"ayaṃ nāma dhammo tayā anabhisambuddho"ti codakaṃ puggalaṃ vā codanākāraṇaṃ
anabhisambuddhadhammaṃ vā apassato "sabhāvabuddhoyeva vata 2- samāno ahaṃ buddhosmīti
vadāmī"ti paccavekkhantassa balavataraṃ somanassaṃ uppajjati, tena sampayuttaṃ ñāṇaṃ
vesārajjaṃ nāma. Taṃ sandhāya "khemappatto"tiādimāha. Evaṃ sabbattha attho
veditabbo.
     Antarāyikā dhammāti ettha pana antarāyaṃ karontīti antarāyikā. Te atthato
sañcicca vītikkantā satta āpattikkhandhā. Sañcicca vītikkantaṃ hi antamaso
dukkaṭadubbhāsitampi maggaphalānaṃ antarāyaṃ karoti. Idha pana methunadhammā adhippetā. 3-
Methunaṃ sevato hi yassa kassaci nissaṃsayameva maggaphalānaṃ antarāyo hoti.
     Yassa kho pana te atthāyāti rāgakkhayādīsu yassa atthāya. Dhammo desitoti
asubhabhāvanādidhammo kathito. Tatra vata manti tasmiṃ aniyyānikadhamme maṃ. Sesaṃ
vinaye vuttanayeneva 4- veditabbaṃ.
     Vādapathāti vādāyeva. Puthūti bahū. Sitāti upanibaddhā abhisaṅkhatā. Athavā
puthussitāti puthubhāvaṃ sitā upagatā, puthūhi vā sitātipi puthussitā. Yaṃ
nissitāti etarahipi yaṃ vādapathaṃ nissitā. Na te bhavantīti te vādapathā na bhavanti
bhijjanti vinassanti. Dhammacakkanti desanāñāṇassapi paṭivedhañāṇassapi etaṃ
nāmaṃ. Tesu desanāñāṇaṃ lokiyaṃ, paṭivedhañāṇaṃ lokuttaraṃ. Kevalīti sakalalokuttara-
samannāgato. 5- Tādisanti tathāvidhaṃ.
@Footnote: 1 cha.Ma. sabbampetaṃ    2 Ma. ca   3 cha.Ma. methunadhammo adhippeto
@4 cha.Ma. sesaṃ vuttanayeneva   5 Ma. sakalo kusalasamannāgato, cha. sakalaguṇasamannāgato

---------------------------------------------------------------------------------------------
page287.
                     9. Taṇhuppādasuttavaṇṇanā
     [9] Navame uppajjati etesūti uppādā. Kā uppajjati? taṇhā.
Taṇhāya uppādā taṇhuppādā, taṇhāvatthūni taṇhākāraṇānīti attho.
Cīvarahetūti "kattha manāpaṃ cīvaraṃ labhissāmī"ti  cīvarakāraṇā uppajjati. Itibhavābhava-
hetūti ettha itīti nidassanatthe 1- nipāto. Yathā cīvarādihetu, evaṃ bhavābhavahetupīti
attho. Bhavābhavoti cettha paṇītappaṇītatarāni 2- sappinavanītādīna adhippetāni.
Sampattibhavesu paṇītatarapaṇītatamabhavotipi vadanti. 3-
     Taṇhādutiyoti ayañhi satto anamatagge saṃsāravaṭṭe saṃsaranto na ekakova
saṃsarati, taṇhaṃ pana dutiyikaṃ labhantova saṃsarati. Tena vuttaṃ "taṇhādutiyo"ti.
Itthabhāvaññathābhāvanti ettha itthabhāvo nāma ayaṃ attabhāvo, aññathābhāvo
nāma anāgatattabhāvo. Evarūpo vā aññopi attabhāvo itthabhāvo nāma, na
evarūpo aññathābhāvo nāma. Taṃ itthabhāvaññathābhāvaṃ. Saṃsāranti khandhadhātu-
āyatanapaṭipāṭiṃ. 4- Nātivattatīti nātikkamati. Evamādīnavaṃ ñatvāti evaṃ atītānāgata-
paccuppannesu khandhesu ādīnavaṃ jānitvā. Taṇhaṃ dukkhassa sambhavanti taṇhaṃ ca 5-
"ayaṃ vaṭṭadukkhassa sambhavo pabhavo 6- kāraṇan"ti evaṃ jānitvā. Ettāvatā
imassa bhikkhuno vipassanaṃ vaḍḍhetvā arahattappattabhāvo dassito. Idāni taṃ
khīṇāsavaṃ thomento vītataṇhotiādimāha. Tattha  anādānoti niggahaṇo. Sato
bhikkhu paribbajeti satisampajaññavepullappatto 7- khīṇāsavo bhikkhu sato sampajāno
careyya vihareyyāti attho. Iti suttante vaṭṭaṃ kathetvā gāthāsu vaṭṭavivaṭṭaṃ
kathitanti.
@Footnote: 1 Sī. nidassane     2 cha.Ma. paṇītatarāni
@3 cha.Ma. vadantiyeva   4 cha.Ma. khandhadhātuāyatanānaṃ paṭipāṭiṃ
@5 Ma. taṇhaṃva   6 cha.Ma. ayaṃ vaṭṭadukkhasambhūto sabhāvo
@7 Sī. satisampajaññe vepullappatto

---------------------------------------------------------------------------------------------
page288.
                         10. Yogasuttavaṇṇanā
     [10] Dasame vaṭṭasmiṃ yojentīti yogā. Kāmayogotiādīsu pañcakāma-
guṇiko rāgo kāmayogo. Rūpārūpabhavesu chandarāgo bhavayogo, tathā jhānanikanti.
Sassatadiṭṭhisahagato ca rāgo dvāsaṭṭhī diṭṭhiyo ca diṭṭhiyogo. Catūsu saccesu
aññāṇaṃ avijjāyogo. Kāmesu vā yojetīti kāmayogo. Bhavesu yojetīti bhavayogo.
Diṭṭhīsu 1- yojetīti diṭṭhiyogo. Avijjāya yojetīti avijjāyogoti heṭṭhā
vuttadhammānaṃyevetaṃ adhivacanaṃ.
     Idāni te vitthāretvā dassento katamo ca bhikkhavetiādimāha. Tattha
samudayanti uppattiṃ. Atthaṅgamanti bhedaṃ. Assādanti madhurabhāvaṃ. Ādīnavanti
amadhurabhāvaṃ dosaṃ. Nissaraṇanti nissaṭabhāvaṃ. Kāmesūti vatthukāmesu. Kāmarāgoti kāme
ārabbha uppannarāgo. Sesapadesupi eseva nayo. Anusetīti nibbattati. Ayaṃ vuccati
bhikkhave kāmayogoti bhikkhave idaṃ kāmesu yojanakāraṇaṃ bandhanakāraṇaṃ vuccatīti
evaṃ sabbattha attho veditabbo.
     Phassāyatanānanti cakkhādīnaṃ cakkhusamphassādikāraṇānaṃ. Avijjā aññāṇanti
ñāṇapaṭipakkhabhāvena aññāṇasaṅkhātā avijjā. Iti kāmayogoti ettha itisaddo
catūhipi yogehi saddhiṃ yojetabbo "evaṃ kāmayogo, evaṃ bhavayogo"ti.
Saṃyuttoti 2- samparivārito. 3- Pāpakehīti lāmakehi. Akusalehīti
akosallasambhūtehi. Saṅkilesikehīti saṅkilissakehi, 4- pasannassa cittassa
pasannabhāvadūsakehīti 5- attho. Ponobbhavikehīti punabbhavanibbattakehi. Sadarehīti
sadarathehi. Dukkhavipākehīti vipākakāle dukkhuppādakehi. Āyatiṃ jātijarāmaraṇikehīti
anāgate punappunaṃ jātijarāmaraṇanibbattakehi. Tasmā ayogakkhemīti vuccatīti yasmā
appahīnayogo puggalo etehi dhammehi
@Footnote: 1 Ma. diṭṭhiyā  2 ka. sampayuttoti  3 cha.Ma. parivārito
@4 cha.Ma. saṃkilesanakehi      5 Ma. pasannabhāvarosakehīti

---------------------------------------------------------------------------------------------
page289.
Sampayutto hoti, tasmā tehi 1- catūhi yogehi khemaṃ nibbānaṃ anadhigatattā na
yogakkhemīti vuccati.
     Visaṃyogāti visaṃyojanakāraṇāni. Kāmayogavisaṃyogoti kāmayogavisaṃyojanakāraṇaṃ.
Sesapadesupi eseva nayo. Tattha asubhajjhānaṃ kāmayogavisaṃyogo, taṃ pādakaṃ katvā
adhigato anāgāmimaggo ekanteneva kāmayogavisaṃyogo nāma. Arahattamaggo
bhavayogavisaṃyogo nāma, sotāpattimaggo diṭṭhiyogavisaṃyogo nāma, arahattamaggo avijjā-
yogavisaṃyogo nāma. Idāni te  vitthāretvā 2- dassento katamo ca bhikkhaveti-
ādimāha. Tassattho vuttanayeneva veditabbo.
     Bhavayogena cūbhayanti bhavayogena ca saṃyuttā, 3- kiñca bhiyyoti ubhayaṃ ubhayenāpi
ca 3- saṃyuttā, yena kenaci yogena samannāgatāti 4- attho. Purakkhatāti purato katā,
parivāritā vā. Kāme pariññāyāti duvidhepi kāme parijānitvā. Bhavayogañca
sabbasoti bhavayogañca sabbameva parijānitvā. Samūhaccāti samūhanitvā. Virājayanti
virājento, virājetvā vā. "virājento"ti hi vutte maggo kathito hoti,
"virājetvā"ti vutte phalaṃ. Munīti khīṇāsavamuni. Iti imasmiṃ suttepi gāthāsupi
vaṭṭavivaṭṭameva 5- kathitanti.
                        Bhaṇḍagāmavaggo  paṭhamo.
                          -------------
@Footnote: 1 cha.Ma. ayaṃ pāṭho na dissati   2 cha.Ma. vitthāravasena
@3-3 cha.Ma. kiñci bhiyyo ubhayenāpi
@4 Sī. yena kenaci yogañca yena samannāgatāti   5 Ma. vivaṭṭameva

---------------------------------------------------------------------------------------------
page290.
                            2. Caravagga
                          1. Carasuttavaṇṇanā
     [11] Dutiyassa paṭhame adhivāsetīti cittaṃ adhiropetvā vāseti. Nappajahatīti
na pariccajati. Na vinodetīti na nīharati. Na byantīkarotīti na vigatantaṃ
paricchinnaparivaṭumaṃ 1- karoti. Na anabhāvaṃ gametīti na anuabhāvaṃ avaḍḍhiṃ vināsaṃ gameti.
Carampīti carantopi. Anātāpīti nibbiriyo. Anottāpīti upavādabhayarahito. Satatanti
niccaṃ. Samitanti nirantaraṃ. Evaṃ sabbattha atthaṃ ñatvā sukkapakkhavuttapariyāyena
attho veditabbo.
     Gāthāsu gehanissitanti kilesanissitaṃ. Mohaneyyesūti mohajanakesu ārammaṇesu.
Abhabboti abhājanabhūto. Phuṭṭhuṃ sambodhimuttamanti arahattasaṅkhātaṃ 2- uttamaṃ ñāṇaṃ
phusituṃ.
                          2. Sīlasuttavaṇṇanā
     [12] Dutiye sampannasīlāti paripuṇṇasīlā. Sampannapātimokkhāti paripuṇṇa-
pātimokkhā. Pātimokkhasaṃvarasaṃvutāti pātimokkhasaṃvarasīlena saṃvutā pihitā upetā
hutvā viharatha. Ācāragocarasampannāti ācārena ca gocarena ca sampannā
samupāgatā bhavatha. Aṇumattesu vajjesūti aṇuppamāṇesu dosesu. Bhayadassāvinoti
tāni aṇumattāni vajjāni bhayato dassanasīlā. Samādāya sikkhatha sikkhāpadesūti
sabbattha sikkhākoṭṭhāsesu taṃ taṃ samādātabbaṃ 3- samādāya gahetvā sikkhatha.
"sampannasīlānaṃ .pe. Sikkhāpadesū"ti ettakena dhammakkhānena 4- sikkhattaye
samādapetvā ceva paṭiladdhaguṇesu ca vaṇṇaṃ kathetvā idāni uttariṃ kātabbatthaṃ 5-
dassento kimassātiādimāha. Tattha kimassāti kiṃ bhaveyya.
@Footnote: 1 Ma. na nibbinnaṃ pariccattaṃ vigatantaṃ           2 cha.Ma. arahattamaggasaṅkhātaṃ
@3 cha.Ma. sabbasikkhākoṭṭhāsesu samādātabbaṃ  4 Ma. dhammena   5 cha.Ma. uttari kātabbaṃ

---------------------------------------------------------------------------------------------
page291.
     Yatañcareti yathā caranto yato hoti saṃyato, 1- evaṃ careyya. Esa nayo
sabbattha. Accheti nisīdeyya. Yatametaṃ 2- pasārayeti yaṃ aṅgapaccaṅgaṃ pasāreyya, taṃ
yataṃ passaddhameva 3- katvā pasāreyya. Uddhanti upari. Tiriyanti majjhaṃ. Apācīnanta
adho. Ettāvatā atītā paccuppannā anāgatā ca pañcakkhandhā kathitā. Yāvatāti
paricchedavacanaṃ. Jagato gatīti lokassa nipphatti. Samavekkhitā ca dhammānaṃ, khandhānaṃ
udayabbayanti etesaṃ sabbaloke atītādibhedānaṃ pañcakkhandhadhammānaṃ udayañca
vayañca samavekkhitā, "pañcannaṃ khandhānaṃ 4- udayaṃ passanto pañcavīsati lakkhaṇāni
passati, vayaṃ passanto pañcavīsati lakkhaṇāni passatī"ti vuttehi samapaññāsāya
lakkhaṇehi sammā avekkhitā hoti. Cetosamathasāmīcinti cittasamathassa anucchavikaṃ
paṭipadaṃ. Sikkhamānanti paṭipajjamānaṃ, pūrayamānanti attho. Pahitattoti pesitatto.
Āhūti kathayanti. Sesamettha uttānameva. Imasmiṃ pana sutte sīlamissakaṃ kathetvā
gāthāsu khīṇāsavo kathito.
                         3. Padhānasuttavaṇṇanā
     [13] Tatiye sammappadhānānīti sundarappadhānāni uttamaviriyāni.
Sammappadhānāti paripuṇṇaviriyā. Māradheyyābhibhūtāti 5- te bhūmikavaṭṭasaṅkhātaṃ
māradheyyaṃ abhibhavitvā 6- samatikkamitvā ṭhitā. Te asitāti te khīṇāsavā anissitā
nāma. Jātimaraṇabhayassāti jātiñca maraṇañca paṭicca uppajjanakabhayassa, jātimaraṇa-
saṅkhātasseva vā bhayassa. Pāragūti pāraṃ gatā. Te tusitāti te khīṇāsavā tuṭṭhā
nāma. Jetvā māraṃ savāhananti 7- sasenakaṃ māraṃ jinitvā 8- ṭhitā. Te anejāti
te khīṇāsavā taṇhāsaṅkhātāya ejāya anejā niccalā nāma. Namucibalanti
@Footnote: 1 Ma. yathā careti yathā caranto vigato hoti, tathā so  2 Sī. yatameva naṃ, cha.Ma. yatamenaṃ
@3 Ma. tassa taṃ sussatameva, cha. saṃyatameva         4 cha.Ma. pañcakkhandhānaṃ
@5 Sī. māradheyyādhibhunoti                    6 Sī. adhibhavitvā
@7 cha. savāhininti                          8 Sī. nijjitvā

---------------------------------------------------------------------------------------------
page292.
Mārabalaṃ. Upātivattāti atikkantā. Te sukhitāti te khīṇāsavā lokuttarasukhena
sukhitā nāma. Tenevāha:-
           "sukhino 1- vata arahanto 2-     taṇhā nesaṃ na vijjati
            asmimāno samucchinno          mohajālaṃ padālitan"ti. 3-
                        4. Saṃvarasuttavaṇṇanā
     [14] Catutthe padhānānīti viriyāni. Saṃvarappadhānanti cakkhādīni saṃvarantassa
uppannaviriyaṃ. Pahānappadhānanti kāmavitakkādayo pajahantassa uppannaviriyaṃ.
Bhāvanāppadhānanti sambojjhaṅge bhāventassa uppannaviriyaṃ. Anurakkhanāppadhānanti
samādhinimittaṃ anurakkhantassa uppannaviriyaṃ.
     Vivekanissitantiādīsu viveko virāgo nirodhoti tīṇipi nibbānassa nāmāni.
Nibbānañhi upadhivivekattā viveko, taṃ āgamma rāgādayo virajjantīti virāgo,
nirujjhantīti nirodho. Tasmā vivekanissitantiādīsu ārammaṇavasena vā adhigantabba-
vasena vā nibbānanissitanti attho. Vossaggapariṇāminti ettha dve vossaggā
pariccāgavossaggo ca pakkhandanavossaggo ca. Tattha vipassanā tadaṅgavasena kilese
ca khandhe ca rāgaṃ pariccajatīti 4- pariccāgavossaggo. Maggo ārammaṇavasena nibbānaṃ
pakkhandatīti pakkhandanavossaggo. Tasmā vossaggapariṇāminti yathā bhāviyamāno
satisambojjhaṅgo vossaggatthāya pariṇāmati, vipassanābhāvañca maggabhāvañca
pāpuṇāti, evantaṃ bhāvetīti ayamettha attho. Sesapadesupi eseva nayo. Bhaddakanti
laddhakaṃ. Samādhinimittaṃ vuccati aṭṭhikasaññādivasena adhigato samādhiyeva. Anurakkhatīti
samādhipaccanīkadhamme 5- rāgadosamohe sosento 6- rakkhati. Ettha ca aṭṭhikasaññādikā
@Footnote: 1 cha.Ma. sukhitā        2 Ma. asādento
@3 saṃ. kha. 17/76/68 arahantasutta    4 Sī. khandhe ca pariccajatīti,
@su.vi. 3/310/216 ariyavaṃsacatukkavaṇṇanā  5 Ma. samādhipariyuṭṭhitadhamme,
@ka. samādhipaccatthikadhamme  6 cha.Ma. sodhento

---------------------------------------------------------------------------------------------
page293.
Pañceva saññā vuttā, imasmiṃ pana ṭhāne dasapi asubhāni vitthāretvā kathetabbāni.
Tesaṃ vitthāro visuddhimagge 1-  vuttoyeva. Gāthāyaṃ saṃvarādināmena
saṃvarādinipphādakaṃ 2- viriyameva vuttaṃ. Khayaṃ dukkhassa pāpuṇeti dukkhakkhayasaṅkhātaṃ
arahattaṃ pāpuṇeyyāti.
                        5. Paññattisuttavaṇṇanā
     [15] Pañcame aggapaññattiyoti uttamapaññattiyo. Attabhāvīnanti
attabhāvavantānaṃ. Yadidaṃ rāhu asurindoti yo esa rāhu asurindo ayaṃ aggo
nāma. 3- Ettha rāhu kira asurindo cattāri yojanasahassāni aṭṭha ca yojanasatāni
ucco, bāhantaramassa dvādasa yojanasatāni, hatthatalapādatalānaṃ puthulato 4- tīṇi
yojanasatāni. Aṅgulipabbāni paṇṇāsa yojanāni, bhamukantaramassa 5- paṇṇāsayojanaṃ,
nalāṭaṃ tiyojanasataṃ, sīsaṃ navayojanasataṃ. Kāmabhogīnaṃ yadidaṃ rājā mandhātāti yo esa
rājā mandhātā nāma, 6- ayaṃ dibbepi mānusakepi kāme paribhuñjanakānaṃ sattānaṃ
aggo nāma. Esa hi asaṅkheyyāyukesu manussesu nibbattitvā  icchiticchitakkhaṇe
hiraññavassaṃ vassāpento mānusake kāme dīgharattaṃ paribhuñji. Devaloke pana yāva
chattiṃsāya indānaṃ āyuppamāṇaṃ, tāva paṇīte kāme paribhuñjīti kāmabhogīnaṃ aggo
nāma jāto. Ādhipateyyānanti adhipatiṭṭhānaṃ jeṭṭhakaṭṭhānaṃ kārentānaṃ. 7- Tathāgato
aggamakkhāyatīti lokiyalokuttarehi guṇehi tathāgato aggo seṭṭho  uttamo akkhāyati.
     Iddhiyā yasasā jalanti dibbasampattisamiddhiyā ca parivārasaṅkhātena yasasā ca
jalantānaṃ. Uddhaṃ tiriyaṃ apācīnanti upari ca majjhe ca heṭṭhā ca. Yāvatā
jagato gatīti yattakā lokassa nipphatti. 8-
@Footnote: 1 visuddhi. 1/226 asubhakammaṭṭhānaniddesa  2 Ma. saṃvarādināmena pabhedanipphādakaṃ,
@cha. gāthāya saṃvarādinipphādakaṃ   3 cha.Ma. aggoti   4 cha.Ma. puthulatā
@5 cha.Ma. bhamukantaraṃ   6 Ma. eva    7 cha.Ma. karontānaṃ   8 cha.Ma. lokanipphatti

---------------------------------------------------------------------------------------------
page294.
                        6. Sokhummasuttavaṇṇanā
     [16] Chaṭṭhe sokhummānīti sukhumalakkhaṇapaṭivijjhanakāni ñāṇāni. Rūpasokhummena
samannāgato hotīti rūpe saṇhasukhumalakkhaṇapariggāhakena ñāṇena samannāgato
hoti. Paramenāti uttamena. Tena ca rūpasokhummenāti tena yāva anulomabhāvaṃ
pattena sukhumalakkhaṇapariggāhakena ñāṇena. 1- Na samanupassatīti natthibhāvena 2- na
passati. Na patthetīti 3- natthibhāveneva na pattheti. Vedanāsokhummādīsupi eseva nayo.
     Rūpasokhummataṃ ñatvāti rūpakkhandhassa saṇhasukhumalakkhaṇapariggāhakena ñāṇena
sukhumataṃ jānitvā. Vedanānañca sambhavanti vedanākkhandhassa ca pabhavaṃ jānitvā.
Saññā yato samudetīti yasmā kāraṇā saññākkhandho samudeti nibbattati, tañca
jānitvā. Atthaṃ gacchati yattha cāti yasmiṃ ṭhāne nirujjhati, tañca jānitvā.
Saṅkhāre parato ñatvāti saṅkhārakkhandhaṃ aniccatāya palujjanasabhāvena  4- parato
jānitvā. Iminā hi padena aniccānupassanā kathitā, dukkhato no ca
attatoti iminā dukkhānattānupassanā. Santoti kilesasantatāya santo. Santipade
ratoti nibbāne rato. Imasmiṃ 5- suttante catūsu ṭhānesu vipassanāva kathitā,
gāthāsu lokuttaradhammopīti.
                        7. Paṭhamaagatisuttavaṇṇanā
     [17-19] Sattame agatigamanānīti na gatigamanāni. Chandāgatiṃ gacchatīti
chandena agatiṃ gacchati, akattabbaṃ karoti. Sesesupi eseva nayo. Chandā dosā
bhayā mohāti chandena dosena bhayena mohena. Ativattatīti atikkamati. Aṭṭhame 6-
uttānameva. Navamaṃ 7- tathābujjhanakāranaṃ vasena dvīhipi nayehi kathitaṃ.
@Footnote: 1 Ma....pariggāhakaraṇena       2 cha.Ma....bhāveneva    3 ka. paṭṭhetīti
@4 cha.Ma. lujjanabhāvena         5 cha.Ma. iti
@6 cha.Ma. aṭṭhamaṃ              7 cha.Ma. navame

---------------------------------------------------------------------------------------------
page295.
                      10. Bhattuddesakasuttavaṇṇanā
     [20] Dasame bhattuddesakoti salākabhattādīnaṃ 1- uddesako. Kāmesu asaññatāti 2-
vatthukāmesu kilesakāmehi asaññatā. Parisākasaṭo 3- ca panesa vuccatīti ayañca pana so
evarūpo parisākacavaro nāma vuccatīti attho. Samaṇenāti vuddhasamaṇena. Parisāya maṇḍo ca
panesa vuccatīti ayaṃ evarūpā parisā vippasannena parisāmaṇḍoti vuccatīti.
                          Caravaggo dutiyo.
                          ------------
                           3. Uruvelavagga
                       1. Paṭhamauruvelasuttavaṇṇanā
     [21] Tatiyassa paṭhame uruvelāyanti ettha uruvelā mahāvelā, mahā-
vālikārāsīti attho. Athavā urūti vālikā vuccati, velāti mariyādā.
Velātikkamanahetu āhaṭā uru uruvelāti evamettha attho daṭṭhabbo. Atīte kira
anuppanne buddhe dasasahassā  kulaputtā tāpasapabbajjaṃ pabbajitvā tasmiṃ padese
viharantā ekadivasaṃ sannipatitvā katikavattaṃ akaṃsu "kāyakammavacīkammāni nāma
paresaṃpi pākaṭāni honti, manokammaṃ pana apākaṭaṃ. Tasmā yo kāmavitakkaṃ  vā
byāpādavitakkaṃ vā vihiṃsāvitakkaṃ vā vitakketi, tassa añño codako nāma natthi. So
attanāva attānaṃ codetvā pattapuṭena vālikaṃ āharitvā imasmiṃ ṭhāne ākiratu,
idamassa daṇḍakamman"ti. Tato paṭṭhāya yo tādisaṃ vitakkaṃ vitakketi, so tattha
pattapuṭena vālikaṃ ākirati, evaṃ tattha anukkamena mahāvālikārāsi jāto. 4-
@Footnote: 1 Ma. salākabhattādīni            2 cha.Ma. asaṃyatāti
@3 Sī.,i.,ka. parisakkasāvo       4 ka....rāsī jātā

---------------------------------------------------------------------------------------------
page296.
Tato naṃ pacchimā janatā parikkhipitvā cetiyaṭṭhānamakāsi, taṃ sandhāya vuttaṃ
"uruvelāti mahāvelā, mahāvālikārāsīti attho"ti. Tameva sandhāya vuttaṃ "athavā
urūti vālikā vuccati, velāti mariyādā, velātikkamanahetu āhaṭā uru
uruvelāti evamettha attho daṭṭhabbo"ti.
     Najjā nerañjarāya tīreti uruvelagāmaṃ nissāya nerañjarānadītīre viharāmīti
dasseti. Ajapālanigrodheti ajapālakā tassa nigrodhassa chāyāya nisīdantipi
tiṭṭhantipi, tasmā so ajapālanigrodhotveva saṅkhaṃ gato, tassa heṭṭhāti attho.
Paṭhamābhisambuddhoti sambuddho hutvā paṭhamameva. Udapādīti ayaṃ vitakko pañcame
sattāhe udapādi. Kasmā udapādīti? sabbabuddhānaṃ āciṇṇattā ceva
pubbāsevanatāya ca. Tattha pubbāsevanāya pakāsanatthaṃ tittirajātakaṃ 1- āharitabbaṃ.
Tittiravānarahatthino 2- kira ekasmiṃ padese viharantā "yo amhākaṃ mahallako,
tasmiṃ sagāravā viharissāmā"ti nigrodhaṃ dassetvā "ko nu kho amhākaṃ
mahallako"ti vīmaṃsantā tittirassa mahallakabhāvaṃ ñatvā tassa jeṭṭhāpacāyana-
kammaṃ katvā aññamaññaṃ samaggā sammodamānā viharitvā saggaparāyanā ahesuṃ.
Taṃ kāraṇaṃ ñatvā rukkhe adhivaṭṭhā devatā imaṃ gāthamāha:-
            "ye vuḍḍhamapacāyanti        narā dhammassa kovidā
             diṭṭhe dhamme ca pāsaṃsā 3- samparāye ca suggatī"ti. 1-
     Evaṃ ahetukatiracchānayoniyaṃ nibbattopi tathāgato sagāravavāsaṃ rocesi,
idāni kasmā na rocessatīti. Agāravoti aññasmiṃ gāravarahito, kañci
garuṭṭhāne aṭṭhapetvāti attho. Appatissoti patissayarahito, kañci jeṭṭhakaṭṭhāne
aṭṭhapetvāti attho.  samaṇaṃ vā brāhmaṇaṃ vāti ettha
@Footnote: 1 khu.jā.27/37/12 tittirajātaka (syā)   2 cha.Ma. hatthivānaratittirā
@3 cha.Ma. diṭṭheva dhamme pāsaṃsā

---------------------------------------------------------------------------------------------
page297.
Samitapāpavāhitapāpāyeva samaṇabrāhmaṇā adhippetā. Sakkatvā garuṃ katvāti
sakkaccañceva 1- katvā garukārañca 2- upaṭṭhapetvā.
     Sadevake loketiādīsu saddhiṃ devehi sadevake. Devaggahaṇena cettha māra-
brahmesu gahitesupi māro nāma vasavattī sabbesaṃ upari vasaṃ vatteti. Mahābrahmā 3-
nāma mahānubhāvo, ekaṅguliyā ekasmiṃ cakkavāḷe 4- ālokaṃ pharati, dvīhi dvīsu,
dasahi aṅgulīhi dasasupi 5- cakkavāḷasahassesu ālokaṃ pharati. So iminā sīla-
sampannataroti vattuṃ mā labhantūti samārake sabrahmaketi visuṃ vuttaṃ. Tathā
samaṇā nāma ekakanikāyādivasena bahussutā sīlavanto paṇḍitā, brāhmaṇāpi
vutthuvijjādivasena bahussutā paṇḍitā. Te iminā sīlasampannatarāti 6- vattuṃ mā
labhantūti sassamaṇabrāhmaṇiyā pajāyāti vuttaṃ. Sadevamanussāyāti idaṃ pana nippadesato
dassanatthaṃ gahitameva gahetvā vuttaṃ. Apicettha purimāni tīṇi padāni lokavasena
vuttāni, pacchimāni dve padāni 7- pajāvasena. Sīlasampannataranti sīlena sampannataraṃ,
adhikataranti attho. Ettha ca sīlādayo cattāro dhammā lokiyalokuttarā
kathitā, vimuttiñāṇadassanaṃ lokiyameva. Paccavekkhaṇañāṇañca. 8- Pāturahosīti
"ayaṃ satthā avīcito yāva bhavaggā sīlādīhi attanā adhikataraṃ apassanto
`mayā paṭividdhanavalokuttaradhammameva sakkatvā upanissāya viharissāmī'ti cinteti,
kāraṇaṃ bhagavā cinteti, atthaṃ vuḍḍhivisesaṃ cinteti, gacchāmissa ussāhaṃ
janessāmī"ti cintetvā purato pākaṭo ahosi, abhimukhe 9- aṭṭhāsīti attho.
     Vihaṃsu viharanti cāti ettha yo vadeyya "viharantīti vacanato paccuppannepi
bahū buddhā"ti, so "bhagavāpi bhante etarahi arahaṃ sammāsambuddho"ti iminā
vacanena paṭibāhitabbo.
@Footnote: 1 Ma. sukkārañceva, cha. sakkārañceva     2 Ma. garubhāvañca    3 cha.Ma. brahmā
@4 cha. cakkavāḷasahasse           5 cha.Ma. dasasu       6 cha.Ma. sampannatarā
@7 cha.Ma. ayaṃ pāṭho na dissati  8 Ma. paccavekkhaṇañca, cha. paccavekkhaṇañāṇameva hetaṃ
@9  Ma. abhimukho

---------------------------------------------------------------------------------------------
page298.
             "na me ācariyo atthi      sadiso me na vijjati
              sadevakasmiṃ lokasmiṃ        natthi me paṭipuggalo"ti- 1-
ādīhi cassa suttehi aññesaṃ buddhānaṃ abhāvo dīpetabbo. Tasmāti yasmā
sabbepi buddhā saddhammagaruno, tasmā. Mahattamabhikaṅkhatāti mahantabhāvaṃ patthayamānena.
Saraṃ buddhānasāsananti buddhānaṃ sāsanaṃ sarantena.
     Yatoti yasmiṃ kāle. Mahattena samannāgatoti rattaññumahattaṃ vepullamahattaṃ
brahmacariyamahattaṃ lābhaggamahattanti iminā catubbidhena mahattena samannāgato.
Atha me saṃghepi gāravoti  atha mayhaṃ saṃghepi gāravo jāto. 2- Kasmiṃ
pana kāle bhagavatā saṃghe gāravo katoti? mahāpajāpatiyā dussayugadānakāle.
Tadā hi bhagavā attano upanītadussayugaṃ "saṃghe gotami dehi, saṃghe te dinne
ahañceva pūjito bhavissāmi saṃgho cā"ti vadanto saṃghe gāravaṃ akāsi nāma.
                       2. Dutiyauruvelasuttavaṇṇanā
     [22] Dutiye sambahulāti bahukā. Brāhmaṇāti huhukajātikena brāhmaṇena
saddhiṃ āgatā brāhmaṇā. Jiṇṇā vuḍḍhāti jarājiṇṇā vayovuḍḍhā. 3- Mahallakāti
jātimahallakā. Addhagatāti tayo vaye addhe atikkantā. Sutaṃ netanti 4- amhehi
sutaṃ etaṃ. Tayidaṃ bho gotama tathevāti bho gotama etaṃ amhehi sutaṃ kāraṇaṃ
tathāeva. Tayidaṃ bho gotama na sampannamevāti taṃ etaṃ abhivādanādīnaṃ akaraṇaṃ
ananucchavikameva.
     Akālavādītiādīsu akāle vadatīti akālavādī. Asabhāvaṃ vadatīti abhūtavādī.
Anatthaṃ vadati, no atthanti anatthavādī. Adhammaṃ vadati, no dhammanti adhammavādī.
Avinayaṃ vadati, no vinayanti avinayavādī. Anidhānavatiṃ vācaṃ bhāsitāti na hadaye
@Footnote: 1 vi.mahā. 4/11/11 pañcavaggiyakathā, Ma.Ma. 13/341/323 bodhirājakumārasutta   2 Ma. kato
@3 cha.Ma. jiṇṇāti jarājiṇṇā. vuḍḍhāti vayovuddhā   4 cha.Ma. sutametanti

---------------------------------------------------------------------------------------------
page299.
Nidhetabbayuttakaṃ vācaṃ bhāsitā. Akālenāti kathetuṃ ayuttakālena. Anapadesanti
apadesarahitaṃ, sāpadesaṃ sakāraṇaṃ katvā na katheti. Apariyantavatinti pariyantarahitaṃ,
na paricchedaṃ dassetvā 1- katheti. Anatthasañhitanti na lokiyalokuttaraatthanissitaṃ
katvā dasseti. 2-  Bālo therotveva saṅkhaṃ gacchatīti andhabālattheroti saṅkhaṃ gacchati.
     Kālavādītiādīni vuttapaṭipakkhavasena veditabbāni. Paṇḍito therotveva saṅkhaṃ
gacchatīti paṇḍiccena samannāgatattā paṇḍito, thirabhāvappattiyā theroti saṅkhaṃ
gacchati.
     Bahussuto hotīti bahuṃ assa sutaṃ hoti, navaṅgasatthusāsanaṃ pālianusandhi-
pubbāparavasena uggahitaṃ hotīti attho. Sutadharoti suttassa ādhārabhūto. Yassa
hi ito gahitaṃ ito palāyati, chiddaghaṭe udakaṃ viya na tiṭṭhati, parisamajjhe
ekaṃ suttaṃ vā jātakaṃ vā kathetuṃ vā vācetuṃ vā na sakkoti, ayaṃ na
sutadharo nāma. Yassa pana uggahitaṃ buddhavacanaṃ uggahitakālasadisameva hoti,
dasapi vīsatipi vassāni sajjhāyaṃ akarontassa neva nassati, ayaṃ sutadharo
nāma. Sutasannicayoti sutassa sannicayabhūto. Yassa hi sutaṃ  hadayamañjūsāyaṃ sannicitaṃ
silāya likhitalekhā viya suvaṇṇaghaṭe 3- pakkhittasīhavasā viya ca tiṭṭhati, ayaṃ
sutasannicayo nāma. Dhatāti dhatā 4- paguṇā. Ekaccassa hi uggahitabuddhavacanaṃ dhataṃ paguṇaṃ
niccalikaṃ na hoti, "asukaṃ suttaṃ vā jātakaṃ vā kathehī"ti vutte "sajjhāyitvā
saṃsanditvā samanuggāhitvā jānissāmī"ti vadati. Ekaccassa dhataṃ paguṇaṃ
bhavaṅgasotasadisaṃ hoti, "asukaṃ suttaṃ vā jātakaṃ vā kathehī"ti vutte uddharitvā
tameva katheti. Taṃ sandhāya vuttaṃ "dhatā"ti. Vacasā paricitāti suttadasakavaggadasaka-
paṇṇāsadasakavasena vācāya sajjhāyitā. Manasānupekkhitāti cittena anupekkhitā.
@Footnote: 1 Sī. dassetvā dassetvā      2 cha.Ma. katheti
@3 cha.Ma. lekhā viya suvaṇṇapatte   4 cha.Ma. dhātāti dhātā. evamuparipi

---------------------------------------------------------------------------------------------
page300.
Yassa vācāya 1- sajjhāyitaṃ buddhavacanaṃ manasā cintentassa tattha tattha pākaṭaṃ
hoti, mahādīpaṃ jāletvā ṭhitassa rūpagataṃ viya paññāyati, taṃ sandhāyetaṃ vuttaṃ.
Diṭṭhiyā suppaṭividdhāti atthato ca  kāraṇato ca paññāya suppaṭividdhā.
     Ābhicetasikānanti abhicetoti abhikkantaṃ visuddhacittaṃ vuccati, adhicittaṃ vā,
abhicetasi jātāni ābhicetasikāni, abhicetosannissitānīti vā ābhicetasikāni.
Diṭṭhadhammasukhavihārānanti diṭṭhadhamme sukhavihārānaṃ. Diṭṭhadhammoti paccakkho attabhāvo
vuccati, tattha sukhavihārabhūtānanti attho. Rūpāvacarajjhānānametaṃ adhivacanaṃ. Tāni hi
appetvā nisinnā jhāyino imasmiṃyeva  attabhāve asaṅkiliṭṭhaṃ nekkhammasukhaṃ
vindanti, tasmā "diṭṭhadhammasukhavihārānan"ti 2- vuccati. Nikāmalābhīti nikāmena
lābhī, attano icchāvasena lābhī, icchiticchitakkhaṇe samāpajjituṃ samatthoti vuttaṃ
hoti. Akicchalābhīti sukheneva paccanīkadhamme vikkhambhetvā samāpajjituṃ samatthoti
vuttaṃ hoti. Akasiralābhīti akasirānaṃ lābhī vipulānaṃ, yathāparicchedena vuṭṭhātuṃ
samatthoti vuttaṃ hoti. Ekacco hi lābhīyeva hoti, na pana icchiticchitakkhaṇe
samāpajjituṃ sakkoti. Ekacco sakkoti tathāsamāpajjituṃ, pāripanthike ca pana
kicchena vikkhambheti. Ekacco tathā ca samāpajjati, pāripanthike ca akiccheneva
vikkhambheti, na pana 3-  sakkoti nāḷikayantaṃ viya yathāparicchedeyeva vuṭṭhātuṃ. Yassa
pana ayaṃ tividhāpi sampadā atthi, so "akicchalābhī akasiralābhī"ti vuccati. Āsavānaṃ
khayātiādīni vuttatthāneva. Evamidha sīlampi 4- khīṇāsavasseva sīlaṃ bāhusaccampi
khīṇāsavasseva bāhusaccaṃ, 4- jhānānipi khīṇāsavasseva  vaḷañjanakajjhānāni kathitāni.
"āsavānaṃ khayā"tiādīhi pana arahattaṃ kathitaṃ. Phalena cettha maggakiccaṃ pakāsitanti
veditabbaṃ.
@Footnote: 1 Ma. yassa vā tassa vā
@2 cha.Ma. diṭṭhadhammasukhavihārānīti     3 cha.Ma. ayaṃ saddo na dissati
@4-4  cha.Ma. bāhusaccampi khīṇāsavasseva sīlaṃ bāhusaccañca

Page 301-400.

page301.
     Uddhatenāti uddhaccasahagatena. Samphañcāti samphappalāpaṃ. 1- Asamāhitasaṅkappoti
aṭṭhapitasaṅkapPo. Magoti magasadiso. 2- Ārāti dūre. Thāvareyyamhāti thāvarabhāvato.
3- Pāpadiṭṭhīti lāmakadiṭṭhi. Anādaroti ādararahito. Sutavāti sutena upagato.
Paṭibhāṇavāti duvidhena paṭibhāṇena samannāgato. Paññāyatthaṃ vipassatīti saha
vipassanāya maggapaññāya catunnaṃ saccānaṃ atthaṃ vinivijjhitvā passati. Pāragū
sabbadhammānanti sabbesaṃ khandhādidhammānaṃ pāraṃ gato, abhiññāpāragū pariññāpāragū
pahānapāragū bhāvanāpāragū sacchikiriyāpāragū samāpattipāragūti evaṃ chabbidhena
pāragamanena sabbadhammānaṃ pāraṃ pariyosānaṃ gato. Akhiloti rāgakhilādivirahito.
Paṭibhāṇavāti duvidheneva paṭibhāṇena samannāgato. Brahmacariyassa kevalīti
sakalabrahmacariyo. Sesamettha uttānamevāti.
                         3. Lokasuttavaṇṇanā
     [23] Tatiye lokoti dukkhasaccaṃ. Abhisambuddhoti ñāṇena 4- paccakkho kato.
Lokasmāti dukkhasaccato. Pahīnoti mahābodhimaṇḍe arahattamaggañāṇena pahīno.
Tathāgatassa bhāvitāti tathāgatena bhāvitā.
     Evaṃ ettakena ṭhānena 5- catūhi saccehi attano buddhabhāvaṃ 6- kathetvā idāni
tathāgatabhāvaṃ kathetuṃ yaṃ bhikkhavetiādimāha. Tattha diṭṭhanti rūpāyatanaṃ. Sutanti
saddāyatanaṃ. Mutanti patvā gahetabbato gandhāyatanaṃ rasāyatanaṃ phoṭṭhabbāyatanaṃ. 7-
Viññātanti sukhadukkhādidhammārammaṇaṃ. Pattanti pariyesitvā vā apariyesitvā vā
pattaṃ. Pariyesitanti pattaṃ vā appattaṃ vā pariyesitaṃ. Anuvicaritaṃ manasāti cittena
anusañcaritaṃ. 8-
@Footnote: 1 cha.Ma. samphanti palāpakathaṃ          2 ka. migoti migasadiso
@3 Sī. thāvarabhāvato thirabhāvato       4 cha. ñāto
@5 Ma. kāraṇena                  6 Ma. anubuddhakiccaṃ
@7 Sī. gandharasaphoṭṭhabbāyatanaṃ         8 Ma. anuvicaritaṃ

---------------------------------------------------------------------------------------------
page302.
     Tathāgatena abhisambuddhanti iminā etaṃ dasseti:- yaṃ aparimāṇāsu lokadhātūsu
imassa sadevakassa lokassa nīlaṃ pītakantiādi rūpārammaṇaṃ cakkhudvāre
āpāthaṃ āgacchati, "ayaṃ satto imasmiṃ khaṇe imannāma rūpārammaṇaṃ disvā
sumano vā dummano vā majjhatto vā jāto"ti sabbaṃ taṃ tathāgatassa evaṃ
abhisambuddhaṃ. Tathā yaṃ aparimāṇāsu lokadhātūsu imassa sadevakassa lokassa bherisaddo
mudiṅgasaddotiādi saddārammaṇaṃ sotadvāre āpāthaṃ āgacchati, mūlagandho
tacagandhotiādi gandhārammaṇaṃ ghānadvāre āpāthaṃ āgacchati, mūlaraso
gandharasotiādi rasārammaṇaṃ jivhādvāre āpāthaṃ āgacchati, kakkhaḷaṃ mudukantiādi
paṭhavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati,
"ayaṃ satto imasmiṃ khaṇe imannāma phoṭṭhabbārammaṇaṃ phusitvā sumano vā
dummano vā majjhatto vā jāto"ti sabbaṃ taṃ tathāgatassa evaṃ abhisambuddhaṃ.
Tathā yaṃ aparimāṇāsu lokadhātūsu imassa sadevakassa lokassa sukhadukkhādibhedaṃ
dhammārammaṇaṃ manodvārassa āpāthaṃ āgacchati, "ayaṃ satto imasmiṃ khaṇe imannāma
dhammārammaṇaṃ vijānitvā sumano vā dummano vā majjhatto vā jāto"ti sabbaṃ
taṃ tathāgatassa evaṃ abhisambuddhaṃ. Yañhi bhikkhave imesaṃ sabbasattānaṃ diṭṭhaṃ sutaṃ
mutaṃ viññātaṃ, tattha tathāgatena  adiṭṭhaṃ vā asutaṃ vā amutaṃ vā aviññātaṃ
vā natthi, imassa pana mahājanassa pariyesitvā appattampi atthi, apariyesitvā
appattampi atthi, pariyesitvā pattampi atthi, apariyesitvā pattampi atthi,
sabbaṃpi tathāgatassa appattannāma natthi ñāṇena asacchikataṃ.
     Tasmā tathāgatoti vuccatīti yaṃ yathā lokena gataṃ, tassa tatheva gatattā
tathāgatoti vuccati. Pāliyaṃ pana "abhisambuddhan"ti vuttaṃ, taṃ tathāgatasaddena 1-
ekatthaṃ. Iminā nayena sabbavāresu tathāgatoti nigamassa attho veditabbo. Tassa yutti
ekapuggalavaṇṇanāyaṃ tathāgatasaddavitthārena vuttāyeva. Apicettha aññadatthūti
ekaṃsatthe nipāto. Daktīti daso. Vasaṃ vattetīti vasavattī.
@Footnote: 1 cha.Ma. gatasaddena

---------------------------------------------------------------------------------------------
page303.
     Sabbalokaṃ abhiññāyāti 1- tedhātukalokasannivāsaṃ jānitvā. Sabbaṃ loke
yathātathanti tasmiṃ tedhātukalokasannivāse yaṅkiñci neyyaṃ, sabbaṃ taṃ yathātathaṃ
aviparītaṃ jānitvā. Visaṃyuttoti catunnaṃ yogānaṃ pahānena visaṃyutto. Anūpayoti 2-
taṇhādiṭṭhiupayehi virahito. Sabbābhibhūti rūpādīni sabbārammaṇāni abhibhavitvā
ṭhito. Dhīroti dhitisampanno. Sabbaganthappamocanoti sabbe cattāropi ganthe mocetvā
ṭhito. Phuṭṭhassāti phuṭṭhā assa. Idañca karaṇatthe sāmivacanaṃ. Paramā santīti nibbānaṃ.
Tañhi tena ñāṇaphusanena phuṭṭhaṃ. Tenevāha nibbānaṃ akutobhayanti. Athavā paramā santīti
uttamā santi. Katarā sāti? nibbānaṃ. Yasmā pana nibbāne kutoci bhayaṃ natthi,
tasmā taṃ akutobhayanti vuccati. Vimutto upadhisaṅkhayeti upadhisaṅkhayasaṅkhāte
nibbāne tadārammaṇāya phalavimuttiyā vimutto. Sīho anuttaroti parissayānaṃ
sahanaṭṭhena kilesānañca hiṃsanaṭṭhena 3- tathāgato anuttaro sīho nāma. Brahmanti
seṭṭhaṃ. Itīti evaṃ tathāgatassa guṇe jānitvā. Saṅgammāti samāgantvā. Nanti
tathāgataṃ. Naṃ namassantīti taṃ tathāgataṃ te saraṇaṃ gatā namassanti. Idāni yaṃ
vadantā te namassanti, taṃ dassetuṃ dantotiādi vuttaṃ. Taṃ uttānatthamevāti.
                       4. Kāḷakārāmasuttavaṇṇanā
     [24] Catutthaṃ atthuppattiyaṃ nikkhittaṃ. Katarāya atthuppattiyāti 4- dasabalassa
guṇakathāya. Anāthapiṇḍikassa kira dhītā cūḷasubhaddā "sāketanagare kāḷakaseṭṭhiputtassa 5-
gehaṃ gamissāmī"ti satthāraṃ upasaṅkamitvā "bhante ahaṃ micchādiṭṭhikakulaṃ gacchāmi.
Sace tattha sakkāraṃ labhissāmi, ekasmiṃ purise pesiyamāne papañco bhavissati, maṃ
āvajjeyyātha bhagavā"ti paṭiññaṃ gahetvā agamāsi. Seṭṭhī "suṇisā me
āgatā"ti maṅgalaṃ karonto 6- bahuṃ khādanīyabhojanīyaṃ paṭiyādetvā
@Footnote: 1 cha.Ma. sabbaṃ lokaṃ abhiññāti      2 pāli. anussayoti
@3 Ma. pahīnaṭṭhena               4 cha.Ma. atthuppattiyanti
@5 Ma. koḷikaseṭṭhiputtassa         6 cha.Ma. karontova

---------------------------------------------------------------------------------------------
page304.
Pañca acelakasatāni nimantesi. So tesu nisinnesu "dhītā me āgantvā
arahante vandatū"ti cūḷasubhaddāya pesesi. Āgataphalā ariyasāvikā arahanteti
vuttamatteyeva "lābhā vata me"ti uṭṭhahitvā gatā te nissirikadassane acelake
disvāva "samaṇā nāma na evarūpā honti tāta, yesaṃ 1- neva ajjhattaṃ hiri,
na bahiddhā ottappaṃ atthī"ti vatvā "na ime samaṇā"ti 2- kheḷaṃ pātetvā
nivattitvā attano vasanaṭṭhānameva gatā.
     Tato acelakā "mahāseṭṭhi kuto te evarūpā kālakaṇṇī laddhā, kiṃ
sakalajambūdīpe aññā dārikā natthī"ti seṭṭhiṃ paribhāsiṃsu. So "ācariyā jānitvā
vā kataṃ hotu ajānitvā vā, ahamettha jānissāmī"ti acelake uyyojetvā
subhaddāya santikaṃ gantvā "amma kasmā evarūpaṃ akāsi, kasmā arahante
lajjāpesī"ti āha. Tāta arahantā nāma na evarūpā hontīti. Atha naṃ so
āha:-
             "kīdisā samaṇā tuyhaṃ       bāḷhaṃ  kho  ne pasaṃsasi
              kiṃsīlā  kiṃsamācārā      tamme akkhāhi pucchitā"ti.
         Sā āha:-
             "santindriyā santamānasā    santaguṇamaggasaṇṭhitā 3-
              okkhittacakkhū mitabhāṇī      tādisā samaṇā mama.
              Vasanti vanamogayha         nāgo chetvāva bandhanaṃ
              ekāniyā 4- adutiyā     tādisā samaṇā mamā"ti.
@Footnote: 1 Ma. tesaṃ        2 cha.Ma. "na ime samaṇā, dhīdhī"ti
@3 Ma. santaṃ tesaṃ gataṃ ṭhitaṃ (ṭīkāyaṃ pāṭhantaraṃ, dhammapadaṭṭhakathāyaṃ ca)
@santatejā guṇe ṭhitā, cha.santamanā santatejā guṇa-
@maggasaṇṭhitā      4 Sī. ekākiyā, cha.Ma. ekakiyā

---------------------------------------------------------------------------------------------
page305.
     Evañca pana vatvā seṭṭhissa purato ṭhitā 1- tiṇṇaṃ ratanānaṃ guṇaṃ kathesi.
Seṭṭhī tassā vacanaṃ sutvā "yadi evaṃ, tava samaṇe ānetvā maṅgalaṃ karomā"ti.
Sā pucchi "kadā karissatha tātā"ti. Seṭṭhī cintesi "katipāhaccayenāti vutte
dūte 2- pesetvā pakkosāpeyyā"ti. Atha naṃ "sve ammā"ti āha. Sā
sāyaṇhasamaye 3- upari pāsādaṃ āruyha mahantaṃ pupphasamuggaṃ gahetvā satthu guṇe
anussaritvā aṭṭha pupphamuṭṭhiyo dasabalassa vissajjetvā añjaliṃ paggayha namassamānā
aṭṭhāsi. Evañca avaca "bhagavā sve pañcahi bhikkhusatehi saddhiṃ mayhaṃ bhikkhaṃ
gaṇhathā"ti. Tāni pupphāni gantvā dasabalassa matthake vitānaṃ hutvā aṭṭhaṃsu. Satthā
āvajjento taṃ kāraṇaṃ addasa. Dhammadesanāpariyosāne anāthapiṇḍikamahāseṭṭhī
dasabalaṃ vanditvā "sve bhante pañcahi bhikkhusatehi saddhiṃ mama gehe bhikkhaṃ
gaṇhathā"ti āha. Cūḷasubhaddāya nimantitamha seṭṭhīti. Na bhante kañci āgataṃ
passāmāti. Āma seṭṭhi, santā 4- pana upāsikā dūre yojanasahassamatthakepi ṭhitā 5-
himavanto viya paññāyatīti vatvā:-
             "dūre santo pakāsenti     himavantova pabbato
              asantettha na dissanti      rattiṃ khittā yathā sarā"ti 6-
imaṃ gāthamāha. Anāthapiṇḍiko "bhante mama dhītu saṅgahaṃ karothā"ti vanditvā
pakkāmi.
     Satthā ānandattheraṃ āmantesi "ahaṃ ānanda sāketaṃ gamissāmi, pañcannaṃ
bhikkhusatānaṃ salākaṃ dehi. Dadanto ca pattachaḷabhiññānaṃyeva 7- dadeyyāsī"ti. Thero
tathā akāsi. Cūḷasubhaddā rattibhāgasamanantare cintesi "buddhā nāma bahukiccā
bahukaraṇīyā, sallakkheyyuṃ  8- vā na vā, kiṃ nu kho  karissāmī"ti. Tasmiṃ khaṇe
@Footnote: 1 cha.Ma. pure ṭhatvā         2 cha.Ma. ayaṃ pāṭho na dissati
@3 cha.Ma. sāyanhasamaye        4 cha.Ma. saddhā
@5 cha.Ma. yojanasatamatthakepi yojanasahassamatthakepi ṭhitā
@6 khu.dha. 25/304/69 cūḷasubhaddāvatthu
@7 cha.Ma. chaḷabhiññānaṃyeva       8 cha.Ma. maṃ sallakkheyya

---------------------------------------------------------------------------------------------
page306.
Vessavaṇo mahārājā cūḷasubhaddāya kathesi "bhadde mā kho tvaṃ vimanā ahosi,
mā dummanā. Adhivutthaṃ te bhagavatā svātanāya bhattaṃ saddhiṃ bhikkhusaṃghenā"ti.
Sā tuṭṭhapahaṭṭhā dānameva saṃvidahi. Sakkopi kho devarājā vissakammaṃ āmantesi
"tāta dasabalo cūḷasubhaddāya santikaṃ sāketanagaraṃ gacchissati, pañca kūṭāgārasatāni
māpehī"ti. So tathā akāsi. Satthā pañcahi chaḷabhiññasatehi parivuto kūṭāgārayānena
maṇivaṇṇaṃ ākāsaṃ vilikhanto viya sāketanagaraṃ agamāsi.
     Subhaddā buddhappamukhassa bhikkhusaṃghassa dānaṃ datvā satthāraṃ vanditvā
āha "bhante mayhaṃ sasurapakkho micchādiṭṭhiko, sādhu tesaṃ anucchavikaṃ dhammaṃ
kathethā"ti. Satthā dhammaṃ desesi. Kāḷakaseṭṭhī 1- sotāpanno hutvā attano uyyānaṃ
dasabalassa adāsi. Acelakā "amhākaṃ paṭhamaṃ dinnan"ti nikkhamituṃ na icchanti.
"gacchatha nīharitabbaniyāmena te nīharathā"ti sabbe nīharāpetvā tattheva satthu
vihāraṃ kāretvā brahmadeyyaṃ katvā udakaṃ pātesi. So kāḷakena kāritatāya
kāḷakārāmo nāma jāto. Bhagavā tasmiṃ samaye tattha viharati. Tena vuttaṃ "sākete
viharati kāḷakārāme"ti.
     Bhikkhū āmantesīti pañcasatabhikkhū āmantesi. Te kira sāketanagaravāsino
kulaputtā satthu dhammadesanaṃ sutvā satthu santike pabbajitvā upaṭṭhānasālāyaṃ
nisinnā "aho buddhaguṇā nāma mahantā, evarūpaṃ nāma micchādiṭṭhikaṃ kāḷakaseṭṭhiṃ
diṭṭhito mocetvā sotāpattiphalaṃ pāpetvā sakalanagaraṃ satthārā devalokasadisaṃ
katan"ti dasabalassa guṇaṃ kathenti. Satthā tesaṃ guṇaṃ kathentānaṃ cittaṃ upaparikkhitvā
"mayi gate mahatī desanā samuṭṭhahissati, desanāpariyosāne ca ime pañcasatā
bhikkhū arahatte patiṭṭhahissanti, mahāpaṭhavī udakapariyantaṃ katvā kampissatī"ti
@Footnote: 1 Ma. koḷikaseṭṭhi

---------------------------------------------------------------------------------------------
page307.
Dhammasabhaṃ gantvā paññattapavarabuddhāsane 1- nisinno te bhikkhū ādiṃ katvā yaṃ
bhikkhave sadevakassa lokassāti imaṃ desanaṃ ārabhi. Evamidaṃ suttaṃ guṇakathāya
nikkhittanti veditabbaṃ.
     Tattha "tamahaṃ jānāmī"ti desanāpariyosāne 2- mahāpaṭhavī udakapariyantaṃ katvā
akampittha. Abbhaññāsinti abhiaññāsiṃ, jāninti attho. Viditanti pākaṭaṃ katvā
ñātaṃ. Iminā etaṃ dasseti:- aññe jānantiyeva, mayā pana pākaṭaṃ katvā
viditanti. Imehi tīhi padehi sabbaññutabhūmi nāma kathitā. Taṃ tathāgate na
upaṭṭhāsīti taṃ chadvārikaṃ ārammaṇaṃ tathāgate 3- taṇhāya vā diṭṭhiyā vā
na upaṭṭhāsi na upagacchi. Ayaṃ hi passati bhagavā cakkhunā rūpaṃ, chandarāgo
bhagavato natthi. Suvimuttacitto so bhagavā. Suṇāti bhagavā sotena saddaṃ. Ghāyati
bhagavā ghānena gandhaṃ. Sāyati bhagavā jivhāya rasaṃ. Phusati bhagavā kāyena phoṭṭhabbaṃ.
Vijānāti bhagavā manasā dhammaṃ, chandarāgo bhagavato natthi. Suvimuttacitto
so bhagavā. Tena vuttaṃ "taṃ tathāgate na upaṭṭhāsī"ti. Iminā padena khīṇāsavabhūmi
kathitāti veditabbā.
     Taṃ mamassa musāti tameva 4- vacanaṃ musāvādo nāma bhaveyya. Taṃpissa 5-
tādisamevāti tampi musāvādo bhaveyya. Taṃ mamassa kalīti taṃ vacanaṃ mayhaṃ
doso bhaveyyāti attho. Ettāvatā saccabhūmi nāma kathitāti veditabbā.
     Daṭṭhā 6- daṭṭhabbanti disvā daṭṭhabbaṃ. Diṭṭhaṃ na maññatīti tandiṭṭhaṃ
rūpāyatanaṃ "ahaṃ mahājanena diṭṭhameva passāmī"ti taṃ 7- taṇhāmānadiṭṭhīhi na
maññati. Adiṭṭhaṃ na maññatīti "ahaṃ mahājanena adiṭṭhameva etaṃ passāmī"ti
@Footnote: 1 cha.Ma. paññattavarabuddhāsane      2 cha.Ma. padapariyosāne
@3 cha.Ma. tathāgato              4 cha.Ma. taṃ
@5 Ma. taṃ mamassa, cha. taṃpassa       6 ka. diṭṭhā     7 cha.Ma. ayaṃ pāṭho na dissati

---------------------------------------------------------------------------------------------
page308.
Evampi taṇhādīhi maññanāhi na maññati. Daṭṭhabbaṃ na maññatīti "mahājanena
diṭṭhaṃ passāmī"ti evampi tāhi maññanāhi na maññati. Daṭṭhabbañhi diṭṭhampi 1-
hotiyeva. Evarūpāni hi vacanāni tīsupi kālesu labbhanti, tena tesaṃ 2- attho
vutto. Daṭṭhāraṃ na maññatīti passitāraṃ ekasattaṃ nāma tāhi maññanāhi na
maññatīti attho. Sesaṭṭhānesupi imināva nayena attho veditabbo. Iminā
ettakena ṭhānena suññatābhūmi nāma kathitā.
     Iti kho bhikkhaveti evaṃ kho bhikkhave. Tādisova 3- tādīti tādi 4- nāma
ekasadisatā. Tathāgato ca yādiso lābhādīsu, tādisova alābhādīsu. Tena vuttaṃ
"lābhepi tādi, 5- alābhepi tādi. Yasepi tādi, ayasepi tādi. Nindāyapi  tādi,
pasaṃsāyapi tādi. Sukhepi tādi, dukkhepi tādī"ti. 6- Imāya tāditāya tādi. Tamhā ca
pana tādimhāti tato  tathāgatatādito añño uttaritaro vā paṇītataro vā tādi natthīti
ettāvatā tādibhūmi nāma kathitā. Imāhi pañcahi bhūmīhi desanaṃ nibbaṭṭentassa
pañcasu 7- ṭhānesu mahāpaṭhavī sakkhibhāvena akampittha. Desanāpariyosāne te pañcasate
adhunā pabbajite kulaputte ādiṃ katvā taṇṭhānaṃ sampattānaṃ 8- devamanussānaṃ
caturāsītipāṇasahassāni amatapānaṃ piviṃsu.
     Bhagavāpi suttaṃ niṭṭhāpetvā gāthāhi kūṭaṃ gaṇhanto yaṅkiñcītiādimāha.
Tattha ajjhositaṃ saccamutaṃ paresanti paresaṃ saddhāya parapattiyāyanāya saccanti 9-
maññitvā ajjhositaṃ gilitvā pariniṭṭhapetvā gahitaṃ. Sayasaṃvutesūti 10- sayameva
saṃvaritvā piyāyitvā 11- gahitaggahaṇesu, diṭṭhigatikesūti attho. Diṭṭhigatikā hi
sayaṃsaṃvutāti
@Footnote: 1 cha.Ma. adiṭṭhampi       2 cha.Ma. tenassa       3 cha.Ma. tādīyeva
@4 cha.Ma. tāditā        5 cha.Ma. tādī. evamuparipi
@6 khu. mahā. 29/180,895/138,562 paramaṭṭhakasuttaniddesa,
@sārīputtasuttaniddesa (syā)   7 cha.Ma. niṭṭhāpentassa pañcasupi
@8 cha.Ma. taṃ ṭhānaṃ pattānaṃ     9 cha.Ma. saccamutanti
@10 Sī.,Ma. sayaṃsaṃvutesūti     11 Sī. saritvā piyāyitvā,
@Ma. taṃ saritvā pariyāyitvā

---------------------------------------------------------------------------------------------
page309.
Vuccanti. Saccaṃ musā vāpi paraṃ daheyyāti tesu sayaṃsaṃvutasaṅkhātesu diṭṭhigatikesu
tathāgato tādi tesaṃ ekampi vacanaṃ "idameva saccaṃ moghamaññan"ti evaṃ  saccaṃ
musā vāpi paraṃ uttamaṃ 1- katvā na odaheyya na saddaheyya na pattiyāyeyya.
Etañca sallanti etaṃ diṭṭhisallaṃ. Paṭikacca disvāti puretaraṃ bodhimūleyeva disvā.
Visattāti laggā  laggitā 2- palibuddhā. Jānāmi passāmi tatheva etanti etthāyaṃ 3-
pajā ajjhositā gilitvā pariniṭṭhapetvā visattā laggā laggitā, etaṃ 4- ahampi
jānāmi passāmi. Tatheva etaṃ 5- yathā etāya pajāya gahitanti evaṃ ajjhositaṃ
natthi tathāgatānanti attho.
                       5. Brahmacariyasuttavaṇṇanā
     [25] Pañcame janakuhanatthanti tīhi kuhanavatthūhi janassa kuhanatthāya. Na
janalapanatthanti na janassa upalāpanatthaṃ. Na lābhasakkārasilokānisaṃsatthanti na
cīvarādithutivacanatthaṃ. Na itivādappamokkhānisaṃsatthanti na tena tena kāraṇena
katavādānisaṃsatthaṃ, na vādassa pamokkhānisaṃsatthaṃ. Na iti maṃ jano jānātūti
na "evaṃ kira bhikkhū"ti 6- janassa jānanatthāya. Saṃvaratthanti pañcahi saṃvarehi
saṃvaratthāya. 7- Pahānatthanti tīhi pahānehi pajahanatthāya. Virāgatthanti rāgādīnaṃ
virajjanatthāya. 8- Nirodhatthanti tesaṃyeva nirujjhanatthāya. Anītihanti itihapari-
vajjitaṃ, aparapattiyanti attho. Nibbānogadhagāminanti nibbānassa antogadhagāminaṃ. 9-
Maggabrahmacariyañhi nibbānaṃ ārammaṇaṃ karitvā nibbānassa antoyeva vattati
pavattati. Paṭipajjantīti duvidhampi paṭipajjanti. Imasmiṃ sutte vaṭṭavivaṭṭaṃ
kathetvā gāthāsu vivaṭṭameva kathitaṃ.
@Footnote: 1 Ma. upamaṃ                2 cha.Ma. lagitā. evamuparipi
@3 Sī. yatthāyaṃ, cha.Ma. yathāyaṃ   4 cha.Ma. evaṃ
@5 cha.Ma. tathā evaṃ          6 cha.Ma. evaṃ kira esa bhikkhu, evaṃ kira esa bhikkhūti
@7 cha.Ma. saṃvaraṇatthāya         8 Sī. virājanatthāya, Ma. vissajjanatthāya
@9 cha.Ma. antogāminaṃ

---------------------------------------------------------------------------------------------
page310.
                          6. Kuhasuttavaṇṇanā
     [26] Chaṭṭhe kuhāti kuhakā. Thaddhāti kodhena ca mānena ca thaddhā. Lapāti
upalāpakā. Siṅgīti "tattha katamaṃ siṅgaṃ, yaṃ siṅgaṃ siṅgāratā caturatā 1- cāturiyaṃ
parikkhatatā 2- parikkhattiyan"ti 3- evaṃ vuttehi siṅgasadisehi pākaṭakilesehi
samannāgatā. Unnaḷāti uggatanaḷā tucchamānaṃ ukkhipitvā ṭhitā. Asamāhitāti
cittekaggatāmattassapi 4- alābhino. Na me te bhikkhave bhikkhū māmakāti te mayhaṃ
bhikkhū mama santakā na honti. "te mayhan"ti idampana satthāraṃ uddissa
pabbajitattā vuttaṃ. Te kho me bhikkhave bhikkhū māmakāti idhāpi meti attānaṃ
uddissa pabbajitattā vadati, sammāpaṭipannattā pana "māmakā"ti āha. Vuḍḍhiṃ
virūḷhiṃ vepullaṃ āpajjantīti sīlādīhi guṇehi vaḍḍhanato vuḍḍhiṃ, niccalabhāvena
virūḷhiṃ, sabbattha patthaṭatāya vepullaṃ pāpuṇanti. Te panete yāva arahattamaggā
viruhanti, arahattaphalappatte virūḷhā nāma honti. Iti imasmiṃ suttantepi 5-
gāthāsupi vaṭṭavivaṭṭameva kathitaṃ.
                        7. Santuṭṭhisuttavaṇṇanā
     [27] Sattame appānīti parittāni. Sulabhānīti sukhena laddhabbāni, yattha
katthaci sakkā honti labhituṃ. Anavajjānīti niddosāni. Piṇḍiyālopabhojananti
jaṅghapiṇḍiyabalena caritvā ālopamattaṃ laddhabhojanaṃ. Pūtimuttanti yaṅkiñci muttaṃ.
Yathā hi suvaṇṇavaṇṇopi kāyo pūtikāyoti vuccati, evaṃ abhinavampi muttaṃ
pūtimuttameva.
     Vighātoti vihatabhāvo, 6- cittassa dukkhaṃ na hotīti attho. Disā na
paṭihaññatīti yassa hi "asukaṭṭhānaṃ nāma gato cīvarādīni labhissāmī"ti cittaṃ
@Footnote: 1 cha.Ma. cāturatā        2 cha.Ma. parikkhattatā
@3 abhi. vi. 35/852/428 khuddakavatthuvibhaṅga   4 cha.Ma. cittekaggamattassāpi
@5  cha.Ma. suttepi        6 Ma. vihataghāto, cha. vigataghāto

---------------------------------------------------------------------------------------------
page311.
Uppajjati, tassa disā paṭihaññati nāma. Yassa evaṃ na uppajjati, tassa disā
na paṭihaññati nāma. Dhammāti paṭipattidhammā. Sāmaññassānulomikāti samaṇadhammassa
anulomā. Adhiggahitāti sabbe te tuṭṭhacittassa bhikkhuno adhiggahitā honti
antogatā na paribāhirāti.
                        8. Ariyavaṃsasuttavaṇṇanā
     [28] Aṭṭhamassa attajjhāsayiko 1- nikkhePo. Imaṃ kira mahāariyavaṃsasuttantaṃ
bhagavā jetavanamahāvihāre dhammasabhāyaṃ paññattapavarabuddhāsane 2- nisinno attanopi
parapuggalānampi ajjhāsayavasena parivāretvā nisinnāpi cattāḷīsabhikkhusahassāni
"bhikkhave"ti āmantetvā cattārome bhikkhave ariyavaṃsāti ārabhi. Tattha ariyavaṃsāti
ariyānaṃ vaṃsā. Yathā hi khattiyavaṃso brāhmaṇavaṃso vessavaṃso suddavaṃso samaṇavaṃso
kulavaṃso rājavaṃso, evaṃ ayampi aṭṭhamo ariyavaṃso ariyatanti ariyappaveṇi 3- nāma
hoti. So kho panāyaṃ vaṃso 4- imesaṃ vaṃsānaṃ mūlagandhādīnaṃ kāḷānusārigandhādayo
viya aggamakkhāyati.
     Ke pana te ariyā, yesaṃ ete vaṃsāti? ariyā vuccanti buddhā ca
Paccekabuddhā ca tathāgatasāvakā ca, etesaṃ ariyānaṃ vaṃsāti ariyavaṃsā. Ito
pubbe hi satasahassakappādhikānaṃ catunnaṃ asaṅkheyyānaṃ matthake taṇhaṅkaro
medhaṅkaro saraṇaṅkaro dīpaṅkaroti cattāro buddhā uppannā, te ariyā, tesaṃ
ariyānaṃ vaṃsāti ariyavaṃsā. Tesaṃ buddhānaṃ parinibbānato aparabhāge asaṅkheyyaṃ
atikkamitvā koṇḍañño nāma buddho uppanno .pe. Imasmiṃ kappe kakusandho
konāgamano kassapo amhākaṃ bhagavā gotamoti cattāro buddhā uppannā, tesaṃ
ariyānaṃ vaṃsāti ariyavaṃsā. Apica atītānāgatapaccuppannānaṃ sabbabuddhapaccekabuddha-
buddhasāvakānaṃ ariyānaṃ vaṃsāti ariyavaṃsā.
@Footnote: 1 cha.Ma. ajjhāsayiko    2 cha.Ma. paññattavarabuddhāsane
@3 cha.Ma. ariyapaveṇī     4 cha.Ma. ariyavaṃso

---------------------------------------------------------------------------------------------
page312.
     Te kho panete aggaññāti 1- aggāti jānitabbā, rattaññāti 1- dīgharattaṃ
pavattāti jānitabbā, vaṃsaññāti 1- vaṃsāti jānitabbā. Porāṇāti 1- na
adhunuppattikā. Asaṃkiṇṇāti 1- avikiṇṇā anapanītā. Asaṃkiṇṇapubbāti 1-
atītabuddhehipi na saṅkiṇṇapubbā, "kiṃ imehī"ti na apanītapubbā. Na saṃkīyantīti
idānipi na apanīyanti. Na saṃkīyissantīti anāgatabuddhehipi na apanīyissanti. Ye
loke viññū samaṇabrāhmaṇā, tehi appaṭikuṭṭhā, samaṇehi brāhmaṇehi viññūhi
aninditā agarahitā.
     Santuṭṭho hotīti paccayasantosavasena santuṭṭho hoti. Itarītarenāti na
thūlasukhumalūkhappaṇītathirajiṇṇānaṃ yena kenaci, athakho yathāladdhādīnaṃ itarītarena yena
kenaci santuṭṭho hotīti attho. Cīvarasmiñhi tayo santosā yathālābhasantoso
yathābalasantoso yathāsāruppasantosoti. Piṇḍapātādīsupi eseva nayo. Tesaṃ vitthārakathā
"santuṭṭhassa bhikkhave anuppannā ceva kusalā dhammā uppajjantī"ti imasmiṃ
sutte vuttanayeneva veditabbā. Iti ime tayo santose sandhāya "santuṭṭho
hoti itarītarena cīvarena, yathāladdhādīsu yena kenaci cīvarena santuṭṭho hotī"ti
vuttaṃ.
     Ettha ca cīvaraṃ jānitabbaṃ, cīvarakkhettaṃ jānitabbaṃ, paṃsukūlaṃ jānitabbaṃ,
cīvarasantoso jānitabbo, cīvarapaṭisaṃyuttāni dhutaṅgāni jānitabbāni. Tattha cīvaraṃ
jānitabbanti khomādīni cha cīvarāni dukūlādīni cha anulomāni cīvarāni ca 2-
jānitabbāni. Imāni dvādasa kappiyacīvarāni. Kusacīvaraṃ vākacīvaraṃ phalakacīvaraṃ 3-
kesakambalaṃ vāḷakambalaṃ potthako cammaṃ ulūkapakkhaṃ rukkhadussaṃ latādussaṃ erakadussaṃ
kadalidussaṃ veḷudussanti evamādīni 4- ca akappiyacīvarāni.
@Footnote: 1 cha. iti-saddo na dissati        2 cha.Ma. ayaṃ saddo na dissati
@3 cha.Ma. kusacīraṃ...cīraṃ...cīraṃ      4 Ma. evarūpāni

---------------------------------------------------------------------------------------------
page313.
     Cīvarakkhettanti "saṃghato vā gaṇato vā ñātito vā mittato vā attano
vā dhanena, paṃsukūlato 1- vā"ti evaṃ uppajjanato cha khettāni, aṭṭhannañca mātikānaṃ
vasena aṭṭh khettāni jānitabbāni.
     Paṃsukūlanti sosānikaṃ pāpaṇikaṃ rathiyaṃ saṅkāracoḷakaṃ 2- sotthiyaṃ nhānaṃ 3-
titthaṃ gatapaccāgataṃ aggidaḍḍhaṃ  gokhāyitaṃ upacikhāyitaṃ undurakhāyitaṃ antacchinnaṃ
dasacchinnaṃ dhajāhaṭaṃ thūpaṃ samaṇacīvaraṃ sāmuddiyaṃ ābhisekiyaṃ 4- pathikaṃ vātāhaṭaṃ
iddhimayaṃ devadattiyanti tevīsati paṃsukūlāni veditabbāni. Ettha ca sotthiyanti
gabbhamalaharaṇaṃ. Gatapaccāgatanti matakasarīraṃ pārupitvā susānaṃ netvā ānītacīvaraṃ.
Dhajāhaṭanti dhajaṃ ussāpetvā tato ānītaṃ. Thūpanti vammike pūjitacīvaraṃ.
Sāmuddiyanti samuddavīcīhi thalaṃ pāpitaṃ. 5- Pathikanti pathaṃ 6- gacchantehi corabhayena
pāsāṇehi koṭṭetvā pārutacīvaraṃ. Iddhimayanti ehibhikkhucīvaraṃ sesaṃ pākaṭamevāti.
     Cīvarasantosoti vīsati cīvarasantosā cīvare vitakkasantoso gamanasantoso
pariyesanasantoso paṭilābhasantoso mattapaṭiggahaṇasantoso loluppavivajjanasantoso
yathālābhasantoso yathābalasantoso yathāsāruppasantoso udakasantoso dhovanasantoso
karaṇasantoso parimāṇasantoso suttasantoso sibbanasantoso rajanasantoso kappasantoso
paribhogasantoso sannidhiparivajjanasantoso vissajjanasantosoti.
     Tattha sādakabhikkhunā temāsaṃ nibaddhavāsaṃ vasitvā māsamattaṃ 7- vitakketuṃ vaṭṭati.
So hi pavāretvā cīvaramāse cīvaraṃ karoti, paṃsukūliko aḍḍhamāseneva karoti.
Iti 8- māsaḍḍhamāsamattaṃ vitakkanaṃ vitakkasantoso nāma. Vitakkasantosena pana
santuṭṭhena bhikkhunā pācīnakhaṇḍarājivāsikapaṃsukūlikattherasadisena bhavitabbaṃ.
@Footnote: 1 cha.Ma. paṃsukūlaṃ          2 cha.Ma. saṅkārakūṭakaṃ     3 cha.Ma. sinānaṃ
@4 Ma. ābhisekikaṃ         5 Sī. thale pātitaṃ       6 cha.Ma. panthaṃ
@7 cha.Ma. ekamāsamattaṃ     8 cha.Ma. idaṃ

---------------------------------------------------------------------------------------------
page314.
     Thero kira "cetiyapabbatavihāre cetiyaṃ vandissāmī"ti āgato cetiyaṃ vanditvā
cintesi "mayhaṃ cīvaraṃ jiṇṇaṃ, bahunnaṃ vasanaṭṭhāne labhissāmī"ti. So mahāvihāraṃ
gantvā saṃghattheraṃ disvā vasanaṭṭhānaṃ pucchitvā tattha vuttho punadivase cīvaraṃ
ādāya āgantvā theraṃ vandi. Thero "kiṃ āvuso"ti āha. Gāmadvāraṃ bhante
gamissāmīti. Ahampāvuso gamissāmīti. Sādhu bhanteti gacchanto mahābodhidvārakoṭṭhake
ṭhatvā "puññavantānaṃ vasanaṭṭhāne manāpaṃ labhissāmī"ti cintetvā "aparisuddho
me vitakko"ti tatova paṭinivatti.  punadivase pennambanasamīpato 1- punadivase
mahācetiyassa uttaradvārato tatheva paṭinivattitvā catutthadivasepi 2- therassa santikaṃ
agamāsi. Thero "imassa bhikkhuno vitakko na parisuddho bhavissatī"ti cīvaraṃ gahetvā
tena saddhiṃyeva pañhaṃ pucchamāno gāmaṃ pāvisi. Tañca rattiṃ eko manusso
uccārapalibuddho sāṭakeyeva vaccaṃ katvā taṃ saṅkāraṭṭhāne chaḍḍesi. Paṃsukūlikatthero
taṃ nīlamakkhikāhi samparikiṇṇaṃ disvā añjaliṃ paggahesi. Mahāthero  "kiṃ āvuso
saṅkāraṭṭhāssa añjaliṃ paggaṇhāsī"ti. Nāhaṃ 3- saṅkāraṭṭhānassa añjaliṃ paggaṇhāmi,
mayhaṃ pitu dasabalassa paggaṇhāmi, puṇṇadāsiyā sarīraṃ pārupitvā chaḍḍitaṃ paṃsukūlaṃ
gahetvā 4- tumbamatte pāṇake vidhunitvā susānato gaṇhantena 5- dukkaraṃ kataṃ
bhanteti. Mahāthero "parisuddho vitakko paṃsukūlikassā"ti cintesi. Paṃsukūlikat-
theropi tasmiṃyeva ṭhāne ṭhito vipassanaṃ vaḍḍhetvā tīṇi phalāni patto taṃ sāṭakaṃ gahetvā
cīvaraṃ katvā pārupitvā pācīnakhaṇḍarājiṃ gantvā aggaphalaṃ arahattaṃ pāpuṇi.
     Cīvaratthāya gacchantassa pana "kattha labhissāmī"ti acintetvā kammaṭṭhānasīseneva
gamanaṃ gamanasantoso nāma. Pariyesantassa pana yena vā tena vā saddhiṃ
apariyesitvā lajjiṃ pesalaṃ bhikkhuṃ gahetvā pariyesanaṃ pariyesanasantoso nāma.
@Footnote: 1 cha.Ma. ambaṅgaṇasamīpato     2 cha.Ma. catutthadivase
@3 cha.Ma. nāhaṃ bhante        4 cha.Ma. ayaṃ pāṭho na dissati    5 Ma. gacchantena

---------------------------------------------------------------------------------------------
page315.
Etaṃ 1- pariyesantassa āhariyamānaṃ cīvaraṃ dūratova 2- disvā "etaṃ manāpaṃ bhavissati,
etaṃ amanāpan"ti evaṃ avitakketvā thūlasukhumādīsu yathāladdheneva santussanaṃ
paṭilābhasantoso nāma. Evaṃ laddhaṃ gaṇhantassāpi "ettakaṃ dupaṭṭassa bhavissati,
ettakaṃ ekapaṭṭassā"ti attano pahonakamatteneva santussanaṃ mattapaṭiggahaṇa-
santoso nāma. Cīvaraṃ pariyesantassa pana "asukassa gharadvāre manāpaṃ labhissāmī"ti
acintetvā dvārapaṭipāṭiyā caraṇaṃ loluppavivajjanasantoso nāma.
     Lūkhappaṇītesu yena kenaci yāpetuṃ sakkontassa yathāladdheneva yāpanaṃ
yathālābhasantoso nāma. Attano thāmaṃ jānitvā yena yāpetuṃ sakkoti, tena
yāpanaṃ yathābalasantoso nāma. Manāpaṃ aññassa datvā attanā yena kenaci
yāpanaṃ yathāsāruppasantoso nāma.
     "kattha udakaṃ manāpaṃ, kattha amanāpan"ti avicāretvā yena kenaci dhovanūpakena 3-
udakena dhovanaṃ udakasantoso nāma. Paṇḍumattikagerukapūtipaṇṇarasakiliṭṭhāni 4- pana
udakāni vajjetuṃ vaṭṭati. Dhovantassa pana muggarādīhi apaharitvā hatthehi
madditvā dhovanaṃ dhovanasantoso nāma. Tathā asujjhantaṃ paṇṇāni pakkhipitvā
tāpitaudakenāpi dhovituṃ vaṭṭati. Evaṃ dhovitvā karontassa "idaṃ thūlaṃ, idaṃ
sukhuman"ti akopetvā pahonakanīhāreneva karaṇaṃ karaṇasantoso nāma. Timaṇḍalapaṭicchādana-
mattasseva karaṇaṃ parimāṇasantoso nāma. Cīvarakaraṇatthāya pana manāpaṃ suttaṃ
pariyesissāmīti avicāretvā rathikādīsu vā  devaṭṭhānesu 5- vā āharitvā pādamūle
vā ṭhapitaṃ yaṅkiñcideva suttaṃ gahetvā karaṇaṃ suttasantoso nāma.
     Kusibandhanakāle pana aṅgulamatte sattavāre vijjhitabbaṃ. 6- Evaṃ karontassa
hi yo bhikkhu sahāyo na hoti, tassa vattabhedopi natthi. Tiaṅgulamatte pana
@Footnote: 1 cha.Ma. evaṃ    2 cha.Ma. dūrato     3 Ma. dhovanarūpakena, cha. dhovanūpagena
@4 Ma....pūtipaṇṇasaṃkiliṭṭhāni    5 cha.Ma. devaṭṭhāne   6 cha.Ma. na vijjhitabbaṃ

---------------------------------------------------------------------------------------------
page316.
Sattavāre vijjhitabbaṃ. Evaṃ karontassa maggapaṭipannenapi sahāyena bhavitabbaṃ. Yo
na hoti, tassa vattabhedo, ayaṃ sibbanasantoso nāma. Rajantena pana kālakacchādīni 1-
pariyesantena rajitabbaṃ, somabakkalādīsu yaṃ labhati, tena rajitabbaṃ. Alabhantena pana
manussehi araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ 2-
vā gahetvā rajitabbaṃ. Ayaṃ rajanasantoso nāma. Nīlakaddamakāḷasāmesu yaṅkiñci
gahetvā hatthipiṭṭhe nisinnassa paññāyamānakappakaraṇaṃ kappasantoso nāma.
     Hirikopinapaṭicchādanamattavasena paribhuñjanaṃ paribhogasantoso nāma. Dussaṃ pana
labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati, labhantena
pana 3- na vaṭṭati. Tampi 4- sace antevāsikādīnaṃ dātukāmo hoti, te ca asannihitā,
yāva āgamanā ṭhapetuṃ vaṭṭati. Āgatamattesu  dātabbaṃ. Dātuṃ asakkontena
adhiṭṭhātabbaṃ. Aññasmiṃ ticīvare 5- sati paccattharaṇampi adhiṭṭhātuṃ vaṭṭati.
Anadhiṭṭhitameva hi sannidhi hoti, adhiṭṭhitaṃ na hotīti mahāsivatthero āha. Ayaṃ
sannidhaparivajjanasantoso nāma. Vissajjantena pana mukhaṃ oloketvā na dātabbaṃ,
sāraṇīyadhamme ṭhatvā vissajjetabbanti ayaṃ vissajjanasantoso nāma.
     Cīvarapaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca. Tesaṃ
vitthārakathā visuddhimagge 6- veditabbā. Iti cīvarasantosamahāariyavaṃsaṃ pūrayamāno
bhikkhu imāni dve dhutaṅgāni gopeti. Imāni gopento cīvarasantosamahāariyavaṃsavasena
santuṭṭho hoti. 7-
     Vaṇṇavādīti eko santuṭṭho hoti, santosassa vaṇṇaṃ na katheti. Eko
na santuṭṭho hoti, santosassa vaṇṇaṃ katheti. Eko neva santuṭṭho hoti,
@Footnote: 1 cha.Ma. kālakacchakādīni            2 Sī. chaḍḍitakasāvaṃ
@3 cha.Ma. ayaṃ saddo na dissati        4 cha.Ma. katampi
@5 cha.Ma. cīvare     6 visuddhi. 1/77 dhutaṅganiddesa   7 cha.Ma. hotīti

---------------------------------------------------------------------------------------------
page317.
Na santosassa vaṇṇaṃ katheti. Eko santuṭṭho ceva hoti, santosassa ca vaṇṇaṃ
katheti. Taṃ dassetuṃ "itarītaracīvarasantuṭṭhiyā ca vaṇṇavādī"ti vuttaṃ.
     Anesananti dūteyyapahinagamanānuyogappabhedaṃ nānappakāraṃ anesanaṃ. Appaṭirūpanti
ayuttaṃ. Aladdhā cāti alabhitvā. Yathā ekacco "kathaṃ nu kho cīvaraṃ labhissāmī"ti
puññavantehi bhikkhūhi saddhiṃ ekato hutvā kohaññaṃ karonto uttasati paritassati,
santuṭṭho bhikkhu evaṃ aladdhāva 1- cīvaraṃ na paritassati. Laddhā cāti dhammena samena
labhitvā. Agadhitoti vigatalobhagiddho. 2- Amucchitoti adhimattataṇhāya mucchaṃ
anāpanno. Anajjhāpannoti 3- taṇhāya anotthaṭo apariyonaddho. Ādīnavadassāvīti
anesanāpattiyañca gadhitalābhaparibhoge 4- ca ādīnavaṃ passamāno. Nissaraṇapaññoti
"yāvadeva sītassa paṭighātāyā"ti vuttanissaraṇameva pajānanto.
     Itarītaracīvarasantuṭṭhiyāti yena kenaci cīvarena santuṭṭhiyā. Nevattānukkaṃsetīti
"ahaṃ paṃsukūliko, mayā upasampadamāḷakeyeva 5- paṃsukūlikaṅgaṃ gahitaṃ, ko mayā sadiso
atthī"ti attukkaṃsanaṃ na karoti. No paraṃ vambhetīti "ime panaññe bhikkhū na
paṃsukūlikā"ti vā "paṃsukūlikaṅgamattaṃpi etesaṃ natthī"ti vā evaṃ paraṃ na vambheti.
Yo hi tattha dakkhoti yo tasmiṃ cīvarasantose vaṇṇavāditādīsu 6- dakkho cheko
byatto. Analasoti sātaccakiriyāya ālasiyavirahito. Sampajāno paṭissatoti
sampajānapaññāya ceva satiyā ca yutto. Ariyavaṃse ṭhitoti ariyavaṃse patiṭṭhito.
     Itarītarena piṇḍapātenāti yena kenaci piṇḍapātena. Etthāpi piṇḍapāto
jānitabbo, piṇḍapātakkhettaṃ jānitabbaṃ, piṇḍapātasantoso jānitabbo,
piṇḍapātapaṭisaṃyuttaṃ dhutaṅgaṃ jānitabbaṃ. Tattha piṇḍapātoti odano kummāso sattu
@Footnote: 1 cha.Ma. aladdhā          2 ka. vigatalobhagantho       3 cha.Ma. anajjhopannoti
@4 cha.Ma. gedhitaparibhoge     5 cha.Ma. upasampadamāḷeyeva   6 cha.Ma. vaṇṇavādādīsu vā

---------------------------------------------------------------------------------------------
page318.
Maccho maṃsaṃ khīraṃ dadhi sappi navanītaṃ telaṃ madhu phāṇitaṃ yāgu khādanīyaṃ sāyanīyaṃ
lehanīyanti soḷasa piṇḍapātā.
     Piṇḍapātakkhettanti saṃghabhattaṃ uddesabhattaṃ nimantanaṃ salākabhattaṃ pakkhikaṃ
uposathikaṃ pāṭipadikabhattaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ
dhurabhattaṃ kuṭibhattaṃ vārakabhattaṃ 1- vihārabhattanti paṇṇarasa piṇḍapātakkhettāni.
     Piṇḍapātasantosoti piṇḍapāte vitakkasantoso gamanasantoso pariyesana-
santoso paṭilābhasantoso paṭiggahaṇasantoso mattapaṭiggahaṇasantoso loluppavivajjana-
santoso yathālābhasantoso yathābalasantoso yathāsāruppasantoso upakāra-
santoso parimāṇasantoso paribhogasantoso sannidhiparivajjanasantoso vissajjana-
santosoti paṇṇarasa santosā.
     Tattha sādako bhikkhu mukhaṃ dhovitvā vitakketi. Piṇḍapātikena pana gaṇena saddhiṃ
caratā sāyaṃ therupaṭṭhānakāle "sve kattha piṇḍāya carissāmāti. Asukagāme bhante"ti
ettakaṃ cintetvā tato paṭṭhāya na vitakketabbaṃ. Ekacārikena vitakkamāḷake
ṭhatvā vitakketabbaṃ. Tato paṭṭhāya vitakkento ariyavaṃsā cuto hoti paribāhiro.
Ayaṃ vitakkasantoso nāma.
     Piṇḍāya pavisantena 2- pana 3- "kuhiṃ labhissāmī"ti acintetvā kammaṭṭhānasīsena
gantabbaṃ. Ayaṃ gamanasantoso nāma. Pariyesantena yaṃ vā taṃ vā aggahetvā
lajjiṃ pesalameva gahetvā pariyesitabbaṃ. Ayaṃ pariyesanasantoso nāma. Dūratova
āhariyamānaṃ disvā "etaṃ manāpaṃ etaṃ amanāpan"ti cittaṃ na uppādetabbaṃ.
Ayaṃ paṭilābhasantoso nāma. "idaṃ 4-  manāpaṃ gaṇhissāmi, idaṃ amanāpaṃ na
gaṇhissāmī"ti acintetvā yaṅkiñci yāpanamattaṃ gahetabbameva. Ayaṃ paṭiggahaṇa-
santoso nāma.
@Footnote: 1 cha.Ma. vārabhattaṃ              2 Sī. carantena
@3 cha.Ma. ayaṃ saddo na dissati      4 cha.Ma. imaṃ

---------------------------------------------------------------------------------------------
page319.
     Ettha pana deyyadhammo bahu, dāyako appaṃ dātukāmo, appaṃ gahetabbaṃ.
Deyyadhammo bahu, dāyakopi bahuṃ dātukāmo, pamāṇeneva gahetabbaṃ. Deyyadhammo na bahu,
dāyakopi appaṃ dātukāmo, appaṃ gahetabbaṃ. Deyyadhammo na bahu, dāyako pana bahuṃ
dātukāmo, pamāṇena gahetabbaṃ. Paṭiggahaṇasmiṃ hi mattaṃ ajānanto manussānaṃ pasādaṃ
makkheti, saddhādeyyaṃ vinipāteti, sāsanaṃ na karoti, vijātamātuyāpi cittaṃ gahetuṃ
na sakkoti. Iti mattaṃ jānitvāva paṭiggahetabbanti ayaṃ mattapaṭiggahaṇasantoso nāma.
Addhakulāniyeva 1- agantvā dvārapaṭipāṭiyā gantabbaṃ. Ayaṃ loluppavivajjanasantoso
nāma. Yathālābhasantosādayo  cīvare vuttanayāeva.
     Piṇḍapātaṃ paribhuñjitvā "samaṇadhammaṃ anupālessāmī"ti evaṃ upakāraṃ ñatvā
paribhuñjanaṃ upakārasantoso nāma. Pattaṃ pūretvā ānītaṃ na paṭiggahetabbaṃ.
Anupasampanne sati tena gāhāpetabbaṃ, asati  harāpetvā paṭiggahaṇamattaṃ
gahetabbaṃ. Ayaṃ parimāṇasantoso nāma. "jigucchāya paṭivinodanaṃ idamettha
nissaraṇan"ti evaṃ paribhuñjanaṃ paribhogasantoso nāma. Nidahitvā na paribhuñjitabbaṃ. 2-
Ayaṃ sannidhiparivajjanasantoso nāma. Mukhaṃ anoloketvā sāraṇīyadhamme ṭhitena
vissajjetabbaṃ. Ayaṃ vissajjanasantoso nāma.
     Piṇḍapātappaṭisaṃyuttāni pana pañca dhutaṅgāni piṇḍapātikaṅgaṃ sapadānacārikaṅgaṃ
ekāsanikaṅgaṃ pattapiṇḍikaṅgaṃ khalupacchābhattikaṅganti. Tesaṃ vitthārakathā
visuddhimagge 3- vuttā. Iti piṇḍapātasantosamahāariyavaṃsaṃ pūrayamāno bhikkhu
imāni pañca dhutaṅgāni gopeti, imāni gopento piṇḍapātasantosamahāariyavaṃsavasena 4-
santuṭṭho hoti. Vaṇṇavādītiādīni vuttanayeneva veditabbāni.
@Footnote: 1 cha.Ma. aḍḍhakulāniyeva      2 cha.Ma. paribhuñjitabbanti
@3 visuddhi. 1/82 dhutaṅganiddesa, piṇḍapātikaṅgakathā
@4 cha.Ma....mahāariyavaṃsena. evamuparipi

---------------------------------------------------------------------------------------------
page320.
     Senāsanenāti idha senāsanaṃ jānitabbaṃ, senāsanakkhettaṃ jānitabbaṃ,
senāsanasantoso jānitabbo, senāsanapaṭisaṃyuttadhutaṅgāni jānitabbāni. 1- Tattha
senāsananti mañco pīṭhaṃ bhisi bimbohanaṃ vihāro aḍḍhayogo pāsādo hammiyaṃ
guhā leṇaṃ aṭṭo māḷo veḷugumbo rukkhamūlaṃ yattha vā pana bhikkhū paṭikkamantīti
imāni paṇṇarasa senāsanāni.
     Senāsanakkhettanti saṃghato vā gaṇato vā ñātito vā mittato vā attano
vā dhanena paṃsukūlaṃ vāti cha khettāni.
     Senāsanasantosoti senāsane vitakkasantosādayo paṇṇarasa santosā. Te
piṇḍapāte vuttanayeneva veditabbā. Senāsanappaṭisaṃyuttāni pana pañca dhutaṅgāni
āraññikaṅgaṃ rukkhamūlikaṅgaṃ abbhokāsikaṅgaṃ sosānikaṅgaṃ yathāsanthatikaṅganti. Tesaṃ
vitthārakathā visuddhimagge 2- vuttā. Iti senāsanasantosamahāariyavaṃsaṃ pūrayamāno
bhikkhu imāni pañca dhutaṅgāni gopeti, imāni gopento senāsanasantosamahāariyavaṃsa-
vasena santuṭṭho hoti.
     Gilānapaccayo pana piṇḍapāteyeva paviṭṭho.  tattha yathālābhayathābalayathāsāruppa-
santoseneva santussitabbaṃ. Nesajjikaṅgaṃ bhāvanārāmaariyavaṃsaṃ bhajatīti. 3- Vuttampi
cetaṃ:-
             "pañca  senāsane vuttā      pañca āhāranissitā
              eko viriyasaññutto 4-      dve ca cīvaranissitā"ti.
     Iti bhagavā paṭhaviṃ pattharamāno viya sāgarakucchiṃ pūrayamāno viya ākāsaṃ
vitthārayamāno viya ca paṭhamaṃ cīvarasantosaṃ ariyavaṃsaṃ kathetvā candaṃ uṭṭhāpento
@Footnote: 1 cha.Ma. senāsanapaṭisaṃyuttaṃ dhutaṅgaṃ jānitabbaṃ
@2 visuddhi. 1/97 dhutaṅganidesa, yathāsanthatikaṅgakathā
@3 cha.Ma. bhajati     4 cha.Ma. vīriyasaṃyutto

---------------------------------------------------------------------------------------------
page321.
Viya suriyaṃ ullaṅghento viya ca dutiyaṃ piṇḍapātasantosaṃ kathetvā sineruṃ
ukkhipanto viya tatiyaṃ senāsanasantosaṃ ariyavaṃsaṃ kathetvā idāni sahassanaya-
paṭimaṇḍitaṃ catutthaṃ bhāvanārāmaṃ ariyavaṃsaṃ kathetuṃ puna caparaṃ bhikkhave bhikkhu bhāvanārāmo
hotīti desanaṃ ārabhi.
     Tattha āramanaṃ 1- ārāmo, abhiratīti attho. Bhāvanāya ārāmo assāti
bhāvanārāmo. Bhāvanāya ratoti bhāvanārato. Pañcavidhe pahāne ārāmo assāti
pahānārāmo. Apica bhāvento ramatīti bhāvanārāmo. Pajahanto ramatīti pahānārāmo.
Evamettha attho veditabbo. 2- Ayañhi cattāro satipaṭṭhāne bhāvento ramati, ratiṃ
vindatīti attho. Tathā cattāro sammappadhāne. Cattāro iddhipāde, pañcindriyāni,
pañca balāni, satta bojjhaṅge, satta anupassanā, aṭṭhārasa mahāvipassanā,
sattatiṃsa bodhipakkhiyadhamme aṭṭhatiṃsa ārammaṇavibhattiyo bhāvento ramati, ratiṃ vindati.
Kāmacchandādayo pana kilese pajahanto ramati, ratiṃ vindati.
     Imesu pana catūsu ariyavaṃsesu purimehi tīhi terasannaṃ dhutaṅgānaṃ catupaccaya-
santosassa ca vasena sakalaṃ vinayapiṭakaṃ kathitaṃ hoti, bhāvanārāmena avasesapiṭakadvayaṃ.
Imaṃ pana bhāvanārāmaṃ ariyavaṃsaṃ kathentena bhikkhunā paṭisambhidāmagge nekkhammapāliyā
kathetabbaṃ, 3- dīghanikāye dasuttarasuttantapariyāyena kathetabbaṃ, 3- majjhimanikāye
satipaṭṭhānasuttantapariyāyena kathetabbaṃ, 3- abhidhamme niddesapariyāyena kathetabbaṃ. 3-
     Tattha paṭisambhidāmagge nekkhammapāliyāti:-
              "so 4- nekkhammaṃ bhāvento ramati, kāmacchandaṃ pajahanto ramati.
         Abyāpādaṃ, byāpādaṃ. Ālokasaññaṃ, thīnamiddhaṃ. Avikkhepaṃ, uddhaccaṃ.
@Footnote: 1 cha.Ma. āramaṇaṃ      2 cha.Ma. daṭṭhabbo
@3 cha.Ma. kathetabbo    4 cha.Ma. ayaṃ pāṭho na dissati

---------------------------------------------------------------------------------------------
page322.
            Dhammavavatthānaṃ, vicikicchaṃ. Ñāṇaṃ, avijjaṃ. Pāmujjaṃ, aratiṃ. Paṭhamajjhānaṃ,
        pañca nīvaraṇe. Dutiyajjhānaṃ, vitakkavicāre. Tatiyajjhānaṃ, pītiṃ. Catutthajjhānaṃ,
        sukhadukkhe.   ākāsānañcāyatanasamāpattiṃ   bhāvento  ramati,  rūpasaññaṃ
        paṭighasaññaṃ  nānattasaññaṃ pajahanto ramati.  viññāṇañcāyatanasamāpattiṃ .pe.
        Nevasaññānāsaññāyatanasamāpattiṃ bhāvento  ramati,  ākiñcaññāyatanasaññaṃ
        pajahanto ramati.
             Aniccānupassanaṃ bhāvento ramati, niccasaññaṃ pajahanto ramati.
        Dukkhānupassanaṃ, sukhasaññaṃ. Anattānupassanaṃ, attasaññaṃ. Nibbidānupassanaṃ,
        nandiṃ. Virāgānupassanaṃ, rāgaṃ. Nirodhānupassanaṃ, samudayaṃ.
        Paṭinissaggānupassanaṃ, ādānaṃ. Khayānupassanaṃ, ghanasaññaṃ. Vayānupassanaṃ,
        āyūhanaṃ. Vipariṇāmānupassanaṃ, dhuvasaññaṃ. Animittānupassanaṃ, nimittaṃ.
        Appaṇihitānupassanaṃ, paṇidhiṃ. Suññatānupassanaṃ, abhinivesaṃ. Adhipaññā-
        dhammavipassanaṃ, sārādānābhinivesaṃ. Yathābhūtañāṇadassanaṃ, sammohābhinivesaṃ.
        Ādīnavānupassanaṃ, ālayābhinivesaṃ. Paṭisaṅkhānupassanaṃ, appaṭisaṅkhaṃ.
        Vivaṭṭānupassanaṃ, saṃyogābhinivesaṃ. Sotāpattimaggaṃ, diṭṭhekaṭṭhe
        kilese. Sakadāgāmimaggaṃ, oḷārike kilese. Anāgāmimaggaṃ, anusahagate
        kilese. Arahattamaggaṃ bhāvento ramati, sabbakkilese pajahanto ramatī"ti 1-
   evaṃ paṭisambhidāmagge nekkhammapāliyā kathetabbo.
        Dīghanikāye dasuttarasuttantapariyāyenāti:-
             "ekaṃ dhammaṃ bhāvento ramati, ekaṃ dhammaṃ pajahanto ramati.
        .pe. Dasa dhamme bhāvento ramati, dasa dhamme pajahanto ramati.
@Footnote: 1 khu.paṭi. 31/246/158 ñāṇakathā (syā) (atthato samānaṃ)

---------------------------------------------------------------------------------------------
page323.
        Katamaṃ ekaṃ dhammaṃ bhāvento ramati? kāyagatāsatiṃ sātasahagataṃ, imaṃ
        ekaṃ dhammaṃ bhāvento ramati. Katamaṃ ekaṃ dhammaṃ pajahanto ramati? asmimānaṃ,
        imaṃ ekaṃ dhammaṃ pajahanto ramati. Katame dve dhamme .pe. Katame
        dasa dhamme bhāvento ramati? dasa kasiṇāyatanāni, ime dasa dhamme
        bhāvento ramati. Katame dasa dhamme  pajahanto ramati? dasamicchatte,
        ime dasa dhamme pajahanto ramati. Evaṃ kho bhikkhave bhikkhu bhāvanārāmo
        hotī"ti. 1-
Evaṃ dīghanikāye dasuttarasuttantapariyāyena kathetabbo.
     Majjhimanikāye satipaṭṭhānasuttantapariyāyenāti:-
              "ekāyano ayaṃ bhikkhave maggo .pe. Yāvadeva ñāṇamattāya
         paṭissatimattāya. Anissito ca viharati, na ca kiñci loke upādiyati.
         Evampi kho bhikkhave bhikkhu bhāvanārāmo hoti bhāvanārato. Pahānārāmo
         hoti pahānarato. Puna caparaṃ bhikkhave bhikkhu gacchanto vā
         gacchāmīti pajānāti .pe. Puna caparaṃ bhikkhave bhikkhu seyyathāpi
         passeyya sarīraṃ sīvathikāya chaḍḍitaṃ. .pe. Pūtīni cuṇṇakajātāni. So
         imameva kāyaṃ upasaṃharati `ayampi kho kāyo evaṃdhammo evaṃbhāvī
         evaṃanatīto'ti. 2- Iti ajjhattaṃ vā kāye kāyānupassī viharati .pe.
         Evaṃpi kho bhikkhave bhikkhu bhāvanārāmo hotī"ti. 3-
Evaṃ majjhimanikāye satipaṭṭhānasuttantapariyāyena kathetabbo.
     Abhidhamme niddesapariyāyenāti sabbepi saṅkhate dhamme 4- "aniccato dukkhato
rogato gaṇḍato .pe. Saṅkilesikadhammato passanto ramati, evaṃ kho bhikkhu 5-
@Footnote: 1 dī.pā. 11/252/242 dasuttarasutta (atthato samānaṃ)       2 Sī. etaṃ anatītoti
@3 Ma.mū. 12/106/77 mahāsatipaṭṭhānasutta   4 cha.Ma. ayaṃ pāṭho na dissati
@5 Ma. ayaṃ bhikkhave bhikkhu

---------------------------------------------------------------------------------------------
page324.
Bhāvanārāmo hotī"ti 1- evaṃ niddesapariyāyena kathetabbo.
     Nevattānukkaṃsetīti "ajja me saṭṭhī vā sattati vā 2- vassāni aniccaṃ dukkhaṃ
anattāti vipassanāya kammaṃ karontassa ko mayā sadiso atthī"ti evaṃ attukkaṃsanaṃ
na karoti. No paraṃ vambhetīti "aniccaṃ dukkhanti vipassanāmattampi natthi, kiṃ
ime vissaṭṭhakammaṭṭhānā carantī"ti evaṃ paravambhanaṃ na karoti. Sesaṃ vuttanayameva.
     Ime kho bhikkhave cattāro ariyavaṃsāti bhikkhave ime cattāro ariyavaṃsā
ariyatantiyo ariyappaveṇiyo ariyañjasā ariyavaṭumānīti suttantaṃ vinivaṭṭetvā
idāni mahāariyavaṃsaparipūrakassa bhikkhuno vasena issaraṃ 3-  dassento imehi ca pana
bhikkhavetiādimāha. Tattha sveva aratiṃ sahatīti soyeva aratiṃ anabhiratiṃ ukkaṇṭhitaṃ
sahati abhibhavati. Na taṃ arati sahatīti taṃ pana bhikkhuṃ yā esā pantesu senāsanesu
adhikusalānaṃ dhammānaṃ bhāvanāya arati nāma hoti, sā sahituṃ abhibhavituṃ 4-
na sakkoti. Aratiratisahoti aratiñca pañcakāmaguṇaratiñca sahati, 5- abhibhavituṃ sakkoti.
     Idāni gāthāhi kūṭaṃ gaṇhanto nāratītiādimāha. Tattha dhīranti viriyavantaṃ.
Nāratī dhīraṃ sahatīti 6- idaṃ purimassa kāraṇavacanaṃ. Yasmā sā dhīraṃ na sahati
nappahoti 7- dhīraṃ sahituṃ abhibhavituṃ  na sakkoti, tasmā nārati sahati dhīraṃ. Dhīro
hi aratiṃsahoti 8- aratissahattā hi so dhīro nāma, tasmā aratiṃ sahatīti attho.
Sabbakammavihāyīnanti sabbaṃ tebhūmikakammaṃ cajitvā paricchinnaṃ parivaṭumaṃ katvā
ṭhitaṃ. Panuṇṇaṃ ko nivārayeti kilese panuditvā ṭhitaṃ ko nāma rāgo vā doso
vā nivāreyya. Nekkhaṃ jambonadasseva, ko taṃ ninditumarahatīti
@Footnote: 1 khu.mahā. 29/62/61 guhaṭṭhakasuttaniddesa, khu. cūḷa. 30/248/128
@upasīvamāṇavakapañhāniddesa      2 Sī. saṭṭhiṃ vā sattatiṃ vā
@3 Ma. vasena nisāraṃ, cha. vasanadisā   4 cha.Ma. adhibhavituṃ   5 Ma. sahituṃ
@6 Sī.,ka. dhīrasaṃhatīti     7 Sī.,ka. dhīrasaṃhati na hoti     8 cha.Ma. aratissahoti

---------------------------------------------------------------------------------------------
page325.
Jambonadasaṅkhātassa jātirattasuvaṇṇassa 1- nikkhasadisaṃ garahitabbadosavimuttaṃ ko taṃ
puggalaṃ nindituṃ arahati. Brahmunāpi pasaṃsitoti mahābrahmunāpi esa puggalo
pasaṃsitoyevāti. Desanāpariyosāne cattāḷīsa bhikkhusahassāni arahatte patiṭṭhahiṃsu.
                        9. Dhammapadasuttavaṇṇanā
     [29] Navame dhammapadānīti dhammakoṭṭhāsā. Anabhijjhātiādīsu abhijjhāpaṭikkhepena
anabhijjhā, byāpādapaṭikkhepena abyāpādo, micchāsatipaṭikkhepena sammāsati,
micchāsamādhipaṭikkhepena sammāsamādhi veditabbo.
     Anabhijjhālūti nittaṇho hutvā. Abyāpannena cetasāti sabbakālaṃ pakatibhāvaṃ
avijahantena cittena. Sato ekaggacittassāti satiyā samannāgato ārammaṇe
ekaggacitto assa. Ajjhattaṃ susamāhitoti niyakajjhatte suṭṭhu ṭhapitacitto. Imasmiṃ
suttepi gāthāyapi vaṭṭavivaṭṭaṃ kathitaṃ.
                       10. Paribbājakasuttavaṇṇanā
     [30] Dasame abhiññātāti ñātā pākaṭā. Annabhārotiādīni tesaṃ nāmāni.
Paṭisallānā vuṭṭhitoti phalasamāpattito vuṭṭhito. Sā hi idha paṭisallānanti
adhippetā. Paccakkhāyāti paṭikkhipitvā. Abhijjhālunti sataṇhaṃ. Kāmesu
tibbasārāganti vatthukāmesu bahalarāgaṃ. Tamahaṃ tattha evaṃ vadeyyanti taṃ ahaṃ 2-
tasmiṃ vacane  vutte 2- tasmiṃ kāraṇe evaṃ vadeyyaṃ. Paṭikkositabbaṃ maññeyyāti
paṭikkositabbanti paṭibāhitabbanti 3- maññeyya. Sahadhammikāti sakāraṇā.
Vādānupātāti dhammikavāde ghaṭṭayamānā adhammikavādānupātā, vādappavattiyoti attho.
Gārayhā ṭhānāti garahitabbayuttakā paccayā. Āgacchantīti upagacchanti.
@Footnote: 1 Sī. rattasuvaṇṇassa     2-2 cha.Ma. ime pāṭhā na dissanti
@3 cha.Ma. paṭikkositabbāni paṭibāhitabbāni vā

---------------------------------------------------------------------------------------------
page326.
     Ukkalāti ukkalajanapadavāsino. Vassabhaññāti vasso ca bhañño cāti dve janā.
Ahetukavādāti "natthi hetu natthi paccayo sattānaṃ visuddhiyā"ti evamādivādino.
Akiriyavādāti "karoto na karīyati pāpan"ti evaṃ kiriyapaṭikkhepavādino.
Natthikavādāti "natthi dinnan"tiādivādino. Tesu imesu tīsupi dassanesu
okkantaniyāmā ahesuṃ. Kathaṃ panetesu 1- niyamo hotīti? yo hi evarūpaṃ laddhiṃ
gahetvā rattiṭṭhānadivāṭṭhānesu nisinno sajjhāyati vīmaṃsati, tassa "natthi hetu
natthi paccayo karoto na karīyati pāpaṃ .pe. Natthi dinnaṃ .pe. Kāyassa
bhedā ucchijjatī"ti tasmiṃ ārammaṇe micchāsati santiṭṭhati, cittaṃ ekaggaṃ hoti,
javanāni javanti. Paṭhamajavane satekiccho hoti, tathā dutiyādīsu, sattame buddhānampi
atekiccho anivatti ariṭṭhakaṇṭakasadiso hoti. Tattha koci ekaṃ dassanaṃ okkamati,
koci dve, koci tīṇipi. Niyatamicchādiṭṭhikova hoti, patto saggamaggāvaraṇañceva 2-
mokkhamaggāvaraṇañca, abhabbo tassa attabhāvassa anantaraṃ saggampi gantuṃ, pageva
mokkhaṃ. Vaṭṭakhāṇuko nāmesa satto paṭhavīgopako, yebhuyyena evarūpassa bhavato
vuṭṭhānaṃ natthi. Vassabhaññāpi edisā ahesuṃ.  nindābyārosanaupārambhabhayāti attano
nindābhayena ghaṭṭanabhayena upavādabhayena cāti attho. Abhijjhāvinaye sikkhanti
abhijjhāvinayo vuccati arahattaṃ, arahatte sikkhamāno appamatto nāma vuccatīti
suttante vaṭṭavivaṭṭaṃ kathetvā gāthāya phalasamāpatti kathitāti.
                         Uruvelavaggo tatiyo.
                         --------------
@Footnote: 1 cha.Ma. pana tesu       2 Ma. satto saggāravaraṇañceva

---------------------------------------------------------------------------------------------
page327.
                            4. Cakkavagga
                         1. Cakkasuttavaṇṇanā
     [31] Catutthassa paṭhame cakkānīti sampattiyo. Catucakkaṃ vattatīti  cattāri
sampatticakkāni vattanti ghaṭṭiyantiyevāti attho. Paṭirūpadesavāsoti yattha catasso
parisā sandassanti, evarūpe anucchavike dese vāso. Sappurisūpassayoti 1-
buddhādīnaṃ sappurisānaṃ upassayanaṃ bhajanaṃ. 2- Na rājānaṃ. Attasammāpaṇidhīti attano
sammāṭhapanaṃ. Sace pubbe assaddhādīhi samannāgato hoti, tāni pahāya
saddhādīsu patiṭṭhāpanaṃ. Pubbe ca katapuññatāti pubbe upacitakusalatā. Idameva
cettha pamāṇaṃ. Yena hi ñāṇasampayuttacittena  kusalakammaṃ kataṃ hoti, tadeva
kusalaṃ taṃ purisaṃ paṭirūpadese upaneti, sappurise bhajāpeti, soeva ca puggalo
attānaṃ sammā ṭhapeti. Puññakatoti katapuñño. Sukhañcetaṃ adhivattatīti sukhañca
etaṃ puggalaṃ adhivattati, avattharatīti attho.
                         2. Saṅgahasuttavaṇṇanā
     [32] Dutiye saṅgahavatthūnīti saṅgaṇhanakāraṇāni. Dānañcātiādīsu ekacco
hi dāneneva saṅgaṇhitabbo hoti, tassa dānameva dātabbaṃ. Peyyavajjanti piyavacanaṃ.
Ekacco hi "ayaṃ dātabbaṃ nāma deti, ekena 3- pana vacanena sabbaṃ makkhetvā
nāseti, kiṃ etassa 4- dānan"ti vattā hoti. Ekacco "ayaṃ kiñcāpi dānaṃ na
deti, kathento pana telena viya makkheti. Esa detu vā mā vā, vacanamevassa
sahassaṃ agghatī"ti vattā hoti. Evarūpo puggalo dānaṃ na paccāsiṃsati, piyavacanameva
paccāsiṃsati. Tassa piyavacanameva vattabbaṃ. Atthacariyāti atthasaṃvaḍḍhanakathā. Ekacco
@Footnote: 1 cha.Ma. sappurisāvassayoti    2 cha.Ma. avassayanaṃ sevanaṃ bhajanaṃ,
@su.vi. 3/354/260 cattārodhammavaṇṇanā     3 cha.Ma. ekekena
@4 cha.Ma. kiṃ tassa

---------------------------------------------------------------------------------------------
page328.
Hi neva dānaṃ, na piyavacanaṃ paccāsiṃsati, attano hitakathaṃ vaḍḍhikathameva paccāsiṃsati.
Evarūpassa puggalassa "idaṃ te kātabbaṃ, idaṃ na kātabbaṃ, evarūpo puggalo
sevitabbo, evarūpo na sevitabbo"ti evaṃ atthacariyakathāva kathetabbā. Samānattatāti
samānasukhadukkhabhāvo. Ekacco hi dānādīsu ekampi na paccāsiṃsati, ekāsane
nisajjaṃ, ekapallaṅke sayanaṃ, ekato bhojananti evaṃ samānasukhadukkhataṃ paccāsiṃsati.
So sace gahaṭṭhassa jātiyā pabbajitassa sīlena sadiso hoti, tassāyaṃ samānattatā
kātabbā. Tattha tattha yathārahanti tesu tesu dhammesu yathānucchavikaṃ samānattatāti
attho. Rathassāṇīva yāyatoti yathā rathassa gacchato āṇi saṅgaho nāma hoti, yānaṃ 1-
saṅgaṇhāti, evamime saṅgahā lokaṃ saṅgaṇhanti. Na mātā puttakāraṇāti yadi mātā
ete saṅgahe puttassa na kareyya, puttakāraṇā mānaṃ vā pūjaṃ vā na labheyya.
Saṅgahā eteti upayogavacane paccattaṃ. Saṅgahe eteti vā pāṭho. Samavekkhantīti
sammāpekkhanti. Pāsaṃsā ca bhavantīti pasaṃsanīyā ca bhavanti.
                          3. Sīhasuttavaṇṇanā
     [33] Tatiye sīhoti cattāro sīhā:- tiṇasīho kāḷasīho paṇḍusīho
kesarasīhoti. Tesu tiṇasīho  kapotavaṇṇagāvīsadiso tiṇabhakkho ca hoti. Kāḷasīho
kāḷagāvīsadiso tiṇabhakkhoyeva. Paṇḍusīho paṇḍupalāsavaṇṇagāvīsadiso maṃsabhakkho.
Kesarasīho lākhāparikammakateneva mukhena agganaṅguṭṭhena catūhi ca pādapariyantehi
samannāgato, matthakatopissa paṭṭhāya lākhātūlikāya 2- katā viya tisso rājiyo
piṭṭhimajjhena gantvā antarasatthimhi dakkhiṇāvaṭṭā hutvā ṭhitā, khandhe panassa
satasahassagghanikarattakambalaparikkhepo 3- viya kesarabhāro hoti, avaselaṭṭhānaṃ
parisuddhasālipiṇḍasaṅkhacuṇṇapiṇḍavaṇṇaṃ 4- hoti. Imesu catūsu sīhesu ayaṃ kesarasīho
idha adhippeto.
@Footnote: 1 cha.Ma. sārathaṃ                2 Ma. lākhānaṅgulakāya
@3 cha.Ma. satasahassagghanikakambala...   4 Ma. parisuddhatālapiṭṭhasaṅkhacuṇṇapicuvaṇṇaṃ

---------------------------------------------------------------------------------------------
page329.
     Migarājāti sabbamigagaṇassa rājā. Āsayāti vasanaṭṭhānato, suvaṇṇaguhato
vā rajatamaṇiphalikamanosilāguhato vā nikkhamatīti vuttaṃ hoti. Nikkhamamāno panesa
catūhi kāraṇehi nikkhamati andhakārapīḷito vā ālokatthāya, uccārapassāvapīḷito
vā tesaṃ vissajjanatthāya, jighacchāpīḷito vā gocaratthāya, sambhavapīḷito vā
asaddhammapaṭisevanatthāya. Idha pana gocaratthāya nikkhamanto adhippeto.
     Vijambhatīti suvaṇṇatale vā rajatamaṇiphalikamanosilātalānaṃ vā aññatarasmiṃ dve
pacchimapāde samaṃ patiṭṭhāpetvā purimapāde purato pasāretvā sarīrassa pacchābhāgaṃ
ākaḍḍhitvā purimabhāgaṃ abhiharitvā piṭṭhiṃ onāmetvā 1- gīvaṃ ukkhipitvā
asanīsaddaṃ karonto viya nāsapuṭāni pothetvā sarīralaggaṃ rajaṃ vidhunanto vijambhati.
Vijambhanabhūmiyañca pana taruṇavacchako viya aparāparaṃ javati, javato panassa sarīraṃ andhakāre
paribbhamantaṃ alātaṃ viya khāyati.
     Anuviloketīti kasmā anuviloketi? parānudayatāya. Tasmiṃ kira sīhanādaṃ nadante
Papātāvāṭesu carantā hatthigoṇamahiṃsādayo 2- pāṇā papātepi āvāṭepi patanti,
tesaṃ anudayāya anuviloketi. Kiṃ panassa luddassa paramaṃsakhādino anudayā nāma
atthīti? āma atthīti. 3- Tathā hesa 4- "kiṃ me bahūhi ghātitehī"ti attano
gocaratthāyapi khuddake pāṇe na gaṇhāti. Evaṃ anudayaṃ karoti, vuttampi cetaṃ
"māhaṃ khuddake pāṇe visamagate saṅghātaṃ āpādesin"ti. 5-
     Sīhanādaṃ nadatīti tikkhattuṃ tāva abhītanādaṃ nadati. Evañca panassa vijambhanabhūmiyaṃ
ṭhatvā nadantassa saddo samantā tiyojanappadesaṃ ekaninnādaṃ karoti, tamassa
ninnādaṃ sutvā tiyojanabbhantaragatā dipadacatuppadagaṇā yathāṭṭhāne ṭhātuṃ na
sakkonti. Gocarāya pakkamatīti āhāratthāya gacchati. Kathaṃ? so hi vijambhanabhūmiyaṃ
@Footnote: 1 cha.Ma. nāmetvā    2 cha.Ma. papātāvāṭādīsu visamaṭṭhānesu carantā
@hatthigokaṇṇamahiṃsādayo   3 cha.Ma. atthi         4 cha.Ma. tathāhi
@5 aṅ. dasaka. 24/21/26 sīhasutta

---------------------------------------------------------------------------------------------
page330.
Ṭhatvā dakkhiṇato vā vāmato vā pacchato vā 1- uppatanto usabhamattaṃpi ṭhānaṃ
pakkhandati, 2- uddhaṃ uppatanto cattāripi aṭṭhapi usabhāni 3- uppatati, samaṭṭhāne
ujukaṃ pakkhandanto soḷasausabhamattaṃpi vīsatiusabhamattaṃpi ṭhānaṃ pakkhandati, thalā vā
pabbatā vā pakkhandanto saṭṭhiusabhamattampi asītiusabhamattampi ṭhānaṃ pakkhandati,
antarāmagge rukkhaṃ vā pabbataṃ vā disvā taṃ pariharanto vāmato vā dakkhiṇato vā
uddhaṃ usabhamattaṃ pakkamati. Tatiyaṃ pana sīhanādaṃ naditvā teneva saddhiṃ tiyojanaṭṭhāne
paññāyati, tiyojanaṃ gantvā nivattitvā ṭhito attanova nādassa anunādaṃ suṇāti.
Evaṃ sīghena javena pakkamati.
     Yebhuyyenāti pāyena. Bhayaṃ santāsaṃ saṃveganti sabbaṃ cittuttarāsasseva
nāmaṃ. Sīhassa hi saddaṃ sutvā bahū bhāyanti, appakā na bhāyanti. Te pana
teti? samasīho hatthājānīyo assājānīyo usabhājānīyo purisājānīyo khīṇāsavoti.
Kasmā panete na bhāyantīti? samasīho tāva "jātigottakulasūrabhāvehi samānosmī"ti
na bhāyati, hatthājānīyādayo attano sakkāyadiṭṭhibalavatāya na bhāyanti, khīṇāsavo
sakkāyadiṭṭhiyā pahīnattā na bhāyati.
     Bilāsayāti bile sayantā 4- bilavāsino ahinakulagodhādayo. Udakāsayāti 5-
udakavāsino macchakacchapādayo. Vanāsayāti vanavāsino hatthiassagoṇamigādayo. 6-
Pavisantīti "idāni āgantvā gaṇhissatī"ti maggaṃ oloketvā pavisanti.
Daḷhehīti thirehi. Varattehīti cammarajjūhi. Mahiddhikotiādīsu vijambhanabhūmiyaṃ
ṭhatvā dakkhiṇapassādīhi usabhamattaṃ, ujukaṃ vīsatiusabhamattādilaṅghanavasena mahiddhikatā,
sesamigānaṃ adhipatibhāvena mahesakkhatā, samantā tiyojanaṭṭhāne saddaṃ sutvā palāyantānaṃ
vasena mahānubhāvatā veditabbā.
@Footnote: 1 cha.Ma. pacchato vāti pāṭho na dissati      2 cha.Ma. gaṇhāti
@3 cha.Ma. usabhaṭṭhānāni     4 Ma. bilāsayasattā     5 Sī. dakāsayāti
@6 cha.Ma. hatthiassagokaṇṇamigādayo

---------------------------------------------------------------------------------------------
page331.
     Evameva khoti bhagavā tesu tesu suttantesu tathā tathā attānaṃ
kathesi. "sīhoti kho bhikkhave tathāgatassetaṃ adhivacanaṃ arahato sammāsambuddhassā"ti 1-
imasmiṃ tāva sutte sīhasadisaṃ attānaṃ kathesi. "bhisakko sallakattoti kho sunakkhatta
tathāgatassetaṃ adhivacanan"ti 2- imasmiṃ vejjasadisaṃ, "brāhmaṇoti kho bhikkhave
tathāgatassetaṃ adhivacanan"ti 3- imasmiṃ brāhmaṇasadisaṃ, "puriso maggakusaloti kho
tissa tathāgatassetaṃ adhivacanan"ti 4- imasmiṃ magguddesakapurisasadisaṃ, "rājāhamasmi
selā"ti 5- imasmiṃ rājasadisaṃ. Imasmiṃ pana sutte sīhasadisameva katvā attānaṃ
kathento evamāha.
     Tatrāyaṃ sadisatā:- sīhassa kāñcanaguhādīsu vasanakālo viya hi tathāgatassa
dīpaṅkarapādamūle katābhinīhārassa aparimitaṃ kālaṃ pāramiyo pūretvā pacchimabhave
paṭisandhiggahaṇena ceva mātukucchito nikkhamanena ca dasasahassīlokadhātuṃ kampetvā
vuḍḍhimanvāya dibbasampattisadisaṃ sampattiṃ anubhavamānassa tīsu pāsādesu
nivāsanakālo 6- veditabbo. Sīhassa kāñcanaguhādito nikkhantakālo viya tathāgatassa
ekūnatiṃsasaṃvacchare vivaṭena dvārena kanthakaṃ āruyha channasahāyassa nikkhamitvā tīṇi
rajjāni atikkamitvā anomānadītīre brahmunā dinnāni kāsāyāni paridahitvā
pabbajitassa sattame divase rājagahaṃ gantvā tattha piṇḍāya caritvā paṇḍavagiri-
pabbhāre katabhattakiccassa sammāsambodhiṃ patvā paṭhamameva magadharaṭṭhaṃ āgamanatthāya
yāva rañño paṭiññādānakālo.
     Sīhassa vijambhanakālo viya tathāgatassa dinnapaṭiññassa āḷārakālāma-
upasaṅkamanaṃ ādiṃ katvā yāva sujātāya dinnapāyāsassa ekūnapaṇṇāsāya
@Footnote: 1 aṅ. pañcaka. 22/99/137 kakudhavagga (syā)    2 Ma. u. 14/65/48 sunakkhattasutta
@3 aṅ. aṭṭhaka. 23/192/352 sativagga (syā)    4 saṃ.kha. 17/84/87 tissasutta
@5 Ma.Ma. 13/399/384 selasutta, khu.su. 25/560/447 selasutta
@6 Ma. nisinnakālo, cha. nivāsakālo

---------------------------------------------------------------------------------------------
page332.
Piṇḍehi paribhuttakālo veditabbo. Sīhassa sarīravidhunanaṃ viya sāyaṇhasamaye
sotthiyena 1- dinnā aṭṭha tiṇamuṭṭhiyo gahetvā dasasahassacakkavāḷadevatāhi
thomiyamānassa gandhādīhi pūjiyamānassa tikkhattuṃ bodhiṃ padakkhiṇaṃ katvā bodhimaṇḍaṃ
āruyha cuddasahatthubbedhe ṭhāne tiṇasanthāraṃ santharitvā 2- caturaṅgaviriyaṃ adhiṭṭhāya
nisinnassa 3- taṃkhaṇaṃyeva mārabalaṃ vidhametvā tīsu yāmesu tisso vijjā visodhetvā
anulomapaṭilomaṃ paṭiccasamuppādamahāsamuddaṃ yamakañāṇamanthanena manthentassa
sabbaññutañāṇe paṭividdhe tadanubhāvena dasasahassīlokadhātukampanaṃ veditabbaṃ.
     Sīhassa catuddisāvilokanaṃ viya paṭividdhasabbaññutañāṇasseva sattasattāhaṃ
bodhimaṇḍe viharitvā paribhuttamadhupiṇḍikāhārassa ajapālanigrodhamūle mahābrahmuno
dhammadesanāyācanaṃ paṭiggahetvā tattha viharantassa ekādasame divase "sve
āsāḷhapuṇṇamā bhavissatī"ti paccūsasamaye "kassa nu kho ahaṃ paṭhamaṃ dhammaṃ
deseyyan"ti āḷārudakānaṃ kālakatabhāvaṃ ñatvā dhammadesanatthāya pañcavaggiyānaṃ
olokanaṃ daṭṭhabbaṃ. Sīhassa gocaratthāya tiyojanagamanakālo viya attano pattacīvaraṃ
ādāya "pañcavaggiyānaṃ dhammacakkaṃ pavattessāmī"ti pacchābhatte ajapālanigrodhato
vuṭṭhitassa aṭṭhārasayojanamaggaṃ gamanakālo.
     Sīhassa sīhanādakālo viya tathāgatassa aṭṭhārasayojanamaggaṃ gantvā pañcavaggiye
saññāpetvā acalapallaṅke nisinnassa dasahi cakkavāḷasahassehi sannipatitena
devagaṇena parivutassa "dveme bhikkhave antā pabbajitena na sevitabbā"tiādinā
nayena dhammacakkappavattanakālo veditabbo. Imasmiñca pana pade desiyamāne
tathāgatasīhassa dhammaghoso heṭṭhā avīciṃ upari bhavaggaṃ gahetvā dasasahassīloka-
dhātuṃ paṭicchādesi. Sīhassa saddena khuddakapāṇānaṃ santāsaṃ āpajjanakālo
viya tathāgatassa tīṇi lakkhaṇāni dīpetvā cattāri saccāni soḷasahākārehi
@Footnote: 1 cha.Ma. sottiyena    2 cha.Ma. attharitvā
@3 Sī.,Ma. nisinnakālato paṭṭhāya nisinnassa

---------------------------------------------------------------------------------------------
page333.
Saṭṭhiyā ca nayasahassehi vibhajitvā dhammaṃ kathentassa dīghāyukānaṃ devānaṃ
ñāṇasantāsassa uppattikālo veditabbo.
     Aparo nayo:- sīho viya sabbaññutaṃ patto tathāgato, āsayabhūtāya kanakaguhāya
nikkhamanaṃ viya gandhakuṭito nikkhamanakālo, vijambhanaṃ viya dhammasabhaṃ upasaṅkamanakālo,
disāvilokanaṃ viya parisāvilokanaṃ, sīhanādanadanaṃ viya dhammadesanākālo, gocarāya
pakkānaṃ viya paravādanimmathanatthāya 1- gamanaṃ.
     Aparo nayo:- sīho viya tathāgato, himavantanissitāya kāñcanaguhāya
nikkhamanaṃ viya ārammaṇavasena nibbānanissitāya phalasamāpattiyā vuṭṭhānaṃ, vijambhanaṃ
viya paccavekkhaṇañāṇaṃ, disāvilokanaṃ viya veneyyasattāvilokanaṃ, sīhanādo viya
sampattāya parisāya dhammadesanā, gocarāya pakkamanaṃ viya asampattānaṃ veneyyasattānaṃ
santikūpasaṅkamanaṃ veditabbaṃ.
     Yadāti yasmiṃ kāle. Tathāgatoti heṭṭhā vuttehi aṭṭhahi kāraṇehi tathāgato.
Loketi sattaloke. Uppajjatīti abhinīhārato paṭṭhāya yāva bodhipallaṅkā vā
arahattamaggañāṇā vā uppajjati nāma, arahattaphale pana patte uppanno nāma.
Arahaṃ sammāsambuddhotiādīni visuddhimagge 2- buddhānussatiniddese
vitthāritāni.
     Iti sakkāyoti ayaṃ sakkāyo, ettako sakkāyo, na ito bhiyyo
sakkāyo atthīti. Ettāvatā sabhāvato sarasato pariyantato paricchedato
parivaṭumato sabbepi pañcupādānakkhandhā dassitā honti. Iti sakkāyasamudayoti
ayaṃ sakkāyasamudayo nāma. Ettāvatā "āhārasamudayā rūpasamudayo"tiādi sabbaṃ
dassitaṃ hoti. Iti sakkāyanirodhoti 3- ayaṃ sakkāyassa atthaṅgamo. Imināpi
"āhāranirodhā rūpanirodho"tiādi sabbaṃ dassitaṃ hoti.
@Footnote: 1 Sī. paravādinimmathanatthāya   2 visuddhi. 1/253 chaanussatiniddesa
@3 cha.Ma. iti sakkāyassa atthaṅgamoti

---------------------------------------------------------------------------------------------
page334.
     Vaṇṇavantoti sarīravaṇṇena vaṇṇavanto. Dhammadesanaṃ sutvāti pañcasu khandhesu
paṇṇāsalakkhaṇapaṭimaṇḍitaṃ tathāgatassa dhammadesanaṃ sutvā. Yebhuyyenāti idha ke ṭhapeti?
ariyasāvake deve. Tesaṃ hi khīṇāsavattā cittuttarāsabhayamattampi na uppajjati,
saṃviggassa yoniso padhānena pattabbaṃ pattatāya ñāṇasaṃvegopi. Itarāsaṃ pana devatānaṃ
"tāso heso bhikkhave aniccan"ti manasikarontānaṃ 1- cittuttarāsabhayampi,
balavavipassanākāle ñāṇabhayampi uppajjati. Bhoti dhammālapanamattametaṃ.
Sakkāyapariyāpannāti pañcakkhandhapariyāpannā. Iti tesaṃ sammāsambuddhe
vaṭṭadosaṃ dassetvā tilakkhaṇāhataṃ katvā dhammaṃ desente ñāṇabhayaṃ nāma okkamati.
     Abhiññāyāti jānitvā. Dhammacakkanti paṭivedhañāṇampi desanāñāṇampi.
Paṭivedhañāṇaṃ nāma yena ñāṇena bodhipallaṅke nisinno cattāri saccāni
soḷasahākārehi saddhiṃ yāva nayasahassehi paṭivijjhi. Desanāñāṇaṃ nāma yena
ñāṇena tiparivaṭṭaṃ dvādasākāraṃ dhammacakkaṃ pavattesi. Ubhayampetaṃ dasabalassa
pure jātañāṇameva. Tesu dhammadesanāñāṇaṃ gahetabbaṃ. Taṃ panetaṃ yāva aṭṭhārasa-
brahmakoṭīhi saddhiṃ aññākoṇḍaññattherassa sotāpattiphalaṃ na uppajjati,
tāva pavatteti nāma. Tasmiṃ uppanne pavattitaṃ nāma hotīti veditabbaṃ.
Appaṭipuggaloti sadisapuggalarahito. Yasassinoti parivārasampanno. Tādinoti lābhādīhi
ekasadisassa.
                       4. Aggappasādasuttavaṇṇanā
     [34] Catutthe aggesu pasādā, aggā vā pasādāti aggappasādā.
Yāvatāti yattakā. Apadāti nippadā ahimacchādayo. Dvipadāti manussapakkhiādayo.
Catuppadāti hatthiassādayo. Bahuppadāti satapadiādayo. Nevasaññināsaññinoti
@Footnote:                       1 Sī. bhayanti aniccataṃ manasikarontānaṃ

---------------------------------------------------------------------------------------------
page335.
Bhavagge nibbattasattā. Aggamakkhāyatīti guṇehi aggo uttamo seṭṭhoti akkhāyati.
Asaṅkhatāti nibbānameva gahetvā vuttaṃ. Virāgotiādīni nibbānasseva nāmāni.
Tañhi āgamma sabbakilesā virajjanti, sabbe rāgamadādayo madā nimmadā honti,
abhāvaṃ gacchanti, sabbā pipāsā vinayaṃ upenti, sabbe ālayā samugghātaṃ
gacchanti, vaṭṭāni upacchijjanti, taṇhā khīyanti, vaṭṭadukkhā nirujjanti,
sabbapariḷāhā nibbāyanti. Tasmā etāni nāmāni labhati. Sesamettha uttānamevāti.
                        5. Vassakārasuttavaṇṇanā
     [35] Pañcame anussaritāti anugantvā saritā, aparāparaṃ sarituṃ samatthoti
attho. Dakkhoti cheko. Tatrupāyāyāti "imasmiṃ kāle imaṃ nāma kattabban"ti
evaṃ tattha tattha upāyabhūtāya paññāya samannāgato. Anumoditabbanti abhinanditabbaṃ.
Paṭikkositabbanti paṭikkhipitabbaṃ. Neva kho tyāhanti neva kho te ahaṃ.
Kasmā panetaṃ bhagavā nābhinandati, na paṭikkhipatīti? lokiyattā nābhinandati,
Lokiyaṃ atthaṃ gahetvā ṭhitattā na paṭikkosati. Bahussa janatāti bahu assa janatā.
Idañca karaṇatthe sāmivacanaṃ veditabbaṃ. Ariye ñāyeti sahavipassanake magge,
kalyāṇadhammatā kusaladhammatātipi tasseva nāmāni. Yaṃ vitakkanti nekkhamma-
vitakkādīsu aññataraṃ. Na taṃ vitakkaṃ vitakketīti kāmavitakkādīsu ekaṃpi na
vitakketi. Itaraṃ tasseva vevacanaṃ. Vitakkapathesūti ettha  vitakkoyeva vitakkapatho.
Ahaṃ hi brāhmaṇātiādīsu paṭhamanayena khīṇāsavassa sīlañceva bāhusaccañca kathitaṃ,
dutiyatatiyehi khīṇāsavassa kiriyavitakkāni ceva kiriyajjhānāni ca, catutthena khīṇāsavabhāvo
kathitoti veditabbo.
     Maccupāsā pamocananti maccupāsā pamocanakaṃ maggaṃ. Ñāyaṃ dhammanti
sahavipassanakaṃ maggaṃ. Disvā ca sutvā cāti ñāṇeneva passitvā ca suṇitvā
ca. Sesamettha uttānameva.

---------------------------------------------------------------------------------------------
page336.
                         6. Doṇasuttavaṇṇanā
     [36] Chaṭṭhe antarā ca ukkaṭṭhaṃ antarā ca setabyanti ettha ukkaṭṭhāti
ukkāhi dhāriyamānāhi māpitattā evaṃladdhavohāraṃ nagaraṃ. Setabyanti atīte
kassapassa sammāsambuddhassa jātanagaraṃ. Antarāsaddo pana kāraṇakkhaṇacitta-
vemajjhavivarādīsu vattati. "tadanantaraṃ 1- ko jāneyya aññatra tathāgatā"ti 2- ca,
"janā saṅgamma mantenti, mañca tañca kimantaran"ti 3- ca ādīsu hi kāraṇe.
"addasā maṃ bhante aññatarā itthī vijjantarikāya bhājanaṃ dhovantī"tiādīsu 4- khaṇe.
"vassantarato na santi kopā"tiādīsu 5- citte. "antarā vosānamāpādī"tiādīsu 6-
vemajjhe. "api cāyaṃ tapodā dvinnaṃ mahānirayānaṃ antarikāya āgacchatī"tiādīsu 7-
vivare. Svāyamidha vivare vattati. Tasmā ukkaṭṭhāya ca setabyassa ca vivareti
evamettha attho daṭṭhabbo. Antarāsaddena payuttattā 8- upayogavacanaṃ kataṃ. Edisesu
ca ṭhānesu akkharacintakā "antarā gāmañca nadiñca yātī"ti evaṃ ekamettha
antarāsaddaṃ payuñjanti, 9- so dutiyapadenapi yojetabbo hoti, ayojiyamāne
upayogavacanaṃ na pāpuṇāti. Idha pana yojetvā evaṃ vuttoti. 10-
     Addhānamaggapaṭipanno hotīti addhānasaṅkhātaṃ maggaṃ paṭipanno hoti,
dīghamagganti attho. Kasmā paṭipannoti? taṃdivasaṃ kira bhagavā idaṃ addasa
"mayi taṃ maggaṃ paṭipanne doṇabrāhmaṇo mama padacetiyāni passitvā padānupadiko hutvā
mama nisinnaṭṭhānaṃ āgantvā pañhaṃ pucchissati, athassāhaṃ ekaṃ saccadhammaṃ 11-
desissāmi, brāhmaṇo tīṇi sāmaññaphalāni paṭivijjhitvā dvādasapādasahassaparimāṇaṃ
@Footnote: 1 cha.Ma. tadantaraṃ           2 aṅ. chakka. 22/315/391 dhammikavagga (syā)
@3 saṃ. sa. 15/228/242 kulagharaṇīsutta    4 Ma. Ma. 13/149/122 laṭukikopamasutta
@5 khu. u. 25/20/119 bhaddiyasutta      6 Ma.mū. 12/307-8/273-4 mahāsāropamasutta
@7 vi.mahāvi. 1/231/164 pārājikakaṇḍa    8 cha.Ma. pana yuttattā
@9 cha.Ma. payujjanti      10 cha.Ma. vutto   11 Sī. catusaccadhammaṃ

---------------------------------------------------------------------------------------------
page337.
Doṇagajjitaṃ nāma vaṇṇaṃ vaṇṇetvā 1- mayi parinibbute sakalajambūdīpe
uppannaṃ mahākalahaṃ vūpasametvā dhātuyo bhājessatī"ti. Iminā kāraṇena
paṭipanno. Doṇopi sudaṃ brāhmaṇoti doṇabrāhmaṇopi tayo vede paguṇe
katvā pañcasate māṇavake sippaṃ vācento taṃdivasaṃ pātova vuṭṭhāya sarīrapaṭijagganaṃ
katvā satagghanikaṃ 2- nivāsetvā pañcasatagghanikaṃ ekaṃsavaragataṃ 3- katvā
āmuttayaññasutto rattavaṭṭikā 4- upāhanā ārohitvā pañcasatamāṇavakaparivāro
tameva maggaṃ paṭipajji. Taṃ sandhāyetaṃ vuttaṃ.
     Pādesūti pādehi akkantaṭṭhānesu. Cakkānīti lakkhaṇacakkāni. Kiṃ pana
bhagavato gacchantassa akkantaṭṭhāne padaṃ paññāyatīti? na paññāyati. Kasmā?
sukhumattā mahābalavattā mahājanānuggahena ca. Buddhānañhi sukhumacchavitāya
akkantaṭṭhānaṃ tūlapicunā 5- patiṭṭhitaṭṭhānaṃ viya hoti, padavalañjo na paññāyati.
Yathā ca balavato vātajasindhavassa paduminipattepi akkantamattameva hoti, evaṃ mahā-
balavatāya tathāgatena akkantaṭṭhānaṃ akkantamattameva hoti, na tattha padavalañjo
paññāyati. Buddhānañca anupadaṃ mahājanakāyo gacchati, tassa 6- satthu padavalañjaṃ
disvā maddituṃ avisahantassa gamanavicchedo bhaveyya. Tasmā akkantaakkantaṭṭhāne
yopi padavalañjo bhaveyya, so antaradhāyateva. Doṇo pana brāhmaṇo tathāgatassa
adhiṭṭhānavasena passi. Bhagavāpi yassa padacetiyaṃ dassetukāmo hoti, taṃ ārabbha
"asuko nāma passatū"ti adhiṭṭhāti. Tasmā māgaṇḍiyabrāhmaṇo viya ayampi
brāhmaṇo tathāgatassa adhiṭṭhānavasena addasa.
     Pāsādikanti pasādajanakaṃ. Itaraṃ tasseva vevacanaṃ. Uttamadamathasamathamanuppattanti
ettha uttamadamatho nāma arahattamaggo, uttamasamatho nāma arahattamaggasamādhi,
@Footnote: 1 Sī. gajjitvā, cha.Ma.vatvā       2 cha.Ma. satagghanakaṃ       3 Ma. ekaṃsaṃ
@4 Ma. āmuttayaññamutto santappītikā    5 cha.Ma. tūlapicuno    6 Ma. tatthassa

---------------------------------------------------------------------------------------------
page338.
Tadubhayaṃ pattanti attho. Dantanti nibbisevanaṃ. Guttanti gopitaṃ.
Santindriyanti 1- rakkhitindariyaṃ. Nāganti chandādīhi agacchanato, pahīnakilese puna
anāgacchanato, āguṃ akaraṇato, balavantaṭṭhenāti catūhi kāraṇehi nāgaṃ.
     Devo no bhavaṃ bhavissatīti ettha "devo no bhavan"ti ettāvatāpi pucchā
niṭṭhitā bhaveyya, ayaṃ pana brāhmaṇo "anāgate mahesakkho eko devarājā
bhavaṃ 2- bhavissatī"ti  anāgatavasena pucchaṃ 3- karonto 4- evamāha. Bhagavāpissa
pucchāsabhāgeneva kathento na kho ahaṃ brāhmaṇa devo bhavissāmīti āha. Esa
nayo sabbattha. Āsavānanti kāmāsavādīnaṃ catunnaṃ. Pahīnāti bodhipallaṅke
sabbaññutañāṇādhigameneva pahīnā. Anūpalitto lokenāti taṇhādiṭṭhilepānaṃ
pahīnattā saṅkhāralokasaṅkhātena lokena anūpalitto. Buddhoti catunnaṃ saccānaṃ
buddhattā buddho iti maṃ dhārehi.
     Yenāti yena āsavena. Devūpapatyassāti devūpapatti assa mayhaṃ bhaveyya.
Vihaṅgamoti ākāsacāro gandhabbakāyikadevo. Viddhastāti vidhamitā. Vinaḷīkatāti
vigatanaḷā vigatabandhanā katā. Ugganti 5- sundaraṃ. Toyena na upalippatīti udakato
ratanamattaṃ accuggamma ṭhitaṃ saraṃ sobhayamānaṃ bhamaragaṇaṃ hāsayamānaṃ toyena na lippati.
Tasmā buddhosmi brāhmaṇāti desanāpariyosāne tīṇi maggaphalāni pāpuṇitvā
dvādasahi padasahassehi doṇagajjitaṃ nāma vaṇṇaṃ kathesi, tathāgate ca parinibbute
jambūdīpatale uppannaṃ mahākalahaṃ vūpasametvā dhātuyo bhājesīti.
                       7. Aparihāniyasuttavaṇṇanā
     [37] Sattame nibbānasseva santiketi nibbānasantikeyeva carati. Sīle
patiṭṭhitoti pātimokkhasīle patiṭṭhito. Evaṃ vihārīti evaṃ viharanto. Ātāpīti
@Footnote: 1 cha.Ma. saṃyatindariyanti          2 cha.Ma. ayaṃ pāṭho na dissati
@3 cha.Ma. pucchāsabhāgeneva       4 cha.Ma. kathento     5 cha.Ma. vaggūti

---------------------------------------------------------------------------------------------
page339.
Ātāpena viriyena samannāgato. 1- Yogakkhemassāti catūhi yogehi khemassa
nibbānassa. Pamāde bhayadassi vāti pamādaṃ bhayato passanto.
                         8. Paṭilīnasuttavaṇṇanā
     [38] Aṭṭhame panuṇṇapaccekasaccoti "idameva dassanaṃ saccaṃ, idameva saccan"ti
evaṃ pāṭiekkaṃ gahitattā paccekasaṅkhātāni diṭṭhisaccāni panuṇṇāni nīhatāni
pahīnāni assāti panuṇṇapaccekasacco. Samavayasaṭṭhesanoti ettha avayāti anūnā, saṭṭhāti
vissaṭṭhā, sammā avayā saṭṭhā esanā assāti samavayasaṭṭhesano, visaṭṭhasabbaesanoti
attho. Paṭilīnoti nilīno ekībhāvaṃ upagato. Puthusamaṇabrāhmaṇānanti bahunnaṃ
samaṇabrāhmaṇānaṃ. Ettha ca samaṇāti pabbajjūpagatā, brāhmaṇāti bhovādino.
Puthupaccekasaccānīti bahūni pāṭekkasaccāni. Nuṇṇānīti nīhaṭāni. Panuṇṇānīti
suṭṭhu nīhaṭāni. Cattānīti vissaṭṭhāni. Vantānīti vamitāni. Muttānīti
chinnabandhanāni katāni. Pahīnānīti pajahitāni. Paṭinissaṭṭhānīti yathā na puna
cittaṃ ārohanti, evaṃ paṭinissajjitāni. Sabbānevetāni gahitaggahaṇassa
vissaṭṭhabhāvavevacanāni.
     Kāmesanā pahīnā hotīti anāgāmimaggena pahīnā. Bhavesanā pana arahatta-
maggena pahīyati. "brahmacariyaṃ esissāmi gavesissāmī"ti evaṃ pavattaajjhāsaya-
saṅkhātā brahmacariyesanāpi arahattamaggeneva paṭippassaddhiṃ vūpasamaṃ gacchati.
Diṭṭhibrahmacariyesanā pana sotāpattimaggeneva paṭippassambhatīti veditabbā. Evaṃ
kho bhikkhaveti evaṃ catutthajjhānena passaddhakāyasaṅkhāro vūpasantaassāsapassāso
nāma hoti. Asmimānoti asmīti uppajjanako navavidhamāno.
     Gāthāsu kāmesanā bhavesanāti etā dve esanā. Brahmacariyesanā
sahāti tāhiyeva saha brahmacariyesanāti tissopi etā. Idha ṭhatvā esanā
@Footnote: 1 Sī. evaṃ vihāramātāpīti evaṃ viharanto ātāpanavīriyena samannāgato

---------------------------------------------------------------------------------------------
page340.
Paṭinissaṭṭhāti iminā padena saddhiṃ yojanā kātabbā. Iti saccaparāmāso
diṭṭhiṭṭhānā samussayāti iti saccaṃ iti saccanti gahaṇaparāmāso ca
diṭṭhisaṃkhātāyeva diṭṭhiṭṭhānā ca ye samussitattā upagantvā ṭhitattā
samussayāti vuccanti te sabbepi. Idha ṭhatvā diṭṭhiṭṭhānā samūhatāti
iminā padena saddhiṃ yojanā kātabbā. Kassa pana etā esanā
paṭinissaṭṭhā ete ca diṭṭhiṭṭhānā samūhatāti. Sabbarāgavirattassa
taṇhakkhayavimuttino yo hi sabbarāgehi virato taṇhakkhaye parinibbāne
pavattāya arahattaphalavimuttiyā samannāgato tassa esanā paṭinissaṭṭhā
diṭṭhiṭṭhānā ca samūhatā. Save santoti so evarūpo kilesasantatāya
santo. Passaddhoti dvīhi kāyacittapassaddhīhi passaddho. Aparājitoti
sabbakkilese jinitvā ṭhitattā kenaci aparājito. Mānābhisamayāti
mānassābhisamayena. Buddhoti cattāri saccāni bujjhitvā ṭhito. Iti imasmiṃ
suttepi gāthāsupi khīṇāsavova kathitoti.
     [39] Navame saṃghātaṃ āpajjantīti vadhaṃ maraṇaṃ āpajjanti. Niccadānanti
salākabhattaṃ. Anukulayaññanti amhākaṃ pitūhi pitāmahehi dinnattā evaṃ
kulānukulavasena yajitabbaṃ dātabbanti attho.
     Assamedhanti ādīsu assamettha medhantīti assamedhaṃ. Dvīhi pariyaññehi
yajitabbassa ekavīsatiyūpassa ṭhapetvā bhūmiñca purise ca avasesasabbavibhavadakkhiṇassa
yaññassetaṃ adhivacanaṃ. Purisamettha medhantīti purisamedhaṃ. Catūhi pariyaññehi
yajitabbassa saddhiṃ bhūmiyā assamedhe vuttavibhavadakkhiṇassa yaññassetaṃ adhivacanaṃ.
Sammamettha pāsantīti sammāpāso. Divase divase sammaṃ khipitvā tassa patitokāse
vediṃ katvā saṃhārimehi yūpādīhi

---------------------------------------------------------------------------------------------
page341.
Sarassatīnadiyā nimuggokāsato pabhūti paṭilomaṃ gacchantena yajitabbassa sabbayāgassetaṃ
adhivacanaṃ. Vājamettha pivantīti 1- vājapeyyaṃ. Ekena pariyaññena sattarasahi pasūhi
yajitabbassa beluvayūpassa sattarasakadakkhiṇassa 2- yaññassetaṃ adhivacanaṃ. Natthi ettha
aggaḷāti niraggaḷo, navahi pariyaññehi yajitabbassa saddhiṃ bhūmiyā ca purisehi
ca assamedhe vuttavibhavadakkhiṇassa sabbamedhapariyāyanāmassa assamedhavikappassetaṃ
adhivacanaṃ. Mahārambhāti mahākiccā mahākaraṇīyā. Apica pāṇātipātasamārambhassa
mahantatāyapi mahārambhāyeva. Na te honti mahapphalāti ettha niravasesatthe
sāvasesarūpanaṃ 3- kataṃ. Tasmā iṭṭhaphalena nipphalāva hontīti attho. Idañca pāṇātipāta-
samārambhameva sandhāya vuttaṃ. Yaṃ pana tattha antarantarā dānaṃ diyyati, taṃ iminā
samārambhena upahatattā mahapphalaṃ na hoti, mandaphalaṃ hotīti attho. Haññareti
haññanti. Yajanti anukulaṃ sadāti ye aññe anukulaṃ yajanti, pubbapurisehi
yiṭṭhattā pacchimapurisāpi yajantīti attho. Seyyo hotīti visesova hoti.
Na pāpiyoti pāpaṃ kiñci na hoti.
                        10. Udāyisuttavaṇṇanā
     [40] Dasame abhisaṅkhatanti rāsikataṃ. Nirārambhanti pāṇasamārambharahitaṃ.
Yaññanti deyyadhammaṃ. Tañhi yajitabbattā yaññanti vuccati. Kālenāti
yuttappayuttakālena. 4- Upasaṃyantīti upagacchanti. Kulaṃ 5- gatinti
vaṭṭakulañceva 6- vaṭṭagatiñca atikkantā. Puññassa 7- kovidāti catubhūmikassa
puññassa 8- kusalā. Yaññeti pakatidāne. Saddheti matakadāne. Huññaṃ 9- katvāti
hunitabbaṃ deyyadhammaṃ upakappetvā. Sukhette brahmacārisūti brahmacārisaṅkhāte
sukhettamhīti attho. Sampattanti 10- suṭṭhu pattaṃ.
@Footnote: 1 Sī. pibantīti, Ma. piyantīti              2 Sī.,Ma. sattarasasattarasadakkhiṇassa
@3 Ma. sāvasesavasena saññāṇaṃ               4 cha.Ma. yuttappattakālena
@5 Sī. kālaṃ       6 Sī. vaṭṭakāle ceva      7 cha.Ma. yaññassa
@8 cha.Ma. catubhūmakayaññe        9 cha.Ma. habyaṃ      10 cha.Ma. suppattanti

---------------------------------------------------------------------------------------------
page342.
Dakkhiṇeyyesu yaṃ katanti yaṃ dakkhiṇeyyaanucchavikesu upakappitaṃ, taṃ suhuttaṃ
suyiṭṭhaṃ suppattanti attho. Saddhoti buddhadhammasaṃghaguṇānaṃ saddahanatāya saddo.
Muttena cetasāti vissaṭṭhena cittena. Imināssa muttacāgaṃ 1- dīpetīti.
                         Cakkavaggo catuttho.
                         --------------
                          5. Rohitassavagga
                      1. Samādhibhāvanāsuttavaṇṇanā
     [41] Pañcamassa paṭhame ñāṇadassanapaṭilābhāyāti dibbacakkhupaṭhamañāṇa-
dassanassa paṭilābhāya. Divāsaññaṃ adhiṭṭhātīti divāti evaṃ saññaṃ adhiṭṭhāti.
Yathā divā tathā rattinti yathā divā ālokasaññā manasikatā, tameva taṃ
rattiṃpi manasikaroti. Dutiyapadepi eseva nayo. Sappabhāsanti dibbacakkhuñāṇo-
bhāsena sahobhāsaṃ. Kiñcāpi ālokasadisaṃ kataṃ, attho pana 2- evaṃ sallakkhetabbo.
Dibbacakkhuñāṇāloko hi idha adhippeto.
     Viditāti  pākaṭā hutvā. Kathaṃ pana vedanā viditā 3- uppajjanti, viditā
abbhatthaṃ gacchantīti? idha bhikkhu vatthuṃ pariggaṇhāti, ārammaṇaṃ pariggaṇhāti.
Tassa pariggahitavatthārammaṇatāya tā vedanā "evaṃ uppajjitvā evaṃ ṭhatvā evaṃ
nirujjhantī"ti viditā uppajjanti, viditā tiṭṭhanti, viditā abbhatthaṃ gacchanti
nāma. Saññāvitakkesupi eseva nayo.
     Udayabbayānupassīti udayañca vayañca passanto. Iti rūpanti evaṃ rūpaṃ
ettakaṃ rūpaṃ na ito  paraṃ rūpaṃ atthīti. Iti rūpassa samudayoti evaṃ rūpassa
@Footnote: 1 Sī. muttacāgataṃ        2 cha.Ma. panettha na     2 Ma. evaṃ viditā

---------------------------------------------------------------------------------------------
page343.
Uppādo. Atthaṅgamoti pana bhedo adhippeto. Vedanādīsupi eseva nayo. Idañca
pana me taṃ bhikkhave sandhāya bhāsitanti bhikkhave yaṃ mayā etaṃ puṇṇakapañhe
"saṅkhāya lokasmin"tiādi bhāsitaṃ, taṃ idaṃ phalasamāpattiṃ sandhāya bhāsitanti
attho.
     Tattha saṅkhāyāti ñāṇena jānitvā. Lokasminti sattaloke. Paroparānīti
avacāni uttamāni. 1- Iñjitanti calanaṃ. 2- Natthi kuhiñci loketi lokasmiṃ
katthaci ekakkhandhepi ekāyatanepi ekadhātuyāpi ekārammaṇepi natthi. Santoti
paccanīkakkilesavūpasamena santo. Vidhūmoti kodhadhūmena vigatadhumo. Evamettha suttante
maggekaggatampi kathetvā gāthāya phalasamāpattiyeva kathitāti.
                      2. Pañhābyākaraṇasuttavaṇṇanā
     [42] Dutiye yo ca nesaṃ 3- tattha tattha, jānāti anudhammatanti yo ca
tesaṃ 4- pañhānaṃ tasmiṃ tasmiṃ ṭhāne byākaraṇaṃ jānāti. Catupañhassa kusalo,
āhu bhikkhuṃ tathāvidhanti tathāvidhaṃ bhikkhuṃ tesu catūsu pañhesu kusaloti evaṃ
vadanti. Durāsado duppasahoti parehi ghaṭṭetuṃ vā abhibhavituṃ vā na sakkā. Gambhīroti
sattasīdantaramahāsamuddo viya gambhīro. Duppadhaṃsiyoti dummocayo, gahitaggahaṇaṃ
vissajjāpetuṃ na sakkāti attho. Atthe anatthe cāti vuḍḍhiyañca avuḍḍhiyañca.
Atthābhisamayāti atthasamāgamena. Dhīro paṇḍitoti pavuccatīti dhitisampanno puggalo
"paṇḍito ayan"ti  evaṃ pavuccati.
                      3-4. Kodhagarusuttadvayavaṇṇanā
     [43-44] Tatiye kodhagaru na saddhammagarūti kodhaṃ gāravena garuṃ katvā
gaṇhāti na saddhammaṃ, saddhammaṃ  pana agāravena lāmakaṃ katvā gaṇhāti. Sesapadesupi
eseva nayo.
@Footnote: 1 cha.Ma. uccāvacāni uttamādhamāni            2 cha.Ma. calitaṃ
@3 cha.Ma. tesaṃ                        4 cha.Ma. yo etesaṃ

---------------------------------------------------------------------------------------------
page344.
     Virūhantīti vaḍḍhanti, sañjātamūlāya vā saddhāya patiṭṭhahanti acalā bhavanti.
Catutthe kodhagarutāti kodhamhi sagāravatā. Eseva nayo sabbattha.
                        5. Rohitassasuttavaṇṇanā
     [45] Pañcame yatthāti cakkavāḷalokassa ekokāse bhummaṃ. Na cavati na
upapajjatīti idaṃ aparāparaṃ cutipaṭisandhivasena gahitaṃ. Gamanenāti padagamanena. Lokassa
antanti satthā saṅkhāralokassa antaṃ sandhāya vadati. Ñāteyyantiādīsu ñātabbaṃ
daṭṭhabbaṃ pattabbanti attho. Iti devaputtena cakkavāḷalokassa anto pucchito,
satthārā saṅkhāralokassa kathito. So pana "attano pañhena saddhiṃ satthu byākaraṇaṃ
sametī"ti saññāya 1- sampahaṃsanto acchariyantiādimāha.
     Daḷhadhammoti 2-   daḷhadhanu uttamappamāṇena dhanunā samannāgato. Dhanuggahoti
dhanuācariyo. Susikkhitoti dvādasa vassāni dhanusippaṃ sikkhito. Katahatthoti
usabhappamāṇepi vāḷaggaṃ vijjhituṃ samatthabhāvena katahattho. Katūpāsanoti katasarakkhepo
dassitasipPo. Asanenāti kaṇḍena. Atipāteyyāti atikkameyya. Yāvatā so
tālacchāyaṃ 3- atikkameyya, tāvatā kālena ekacakkavāḷaṃ atikkamāmīti attano
javasampattiṃ dasseti.
     Puratthimā samuddā pacchimoti yathā puratthimā samuddā pacchimasamuddo
dūre, evameva dūre padavītihāro ahosīti vadati. So kira pācīnacakkavāḷamukhavaṭṭiyaṃ
ṭhito pādaṃ pasāretvā pacchimacakkavāḷamukhavaṭṭiṃ atikkamati, puna dutiyaṃ pādaṃ
pasāretvā paracakkavāḷamukhavaṭṭiṃ atikkamati. Icchāgatanti icchāeva. Aññatrevāti
nippapañcataṃ dasseti. Bhikkhācārakāle kiresa nāgalatādantakaṭṭhaṃ khāditvā
@Footnote: 1 ka. pañhāya      2 cha. daḷhadhammā     3 cha.Ma. tālacchādiṃ

---------------------------------------------------------------------------------------------
page345.
Anotattadahe 1- mukhaṃ dhovitvā sampatte kāle uttarakurumhi  piṇḍāya caritvā
cakkavāḷamukhavaṭṭiyaṃ nisinno bhattakiccaṃ karoti, tattha muhuttaṃ vissamitvāva puna
javati. Vassatāyukoti tadā dīghāyukakālo hoti, ayaṃ pana vassasatāvasiṭṭhe
āyumhi gamanaṃ ārabhi. Vassasatajīvīti taṃ vassasataṃ anantarāyena jīvanto. Antarāyeva
kālakatoti cakkavāḷalokassa antaṃ appatvā antarāva mato. So  pana tattha
kālaṃ katvāpi āgantvā imasmiṃyeva cakkavāḷe nibbatti.
     Appatvāti saṅkhāralokassa antaṃ appatvā. Dukkhassāti vaṭṭadukkhassa.
Antakiriyanti pariyantakaraṇaṃ. Kaḷevareti attabhāve. Sasaññamhi 2- samanaketi
sasaññe sacittake. Lokanti dukkhasaccaṃ. Lokasamudayanti samudayasaccaṃ. Lokanirodhanti
nirodhasaccaṃ. Paṭipadanti maggasaccaṃ. Iti "nāhaṃ āvuso imāni cattāri saccāni
tiṇakaṭṭhādīsu paññapemi, imasmiṃ pana cātummahābhūtike kāyasmiṃyeva paññapemī"ti
dasseti. Samitāvīti samitapāPo. Nāsiṃsatīti na paṭṭheti. Chaṭṭhaṃ uttānamevāti.
                         7. Suvidūrasuttavaṇṇanā
     [47] Sattame suvidūravidūrānīti kenaci pariyāyena na āsannāni hutvā
suvidūrāneva vidūrāni. Nabhañca bhikkhave paṭhavī cāti ākāsañca mahāpaṭhavī
ca. Tattha kiñcāpi paṭhavito   ākāsaṃ nāma na dūre, dvaṅgulamattepi hoti.
Aññamaññaṃ alagganaṭṭhena pana "suvidūravidūre"ti vuttaṃ. Verocanoti suriyo. Asatañca
bhikkhave dhammoti catusatipaṭṭhānādibhedo sattatiṃsabodhipakkhiyadhammo. Asatañca dhammoti
dvāsaṭṭhidiṭṭhigatabhedo asaddhammo.
     Pabhaṅkaroti ālokakaro. Abyāyiko 3- hotīti avigacchanasabhāvo 4- hoti. Sataṃ
samāgamoti paṇḍitānaṃ mittasanthavavasena samāgamo. Yāvampi 5- tiṭṭheyyāti yattakaṃ
@Footnote: 1 cha.Ma. anotatte    2 cha.Ma. sasaññimhi
@3 Sī. abyayiko       4 Ma. adhimuccanabhāvo    5 cha.Ma. yāvāpi

---------------------------------------------------------------------------------------------
page346.
Addhānaṃ tiṭṭheyya. Tatheva hotīti tādisova hoti, pakatiṃ na jahati. Khippañhi
vetīti sīghaṃ vigacchati.
                         8. Visākhasuttavaṇṇanā
     [48] Aṭṭhame pañcāliputtoti pañcālībrāhmaṇiyā 1- putto. Poriyā
vācāyāti paripuṇṇavācāya. Vissaṭṭhāyāti apalibuddhāya. Aneḷagalāyāti niddosāya
ceva agalitāya ca aviparītabyañjanāya. 2- Pariyāpannāyāti vivaṭṭapariyāpannāya.
Anissitāyāti vaṭṭaṃ anissitāya. Vivaṭṭanissitameva katvā katheti, vaṭṭanissitaṃ
katvā na kathetīti ayamettha adhippāyo.
     Nābhāsamānanti na akathentaṃ. Amataṃ padanti nibbānapadaṃ. Bhāsayeti obhāseyya.
Jotayeti tasseva vevacanaṃ. Paggaṇhe isīnaṃ dhajanti abbhuggataṭṭhena navavidho
lokuttaradhammo isīnaṃ dhajo nāma vuccati, tamenaṃ paggaṇheyya, uccaṃ katvā
katheyyāti attho. Navalokuttaradhammadīpakaṃ subhāsitaṃ dhajo etesanti subhāsitaddhajā.
Isayoti buddhādayo ariyā. Dhammo hi isinaṃ dhajoti heṭṭhā vuttanayeneva
lokuttaradhammo isīnaṃ dhajo nāmāti.
                        9. Vipallāsasuttavaṇṇanā
     [49] Navame saññāvipallāsāti saññāya vipallatthabhāvā, catasso viparītasaññāyoti
attho. Sesapadadvayepi eseva nayo. Anicce bhikkhave  niccanti saññāvipallāsoti
aniccavatthusmiṃ "niccaṃ idan"ti evaṃ gahetvā uppajjanakasaññā,
saññāvipallāsoti attho. Iminā nayena sabbapadesu attho veditabbo.
     Anattani ca attāti anattani "attā"ti evaṃ saññinoti attho.
Micchādiṭṭhihatāti na kevalaṃ saññinova, saññāya viya uppajjamānāya micchādiṭṭhiyāpi
@Footnote: 1 cha.Ma. pañcālaputtoti pañcālabrāhmaṇiyā
@2 Sī. anapatītapadabyañjanāya, cha.Ma. apatitapadabyañajanāya

---------------------------------------------------------------------------------------------
page347.
Vihatā. 1- Khittacittāti saññādiṭṭhiyo viya uppajjamānena khittena 2- cittena
samannāgatā. Visaññinoti desanāmattametaṃ, viparītasaññācittadiṭṭhinoti attho. Te
yogayuttā mārassāti te mārassa yoge yuttā nāma honti. Ayogakkheminoti
catūhi yogehi khemaṃ nibbānaṃ appattā. Sattāti puggalā. Buddhāti catusaccabuddhā.
Imaṃ dhammanti catusaccadhammaṃ. Sacittaṃ paccaladdhāti sakacittaṃ paṭilabhitvā. Aniccato
dakkhunti  aniccabhāveneva addasaṃsu. Asubhataddasunti asubhaṃ asubhatoyeva addasaṃsu.
Sammādiṭṭhisamādānāti gahitasammādassanā. Sabbaṃ dukkhaṃ upaccagunti sakalaṃ
vaṭṭadukkhaṃ samatikkantā.
                       10. Upakkilesasuttavaṇṇanā
     [50] Dasame upakkilesāti virocituṃ adatvā upakkiliṭṭhabhāvakaraṇena
upakkilesā. Mahiyāti 3- himaṃ. 4- Dhūmarajoti dhūmo ca rajo ca. Rāhūti purimā tayo
asampattaupakkilesā, rāhu pana sampattiupakkilesavasena kathitoti veditabbo.
Samaṇabrāhmaṇā na tapanti na bhāsanti na virocantīti guṇatāpena na tapanti,
guṇobhāsena na bhāsanti, guṇavirocanena na virocanti. Surāmerayapānā appaṭiviratāti
pañcavidhāya surāya catubbidhassa ca merayassa pānato aviratā.
     Avijjānivutāti avijjāya nivāritā pihitā. Piyarūpābhinandinoti piyarūpaṃ
sātarūpaṃ abhinandamānā tussamānā. Sādiyantīti gaṇhanti. Aviddasūti andhabālā.
Sanettikāti taṇhāyotteneva sayottā. Kaṭasinti attabhāvaṃ. Ghoranti kakkhaḷaṃ.
Imasmiṃ suttepi gāthāsupi vaṭṭameva 5- kathitanti.
                      Rohitassavaggo pañcamo.
                      Paṭhamapaṇṇāsako niṭṭhito.
@Footnote: 1 cha.Ma. hatā          2 Sī. bhantena
@3 cha.Ma. mahikāti        4 Ma. himasaṅgaho       5 Sī. vivaṭṭameva

---------------------------------------------------------------------------------------------
page348.
                          2. Dutiyapaṇṇāsaka
                        6. 1. Puññābhisandavagga
                     1. Paṭhamapuññābhisandasuttavaṇṇanā
     [51] Dutiyassa paṭhame  puññābhisandāti puññassa abhisandā, puññopapattiyoti 1-
attho. Kusalābhisandāti tasseva vevacanaṃ. Te panete sukhaṃ āharantīti
sukhassāhāRā. Suṭṭhu aggānaṃ rūpādīnaṃ dāyakāti sovaggikā. Sukho nesaṃ vipākoti
sukhavipākā. Sagge uppatti saggo, saggāya saṃvattantīti saggasaṃvattanikā. Cīvaraṃ
paribhuñjamānoti cīvaratthāya vatthaṃ labhitvā sūcisuttādīnaṃ abhāvena taṃ nikkhipantopi
karontopi kārāpentopi 2- pārupantopi jiṇṇakāle paccattharaṇaṃ karontopi
paccattharitumpi asakkuṇeyyaṃ bhummattharaṇaṃ karontopi  bhummattharaṇassa  ananucchavikaṃ
phāletvā pādapuñchanaṃ karontopi "paribhuñjamāno"tveva vuccati. Yadā pana
"pādapuñchanampi kātuṃ 3- na sakkā idan"ti sammajjitvā chaḍḍitaṃ hoti, tadā
paribhuñjamāno nāma na hoti. Appamāṇaṃ cetosamādhinti arahattaphalasamādhiṃ. Appamāṇo tassa
puññābhisandoti iminā dāyakassa puññacetanāya appamāṇataṃ katheti. Tassa hi
"khīṇāsavo me cīvaraṃ paribhuñjatī"ti punappunaṃ anussaraṇavasena pavattā puññacetanā
appamāṇā hoti. Taṃ sandhāyetaṃ vuttaṃ. Piṇḍapātādīsu pana yo piṇḍapātaṃ
paribhuñjitvā sattāhaṃpi teneva yāpetvā 4- aññaṃ na bhuñjati, so sattāhaṃpi
taṃyeva piṇḍapātaṃ paribhuñjamāno nāma  hoti. Ekasmiṃ pana senāsane
rattiṭṭhānadivāṭṭhānādīsu caṅkamantopi nisīdantopi 5- yāva taṃ senāsanaṃ pahāya
aññaṃ na gaṇhāti, tāva paribhuñjamāno nāma hoti. Ekena pana bhesajjena
byādhimhi vūpasante yāva aññaṃ bhesajjaṃ na paribhuñjati, tāvadeva paribhuñjamāno
nāma hoti.
@Footnote: 1 cha.Ma. puññappavattiyoti        2 cha.Ma. ayaṃ pāṭho na dissati
@3 cha.Ma. ayaṃ pāṭho na dissati     4 cha.Ma. yāpeti
@5 cha.Ma. ayaṃ pāṭho na dissati

---------------------------------------------------------------------------------------------
page349.
     Bahubheravanti bahubheravārammaṇehi samannāgataṃ. Ratanavarānanti 1- sattannaṃ
pavararatanānaṃ. Ālayanti nivāsaṭṭhānaṃ. Puthū savantīti bahukā hutvā sandamānā.
Sesamettha uttānameva.
                     2. Dutiyapuññābhisandasuttavaṇṇanā
     [52] Dutiye ariyakantehīti maggaphalasampayuttehi. Tāni hi ariyānaṃ kantāni
honti piyāni manāpāni. Sesaṃ suttante tāva yaṃ vattabbaṃ siyā, taṃ visuddhimagge
2- vuttameva.
     Gāthāsu pana saddhāti sotāpannassa saddhā adhippetā. Sīlanti sotāpannassa
sīlameva. Ujubhūtañca dassananti kāyavaṅkādīnaṃ abhāvena khīṇāsavassa dassanaṃ
ujubhūtadassanannāma. Āhūti kathayanti. Pasādanti buddhadhammasaṃghesu pasādaṃ.
Dhammadassananti catusaccadhammadassanaṃ.
                       3. Paṭhamasaṃvāsasuttavaṇṇanā
     [53] Tatiye sambahulāpi kho gahapatī ca gahapatāniyo cāti bahukā gahapatayo
ca gahapatāniyo ca āvāhavivāhakaraṇatthāya gacchantā tameva maggaṃ paṭipannā
honti. Saṃvāsāti sahavāsā ekatovāsā. Chavo chavāyāti guṇamaraṇena matattā
chavo guṇamaraṇeneva matāya chavāya saddhiṃ. Deviyā saddhinti guṇehi devibhūtāya
saddhiṃ. Dussīloti nissīlo. Pāpadhammoti lāmakadhammo. Akkosakaparibhāsakoti dasahi
akkosavatthūhi akkosako bhayaṃ dassetvā tajjanena paribhāsako. Evaṃ sabbattha
attho veditabbo.
     Kadariyāti thaddhamaccharino. Jānipatayoti jāyapatikā. 3- Vadaññūti yācakavacanassa
atthaṃ jānantā. Saññatāti sīlasaññamena samannāgatā. Dhammajīvinoti dhamme ṭhatvā
@Footnote: 1 Sī.,ka. ratanagaṇānanti       2 visuddhi. 1/192        3 cha.Ma. jayampatikā

---------------------------------------------------------------------------------------------
page350.
Jīvikaṃ kappentīti dhammajīvino. Atthā sampacurā 1- hontīti vaḍḍhisaṅkhātā atthā
etesaṃ bahū honti. Phāsukaṃ upajāyatīti aññamaññaṃ phāsuvihāro jāyati. Kāmakāminoti
kāme kāmayamānā.
                       4. Dutiyasaṃvāsasuttavaṇṇanā
     [54] Catutthe  kammapathavasena desanā vavatthitā. 2- Sesaṃ tādisameva. Imesu
pana dvīsupi suttesu āgārikapaṭipadā kathitā. Sotāpannasakadāgāmīnampi vaṭṭati.
                        5-6. Samajīvīsuttavaṇṇanā
     [55-56] Pañcame tenupasaṅkamīti kimatthaṃ upasaṅkami? anuggaṇhanatthaṃ.
Tathāgato hi taṃ raṭṭhaṃ pāpuṇanto imesaṃyeva dvinnaṃ saṅgaṇhanatthāya pāpuṇāti.
Nakulapitā kira pañca jātisatāni tathāgatassa pitā ahosi, pañca jātisatāni
mahāpitā, pañca  jātisatāni cūḷapitā. Nakulamātāpi pañca jātisatāni tathāgatassa
mātā ahosi, pañca jātisatāni mahāmātā, pañca jātisatāni cūḷamātā.
Te satthu diṭṭhakālato paṭṭhāya puttasinehaṃ paṭilabhitvā "hantāta hantātā"ti
vacchakaṃ disvā vacchagiddhinī gāvī viya viravamānā upasaṅkamitvā paṭhamadassaneneva
sotāpannā jātā. Nivesane pañcasatānaṃ bhikkhūnaṃ āsanāni sadā paññattāneva
honti. Iti bhagavā tesaṃ anuggaṇhanatthāya upasaṅkami. Aticaritāti atikkamitā.
Abhisamparāyañcāti paraloke ca. Samasaddhāti saddhāya samā ekasadisā. Sīlādīsupi
eseva nayo. Chaṭṭhaṃ kevalaṃ bhikkhūnaṃ desitaṃ. Sesamettha tādisameva.
                       7. Suppavāsāsuttavaṇṇanā
     [57] Sattame pajjanelanti 3- tassa nigamassa nāmaṃ. Koliyānanti kolarājakulānaṃ.
Āyuṃ kho pana datvāti āyudānaṃ datvā. Āyussa bhāginī hotīti
@Footnote: 1 cha.Ma. atthā saṃpacurā   2 cha.Ma. pavattitā
@3 Sī. sajjanelanti, cha.Ma. pajjanikanti

---------------------------------------------------------------------------------------------
page351.
Āyubhāgapaṭilābhinī hoti, āyuṃ vā bhajanikā 1- hoti, āyupaṭilābhinīti attho.
Sesapadesupi eseva nayo.
     Rasasā upetanti rasena upetaṃ rasasampannaṃ. Ujjugatesūti kāyavaṅkādi-
rahitattā ujukameva gatesu khīṇāsavesu. Caraṇūpapannesūti pañcadasahi caraṇadhammehi
samannāgatesu. Mahaggatesūti mahattaṃ gatesu. Khīṇāsavānaṃyevetaṃ nāmaṃ. Puññena
puññaṃ saṃsandamānāti puññena saddhiṃ puññaṃ ghaṭṭiyamānā. 2- Mahapphalā lokavidūna
vaṇṇitāti evarūpā dānasaṅkhātā dakkhiṇā tividhalokaṃ viditaṃ katvā ṭhitattā
lokavidūnaṃ buddhānaṃ vaṇṇitā, buddhehi pasatthāti attho. Yaññamanussarantāti yaññaṃ
dānaṃ anussarantā. Vedajātāti tuṭṭhijātā.
                         8. Sudattasuttavaṇṇanā
     [58] Aṭṭhame saññatānanti kāyavācāhi saññatānaṃ. Paradattabhojinanti
parehi dinnameva bhuñjitvā yāpentānaṃ. Kālenāti yuttakālena. 3- Sakkacca dadātīti
sahatthā sakkāraṃ katvā dadāti. Cattāri ṭhānāni anuppavecchatīti cattāri kāraṇāni
anuppavecchati 4- dadāti. Yasavā hotīti mahāparivāro hoti. Navamaṃ kevalaṃ bhikkhūnaṃ
kathitaṃ. Sesamettha tādisameva.
                       10. Gihisāmīcisuttavaṇṇanā
     [60] Dasame gihisāmīcipaṭipadanti gihīnaṃ anucchavikaṃ paṭipattiṃ. Paccupaṭṭhito
hotīti abhiharitvā dātukāmatāya patiupaṭṭhito hoti upagato, bhikkhusaṃghassa cīvaraṃ
detīti attho.
     Upaṭṭhitāti upaṭṭhāyako. Tesaṃ divā ca ratto cāti ye ca evaṃ catūhi
paccayehi upaṭṭhahanti, tesaṃ divā ca rattiṃ ca pariccāgavasena ca anussaraṇavasena
@Footnote: 1 Ma. janikā                2 Sī. ghaṭṭayamānā, cha.Ma. ghaṭayamānā
@3 cha.Ma. yuttappattakālena               4 cha.Ma. anuppaveseti

---------------------------------------------------------------------------------------------
page352.
Ca sadā puññaṃ pavaḍḍhati. Saggañca kamatiṭṭhānanti tādiso ca bhaddakaṃ kammaṃ
katvā saggaṃ ṭhānaṃ upagacchati. Imesu catūsupi suttesu agāriyapaṭipadā kathitā.
Sotāpannasakadāgāmīnaṃpi vaṭṭati.
                       Puññābhisandavaggo paṭhamo.
                        -----------------
                         7. 2. Pattakammavagga
                        1. Pattakammasuttavaṇṇanā
     [61] Dutiyassa paṭhame aniṭṭhapaṭikkhepena iṭṭhā. Mane 1- kamanti pavisantīti
kantā. Manaṃ 2- appenti piyāyanti vaḍḍhentīti 2- manāpā. Dullabhāti paramadullabhā.
Bhogāti bhuñjitabbakā rūpādayo visayā. Saha dhammenāti dhammeneva saddhiṃ
uppajjantu, mā dhammūpaghātaṃ 3- katvā adhammenāti. Athavā sahadhammenāti sakāraṇena,
tena tena senāpatiseṭṭhiṭṭhānādikāraṇena saddhiṃyeva uppajjantūti attho. Yasoti
parivārasampatti. Saha ñātībhīti ñātakehi saddhiṃ. Saha upajjhāyehīti sukhadukkhesu
upanijjhāyitabbatā upajjhāyasaṅkhātehi sandiṭṭhasambhattehi saddhiṃ.
     Akiccaṃ karotīti akātabbaṃ karoti. Kiccaṃ aparādhetīti kattabbayuttakaṃ kiccaṃ
akaronto taṃ aparādheti nāma. Dhaṃsatīti patati parihāyati. Abhijjhāvisamalobhanti
abhijjhāsaṅkhātaṃ visamalobhaṃ. Pajahatīti nudati nīharati. Mahāpaññoti mahantapañño.
Puthupaññoti puthulapañño. Āpāthadasoti 4- taṃ taṃ atthaṃ āpātheti ṭhitameva 5- passi,
sukhumampissa atthajātaṃ āpāthaṃ āgacchatiyevāti attho.
@Footnote: 1 Sī.,Ma. mano         2-2 cha.Ma. appāyanti pavaḍḍhentīti
@3 Ma. dhammassa ghānaṃ      4 cha.Ma. āpātadasoti      5 cha.Ma. tameva

---------------------------------------------------------------------------------------------
page353.
     Uṭṭhānaviriyādhigatehīti uṭṭhānasaṅkhātena viriyena adhigatehi. Bāhābalaparicitehīti
bāhābalena paricitehi vaḍḍhitehi. Sedāvakkhittehīti avakkhittasedehi, sedaṃ
muñcitvā vāyāmena payogena samadhigatehīti 1- attho. Dhammikehīti dhammayuttehi.
Dhammaladdhehīti dasakusalakammapathadhamme akopetvā laddhehi. Pattakammānīti yuttakammāni
anucchavikakammāni. Sukhetīti sukhitaṃ karoti. Pīṇetīti pīṇitaṃ balasampannaṃ karoti.
Ṭhānaṃ gataṃ hotīti kāraṇagataṃ hoti. Kiṃ pana tanti? catūsu pattakammesu ekaṃ bhogehi
Kattabbaṃ kammaṃ bhogajātameva ṭhānaṃ gataṃ. Pattagatanti yuttappattaṭṭhānagataṃ. Āyatanaso
paribhuttanti kāraṇeneva paribhuttaṃ bhogajātaṃ hoti.
     Pariyodhāya vattatīti pidahitvā vattati. Yathā aggiādīhi uppannāsu āpadāsu,
evaṃ ādittagehanibbāpanādīnaṃ atthāya dhanapariccāgaṃ katvā tāsaṃ āpadānaṃ
maggaṃ pidahati nivāreti. Sotthiṃ attānaṃ karotīti nirupaddavaṃ khemaṃ attānaṃ
karoti. Ñātibalinti ñātakānaṃ baliṃ. Atithibalinti āgantukānaṃ baliṃ. Pubbapetabalinti
paralokagatānaṃ ñātakānaṃ baliṃ. Rājabalinti rañño kattabbayuttakaṃ rājabaliṃ.
Devatābalinti devatānaṃ kattabbabaliṃ. Sabbametaṃ tesaṃ tesaṃ yathānucchavikavasena
dātabbadānassa adhivacanaṃ.
     Khantisoracce niviṭṭhāti adhivāsanakkhantiyañca susīlatāya ca niviṭṭhā. Ekamattānaṃ
damentīti ekaṃ attanova attabhāvaṃ indriyadamena damenti. Samentīti attano cittaṃ
kilesavūpasamanena samenti. Parinibbāpentīti kilesaparinibbāneneva parinibbāpenti.
Uddhaggikantiādīsu uparūparibhūmīsu phaladānavasena uddhamaggamassāti uddhaggikā.
Saggassa hitāti tatrupapattijananato 2- sovaggikā. Nibbattaṭṭhāne sukho vipāko
assāti sukhavipākā. Suṭṭhu aggānaṃ dibbavaṇṇādīnaṃ dasannaṃ visesānaṃ nibbattanato
saggasaṃvattanikā, evarūpaṃ dakkhiṇaṃ patiṭṭhāpetīti attho.
@Footnote: 1 Sī. saṃhatehīti, ka. samagatehīti      2 Ma. hitā tatrpapattijanakā

---------------------------------------------------------------------------------------------
page354.
     Ariyadhamme ṭhitoti pañcasīladhamme patiṭṭhito. Pecca sagge pamodatīti paralokaṃ
gantvā yattha sagge paṭisandhiṃ gaṇhāti, tattha modati. Sotāpannasakadāgāmino
vā hontu anāgāmī 1- vā sabbesaṃ ayaṃ paṭipadā labbhatevāti.
                        2. Ānaṇyasuttavaṇṇanā
     [62] Dutiye adhigamanīyānīti pattabbāni. Kāmabhogināti vatthu kāme ca
kilesakāme ca paribhuñjantena. Atthisukhādīsu atthīti uppajjanakasukhaṃ atthisukhaṃ nāma.
Bhoge paribhuñjantassa 2- uppajjanakasukhaṃ bhogasukhaṃ nāma. Anaṇosmīti uppajjanakasukhaṃ
anaṇyasukhaṃ nāma. Niddoso anavajjosmīti uppajjanakasukhaṃ anavajjasukhaṃ nāma.
     Bhuñjanti bhuñjamāno. Paññā vipassatīti paññāya vipassati. Ubho bhāgeti
dve koṭṭhāse, heṭṭhimāni tīṇi ekaṃ koṭṭhāsaṃ, anavajjasukhaṃ ekaṃ koṭṭhāsanti
evaṃ paññāya sampassamāno dve koṭṭhāse jānātīti attho. Anavajjasukhassetanti
etaṃ tividhampi sukhaṃ anavajjasukhassa soḷasiṃ kalaṃ nāgghatīti.
                         3. Brahmasuttavaṇṇanā
     [63] Tatiyaṃ tikanipāte vaṇṇitameva. Sapubbadevatānīti padamattameva
ettha viseso. Catutthe sabbaṃ uttānameva.
                          5. Rūpasuttavaṇṇanā
     [65] Pañcame rūpe pamāṇaṃ gahetvā pasanno rūpappamāṇo nāma.
Rūpappasanno tasseva atthavevacanaṃ. 3- Ghose pamāṇaṃ gahetvā pasanno ghosappamāṇo
@Footnote: 1 Sī. anāgāmīti, Ma. anāgāmino       2 Ma. paribhuñjantena
@3 cha.Ma. atthavacanaṃ. evamuparipi

---------------------------------------------------------------------------------------------
page355.
Nāma. Cīvaralūkhapattalūkhesu pamāṇaṃ gahetvā pasanno lūkhappamāṇo nāma. Dhamme
pamāṇaṃ gahetvā pasanno dhammappamāṇo nāma. Itarāni tesaṃyeva atthavevacanāni.
Sabbasatte ca tayo koṭṭhāse katvā dve koṭṭhāsā rūpappamāṇā, eko na
rūpappamāṇo. Pañca koṭṭhāse katvā cattāro koṭṭhāsā ghosappamāṇā, eko
na ghosappamāṇo. Dasa koṭṭhāse katvā nava koṭṭhāsā lūkhappamāṇā, eko na
lūkhappamāṇo. 1- Satasahassakoṭṭhāse pana katvā 1- eko koṭṭhāsova dhammappamāṇo,
sesā na dhammappamāṇāti veditabbā.
     Rūpe pamāṇiṃsūti 2- ye rūpaṃ disvā pasannā, te rūpe pamāṇiṃsu nāma. Paminiṃsūti 3-
attho. Ghosena anvagūti ghosena anugatā, 4- ghosappamāṇaṃ gahetvā pasannāti
attho. Chandarāgavasūpetāti chandassa ca rāgassa ca vasaṃ upetā. 5- Ajjhattañca
na jānātīti niyakajjhatte tassa guṇaṃ na jānāti. Bahiddhā ca na passatīti
bahiddhāpissa paṭipattiṃ na passati. Samantāvaraṇoti samantato āvārito,
samantā vā āvaraṇamassāti samantāvaraṇo. Ghosena vuyhatīti ghosena niyyati,
na guṇena. Ajjhattañca na jānāti bahiddhā ca vipassatīti niyakajjhatte
guṇaṃ na jānāti, bahiddhā panassa paṭipattiṃ passati. Bahiddhā phaladassāvīti
tassa parehi kataṃ bahiddhā sakkāraphalaṃ passanto. Vinīvaraṇadassāvīti vivaṭadassāvīti.
Na so ghosena vuyhatīti so ghosena na niyyati.
                         6. Sarāgasuttavaṇṇanā
     [66] Chaṭṭhe mohajaṃ vāpiaviddasūti mohajaṃ vāpi aviddasū apaṇḍitā.
Savighātanti sadukkhaṃ. Dukkhudrayanti āyatiṃ ca dukkhavaḍḍhidāyakaṃ. Acakkhukāti
paññācakkhuvirahitā. Yathā dhammā tathā santāti yathā rāgādayo dhammā ṭhitā,
@Footnote: 1-1 cha.Ma. satasahassaṃ koṭṭhāse katvā pana         2 ka. rūpena pāmiṃsūti
@3 cha.Ma. pasīdiṃsūti           4 ka. anugantvā     5 ka. upagatā

---------------------------------------------------------------------------------------------
page356.
Tathā sabhāvāva hutvā. Na tassevanti 1- maññareti mayaṃ evaṃsantā evaṃsabhāvāti
tassa na maññare, na maññantīti attho. Imasmiṃ suttepi gāthāsupi vaṭṭameva kathitaṃ.
                        7. Ahirājasuttavaṇṇanā
     [67] Sattame imāni cattāni ahirājakulānīti idaṃ daṭṭhavisāneva
sandhāya vuttaṃ. Ye hi keci daṭṭhavisā, sabbe te imesaṃ catunnaṃ ahirājakulānaṃ
abbhantaragatāva honti. Attaguttiyāti attano guttatthāya. Attarakkhāyāti attano
rakkhanatthāya. Attaparittāyāti attano parittāṇatthāya. Parittaṃ nāma anujānāmīti
attho.
     Idāni yathātaṃ parittaṃ kātabbaṃ, taṃ dassento virūpakkhehi metiādimāha.
Tattha virūpakkhehīti virūpakkhanāgakulehi. Sesesupi eseva nayo. Apādakehīti
apādakasattehi. Sesesupi eseva nayo. Sabbe sattāti ito pubbe ettakena
ṭhānena odissakamettaṃ kathetvā idāni anodissakamettaṃ kathetuṃ idamāraddhaṃ.
Tattha sattā pāṇā bhūtāti sabbānetāni puggalavevacanāneva. Bhadrāni passantūti
bhadrāni ārammaṇāni passantu. Mā kañci pāpamāgamāti kañci saggaṃ pāpakaṃ
lāmakaṃ mā āgacchatu. Appamāṇo buddhoti ettha buddhoti buddhaguṇā veditabbā.
Te hi appamāṇā nāma. Sesapadadvayepi eseva nayo. Pamāṇavantānīti guṇappamāṇena
yuttāni. Uṇṇānābhīti 2- lomasanābhiko makkaṭako. 3- Sarabūti gharagolikā. Katā me
rakkhā, katā me parittāti mayā ettakassa janassa rakkhā ca parittāṇañca kataṃ.
Paṭikkamantu bhūtānīti sabbepi me kataparittāṇā sattā apagacchantu, mā maṃ
viheṭhayiṃsūti attho.
@Footnote: 1 Sī. nassevanti    2 cha.Ma. uṇṇanābhīti    3 Ma. lomanābhilomamakkaṭako

---------------------------------------------------------------------------------------------
page357.
                        8. Devadattasuttavaṇṇanā
    [68] Aṭṭhame acirapakkante devadatteti saṃghaṃ bhinditvā nacirapakkante.
Parābhavāyāti avuḍḍhiyā vināsāya. Assatarīti vaḷavāya kucchismiṃ gadrabhassa jātā.
Attavadhāya gabbhaṃ gaṇhātīti taṃ assena saddhiṃ sampayojenti, sā gabbhaṃ gaṇhitvā
kāle sampatte vijāyituṃ na sakkontī pādehi bhūmiṃ paharantī tiṭṭhati. Athassā
cattāro pāde catūsu khāṇukesu bandhitvā kucchiṃ phāletvā potakaṃ nīharanti.
Sā tattheva marati. Tenetaṃ vuttaṃ.
                         9. Padhānasuttavaṇṇanā
     [69] Navame kilesānaṃ saṃvaratthāya pavesanadvāraṃ pidahanatthāya padhānaṃ
saṃvarappadhānaṃ. Pajahanatthāya padhānaṃ pahānappadhānaṃ, kusaladhammānaṃ brūhanatthāya
padhānaṃ 1- bhāvanāppadhānaṃ, tesaṃyeva anurakkhanatthāya padhānaṃ anurakkhanāppadhānaṃ.
                        10. Adhammikasuttavaṇṇanā
     [70] Dasame adhammikā hontīti porāṇakarājūhi ṭhapitaṃ dasabhāgabaliñceva
aparādhānurūpañca daṇḍaṃ aggahetvā atirekabalino ceva atirekadaṇḍassa ca gahaṇena
adhammikā. Rājāyuttāti rañño janapadesu kiccasaṃvidhāyakā āyuttakapurisā.
Brāhmaṇagahapatikāti antonagaravāsino brāhmaṇagahapatayo. Negamajānapadāti
nigamavāsino ceva janapadavāsino ca. Visamanti visamā hutvā, asamayena vāyantīti
attho. Visamāti na samā, atithaddhā vā atimudukā vāti  attho. Apañjasāti
maggato apagatā, ummaggagāmino  hutvā vāyantīti attho. Devatā parikupitā
bhavantīti vātesu hi visamesu apañjasesu vāyantesu rukkhā bhijjanti, vimānāni
@Footnote: 1 cha.Ma. vaḍḍhanatthāya padhānaṃ

---------------------------------------------------------------------------------------------
page358.
Bhijjanti. Tasmā devatā parikupitā bhavanti. Tā devassa sammā vassituṃ na
denti. Tena vuttaṃ devo na sammā dhāraṃ anuppavecchatīti. Visamapākāni sassāni
bhavantīti ekasmiñca ṭhāne gabbhīni honti, ekasmiṃ sañjātakhīrāni, ekaṃ ṭhānaṃ
paccatīti evaṃ visamapākāni sassāni bhavanti.
     Samaṃ nakkhattāni tārakarūpāni parivattantīti yathā kattikapuṇṇamā
kattikanakkhattameva labhati, māgasirapuṇṇamā 1- māgasiranakkhattamevāti evaṃ tasmiṃ tasmiṃ
māse sā sā puṇṇamā taṃ taṃ nakkhattameva labhati, tathā samaṃ 2- parivattanti. Samaṃ
vātā vāyantīti avisamā hutvā samayasmiṃyeva vāyanti, cha māse uttarā vātā,
cha māse dakkhiṇāti evaṃ tesaṃ tesaṃ janapadānaṃ anurūpe samaye vāyanti. Samāti
samappavattino nātithaddhā nātimudū. Pañjasāti maggapaṭipannā, maggeneva vāyanti,
no amaggenāti attho.
     Jimhaṃ gacchatīti kuṭilaṃ gacchati, atitthaṃ gaṇhāti. Nette 3- jimhaṃ gate satīti
nayatīti nettā. Tasmiṃ nette 4- jimhaṃ gate kuṭilaṃ gantvā atitthaṃ gaṇhante
itarāpa atitthameva gaṇhantīti attho. Netetipi 5- pāṭho. Dukkhaṃ setīti dukkhaṃ
sayati, dukkhitaṃ hotīti attho.
                        Pattakammavaggo dutiyo.
                        ----------------
@Footnote: 1 cha.Ma. migasirapuṇṇamā    2 cha.Ma. sammā
@3 Sī. te     4 Sī. netā     5 Sī. nettetipi, Ma. nītetipi

---------------------------------------------------------------------------------------------
page359.
                         8. 3. Apaṇṇakavagga
                         1. Padhānasuttavaṇṇanā
     [71] Tatiyavaggassa paṭhame apaṇṇakapaṭipadanti aviruddhapaṭipadaṃ. 1- Yoni cassa
āraddhā hotīti kāraṇañcassa paripuṇṇaṃ hoti. Āsavānaṃ khayāyāti arahattatthāya.
Dutiyaṃ uttānameva.
                        3. Sappurisasuttavaṇṇanā
     [73] Tatiye avaṇṇoti aguṇo. Pātukarotīti katheti, pākaṭaṃ karoti. Pañhābhinītoti
pañhatthāya abhinīto. Ahāpetvā alambitvāti aparihīnaṃ alambitaṃ katvā. Ettha ca
asappuriso pāpicchatāya attano avaṇṇaṃ chādeti, sappuriso lajjitāya attano
vaṇṇaṃ. Idāni yasmā asappuriso hirottapparahito saṃvāsena avajānāti, sappuriso pana
hirottappasamannāgato saṃvāsenāpi nāvajānāti. Tasmā sappurisabhāvasādhakaṃ 2-
adhunāgatavadhukopammaṃ dassetuṃ seyyathāpi bhikkhave vadhukātiādimāha. Tattha vadhukāti
suṇisā. Tibbanti bahalaṃ. Sesamettha uttānamevāti.
                        4-5. Aggasuttavaṇṇanā
     [74-75] Catutthe sīlagganti aggappattaṃ uttamasīlaṃ. Eseva nayo sabbattha.
Pañcame rūpagganti yaṃ rūpaṃ sammasitvā arahattaṃ pāpuṇāti, idaṃ rūpaggaṃ nāma.
Sesesupi eseva nayo. Bhavagganti ettha pana yasmiṃ attabhāve ṭhito arahattaṃ
pāpuṇāti, etaṃ bhavaggaṃ nāmāti.
                        6. Kusinārasuttavaṇṇanā
     [76] Chaṭṭhe upavattaneti pācīnagatāya sālapantiyā uttarena nivattitvā
ṭhitāya vemajjhaṭṭhāne. Antare 3- yamakasālānanti dvinnaṃ sālarukkhānaṃ antare.
Kaṅkhāti dveḷhakaṃ. Vimatīti vinicchituṃ asamatthatā. "buddho nu kho na buddho
@Footnote: 1 cha.Ma. aviraddhappaṭipadaṃ         2 cha.Ma. asappurisabhāvasādhakaṃ      3 cha.Ma. antarena

---------------------------------------------------------------------------------------------
page360.
Nu kho, dhammo nu kho na dhammo nu kho, saṃgho nu kho, na saṃgho nu kho,
maggo nu kho na maggo nu kho, paṭipadā nu kho na paṭipadā nu kho"ti
yassa saṃsayo uppajjeyya, taṃ vo vadāmi pucchatha bhikkhaveti ayamettha saṅkhepattho.
Satthugāravenapi na puccheyyāthāti "mayaṃ satthu santike pabbajimha, cattāro paccayāpi
no satthu santakāva, te 1- mayaṃ ettakaṃ kālaṃ kaṅkhaṃ akatvā na arahāma ajja
pacchime kāle kaṅkhaṃ kātun"ti sace evaṃ satthari gāravena na pucchatha. Sahāyakopi
bhikkhave sahāyakassa ārocetūti tumhākaṃ yo yassa bhikkhussa sandiṭṭho sambhatto,
so tassa ārocetu, ahaṃ ekabhikkhussa kathessāmi, tassa kathaṃ sutvā sabbe
nikkaṅkhā bhaveyyāthāti 2- dasseti. Evaṃ pasannoti evaṃ saddahāmi ahanti attho.
Ñāṇamevāti nikkaṅkhābhāvapaccakkhakaraṇañāṇaṃyeva ettha tathāgatassa, na saddhāmattanti
attho. Imesaṃ hi ānandāti imesaṃ antosāṇiyaṃ nisinanānaṃ pañcannaṃ bhikkhusatānaṃ.
Yo pacchimakoti yo guṇavasena pacchimako, ānandattheraṃyeva sandhāyāha.
                       7. Acinteyyasuttavaṇṇanā
     [77] Sattame acinteyyānīti cintetuṃ ayuttāni.  na cintetabbānīti
acinteyyattāyeva na cintetabbāni. Yāni cintentoti yāni kāraṇāni cintento.
Ummādassāti ummattakabhāvassa. Vighātassāti dukkhassa. Buddhavisayoti buddhānaṃ
visayo, sabbaññutañāṇādīnaṃ buddhaguṇānaṃ pavatti ca ānubhāvo ca.  jhānavisayoti
abhiññājhānavisayo. 3- Kammavipākoti diṭṭhadhammavedanīyādīnaṃ kammānaṃ vipāko.
Lokacintāti "kena nu kho candimasuriyā katā, kena mahāpaṭhavī, kena mahāsamuddo,
kena sattā uppāditā, kena pabbatā, kena ambatālanāḷikerādayo"ti evarūpā
lokacintā.
@Footnote: 1 Ma. tena      2 cha.Ma. bhavathāti      3 Ma. abhiññādivisayo

---------------------------------------------------------------------------------------------
page361.
                         8. Dakkhiṇasuttavaṇṇanā
     [78] Aṭṭhame dakkhiṇāvisuddhiyoti dānasaṅkhātāya dakkhiṇāya visuddhiyā
kāraṇāni. 1- Dāyakato visujjhatīti mahapphalabhāvena visujjhati, mahapphalā hotīti
attho. Kalyāṇadhammoti sucidhammo. Pāpadhammoti lāmakadhammo. Dāyakato visujjhatīti
ettha vessantaramahārājā kathetabbo. So hi jūjakabrāhmaṇassa dārake datvā
mahāpaṭhaviṃ kampesi. Paṭiggāhakato visujjhatīti ettha kalyāṇīnadīmukhadvāravāsī kevaṭṭo
kathetabbo. So kira dīghasumanattherassa tikkhattuṃ piṇḍapātaṃ datvā maraṇamañce
nipanno "ayyassa maṃ dīhasumanattherassa dinnapiṇḍapāto uddharatī"ti āha.
Neva dāyakatoti ettha vaḍḍhamānavāsī luddako kathetabbo. So kira petassa
dakkhiṇaṃ dento ekassa dussīlasseva tayo vāre adāsi. Tatiyavāre "amanusso
dussīlo maṃ vilumpatī"ti viravi. Ekassa sīlavato bhikkhuno datvā pāpitakāleyevassa
pāpuṇi. Dāyakato ceva visujjhati paṭiggāhakato cāti ettha asadisadānaṃ
kathetabbanti.
                         9. Vaṇijjasuttavaṇṇanā
     [79] Navame tādisā vāti taṃsadisāva taṃsarikkhakāva. Chedagāminī hotīti chedaṃ
gacchati. Yaṃ patthitaṃ, taṃ sabbaṃ nassatīti attho. Na yathādhippāyā hotīti yathājjhāsayā
na hoti. Parādhippāyā hotīti parajjhāsayā attajjhāsayato 2- adhikataraphalā hoti.
Samaṇaṃ vā brāhmaṇaṃ vāti ettha samitapāpabāhitapāpatā hi samaṇabrāhmaṇatā
veditabbā. Vada 3- bhante paccayenāti bhante catubbidhena cīvarādinā paccayena
vadeyyāsīti evaṃ pavāreti nimanteti. Yena pavāretīti  paricchinditvā yattakena
pavāreti. Taṃ na detīti taṃ sabbaso na deti. Taṃ na yathādhippāyaṃ detīti
@Footnote: 1 cha.Ma. visujjhanakāraṇāni   2 cha.Ma. ajjhāsayato    3 vadatu

---------------------------------------------------------------------------------------------
page362.
Taṃ yathā 1- tassa ajjhāsayo, evaṃ dātuṃ na sakkoti, hāpetvā appakaṃ deti.
Yathādhippāyaṃ detīti yattakaṃ so icchati, tattakameva deti. Parādhippāyaṃ detīti appakaṃ
pavāretvā avattharitvā bahuṃ deti.
                        10. Kambojasuttavaṇṇanā
     [80] Dasame neva sabhāyaṃ nisīdatīti vinicchayakaraṇatthaṃ vinicchayasabhāyaṃ neva
nisīdati. Na kammantaṃ payojetīti kasivaṇijjādimahākammantaṃ na payojeti. Na kambojaṃ
gacchatīti bhogasambharaṇatthāya 2- kambojaraṭṭhaṃ na gacchati. Desanāmattameva cetaṃ, yaṅkiñci
tiroraṭṭhaṃ na gacchatīti attho. Kodhanotiādīsu kodhanatāya kodhapariyuṭṭhito atthānatthaṃ
na jānāti, issukitāya parasampattiṃ na sahati, maccharitāya dhanaṃ datvā kiccaṃ
kātuṃ na sakkoti, nippaññatāya kiccaṃ saṃvidhātuṃ na sakkoti. Tasmā etāni
sabhānisīdanādīni karotīti.
                         Apaṇṇakavaggo tatiyo.
                         --------------
                          9. 4. Macalavagga
                  1-5.  pāṇātipātādisuttapañcakavaṇṇanā
     [81-85] Catutthassa paṭhamādīni uttānatthāneva. Pañcame "nīcakule
paccājāto"tiādikena tamena yuttoti tamo. Kāyaduccaritādīhi puna nirayatamūpagamanato
tamaparāyano. Iti ubhayenāpi khandhatamova kathito hoti. "addhakule paccājāto"tiādikena
jotinā yuttato joti, ālokabhūtoti vuttaṃ hoti. Kāyasucaritādīhi puna
sagguppattijotibhāvūpagamanato jotiparāyano. Iminā nayena itarepi dve veditabbā.
@Footnote: 1 Ma. yaṃ yathā, cha. yathā     2 Sī. bhogasaṃharaṇatthāva, bhoge sambharaṇatthāya

---------------------------------------------------------------------------------------------
page363.
      Veṇakuleti vilīvakārakule. Nesādakuleti migaluddakādīnaṃ kule. Rathakārakuleti
cammakārakule. Pukkusakuleti pupphacchaḍḍakakule. 1- Ettāvatā kulavipattiṃ dassetvā
idāni yasmā pukkusajātopi ekacco addho hoti mahaddhano. Ayaṃ pana na tādiso,
tasmā tassa bhogavipattiṃ dassetuṃ daliddeti āha. Tattha daliddeti dāliddiyena
samannāgate appannapānabhojane. 1- Kasiravuttiketi dukkhavuttike. 2- Yattha vāyāmena
ārādhenti taṃ pāpetīti attho. Yattha kasirena ghāsacchādo labbhatīti yasmiṃ kule
dukkhena yāgubhattaghāso ca kopinamattaṃ acchādanaṃ vā labbhati.
     Idāni yasmā ettha kule jātopi upadhisampanno hoti attabhāvasamiddhiyaṃ
ṭhito ayaṃ pana na tādiso tasmā tassa sarīravipattiṃpi dassetuṃ so ca hoti
dubbaṇṇotiādimāha. Tattha 2- dubbaṇṇoti paṃsupisācako viya jhāmakhāṇuvaṇṇo.
Duddasikoti vijātamātuyāpi amanāpadassano. Okoṭimakoti lakuṇḍako. Kāṇoti
ekacchikāṇo vā ubhayacchikāṇo vā. Kuṇīti ekahatthakuṇī vā ubhayahatthakuṇī vā.
Khañjoti ekapādakhañjo vā ubhayapādakhañjo vā. Pakkhahatoti hatapakkho pīṭhasappī.
Padīpeyyassāti telakapallādino padīpaupakaraṇassa. Evaṃ kho bhikkhaveti ettha
eko puggalo bahiddhā ālokaṃ adisvā mātukucchismiṃyeva kālaṃ katvā apāyesu
nibbattanto sakalampi kappaṃ saṃsarati. Sopi tamotamaparāyanova. So pana kuhakapuggalo
bhaveyya. Kuhakassa hi evarūpā nipphatti  hotīti vuttaṃ.
     Ettha ca "nīce kule"tiādīhi āgamanavipatti ceva paccuppannapaccayavipatti
ca dassitā. "dalidde"tiādīhi pavattapaccayavipatti, "kasiravuttike"tiādīhi
ājīvupāyavipatti, "dubbaṇṇo"tiādīhi attabhāvavipatti, "bahvābādho"tiādīhi
dukkhakāraṇasamāyogo, "na lābhī"tiādīhi sukhakāraṇavipatti ceva upabhogavipatti ca, "kāyena
duccaritan"tiādīhi tamaparāyanabhāvassa kāraṇasamāyogo, "kāyassa bhedā"tiādīhi
samparāyikatamūpagamo. Sukkapakkho vuttapaṭipakkhanayena veditabbo.
@Footnote: 1-1 cha.Ma. ime pāṭhā na dissanti      2-2 cha.Ma. ime pāṭhā na dissanti

---------------------------------------------------------------------------------------------
page364.
                       6. Oṇatoṇatasuttavaṇṇanā
     [86] Chaṭṭhe oṇatoṇatoti idāni nīco āyatiṃpi nīco bhavissati.
Oṇatuṇṇatoti idāni nīco āyatiṃ ucco bhavissati. Uṇṇatoṇatoti idāni ucco
āyatiṃpi nīco bhavissati. Uṇṇatuṇṇatoti idāni ucco āyatiṃpi ucco bhavissati.
Vitthāro pana nesaṃ purimasuttanayeneva veditabbo.
                         7. Puttasuttavaṇṇanā
     [87]   Sattame samaṇamacaloti samaṇaacalo, makāro padasandhikaro, niccalasamaṇoti
attho. Iminā sattavidhampi sekhaṃ dasseti. Sopi sāsane mūlajātāya saddhāya
patiṭṭhitattā acalo nāma. Samaṇapuṇḍarikoti puṇḍarikasadiso samaṇo. Puṇḍarikaṃ
nāma ūnasatapattaṃ saroruhaṃ. Iminā sukkhavipassakakhīṇāsavaṃ dasseti. So hi
jhānābhiññānaṃ abhāvena aparipuṇṇaguṇattā samaṇapuṇḍariko nāma hoti. Samaṇapadumoti
padumasadiso samaṇo. Padumaṃ nāma paripuṇṇasatapattaṃ saroruhaṃ. Iminā ubhatobhāgavimuttaṃ
khīṇāsavaṃ dasseti. So hi  jhānābhiññānaṃ bhāvena paripuṇṇaguṇattā samaṇapadumo
nāma hoti. Samaṇesu samaṇasukhumāloti sabbesupi etesu samaṇesu sukhumālasamaṇo
muducittasarīro kāyikacetasikadukkharahito ekantasukhī. Etena attānañceva attasadise
dasseti.
     Evaṃ mātikaṃ nikkhipitvā idāni paṭipāṭiyā vibhajantoti kathañca 1-
bhikkhavetiādimāha. Tattha sekhoti sattavidhopi sekho. Pāṭipadoti paṭipannako. Anuttaraṃ
yogakkhemaṃ patthayamāno viharatīti arahattaṃ patthayanto viharati. Muddhābhisittassāti
muddhani abhisittassa, 2- katābhisekassāti attho. Ābhisekoti abhisekaṃ kātuṃ yutto.
Anabhisittoti na tāva abhisitto. Macalappattoti rañño khattiyassa muddhābhisittassa
@Footnote: 1 Sī. katamo ca     2 cha.Ma. muddhāvasittassāti muddhani avasittassa

---------------------------------------------------------------------------------------------
page365.
Puttabhāvena ceva puttesu jeṭṭhakabhāvena ca na tāva abhisittabhāvena ca abhisekappatti
atthāya acalappatto niccalapatto. Makāro nipātamattaṃ. Kāyena phusitvāti nāmakāyena
phusitvā.
     Yācitova bahulaṃ cīvaraṃ paribhuñjatīti "idaṃ bhante paribhuñjathā"ti evaṃ dāyakehi
yācamānehi upanītaṃ cīvaraṃ bahuṃ paribhuñjati, kiñcideva ayācitaṃ, bākulatthero viya.
Piṇḍapātaṃ khadiravanamagge sīvalitthero viya. Senāsanaṃ aṭṭhakanāgarasutte 1- ānandatthero
viya. Gilānapaccayaṃ pilindavacchatthero viya. Tyassāti te assa. Manāpenevāti manaṃ
allīyanakena. Samudācarantīti kattabbakiccāni karonti pavattanti vā. Upahāraṃ
upaharantīti kāyikacetasikaṃ upahāraṃ upaharanti upanīyanti. Sannipātikānīti
tiṇṇampi sannipātena nibbattāni. Utupariṇāmajānīti utupariṇāmato
atisītaatiuṇhaututo jātāni. Visamaparihārajānīti accāsanaatiṭṭhānādikā
visamaparihārato jātāni. Opakkamikānīti vadhabandhanādiupakkamena nibbattāni.
Kammavipākajānīti vināpi imehi kāraṇehi kevalaṃ pubbekatakammavipākavaseneva jātāni.
Catunnaṃ jhānānanti ettha khīṇāsavānampi buddhānampi kiriyajjhānāneva adhippetāni.
Sesaṃ uttānatthamevāti.
                        8. Saṃyojanasuttavaṇṇanā
     [88] Aṭṭhame sāsane laddhapatiṭṭhattā sotāpannova samaṇamacaloti vutto,
nātibahuguṇattā na bahupattaṃ viya saroruhaṃ sakadāgāmī samaṇapuṇḍarikoti, tato
bahutaraguṇattā satapattaṃ 2- viya saroruhaṃ anāgāmī samaṇapadumoti, thaddhabhāvakarānaṃ
kilesānaṃ sabbaso samucchinnattā mudubhāvappatto khīṇāsavo samaṇasukhumāloti.
@Footnote: 1 Ma.Ma. 13/17/12, aṅ. ekādasaka. 24/16/285      2 Ma. pattasatamattaṃ

---------------------------------------------------------------------------------------------
page366.
                       9. Sammādiṭṭhisuttavaṇṇanā
     [89] Navame  sammādiṭṭhikotiādīhi aṭṭhaṅgikamaggavasena paṭhamasutte viya
satta sekhā gahitā. Dutiyavāre dasaṅgikamaggavaseneva vā arahattaphalañāṇaarahattaphala-
vimuttīhi saddhiṃ, aṭṭhaṅgikamaggavasena vā sukkhavipassakakhīṇāsavo kathito, tatiyavāre
ubhatobhāgavimutto, catutthavāre tathāgato ca tathāgatasadisakhīṇāsavo cāti. Iti idaṃ
suttaṃ paṭhamasutte kathitapuggalānaṃ vaseneva kathitaṃ, desanāmattameva panettha nānanti.
                         10. Khandhasuttavaṇṇanā
     [90] Dasame paṭhamavāre 1- arahattatthāya payogaṃ anārabhitvā ṭhito pamādavihārī
sekhapuggalo kathito. Dutiyavāre 2- anuppāditajjhāno āraddhavipassako appamādavihārī
sekhapuggalo kathito. Tatiyavāre 3- āraddhavipassako appamādavihārī aṭṭhavimokkhalābhī
sekhapuggalo  kathito. Catutthavāre paramasukhumālakhīṇāsavoti.
                         Macalavaggo catuttho.
                         --------------
                          10. 5. Asuravagga
                         1. Asurasuttavaṇṇanā
     [91] Pañcamassa paṭhame asuroti asurasadiso bībhaccho. 4- Devoti devasadiso
guṇavasena abhirūpo pāsādiko.
                      2. Paṭhamasamādhisuttavaṇṇanā
     [92] Dutiye ajjhattaṃ cetosamathassāti niyakajjhatte appanācittasamādhissa.
Adhipaññādhammavipassanāyāti saṅkhārapariggāhakavipassanāñāṇassa. Tañhi
adhipaññāsaṅkhātañca, pañcakkhandhasaṅkhātesu ca dhammesu vipassanābhūtaṃ, tasmā
"adhipaññādhammavipassanā"ti vuccatīti.
@Footnote: 1 Sī. paṭhamavārena      2 Sī. dutiyavārena     3 Sī. tatiyavārena    4 Ma. vigaccho

---------------------------------------------------------------------------------------------
page367.
                       3. Dutiyasamādhisuttavaṇṇanā
     [93] Tatiye yogo karaṇīyoti yuttappayuttatā   kātabbā. Chandoti
kattukamyatāchando. Vāyāmoti payogo. Ussāhoti tato adhimattataraṃ viriyaṃ.
Ussoḷhīti paṅkalaggasakaṭauddharaṇasadisaṃ  mahāviriyaṃ. Appaṭivānīti anivattanā.
                       4. Tatiyasamādhisuttavaṇṇanā
     [94] Catutthe evaṃ kho āvuso saṅkhārā daṭṭhabbātiādīsu āvuso
saṅkhārā nāma aniccato daṭṭhabbā, aniccato sammasitabbā, aniccato vipassitabbā.
Tathā dukkhato, anattatoti evaṃ attho daṭṭhabbo. Evaṃ kho āvuso cittaṃ
saṇṭhapetabbantiādīsupi paṭhamajjhānavasena āvuso cittaṃ saṇṭhapetabbaṃ, paṭhamajjhānavasena
sannisādetabbaṃ, paṭhamajjhānavasena ekodi kattabbaṃ, paṭhamajjhānavasena samādahitabbaṃ.
Tathā dutiyajjhānādivasenāti evaṃ attho daṭṭhabbo. Imesu tīsupi suttesu
samathavipassanā lokiyalokuttarāva kathitā.
                        5. Chavālātasuttavaṇṇanā
     [95] Pañcame chavālātanti susāne alātaṃ. Majjhe gūthagatanti majjhaṭṭhāne
gūthamakkhitaṃ. Neva gāme kaṭṭhatthaṃ pharatīti kūṭagopānasithambhasopāṇādīnaṃ atthāya
anupaneyyatāya na gāme kaṭṭhatthaṃ sādheti, khettakuṭipādaṃ vā mañcapādaṃ vā
kātuṃ anupaneyyatāya na araññe kaṭṭhatthaṃ sādheti. Dvīsu koṭīsu gayhamānaṃ
hatthaṃ ḍahati, majjhe gayhamānaṃ gūthena makkheti. Tathūpamanti taṃ sarikkhakaṃ.
Abhikkantataroti sundarataro. Paṇītataroti uttamataro. Gavā khīranti gāvito khīraṃ.
Khīramhā dadhītiādīsu paraṃ paraṃ purimato purimato aggaṃ, sappimaṇḍo pana tesu
sabbesupi aggameva. Aggotiādīsu guṇehi aggo ceva seṭṭho ca pamukho  ca uttamo
ca pavaro cāti veditabbo. Chavālātūpamāya na dussīlo puggalo kathito, appassuto

---------------------------------------------------------------------------------------------
page368.
Pana vissaṭṭhakammanto goṇasadiso puggalo kathitoti veditabbo. Chaṭṭhe sabbaṃ
uttānatthameva.
                       7. Khippanisantisuttavaṇṇanā
     [97] Sattame khippanisantīti khippanisāmano 1- sīghaṃ jānituṃ samattho. Sutānañca
dhammānanti sutapaguṇānaṃ 2- tantidhammānaṃ. Atthupaparikkhīti atthaṃ upaparikkhako.
Atthamaññāya dhammamaññāyāti aṭṭhakathañca pāliñca jānitvā. Dhammānudhammapaṭipanno
hotīti navannaṃ lokuttaradhammānaṃ anurūpadhammabhūtaṃ sasīlakaṃ pubbabhāgapaṭipadaṃ paṭipanno
hoti. No ca kalyāṇavāco hotīti na sundaravacano hoti. Na kalyāṇavākkaraṇoti
na sundaravacanaghoso hoti. Poriyātiādīhi saddhiṃ nokāro yojetabboyeva.
Guṇaparipuṇṇāya apalibuddhāya adosāya aggalitapadabyañjanāya atthaṃ viññāpetuṃ
samatthāya   vācāya samannāgato na hotīti attho. Iminā upāyena sabbattha
attho veditabbo.
                        8. Attahitasuttavaṇṇanā
     [98-99] Aṭṭhamaṃ puggalajjhāsayavasenāpi dasabalassa desanāñāṇavilāsenāpi
kathitaṃ, navamaṃ pañcaveravasena vuttaṃ.
                        10. Potaliyasuttavaṇṇanā
     [100] Dasame  kālenāti yuttappayuttakālena. Khamatīti  ruccati. Yadidaṃ tatra
tatra kālaññutāti yā esā tattha tattha kālaṃ jānanā. Taṃ taṃ kālaṃ
ñatvā hi avaṇṇārahassa avaṇṇakathanaṃ  vaṇṇārahassa ca vaṇṇakathanaṃ paṇḍitānaṃ
pakatīti dasseti.
                         Asuravaggo pañcamo.
                        Dutiyapaṇṇāsako niṭṭhito.
@Footnote: 1 Ma. khippaṃ nisāmanā                2 Sī.,ka. dhatānañca dhammāhanti dhatapaguṇānaṃ

---------------------------------------------------------------------------------------------
page369.
                          3. Tatiyapaṇṇāsaka
                         11. 1. Valāhakavagga
                      1-2. Valāhakasuttadvayavaṇṇanā
     [101-2] Tatiyapaṇṇāsakassa paṭhame valāhakāti meghā. Bhāsitā hoti no
kattāti "idañcidañca karissāmī"ti kevalaṃ bhāsatiyeva, na karoti. Kattā hoti
no bhāsitāti akathetvāva "idañcidañca mayāva kātuṃ vaṭṭatī"ti  kattā hoti. Evaṃ
sabbattha attho veditabbo. Dutiyaṃ uttānatthameva.
                         3. Kumbhasuttavaṇṇanā
     [103] Tatiye kumbhāti ghaṭā. Tuccho pihitoti rittako pihitamukho. Pūro
vivaṭoti udakapuṇṇo apārutamukho. Sesapadadvayepi eseva nayo.
                        4. Udakarahadasuttavaṇṇanā
     [104] Catutthe uttāno gambhīrobhāsotiādīsu purāṇapaṇṇarasasambhinnavaṇṇo
kāḷaudako gambhīrobhāso nāma, acchavippasannamaṇivaṇṇaudako uttānobhāso nāma.
                         5. Ambasuttavaṇṇanā
     [105] Pañcame āmaṃ pakkavaṇṇīti āmakaṃ hutvā olokentānaṃ pakkasadisaṃ
khāyati. Evaṃ sabbapadāni daṭṭhabbāni. Chaṭṭhaṃ uttānameva.
                         7. Mūsikasuttavaṇṇanā
     [107] Sattame yo āvāṭaṃ khaṇati, na ca tattha vasati, so gādhaṃ kattā
no vasitāti vuccati. Khantātipi pāṭho. Iminā nayena sabbapadāni veditabbāni.

---------------------------------------------------------------------------------------------
page370.
                        8. Balībaddhasuttavaṇṇanā
     [108] Aṭṭhame yo attano gogaṇaṃ maddati, na paragogaṇaṃ, ayaṃ sagavacaṇḍo
no paragavacaṇḍoti evaṃ sabbapadāni veditabbāni. Ubbejetā hotīti ghaṭṭetvā
vijjhitvā ubbegappattaṃ 1- karoti.
                         9. Rukkhasuttavaṇṇanā
     [109] Navame pheggu phegguparivāroti nissāro pheggurukkho pheggurukkheheva
parivuto. Sāraparivāroti khadirādīhi sārarukkheheva parivuto. Esa nayo sabbattha.
                        10. Āsīvisasuttavaṇṇanā
     [110] Dasame āgataviso na ghoravisoti yassa visaṃ āgacchati, ghoraṃ pana
na hoti, cirakālaṃ na pīḷeti. Sesapadesupi eseva nayo. 2-
                         Valāhakavaggo paṭhamo.
                           -----------
                          12. 2. Kesivagga
                         1. Kesisuttavaṇṇanā
     [111] Dutiyassa paṭhame kesīti tassa nāmaṃ. Assadamme sāreti dametīti
assadammasārathī. 3- Saṇhenapi dametītiādīsu 4- tassa anucchavikaṃ sakkāraṃ katvā
subhojanaṃ bhojetvā madhurapānaṃ pāyetvā muduvacanena samudācaritvā damento saṇhena
dameti nāma, jānubandhanamukhabandhanādīhi ceva patodavijjhanakasābhighātapharusavacanehi ca
@Footnote: 1 Ma. ubbegataṃ, cha. ubbegapattaṃ       2 cha.Ma. nayoti
@3 cha.Ma. sāretīti assadammasārathi       4 cha.Ma. saṇhenapi vinemīti

---------------------------------------------------------------------------------------------
page371.
Damento pharusena dameti nāma, kālena kālaṃ tadubhayaṃ karonto saṇhapharusena
dameti nāma.
                          2. Javasuttavaṇṇanā
     [112] Dutiye ājjavenāti ujukabhāvena. Javenāti padavegena. Khantiyāti
adhivāsanakkhantiyā. Soraccenāti sucibhāvasīlena. Puggalaguṇaṅgesu javenāti ñāṇajavena.
Sesamettha uttānatthameva.
                         3. Patodasuttavaṇṇanā
     [113] Tatiye patodacchāyanti vijjhanatthaṃ ukkhittassa patodassa chāyaṃ.
Saṃvijjatīti "javo me gahetabbo"ti sallakkhaṇavasena saṃvijjati. Saṃvegaṃ āpajjatīti
saṃvegaṃ 1- paṭivijjhati. 2- Lomavedhaviddhoti lomakūpe patodavedhena viddhamatto.
Dhammavedhaviddhoti chavicammaṃ chindantena patodavedhena viddho. Aṭṭhivedhaviddhoti aṭṭhiṃ
bhindantena vedhena viddho. Kāyenāti nāmakāyena. Paramasaccanti nibbānaṃ.
Sacchikarotīti phusati. 3- Paññāyāti saha vipassanāya maggapaññāya.
                         4. Nāgasuttavaṇṇanā
     [114] Catutthe aṭṭhikatvāti aṭṭhiko hutvā. Tiṇavaninnādasaddānanti ettha
tiṇavoti ḍeṇḍimo, 4-  ninnādasaddoti sabbesampi ekato missito mahāsaddo.
Ḍaṃsādīsu ḍaṃsāti piṅgalamakkhikā, makasāti makasāva. Khippaññeva gantā hotīti
sīlasamādhipaññāvimuttivimuttiñāṇadassanāni pūretvā khippameva gantā hoti.
@Footnote: 1 Sī.,i. vegaṃ         2 cha.Ma. paṭipajjati
@3 cha.Ma. passati         4 cha.Ma. ḍiṇḍimo

---------------------------------------------------------------------------------------------
page372.
                         5. Ṭhānasuttavaṇṇanā
     [115] Pañcame ṭhānānīti kāraṇāni. Anatthāya saṃvattatīti ahitāya
avuḍḍhiyā saṃvattati. Ettha ca paṭhamaṃ opātakkhaṇanamacchabandhanasandhicchedanādibhedaṃ sadukkhaṃ
savighātaṃ pāpakammaṃ veditabbaṃ, dutiyaṃ sammājīvikānaṃ 1- gihīnaṃ pupphacchaḍḍakādi-
kammaṃ sudhākoṭṭanagehacchādanaasuciṭṭhānasammajjanādikammañca veditabbaṃ, tatiyaṃ
surāpānagandhavilepanamālāpilandhanādikammañceva assādavasena pavattaṃ pāṇātipātādi-
kammañca veditabbaṃ, catutthaṃ dhammassavanatthāya gamanakāle suddhavatthacchādanamālā-
gandhādīnaṃ ādāya gamanaṃ cetiyavandanaṃ bodhivandanaṃ madhuradhammakathāsavanaṃ pañcasīlasamā-
dānanti evamādīsu somanassasampayuttaṃ kusalakammaṃ veditabbaṃ. Purisathāmeti purisassa
ñāṇathāmasmiṃ. Sesadvayepi eseva nayo.
                        6. Appamādasuttavaṇṇanā
     [116] Chaṭṭhe yato khoti yadā kho. Samparāyikassāti desanāmattametaṃ,
khīṇāsavo pana neva samparāyikassa, na diṭṭhadhammikassa maraṇassa bhāyati. So
ca 2- idha adhippeto. Keci pana "sammādiṭṭhi bhāvitāti vacanato sotāpannaṃ ādiṃ
katvā sabbehi ariyā adhippetā"ti vadanti.
                        7. Ārakkhasuttavaṇṇanā
     [117] Sattame attarūpenāti attano anurūpena anucchavikena, hitakāmenāti attho.
Rajanīyesūti rāgassa paccayabhūtesu. Dhammesūti sabhāvesu, iṭṭhārammaṇesūti attho.
Evaṃ sabbattha nayo veditabbo. Na chambhatīti 3- diṭṭhivasena na chambhati. Sesapadesupi
eseva nayo. Na ca pana samaṇavacanahetupi gacchatīti samaṇānaṃ paravādīnaṃ na vacanahetupi
@Footnote: 1 cha.Ma. samajīvikānaṃ     2 cha.Ma. sova
@3 cha.Ma. na rajjatīti diṭṭhivasena na rajjati

---------------------------------------------------------------------------------------------
page373.
Attanova diṭṭhiṃ pahāya tesaṃ diṭṭhivasena na gacchatīti attho. Idhāpi khīṇāsavova
adhippeto.
                    8-10. Saṃvejanīyādisuttattayavaṇṇanā
     [118-120] Aṭṭhame dassanīyānīti passitabbayuttakāni. Saṃvejanīyānīti
saṃvegajanakāni. Navame jātibhayanti jātiṃ ārabbha uppajjanakabhayaṃ. Sesapadesupi eseva
nayo. Dasame aggibhayanti aggiṃ paṭicca uppajjanakabhayaṃ. Sesapadesupi eseva nayo.
                          Kesivaggo dutiyo.
                          -------------
                          13. 3. Bhayavagga
                       1. Attānuvādasuttavaṇṇanā
     [121] Tatiyassa paṭhame attānuvādabhayanti attānaṃ anuvadantassa
uppajjanakabhayaṃ. Parānuvādabhayanti parassa anuvādato uppajjanakabhayaṃ. Daṇḍabhayanti
dvattiṃsakammakaraṇaṃ 1- paṭicca uppajjanakabhayaṃ. Duggatibhayanti cattāro apāye paṭicca
uppajjanakabhayaṃ. Idaṃ vuccati bhikkhave attānuvādabhayantiādīsu attānuvādabhayaṃ tāva
paccavekkhantassa ajjhattaṃ hiri samuṭṭhāti, sāssa 2- tīsu  dvāresu saṃvaraṃ janeti,
tīsu dvāresu saṃvaro catupārisuddhisīlaṃ hoti, so tasmiṃ sīle patiṭṭhāya vipassanaṃ
vaḍḍhetvā aggaphale patiṭṭhāti. Parānuvādabhayadaṇḍabhayāni 3- pana paccavekkhantassa
bahiddhā ottappaṃ samuṭṭhāti, tadassa tīsu dvāresu saṃvaraṃ janeti, tīsu dvāresu
saṃvaro catupārisuddhisīlaṃ hoti. So tasmiṃ sīle patiṭṭhāya vipassanaṃ vaḍḍhetvā
aggaphale
@Footnote: 1 Sī.,i....kammakāraṇe, cha.Ma....kammakāraṇā    2 Ma. tadāssa   3 cha.Ma. parānuvādayaṃ

---------------------------------------------------------------------------------------------
page374.
Patiṭṭhāti. Duggatibhayaṃ paccavekkhantassa ajjhattaṃ hiri samuṭṭhāti, sāssa tīsu
dvāresu saṃvaraṃ janeti, tīsu dvāresu saṃvaro catupārisuddhisīlaṃ hoti. So tasmiṃ
sīle patiṭṭhāya vipassanaṃ vaḍḍhetvā aggaphale patiṭṭhāti.
                         2. Ūmibhayasuttavaṇṇanā
     [122] Dutiye udakorohantassāti udakaṃ otarantassa. Pāṭikaṅkhitabbānīti
icchitabbāni. Susukābhayanti caṇḍamacchabhayaṃ. Mukhāvaraṇaṃ maññe karontīti mukhapidahanaṃ
viya karonti. Odarikattassāti mahodaratāya mahagghasabhāvassa. Arakkhiteneva
kāyenātiādīsu kāyadvāre tividhassa saṃvarassa abhāvato arakkhitena kāyena. Vacīdvāre
catubbidhassa saṃvarassa abhāvato arakkhitāya vācāya.
                      3. Paṭhamanānākaraṇasuttavaṇṇanā
     [123] Tatiye tadassādetīti taṃ jhānaṃ sukhassādena assādeti. Nikāmetīti
pattheti. Vittiṃ āpajjatīti tuṭṭhiṃ āpajjati. Tadadhimuttoti tasmiṃ adhimutto, taṃ
vā adhimutto. Tabbahulavihārīti tena jhānena bahulaṃ viharanto. 1- Sahabyataṃ upapajjatīti
sahabhāvaṃ gacchati, tattha nibbattatīti attho.
     Kappo āyuppamāṇanti ettha paṭhamajjhānaṃ atthi hīnaṃ, atthi majjhimaṃ,
atthi paṇītaṃ. Tattha hīnena uppannānaṃ kappassa tatiyo koṭṭhāso āyuppamāṇaṃ,
majjhimena upaḍḍhakappo, paṇītena kappo taṃ sandhāyetaṃ vuttaṃ. Nirayampi
gacchatīti nirayagamanīyassa kammassa appahīnattā aparāparaṃ gacchati, na antarameva.
Tasmiṃyeva bhave parinibbāyatīti tasmiṃyeva rūpabhave ṭhatvā parinibbāyati, na heṭṭhā
otarati. Yadidaṃ gatiyā upapattiyā satīti yaṃ idaṃ gatiyā ca upapattiyā
@Footnote: 1 Ma. viharati

---------------------------------------------------------------------------------------------
page375.
Ca sati. Sekhassa ariyasāvakassa paṭisandhivasena heṭṭhā anotaritvā tasmiṃyeva
rūpabhave upari dutiyādīsu aññatarasmiṃ brahmaloke parinibbānaṃ, puthujjanassa pana
nirayādigamanaṃ, idaṃ nānākāraṇanti attho.
     Dve kappāti etthāpi dutiyajjhānaṃ vuttanayeneva tividhaṃ 1- hoti. Tattha
paṇītabhāvena nibbattānaṃ aṭṭha kappā āyuppamāṇaṃ, majjhimena cattāro, hīnena
dve. Taṃ sandhāyetaṃ vuttaṃ. Cattāro kappāti ettha yaṃ heṭṭhā vuttaṃ "kappo
dve kappā"ti, tampi āharitvā attho veditabbo. Kappoti catuguṇassāpi 2- nāmaṃ,
tasmā kappo dve kappā cattāro kappāti ayamettha attho daṭṭhabbo. Idaṃ
vuttaṃ hoti:- yo paṭhamaṃ vutto kappo, so dve vāre gaṇetvā ekena guṇena
dve kappā honti, dutiyena cattāro, puna te cattāro 3- kappāti imehi catūhi
guṇehi guṇitā ekena guṇena aṭṭha honti, dutiyena soḷasa, tatiyena dvattiṃsa,
catutthena catusaṭṭhīti. Evamidha paṇītajjhānavasena catusaṭṭhī kappā gahitāti veditabbā.
Pañca kappasatānīti idaṃ paṇītasseva upapattijjhānassa vasena vuttaṃ. Vehapphalesu
vā paṭhamajjhānabhūmiādīsu viya tiṇṇaṃ tiṇṇaṃ brahmalokānaṃ abhāvato ettakameva
āyuppamāṇaṃ. Tasmā evaṃ vuttaṃ.
                      4. Dutiyanānākaraṇasuttavaṇṇanā
     [124] Catutthe rūpameva rūpagataṃ nāma. Sesapadesupi ese nayo. Aniccatoti-
ādīsu hutvā abhāvaṭṭhena aniccato, ābādhaṭṭhena rogato, anto padussanaṭṭhena 4-
gaṇḍato, anupavisanaṭṭhena sallato, sadukkhaṭṭhena aghato, sampīḷanaṭṭhena ābādhato,
avidheyyaṭṭhena parato, palujjanaṭṭhena palokato, nissattaṭṭhena suññato,
@Footnote: 1 Sī. tividhabhāvanaṃ            2 cha.Ma. ca guṇassapi
@3 Sī. cattāro cattāro      4 Ma. āsavanaṭṭhena

---------------------------------------------------------------------------------------------
page376.
Avasavuttanaṭṭhena anattato. Ettha ca "aniccato palokato"ti dvīhi padehi aniccalakkhaṇaṃ
kathitaṃ, "suññato anattato"ti dvīhi anattalakkhaṇaṃ, sesehi dukkhalakkhaṇaṃ
kathitanti veditabbaṃ. Samanupassatīti ñāṇena passati. Evaṃ pañcakkhandhe tilakkhaṇaṃ
āropetvā passanto tayo magge tīṇi phalāni sacchikaroti. Suddhāvāsānaṃ devānaṃ
sahabyataṃ upapajjatīti tattha ṭhito catutthajjhānaṃ bhāvetvā upapajjati.
                      5-6. Mettāsuttadvayavaṇṇanā
     [125-126] Pañcame paṭhamajjhānavasena mettā, dutiyādivasena karuṇādayo
dassitā. Chaṭṭhaṃ catutthe vuttanayeneva veditabbaṃ.
                    7. Paṭhamatathāgataacchariyasuttavaṇṇanā
     [127] Sattame pātubhāvāti pātubhāvena. Kucchiṃ okkamatīti ettha kucchiṃ
okkanto hotīti attho. Okkante hi tasmiṃ evaṃ hoti, okkamamāne. 1-
Appamāṇoti vuḍḍhippamāṇo, vipuloti attho. Uḷāroti tasseva vevacanaṃ. Devānaṃ
devānubhāvanti ettha devānaṃ appamāṇānubhāvo 2-:- nivatthavatthassa pabhā
dvādasayojanāni pharati, tathā sarīrassa, tathā vimānassa, taṃ atikkamitvāti attho.
Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantariko hoti,
tiṇṇaṃ tiṇṇaṃ sakaṭacakkānaṃ pattānaṃ vā aññamaññaṃ āhacca ṭhapitānaṃ majjhe
okāso viya. So pana lokantarikanirayo parimāṇato aṭṭhayojanasahassappamāṇo hoti.
Aghāti niccavivaṭā. Asaṃvutāti heṭṭhāpi appatiṭṭhā. Andhākārāti tamabhūtā.
Andhakāratimisāti cakkhuviññāṇuppattinivāraṇato andhabhāvakaraṇatimisāya samannāgatā. Tattha
kira cakkhuviññāṇaṃ na jāyati. Evaṃmahiddhikānanti candimasuriyā kira ekappahāreneva
tīsu dīpesu paññāyanti, evaṃmahiddhikā. Ekekāya disāya nava nava
@Footnote: 1 cha.Ma. na okkamamāne      2 cha.Ma. ayamānubhāvo

---------------------------------------------------------------------------------------------
page377.
Yojanasatasahassāni andhakāraṃ vidhamitvā ālokaṃ dassenti, evaṃ mahānubhāvā. Ābhā
nānubhontīti pabhā nappahonti. Te kira cakkavāḷapabbatassa vemajjhena caranti,
cakkavāḷapabbatañca atikkamitvā lokantaranirayā. Tasmā tesaṃ tattha ābhā
nappahonti.
     Yepi tattha sattāti yepi tasmiṃ lokantaramahāniraye sattā uppannā. Kiṃ
pana kammaṃ katvā tattha uppajjantīti? bhāriyaṃ dāruṇaṃ mātāpitūnaṃ dhammikasamaṇa-
brāhmaṇānañca upari aparādhaṃ, aññañca divase divase pāṇavadhādisāhasikaṃ
kammaṃ katvā uppajjanti tāmbapaṇṇidīpe abhayacoranāgacorādayo viya. Tesaṃ attabhāvo
tigāvutiko hoti, vaggulīnaṃ viya dīghā nakhā honti. Te rukkhe vagguliyo
viya nakhehi cakkavāḷapabbatapāde lagganti. Yadā saṃsappantā aññamaññassa hatthapāsaṃ
gatā honti, atha "bhakkho no laddho"ti maññamānā tattha dhāvantā 1- viparivattitvā
lokasandhārake udake patanti, vāte paharantepi madhukaphalāni viya chijjitvā udake
patanti, patitamattāva accantakhāre udake piṭṭhapiṇḍi viya vilīyanti. Aññepi kira
bho santi sattāti bho yathā mayaṃ mahādukakhaṃ anubhavāma, evaṃ aññepi kira sattā
idaṃ dukkhaṃ anubhavanatthāya idhūpapannāti taṃdivasaṃ passanti. Ayaṃ pana obhāso
ekayāgupivanamattampi 2- na tiṭṭhati. Yāvatā niddāyitvā pabuddho ārammaṇaṃ
vibhāveti, tattakaṃ kālaṃ hoti. Dīghabhāṇakā pana "accharāsaṅghātamattameva vijjuobhāso
viya niccharitvā kiṃ idanti bhaṇantānaṃyeva antaradhāyatī"ti vadanti.
                    8. Dutiyatathāgataacchariyasuttavaṇṇanā
     [128] Aṭṭhame taṇhā diṭṭhīhi allīyitabbaṭṭhena ālayoti pañcakāmaguṇā,
sakalameva vā vaṭṭaṃ, āramanti etthāti ārāmo, ālayo ārāmo etissāti
@Footnote: 1 cha.Ma. byāvaṭā                 2 cha.Ma. ekayāgupānamattampi

---------------------------------------------------------------------------------------------
page378.
Ālayārāmā. Ālaye ratāti ālayaratā. Ālaye sammuditāti ālayasammuditā. Anālaye
dhammeti ālayapaṭipakkhe vivaṭṭūpanissite ariyadhamme. Sussūsatīti sotukāmo hoti.
Sotaṃ odahatīti sotaṃ ṭhapeti. Aññācittaṃ upaṭṭhapetīti ājānanatthāya cittaṃ
paccupaṭṭhapeti. Mānoti maññanā, maññitabbaṭṭhena vā sakalaṃ vaṭṭameva. Mānavinaye
dhammeti mānāvinaye dhamme. Upasamapaṭipakkho anupasamo, anupasantaṭṭhena vā vaṭṭameva
anupasamo nāma. Opasamiketi upasamakare vivaṭṭūpanissite. Avijjāya gatā samannāgatāti
avijjāgatā. Avijjaṇḍakosena pariyonaddhattā aṇḍaṃ viya bhūtāti aṇḍabhūtā.
Samantato onaddhāti pariyonaddhā. Avijjāvinayeti avijjāvinayo vuccati arahattaṃ,
tannissite dhamme desiyamāneti attho. Iti imasmiṃ sutte catūsu ṭhānesu vaṭṭaṃ,
catūsu vivaṭṭaṃ kathitaṃ.
                      9. Ānandaacchariyasuttavaṇṇanā
     [129] Navame bhikkhuparisā ānandaṃ dassanāyāti ye bhagavantaṃ passitukāmā
theraṃ upasaṅkamanti, ye vā "āyasmā kirānando samantapāsādiko abhirūpo
dassanīyo bahussuto dhammakathiko saṃghasobhano"ti therassa guṇe sutvā āgacchanti, te
sandhāya "bhikkhuparisā ānandaṃ dassanāya upasaṅkamatī"ti vuttaṃ. Eseva nayo sabbattha.
Attamanāti "savanena no dassanaṃ sametī"ti sakamanā tuṭṭhacittā. Dhammanti "kacci āvuso
khamanīyaṃ, kacci yāpanīyaṃ, kacci yonisomanasikāre kammaṃ karotha, ācariyupajjhāyavattaṃ
pūrethā"ti evarūpaṃ paṭisanthāradhammaṃ. Tattha bhikkhunīsu "kacci  bhaginiyo aṭṭhagarudhamme
samādāya vattathā"ti idampi nānākāraṇaṃ hoti. Upāsakesu "svāgataṃ upāsaka,
na te kiñci sīsaṃ vā aṅgaṃ vā rujjati, arogā te puttabhātaro"ti evaṃ
paṭisanthāraṃ na karoti, evampana karoti "kathaṃ upāsakā tīṇi saraṇāni pañca
sīlāni rakkhatha, māsassa aṭṭha uposathe karotha, mātāpitūnaṃ upaṭṭhānavattaṃ
pūretha, dhammike samaṇabrāhmaṇe paṭijaggathā"ti. Upāsikāsupi eseva nayo.

---------------------------------------------------------------------------------------------
page379.
                     10. Cakkavattiacchariyasuttavaṇṇanā
     [130] Dasame khattiyaparisāti abhisittā ca anabhisittā ca khattiyā. Te
hi kira "rājā cakkavatti nāma abhirūpo pāsādiko hoti, ākāsena vicaranto
rajjaṃ anusāsati, dhammiko dhammarājā"ti tassa guṇakathaṃ sutvā savanena dassanamhi
samente attamanā honti. Bhāsatīti "kathaṃ tātā rājadhammaṃ pūretha, paveṇiṃ
rakkhathā"ti paṭisanthāraṃ karoti. Brāhmaṇesu pana "kathañca ācariyā mante vācetha,
antevāsikā mante gaṇhanti, dakkhiṇaṃ vā vatthāni vā kapilaṃ 1- vā labhathā"ti
evaṃ paṭisanthāraṃ karoti.  gahapatīsu "kathaṃ tātā na vo rājakulato daṇḍena vā bandhanena 2-
vā pīḷā atthi, sammā devo dhāraṃ anuppavecchati, sassāni sampajjantī"ti evaṃ
paṭisanthāraṃ karoti. Samaṇesu "kathaṃ bhante kacci pabbajitaparikkhārā sulabhā, samaṇadhamme
nappamajjathā"ti evaṃ paṭisanthāraṃ karotīti.
                          Bhayavaggo tatiyo.
                          ------------
                         14. 4. Puggalavagga
                        1. Saṃyojanasuttavaṇṇanā
     [131] Catutthassa paṭhame upapattipaṭilābhiyānīti yehi antarā upapattiṃ paṭilabhati.
Bhavapaṭilābhiyānīti upapattibhavassa paṭilābhāya paccayāni. Sakadāgāmissāti idaṃ
appahīnasaṃyojanesu ariyesu uttamakoṭiyā gahitaṃ. Yasmā pana antarāparinibbāyissa
@Footnote: 1 cha.Ma. sīlaṃ     2 Sī. balinā

---------------------------------------------------------------------------------------------
page380.
Antarā upapatti natthi, yaṃ pana so tattha jhānaṃ samāpajjati, taṃ kusalattā
"upapattibhavassa paccayo"tveva saṅkhyaṃ gacchati. Tasmāssa "upapattipaṭilābhiyāni
saṃyojanāni pahīnāni, bhavapaṭilābhiyāni saṃyojanāni appahīnānī"ti vuttaṃ. Orambhāgiyesu
ca appahīnaṃ upādāya sakadāgāmissa avisesena "orambhāgiyāni saṃyojanāni
appahīnānī"ti vuttaṃ. Sesamettha uttānameva.
                        2. Paṭibhāṇasuttavaṇṇanā
     [132] Dutiye yuttapaṭibhāṇo no muttapaṭibhāṇoti pañhaṃ kathento yuttameva
katheti, sīghaṃ pana na katheti, saṇikameva kathetīti attho. Iminā nayena sabbapadāni
veditabbāni.
                       3. Ugghaṭitaññūsuttavaṇṇanā
     [133] Tatiye catunnampi puggalānaṃ iminā suttena viseso veditabbo:-
              "katamo ca puggalo ugghaṭitaññū, yassa puggalassa saha
         udāhaṭavelāya dhammābhisamayo hoti, ayaṃ vuccati puggalo ugghaṭitaññū.
         Katamo ca puggalo vipacitaññū, yassa puggalassa vitthārena atthe
         vibhajiyamāne dhammābhisamayo hoti, ayaṃ vuccati puggalo vipacitaññū.
         Katamo ca puggalo neyyo, yassa puggalassa uddesato paripucchato
         yonisomanasikaroto kalyāṇamitte sevato bhajato payirupāsato anu-
         pubbena dhammābhisamayo hoti, ayaṃ vuccati puggalo neyyo. Katamo
         ca puggalo padaparamo, yassa puggalassa bahumpi suṇato bahumpi
         bhaṇato bahumpi dhārayato bahumpi vācayato na tāya jātiyā dhammā-
         bhisamayo hoti, ayaṃ vuccati puggalo padaparamoti 1-
@Footnote: 1 abhi. pu. 36/151/152 catukkapuggalapaññatti

---------------------------------------------------------------------------------------------
page381.
                       4. Uṭṭhānaphalasuttavaṇṇanā
     [134] Catutthe uṭṭhānaviriyeneva divasaṃ vītināmetvā tassa nissandaphalamattaṃ
kiñcideva labhitvā jīvikaṃ kappeti, taṃ pana uṭṭhānaṃ āgamma kiñci puññaphalaṃ
na paṭilabhati, ayaṃ uṭṭhānaphalūpajīvī na kammaphalūpajīvī nāma. Cātummahārājike
pana deve ādiṃ katvā sabbepi devā uṭṭhānaviriyena vinā puññaphalasseva upajīvanato
kammaphalūpajīvino na uṭṭhānaphalūpajīvino nāma. Rājarājamahāmattādayo uṭṭhānaphalūpajīvino
ca kammaphalūpajīvino ca. Nerayikasattā neva uṭṭhānaphalūpajīvino na kammaphalūpajīvino.
Imasmiṃ sutte puññaphalameva kammaphalanti adhippetaṃ, tañca tesaṃ natthi.
                        5. Sāvajjasuttavaṇṇanā
     [135] Pañcame paṭhamo andhabālaputhujjano, dutiyo antarantarā kusalakārako
lokiyaputhujjano, tatiyo sotāpanno, sakadāgāmianāgāminopi eteneva saṅgahitā.
Catuttho khīṇāsavo. So hi ekanteneva anavajjo.
                        6-7. Sīlasuttādivaṇṇanā
     [136-137] Chaṭṭhe paṭhamo lokiyamahājano, dutiyo sukkhavipassako sotāpanno
ca sakadāgāmī ca, tatiyo anāgāmī. So hi yasmā taṃkhaṇikampi upapattinimittakaṃ
jhānaṃ paṭilabhatiyeva, tasmā sukkhavipassakopi samādhismiṃ paripūrakārīyeva. Catuttho
khīṇāsavoyeva. So hi sabbesaṃ līlādīnaṃ paccanīkānaṃ pahīnattā sabbattha paripūrakārī
nāma. Sattamepi chaṭṭhe vuttanayeneva puggalaparicchedo veditabbo.
                        8. Nikkaṭṭhasuttavaṇṇanā
     [138] Aṭṭhame nikkaṭṭhakāyoti niggatakāyo. 1- Anikkaṭṭhacittoti
anupaviṭṭhacitto. Kāyeneva gāmato nikkhanto, cittena araññe vasantopi gāmameva
paviṭṭhoti vuttaṃ hoti. Iminā nayena sabbattha attho veditabbo.
@Footnote: 1 Ma. vigatakāyo

---------------------------------------------------------------------------------------------
page382.
                        9. Dhammakathikasuttavaṇṇanā
     [139] Navame asahitanti atthena asaṃyuttaṃ. Na kusalā hotīti acchekā 1-
hoti. Sahitāsahitassāti atthanissitassa vā anissitassa vā. Evaṃ sabbattha attho
veditabbo.
                         10. Vādīsuttavaṇṇanā
     [140] Dasame atthato pariyādānaṃ gacchatīti aṭṭhakathaṃ pucchito pariyādānaṃ
parikkhayaṃ gacchati, kathetuṃ na sakkoti. No byañjanatoti byañjanaṃ panassa pavattati
na pariyādiyati. Eseva nayo sabbatthāti.
                         Puggalavaggo catuttho.
                        ----------------
                         15. 5. Ābhāvagga
                         1. Ābhāsuttavaṇṇanā
     [141] Pañcamassa paṭhame ābhāsanavasena candova candābhā. Sesapadesupi
eseva nayo.
                       2-5. Pabhāsuttādivaṇṇanā
     [142-145] Dutiyādīsupi pabhāsanavasena candova candappabhā. Ālokanavasena
candova candāloko. Obhāsanavasena candova candobhāso. Pajjotanavasena candova
candapajjoto. Evaṃ sabbattha padesupi attho veditabbo.
@Footnote: 1 Ma. ananacchavikā, cha. na chekā

---------------------------------------------------------------------------------------------
page383.
                        6. Paṭhamakālasuttavaṇṇanā
     [146] Chaṭṭhe kālāti yuttappayuttakālā. 1- Kālena dhammassavananti
yuttappattakāle dhammassavanaṃ. Dhammasākacchāti pañhāpucchanavissajjanavasena pavattā
saṃsandanakathā.
                        7. Dutiyakālasuttavaṇṇanā
     [147] Sattame kālāti tasmiṃ tasmiṃ kāle dhammassavanādivasena pavattānaṃ
kusaladhammānaṃ etaṃ adhivacanaṃ. Te vibhāvissanti 2- ceva anuparivattissanti 3- ca.
Āsavānaṃ khayanti arahattaṃ. Aṭṭhamaṃ uttānameva.
                      9-10. Sucaritasuttādivaṇṇanā
     [149-150] Navame saṇhavācāti 4- mudukavācā. Mantabhāsāti mantasaṅkhātāya
paññāya paricchinditvā kathitakathā. Dasame sīlasāroti sārasampāpakaṃ sīlaṃ. Sesesupi
eseva nayo.
                         Ābhāvaggo pañcamo.
                        Tatiyapaṇṇāsako niṭṭhito.
                         --------------
@Footnote: 1 Ma. yuttappattakālā        2 cha.Ma. te bhāviyanti
@3 cha.Ma. anuparivattiyanti       4 cha.Ma. saṇhā vācāti

---------------------------------------------------------------------------------------------
page384.
                          4. Catutthapaṇṇāsaka
                         16. 1. Indriyavagga
                       1. Indriyasuttādivaṇṇanā
     [151] Catutthassa paṭhame saddhādhurena indatthaṃ karotīti saddhindriyaṃ. Sesesupi
eseva nayo. Dutiye assaddhiye akampanaṭṭhena saddhābalaṃ. Sesesupi eseva nayo.
Tatiye anavajjabalanti niddosabalaṃ. Saṅgahakabalanti saṅgahitabbayuttakānaṃ saṅgaṇhanabalaṃ.
Catutthapañcamāni uttānatthāneva.
                         6. Kappasuttavaṇṇanā
     [156] Chaṭṭhe saṃvaṭṭoti 1- ettha tayo saṃvaṭṭā āposaṃvaṭṭo tejosaṃvaṭṭo
vāyosaṃvaṭṭoti. Tisso saṃvaṭṭasīmā ābhassarā subhakiṇhā vehapphalāti. Yadā kappo
tejena saṃvaṭṭati. Ābhassarato heṭṭhā agginā ḍayhati. Yadā āpena saṃvaṭṭati,
subhakiṇhato heṭṭhā udakena vilīyati. Yadā vāyunā 2- saṃvaṭṭati, vehapphalato heṭṭhā
vātena viddhaṃseti. Vitthārato pana sadāpi ekaṃ buddhakkhettaṃ vinassati. Ayamettha
saṅkhepo, vitthārakathā pana visuddhimagge 3- vuttanayeneva veditabbā.
                         7. Rogasuttavaṇṇanā
     [157] Sattame vighātavāti mahicchāpaccayena vighātena dukkhena samannāgato.
Asantuṭṭhoti catūsu paccayesu tīhi santosehi asantuṭṭho. Anavaññapaṭilābhāyāti
parehi anavajānanassa paṭilābhatthāya. Lābhasakkārasilokappaṭilābhāyāti susaṅkhata-
catupaccayasaṅkhātassa lābhasakkārassa ceva vaṇṇabhaṇanasaṅkhātassa silokassa ca
@Footnote: 1 cha.Ma. saṃvaṭṭatīti      2 cha.Ma. vātena    3 visuddhi. 2/258

---------------------------------------------------------------------------------------------
page385.
Paṭibhābhatthāya. Saṅkhāya kulāni upasaṅkamatīti "iti maṃ ete jānissantī"ti jānanatthāya
kulāni upasaṅkamati. Sesapadesupi eseva nayo.
                        8. Parihānisuttavaṇṇanā
     [158] Aṭṭhame gambhīresūti atthagambhīresu. Ṭhānāṭhānesūti kāraṇākāraṇesu.
Na kamatīti na vahati 1- nappavattati. Paññācakkhunti  ettha uggahaparipucchāpaññāpi
vaṭṭati, sammasanapaṭivedhapaññāpi vaṭṭatiyeva.
                         9. Bhikkhunīsuttavaṇṇanā
     [159] Navame ehi tvanti there paṭibaddhacittā taṃ pahiṇituṃ evamāha.
Sasīsaṃ pārupitvāti saha sīsena kāyaṃ pārupitvā. Mañcake nipajjīti vegena mañcakaṃ
paññāpetvā tattha nipajji. Etadavocāti tassā ākāraṃ sallakkhetvā
lobhapahānatthāya saṇheneva asubhakathaṃ kathetuṃ etaṃ avoca. Āhārasambhūtoti āhārena
sambhūto āhāraṃ nissāya vaḍḍhito. Āhāraṃ nissāya āhāraṃ pajahatīti paccuppannaṃ
kavaḷiṅkārāhāraṃ nissāya taṃ evaṃ yoniso sevamāno pubbakammasaṅkhātaṃ āhāraṃ
pajahati. Paccuppannepi pana kavaḷiṅkārāhāre nikantitaṇhā pajahitabbāva.
     Taṇhaṃ pajahatīti idāni evaṃ pavattaṃ paccuppannataṇhaṃ nissāya vaṭṭamūlikaṃ
pubbataṇhaṃ pajahati. Ayaṃ pana paccuppannataṇhā kusalā akusalāti? kusalā.
Sevitabbā na sevitabbāti? sevitabbā. Paṭisandhiṃ ākaḍḍhati nākaḍḍhatīti?
nākaḍḍhati. Ekissāpi pana paccuppannāya sevitabbataṇhāya nikanti pajahitabbāyeva.
So hi nāma āyasmā āsavānaṃ khayā .pe. Upasampajja viharissati, kimaṅgaṃ
panāhanti ettha kiṃ maṅgaṃ panāti kāraṇaparivitakkanametaṃ. Idaṃ vuttaṃ hoti:- so
āyasmā arahattaphalaṃ sacchikatvā viharissati, ahaṃ kena kāraṇena na sacchikatvā
@Footnote: 1 cha.Ma. nāvagāhati

---------------------------------------------------------------------------------------------
page386.
Viharissāmi, sopi hi āyasmā sammāsambuddhasseva putto, ahampi
sammāsambuddhasseva putto, mayhampetaṃ uppajjissatīti. Mānaṃ nissāyāti imaṃ
evaṃ uppannaṃ sevitabbamānaṃ nissāya. Mānaṃ pajahatīti vaṭṭamūlakaṃ pubbamānaṃ pajahati.
Yaṃ nissāya panesa taṃ pajahati, sopi taṇhā viya akusalo ceva sevitabbo ca,
no ca paṭisandhiṃ ākaḍḍhati. Nikanti pana tasmiṃpi pajahitabbāva.
     Setughāto vutto bhagavatāti padaghāto paccayaghāto buddhena bhagavatā kathito.
Iti imehi catūhi aṅgehi there desanaṃ vinivaṭṭente tassā bhikkhuniyā theraṃ
ārabbha uppanno chandarāgo vigacchi. 1- Sāpi theraṃ khamāpetuṃ accayaṃva desesi, theropi
tassā paṭiggaṇhi. Taṃ dassetuṃ athakho sā bhikkhunītiādi vuttaṃ.
                       10. Sugatavinayasuttavaṇṇanā
     [160] Dasame duggahitanti uppaṭipāṭiyā gahitaṃ. Pariyāpuṇantīti vaḷañjenti
kathenti. Padabyañjanehīti ettha padameva atthassa byañjanato byañjananti vuttaṃ.
Dunnikkhittassāti duṭṭhu nikkhittassa uppaṭipāṭiyā ṭhapitassa. Atthopi dunnayo
hotīti aṭṭhakathā nīharitvā kathetuṃ na sakkā hoti. Chinnamūlakoti mūlabhūtānaṃ
bhikkhūnaṃ upacchinnattā chinnamūlako. Appaṭisaraṇoti appatiṭṭho. Bāhullikāti
paccayabāhullikāyaṃ 2- paṭipannā. Sāthalikāti tisso sikkhā sithilaggahaṇena gaṇhanakā.
Okkamane pubbaṅgamāti pañcanīvaraṇāni avagamanato okkamananti vuccanti, tattha
pubbaṅgamāti attho. Paviveketi tividhaviveke. Nikkhittadhurāti nibbiriyā. Idha 3-
pana sabbattha attho veditabbo.
                         Indriyavaggo paṭhamo.
@Footnote: 1 cha.Ma. apagañchi          2 cha.Ma. paccayabāhullāya       3 cha.Ma. iminā nayena

---------------------------------------------------------------------------------------------
page387.
                         17. 2. Paṭipadāvagga
                        1. Saṅkhittasuttavaṇṇanā
     [161] Dutiyassa paṭhame 1- sukhapaṭikkhepena dukkhā. Paṭipajjitabbato paṭipadā
etissāti dukkhāpaṭipadā. 1- Asīghappavattatāya garubhāvena dandhā abhiññā etissāti
dandhābhiññā. Iminā neyena sabbapadesupi attho veditabbo.
                        2. Vitthārasuttavaṇṇanā
     [162] Dutiye abhikkhaṇanti abhiṇhaṃ. Ānantariyanti anantaravipākadāyakaṃ
maggasamādhiṃ. Āsavānaṃ khayāyāti arahattaphalatthāya. Pañcindriyānīti
vipassanāpañcamāni pañcindriyāni. Paññindriyanti hi ettha vipassanāpaññāva
paññindriyanti adhippetā. 2- Sesamettha pālivasena uttānameva.
     Imāsaṃ pana paṭipadānaṃ ayaṃ vibhāgakathā:- idha bhikkhu pubbe akatābhiniveso
pubbabhāge rūpapariggahe kilamati, arūpapariggahe kilamati, paccayapariggahe kilamati tīsu
ṭhānesu kilamati, maggāmagge kilamati. Evaṃ pañcasu ṭhānesu kilamanto vipassanaṃ
pāpuṇāti. Vipassanaṃ patvā udayabbayānupassane bhaṅgānupassane bhayatupaṭṭhāne
ādīnavānupassane nibbidānupassane muñcitukamyatāñāṇe saṅkhārupekkhāñāṇe
anulomañāṇe gotrabhuñāṇeti imesu navasu vipassanāñāṇesupi kilamitvā lokuttaramaggaṃ
pāpuṇāti. Tassa so lokuttaramaggo evaṃ dukkhena garubhāvena sacchikatattā dukkhāpaṭipado
dandhābhiñño nāma jāto. Yo pana pubbabhāge pañcasu ñāṇesu kilamanto aparabhāge navasu
vipassanāñāṇesu akilamitvā maggaṃ sacchikaroti, tassa so maggo evaṃ dukkhena
agarubhāvena sacchikatattā dukkhāpaṭipado khippābhiñño nāma jāto. Iminā upāyena
itarāpi dve veditabbā.
@Footnote: 1-1 Sī. sukhapaṭikkhepena dukkhā, paṭipajjitabbato paṭipadā      2 cha.Ma. adhippetaṃ

---------------------------------------------------------------------------------------------
page388.
     Goṇapariyesakaupamāhi cetā vibhāvetabbā:- ekassa hi purisassa cattāro
goṇā palāyitvā aṭaviṃ paviṭṭhā. So sakaṇṭake sagahane 1- vane te pariyesanto
gatamaggeneva kicchena kasirena gantvā gahanaṭṭhāneyeva nilīne goṇepi kicchena
kasirena addasa. Eko kicchena gantvā 2- abbhokāse ṭhite khippameva addasa.
Aparo agahanena abbhokāsamaggena gantvā gahanaṭṭhāne nilīne kicchena kasirena
addasa. Aparo abbhokāsamaggeneva sukhena gantvā abbhokāse ṭhiteyeva khippaṃ
addasa. Tattha cattāro goṇā viya cattāro ariyamaggā daṭṭhabbā. Goṇe pariyesanto
puriso viya yogāvacaro, gahanamaggena kicchena kasirena gamanaṃ viya pubbabhāge
pañcasu ñāṇesu kilamato dukkhāpaṭipadā. Gahanaṭṭhāne nilīnānaṃ kiccheneva
dassanaṃ viya aparabhāge navasu ñāṇesu kilamantassa ariyamaggānaṃ dassanaṃ. Iminā
upāyena sesaupamāpi yojetabbā.
                         3. Asubhasuttavaṇṇanā
     [163] Tatiye asubhānupassī kāye viharatīti attano karajakāye "yathā etaṃ, tathā
idan"ti iminā nayena bahiddhā diṭṭhānaṃ dasannaṃ asubhānaṃ upasaṃharaṇavasena asubhānupassī
viharati, attano kāyaṃ asubhato paṭikūlato ñāṇena passatīti attho. Āhāre
paṭikūlasaññīti 3- navannaṃ paṭikūlānaṃ vasena kavaḷiṅkārāhāre paṭikūlasaññī. Sabbaloke
anabhiratisaññīti sabbasmiṃpi tedhātuke lokasannivāse anabhiratāya ukkaṇṭhitasaññāya
samannāgato. Sabbasaṅkhāresu aniccānupassīti sabbepi tebhūmikasaṅkhāre
aniccato anupassanto. Maraṇasaññāti maraṇaṃ ārabbha uppannasaññā. Ajjhattaṃ
supaṭṭhitā hotīti niyakajjhatte suṭṭhu upaṭṭhitā hoti. Ettāvatā balavavipassanā
kathitā. Sekhabalānīti sikkhanakānaṃ balāni. Sesamettha pālivasena uttānameva.
"asubhānupassī"tiādīni pana dukkhāya paṭipadāya dassanatthaṃ vuttāni,
@Footnote: 1 Ma. sakalagahane     2 cha.Ma. aparo abbhokāsamaggena sukhena gantvā
@3 ka. anabhiratasaññīti

---------------------------------------------------------------------------------------------
page389.
Paṭhamajjhānādīni sukhāya. Asubhādīni hi paṭikūlārammaṇāni, tesu pana pakatiyāva
sampiyāyamānaṃ 1- cittaṃ allīyati. Tasmā tāni bhāvento dukkhāpaṭipadaṃ paṭipanno
nāma hoti. Paṭhamajjhānādīni  paṇītasukhāni, tasmā tāni paṭipanno sukhāpaṭipadaṃ paṭipanno
nāma hoti.
     Ayampanettha sabbasādhāraṇā upamā:- saṅgāmāvacarapuriso hi phalakakoṭṭhakaṃ
katvā pañcāvudhāni sannayhitvā saṅgāmaṃ pavisati, so antarā vissamitukāmo
phalakakoṭṭhakaṃ paṭipavisitvā vissamati ceva pānabhojanādīni ca paṭisevati. Tato puna
saṅgāmampi pavisitvā kammaṃ karoti. Tattha saṅgāmo viya kilesasaṅgāmo daṭṭhabbo,
phalakakoṭṭhako viya pañca nissayabalāni, saṅgāmaṃ pavisanapuriso viya yogāvacaro,
pañcāvudhasannāho viya vipassanāpañcamāni indriyāni, saṅgāmaṃ pavisanakālo viya
vipassanāya kammakaraṇakālo, vissamitukāmassa phalakakoṭṭhakaṃ pavisitvā vissamanapāna-
bhojanāni paṭisevanakālo viya vipassanāya kammaṃ karontassa cittuppādassa
nirassādakkhaṇe pañca balāni nissāya cittaṃ sampahaṃsanakālo, vissamitvā khāditvā
pivitvā ca puna saṅgāmapavisanakālo viya pañcahi balehi cittaṃ sampahaṃsetvā puna
vipassanāya kammaṃ karontassa vivaṭṭetvā arahattaggahaṇakālo veditabbo. Imasmiṃ
pana sutte balāni ceva indriyāni ca missakāneva kathitāni. 2-
                        4. Paṭhamakhamasuttavaṇṇanā
     [164] Catutthe akkhamāti anadhivāsikapaṭipadā. 3- Khamāti adhivāsikapaṭipadā.
Damāti indriyadamanapaṭipadā. Samāti akusalavitakkānaṃ vūpasamanapaṭipadā. Rosantaṃ
paṭirosatīti ghaṭṭentaṃ paṭighaṭṭeti. Bhaṇḍantaṃ paṭibhaṇḍatīti paharantaṃ paṭippaharati.
Pañcamachaṭṭhāni uttānatthāneva.
@Footnote: 1 Ma. pakatiyā samānaṃ    2 cha.Ma. kathitānīti    3 Ma. anadhivāsakapaṭipadā

---------------------------------------------------------------------------------------------
page390.
                     7. Mahāmoggallānasuttavaṇṇanā
     [167] Sattame mahāmoggallānattherassa heṭṭhimā tayo maggā sukhāpaṭipadā
dandhābhiññā ahesuṃ, arahattamaggo dukkhāpaṭipado khippābhiñño. Tasmā evamāha
"yāyaṃ paṭipadādukkhā khippābhiññā, imaṃ me paṭipadaṃ āgamma anupādāya āsavehi
cittaṃ vimuttan"ti.
                        8. Sāriputtasuttavaṇṇanā
     [168] Aṭṭhame dhammasenāpatittherassa heṭṭhimā tayo maggā sukhāpaṭipadā
dandhābhiññā ahesuṃ, arahattamaggo sukhāpaṭipado khippābhiñño. Tasmā "yāyaṃ
paṭipadā sukhā khippābhiññā"ti āha. Imesu pana dvīsupi suttesu missikāva
paṭipadā kathitāti veditabbā.
                        9. Sasaṅkhārasuttavaṇṇanā
     [169] Navame paṭhamadutiyapuggalā sukkhavipassakā sasaṅkhārena sampayogena
saṅkhāranimittaṃ upaṭṭhapenti. Tesu eko vipassanindriyānaṃ balavattā idheva
kilesaparanibbānena parinibbāyati, eko indriyānaṃ dubbalatāya idha asakkonto
anantare attabhāve tadeva mūlakammaṭṭhānaṃ paṭilabhitvā sasaṅkhārena sampayogena
saṅkhāranimittaṃ upaṭṭhapetvā kilesaparinibbānena parinibbāyati, tatiyacatutthā
samathayānikā. Tesaṃ eko asaṅkhārena appayogena indriyānaṃ balavattā idheva kilese
khepeti, eko indriyānaṃ dubbalattā idha asakkonto anantare attabhāve tadeva
mūlakammaṭṭhānaṃ paṭilabhitvā asaṅkhārena appayogena kilese khepetīti veditabbo.
                        10. Yuganaddhasuttavaṇṇanā
     [170] Dasame samathapubbaṅgamanti samathaṃ pubbaṅgamaṃ purecārikaṃ katvā. Maggo
sañjāyatīti paṭhamo lokuttaramaggo nibbattati. So taṃ magganti

---------------------------------------------------------------------------------------------
page391.
Ekacittakkhaṇikamaggasseva āsevanādīni nāma natthi, dutiyamaggādayo pana uppādento
tameva āsevati bhāveti bahulīkarotīti vuccati. Vipassanāpubbaṅgamanti vipassanaṃ
pubbaṅgamaṃ purecārikaṃ katvā. Samathaṃ bhāvetīti, pakatiyā vipassanālābhī vipassanāya
ṭhatvā samādhiṃ uppādetīti attho.
     Yuganaddhaṃ bhāvetīti yuganaddhaṃ katvā bhāveti. Tattha teneva cittena samāpattiṃ
samāpajjitvā teneva saṅkhāre sammasituṃ na sakkā. Ayaṃ pana yāvatā samāpattiyo
samāpajjati, tāvatā saṅkhāre sammasati. Yāvatā saṅkhāre sammasati, tāvatā samāpattiyo
samāpajjatīti. Kathaṃ? paṭhamajjhānaṃ samāpajjati, tato vuṭṭhāya saṅkhāre sammasati, saṅkhāre
sammasitvā dutiyajjhānaṃ samāpajjati. Tato vuṭṭhāya puna saṅkhāre sammasati. Saṅkhāre
sammasitvā tatiyajjhānaṃ .pe. Nevasaññānāsaññāyatanasamāpattiṃ samāpajjati, tato
vuṭṭhāya saṅkhāre sammasati. Evamayaṃ 1- samathavipassanaṃ yuganaddhaṃ bhāveti nāma.
     Dhammuddhaccaviggahitanti samathavipassanādhammesu dasavipassanūpakkilesasaṅkhātena
uddhaccena viggahitaṃ, suggahitanti attho. So āvuso samayoti iminā sattānaṃ
sappāyānaṃ paṭilābhakālo kathito. Yantaṃ cittanti yasmiṃ samaye taṃ vipassanāvīthiṃ
okkamitvā pavattaṃ cittaṃ. Ajjhattameva santiṭṭhatīti vipassanāvīthiṃ paccotaritvā
tasmiṃyeva gocarajjhattasaṅkhāte ārammaṇe santiṭṭhati. Sannisīdatīti ārammaṇavasena
sammā nisīdati. Ekodi hotīti ekaggaṃ hoti. Samādhiyatīti 2- sammā ādhiyati
suṭṭhapitaṃ hoti. Sesamettha uttānatthamevāti.
                         Paṭipadāvaggo dutiyo.
@Footnote: 1 Ma. evamassa     2 Sī. santiṭṭhati  patiṭṭhāti

---------------------------------------------------------------------------------------------
page392.
                        18. 3. Sañcetaniyavagga
                        1. Cetanāsuttavaṇṇanā
     [171] Tatiyassa paṭhame kāyeti kāyadvāre, kāyaviññattiyā satīti attho.
Kāyasañcetanāhetūtiādīsu kāyasañcetanā nāma kāyadvāre cetanāpakappanā. 1- Sā
aṭṭhakāmāvacarakusalavasena aṭṭhavidhā, akusalavasena dvādasavidhāti vīsatividhā. Tathā
vacīsañcetanā, tathā manosañcetanā. Apicettha nava mahaggatacetanāpi labbhanti.
Kāyasañcenāhetūti kāyasañcetanāpaccayā. Uppajjati  ajjhattaṃ sukhadukkhanti
aṭṭhakusalakammapaccayā niyakajjhatte sukhaṃ uppajjati, dvādasaakusalakammapaccayā dukkhaṃ.
Sesadvāresupi eseva nayo. Avijjāpaccayā vāti avijjākāraṇeneva. Sace hi
avijjā chādayamānā paccayo hoti, evaṃ sante tīsu dvāresu sukhadukkhānaṃ
paccayabhūtā cetanā uppajjati. Iti mūlabhūtāya avijjāya vasenetaṃ vuttaṃ.
     Sāmaṃ vātiādīsu parehi anāṇatto sayameva abhisaṅkharonto kāyasaṅkhāraṃ
abhisaṅkharoti nāma. Yaṃ pana pare samādapetvā 2- āṇāpetvā kārenti, tassa
taṃ kāyasaṅkhāraṃ pare abhisaṅkharonti nāma. Yo pana kusalaṃ kusalanti akusalaṃ akusalanti
kusalavipākaṃ kusalavipākoti akusalavipākaṃ akusalavipākoti jānanto kāyadvāre
vīsatividhaṃ kāyasaṅkhāraṃ abhisaṅkharoti, ayaṃ sampajāno abhisaṅkharoti nāma. Yo evaṃ
ajānanto abhisaṅkharoti, ayaṃ asampajāno abhisaṅkharoti nāma. Sesadvāresupi
eseva nayo.
     Tattha asampajānakammaṃ evaṃ veditabbaṃ:- daharadārakā pana "mātāpitūhi
kataṃ karomā"ti cetiyaṃva vandanti, pupphapūjaṃ karonti, bhikkhusaṃghaṃ vandanti, tesaṃ
kusalanti ajānantānampi taṃ kusalameva hoti. Tathā migapakkhiādayo tiracchānā
@Footnote: 1 Ma.... saṃkappanā       2 Ma. samānetvā

---------------------------------------------------------------------------------------------
page393.
Dhammaṃ suṇanti, saṃghaṃ vandanti, cetiyaṃ vandanti, tesaṃ jānantānampi ajānantānampa
taṃ kusalameva hoti. Daharadārakā 1- pana mātāpitaro hatthapādehi paharanti, bhikkhūnaṃ
talasattikaṃ uggiranti, leḍḍuṃ 2- khipanti, akkosanti. Gāviyo bhikkhusaṃghaṃ
anubandhanti, sunakhā anubandhanti, ḍaṃsanti, sīhabyagghādayo anubandhanti, jīvitā
voropenti. Tesaṃ jānantānampi ajānantānampi akusalakammaṃ hotīti veditabbaṃ.
     Idāni tīsupi dvāresu āyūhanacetanā samodhānetabbā. Seyyathīdaṃ?
Kāyadvāre sayaṃkatamūlikā vīsati cetanā, āṇattimūlikā vīsati, sampajānamūlikā vīsati,
asampajānamūlikā vīsatīti asīti cetanā honti, tathā vacīdvāre. Manodvāre pana
ekekasmiṃ vikappe ekūnatiṃsa katvā satañca soḷasañca honti. Iti sabbāpi
tīsu dvāresu dve satāni chasattati ca cetanā. Tā sabbāpi saṅkhārakkhandhotveva
saṅkhyaṃ gacchanti, taṃsampayutto vedayitākāro vedanākkhandho, sañjānanākāro
saññākkhandho, cittaṃ viññāṇakkhandho, kāyo upādārūpaṃ, tappaccayā catasso
dhātuyo cattāri bhūtānīti ime pañcakkhandhā dukkhasaccaṃ nāma.
     Imesu bhikkhave dhammesu avijjā anupattitāti imesu vuttappabhedesu
cetanādhammesu avijjā sahajātavasena ca upanissayavasena ca anupatitā. 3- Evaṃ vaṭṭañceva
vaṭṭamūlakā ca avijjā dassitā hoti.
     Ettāvatā vipassanaṃ vaḍḍhetvā arahattaṃ pattassa khīṇāsavassa idāni thutiṃ
karonto avijjāyatveva asesavirāganirodhātiādimāha. Tattha asesavirāganirodhāti
asesavirāgena ceva asesanirodhena ca. So kāyo na hotīti khīṇāsavassa kāyena
karaṇakammaṃ paññāyati, cetiyaṅgaṇasammajjanaṃ bodhiyaṅgaṇasammajjanaṃ abhikkamanapaṭikkamanaṃ
vattānuvattakaraṇanti evamādi. Kāyadvāre panassa vīsati cetanā avipākadhammataṃ
āpajjanti. Tena vuttaṃ "so kāyo na hoti, yampaccayāssa taṃ uppajjati
@Footnote: 1 Ma. tathādārakā         2 cha.Ma. daṇḍaṃ      3 Ma. anupakati

---------------------------------------------------------------------------------------------
page394.
Ajjhattaṃ sukhadukkhan"ti. Kāyadvārappavattā hi cetanā idha kāyoti adhippetā.
Sesadvayepi eseva nayo. Khettantiādīnipi kusalākusalakammasseva nāmāni. Tañhi
vipākassa viruhanaṭṭhānaṭṭhena khettaṃ, patiṭṭhānaṭṭhena vatthu kāṇaṭṭhena āyatanaṃ,
adhikaraṇaṭṭhena adhikaraṇanti vuccati.
     Iti satthā ettakena ṭhānena tīhi dvārehi āyūhitaṃ kammaṃ dassetvā
idāni tassa kammassa vipaccanaṭṭhānaṃ dassetuṃ cattārome bhikkhavetiādimāha. Tattha
attabhāvapaṭilābhāti paṭiladdhaattabhāvā. Attasañcetanā kamatīti attanā pakappitacetanā
vahati pavattati.
     Attasañcetanāhetu tesaṃ sattānaṃ tamhā kāyā cuti hotītiādīsu
khiḍḍāpadosikā devā attasañcetanāhetu cavanti. Tesañhi nandanavanacittalatāvana-
pārusakavanādīsu dibbaratisamappitānaṃ kilantānaṃ pānabhojane sati sammussati, te
āhārupacchedena ātape khittamālā viya milāyanti. Manopadosikā devā
parasañcetanāhetu cavanti, ete cātummahārājikā devā. Tesu kira eko devaputto
"nakkhattaṃ kīḷissāmī"ti saparivāro rathena vīthiṃ paṭipajjati. Athañño nikkhamanto
taṃ purato gacchantaṃ disvā "kiṃ bho ayaṃ kapaṇo adiṭṭhapubbaṃ viya ekaṃ disvā
pītiyā uddhumāto viya gajjamāno viya ca gacchatī"ti kujjhati. Purato gacchantopi
nivattitvā taṃ kuddhaṃ disvā kuddhā nāma suvijānā hontīti kuddhabhāvamassa
ñatvā "tvaṃ kuddho mayhaṃ kiṃ karissasi, ayaṃ sampatti mayā dānasīlādīnaṃ vasena
laddhā, na tuyhaṃ vasenā"ti paṭikujjhati. Ekasmiñhi kuddhe itaro akkuddho
rakkhati, ubhosu pana kuddhesu ekassa kodho itarassa paccayo hoti, tassapi kodho
itarassa paccayo hotīti ubho kandantānaṃyeva orodhānaṃ cavanti. Manussā attasañcetanā
ca parasañcetanā ca hetu cavanti, attasañcetanāya ca parasañcetanāya ca hetubhūtāya
cavantīti attho. Manussā hi kujjhitvā attanāva attānaṃ hatthehipi

---------------------------------------------------------------------------------------------
page395.
Pādehipi 1- paharanti, rajjubandhanādīhipi bandhanti, asināpi sīsaṃ chindanti,
visaṃpi khādanti, papātepi patanti, udakaṃpi pavisanti, aggiṃ pavisanti, parepi daṇḍena
vā satthena vā paharitvā mārenti. Evaṃ tesu attasañcetanāpi parasañcetanāpi
kamati.
     Katame tena devā daṭṭhabbāti katame nāma te devā daṭṭhabbāti attho.
Tena vā attabhāvena katame devā daṭṭhabbātipi attho. Kasmā pana thero
imaṃ pañhaṃ pucchati, kiṃ attanā kathetuṃ nappahotīti? pahoti, idha 2- pana attano
sabhāvena buddhavisayaṃ pañhanti thero na kathesi. 3- Tena daṭṭhabbāti tena attabhāvena
daṭṭhabbā. Ayaṃ pana pañho heṭṭhā kāmāvacarepi rūpāvacarepi labbhati, bhavaggena pana
paricchinditvā kathito nippadesena kathito hotīti bhagavatā evaṃ kathito.
     Āgantāro itthattanti itthabhāvaṃ kāmāvacarapañcakkhandhabhāvameva āgantāro, neva
tatrūpapattikā na uparūpapattikā honti. Anāgantāro itthattanti imaṃ khandhapañcakaṃ
anāgantāro, heṭṭhūpapattikā na honti, tatrūpapattikā vā uparūpapattikā
vā tattheva vā parinibbāyino hontīti attho. Ettha ca heṭṭhimabhave
nibbattānaṃ vasenapi uparūpapattikā veditabbā. Bhavagge panetaṃ natthi. Sesaṃ sabbattha
uttānamevāti.
                         2. Vibhattisuttavaṇṇanā
     [172] Dutiye atthapaṭisambhidāti pañcasu atthesu pabhedagatañāṇaṃ. Odhisoti
kāraṇaso. Byañjanasoti akkharaso. Anekapariyāyenāti anekehi  kāraṇehi.
Ācikkhāmīti kathemi. Desemīti pākaṭaṃ katvā kathemi. Paññāpemīti jānāpemi.
Paṭṭhapemīti.
@Footnote: 1 cha.Ma. daṇḍehipi         2 cha.Ma. idaṃ        3 Ma. pañhaṃ kathesi

---------------------------------------------------------------------------------------------
page396.
Paṭṭhapetvā pavattetvā kathemi. Vivarāmīti vivaṭaṃ katvā kathemi. Vibhajāmīti vibhajitvā
kathemi. Uttānīkaromīti gambhīraṃ 1- uttānaṃ katvā kathemi. So maṃ pañhenāti so
maṃ pañhena upagacchatu. Ahaṃ veyyākaraṇenāti ahamassa pañhākathanena cittaṃ
ārādhessāmi. Yo no dhammānaṃ sukusaloti yo amhākaṃ adhigatadhammānaṃ sukusalo
satthā, so esa sammukhībhūto. Yadi mayā atthapaṭisambhidā na sacchikatā, "sacchikarohi
tāva sāriputtā"ti vatvā maṃ paṭibāhissatīti satthu purato nisinnakova sīhanādaṃ
nadati. Iminā upāyena sabbattha attho veditabbo. Imāsu ca pana paṭisambhidāsu
tisso paṭisambhidā lokiyā, atthapaṭisambhidā lokiyalokuttarāti.
                       3. Mahākoṭṭhitasuttavaṇṇanā
     [173] Tatiye phassāyatanānanti phassākarānaṃ, phassassa uppattiṭṭhānānanti
attho. Atthaññaṃ kiñcīti etesu asesato niruddhesu tato paraṃ koci appamattakopi
kileso atthīti pucchati. Natthaññaṃ kiñcīti idhāpi 2- "appamattakopi kileso
natthī"ti pucchati. Sesadvayepi eseva nayo. Ime pana cattāropi pañhe sassatuccheda-
ekaccasassataamarāvikkhepavasena pucchati. Tenassa thero pucchitapucchitaṃ paṭibāhanto mā
hevanti āha. Ettha hi iti nipātamattaṃ, evaṃ mā bhaṇīti attho. Attūpaladdhivaseneva
3- "atthaññaṃ kiñci añño koci attā nāma atthī"ti sassatādiākārena
pucchati. Kiṃ panesa attūpaladdhikoti? na attūpaladdhiko. Evaṃladdhiko pana tattheko
bhikkhu nisinno, so pucchituṃ na sakkoti. Tassa laddhiṃ vissajjāpanatthaṃ evaṃ
pucchati. Yepi ca anāgate evaṃladdhikā bhavissanti, "tesaṃ buddhakālepeso pañho
mahāsāvakehi vissajjito"ti vacanokāsupacchedanatthaṃ pucchatiyeva.
     Appapañcaṃ papañcetīti na papañcetabbaṭṭhāne papañcaṃ karoti, anācaritabbaṃ
maggaṃ carati. Tāvatā papañcassa gatīti yattakā channaṃ  phassāyatanānaṃ gati, tattakā
@Footnote: 1 Sī. agambhīraṃ      2 Ma. idāni       3 Sī. attūpaladdhivasena vā

---------------------------------------------------------------------------------------------
page397.
Taṇhādiṭṭhimānappabhedassa papañcassa gati. Channaṃ āvuso phassāyatanānaṃ asesavirāga-
nirodhā papañcanirodho papañcavūpasamoti etesu chasu āyatanesu sabbaso niruddhesu
papañcāpi niruddhāva honti, vūpasantāva hontīti attho. Āruppe pana puthujjana-
devatānaṃ kiñcāpi pañca phassāyatanāni niruddhāni, chaṭṭhassa pana aniruddhattā
tayopi papañcā appahīnā nāma. Apica pañcavokārabhavavasenevesa 1- pañho kathitoti.
Catutthe imināva nayena attho veditabbo.
                        5. Upavāṇasuttavaṇṇanā
     [175-176] Pañcame vijjāyantakaro hotīti vijjāya vaṭṭadukkhassa antakaro
hoti, sakalaṃ vaṭṭadukkhaṃ paricchinnaṃ parivaṭumaṃ katvā tiṭṭhatīti. Sesapadesupi eseva
nayo. Saupādānoti sagahaṇova hutvā. Antakaro abhavissāti vaṭṭadukkhassa antaṃ
katvā ṭhito abhavissa. Caraṇasampannoti paṇṇarasadhammappabhedena caraṇena samannāgato.
Yathābhūtaṃ jānaṃ passaṃ antakaro hotīti yathāsabhāvaṃ va maggapaññāya jānitvā
passitvā vaṭṭadukkhassa antaṃ katvā ṭhito nāma hotīti arahattanikūṭena pañhaṃ
niṭṭhapesi. Chaṭṭhaṃ heṭṭhā ekakanipātavaṇṇanāyaṃ vuttanayeneva veditabbaṃ.
                         7. Rāhulasuttavaṇṇanā
     [177] Sattame ajjhattikāti kesādīsu vīsatiyā koṭṭhāsesu thaddhākāra-
lakkhaṇā paṭhavīdhātu. Bāhirāti bahiddhā anindriyabaddhesu pāsāṇapabbatādīsu thaddhākāra-
lakkhaṇā paṭhavīdhātuyo veditabbā. Iminā nayena sesāpi dhātuyo veditabbā.
Netaṃ mama neso hamasmi, na me so attāti idaṃ tayaṃ taṇhāmānadiṭṭhiggāhapaṭikkhepa-
vasena vuttaṃ. Sammappaññāya daṭṭhabbanti hetunā kāraṇena maggapaññāya passitabbaṃ.
Disvāti saha vipassanāya maggapaññāya passitvā. Acchejji taṇhanti
@Footnote: 1 cha.Ma.... vaseneva

---------------------------------------------------------------------------------------------
page398.
Maggavajjhataṇhaṃ samūlikaṃ chindi. Vivaṭṭayi 1- saṃyojananti dasavidhampi saṃyojanaṃ
vivaṭṭayi ubbaṭṭetvā pajahi. Sammāmānābhisayāti hetunā kāraṇena navavidhassa mānassa
pahānābhisamayā. Antamakāsi dukkhassāti vaṭṭadukkhaṃ paricchinnaṃ parivaṭumaṃ akāsi,
katvā ṭhitoti attho. Iti satthārā  saṃyuttamahānikāye rāhulovāde 2- vipassanā
kathitā, cūḷarāhulovādepi 3- vipassanā kathitā, ambalaṭṭhikārāme rāhulovāde 4-
daharassa sato musāvādā veramaṇī kathitā, mahārāhulovāde 5- vipassanāva kathitā.
Imasmiṃ aṅguttaramahānikāye ayaṃ catukoṭikasuññatā nāma kathitāti.
                        8. Jambālīsuttavaṇṇanā
     [178] Aṭṭhame santaṃ cetovimuttinti aṭṭhannaṃ samāpattīnaṃ aññataraṃ
samāpattiṃ. Sakkāyanirodhanti tebhūmikavaṭṭasaṅkhātassa sakkāyassa nirodhaṃ, nibbānanti
attho. Na pakkhandatīti ārammaṇavasena na pakkhandati. Sesapadesupi eseva nayo.
Na pāṭikaṅkhoti na pāṭikaṅkhitabbo. Lepagatenāti lepamakkhitena.
     Imasmiñca panatthe 6- nadīpāraṃ gantukāmapurisopammaṃ āharitabbaṃ:- eko kira
puriso caṇḍasotāya vāḷamacchākulāya nadiyā pāraṃ gantukāmo "orimatīraṃ sāsaṅkaṃ
sappaṭibhayaṃ, pārimatīraṃ khemaṃ appaṭibhayaṃ, kiṃ nu kho katvā pāraṃ gamissāmī"ti
paṭipāṭiyā ṭhite aṭṭha kakudharukkhe disvā "sakkā imāya rukkhapaṭipāṭiyā gantun"ti
manaṃ katvā "kakudharukkhā nāma maṭṭhasākhā honti, sākhāya hatthā na saṇṭhaheyyun"ti
nigrodhapilakkharukkhādīnaṃ aññatarassa lākhāya 7- hatthapāde makkhitvā dakkhiṇahatthena
ekaṃ sākhaṃ gaṇhi. Hattho tattheva laggi. Puna vāmahatthena dakkhiṇapādena vāmapādenāti
cattāropi hatthapādā tattheva laggiṃsu. So adhosiro lambamāno uparinadiyaṃ deve vuṭṭhe
puṇṇāya nadiyā sote nimuggo kumbhīlādīnaṃ bhakkho ahosi.
@Footnote: 1 Sī. āvattayi, cha. vivattayi                 2 saṃ.kha. 17/91/108 rāhulasutta
@3 Ma. u. 14/416/356 cūḷarāhulovādasutta      4 Ma.Ma. 13/107/84 cūḷarāhulovādasutta
@5 Ma.Ma. 13/113/91 mahārāhulovādasutta         6 cha.Ma. panettha      7 Ma. lepassa

---------------------------------------------------------------------------------------------
page399.
     Tattha nadīsotaṃ viya saṃsārasotaṃ daṭṭhabbaṃ, sotassa pāraṃ gantukāmapuriso
viya yogāvacaro, orimatīraṃ viya sakkāyo, pārimatīraṃ viya nibbānaṃ, paṭipāṭiyā
ṭhitā aṭṭha kakudharukkhā viya aṭṭha samāpattiyo, lepagatena hatthena sākhāgahaṇaṃ
viya jhānavipassanānaṃ pāripanthike asodhetvā samāpattisamāpajjanaṃ, catūhi hatthapādehi
sākhāya baddhassa olambanaṃ viya paṭhamajjhāne nikantiyā laggakālo, uparisote vuṭṭhi viya
chasu dvāresu kilesānaṃ uppannakālo, nadiyā puṇṇāya sote nimuggassa kumbhīlādīnaṃ
bhakkhabhūtakālo viya saṃsārasote nimuggassa catūsu apāyesu dukkhānubhavanakālo veditabbo.
     Suddhena hatthenāti sudhotena parisuddhahatthena. Imasmiṃpi atthe tādisameva
opammaṃ kattabbaṃ:- tattheva hi pāraṃ gantukāmo puriso "kakudharukkhā nāma
maṭṭhasākhā, kiliṭṭhahatthena gaṇhantassa hattho parigaleyyā"ti hatthapāde sudhote
katvā ekaṃ sākhaṃ gaṇhitvā paṭhamarukkhaṃ āruḷho. Tato otaritvā dutiyaṃ .pe.
Tato otaritvā aṭṭhamaṃ, aṭṭhamarukkhato 1- otaritvā pārimatīre khemantabhūmiṃ gato.
     Tattha "imehi rukkhehi pārimatīraṃ gamissāmī"ti tassa purisassa cintitakālo
viya yogino "aṭṭha samāpattiyo samāpajjitvā samāpattito vuṭṭhāya arahattaṃ
gaṇhissāmī"ti 2- cintitakālo, suddhena hatthena sākhāgahaṇaṃ viya jhānavipassanānaṃ
pāripanthikadhamme sodhetvā samāpattisamāpajjanaṃ, tattha paṭhamarukkhārohaṇakālo viya
paṭhamajjhānasamāpattikālo, paṭhamarukkhato oruyha dutiyaṃ āruḷhakālo viya paṭhamajjhāne
nikantiyā abaddhassa tato vuṭṭhāya dutiyajjhānaṃ samāpannakālo .pe. Sattamarukkhato
oruyha aṭṭhamaṃ āruḷhakālo viya ākiñcaññāyatanasamāpattiyaṃ nikantiyā
abaddhassa tato vuṭṭhāya nevasaññānāsaññāyatanasamāpannakālo. Aṭṭhamarukkhato
oruyha pārimaṃ tīraṃ khemantabhūmiṃ gatakālo viya nevasaññānāsaññāyatane nikantiyā 3-
abaddhassa samāpattito vuṭṭhāya saṅkhāre sammasitvā arahattaṃ pattakālo veditabbo.
@Footnote: 1 Ma. tato       2 cha.Ma. gamissāmīti        3 Sī. niyantiyā

---------------------------------------------------------------------------------------------
page400.
     Avijjāppabhedaṃ manasikarotīti aṭṭhasu ṭhānesu aññāṇabhūtāya ghanabahalamahāavijjāya
pabhedasaṅkhātaṃ arahattaṃ manasikaroti. Na pakkhandatīti ārammaṇavaseneva na pakkhandati.
Jambālīti gāmato nikkhantassa mahāudakassa patiṭṭhānabhūto mahāāvāṭo.
Anekavassagaṇikāti gāmassa vā nagarassa vā uppannakāleyeva uppannattā
anekāni vassagaṇāni 1- uppannāya etissāti anekavassagaṇikā. Āyamukhānīti catasso
pavisanakandaRā. Apāyamukhānīti apāyavāhanakacchiddāni. 2- Na āḷippabhedo pāṭikaṅkhoti
na pāḷippabhedo pāṭikaṅkhitabbo. Na hi tato udakaṃ uṭṭhāya pāḷiṃ bhinditvā
kacavaraṃ gahetvā mahāsamuddaṃ sampāpuṇāti.
     Imassa panatthassa āvibhāvanatthaṃ uyyānagavesakaopammaṃ āharitabbaṃ. Eko kira
nagaravāsī 3- kulaputto uyyānaṃ gavesanto nagarato nātidūre nāccāsanne mahantaṃ
jambāliṃ addasa, so "imasmiṃ ṭhāne ramaṇīyaṃ uyyānaṃ bhavissatī"ti sallakkhetvā
kuddālaṃ ādāya cattāripi kandarāni pidhāya apavāhanakacchiddāni vivaritvā aṭṭhāsi.
Devo na sammāvassi, avasesaudakaṃ apavāhanakacchiddena parissavitvā gataṃ.
Cammakhaṇḍapilotikādīni tattheva pūtikāni jātāni, pāṇakā saṇṭhitā, samantā anūpagamanīyā
jātā. Upagatānampi nāsāpuṭe pidhāya pakkamitabbaṃ hoti. So katipāhena āgantvā
paṭikkamma ṭhito oloketvā "na sakkā upagantun"ti pakkāmi.
     Tattha nagaravāsī kulaputto viya yogāvacaro daṭṭhabbo, uyyānaṃ gavesantena
gāmadvāre jambāliyā diṭṭhakālo viya cātummahābhūtikakāyo, āyamukhānaṃ pihitakālo
viya dhammassavanodakassa aladdhakālo, apāyamukhānaṃ vivaṭkālo viya chadvārikasaṃvarassa
vissaṭṭhakālo, devassa sammā avuṭṭhakālo viya sappāyakammaṭṭhānassa aladdhakālo,
avasesaudakassa apāyamukhehi parissavitvā gatakālo viya abbhantare guṇānaṃ parihīnakālo,
udakassa uṭṭhāya pāḷiṃ bhinditvā kacavaraṃ ādāya mahāsamuddaṃ pāpuṇituṃ
@Footnote: 1 Ma. vassagaṇanāni     2 apavāhanacchiddāni. evamuparipi     3 cha.Ma. nagaravāsiko

Page 401-448.

page401.
Asamatthakālo viya arahattamaggena avijjāpāliṃ bhinditvā kilesarāsiṃ vidhamitvā
nibbānaṃ sacchikātuṃ asamatthakālo, cammakhaṇḍapilotikādīnaṃ tattheva pūtibhāvo viya
abbhantare rāgādikilesehi paripūritakālo, tassa āgantvā disvā vippaṭisārino
gatakālo viya vaṭṭasamaṅgipuggalassa vaṭṭe abhiratikālo veditabbo.
     Ālippabhedo pāṭikaṅkhoti pālibhedo paṭikaṅkhitabbo. Tato hi udakaṃ uṭṭhāya
pāliṃ bhinditvā kacavaraṃ ādāya mahāsamuddaṃ pāpuṇituṃ sakkhissatīti attho.
     Idhāpi tadeva opammaṃ āharitabbaṃ. 1- Tattha āyamukhānaṃ vivaṭakālo viya
sappāyadhammassavanassa laddhakālo, apāyamukhānaṃ pihitakālo viya chasu dvāresu saṃvarassa
paccupaṭṭhitakālo, 2- devassa sammā vuṭṭhakālo viya sappāyakammaṭṭhānassa laddhakālo,
udakavāhakassa 3- uṭṭhāya pāliṃ bhinditvā kacavaraṃ ādāya mahāsamuddaṃ pattakālo
viya arahattamaggena avijjaṃ bhinditvā akusalarāsiṃ  vidhamitvā arahattaṃ sacchikatakālo,
āyamukhehi paviṭṭhena udakena sarassa paripuṇṇakālo viya abbhantare lokuttaradhammehi
paripuṇṇakālo, samantato vatiṃ katvā rukkhe ropetvā uyyānamajjhe pāsādaṃ
māpetvā nāṭakāni paccupaṭṭhapetvā subhojanaṃ bhuñjantassa nisinnakālo viya
dhammapāsādaṃ āruyha nibbānārammaṇaṃ phalasamāpattiṃ appetvā nisinnakālo veditabbo.
Sesamettha uttānatthameva. Desanā pana lokiyalokuttaramissikā kathitā.
                        9. Nibbānasuttavaṇṇanā
     [179] Navame hānabhāgiyā saññātiādīsu "paṭhamassa jhānassa lābhiṃ
kāmasahagatā saññāmanasikārā samudācaranti, hānabhāginī paññā"ti 4- evaṃ abhidhamme
vuttanayeneva attho veditabbo. Yathābhūtaṃ nappajānantīti yathāsabhāvato maggañāṇena
na jānanti.
@Footnote: 1 Ma. āharitvā katā     2 Ma. paṭisaṇṭhitakālo
@3 cha.Ma. udakassa         4 abhi. vi. 35/799/402 catukkaniddesa

---------------------------------------------------------------------------------------------
page402.
                       10. Mahāpadesasuttavaṇṇanā
     [180] Dasame bhoganagare viharatīti parinibbānasamaye cārikaṃ caranto taṃ nagaraṃ
patvā tattha viharati. Ānandacetiyeti ānandayakkhassa bhavanaṭṭhāne patiṭṭhitavihāre.
Mahāpadeseti mahāokāse mahāapadese vā, buddhādayo mahante mahante apadisitvā
vuttāni mahākāraṇānīti attho. Neva abhinanditabbanti haṭṭhatuṭṭhehi sādhukāraṃ
datvā pubbeva na sotabbaṃ. 1- Evaṃ kate hi pacchā "idaṃ na sametī"ti vuccamānopi
"kiṃ pubbeva ayaṃ dhammo, idāni na dhammo"ti vatvā laddhiṃ na vissajjesi.
Nappaṭikkositabbanti "kiṃ esa bālo vadatī"ti evaṃ pubbeva na vattabbaṃ.
Evaṃ vutte hi vattuṃ yuttāyuttampi na vakkhati. Tenāha anabhinanditvā
appaṭikkositvāti. Padabyañjanānīti padasaṅkhātāni byañjanāni. Sādhukaṃ
uggahetvāti "imasmiṃ ṭhāne pāli vuttā, imasmiṃ ṭhāne attho vutto, imasmiṃ
ṭhāne anusandhi kathitā, imasmiṃ ṭhāne pubbāparaṃ kathitan"ti suṭṭhu gahetvā. Sutte
otāretabbānīti sutte otaritabbāni. Vinaye sandassetabbānīti vinaye
saṃsandetabbāni.
     Ettha ca suttanti vinayo vutto. Yathāha "kattha paṭikkhittaṃ, sāvatthiyaṃ
paṭikkhittaṃ, suttavibhaṅge"ti. 2- Vinayoti khandhako. Yathāha "kosambiyā 3-
vinayātisāre"ti. Evaṃ vinayapi ṭakampi na pariyādiyati. Ubhatovibhaṅgaṃ pana suttaṃ
khandhakaparivārā vinayoti evaṃ vinayapiṭakaṃ pariyādiyati. Athavā suttantapiṭakaṃ suttaṃ,
vinayapiṭakaṃ vinayoti evaṃ dveyeva piṭakāni pariyādiyanti. Suttantābhidhammapiṭakāni
vā suttaṃ, vinayapiṭakaṃ vinayoti evampi tīṇi piṭakāni na tāva pariyādiyanti.
Asuttanāmakañhi buddhavacanaṃ nāma atthi. Seyyathīdaṃ? jātakaṃ paṭisambhidā niddeso
Suttanipāto dhammapadaṃ udānaṃ itivuttakaṃ vimānavatthu petavatthu theragāthā therīgāthā
apadānanti.
     Sudinnatthero pana "asuttanāmakaṃ buddhavacanaṃ natthī"ti taṃ sabbaṃ paṭikkhipitvā
"tīṇi piṭakāni suttaṃ, vinayo pana kāraṇan"ti āha. Tato taṃ kāraṇaṃ dassento
idaṃ suttamāhari:-
@Footnote: 1 Ma. na gahetabbaṃ  2 vi.cu. 7/457/301 sattasatikakkhandhaka  3 cha. ayaṃ pāṭho na dissati

---------------------------------------------------------------------------------------------
page403.
              "ye kho tvaṃ gotami dhamme jāneyyāsi, ime dhammā sarāgāya
         saṃvattanti no virāgāya, saṃyogāya saṃvattanti no visaṃyogāya,
         saupādānāya saṃvattanti no anupādānāya, mahicchatāya saṃvattanti
         no appicchatāya, asantuṭṭhiyā saṃvattanti no santuṭṭhiyā, kosajjāya
         saṃvattanti no viriyārambhāya, saṅgaṇikāya saṃvattanti no pavivekāya,
         ācayāya saṃvattanti no apacayāya. Ekaṃsena gotami jāyyeāsi `neso
         dhammo neso vinayo netaṃ satthusāsanan'ti. 1-
              Ye ca kho tvaṃ gotami dhamme jāneyyāsi, ime dhammā virāgāya
         saṃvattanti no sarāgāya, visaṃyogāya saṃvattanti no saṃyogāya. Anupādānāya
         saṃvattanti no saupādānāya, appicchatāya saṃvattanti no mahicchatāya,
         santuṭṭhiyā saṃvattanti no asantuṭṭhiyā, viriyārambhāya saṃvattanti no
         kosajjāya, pavivekāya saṃvattanti no saṅgaṇikāya, apacayāya saṃvattanti
         no ācayāya. Ekaṃsena gotami jāneyyāsi `eso dhammo eso vinayo
         etaṃ satthusāsanan"ti. 1-
      Tasmā sutteti tepiṭake buddhavacane otāretabbāni. Vinayeti ekasmiṃ
rāgādivinayakāraṇe saṃsandetabbānīti ayamettha attho. Na ceva sutte otarantīti
sutte paṭipāṭiyā katthaci anāgantvā jalliṃ 2- uṭṭhāpetvā guḷhavessantaraguḷha-
ummaggaguḷhavinayavedallapiṭakānaṃ aññatarato āgatāni paññāyantīti attho. Evaṃ
āgatāni hi rāgādivinaye ca apaññāyamānāni chaḍḍetabbāni hontīti. Tena
vuttaṃ "iti hidaṃ bhikkhave chaḍḍeyyāthā"ti. Etenpāyena sabbattha attho veditabbo.
Idaṃ bhikkhave catutthaṃ mahāpadesaṃ dhāreyyāthāti idaṃ bhikkhave catutthaṃ dhammassa
patiṭṭhānokāsaṃ dhāreyyāthāti.
                        Sañcetaniyavaggo tatiyo.
@Footnote: 1 vi.cu. 7/406/239 bhikkhunikkhandhaka      2 cha.Ma. challiṃ

---------------------------------------------------------------------------------------------
page404.
                       19. 4. Yodhājīvavagga 1-
                        1. Yodhājīvasuttavaṇṇanā
     [181] Catutthassa paṭhame ṭhānakusaloti yena ṭhānena ṭhito avirādhetvā vijjhituṃ
sakkoti, tasmiṃ ṭhāne kusalo. Sesaṃ heṭṭhā vuttanayeneva veditabbaṃ.
                        2. Pāṭibhogasuttavaṇṇanā
     [182] Dutiye natthi koci pāṭibhogoti ahamettha 2- pāṭibhogoti evaṃ pāṭibhogo
bhavituṃ samattho nāma natthi. Jarādhammanti jarāsabhāvaṃ. Eseva nayo sabbattha.
                          3. Sutasuttavaṇṇanā
     [183] Tatiye natthi tato dosoti tasmiṃ doso nāma natthīti attho.
                         4. Abhayasuttavaṇṇanā
     [184] Catutthe kicchājīvitakāraṇaṭṭhena rogova rogātaṅko nāma. Phuṭṭhassāti
tena rogātaṅkena samannāgatassa. Urattāḷiṃ kandatīti uraṃ tāḷetvā rodati.
Akatakalyāṇotiādīsu kalyāṇaṃ vuccati puññakammaṃ, taṃ akataṃ etenāti akatakalyāṇo.
Sesapadesupi eseva nayo. Puññakammameva hi kosallasambhūtattā kusalaṃ, bhītassa
parittāyakattā 3- bhīruttāṇanti vuccati. Katapāpotiādīsu pāpaṃ vuccati lāmakaṃ
akusalakamamaṃ. Luddanti kakkhaḷakammaṃ. Kibbisanti samalaṃ aparisuddhakammaṃ. Kaṅkhīhotīti
buddhadhammasaṃghaguṇesu ceva sikkhāya ca pubbante ca aparante ca pubbantāparante  ca
paṭiccasamuppāde cāti aṭṭhasu ṭhānesu kaṅkhāya samannāgato hoti. Vicikicchīti
vicikicchāya samannāgato sāsanasaddhamme na niṭṭhaṅgato, uggahaparipucchāvasena niṭṭhaṃ
gantuṃ na sakkoti. Iminā nayena sabbattha attho veditabbo.
@Footnote: 1 cha.Ma. brāhmaṇavagga     2 cha.Ma. ahaṃ te    3 Ma. bhayaparittāṇattā

---------------------------------------------------------------------------------------------
page405.
                      5. Samaṇasaccasuttavaṇṇanā 1-
     [185] Pañcame brāhmaṇasaccānīti brāhmaṇānaṃ saccāni. So tena
na samaṇoti so khīṇāsavo tena saccena "ahaṃ samaṇo"ti taṇhāmānadiṭṭhīhi
na maññati. Sesapadesupi eseva nayo. Yadeva tattha saccaṃ, tadabhiññāyāti yaṃ
tattha "sabbe pāṇā avajjhā"ti paṭipattiyā saccaṃ tathaṃ aviparītaṃ. Iminā vacīsaccaṃ
abbhantaraṃ katvā paramatthasaccaṃ nibbānaṃ dasseti. Tadabhiññāyāti taṃ ubhayampi
abhivisiṭṭhāya paññāya jānitvā. Anudayāya anukampāya paṭipanno hotīti anudayatthāya
ca anukampāya ca yā paṭipadā, taṃ paṭipanno hoti, pūretvā ṭhitoti attho.
Sesapaṭipadāsupi 2- eseva nayo.
     Sabbe kāmāti sabbe vatthukāmā sabbe kilesakāmā. Iti vadaṃ brāhmaṇo
saccaṃ āhāti evampi vadanto khīṇāsavabrāhmaṇo saccameva āha. Sabbe bhavāti
kāmabhavādayo tayopi. Nāhaṃ kvacinīti ettha pana catukkoṭikā suññatā kathitā.
Ayaṃ hi "nāhaṃ 3- kvacinī"ti kvaci attānaṃ na passati. Kassaci kiñcanatasminti
attano attānaṃ kassaci parassa kiñcanabhāve upanetabbaṃ na passati, bhātikaṭṭhāne
bhātaraṃ, sahāyaṭṭhāne sahāyaṃ, parikkhāraṭṭhāne vā parikkhāraṃ maññitvā upanetabbaṃ
na passatīti attho. Na ca mama kvacinīti ettha mama saddaṃ tāva ṭhapetvā "na
ca kvaci parassa ca attānaṃ kvaci na passatī"ti ayamattho. Idāni "mama saddaṃ
āharitvā mama kasmiñci kiñcanaṃ natthī"ti yo 4- parassa attā mā kismiñci
kiñcanabhāve atthīti na passati, attano bhātikaṭṭhāne bhātaraṃ, sahāyaṭṭhāne sahāyaṃ,
parikkhāraṭṭhāne vā parikkhāranti kismiñci ṭhāne parassa attānaṃ iminā
kiñcanabhāvena upanetabbaṃ na passatīti attho. Evamayaṃ yasmā neva katthaci attānaṃ
@Footnote: 1 cha.Ma. brāhmaṇasaccasuttavaṇṇanā       2 Ma. sesapadesupi
@3 Ma. nāma                       4 cha.Ma. so

---------------------------------------------------------------------------------------------
page406.
Passati, na taṃ parassa kiñcanabhāve upanetabbaṃ passati, na parassa attānaṃ passati,
na parassa attano kiñcanabhāve upanetabbaṃ passatīti. Iti vadaṃ brāhmaṇoti
evaṃ catukkoṭikaṃ suññataṃ vadantopi khīṇāsavabrāhmaṇo tassā paṭipadāya sammā
paṭividdhattā saccameva āha, na musāti sabbesupi vāresu maññanānaṃ pahīnattāyeva
na maññatīti ca attho veditabbo. Ākiñcaññaṃyeva paṭipadanti kiñcanabhāvavirahitaṃ
nippalibodhaṃ niggahaṇameva paṭipadaṃ. Paṭipanno hoti pūretvā ṭhito.
     Imāni kho paribbājakā cattāri brāhmaṇasaccāni mayā sayaṃ abhiññā
sacchikatvā paveditānīti yāni tumhe bhovādibrāhmaṇānaṃ saccāni vadetha, tehi
aññāni mayā imāni bāhitapāpabrāhmaṇassa cattāri saccāni catūhi maggehi
soḷasavidhena kiccena jānitvā paccakkhaṃ katvā paveditāni desitāni jotitānīti
attho. Iti imasmiṃ sutte catūsupi  ṭhānesu khīṇāsavassa vacīsaccameva kathitanti.
                        6. Ummaggasuttavaṇṇanā
     [186] Chaṭṭhe parikassatīti ākaḍḍhiyati. Ummaggoti ummujjanaṃ, paññāgamananti
attho. Paññāeva vā ummujjanaṭṭhena ummaggoti vuccati. So ca 1- paṭibhāṇaṭṭhena
paṭibhāṇaṃ. Cittassa uppannassa vasaṃ gacchatīti ye cittassa vasaṃ gacchanti,
tesaṃyevettha gahaṇaṃ veditabbaṃ. Atthamaññāya dhammamaññāyāti atthañca pāliñca jānitvā.
Dhammānudhammapaṭipanno hotīti lokuttaradhammassa anucchavikaṃ dhammaṃ saha sīlena
pubbabhāgapaṭipadaṃ paṭipanno hoti. Nibbedhikapaññoti nibbijjhanakapañño. Idaṃ
dukkhanti ṭhapetvā taṇhaṃ sesaṃ tebhūmikaṃ khandhapañcakaṃ dukkhanti vuttaṃ 2- hoti.
Paññāyāti maggapaññāya. Ayaṃ dukkhasamudayoti vaṭṭamūlikataṇhā tassa dukkhassa
samudayoti vuttaṃ 2- hoti. Iminā upāyena sesadvayepi attho veditabbo.
Catutthapañhāvissajjanena arahattaphalaṃ kathitanti veditabbaṃ.
@Footnote: 1 cha. sāva     2 cha.Ma. sutaṃ

---------------------------------------------------------------------------------------------
page407.
                        7. Vassakārasuttavaṇṇanā
     [187] Sattame todeyyassāti tudigāmavāsikassa. Parisatīti sannipatitāya
parisāya. Parūpārambhaṃ vattentīti paragarahaṃ pavattenti kathenti. Bālo ayaṃ rājātiādi
yaṃ te upārambhaṃ pavattenti, tassa dassanatthaṃ vuttaṃ. Samaṇe rāmaputteti udake
rāmaputte. Abhippasannoti atikkamma pasanno. Paramanipaccakāranti uttamanipātakiriyaṃ
nīcavuttiṃ. Parihārakāti paricārakā. Yamakotiādīni tesaṃ nāmāni. Tesu hi eko
yamako nāma, eko moggallo nāma, eko uggo nāma, eko nāvindakī nāma,
eko gandhabbo nāma, eko aggivesso nāma. Tyassudanti ettha assudanti
nipātamattaṃ, te attano parisati nisinneti attho. Iminā nayena netīti iminā
kāraṇena anuneti jānāpeti. Karaṇīyādhikaraṇīyesūti paṇḍitehi kattabbakiccesu ca
atirekakattabbakiccesu ca. Vacanīyādhivacanīyesūti vattabbesu ca atirekavattabbesu ca.
Alamatthadasatarehīti ettha atthe passituṃ samatthā alamatthadasā, te atisitvā 1- ṭhitā
alamatthadasatarā, tehi alamatthadasatarehi. Alamatthadasataroti alamatthadasatāya uttaritaro,
chekehi chekataro paṇḍitehi paṇḍitataroti pucchanto evamāha. Athassa te
paṭipucchantā evaṃ bhotiādimāhaṃsu. Iti brāhmaṇo attano sappurisatāya taṃ
eḷeyyarājānampi tassa parivārakepi 2- udakampi rāmaputtaṃ pasaṃsi. Andho viya hi
asappuriso, cakkhumā viya sappuriso, yathā andho neva anandhaṃ na andhaṃ passati, evaṃ
asappuriso neva sappurisaṃ nāsappurisaṃ jānāti. Yathā cakkhumā andhampi anandhampi
passati, evaṃ sappuriso sappurisampi asappurisampi jānāti. Todeyyopi
sappurisatāya asappurise aññāsīti imamatthavasaṃ paṭicca tuṭṭhamānaso brāhmaṇo
acchariyaṃ bho gotamātiādīni vatvā tathāgatassa bhāsitaṃ anumoditvā sakkaritvā 3-
pakkāmi.
                         8. Upakasuttavaṇṇanā
     [188] Aṭṭhame upakoti tassa nāmaṃ. Maṇḍikāputtoti maṇḍikāya putto.
Upasaṅkamīti so kira devadattassa upaṭṭhāko, "kiṃ nu kho satthā mayi attano
@Footnote: 1 Ma. atikkamitvā   2 Sī. paricavakepi, cha.Ma. parivārikepi
@3 cha.Ma. ayaṃ pāṭho na dissati

---------------------------------------------------------------------------------------------
page408.
Santikaṃ upagate 1- vaṇṇaṃ kathessati, udāhu avaṇṇan"ti pariggaṇhanatthaṃ upasaṅkami.
"nerayiko devadatto kappaṭṭho 2- atekiccho"ti 3- vacanaṃ sutvā satthāraṃ ghaṭṭetukāmo
upasaṅkamītipi vadanti. Parūpārambhaṃ vattetīti paragarahaṃ katheti. Sabbo so na
upapādetīti sabbopi so kusaladhammaṃ na uppādeti, attano vā vacanaṃ uppādetuṃ
anucchavikaṃ kātuṃ na sakkoti. Anupapādento gārayho hotīti kusalakammaṃ uppādetuṃ
asakkonto attano ca vacanaṃ upapannaṃ anucchavikaṃ kātuṃ asakkonto gārayho
hoti. Upavajjoti upavaditabbo ca hoti, vajjena vā upeto hoti, sadoso
hotīti attho.
     Atha bhagavā tassa vādaṃ gahetvā tasseva gīvāyaṃ paṭimuñcanto parūpārambhanti-
ādimāha. Ummujjamānakaṃyevāti udakato sīsaṃ ukkhipantaṃyeva. Tattha aparimāṇāpadāti-
ādīsu 4- tasmiṃ akusalanti paññāpane padānipi akkharānipi dhammadesanāpi
aparimāṇāyeva. Itipidaṃ akusalanti idampi akusalaṃ idampi akusalaṃ imināpi kāraṇena
imināpi kāraṇena akusalanti evaṃ akusalapaññattiyaṃ āgatāni padānipi 5- aparimāṇāni.
Athāpi 6- aññenākārena tathāgato taṃ dhammaṃ deseyya, evaṃpissa desanā aparimāṇā
bhaveyya. Yathāha "apariyādinnāvassa tathāgatassa dhammadesanā, apariyādinnaṃ dhammapada-
byañjanan"ti. 7- Iminā upāyena sabbavāresu attho  veditabbo. Yāva dhaṃsī
vatāyanti yāva guṇadhaṃsī vata ayaṃ. Loṇakāradārakoti loṇakāragāmadārako. Yatra hi nāmāti yo
hi nāma. Apasādetabbaṃ 8- maññissatīti ghaṭṭetabbaṃ maññissati. Apehīti apagaccha, mā
me purato aṭṭhāsi, evañca pana vatvā gīvāyaṃ gaṇhāpetvā nikkaḍḍhāpesiyevāti.
@Footnote: 1 Ma. upaṭṭhākassa                     2 Ma. kappaṭṭhāyī
@3 vi.cu. 7/348/144 saṃghabhedakkhandhaka       4 Sī. aparimāṇapadātiādīsu
@5 Sī. āgatāni idānipi, cha.Ma. āgatānipi   6 Ma. tathāpi
@7 Ma. mū. 12/161/125 mahāsīhanādasutta    8 cha.Ma. āsādetabbaṃ

---------------------------------------------------------------------------------------------
page409.
                       9. Sacchikaraṇīyasuttavaṇṇanā
     [189] Navame kāyenāti nāmakāyena. Sacchikaraṇīyāti paccakkhaṃ kātabbā.
Satiyāti pubbenivāsānussatiyā. Cakkhunāti dibbacakkhunā. Paññāyāti jhānapaññāya
vipassanāpaññā sacchikātabbā, vipassanāpaññāya maggapaññā, maggapaññāya
phalapaññā, phalapaññāya paccavekkhaṇapaññā sacchikātabbā, pattabbāti attho.
Āsavānaṃ khayasaṅkhātaṃ pana arahattaṃ paccavekkhaṇavasena paccavekkhaṇapaññāya sacchikaraṇīyaṃ
nāmāti.
                        10. Uposathasuttavaṇṇanā
            [190] Dasame tuṇhībhūtaṃ tuṇhībhūtanti yato yato anuviloketi, tato tato
tuṇhībhūtameva. Bhikkhū āmantesīti paṭipattisampanne bhikkhū pasannehi cakkhūhi
anuviloketvā uppannapāmojjo 1- dhammaṃ thometukāmatāya āmantesi. Apalāpāti
palāparahitā. Itaraṃ tasseva vevacanaṃ. Suddhāti nimmalā. Sāre patiṭṭhitāti sīlādisāre
patiṭṭhitā. Alanti yuttaṃ. Yojanagaṇanānīti 2- ekaṃ yojanaṃ yojanameva, dasapi yojanāni
yojanāneva. Tato uddhaṃ "yojanagaṇanānī"ti vuccati. Idha pana yojanasatampi yojanasahassampi
adhippetaṃ. Puṭosenāpīti puṭosaṃ vuccati pātheyyaṃ, pātheyyaṃ gahetvāpi
upasaṅkamituṃ yuttamevāti attho. Puṭaṃsenātipi pāṭho. Tassattho:- puṭo aṃse
assāti puṭaṃso, tena puṭaṃsena, aṃsena pātheyyapuṭaṃ vahantenāpīti vuttaṃ hoti.
     Idāni evarūpehi evarūpehi ca guṇehi samannāgatā ettha bhikkhū atthīti
dassetuṃ santi bhikkhavetiādimāha. Tattha devappattāti upapattidevanibbattakaṃ
dibbavihāraṃ dibbavihārena ca arahattaṃ pattā. Brahmappattāti niddosaṭṭhena
brahmabhāvasādhakaṃ brahmavihāraṃ brahmavihārena ca arahattaṃ pattā. Āneñjappattāti
@Footnote: 1 cha.Ma. uppannadhammapāmojjo        2 Sī. yojanagaṇānīti. evamuparipi

---------------------------------------------------------------------------------------------
page410.
Aniñjanabhāvasādhakaṃ āneñjaṃ āneñjena ca arahattaṃ pattā. Ariyappattāti
puthujjanabhāvaṃ atikkamma ariyabhāvaṃ pattā. Evaṃ kho bhikkhave bhikkhu devappatto
hotītiādīsu evaṃ rūpāvacaracatutthajjhāne ṭhatvā cittaṃ vivaṭṭetvā arahattaṃ patto
devappatto nāma hoti, catūsu brahmavihāresu ṭhatvā cittaṃ vivaṭṭetvā arahattaṃ
patto brahmappatto nāma, catūsu arūpajjhānesu ṭhatvā cittaṃ vivaṭṭetvā arahattaṃ
patto āneñjappatto nāma. Idaṃ dukkhantiādīhi catūhi saccehi cattāro maggā
tīṇi ca phalāni kathitāni. Tasmā imaṃ ariyadhammaṃ patto bhikkhu ariyappatto nāma
hotīti.
                        Yodhājīvavaggo catuttho.
                        ----------------
                          20. 5. Mahāvagga
                       1. Sotānugatasuttavaṇṇanā
     [191] Pañcamassa paṭhame sotānugatānanti pasādasotaṃ odahitvā ñāṇasotena
vavatthāpitānaṃ. Cattāro ānisaṃsā pāṭikaṅkhāti cattāro guṇānisaṃsā paṭikaṅkhitabbā.
Idaṃ pana bhagavatā atthuppattivasena āraddhaṃ. Kataraatthuppattivasenāti? bhikkhūnaṃ
Dhammassavanāya anupasaṅkamanaatthuppattivasena. Pañcasatā kira brāhmaṇā pabbajitā
"sammāsambuddho liṅgavacanavibhattipadabyañjanādīhi kathento amhehi ñātameva kathessati,
aññātaṃ kiṃ kathessatī"ti dhammassavanatthaṃ 1- na gacchanti. Satthā taṃ pavuttiṃ sutvā
te pakkosāpetvā "kasmā evaṃ karotha, sakkaccaṃ dhammaṃ suṇātha, sakkaccaṃ dhammaṃ
suṇantānañca sajjhāyantānañca ime ettakā ānisaṃsā"ti dassento imaṃ desanaṃ
ārabhi.
@Footnote: 1 Sī. dhammassavanaggaṃ

---------------------------------------------------------------------------------------------
page411.
     Tattha dhammaṃ pariyāpuṇātīti suttaṃ geyyantiādikaṃ navaṅgasatthusāsanabhūtaṃ
tantidhammaṃ vaḷañjeti. Sotānugatā 1- hontīti sotaṃ anugatā 2- anupaviṭṭhā honti.
Manasānupekkhitāti cittena olokitā. Diṭṭhiyā suppaṭividdhāti atthato ca kāraṇato ca
paññāya suṭṭhu paṭividdhā paccakkhaṃ katā. Muṭṭhassati kālaṃ kurumānoti nayidaṃ
buddhavacanaṃ anussaraṇassatiyā abhāvena vuttaṃ, puthujjanakālakiriyaṃ pana sandhāya vuttaṃ.
Puthujjano hi muṭṭhassati kālaṃ karoti nāma. Upapajjatīti suddhasīle patiṭṭhito
devaloke nibbattati. Dhammapadā pilapantīti 3- antarābhave nibbattassa sukhino, 4-
yepi pubbe sajjhāya mūḷhakā vācāparicitabuddhavacanadhammā, te sabbe pasanne ādāse
chāyā viya pilapanti, pākaṭā hutvā paññāyanti. Dandho bhikkhave satuppādoti
buddhavacanānussaraṇassatiyā uppādo dandho garu, atha so satto khippaṃyeva visesagāmī
hoti, nibbānagāmī hotīti attho.
     Iddhimā cetovasippattoti iddhisampanno cittassa vasībhāvappatto khīṇāsavo.
Ayaṃ vā so dhammavinayoti ettha vibhāvanattho vāsaddo. Yatthāti yasmiṃ dhammavinaye.
Brahmacariyaṃ acarinti brahmacariyavāsaṃ vasiṃ. Idampi buddhavacanaṃ nāma mayā pubbe
vaḷañjitanti buddhavacanānussaraṇavasenevetaṃ vuttaṃ. Devaputtoti pañcālacaṇḍo viya
hatthakamahābrahmā viya sanaṅkumārabrahmā viya ca eko dhammakathikadevaputto.
Opapātiko opapātikaṃ sāretīti paṭhamaṃ uppanno devaputto pacchā uppannaṃ
sāreti. Sahapaṃsukīḷakāti etena nesaṃ dīgharattaṃ kataparicayabhāvaṃ dasseti.
Samāgaccheyyunti sālāyaṃ vā rukkhamūle vā sammukhībhāvaṃ gaccheyyuṃ. Evaṃ vadeyyāti
sālāyaṃ vā rukkhamūle vā paṭhamataraṃ nisinno pacchā āgataṃ evaṃ vadeyya. Sesamettha
pālinayeneva veditabbaṃ.
@Footnote: 1 Sī. sotānudhatā     2 Sī. anuvattā, cha.Ma. anupattā
@3 cha.Ma. plavantīti     4 cha.Ma. nibbattamuṭṭhassatino

---------------------------------------------------------------------------------------------
page412.
                         2. Ṭhānasuttavaṇṇanā
     [192] Dutiye ṭhānānīti kāraṇāni. Ṭhānehīti kāraṇehi. Soceyyanti sucibhāvo.
Saṃvasamānoti ekato vasamāno. Na santatakārīti na satatakārī. Na santatavutti sīlesūti
satataṃ sabbakālaṃ sīlajīvitaṃ na jīvatīti attho. Saṃvohāramānoti kathento. Ekena eko
voharatīti ekena saddhiṃ eko hutvā katheti. Vokkamatīti okkamati. Purimavohārā
pacchimavohāranti purimakathāya pacchimakathaṃ, purimakathāya ca pacchimakathā, na sametīti attho.
     Ñātibyasanenātiādīsu ñātibyasanaṃ, ñātivināsoti attho. Dutiyapadepi eseva
nayo. Rogabyasane pana rogoyeva ārogyavināsanato byasanaṃ. 1- Anuparivattantīti
anubandhanti. Lābho cātiādīsu ekaṃ attabhāvaṃ lābho anuparivattati, ekaṃ alābhoti
evaṃ nayo netabbo. Sākacchāyamānoti pañhāpucchanavissajjanavasena sākacchaṃ karonto.
Yathāti yenākārena. Ummaggoti pañhummaggo. Abhinīhāroti pañhābhisaṅkharaṇavasena
cittassa abhinīhāro. Samudāhāroti pañhāpucchanaṃ. Santanti paccanīkasantatāya santaṃ
katvā na kathetīti attho. Paṇītanti aggappattaṃ. 2- Atakkāvacaranti yathā takkena
nayaggāhena gahetuṃ sakkā hoti, evaṃ na kathetīti attho. Nipuṇanti saṇhaṃ.
Paṇḍitavedanīyanti paṇḍitehi jānitabbakaṃ. Sesaṃ sabbattha vuttānusāreneva veditabbaṃ.
                         3. Bhaddiyasuttavaṇṇanā
     [193] Tatiye upasaṅkamīti bhuttapātarāso hutvā mālāgandhavilepanaṃ gahetvā
bhagavantaṃ vandissāmīti upasaṅkami. Mā anussavenātiādīsu anussavavasena 3- mama kathaṃ
mā gaṇhathāti iminā nayena attho veditabbo. Sārambhoti karaṇuttariyalakkhaṇo
sārambho. Alobhādayo lobhādipaṭipakkhanayena 4- veditabbā. Kusaladhammūpasampadāyāti
@Footnote: 1 cha.Ma. byasanaṃ rogabyasanaṃ     2 cha.Ma. atappakaṃ
@3 cha.Ma. anussavavacanena       4 Ma. lobhādipaṭipakkhāti, cha. lobhādipaṭipakkhavasena

---------------------------------------------------------------------------------------------
page413.
Kusaladhammānaṃ upasampādanatthāya, 1- paṭilābhatthāyāti vuttaṃ hoti. Ime cepi
bhaddiyamahāsālāti purato ṭhite sālarukkhe dassento evamāha. Sesamettha heṭṭhā
vuttanayattā uttānatthattā ca suviññeyyameva. Satthari pana desanaṃ vinivaṭṭente
bhaddiyo sotāpanno jātoti.
                      4. Sāpuliyāsuttavaṇṇanā 2-
     [194] Catutthe sāpugiyāti 3- sāpuganigamavāsino. Byagghapajjāti te ālapanto
evamāha. Koḷanagarassa hi  kolarukkhe hāretvā katattā kolanagaranti ca byagghapathe
māpitattā byagghapajjanti ca dve nāmāni. Etesañca pubbapurisā tattha vasiṃsūti
byagghapajjavāsitāya byagghapajjavāsino byagghapajjāti vuccanti. Te ālapanto
evamāha. Pārisuddhipadhāniyaṅgānīti pārisuddhiatthāya padhāniyaṅgāni
padahitabbaviriyassa aṅgāni, koṭṭhāsāti attho. Sīlapārisuddhipadhāniyaṅganti
sīlaparisodhanaviriyassetaṃ nāmaṃ. Tañhi sīlapārisuddhiparipūraṇatthāya padhāniyaṅganti
sīlapārisuddhipadhāniyaṅgaṃ. Sesesupi eseva nayo. Tattha tattha paññāya anuggahessāmīti
tasmiṃ tasmiṃ ṭhāne vipassanāpaññāya anuggahessāmi. Yo tattha chandotiādīsu yo tasmiṃ
anuggaṇhaṇe kattukamyatāchandoti iminā nayena attho  veditabbo. Satisampajaññaṃ
panettha satiṃ upaṭṭhapetvā ñāṇena paricchinditvā viriyapaggahaṇatthaṃ vuttaṃ. Rajanīyesu
dhammesu cittaṃ virājetīti rāgapaccayesu iṭṭhārammaṇesu yathā cittaṃ virajjati, evaṃ
karoti. Vimocanīyesu dhammesu cittaṃ vimocetīti yehi ārammaṇehi cittaṃ
vimocetabbaṃ, tesu yathā vimuccati, evaṃ karoti. Virājetvāti ettha maggakkhaṇe
virājeti nāma, phalakkhaṇe virattaṃ nāma hoti. Dutiyapadepi eseva nayo. Sammāvimuttiṃ
phusatīti hetunā nayena arahattaphalavimuttiṃ ñāṇaphassena phusatīti.
@Footnote: 1 cha.Ma. sampādanatthāya  2 cha.Ma. sāmugiyāsutta
@3 Sī. sāpūgiyāti, cha.Ma. sāmugiyāti

---------------------------------------------------------------------------------------------
page414.
                         5. Vappasuttavaṇṇanā
     [195] Pañcame vappoti dasabalassa cūḷapitā sakyarājā. Nigaṇṭhasāvakoti
vesāliyaṃ sīhasenāpati viya nāḷandāyaṃ upāligahapati viya ca nigaṇṭhassa nāṭaputtassa
upaṭṭhāko. Kāyena saṃvutoti kāyadvārassa saṃvutattā pihitattā kāyena saṃvuto nāma.
Sesadvayepi eseva nayo. Avijjāvirāgāti avijjāya khayavirāgena. Vijjuppādāti
maggavijjāya uppādena. Taṃ ṭhānanti taṃ kāraṇaṃ. Avipakkavipākanti aladdhavipākavāraṃ.
Tatonidānanti taṃhetu tappaccayā. Dukkhavedaniyā āsavā assaveyyunti dukkhavedanāya
paccayabhūtā kilesā assaveyyuṃ, tassa parisassa uppajjeyyunti attho.
Abhisamparāyanti dutiye attabhāve. Kāyasamārambhapaccayāti kāyakammapaccayena. Āsavāti
kilesā. Vighātapariḷāhāti ettha vighātoti dukkhaṃ. Pariḷāhoti kāyikacetasiko pariḷāho.
Phussa phussa byantīkarotīti ñāṇavajjhakammaṃ ñāṇaphussena phusitvā phusitvā khayaṃ
gameti, vipākavajjhakammaṃ vipākaphassena phusitvā phusitvā khayaṃ gameti, nijjarāti
kilesajaraṇakapaṭipadā. Sesavāresupi eseva nayo. Idha ṭhatvā ayaṃ bhikkhu khīṇāsavo kātabbo,
cattāri mahābhūtāni nīharitvā catusaccavavatthānaṃ dassetvā yāva arahattaphalaṃ kammaṭṭhānaṃ
kathetabbaṃ.
     Idāni pana tassa khīṇāsavassa satatavihāre dassetuṃ evaṃ sammāvimuttacittassāti-
ādimāha. Tattha sammāvimuttacittassāti hetunā kāraṇena sammā vimuttassa.
Satatavihārāti niccavihārā nibaddhavihāRā. Neva sumano hotīti iṭṭhārammaṇe
rāgavasena neva somanassajāto hoti. Na dummanoti aniṭṭhārammaṇe paṭighavasena
na domanassajāto hoti. Upekkhako viharati sato sampajānoti satisampajaññapariggahitāya
majjhattākāralakkhaṇāya upekkhāya tesu ārammaṇesu upekkhako majjhatto hutvā viharati.

---------------------------------------------------------------------------------------------
page415.
     Kāyapariyantikanti kāyantikaṃ kāyaparicchinnaṃ, yāva pañcadvārakāyo pavattati,
tāva pavattaṃ pañcadvārikavedananti attho. Jīvitapariyantikanti jīvitantikaṃ
jīvitaparicchinnaṃ, yāva jīvitaṃ pavattati, tāva pavattaṃ manodvārikavedananti attho.
Tattha pañcadvārikā vedanā pacchā uppajjitvā paṭhamaṃ nirujjhati, manodvārikā vedanā
paṭhamaṃ uppajjitvā pacchā nirujjhati. Sā hi paṭisandhikkhaṇe vatthurūpasmiṃyeva
patiṭṭhāti. Pañcadvārikā pavatte pañcadvāravasena pavattamānā paṭhamavaye vīsativassakāle
rajjanadussanamuyhanavasena adhimattā balavatī hoti, paṇṇāsavassakāle ṭhitā hoti,
saṭṭhivassakālato paṭṭhāya parihāyamānā, asītinavutivassakāle mandā hoti. Tadā
hi sattā "cirarattaṃ ekato nisīdimhā nipajjimhā"ti vadantepi na jānāmāti
vadanti. Adhimattānipi rūpādiārammaṇāni na passāma na suṇoma, sugandhaduggandhaṃ
vā sāduasāduṃ vā 1- thaddhamudukaṃ vātipi na jānāmātipi vadanti. Iti nesaṃ
pañcadvārikā vedanā bhaṭṭhe 2- hoti, manodvārikā vedanāpi 3- pavattati. Sā
anupubbena parihāyamānā maraṇasamaye hadayavatthukoṭiṃyeva nissāya pavattati. Yāva panesā
pavattati, tāva satto jīvatīti vuccati. Yadā nappavattati, tadā satto 4- "mato
niruddho"ti vuccati.
     Svāyamattho vāpiyā dīpetabbo:- yathā hi puriso pañcaudakamaggasampannaṃ
vāpiṃ kareyya. Paṭhamaṃ deve vuṭṭhe pañcahi udakamaggehi udakaṃ pavisitvā antovāpiyaṃ
āvāṭe pūreyya. Punappunaṃ deve vassante udakamagge pūretvā gāvutaḍḍhayojanamattaṃ
ottharitvā udakaṃ tiṭṭheyya tato tato vissandamānaṃ. Atha niddhamanatumbe vivaritvā
khettesu kamme kayiramāne udakaṃ nikkhamantaṃ, sassapākakāle udakaṃ nikkhantaṃ udakaṃ
parihīnaṃ, "macche gaṇhāmā"ti vattabbataṃ āpajjeyya. Tato katipāhena āvāṭesuyeva
udakaṃ saṇṭhaheyya. Yāva pana taṃ āvāṭesu hoti, tāva mahāvāpiyaṃ udakaṃ atthīti
@Footnote: 1 Ma. sātaṃ vā asātaṃ vā        2 cha.Ma. bhaggā
@3 cha.Ma. ayaṃ pāṭho na dissati      4 cha.Ma. ayaṃ pāṭho na dissati

---------------------------------------------------------------------------------------------
page416.
Saṅkhyaṃ gacchati. Yadā pana tattha chijjati, tadā "vāpiyaṃ udakaṃ natthī"ti vuccati.
Evaṃ sampadamidaṃ veditabbaṃ.
     Paṭhamaṃ deve vassante pañcahi maggehi udake pavisante āvāṭānaṃ pūraṇakālo
viya hi paṭhamameva paṭisandhikkhaṇe manodvārikavedanāya vatthurūpe patiṭṭhitakālo,
punappunaṃ deve vassante pañcannaṃ maggānaṃ pūritakālo 1- viya pavatte
pañcadvārikavedanāya pavattati, gāvutaḍḍhayojanamattaṃ ajjhottharaṇaṃ viya paṭhamavaye
vīsativassakāle rajjanādivasena tassa adhimattabalavabhāvo, yāva vāpito udakaṃ na nigacchati,
tāva pūrāya vāpiyā ṭhitakālo viya paññāsavassakāle tassa ṭhitakālo, niddhamanatumbesu
vivaṭesu kammante kayiramāne udakassa nikkhamanakālo viya saṭṭhivassakālato paṭṭhāya
tassa parihāni, udake bhaṭṭhe udakamaggesu parittaudakassa ṭhitakālo viya
asītinavutikāle pañcadvārikavedanāya mandakālo, āvāṭesuyeva udakassa patiṭṭhitakālo
viya hadayavatthukoṭiṃ nissāya manodvāre vedanāya pavattikālo, āvāṭesu parittepi
udake sati "vāpiyaṃ udakaṃ atthī"ti vattabbakālo viya yāva sā pavattati, tāva
"satto jīvatī"ti vuccati. Yathā pana āvāṭesu udake chinne "natthi vāpiyaṃ
udakan"ti vuccati, evaṃ manodvārikavedanāya appavattamānāya satto matoti vuccati.
Imameva vedanaṃ sandhāya vuttaṃ "jīvitapariyantikaṃ vedanaṃ vediyamāno"ti.
     Kāyassa bhedāti kāyassa bhedena. Uddhaṃ jīvitapariyādānāti jīvitakkhayato uddhaṃ.
Idhevāti paṭisandhivasena parato agantvā idheva. Sīti bhavissantīti pavattivipphandana-
daratharahitāni sītāni 2- appavattanadhammāni bhavissanti.
     Thūṇaṃ paṭiccāti rukkhaṃ paṭicca. Kuddālapiṭakaṃ ādāyāti kuddālañca khaṇittiñca
pacchiñca gahetvāti attho. Desanā pana kuddālavaseneva katā. Mūle chindeyyāti
mūlamhi kuddālena chindeyya. Palikhaṇeyyāti khaṇittiyā samantā khaṇeyya. Evameva
@Footnote: 1 cha.Ma. pūraṇakālo      2 Ma. pavattivibandarahitānipi tāni

---------------------------------------------------------------------------------------------
page417.
Khoti ettha idaṃ opammasaṃsandanaṃ:- rukkho viya hi attabhāvo daṭṭhabbo, rukkhaṃ
paṭicca chāyā viya kusalākusalakammaṃ, chāyaṃ appavattaṃ kātukāmo puriso viya
yogāvacaro, kuddālo viya paññā, piṭakaṃ viya samādhi, khaṇitti viya vipassanā,
khaṇittiyā mūlānaṃ palikhaṇanakālo viya arahattamaggena avijjāya chedanakālo,
khaṇḍākhaṇḍikaṃ karaṇakālo viya khandhavasena diṭṭhakālo, phālanakālo viya āyatanavasena
diṭṭhakālo, sakalīkaraṇakālo viya dhātuvasena diṭṭhakālo, vātātapena visosanakālo
viya kāyikacetasikassa viriyassa karaṇakālo, agginā ḍahanakālo viya ñāṇena
kilesānaṃ ḍahanakālo, masikaraṇakālo viya vattamānakapañcakkhandhakālo, mahāvāte
opunanakālo 1- viya nadīsote pavāhanakālo viya ucchinnamūlakānaṃ 2- pañcannaṃ
khandhānaṃ appaṭisandhikanirodho, opunanapavāhanehi apaṇṇattikabhāvūpagamo viya punabbhave
vipākakkhandhānaṃ anuppādena apaññattikabhāvo veditabbo.
     Bhagavantaṃ etadavocāti satthari desanaṃ vinivaṭṭente sotāpattiphalaṃ patvā
etaṃ "seyyathāpi bhante"tiādivacanaṃ avoca. Tattha udayatthikoti vaḍḍhiatthiko.
Assapaṇiyaṃ poseyyāti pañcaassapotasatāni kiṇitvā pacchā vikkiṇissāmīti
poseyya. Sahassagghanakassa assassa pañcasatamattaṃ upakaraṇaṃ gandhamālādivasena
posāvaniyaṃyeva 3- agamāsi. Athassa te assā ekadivaseneva rogaṃ phusitvā sabbe
jīvitakkhayaṃ pāpuṇeyyunti iminā adhippāyena evamāha. Udayañceva nādhigaccheyyāti
vaḍḍhiñca gehato nīharitvā dinnamūlañca kiñci na labheyya. Payirupāsinti catūhi
paccayehi upaṭṭhahiṃ. Sohaṃ udayañceva nādhigacchinti so ahaṃ neva udayaṃ na gehato
dinnadhanaṃ adhigacchiṃ, paṇiyaassajagganako nāma jātosmīti dasseti. Sesamettha
uttānatthamevāti.
@Footnote: 1 cha.Ma. ophunanakālo. evamuparipi   2 cha.Ma. viya ca chinnamūlakānaṃ. evamuparipi
@3 cha.Ma. posāvanikaṃ

---------------------------------------------------------------------------------------------
page418.
                         6. Sāḷhasuttavaṇṇanā
     [196] Chaṭṭhe dvayenāti dvīhi koṭṭhāsehi. Oghassa nittharaṇanti
caturoghanittharaṇaṃ. Tapojigucchāhetūti dukkarakārikasaṅkhātena tapena pāpajigucchanahetu.
Aññataraṃ sāmaññaṅganti ekaṃ samaṇadhammakoṭṭhāsaṃ. Aparisuddhakāyasamācārātiādīsu
purimehi tīhi padehi kāyikavācasikacetasikasīlānaṃ aparisuddhataṃ dassetvā pacchimena
padena aparisuddhājīvataṃ dasseti. Ñāṇadassanāyāti maggañāṇasaṅkhātāya dassanāya. Anuttarāya
sambodhāyāti arahattāya, arahattañāṇaphassena 1- phusituṃ abhabbāti vuttaṃ hoti.
Sālalaṭṭhinti sālarukkhaṃ. Navanti taruṇaṃ. Akukkuccakajātanti "bhaveyya nu kho na
bhaveyyā"ti ajanetabbakukkuccaṃ. Lekhaṇiyā likheyyāti avalekhanamattakena 2- avalikheyya.
Dhoveyyāti ghaṃseyya. Anto avisuddhāti abbhantare avisuddhā apanītasāRā.
     Evameva khoti ettha idaṃ opammasaṃsandanaṃ:- sālalaṭṭhi viya hi attabhāvo
daṭṭhabbo, nadīsotaṃ viya saṃsārasotaṃ, pāraṃ gantukāmapuriso viya dvāsaṭṭhi diṭṭhiyo
gahetvā ṭhitapuriso, sālalaṭṭhiyā bahiddhā suparikammakatakālo viya bahiddhārammaṇe
gāḷhaṃ 3- katvā gahitakālo, anto aparisuddhakālo viya abbhantare sīlānaṃ
aparisuddhakālo, sālalaṭṭhiyā saṃsīditvā adhogamanaṃ viya diṭṭhigatikassa saṃsārasote
saṃsīdanaṃ veditabbaṃ.
     Jiyārittaṃ 4- bandheyyāti jiyañca arittañca yojeyya. Evameva khoti etthāpi
idaṃ opammasaṃsandanaṃ:- sālalaṭṭhi viya attabhāvo, nadīsotaṃ viya saṃsārasotaṃ, pāraṃ
gantukāmapuriso viya yogāvacaro, bahiddhā suparikammakatakālo viya chasu dvāresu saṃvarassa
paccupaṭṭhitakālo, anto suvisodhitabhāvo viya abbhantare parisuddhasīlācāro, 5-
jiyārittabandhanaṃ viya kāyikacetasikaviriyakaraṇaṃ, sotthinā pārimatīragamanaṃ viya anupubbena
sīlaṃ pūretvā samādhiṃ pūretvā paññaṃ pūretvā nibbānagamanaṃ daṭṭhabbaṃ.
@Footnote: 1 Ma. arahattaphalaphassena   2 Sī. avalekhanasatthakena   3 cha.Ma. tapacaraṇaṃ gāḷhaṃ
@4 cha.Ma. yiyārittaṃ   5 cha.Ma. parisuddhasīlabhāvo

---------------------------------------------------------------------------------------------
page419.
     Kaṇḍacitrakānīti saralaṭṭhisararajjusarapāsādasarasāṇisarapokkharaṇisarapadumādīni 1-
anekāni kaṇḍehi kātabbacitrāni. Athakho so tīhi ṭhānehīti so evaṃ bahūni
kaṇḍacitrakāni jānantopi na rājāraho hoti, tīhiyeva ca pana ṭhānehi hotīti
attho. Sammāsamādhi hotīti maggasamādhinā ca phalasamādhinā ca samāhito hotīti
ayamettha attho. Sammādiṭṭhīti maggasammādiṭṭhiyā samannāgato. Idaṃ
dukkhantiādīhi catūhi saccehi cattāro maggā tīṇi ca phalāni kathitāni. Ayaṃ pana
maggeneva avirādhitaṃ vijjhati nāmāti veditabbo. Sammāvimuttīti arahattaphala-
vimuttiyā samannāgato. Avijjākkhandhaṃ padāletīti arahattamaggena padāleti nāmāti
vuccati. Iminā hi heṭṭhā arahattamaggena avijjākkhandho padālito, idha pana
padālitaṃ upādāya padāletīti vattuṃ vaṭṭati.
                       7. Mallikādevīsuttavaṇṇanā
     [197] Sattame mallikā devīti pasenadikosalarañño devī. Yena midhekacco
mātugāmoti yena idhekaccā itthī. Dubbaṇṇoti bībhacchavaṇṇā. 2- Durūpoti
dussaṇṭhitā. Supāpikoti suṭṭhu pāpikā suṭṭhu lāmikā. Dassanāyāti passituṃ.
Daliddoti dhanadaliddā. Appassakoti sakena dhanadhaññena 3- rahitā. Appabhogoti
upabhogaparibhogabhaṇḍakarahitā. Appesakkhoti apparivāRā. Aḍḍhoti issaRā. Mahaddhanoti
vaḷañjanakadhanena mahaddhanā. Mahābhogoti upabhogaparibhogabhaṇḍabhogena mahābhogā.
Mahesakkhoti mahāparivāRā. Abhirūpoti uttamarūpā. Dassanīyoti dassanayuttā.
Pāsādikoti dassanena pāsādikā. Vaṇṇapokkharatāyāti vaṇṇena ceva sarīrasaṇṭhānena ca.
     Abhisajjatīti laggati. Byāpajjatīti pakatiṃ pajahati. Paṭitthīyatīti kodhavasena thīnabhāvaṃ
thaddhabhāvaṃ 4- āpajjati. Na dātā hotīti na dāyikā hoti. Seyyāvasathapadīpeyyanti
@Footnote: 1 Ma....sarapadumānīti      2 Ma. vigacchavaṇṇanā
@3 cha.Ma. dhanena          4 Ma. khirabhāvaṃ baddhabhāvaṃ

---------------------------------------------------------------------------------------------
page420.
Ettha seyyāti mañcaphalakādisayanaṃ. Āvasathoti āvasathāgāraṃ. Padīpeyyaṃ vuccati
vaṭṭitelādipadīpūpakaraṇaṃ. Issāmanakoti issāya sampayuttacittā. Iminā nayena
sabbattha attho veditabbo. Kodhanā ahosinti kodhamanā ahosiṃ. Anissāmanakā
ahosinti issāvirahitacittā ahosiṃ. Sesamettha uttānatthamevāti.
                        8. Attantapasuttavaṇṇanā
     [198] Aṭṭhame attantapādīsu attānaṃ tapati dukkhāpetīti attantaPo.
Attano paritāpanānuyogaṃ attaparitāpanānuyogaṃ. Paraṃ tapatīti parantaPo. Paresaṃ
paritāpanānuyogaṃ paraparitāpanānuyogaṃ. Diṭṭheva dhammeti imasmiṃyeva attabhāve.
Nicchātoti chātaṃ vuccati taṇhā, sā assa natthīti nicchāto. Sabbakilesānaṃ
nibbutattā nibbuto. Anto tāpanakilesānaṃ abhāvā sītalo jātoti sītibhūto.
Jhānamaggaphalanibbānasukhāni paṭisaṃvedetīti sukhapaṭisaṃvedī. Brahmabhūtena attanāti
seṭṭhabhūtena attanā.
     Acelakotiādīni vuttatthāneva. Orabbhikādīsu urabbhā vuccanti eḷakā urabbhe
hanatīti orabbhiko. Sūkarikādīsupi eseva nayo. Luddoti dāruṇo kakkhaḷo.
Macchaghātakoti macchabandho 1- kevaṭṭo. Bandhanāgārikoti bandhanāgāragopako.
Kurūrakammantāti dāruṇakammantā.
     Muddhābhisittoti 2- khattiyābhisekena muddhani abhisitto. Puratthimena nagarassāti
nagarato puratthimadisāya. Saṇṭhāgāranti yaññasālaṃ. Kharājinaṃ nivāsetvāti sakhuraṃ
ajinacammaṃ nivāsetvā. Sappitelenāti sappinā ca telena ca. Ṭhapetvā hi sappiṃ
avaseso yo koci sneho telanti vuccati. Kaṇḍuvamānoti nakhānaṃ chinnattā
kaṇḍuvitabbakāle tena kaṇḍuvamāno. Anattharahitāyāti asanthatāya. Sarūpavacchāyāti
@Footnote: 1 Ma. macchavadho     2 cha.Ma. muddhāvisittoti

---------------------------------------------------------------------------------------------
page421.
Sadisavacchāya. Sace gāvī setā hoti, vacchakopi setakova. Sace kapilā vā rattā
vā, vacchopi tādiso vāti evaṃ sarūpavacchāya. So evamāhāti so rājā evaṃ
vadeti. Vacchatarāti taruṇavacchakabhāvaṃ atikkantā balavavacchā. Vacchatarīsupi 1- eseva nayo.
Barihisatthāyāti parikkhepakaraṇatthāya ceva yaññabhūmiyaṃ attharaṇatthāya ca.
     Catutthapuggalaṃ buddhuppādato paṭṭhāya dassetuṃ idha bhikkhave tathāgatotiādimāha.
Tattha tathāgatotiādīni vuttatthāneva. Taṃ dhammanti taṃ vuttappakārasampannaṃ dhammaṃ.
Suṇāti gahapati vāti kasmā paṭhamaṃ gahapatiṃ niddisati? nihatamānattā ussannattā
Ca. Yebhuyyena hi khattiyakulā pabbajitā jātiṃ nissāya mānaṃ karonti, brāhmaṇakulā
pabbajitā mante nissāya mānaṃ karonti, hīnajaccakulā pabbajitā attano vijātitāya
patiṭṭhātuṃ na sakkonti. Gahapatidārakā pana kacchehi sedaṃ muñcantehi piṭṭhiyaṃ
loṇaṃ pupphamānāya bhūmiṃ kasitvā tādisassa mānassa abhāvato nihatamānadappā 2-
honti, te pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā
vipassanāya kammaṃ karontā sakkonti arahatte patiṭṭhātuṃ. Itarehi ca kulehi
nikkhamitvā pabbajitā nāma na bahukā, gahapatikāva bahukā. Iti nihatamānattā
ussannattā ca paṭhamaṃ gahapatiṃ niddisatīti.
     Aññatarasmiṃ vāti itaresaṃ vā kulānaṃ aññatarasmiṃ. Paccājātoti pacchā
jāto. Tathāgate saddhaṃ paṭilabhatīti parisuddhaṃ dhammaṃ sutvā dhammasāmimhi tathāgate
"sammāsambuddho vata so bhagavā"ti saddhaṃ paṭilabhati. Iti  paṭisañcikkhatīti evaṃ
paccavekkhati. Sambādho gharāvāsoti sacepi  saṭṭhihatthe ghare yojanasatantarepi vā dve
jāyapatikā vasanti, tathāpi nesaṃ sakiñcanasapalibodhanaṭṭhena gharāvāso sambādhova.
Rajāpathoti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi
vattuṃ vaṭṭati. 3- Alagganaṭṭhena abbhokāso viyāti abbhokāso. Pabbajito hi
kūṭāgāraratanapāsādadevavimānādīsu pihitadvāravātapānesu paṭicchannesu vasantopi
@Footnote: 1 Ma. vacchatariādīsupi    2 Ma. nihatamānagabbā    3 cha.Ma. ayaṃ pāṭho na dissati

---------------------------------------------------------------------------------------------
page422.
Neva laggati na sajjati na bajjhati. Tena vuttaṃ "abbhokāso pabbajjā"ti. Apica
sambādho gharāvāso kusalakiriyāya yathāsukhaṃ okāsābhāvato, rajāpatho asaṃvutasaṅkāraṭṭhānaṃ
viya rajānaṃ, kilesarajānaṃ 1- sannipātaṭṭhānato. Abbhokāso pabbajjā kusalakiriyāya
yathāsukhaṃ okāsasabbhāvato.
     Nayidaṃ sukaraṃ .pe. Pabbajeyyanti ettha ayaṃ saṅkhepakathā:- yadetaṃ sikkhāttaya-
brahmacariyaṃ ekaṃpi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ.
Ekadivasampi ca kilesamalena amalinaṃ katvā carimakacittaṃ pāpetabbatāya ekantaparisuddhaṃ,
saṅkhalikhitanti 2- likhitasaṅkhasadisaṃ dhotasaṅkhasappaṭibhāgaṃ caritabbaṃ, idaṃ na
sukaraṃ agāraṃ ajjhāvasatā agāramajjhe vasantena ekantaparipuṇṇaṃ .pe. Carituṃ,
yannūnāhaṃ kesamassuṃ ohāretvā kasāyarasapītatāya kāsāyāni brahmacariyaṃ carantānaṃ
anucchavikāni vatthāni acchādetvā paridahitvā agārasmā nikkhamitvā anagāriyaṃ
pabbajeyyanti. Ettha ca yasmā agārassa hitaṃ kasivaṇijjādikammaṃ agāriyanti
vuccati, tañca pabbajjāya natthi, tasmā pabbajjā anagāriyāti ñātabbā, taṃ anagāriyaṃ.
Pabbajeyyanti paṭipajjeyyaṃ.
     Appaṃ vāti sahassato heṭṭhā bhogakkhandho appo nāma hoti, sahassato
paṭṭhāya mahā. Ābandhanaṭṭhena ñātiyeva ñātiparivaṭṭo. So vīsatiyā heṭṭhā
appo nāma hoti, vīsatiyā paṭṭhāya mahā. Bhikkhūnaṃ sikkhāsājīvasamāpannoti yā
bhikkhūnaṃ adhisīlasaṅkhātā sikkhā, tañca, yattha cete saha jīvanti, ekajīvikā
sabhāgavuttino honti, taṃ bhagavatā paññattasikkhāpadasaṅkhātaṃ sājīvañca tattha sikkhanabhāvena
samāpannoti bhikkhūnaṃ sikkhāsājīvasamāpanno. Samāpannoti sikkhaṃ paripūrento
sājīvañca avītikkamanto hutvā tadubhayaṃ upagatoti attho.
     Pāṇātipātaṃ pahāyātiādīni vuttatthāneva. Imesaṃ bhedāyāti yesaṃ itoti
vuttānaṃ santike sutaṃ, tesaṃ bhedāya. Bhinnānaṃ vā sandhātāti dvinnaṃ mittānaṃ vā
@Footnote: 1 Ma. kilesānaṃ      2 cha. saṅkhalikhitaṃ, pa.sū. 2/291/113

---------------------------------------------------------------------------------------------
page423.
Samānupajjhāyakādīnaṃ vā kenacideva kāraṇena bhinnānaṃ ekamekaṃ upasaṅkamitvā
"tumhākaṃ īdise kule jātānaṃ evaṃbahussutānaṃ idaṃ na yuttan"tiādīni vatvā
sandhānaṃ kattā. Anuppadātāti sandhānānuppadātā, dve jane samagge disvā
"tumhākaṃ evarūpe kule jātānaṃ evarūpehi guṇehi samannāgatānaṃ anucchavikametan"ti-
ādīni vatvā daḷhīkammaṃ kattāti attho. Samaggo 1- ārāmo assāti samaggārāmo.
Yattha samaggā natthi, tattha vasitumpi na icchatīti attho. Samaggarāmotipi pāli,
ayamevattho. Samaggaratoti samaggesu rato, te pahāya aññattha gantumpi na
icchatīti attho. Samagge disvāpi sutvāpi nandatīti samagganandī. Samaggakaraṇiṃ
vācaṃ bhāsitāti yā vācā satte samaggeyeva karoti, taṃ sāmaggiguṇaparidīpikameva
vācaṃ bhāsati, na itaranti.
     Nelāti elaṃ vuccati doso, nāssā elanti nelā, niddosāti attho.
"nelaṅgo setapacchādo"ti 2- ettha vuttanelaṃ viya. Kaṇṇasukhāti byañjanamadhuratāya
kaṇṇānaṃ sukhā, sūcivijjhanaṃ viya kaṇṇasūlaṃ na janeti. Atthamadhuratāya sakalasarīre
kopaṃ ajanetvā pemaṃ janetīti pemanīyā. Dahayaṃ gacchati appaṭihaññamānā sukhena
vittaṃ pavisatīti hadayaṅgamā. Guṇaparipuṇṇatāya pure bhavāti porī. Pure saṃvaḍḍhanārī
viya sukumārātipi porī. Purassa esāti porī, nagaravāsīnaṃ kathāti attho.
Nagaravāsino hi yuttakathā honti, pitimattaṃ pitāti, bhātimattaṃ bhātāti vadanti.
Evarūpī kathā bahuno janassa kantā hotīti bahujanakantā. Kantabhāveneva bahuno
janassa manāpacittavuḍḍhikarāti bahujanamanāpā.
     Kāle 3- vadatīti kālavādī, vattabbayuttakālaṃ sallakkhetvā vadatīti attho. Bhūtaṃ
tacchaṃ sabhāvameva vadatīti bhūtavādī. Diṭṭhadhammikasamparāyikaatthasannissitameva katvā
vadatīti atthavādī. Navalokuttaradhammasannissitaṃ katvā vadatīti dhammavādī.
Saṃvaravinayapahānavinayasannissitaṃ
@Footnote: 1 Sī. samagge     2 khu. u. 25/65/206 aparalakuṇḍakabhaddiyasutta
@3 kālena pa. sū. 2/292/115

---------------------------------------------------------------------------------------------
page424.
Katvā vadatīti vinayavādī. Nidhānaṃ vuccati ṭhapanokāso, nidhānamassā
atthīti nidhānavatī. Hadaye nidhetabbayuttakaṃ vācaṃ bhāsitā 1- hotīti attho. Kālenāti
evarūpiṃ vācaṃ bhāsamānopi ca "ahaṃ nidhānavatiṃ vācaṃ bhāsissāmī"ti na akālena bhāsati,
yuttakālaṃ pana avekkhitvāva bhāsatīti attho. Sāpadesanti saupamaṃ, sakāraṇanti attho.
Pariyantavatinti paricchedaṃ dassetvā, yathāssā paricchedo paññāyati, evaṃ bhāsatīti
attho. Atthasañhitanti anekehipi nayehi vibhajantena pariyādātuṃ asakkuṇeyyaṃ 2-
atthasampannaṃ bhāsati. Yaṃ vā so atthavādī atathaṃ vadati tena atthena sañhitattā
atthasañhitaṃ vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.
     Bījagāmabhūtagāmasamārambhāti mūlabījaṃ khandhabījaṃ phalubījaṃ aggabījaṃ bījabījanti
pañcavidhassa bījagāmassa ceva yassa kassaci nīlatiṇarukkhādikassa bhūtagāmassa ca
samārambhā, chedapacanādibhāvena 3- vikopanā paṭiviratoti attho.
     Ekabhattikoti pātarāsabhattaṃ sāyamāsabhattanti dve bhattāni. Tesu pātarāsabhattaṃ
antomajjhantikena paricchinnaṃ, itaraṃ majjhantikato uddhaṃ antoaruṇena. Tasmā
antomajjhantike dasakkhattuṃ bhuñjamānopi ekabhattikova hoti. Taṃ sandhāya vuttaṃ
"ekabhattiko"ti rattibhojanaṃ 4- ratti, tato uparatoti rattūparato. Atikkante
majjhantike yāva suriyatthaṅgamanā bhojanaṃ vikālabhojanaṃ nāma, tato viratattā virato
vikālabhojanā.
     Jātarūpanti suvaṇṇaṃ. Rajatanti kahāpaṇo lohamāsako jatumāsako dārumāsakoti
ye vohāraṃ gacchanti. Tassa ubhayassāpi paṭiggahaṇā paṭivirato, neva naṃ uggaṇhāti,
na uggaṇhāpeti, na upanikkhittaṃ sādiyatīti attho.
     Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa
sattavidhassāpi āmakadhaññassa paṭiggahaṇā. Na kevalañca etesaṃ paṭiggahaṇameva, āmasanampi
@Footnote: 1 cha.Ma. bhāsitāti                 2 cha.Ma. asakkuṇeyyatāya
@3 cha.Ma. chedanabhedanapacanādibhāvena     4 cha.Ma. bhojanaṃ

---------------------------------------------------------------------------------------------
page425.
Bhikkhūnaṃ na vaṭṭatiyeva. Āmakamaṃsapaṭiggahaṇāti ettha aññatra uddissa anuññātā
āmakamaṃsamacchānaṃ paṭiggahaṇameva bhikkhūnaṃ na vaṭṭati, no āmasananti.
     Itthīkumārikāpaṭiggahaṇāti ettha itthīti purisantaragatā, itarā kumārikā nāma
tāsaṃ paṭiggahaṇampi āmasanampi akappiyameva. Dāsīdāsapaṭiggahaṇāti ettha dāsīdāsa-
vaseneva tesaṃ paṭiggahaṇaṃ na vaṭṭati, "kappiyakārakaṃ dammi, ārāmikaṃ dammī"ti
evaṃ vutte ca pana vaṭṭati. Ajeḷakādīsupi khettavatthupariyosānesu kappiyākappiyanayo
vinayavasena upaparikkhitabbo. Tattha khettaṃ nāma yasmiṃ pubbaṇṇaṃ ruhati. Vatthu nāma
yasmiṃ aparaṇṇaṃ ruhati. Yattha vā ubhayaṃ ruhati, taṃ khettaṃ. Tadatthāya akatabhūmibhāgo
vatthu. Khettavatthusīsena cettha vāpitaḷākādīnipi saṅgahitāneva.
     Dūteyyaṃ vuccati dūtakammaṃ gihīnaṃ 1- paṇṇaṃ vā sāsanaṃ vā gahetvā tattha
tattha gamanaṃ. Pahiṇagamanaṃ vuccati gharā gharaṃ pesitassa khuddakagamanaṃ. Anuyogo nāma
tadubhayakaraṇaṃ. Tasmā dūteyyapahiṇagamanānaṃ anuyogoti  evamettha attho veditabbo.
Kayavikkayāti kayā ca vikkayā ca. Tulākūṭādīsu kūṭanti vañcanaṃ. Tattha tulākūṭaṃ
tāva rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti. Tattha rūpakūṭaṃ
nāma dve tulā sarūpā 2- katvā  gaṇhanto mahatiyā gaṇhāti, dadanto khuddikāya
deti. Aṅgakūṭaṃ nāma gaṇhanto  pacchābhāge hatthena tulaṃ akkamati, dadanto
pubbabhāge. Gahaṇakūṭaṃ nāma gaṇhanto mūle rajjuṃ gaṇhāti, dadanto agge.
Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā gaṇhanto
taṃ pacchābhāge karoti, dadanto aggabhāge.
     Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? ekaṃ suvaṇṇapātiṃ
Katvā aññā dve tisso lohapātiyo suvaṇṇavaṇṇā karoti, tato janapadaṃ gantvā
kiñcideva addhakulaṃ pavisitvā "suvaṇṇabhājanāni kiṇathā"ti vatvā agghe pucchite
samagghataraṃ dātukāmā honti. Tato tehi "kathaṃ imesaṃ suvaṇṇabhāvo jānitabbo"ti
@Footnote: 1 Ma. gihīnaṃ pahitaṃ                    2 cha.Ma. samarūpā

---------------------------------------------------------------------------------------------
page426.
Vutte "vīmaṃsitvā gaṇhathā"ti suvaṇṇapātiṃ pāsāṇe ghaṃsitvā sabbapātiyo datvā
gacchati.
     Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha hadayabhedo
sappitelādiminanakāle labbhati. Tāni hi gaṇhanto heṭṭhāchiddena mānena "saṇikaṃ
āsiñcā"ti vatvā attano bhājane bahuṃ paggharāpetvā gaṇhāti, dadanto chiddaṃ
pidhāya sīghaṃ pūretvā deti. Sikhābhedo tilataṇḍulādiminanakāle labbhati. Tāni
hi gaṇhanto saṇikaṃ sikhaṃ ussāpetvā gaṇhāti, dadanto vegena pūretvā sikhaṃ
bhindanto 1- deti. Rajjubhedo khettavatthuminanakāle labbhati. Lañcaṃ 2- alabhantā hi
khettaṃ amahantaṃpi mahantaṃ katvā minanti.
    Ukkoṭanādīsu ukkoṭananti sāmike assāmike kātuṃ lañcaggahanaṃ. Vañcananti
tehi tehi upāyehi paresaṃ vañcanaṃ. Tatridamekaṃ vatthuṃ:- eko kira luddako migañca
migapotakañca gahetvā āgacchati, tameko dhutto "kiṃ bho migo agghati, kiṃ migapotako"ti
āha. "migo dve kahāpaṇe, migapotako ekan"ti ca vutte ekaṃ kahāpaṇaṃ datvā
migapotakaṃ gahetvā thokaṃ gantvā nivatto "na me bho migapotakena attho,
migaṃ me dehī"ti. "nanu te bho yā paṭhamaṃ eko kahāpaṇo dinno"ti. Āma
dinnoti. "imaṃpi migapotakaṃ gaṇha, evaṃ so ca kahāpaṇo ayañca kahāpaṇagghanako
migapotako"ti dve kahāpaṇā bhavissantīti. So "kāraṇaṃ vadatī"ti sallakkhetvā
migapotakaṃ gahetvā migaṃ adāsīti. Nikatīti yogavasena vā māyāvasena vā apāmaṅgaṃ
pāmaṅganti, amaṇiṃ maṇinti, asuvaṇṇaṃ suvaṇṇanti katvā paṭirūpakena vañcanaṃ.
Sāciyogoti kuṭilayogo, etesaṃyeva ukkoṭanādīnametaṃ nāmaṃ. Tasmā ukkoṭanasāciyogo
vañcanasāciyogo nikatisāciyogoti evamettha attho veditabbo. Keci aññaṃ dassetvā
aññassa parivattanaṃ sāviyogoti vadanti, taṃ pana vañcaneneva saṅgahitaṃ.
@Footnote: 1 cha.Ma. chindanto    2 cha.Ma. lañjaṃ. evamuparipi

---------------------------------------------------------------------------------------------
page427.
     Chedanādīsu chedananti hatthacchedanādi. Vadhoti māraṇaṃ. Bandhoti rajjubandhanādīhi
bandhanaṃ. Viparāmosoti himaviparāmoso gumbaviparāmosoti duvidho. Yaṃ himapātasamaye
himena paṭicchannā hutvā maggapaṭipannaṃ janaṃ musanti, ayaṃ himaviparāmoso. Yaṃ
gumbādīhi paṭicchannā musanti, ayaṃ gumbaviparāmoso. Ālopo vuccati gāmanigamādīna
vilopakaraṇaṃ. Sahasākāroti sāhasikakiriyā, gehaṃ pavisitvā manussānaṃ ure satthaṃ
ṭhapetvā icchitabhaṇḍaggahaṇaṃ. Evametasmā chedana .pe. Sahasākārā paṭivirato hoti.
     So santuṭṭho hotīti svāyaṃ bhikkhu heṭṭhā vuttena catūsu paccayesu
dvādasavidhena itarītarapaccayasantosena samannāgato hoti. Iminā pana dvādasavidhena
itarītarapaccayasantosena samannāgatassa bhikkhuno aṭṭha parikkhārā vaṭṭanti tīṇi
cīvarāni patto dantakaṭṭhacchedanavāsi ekā sūci kāyabandhanaṃ parissāvananti. Vuttampi
cetaṃ:-
             "ticīvarañca patto ca          vāsi sūci ca bandhanaṃ
              parissāvanena aṭṭhete 1-    yuttayogassa bhikkhuno"ti.
     Te sabbe kāyaparihāriyāpi honti kucchiparihāriyāpi. Kathaṃ? ticīvaraṃ tāva
Nivāsetvā pārupitvā ca vicaraṇakāle kāyaṃ pariharati posetīti kāyaparihārikaṃ
hoti. Cīvarakaṇṇena udakaṃ parissāvetvā pivanakāle khāditabbaphalāphalaggahaṇakāle
ca kucchiṃ pariharati posetīti kucchiparihārikaṃ hoti. Pattopi  tena udakaṃ uddharitvā
nhānakāle kuṭiparibhaṇḍakaraṇakāle ca kāyaparihāriko hoti, āhāraṃ gahetvā
bhuñjanakāle kucchiparihāriko. Vāsipi tāya  dantakaṭṭhacchedanakāle mañcapīṭhānaṃ
aṅgapādacīvarakuṭidaṇḍakasajjanakāle ca kāyaparihārikā hoti, ucchucchedananāḷikerādi-
tacchanakāle kucchiparihārikā. Sūci cīvarasibbanakāle kāyaparihārikā hoti, pūvaṃ vā
@Footnote: 1 Ma. parissāvanañca

---------------------------------------------------------------------------------------------
page428.
Phalaṃ vā vijjhitvā khādanakāle kucchiparikārikā. Kāyabandhanaṃ bandhitvā vicaraṇakāle
kāyaparihārikaṃ, ucchuādīni bandhitvā gahaṇakāle kucchiparihārikaṃ. Parissāvanaṃ tena
udakaṃ parissāvetvā nhānakāle senāsanaparibhaṇḍakaraṇakāle ca kāyaparihārikaṃ,
pānīyapānakaparissāvanakāle teneva tilataṇḍulaputhukādīni gahetvā khādanakāle ca
kucchiparihārikaṃ. Ayaṃ tāva aṭṭhaparikkhārikassa parikkhāramattā.
     Navaparikkhārikassa pana seyyaṃ pavisantassa 1- tatraṭṭhakapaccattharaṇaṃ vā kuñcikā
vā vaṭṭati. Dasaparikkhārikassa nisīdanaṃ vā cammakhaṇḍaṃ vā vaṭṭati. Ekādasaparikkhārikassa
kattarayaṭṭhi vā telanāḷikā vā vaṭṭati. Dvādasaparikkhārikassa chattaṃ vā upāhanaṃ
vā vaṭṭati. Etesu ca aṭṭhaparikkhārikova santuṭṭho, itare asantuṭṭhā mahicchā
mahābhārāti 2- na vattabbā. Etepi appicchāva santuṭṭhāva subharāva sallahukavuttinova.
Bhagavā pana nayimaṃ suttaṃ tesaṃ vasena kathesi, aṭṭhaparikkhārikassa vasena kathesi.
So hi khuddakavāsiñca sūciñca parissāvane pakkhipitvā pattassa anto ṭhapetvā
pattaṃ aṃsakūṭe laggetvā ticīvaraṃ kāyapaṭibaddhaṃ katvā yenicchakaṃ 3- sukhaṃ pakkamati,
paṭinivattitvā gahetabbaṃ nāmassa na hoti. Iti imassa bhikkhuno sallahukavuttitaṃ
dassento bhagavā santuṭṭho hoti kāyaparihārikena cīvarenātiādimāha.
     Tattha kāyaparihārikenāti kāyapariharaṇamattakena. Kucchiparihārikenāti
kucchipariharaṇamattakena. Samādāyeva pakkamatīti taṃ aṭṭhaparikkhāramattakaṃ sabbaṃ gahetvāva
kāyapaṭibaddhaṃ katvāva gacchati, "mama vihāro pariveṇaṃ upaṭṭhāko"tissa saṅgo vā
bandho vā na hoti. So jiyā mutto saro viya, yūthā apakkanto mattahatthī
viya icchiticchitaṃ senāsanaṃ vanasaṇḍaṃ rukkhamūlaṃ navaṃ pabbhāraṃ 4- paribhuñjanto eko
tiṭṭhati, eko nisīdati, sabbiriyāpathesu eko adutiyo.
@Footnote: 1 Ma. vasantassa     2 Sī. mahāejāti
@3 Ma. yaticchitaṃ      4 Sī. navaṃ navaṃ pabbhāraṃ, pa.sū. 2/294/120

---------------------------------------------------------------------------------------------
page429.
                   "cātuddiso appaṭigho ca hoti
                    santussamāno itarītarena
                    parissayānaṃ sahitā achambhī
                    eko care khaggavisāṇakappo"ti 1-
evaṃ vaṇṇitaṃ khaggavisāṇakappataṃ āpajjati.
     Idāni tamatthaṃ upamāya sādhento seyyathāpītiādimāha. Tattha pakkhī sakuṇoti
pakkhayutto sakuṇo. Ḍetīti uppatati. Ayaṃ panettha saṅkhepattho:- sakuṇā nāma "asukasmiṃ
padese rukkho paripakkaphalo"ti ñatvā nānādisāhi āgantvā nakhapakkhatuṇḍādīhi
tassa phalāni vijjhantā vidhunantā khādanti, "idaṃ ajjatanāya, idaṃ svātanāya
bhavissatī"ti tesaṃ na hoti. Phale pana khīṇe neva rukkhassa ārakkhaṃ ṭhapenti,
na tattha pakkhaṃ vā pattaṃ vā nakhaṃ vā tuṇḍaṃ vā ṭhapenti, athakho tasmiṃ rukkhe
anapekkho 2- hutvā yo yaṃ disābhāgaṃ icchati, so tena sapattabhārova uppatitvā
gacchati. Evameva ayaṃ bhikkhu nissaṅgo nirapekkhoyeva pakkamati, samādāyeva pakkamati.
Ariyenāti niddosena. Ajjhattanti sake attabhāve. Anavajjasukhanti niddosasukhaṃ.
     So cakkhunā rūpaṃ disvāti so iminā ariyena sīlakkhandhena samannāgato
bhikkhu cakkhuviññāṇena rūpaṃ passitvāti attho. Sesapadesupi yaṃ vattabbaṃ siyā,
taṃ sabbaṃ visuddhimagge 3- vuttaṃ. Abyāsekasukhanti kilesehi anāsittasukhaṃ,
avikaṇṇasukhantipi vuttaṃ. Indriyasaṃvarasukhaṃ hi diṭṭhādīsu diṭṭhamattādivasena
pavattatāya avikiṇṇaṃ hoti.
@Footnote: 1 khu. su. 25/42/434 khaggavisāṇasutta, khu. cūḷa. 30/689/345
@khaggavisāṇasuttaniddesa (syā)   2 cha.Ma. anapekkhā
@3 visuddhi. 1/24 sīlaniddesa

---------------------------------------------------------------------------------------------
page430.
     So abhikkante paṭikkanteti so manacchaṭṭhānaṃ indriyānaṃ saṃvarena samannāgato
bhikkhu imesu abhikkantapaṭikkantādīsu sattasu ṭhānesu satisampajaññavasena
sampajānakārī hoti. Tattha abhikkantanti puratogamanaṃ. 1- Paṭikkantanti paccāgamanaṃ. 2-
     Sampajānakārī hotīti sātthakasampajaññaṃ sappāyasampajaññaṃ gocarasampajaññaṃ
asammohasampajaññanti imesaṃ catunnaṃ satisampayuttānaṃ sampajaññānaṃ vasena satiṃ
upaṭṭhapetvā ñāṇena paricchinditvāyeva tāni abhikkantapaṭikkantāni karoti.
Sesapadesupi eseva nayo. Ayamettha saṅkhepo, vitthāro pana icchantena dīghanikāye
sāmaññaphalavaṇṇanāto vā majjhimanikāye satipaṭṭhānavaṇṇanāto vā gahetabbo.
     So iminā cātiādinā kiṃ dasseti? araññavāsassa paccayasampattiṃ dasseti.
Yassa hi ime cattāro paccayā natthi, tassa araññavāso na ijjhati, tiracchānagatehi
vā vanacarakehi vā saddhiṃ vattabbataṃ  āpajjati. Araññe adhivatthā devatā "kiṃ
evarūpassa pāpabhikkhuno araññavāsenā"ti bheravasaddaṃ sāventi, hatthehi sīsaṃ
paharitvā palāyanākāraṃ karonti. "asuko bhikkhu araññaṃ pavisitvā idañcidañca
pāpakammaṃ akāsī"ti ayaso pattharati. Yassa panete cattāro paccayā atthi, tassa
araññavāso ijjhati. So hi attano sīlaṃ paccavekkhanto kiñci kāḷakaṃ vā
tilakaṃ vā apassanto pītiṃ uppādetvā taṃ khayato vayato sammasanto ariyabhūmiṃ
okkamati. Araññe adhivatthā devatā attamanā vaṇṇaṃ bhāsanti. Itissa udake
pakkhittatelabinduṃ viya yaso vitthāriko hoti.
     Tattha vivittanti suññaṃ, appasaddaṃ appanigghosanti attho. Etadeva hi
sandhāya vibhaṅge "vivittanti santike cepi senāsanaṃ hoti, tañca anākiṇṇaṃ
gahaṭṭhehi pabbajitehi, tena taṃ vivittan"ti 3- vuttaṃ. Seti ceva āsati ca etthāti
senāsanaṃ. Mañcapīṭhādīnametaṃ adhivacanaṃ. Tenāha "senāsananti mañcopi senāsanaṃpi,
@Footnote: 1 Ma. niggamanaṃ      2 Ma. pacchāgamanaṃ      3 abhi. vi. 35/526/302 jhānavibhaṅga

---------------------------------------------------------------------------------------------
page431.
Pīṭhaṃpi, bhisipi, bimbohanaṃpi, vihāropi, aḍḍhayogopi, pāsādopi, hammiyaṃpi,
guhāpi, aṭṭopi, māḷopi, leṇaṃpi, veḷugumbopi, rukkhamūlaṃpi, maṇḍapopi senāsanaṃ,
yattha vā pana bhikkhū paṭikkamanti, sabbametaṃ senāsanan"ti. 1- Apica vihāro aḍḍhayogo
pāsādo hammiyaṃ guhāti idaṃ vihārasenāsanaṃ nāma. Mañco pīṭhaṃ bhisi bimbohananti
idaṃ mañcapīṭhasenāsanaṃ nāma. Cimilikā cammakhaṇḍo tiṇasanthāro paṇṇasanthāroti
idaṃ santhatasenāsanaṃ nāma. Yattha vā pana bhikkhū paṭikkamantīti etaṃ okāsa-
senāsanannāmāti evaṃ catubbidhaṃ senāsanaṃ hoti. Taṃ sabbampi senāsanaggahaṇena
gahitameva.
     Imassa pana sakuṇasadisassa cātuddisassa bhikkhuno anucchavikaṃ senāsanaṃ dassento
araññaṃ rukkhamūlantiādimāha. Tattha araññanti "nikkhamitvā bahiindakhīlā sabbametaṃ
araññan"ti 2- "idaṃ bhikkhunīnaṃ vasena āgataṃ araññaṃ. Āraññakaṃ nāma senāsanaṃ
pañcadhanusatikaṃ pacchiman"ti 3- idaṃ pana imassa bhikkhuno anurūpaṃ. Tassa lakkhaṇaṃ
visuddhimagge dhutaṅganiddese vuttaṃ. Rukkhamūlanti yaṅkiñci sandacchāyaṃ 4-
vivittaṃ rukkhamūlaṃ. Pabbatanti selaṃ. Tattha hi udakasoṇḍīsu udakakiccaṃ katvā
sītāya rukkhacchāyāya nisinnassa nānādisāsu khāyamānāsu sītena vātena vījiyamānassa
cittaṃ ekaggaṃ hoti. Kandaranti kaṃ vuccati udakaṃ, kena dāritaṃ udakena bhinnaṃ
pabbatappadesaṃ, yaṃ nitambantipi nadīkuñjantipi 5- vadanti. Tattha hi rajatapaṭṭasadisā
vālikā honti, matthake maṇivitānaṃ viya vanagahanaṃ maṇikkhandhasadisaṃ udakaṃ sandati. 6-
Evarūpaṃ kandaraṃ oruyha pānīyaṃ pivitvā gattāni sītāni 7- katvā vālikaṃ
ussāpetvā paṃsukūlacīvaraṃ paññāpetvā nisinnassa samaṇadhammaṃ karoto cittaṃ ekaggaṃ
hoti. Giriguhanti dvinnaṃ pabbatānaṃ antaraṃ, ekasmiṃyeva vā ummaṅgasadisaṃ
mahāvivaraṃ.
@Footnote: 1 abhi. vi. 35/527/302 jhānavibhaṅga         2 abhi. vi. 35/529/302 jhānavibhaṅga
@3 vi. mahāvi. 2/654/97 sāsaṅkasikkhāpada     4 cha.Ma. sītacchāyaṃ
@5 Sī. nadīnikuñjantipi     6 Ma. saṇṭhāti       7 Sī. sītiṃ katvā

---------------------------------------------------------------------------------------------
page432.
Susānalakkhaṇaṃ visuddhimagge 1- vuttaṃ. Vanapaṭṭhanti gāmantaṃ atikkamitvā manussānaṃ
upacāraṭṭhānaṃ, yattha na kasanti na vapanti. Tenevāha "vanapaṭṭhanti dūrānametaṃ
senāsanānaṃ adhivacanan"tiādi. Abbhokāsanti acchannaṃ. Ākaṅkhamāno panettha
cīvarakuṭiṃ katvā vasati. Palālapuñjanti palālarāsiṃ. Mahāpalālapuñjato hi palālaṃ
nikkaḍḍhitvā pabbhāraleṇasadise ālaye karonti, gacchagumbādīnampi upari palālaṃ
pakkhipitvā heṭṭhā nisinnā samaṇadhammaṃ karonti. Taṃ sandhāyetaṃ vuttaṃ.
     Pacchābhattanti bhattassa pacchato. Piṇḍapātapaṭikkantoti piṇḍapātapariyesanato
paṭikkanto. Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ
kāyaṃ paṇidhāyāti uparimasarīraṃ ujukaṃ ṭhapetvā aṭṭhārasapiṭṭhikaṇṭake koṭiyā koṭiṃ
paṭipādetvā. Evañhi nisinnassa cammamaṃsanhārūni na paṇamanti. Athassa yā tesaṃ
paṇamanapaccayā khaṇe khaṇe vedanā uppajjeyyuṃ, tā na uppajjanti. Tāsu
na uppajjamānāsu cittaṃ ekaggaṃ hoti, kammaṭṭhānaṃ na paripatati, vuḍḍhiṃ phātiṃ
upagacchati. Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā, mukhasamīpe
vā katvāti attho. Teneva vibhaṅge vuttaṃ "ayaṃ sati upaṭṭhitā hoti supatiṭṭhitā
nāsikagge vā mukhanimitte vā. Tena vuccati parimukhaṃ satiṃ upaṭṭhapetvā"ti. 2- Athavā
"parīti pariggahaṭṭho. Mukhanti niyyānaṭṭho. Satīti upaṭṭhānaṭṭho. Tena vuccati
`parimukhaṃ satin'ti "evaṃ paṭisambhidāyaṃ 3- vuttanayena panettha attho daṭṭhabbo.
Tatrāyaṃ saṅkhepo "pariggahitaniyyānaṃ satiṃ katvā"ti.
     Abhijjhaṃ loketi ettha lujjanapalujjanaṭṭhena pañcupādānakkhandhā loko.
Tasmā pañcasu upādānakkhandhesu rāgaṃ pahāya kāmacchandaṃ vikkhambhetvāti ayamettha
@Footnote: 1 visuddhi. 1/95 dhutaṅganiddesa     2 abhi. vi. 35/537/304 jhānavibhaṅga
@3 khu. paṭi. 31/389/264 ānāpānakathā (syā)

---------------------------------------------------------------------------------------------
page433.
Attho daṭṭhabbo. Vigatābhijjhenāti vikkhambhanavasena pahīnattā vigatābhijjhena, na
cakkhuviññānasadisenāti attho. Abhijjhāya cittaṃ parisodhetīti abhijjhāto cittaṃ
parisodheti, 1- yathā ca naṃ sā muñcati ceva muñcitvā ca na puna gaṇhāti, evaṃ
karotīti attho. Byāpādappadosaṃ pahāyātiādīsupi eseva nayo. Byāpajjatipi
iminā cittaṃ pūtikummāsādayo viya purimapakatiṃ pajahatīti byāpādo. Vikārappattiyā
padussati, paraṃ vā padūseti vināsetīti padoso. Ubhayametaṃ kodhasseva adhivacanaṃ. Thīnaṃ
cittagelaññaṃ, middhaṃ cetasikagelaññaṃ. Thīnañca middhañca thīnamiddhaṃ. Ālokasaññīti
rattiṃpi divāpi diṭṭhaālokasañjānanasamatthāya vigatanīvaraṇāya parisuddhāya saññāya
samannāgato. Sato sampajānoti satiyā ca ñāṇena ca samannāgato. Idaṃ ubhayaṃ
ālokasaññāya upakārakattā vuttaṃ. Uddhaccañca kukkuccañca uddhaccakukkuccaṃ.
Tiṇṇavicikicchoti vicikicchaṃ taritvā atikkamitvā ṭhito. "kathamidaṃ kathamidan"ti
saññā 2- evaṃ nappavattīti akathaṃkathī. Kusalesu dhammesūti anavajjesu dhammesu.
"ime nu kho kusalā, kathamime kusalā"ti evaṃ na vicikicchati  na kaṅkhatīti attho.
Ayamettha saṅkhePo. Imesu pana nīvaraṇesu vacanatthalakkhaṇādibhedato yaṃ vattabbaṃ siyā,
taṃ sabbaṃ visuddhimagge vuttaṃ. Paññāya dubbalīkaraṇeti yasmā ime pañca nīvaraṇā
uppajjamānā anuppannāya lokiyalokuttarāya paññāya uppajjituṃ na denti,
uppannāpi aṭṭha samāpattiyo pañca vā abhiññā upacchinditvā pātenti. Tasmā
paññāya dubbalīkaraṇāti vuccanti. Vivicceva kāmehītiādīni visuddhimagge 3-
vitthāritāni.
      Ime āsavātiādi aparenāpi pariyāyena catusaccappakāsanatthaṃ vuttaṃ. Nāparaṃ
itthattāyāti pajānātīti ettāvatā heṭṭhā tīhi aṅgehi bāhirasamayassa nipphalabhāvaṃ
dassetvā catutthena aṅgena attano sāsanassa gambhīrabhāvaṃ pakāsetvā desanāya
arahattena nikūṭaṃ gaṇhi. Idāni desanaṃ appento evaṃ kho bhikkhavetiādimāha.
@Footnote: 1 cha. parimoceti
@2 cha.Ma. ayaṃ pāṭho na dissati       3 visuddhi. 1/179 paṭhavīkasiṇaniddesa

---------------------------------------------------------------------------------------------
page434.
                         9. Taṇhāsuttavaṇṇanā
     [199] Navame jālininti jālasadisaṃ. Yathā hi jālaṃ samantato saṃsibbitaṃ
ākulabyākulaṃ, evaṃ taṇhāpīti jālasadisattā jālinīti vuttā. Tayo vā bhave
ajjhottharitvā ṭhitāya etissā tattha tattha attano koṭṭhāsabhūtaṃ jālaṃ atthītipi
jālinī. Saṃsaritanti tattha tattha saṃsaritvā ṭhitaṃ. Visaṭanti patthaṭaṃ vikkhittaṃ.
Visattikanti tattha tattha visattaṃ lagitaṃ. Apica "visamūlāti visattikā. Visaphalāti
visattikā"tiādināpi 1- nayenettha attho daṭṭhabbo. Uddhastoti upari dhaṃsito.
Pariyonaddhoti samantā veṭhito. Tantākulakajātoti tantaṃ viya ākulajāto. Yathā
nāma dunnikkhittaṃ mūlikacchinnaṃ pesakārānaṃ tantaṃ tahiṃ tahiṃ ākulaṃ hoti, "idaṃ
aggaṃ idaṃ mūlan"ti aggena vā aggaṃ, mūlena vā mūlaṃ samānetuṃ dukkaraṃ hoti,
evameva sattā imāya taṇhāya pariyonaddhā ākulabyākulā na sakkonti
attano tassā 2- nissaraṇamaggaṃ ujuṃ kātuṃ. Gulāguṇḍikajātoti gulāguṇḍikaṃ 3-
vuccati pesakārakañjiyasuttaṃ. Gulā nāma sakuṇikā, tassā kulāvakotipi eke.
Yathā tadubhayampi ākulaṃ aggena vā aggaṃ, mūlena vā mūlaṃ samānetuṃ dukkaranti
purimanayeneva yojetabbaṃ. Muñjapabbajabhūtoti muñjatiṇaṃ viya pabbajatiṇaṃ viya ca bhūto,
tādiso jāto. Yathā tāni tiṇāni koṭṭetvā katarajjuṃ jiṇṇakāle katthaci
patitaṃ gahetvā tesaṃ tiṇānaṃ "idaṃ aggaṃ idaṃ mūlan"ti aggena vā aggaṃ, mūlena
vā mūlaṃ samānetuṃ dukkaraṃ. Tampi ca paccattapurisakāre ṭhatvā sakkā bhaveyya
ujuṃ kātuṃ, ṭhapetvā pana bodhisatte añño satto attano dhammatāya taṇhājālaṃ
padāletvā attano nissaraṇamaggaṃ ujuṃ kātuṃ samattho nāma natthi. Evamayaṃ loko
taṇhājālena pariyonaddho apāyaṃ duggatiṃ vinipātaṃ saṃsāraṃ nātivattati. Tattha apāyoti
nirayatiracchānayonipettivisayaasurakāyā. Sabbepi hi te vuḍḍhisaṅkhātassa āyassa
@Footnote: khu.cūḷa. 30/175/90,230/676/336 (syā)
@cha.Ma. ayaṃ pāṭho na dissati        su.vi. 2/95/93

---------------------------------------------------------------------------------------------
page435.
Abhāvato apāyāti vuccanti. Tathā dukkhassa gatibhāvato duggati. Sukhasamussayato
vinipatitattā vinipāto. Itaro pana:-
           khandhānañca paṭipāṭi         dhātuāyatanāna ca
           abbocchinnaṃ vattamānā      saṃsāroti pavuccati.
     Taṃ sabbaṃ nātivattati nātikkamati, athakho cutito paṭisandhiṃ paṭisandhito cutinti
evaṃ punappunaṃ cutipaṭisandhiyo gaṇhamāno tīsu bhavesu cutūsu yonīsu pañcasu gatīsu
sattasu viññāṇaṭṭhitīsu navasu sattāvāsesu mahāsamudde vātakkhittanāvā viya yante
yuttagoṇo viya ca paribbhamatiyeva.
     Ajjhattikassa upādāyāti ajjhattikaṃ khandhapañcakaṃ upādāya. Idañhi
upayogatthe sāmivacanaṃ. Bāhirassa upādāyāti bāhirakkhandhapañcakaṃ upādāya, idampi
upayogatthe sāmivacanaṃ. Asmīti bhikkhave satīti bhikkhave yadetaṃ ajjhattaṃ
khandhapañcakaṃ upādāya taṇhāmānadiṭṭhivasena samuggāho hoti asmīti hoti, tasmiṃ
satīti attho. Itthasmīti hotītiādīsu pana evaṃ samūhato ahanti gahaṇe sati
tato anupanidhāya ca upanidhāya cāti dvidhā gahaṇaṃ hoti. Tattha anupanidhāyāti
aññaṃ kāraṇaṃ 1- anupagamma sakabhāvavasena 2- ārammaṇaṃ katvā itthasmīti hoti,
khattiyādīsu idaṃpakāro ahanti evaṃ taṇhāmānadiṭṭhivasena hotīti attho. Idaṃ
tāva anupanidhāya gahaṇaṃ. Upanidhāya gahaṇaṃ pana duvidhaṃ hoti samato ca asamato ca. Taṃ
dassetuṃ evamasmīti aññathāsmīti ca vuttaṃ. Tattha evamasmīti idaṃ samato upanidhāya
gahaṇaṃ, yathāyaṃ khattiyo yathāyaṃ brāhmaṇo, evamahasmīti attho. Aññathāsmīti idaṃ
pana asamato gahaṇaṃ, yathāyaṃ khattiyo yathāyaṃ brāhmaṇo, tato aññathā ahaṃ, hīno
vā adhiko vāti attho. Imāni tāva paccuppannavasena cattāri taṇhāvicaritāni
@Footnote: 1 cha.Ma. ākāraṃ      2 cha.Ma. sakabhāvameva

---------------------------------------------------------------------------------------------
page436.
     Asasmīti satasmīti imāni pana dve yasmā atthīti asataṃ, 1-  niccassetaṃ
adhivacanaṃ. Satasmīti sato, 2- aniccassetaṃ adhivacanaṃ. Tasmā sassatucchedavasena
vuttānīti veditabbāni. Ito parāni santi evamādīni cattāri saṃsayaparivitakkavasena
vuttāni. Santi hotīti evamādīsu ahaṃ siyanti hotīti evamattho veditabbo.
Adhippāyo panettha purimacatukke vuttanayeneva gahetabbo. Apihaṃ santiādīni pana
cattāri api nāma ahaṃ bhaveyyanti evampi patthanākappanavasena vuttāni. Tānipi
purimacatukke vuttanayeneva veditabbāni. Bhavissantiādīni pana cattāri anāgatavasena
vuttāni. Tesampi purimacatukke vuttanayeneva attho veditabbo. Evamete:-
           dve diṭṭhisīlā sīsaññe 3-        cattāro sīsamūlakā
           tayo tayoti etāni             aṭṭhārasa vibhāvaye.
     Etesu hi asasmi, satasmīti ete dve diṭṭhisīlā nāma. Asmi, santi,
apihaṃ santi bhavissanti ete cattāro suddhasīsāeva. Itthasmītiādayo tayo
tayoti dvādasasīsamūlakā nāmāti evamete dve diṭṭhisīsā cattāro suddhasīsā
dvādasasīsamūlakāti aṭṭhārasa taṇhāvicaritadhammā veditabbā. Imāni tāva ajjhattikassa
upādāya aṭṭhārasa taṇhāvicaritāni. Bāhirassa upādāya taṇhāvicaritesupi eseva
nayo. Imināti iminā rūpena vā .pe. Viññāṇena vātiesa viseso veditabbo.
Sesaṃ tādisameva.
      Iti evarūpāni atītāni chattiṃsāti ekamekassa puggalassa atīte addhani
chattiṃsa. Anāgatāni chattiṃsāti ekamekasseva puggalassa ca anāgate addhani chattiṃsa.
Paccuppannāni chattīsāti ekassa vā puggalassa yathāsambhavato bahunnaṃ vā
paccuppanne addhani chattiṃsa. Sabbasattānaṃ pana niyameneva atīte addhani chattiṃsa,
anāgate chattiṃsa, paccuppanne chattiṃsa. Anantā hi aparimāṇā 4-
@Footnote: 1 cha.Ma. asaṃ                2 cha.Ma. sīdatīti sataṃ
@3 Ma. diṭṭhisīsāpi aññe        4 cha.Ma. hi asadisa...

---------------------------------------------------------------------------------------------
page437.
Taṇhāmānadiṭṭhibhedā sattā. 1- Aṭṭhataṇhāvicaritasataṃ hotīti ettha pana aṭṭhasatasaṅkhātaṃ
taṇhāvicaritaṃ hotīti evamattho daṭṭhabbo.
                         10. Pemasuttavaṇṇanā
     [200] Dasame na ussenetīti diṭṭhivasena na ukkhipati. Na paṭissenetīti
paṭiviruddho hutvā kalahabhaṇḍanavasena na ukkhipati. Na dhūpāyatīti ajjhattikassa
upādāya taṇhāvicaritavasena na dhūpāyati. Na pajjalatīti bāhirassa upādāya
taṇhāvicaritavasena na pajjalati. Na sampajjhāyatīti 2- asmimānavasena na sampajjhāyati.
Sesaṃ pālinayeneva veditabbaṃ. Imasmiṃ sutte vaṭṭavivaṭṭaṃ kathitanti.
                         Mahāvaggo pañcamo.
                       Catutthapaṇṇāsako niṭṭhito.
                         ---------------
@Footnote: 1 Ma. pattā      2 Sī. na apajjhāyatīti

---------------------------------------------------------------------------------------------
page438.
                          5. Pañcamapaṇṇāsaka
                         21. 1. Sappurisavagga
                        1. Sikkhāpadasuttavaṇṇanā
     [201] Pañcamassa paṭhame asappurisanti lāmakapurisaṃ tucchapurisaṃ mūḷhapurisaṃ
avijjāya andhīkataṃ bahalaṃ. Asappurisataranti atirekena asappurisaṃ. Itare dve
vuttapaṭipakkhavasena veditabbā. Sesamettha uttānatthameva. Yathā cettha, evaṃ ito
puresu pañcasu. Etesu hi paṭhamaṃ pañcaveravasena desitaṃ, dutiyaṃ asaddhammavasena, tatiyaṃ
kāyavacīdvāravasena, catutthaṃ manodvāravasena, pañcamaṃ aṭṭhamicchattavasena, chaṭṭhaṃ
dasamicchattavasena.
                    7-10. Pāpadhammasuttacatukkavaṇṇanā
     [207-210] Sattame pāpanti lāmakaṃ saṅkiliṭṭhapuggalaṃ. Kalyāṇanti bhaddakaṃ
anavajjapuggalaṃ. Sesamettha uttānameva. Aṭṭhamepi eseva nayo. Navame pāpadhammanti
lāmakadhammaṃ. Kalyāṇadhammanti anavajjadhammaṃ. Sesamettha uttānameva. Dasamepi eseva
nayo. Imasmiṃ vagge dasasupi suttesu agāriyapaṭipadā kathitā. Sacepi sotāpanna-
sakadāgāmino honti, vaṭṭatiyevāti.
                         Sappurisavaggo paṭhamo.
                         --------------

---------------------------------------------------------------------------------------------
page439.
                        22. 2. Parisasobhanavagga
                         1. Parisāsuttavaṇṇanā
     [211] Dutiyassa paṭhame purisaṃ dūsentīti parisadūsanā. Parisaṃ sobhentīti
parisasobhanā.
                         2. Diṭṭhisuttavaṇṇanā
     [212] Dutiye manoduccaritapariyāpannāpi micchādiṭṭhi mahāsāvajjatāya visuṃ
vuttā, tassā ca paṭipakkhavasena sammādiṭṭhi.
                       3. Akataññutāsuttavaṇṇanā
     [213] Tatiye akataññutā akataveditāti akataññutāya akataveditāya. Ubhayampetaṃ
atthato ekameva. Sukkapakkhepi eseva nayo.
                     4-7. Pāṇātipātīsuttādivaṇṇanā
     [214-217] Catutthaṃ catunnaṃ kammakilesānaṃ tappaṭipakkhassa ca vasena vuttaṃ
pañcamaṃ sukkapakkhānaṃ ādito catunnaṃ micchattānaṃ vasena, chaṭṭhaṃ avasesānaṃ catunnaṃ,
sattamaṃ anariyavohāraariyavohārānaṃ. Tathā aṭṭhamanavamadasamāni sappaṭipakkhānaṃ asaddhammānaṃ
vasena vuttāni, sabbasuttesu pana sukkapakkhadhammā lokiyalokuttaramissakāva kathitā.
Navasu suttesu kiñcāpi "sagge"ti vuttaṃ, tayo pana maggā tīṇi ca phalāni
labbhantiyevāti.
                        Parisasobhanavaggo dutiyo.

---------------------------------------------------------------------------------------------
page440.
                      23. 3. Duccaritavaggavaṇṇanā
     [221-231] Tatiyassa paṭhamādīni uttānatthāneva. Dasame yo cintetvā
kabyaṃ karoti, ayaṃ cintākavi nāma. Yo sutvā karoti, ayaṃ sutakavi nāma. Yo ekaṃ
atthaṃ nissāya karoti, ayaṃ atthakavi nāma. Yo taṃkhaṇaññeva vaṅgīsatthero viya
attano paṭibhāṇena karoti, ayaṃ paṭibhāṇakavi nāmāti.
                         Duccaritavaggo tatiyo.
                         --------------
                          24. 4. Kammavagga
                        1. Saṅkhittasuttavaṇṇanā
     [232] Catutthassa paṭhame kaṇhanti kāḷakaṃ dasākusalakammapathakammaṃ. Kaṇhavipākanti
apāye nibbattāpanato kāḷakavipākaṃ. Sukkanti paṇḍaraṃ dasakusalakammapathakammaṃ.
Sukkavipākanti sagge nibbattāpanato 1- paṇḍaravipākaṃ. Kaṇhaṃ sukkanti
missakakammaṃ. Kaṇhasukkavipākanti sukhadukkhavipākaṃ. Missakakammaṃ hi katvā akusalena
tiracchānayoniyaṃ maṅgalahatthiṭṭhānādīsu uppanno kusalena pavatte sukhaṃ vediyati.
Kusalena rājakulepi nibbatto akusalena pavatte dukkhaṃ vediyati. Akaṇhaṃ asukkanti
kammakkhayakaraṃ catumaggañāṇaṃ adhippetaṃ. Tañhi yadi kaṇhaṃ bhaveyya, kaṇhavipākaṃ dadeyya.
Yadi sukkaṃ bhaveyya, sukkavipākaṃ dadeyya. Ubhayavipākassa pana appadānato 2- akaṇhaṃ
asukkanti ayamettha attho.
                        2. Vitthārasuttavaṇṇanā
     [233] Dutiye sabyāpajjhanti sadosaṃ. Kāyasaṅkhāranti kāyadvāre cetanaṃ.
Abhisaṅkharotīti āyūhati sampiṇḍetīti attho. Sesadvayepi eseva nayo. Sabyāpajjhaṃ
@Footnote: 1 cha.Ma. nibbattanato          2 Ma. samugghāṭanato, su.vi. 3/312/220

---------------------------------------------------------------------------------------------
page441.
Lokanti sadukkhaṃ lokaṃ. Sabyāpajjhā phassāti sadukkhā vipākaphassā. Sabyāpajjhaṃ
vedanaṃ vediyatīti sābādhaṃ savipākavedanaṃ vediyati. Ekantadukkhanti ekanteneva dukkhaṃ,
na sukhasammissaṃ. Seyyathāpi sattā nerayikāti ettha seyyathāpīti nidassanatthe
nipāto. Tena kevalaṃ nerayikasatte dasseti, aññe pana taṃsarikkhakā nāma natthi. Iminā
upāyena sabbattha attho veditabbo. Seyyathāpi manussātiādīsu pana manussānaṃ
tāva kālena sukhavedanā uppajjati, kālena dukkhavedanā. Ekacce ca devāti ettha
pana kāmāvacaradevā daṭṭhabbā. Tesañhi mahesakkhatarā devatā disvā nisinnāsanato
vuṭṭhānaṃ, pārupanauttarāsaṅgassa otāraṇaṃ, añjalipaggaṇhanantiādīnaṃ vasena kālena
dukkhaṃ uppajjati, dibbasampattiṃ anubhavantānaṃ 1- kālena sukhaṃ. Ekacce ca
vinipātikāti ettha vemānikapetā daṭṭhabbā. Te nirantarameva ekasmiṃ kāle sukhaṃ,
ekasmiṃ kāle dukkhaṃ vediyanti. Nāgasupaṇṇahatthiassādayo pana manussā viya
vokiṇṇasukhadukkhāpi honti. Pahānāya yā cetanāti ettha vivaṭṭagāminī maggacetanā
veditabbā. Sā hi kammakkhayāya saṃvattati.
                       3. Soṇakāyanasuttavaṇṇanā
     [234] Tatiye sikhāmoggallānoti sīsamajjhe ṭhitāya mahatiyā sikhāya samannāgato
moggallānagotto brāhmaṇo. Purimānīti atītānantaradivasato paṭṭhāya purimāni,
dutiyādito paṭṭhāya purimatarāni veditabbāni. Soṇakāyanoti tasseva antevāsiko.
Kammasaccāyaṃ bho lokoti bho ayaṃ loko kammasabhāvo. Kammasamārambhaṭṭhāyīti
kammasamārambhena tiṭṭhati. Kammaṃ āyūhantova patiṭṭhati, anāyūhanto ucchijjatīti
dīpeti. Sesaṃ heṭṭhā vuttanayameva.
                      4-9. Sikkhāpadasuttādivaṇṇanā
     [235] Catutthādīni uttānatthāneva. Maggaṅgesu pana yasmā satiyā upaṭṭhapetvā
paññāya paricchindati, tasmā ubhayameva kammaṃ. Sesā aṅgāneva honti, no kammanti
@Footnote: 1 Ma. anubhavanato

---------------------------------------------------------------------------------------------
page442.
Vuttaṃ. Bojjhaṅgesupi eseva nayo. Abhidhamme pana sabbaṃ cetaṃ 1-  avisesena
cetanāsampayuttakammanteva vaṇṇitaṃ.
                         10. Samaṇasuttavaṇṇanā
     [241] Dasame idhevāti imasmiṃyeva sāsane. Ayaṃ pana niyamo sesapadesupi
veditabbo. Dutiyādayopi hi samaṇā idheva, na aññattha. Suññāti rittā tucchā.
Parappavādāti cattāro sassatavādā, cattāro ekaccasassatikā, cattāro antānantikā,
cattāro amarāvikkhepikā, dve adhiccasamuppannikā, soḷasa saññīvādā, aṭṭha
asaññīvādā, aṭṭha nevasaññīnāsaññīvādā, satta ucchedavādā, pañca
diṭṭhadhammanibbānavādāti ime sabbepi brahmajāle āgatā dvāsaṭṭhi diṭṭhiyo ito
bāhirānaṃ paresaṃ vādā parappavādā nāma. Te sabbepi imehi catūhi phalaṭṭhakasamaṇehi
suññā. Na hi te ettha santi. Na kevalañca eteheva suññā, catūhi pana
maggaṭṭhakasamaṇehipi, catunnaṃ maggānaṃ atthāya āraddhavipassakehipīti dvādasahipi
samaṇehi suññāyeva. Idamevatthaṃ sandhāya bhagavatā mahāparinibbāne vuttaṃ
                       "ekūnatiṃso  vayasā subhadda
                        yaṃ pabbajiṃ kiṃ kusalānuesī
                        vassāni paññāsa samādhikāni
                        yato ahaṃ pabbajito subhadda
                        ñāyassa dhammassa padesavattī
                        ito bahiddhā samaṇopi natthi.
@Footnote: 1 cha.Ma. sabbampetaṃ

---------------------------------------------------------------------------------------------
page443.
     Dutiyopi samaṇo natthi, tatiyopi samaṇo natthi, catutthopi samaṇo natthi,
suññā parappavādā samaṇehi aññehī"ti. Ettha hi padesavattīti āraddhavipassako
adhippeto. Tasmā sotāpattimaggassa āraddhavipassakaṃ maggaṭṭhaṃ phalaṭṭhanti tayopi
ekato katvā "samaṇopi natthī"ti āha. Sakadāgāmimaggassa āraddhavipassakaṃ maggaṭṭhaṃ
phalaṭṭhanti tayopi ekato katvā "dutiyopi samaṇo natthī"ti āha. Itaresupi dvīsu
eseva nayo. Ekādasamaṃ uttānamevāti.
                         Kammavaggo  catuttho.
                         ---------------
                        25. 5. Āpattibhayavagga
                        1. Saṃghabhedakasuttavaṇṇanā
     [243] Pañcamassa paṭhame api nu taṃ ānanda adhikaraṇanti vivādādhikaraṇādīsu
aññataraṃ adhikaraṇaṃ bhikkhusaṃghassa uppajji, satthā tassa vūpasantabhāvaṃ pucchanto
evamāha. Kuto taṃ bhanteti bhante kuto kinti kena kāraṇena taṃ adhikaraṇaṃ
vūpasamissatīti vadati. Kevalakappanti sakalaṃ samantato. Saṃghabhedāya ṭhitoti saṃghena
saddhiṃ vādatthāya 1- kathitaṃ paṭikathentova 2- ṭhito. Tatthāyasmāti 3- tasmiṃ evaṃ ṭhite
āyasmā anuruddho. Na ekavācikaṃpi bhaṇitabbaṃ maññatīti  "mā āvuso saṃghena saddhiṃ
evaṃ avacā"ti ekavacanaṃpi vattabbaṃ na maññati. Voyuñjatīti anuyuñjati anuyogaṃ
āpajjati. Atthavaseti kāraṇavase. Nāsessantīti uposathapavāraṇā  upagantuṃ  adatvā
nikkaḍḍhissanti. Sesaṃ pālivaseneva veditabbaṃ.
                       2. Āpattibhayasuttavaṇṇanā
     [244] Dutiye khuramuṇḍaṃ karitvāti pañca sikhaṇḍake ṭhapetvā khurena muṇḍaṃ
karitvā. Kharassarenāti kakkhaḷasaddena. Paṇavenāti vajjhabheriyā. Thalaṭṭhassāti ekamante
@Footnote: 1 Ma. tadatthāya    2 Ma. paṭikarontova   3 cha.Ma. tatrāyasmāti

---------------------------------------------------------------------------------------------
page444.
Ṭhitassa. Sīsacchejjanti sīsacchedārahaṃ. 1- Yatra hi nāmāti yaṃ nāma. So vatassanti
so vata ahaṃ assaṃ, yaṃ evarūpaṃ pāpaṃ na kareyyanti attho. Yathādhammaṃ paṭikarissatīti
dhammānurūpaṃ paṭikarissati, sāmaṇerabhūmiyaṃ ṭhassatīti attho. Kāḷakaṃ vatthaṃ paridhāyāti
kāḷapilotikaṃ nivāsetvā. Mosallanti musalābhipātārahaṃ. Yathādhammanti idha āpattito
vuṭṭhāya suddhante patiṭṭhahanto yathādhammaṃ paṭikaroti nāma. Bhasmapuṭanti
chārikābhaṇḍikaṃ. Gārayhaṃ bhasmapuṭanti garahitabbaṃ  chārikāpuṭena matthakena abhighātārahaṃ.
Yathādhammanti idha āpattiṃ desento yathādhammaṃ paṭikaroti nāma. Upavajjanti
upavādārahaṃ. Pāṭidesanīyesūti paṭidesetabbesu. Iminā sabbāpi sesā āpattiyo
saṅgahitā. Imāni kho bhikkhave cattāri  āpattibhayānīti bhikkhave imāni cattāri
āpattiṃ nissāya uppajjanakabhayāni nāmāti.
                       3. Sikkhānisaṃsasuttavaṇṇanā
     [245] Tatiye sikkhā ānisaṃsā etthāti sikkhānisaṃsaṃ. Paññā uttarā etthāti
paññuttaraṃ. Vimutti sāro etthāti vimuttisāraṃ. Sati adhipateyyā etthāti
satādhipateyyaṃ. Etesaṃ hi sikkhādisaṅkhātānaṃ ānisaṃsādīnaṃ atthāya vussatīti vuttaṃ
hoti. Abhisamācārikāti uttamasamācārikā. Vattavasena paññattasīlassetaṃ adhivacanaṃ. Tathā
tathā so tassā sikkhāyāti tathā tathā so sikkhākāmo bhikkhu tasmiṃ sikkhāpade.
     Ādibrahmacariyakāti maggabrahmacariyassa ādibhūtānaṃ catunnaṃ mahāsīlānametaṃ
adhivacanaṃ. Sabbasoti sabbākārena. Dhammāti catusaccadhammā. Paññāya samavekkhitā
hontīti sahavipassanāya maggapaññāya sudiṭṭhā honti. Vimuttiyā phusitā hontīti
arahattaphalavimuttiyā ñāṇaphassena phuṭṭhā honti. Ajjhattaṃyeva sati supaṭṭhitā hotīti
niyakajjhatteyeva sati suṭṭhu upaṭṭhitā hoti. Paññāya anuggahessāmīti
vipassanāpaññāya anuggahessāmi. Paññāya samavekkhissāmīti idhāpi vipassanāpaññāpi
adhippetā. Phusitaṃ vā dhammaṃ tattha tattha paññāya anuggahessāmīti ettha pana
maggapaññāva adhippetā.
@Footnote: 1 Ma. sīsacchedakaraṇaṃ

---------------------------------------------------------------------------------------------
page445.
                        4. Seyyāsuttavaṇṇanā
     [246] Catutthe petāti kālakatā vuccanti. Uttānā sentīti te yebhuyyena
uttānakāva sayanti. Athavā pittivisaye nibbattā petā nāma, te appamaṃsa-
lohitattā aṭṭhisaṅghātajaṭitā ekena passena sayituṃ  na sakkonti, uttānāva
senti. Anattamano hotīti tejussadattā hi sīho migarājā dve purimapāde
ekasmiṃ, pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā
purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ matthake
sīsaṃ ṭhapetvā sayati. Divasaṃpi sayitvā pabujjhamāno na uttasanto pabujjhati,
sīsaṃ pana ukkhipitvā purimapādādīnaṃ  ṭhitokāsaṃ sallakkhetvā sace kiñci ṭhānaṃ
vijahitvā ṭhitaṃ, "nayidaṃ tuyhaṃ jātiyā, na sūrabhāvassa anurūpan"ti anattamano
hutvā tattheva sayati, na gocarāya pakkamati. Idaṃ sandhāya vuttaṃ "anattamano
hotī"ti. Avijahitvā ṭhite pana "tuyhaṃ jātiyā ca sūrabhāvassa ca anurūpamidan"ti
haṭṭhatuṭṭho tato uṭṭhāya sīhavijambhanaṃ vijambhitvā kesarabhāraṃ vidhunitvā tikkhattuṃ
sīhanādaṃ naditvā gocarāya pakkamati. Tena vuttaṃ "attamano hotī"ti.
                        5. Thūpārahasuttavaṇṇanā
     [247] Pañcame rājā cakkavattīti ettha kasmā bhagavā agāramajjhe vasitvā
kālakatassa rañño thūpakaraṇaṃ anujānāti, na sīlavato puthujjanabhikkhussāti? anacchariyattā
puthujjanabhikkhūnaṃ hi thūpe anuññāyamāne tāmbapaṇṇidīpe tāva thūpānaṃ okāso
okāso na bhaveyya, tathā aññesu ṭhānesu. Tasmā anacchariyā te bhavissantī"ti
nānujānāti. Cakkavattī rājā ekova nibbattati, tenassa thūpo acchariyo hoti.
Puthujjanasīlavato pana parinibbutabhikkhuno viya mahantaṃpi sakkāraṃ kātuṃ vaṭṭatiyeva.
Chaṭṭhasattamāni uttānatthāneva.

---------------------------------------------------------------------------------------------
page446.
                       8. Paṭhamavohārasuttavaṇṇanā
     [250] Aṭṭhame anariyavohārāti anariyānaṃ kathā. Sesesupi eseva nayo.
                       Āpattibhayavaggo pañcamo.
                       Pañcamapaṇṇāsako niṭṭhito.
                        -----------------

---------------------------------------------------------------------------------------------
page447.
                         26. 6. Abhiññāvagga
                      1-3. Abhiññāsuttādivaṇṇanā
     [254-256] Chaṭṭhassa paṭhame abhiññāyāti jānitvā. Samatho ca vipassanā
cāti cittekaggatā ca saṅkhārapariggahavipassanāñāṇañca. Vijjā ca vimutti cāti
maggañāṇavijjā ca sesā sampayuttakadhammā ca. Dutiye anariyapariyesanāti anariyānaṃ esanā
gavesanā. Jarādhammanti jarāsabhāvaṃ. Sesesupi eseva nayo. Tatiyaṃ uttānameva.
                      4. Māluṅkyaputtasuttavaṇṇanā
     [257] Catutthe māluṅkyaputtoti māluṅkyabrāhmaṇiyā putto. Etthāti
etasmiṃ tava ovādayācane. Iminā theraṃ apasādetipi ussādetipi. Kathaṃ? ayaṃ
kira daharakāle paccayesu laggo hutvā pacchā mahallakakāle araññavāsaṃ patthento
kammaṭṭhānaṃ yācati. Atha bhagavā "ettha dahare kiṃ vakkhāma, māluṅkyaputto viya
tumhepi taruṇakāle paccayesu laggitvā mahallakakāle araññaṃ pavisitvā samaṇadhammaṃ
kareyyāthā"ti iminā adhippāyena bhaṇanto theraṃ apasādeti nāma. Yasmā pana
thero mahallakakāle araññaṃ pavisitvā samaṇadhammaṃ kattukāmo, tasmā bhagavā "ettha
dahare kiṃ vakkhāma, ayaṃ tumhākaṃ 1- māluṅkyaputto mahallakakālepi araññaṃ pavisitvā
samaṇadhammaṃ kattukāmo kammaṭṭhānaṃ yācati. Tumhe tāva taruṇakālepi viriyaṃ na
karothā"ti iminā adhippāyena bhaṇanto theraṃ ussādeti nāmāti yojanā.
                       5-10. Kulasuttādivaṇṇanā
     [258-263] Pañcame ādhipacce ṭhapentīti bhaṇḍāgārikaṭṭhāne ṭhapenti.
Chaṭṭhe vaṇṇasampannoti sarīravaṇṇena samannāgato. Balasampannoti kāyabalena
@Footnote: 1 cha.Ma. amhākaṃ

---------------------------------------------------------------------------------------------
page448.
Samannāgato. Bhikkhu vāre vaṇṇasampannoti guṇavaṇṇena samannāgato. Balasampannoti
viriyabalena samannāgato. Javasampannoti ñāṇajavena samannāgato. Sattamepi eseva
nayo. Sesamettha uttānamevāti.
                         Abhiññāvaggo chaṭṭho.
                      27. 7. Kammapathavaggavaṇṇanā
     [264-273] Kammapathavaggepi dasapi kammapathā lokiyalokuttaramissakāva kathitā.
                      28. 8. Rāgapeyyālavaṇṇanā
     [274-283] Rāgapeyyālaṃ arahattaṃ pāpetvā kathitaṃ. Sesaṃ sabbattha
uttānamevāti.
                 Manorathapūraṇiyā nāma aṅguttaranikāyaṭṭhakathāya
                      catukkanipātavaṇṇanā niṭṭhitā.