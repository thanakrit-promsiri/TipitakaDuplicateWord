AṬṬHAKATHĀ Book 7 : PĀḶI ROMAN
Ma.A. (papa–ca.1)
Page 1-100.
---------------------------------------------------------------------------------------------
page1.
                   Papañcasūdanī nāma majjhimanikāyaṭṭhakathā
                  mūlapaṇṇāsakavaṇṇanāya paṭhmo bhāgo
               namo tassa bhagavato arahato sammāsambuddhassa
                         ganthārambhakathā
              karuṇāsītalahadayaṃ            paññāpajotavihatamohatamaṃ
              sanarāmaralokagaruṃ           vande sugataṃ gativimuttaṃ.
              Buddhopi buddhabhāvaṃ          bhāvetvā ceva sacchikatvā ca
              yaṃ upagato vigatamalaṃ         vande tamanuttaraṃ dhammaṃ.
              Sugatassa orasānaṃ          puttānaṃ mārasenamathanānaṃ
              aṭṭhannaṃpi ca samūhaṃ          sirasā vande ariyasaṃghaṃ.
     Iti me pasannamatino ratanattayavandanāmayaṃ puññaṃ, yaṃ suvihatantarāyo
hutvā tassānubhāvena majjhimappamāṇasuttaṅkitassa idha majjhimāgamavarassa
buddhānubuddhasaṃvaṇṇitassa parāvādamathanassa atthappakāsanatthaṃ aṭṭhakathā ādito vasīsatehi
pañcahi yā saṅgītā anusaṅgītā ca pacchāpi sīhaḷadīpampana 1- ābhatātha vasinā
mahāmahindena ṭhapitā sīhaḷabhāsāya dīpavāsīnamatthāya apanetvāna tatohaṃ
sīhaḷabhāsaṃ manoramaṃ bhāsaṃ tantinayānucchavikaṃ āropento vigatadosaṃ samayaṃ
avilomento therānaṃ theravaṃsappadīpānaṃ sunipuṇavinicchayānaṃ mahāvihāravāsīnaṃ hitvā
punappunāgatamatthaṃ atthaṃ pakāsayissāmi sujanassa ca tuṭṭhatthaṃ ciraṭṭhitatthañca
dhammassa. Sīlakathā dhutadhammā kammaṭṭhāni ceva sabbāni cariyāvidhānasahito
jhānasamāpattivitthāro sabbā ca abhiññāyo paññāsakalanicchayo ceva
khandhadhātāyatanindriyāni ariyāni ceva cattāri saccāni paccayākāradesanā
suparisuddhanipuṇanayā adhimuttatantimattā 2- vipassanābhāvanā ceva iti pana
sabbaṃ yasmā visuddhimagge
@Footnote: 1 ka. sīhala.....  2 katthaci potthake avimuttatantimaggātipi dissati.
@upari pāṭho pana paṭisambhidādīsu āgatanayaṃ avisajjetvāva
@vicāritattā adhimuttanti mattāti ṭīkāsameto.

---------------------------------------------------------------------------------------------
page2.
Mayā suparisuddhaṃ vuttaṃ, tasmā hi bhiyyo netaṃ vicārayissāmi "majjhe
visuddhimaggo esa catunnaṃpi āgamānañhi ṭhatvā pakāsayissati tattha yathābhāsitaṃ atthaṃ
iccevaṃ kato tasmā tampi gahetvāna saddhimetāya aṭṭhakathāya vijānatha majjhimasaṅgītiyā
atthan"ti.
                        Nidānakathā
     tattha majjhimasaṅgīti nāma paṇṇāsato mūlapaṇṇāsā majjhimapaṇṇāsā
uparipaṇṇāsāti paṇṇāsattayasaṅgahā. Vaggo ekekapaṇṇāsāya pañca pañca
vagge vagge katvā paṇṇarasavaggasamāyogā. Suttato diyaḍḍhasuttasataṃ dve
ca suttantā. Padato tevīsuttarapañcasatādhikāni asītipadasahassāni. Tenāhu
porāṇā:-
         "asīti padasahassāni            bhiyyo pañcasatāni ca
          puna tevīsati vuttā           padamevaṃ vavatthitan"ti.
     Akkharato pana satta akkharasatasahassāni cattāḷīsañca sahassāni
tepaññāsañca akkharāni. Bhāṇavārato asīti bhāṇavārā tevīsapadādhiko ca
upaḍḍhabhāṇavāro, anusandhito pucchānusandhiajjhāsayānusandhiyathānusandhivasena saṅkhepato
tividhā 1- anusandhi. Vitthārato panettha tīṇi anusandhisahassāni nava ca satāni
honti. Tenāhu porāṇā:-
         "tīṇi sandhisahassāni          tathā nava satāni ca
          anusandhinayā ete         majjhimassa pakāsitā"ti
     tassa paṇṇāsāsu mūlapaṇṇāsā ādi, vaggesu mūlapariyāyavaggo, suttesu
mūlapariyāyasuttaṃ. Tassāpi "evamme sutan"tiādikaṃ āyasmatā ānandena
paṭhamamahāsaṅgītikāle vuttaṃ nidānamādi. Sā panesā paṭhamamahāsaṅgīti sumaṅgalavilāsiniyā
dīghanikāyaṭṭhakathāya ādimhi vitthāritā. Tasmā sā tattha vitthāritanayeneva
veditabbā.
@Footnote: 1 cha.Ma. tividho

---------------------------------------------------------------------------------------------
page3.
                        1. Mūlapariyāyavagga
                       1. Mūlapariyāyasuttavaṇṇanā
     [1] Yaṃ panetaṃ "evamme suttan"tiādikaṃ nidānaṃ. Tattha evanti
nipātapadaṃ. Meti ādīni nāmapadāni. Ukkaṭṭhāyaṃ viharatīti ettha vīti upasaggapadaṃ.
Haratīti ākhyātapadanti iminā tāva nayena padavibhāgo veditabbo.
     Atthato pana evaṃsaddo tāva upamūpadesasampahaṃsanagarahaṇavacana-
sampaṭiggahākāranidassanāvadhāraṇādianekatthappabhedo. Tathāhesa "evaṃ jātena maccena
kattabbaṃ kusalaṃ bahun"ti evamādīsu 1- upamāyaṃ āgato. "evante abhikkamitabbaṃ,
evaṃ paṭikkamitabban"tiādīsu 2- upadese. "evametaṃ bhagavā evametaṃ sugatā"ti
ādīsu 3- sampahaṃsane. "evamevaṃ panāyaṃ vasalī yasmiṃ vā tasmiṃ vā tassa
muṇḍakassa samaṇassa vaṇṇaṃ bhāsati"tiādīsu 4- garahaṇe. "evaṃ bhanteti kho te
bhikkhū bhagavato paccassosun"tiādīsu 5- vacanasampaṭiggahe. "evaṃ byākho ahaṃ
bhante bhagavatā dhammaṃ desitaṃ ājānāmī"tiādīsu 6- ākāre. "ehi tvaṃ māṇava,
yena samaṇo ānando, tenupasaṅkama, upasaṅkamitvā mama vacanena samaṇaṃ ānandaṃ
appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha `subho māṇavo
todeyyaputto bhavantaṃ ānandaṃ appābādhaṃ .pe. Phāsuvihāraṃ pucchatī"ti, evañca
vadehi `sādhu kira bhavaṃ ānando, yena subhassa māṇavassa todeyyaputtassa nivesanaṃ,
tenupasaṅkamatu anukampaṃ upādāyā"tiādīsu 7- nidassane. "taṃ kiṃ maññatha kālāmā,
ime dhammā kusalā vā akusalā vāti? akusalā bhante, sāvajjā vā anavajjā
vāti? sāvajjā bhante, viññugarahitā vā viññuppasatthā vāti? viññugarahitā
bhante, samattā samādinnā ahitāya dukkhāya saṃvattanti no vā, kathaṃ vā
ettha hotīti? samattā bhante samādinnā ahitāya dukkhāya saṃvattanti evaṃ
no ettha hotītiādīsu 8- avadhāraṇe. Svāyamidha ākāranidassanāvadhāraṇesu
daṭṭhabbo.
@Footnote: 1 khu. dhamMa. 25/53/26 visākhāvatthu     2 aṅ. catukka. 21/122/140 ūmibhayasutta
@3 aṅ. tika. 20/66/188/ kesaputtisutta  4 saṃ. sagā. 15/187/192 dhanañjānīsutta
@5 Ma. mū. 12/1/1 mūlapariyāyasutta       6 Ma. mū. 12/398/356 mahātaṇhāsaṅkhayasutta
@7 dī. Sī. 9/445/197/ subhasutta        8 aṅ. tika. 20/66/185 kesaputtisutta

---------------------------------------------------------------------------------------------
page4.
     Tattha ākāratthena evaṃsaddena etamatthaṃ dīpeti nānānayanipuṇa-
manekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanā-
paṭivedhagambhīraṃ sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ
sabbappakārena ko samattho viññātuṃ, sabbathāmena pana sotukāmataṃ janetvāpi
evamme sutaṃ, mayāpi ekenākārena sutanti.
     Nidassanatthena "nāhaṃ sayambhū, na mayā idaṃ sacchikatan"ti attānaṃ
parimocento evamme sutaṃ. Mayāpi evaṃ sutanti idāni vattabbaṃ sakalasuttaṃ
nidasseti.
     Avadhāraṇatthena "etadaggaṃ bhikkhave mama sāvakānaṃ bhikkhūnaṃ bahussutānaṃ
yadidaṃ ānando gatimantānaṃ satimantānaṃ dhitimantānaṃ upaṭṭhākānaṃ yadidaṃ
ānando"ti 1- evaṃ bhagavatā "āyasmā ānando atthakusalo dhammakusalo
byañjanakusalo niruttikusalo pubbāparakusalo"ti 2- evaṃ dhammasenāpatinā ca
pasatthabhāvānurūpaṃ attano dhāraṇabalaṃ dassento sattānaṃ sotukamyataṃ janeti
"evamme sutaṃ, tañca kho atthato vā byañjanato vā anūnamanadhikaṃ, evameva
na aññathā daṭṭhabban"ti.
     Mesaddo tīsu atthesu dissati tathāhissa "gāthābhigītamme
abhojaneyyan"tiādīsu 3- mayāti attho. "sādhu me bhante bhagavā saṅkhittena dhammaṃ
desetū"tiādīsu 4- mayhanti attho. "dhammadāyādā me bhikkhave bhavathā"tiādīsu 5-
mamāti attho. Idha pana "mayā sutan"ti ca "mama sutan"ti ca atthadvaye
yujjati.
     Sutanti ayaṃ sutasaddo saupasaggo anupasaggo ca gamanavissuta-
kilinnupacitānuyogasotaviññeyyasotadvārānusāraviññātādianekatthappabhedo.
Tathāhissa "senāya pasuto"tiādīsu gacchantoti attho. "sutadhammassa
passato"tiādīsu 6- vissutadhammassāti
@Footnote: 1 aṅ. ekaka. 20/219-23/25   2 aṅ. pañacaka. 22/169/225 khippanisantisutta
@(sayā) 3 khu. su 25/81/351 kasibhāradvājasutta  4 saṃ. saḷā. 18/112/75 channavagga
@(sayā) 5 Ma. mū. 12/29/17 dhammadāyādasutta   6 khu.u. 25/11/105 muccalindasutta

---------------------------------------------------------------------------------------------
page5.
Attho. "avassutā avassutassā"tiādīsu 1- kilinnā kilinnassāti attho.
"tumhehi puññaṃ pasutaṃ anappakan"tiādīsu 2- upacitanti attho. "ye jhānapasutā
dhīrā"tiādīsu 3- jhānānuyuttāti attho. "diṭṭhaṃ sutaṃ mutan"ti ādīsu 4-
sotaviññeyyanti attho. "sutadharo sutasanniccayo"tiādīsu 5-
sotadvārānusāraviññātadharoti attho. Idha panassa sotadvārānusārena "upadhāritan"ti
vā "upadhāraṇan"ti vā attho. Mesaddassa hi mayāti atthe sati "evaṃ mayā sutaṃ
sotadvārānusārena upadhāritan"ti yujjati. Mamāti atthe sati "evaṃ mama sutaṃ
sotadvārānusārena upadhāraṇanti "yujjati.
     Evametesu tīsu padesu evanti sotaviññāṇādiviññāṇakiccanidassanaṃ. Meti
vuttaviññāṇasamaṅgipuggalanidassanaṃ. Sutanti assavanabhāvapaṭikkhepato
anūnānadhikāviparītagahaṇanidassanaṃ. Tathā evanti tassā sotadvārānusārena pavattāya
viññāṇavīthiyā nānappakārena ārammaṇe pavattibhāvappakāsanaṃ. Meti attappakāsanaṃ.
Sutanti dhammappakāsanaṃ. Ayaṃ hettha saṅkhepo "nānappakārena ārammaṇe pavattāya
viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto"ti.
     Tathā evanti niddisitabbappakāsanaṃ. Meti puggalappakāsanaṃ. Sutanti
puggalakiccappakāsanaṃ. Idaṃ vuttaṃ hoti:- yaṃ suttaṃ niddisissāmi, taṃ mayā evaṃ
sutanti.
     Tathā evanti yassa cittasantānassa nānappakārappavattiyā
nānatthabyañjanagahanaṃ hoti, tassa nānākāraniddeso. Evanti hi ayaṃ
ākārappaññatti. Meti kattuniddeso. Sutanti visayaniddeso. Ettāvatā
nānappakārappavattena cittasantānena taṃsamaṅgino kattuvisayagahaṇasanniṭṭhānaṃ kataṃ hoti.
@Footnote: 1 vinaYu. bhikkhunīvi. 3/657/4 pārājikakaṇḍa   2 khu. khu. 25/12/11 tirokuḍḍasutta
@3 khu. dhamMa. 25/181/49 yamakappāṭihāriyavatthu   4 Ma. mū. 12/241/203
@alagaddūpamasutta   5 Ma. mū. 12/333,339/298,301 mahāgosiṅgasutta

---------------------------------------------------------------------------------------------
page6.
     Athavā evanti puggalakiccaniddeso. Sutanti viññāṇakiccaniddeso.
Meti ubhayakiccayuttapuggalaniddeso, ayaṃ panettha saṅkhepo:- mayā
savanakiccaviññāṇasamaṅginā puggalena viññāṇavasena laddhasavanakiccavohārena sutanti.
     Tattha evanti ca meti ca sacchikaṭṭhaparamatthavasena avijjamānapaññatti.
Kiñcettha taṃ paramatthato atthi, yaṃ evanti vā meti vā niddesaṃ labhetha.
Sutanti vijjamānapaññatti. Yañhetaṃ ettha sotena upaladdhaṃ, taṃ paramatthato
vijjamānanti.
     Tathā evanti ca meti ca taṃ taṃ upādāya vattabbato upādāpaññatti.
Sutanti diṭṭhādīni upanidhāya vattabbato upanidhāpaññatti. Ettha ca evanti
vacanena asammohaṃ dīpeti. Na hi sammuḷho nānappakārapaṭivedhasamattho hoti.
Sutanti vacanena sutassa asammosaṃ dīpeti. Yassa hi sutaṃ pammuṭṭhaṃ 1- hoti, na
so kālantarena mayā sutanti paṭijānāti. Iccassa asammohena paññāsiddhi,
asammosena pana satisiddhi. Tattha paññāpubbaṅgamāya satiyā
byañjanāvadhāraṇasamatthatā, satipubbaṅgamāya paññāya atthapaṭivedhasamatthatā.
Tadubhayasamatthatāyogena atthabyañjanasampannassa dhammakosassa anupālanasamatthato
dhammabhaṇḍāgārikattasiddhi.
     Aparo nayo:- evanti vacanena yoniso manasikāraṃ dīpeti, ayoniso
manasikaroto 2- nānappakārapaṭivedhābhāvato. Sutanti vacanena avikkhepaṃ dīpeti
vikkhittacittassa savanābhāvato. Tathāhi vikkhittacitto puggalo sabbasampattiyā
vuccamānopi "na mayā sutaṃ, puna bhaṇathā"ti bhaṇati. Yoniso manasikārena cettha
attasammāpaṇidhiṃ pubbe ce katapuññataṃ sādheti, sammāappaṇihitattassa pubbe
akatapuññassa vā tadabhāvato. Avikkhepena pana saddhammassavanaṃ sappurisūpanissayañca
sādheti. Na hi vikkhittacitto sotuṃ sakkoti, na ca sappurise anupassayamānassa
savanaṃ atthīti.
@Footnote: 1 cha.Ma. sammuṭṭhaṃ.           2 cha.Ma. manasikaroto hi.

---------------------------------------------------------------------------------------------
page7.
     Aparo nayo:-  yasmā evanti yassa cittasantānassa nānappakārappavattiyā
nānatthabyañjanagahaṇaṃ hoti, tassa nānākāraniddesoti vuttaṃ. So ca evaṃ bhaddako
ākāro na sammāappaṇihitattano pubbe akatapuññassa vā hoti, tasmā evanti
iminā bhaddakenākārena pacchimacakkadvayasampattimattano dīpeti. Sutanti savanayogena
purimacakkadvayasampattimattano dīpeti. Na hi appaṭirūpadese vasato
sappurisūpanissayavirahitassa vā savanaṃ atthi. Iccassa pacchimacakkadvayasiddhiyā
āsayasuddhi siddhā hoti. Purimacakkadvayasiddhiyā payogasuddhi. Tāya ca āsayasuddhiyā
adhigamabyattisiddhi, payogasuddhiyā āgamabyattisiddhi. Iti payogāsayasuddhassa
āgamādhigamasampannassa vacanaṃ aruṇuggaṃ 1- viya suriyassa udayato yoniso manasikāro viya
ca kusalakammassa arahati bhagavato vacanassa pubbaṅgamaṃ bhavitunti ṭhāne nidānaṃ
ṭhapento evamme sutantiādimāha.
     Aparo nayo:- evanti iminā nānappakārapaṭivedhadīpakena vacanena
attano atthapaṭibhāṇapaṭisambhidāsampattisabhāvaṃ dīpeti, sutanti iminā
sotabbappabhedapaṭivedhadīpakena vacanena dhammaniruttipaṭisambhidāsampattisabhāvaṃ evanti ca
idaṃ yoniso manasikāradīpakaṃ vacanaṃ bhāsamāno "ete mayā dhammā manasānupekkhitā
diṭṭhiyā supaṭividdhā"ti dīpeti. Sutanti idaṃ savanānuyogadīpakaṃ vacanaṃ bhāsamāno
"bahū mayā dhammā sutā dhatā 2- vacasā paricitā"ti dīpeti. Tadubhayenapi
atthabyañajanapāripūriṃ dīpento savane ādaraṃ janeti. Atthabyañjanaparipuṇṇaṃ hi
dhammaṃ ādarena asuṇanto mahatā hitā paribāhiro hotīti ādaraṃ janetvā
sakkaccaṃ dhammo sotabbo.
     "evamme sutan"ti iminā pana sakalena vacanena āyasmā ānando
tathāgatappaveditaṃ dhammaṃ attato 3- adahanto asappurisabhūmiṃ atikkamati, sāvakattaṃ
paṭijānanto sappurisabhūmiṃ okkamati. Tathā assaddhammā cittaṃ vuṭṭhāpeti,
saddhamme cittaṃ patiṭṭhāpeti. "kevalaṃ sutameva cetaṃ mayā tasseva 4- bhagavato
@Footnote: 1 Sī. aruṇaggaṃ   2 cha.Ma., Sī. dhātā.  3 cha.Ma. attano  4 cha.Ma. tasseva pana.

---------------------------------------------------------------------------------------------
page8.
Vacanan"ti dīpento attānaṃ parimoceti, satthāraṃ apadisati, jinavacanaṃ appeti,
dhammanettiṃ patiṭṭhāpeti.
     Apica "evamme sutan"ti attanā uppāditabhāvaṃ appaṭijānanto
purimasavanaṃ 1- vivaranto "sammukhā paṭiggahitamidaṃ mayā tassa bhagavato
catuvesārajjavisāradassa dasabaladharassa āsabhaṭṭhānaṭṭhāyino sīhanādanādino
sabbasattuttamassa dhammissarassa dhammarājassa dhammādhipatino dhammappadīpassa dhammasaraṇassa
saddhammavaracakkavattino sammāsambuddhassa 2- na ettha atthe vā dhamme vā pade
vā byañjane vā kaṅkhā vā vimati vā kattabbā"ti sabbesaṃ devamanussānaṃ
imasmiṃ dhamme assaddhiyaṃ vināseti, saddhāsampadaṃ uppādetīti. Tenetaṃ vuccati:-
         "vināsayati assaddhaṃ           saddhaṃ vaḍḍheti sāsane
          evamme sutamiccevaṃ         vadaṃ gotamasāvako"ti.
     Ekanti gaṇanaparicchedaniddeso. Samayanti paricchinnaniddeso. Ekaṃ samayanti
aniyamitaparidīpanaṃ. Tattha samayasaddo:-
          samavāye khaṇe kāle        samūhe hetudiṭṭhisu
          paṭilābhe pahāne ca         paṭivedhe ca dissati.
     Tathāhissa "appeva nāma svepi upasaṅkameyyāma kālaṃ ca samayaṃ ca
upādāyā"ti evamādīsu 3- samavāyo attho. "eko ca 4- kho bhikkhave khaṇo ca
samayo ca brahmacariyavāsāyā"tiādīsu 5- khaṇo. "uṇhasamayo pariḷāhasamayo"tiādisu 6-
kālo. "mahāsamayo pavanasmin"tiādīsu 7- samūho. "samayopi kho te
bhaddāli appaṭividdho ahosi, bhagavā kho sāvatthiyaṃ viharati, bhagavāpi maṃ jānissati
`bhaddāli nāma bhikkhu satthusāsane sikkhāya aparipūrakārī'ti, ayaṃpi kho te bhaddāli
@Footnote: 1 cha.Ma. purimavacanaṃ.  2 cha.Ma. sammāsambuddhassa vacanaṃ,  3 dī. Sī. 9/447/198
@subhasutta  4 cha.Ma. eko va   5 aṅ. aṭṭhaka. 23/119/230 (syā)
@6 vinaYu. mahāvi. 2/358-9/282-3 pācittiyakaṇḍa
@7 dī. mahā. 10/332/216 mahāsamayasutta

---------------------------------------------------------------------------------------------
page9.
Samayo appaṭividdho ahosī"tiādīsu 1- hetu. "tena kho pana samaye uggāhamāno
paribbājako samaṇamuṇḍikāputto samayappavādake tiṇḍukācire 2- ekasālake
mallikāya ārāme paṭivasatī"ādīsu 3- diṭṭhi.
         "diṭṭhe dhamme ca yo attho           yo cattho samparāyiko
          atthābhisamayā dhīro                 paṇḍitoti pavuccatī"tiādīsu 3-
paṭilābho. "sammā mānābhisamayā antamakāsi dukkhassā"tiādīsu 4- pahānaṃ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"tiādisu 5-
paṭivedho. Idha panassa kālo attho. Tena saṃvaccharautumāsaḍḍhamāsarattidiva-
pubbaṇhamajjhantikasāyaṇhapaṭhamamajjhimapacchimayāmamuhuttādīsu kālappabhedabhūtesu
samayesu ekaṃ samayanti dīpeti.
     Tattha kiñcāpi etesu saṃvaccharādīsu samayesu yaṃ yaṃ suttaṃ yamhi yamhi
saṃvacchare utumhi māse pakkhe rattibhāge divasabhāge vā vuttaṃ. Sabbantaṃ therassa
suviditaṃ suvavatthāpitaṃ paññāya. Yasmā pana "evamme sutaṃ asukasaṃvacchare asukautumha
asukamāse asukapakkhe asukarattibhāge asukadivasabhāge vā"ti evaṃ vutte na
sakkā sukhena dhāretuṃ vā uddisituṃ vā uddisāpetuṃ vā, bahuñca vattabbaṃ
hoti, tasmā ekeneva padena tamatthaṃ samodhānetvā ekaṃ samayan"ti āha.
     Ye vā ime gabbhokkantikasamayo jātisamayo saṃvegasamayo abhinikkhamanasamayo
dukkarakārikasamayo māravijayasamayo abhisambodhisamayo diṭṭhadhammasukhavihārasamayo
desanāsamayo parinibbānasamayoti evamādayo bhagavato devamanussesu ativiya
supakāsā 6- anekakālappabhedā eva samayā, tesu samayesu desanāsamayasaṅkhātaṃ
ekaṃ samayanti dīpeti. Yo cāyaṃ ñāṇakaruṇākiccasamayesu karuṇākiccasamayo,
attahitaparahitapaṭipattisamayesu parahitapaṭipattisamayo, sannipatitānaṃ karaṇīyadvayasamayesu
dhammīkathāsamayo, desanāpaṭipattisamayesu desanāsamayo, tesupi samayesu aññataraṃ
sandhāya "ekaṃ samayan"ti āha.
@Footnote: 1 Ma.Ma. 13/135/111 bhaddālisutta  2 cha.Ma. tindukācīre, Ma.Ma. 13/260/234
@samaṇamuṇḍikasutta  3 saṃ. sagā. 15/129/160 kosalasaṃyutta
@4 Ma. mū. 12/28/16 sabbāsavasutta  5 khu. paṭi. 31/549/454 (syā)  6 Sī. pakāsā.

---------------------------------------------------------------------------------------------
page10.
     Kasmā panettha yathā abhidhamme "yasmiṃ samaye kāmāvacaran"ti ca ito
aññesu suttapadesu "yasmiṃ samaye bhikkhave bhikkhu vivicceva kāmehī"ti ca
bhummavacanena niddeso kato, vinaye ca "tena samayena buddho bhagavā"ti
karaṇavacanena, tathā akatvā "ekaṃ samayan"ti upayogavacananiddeso katoti. Tattha
tathā idha ca aññathā atthasambhavato. Tattha hi abhidhamme ito aññesu
suttapadesu ca adhikaraṇattho bhāvena bhāvalakkhaṇattho ca sambhavati. Adhikaraṇaṃ hi
kālattho samūhattho ca samayo, tattha tattha vuttānaṃ phassādidhammānaṃ
khaṇasamavāyahetusaṅkhātassa ca samayassa bhāvena tesaṃ bhāvo lakkhiyati, 1- tasmā
tadatthajotanatthaṃ tattha bhummavacananiddeso kato.
     Vinaye ca hetuattho karaṇattho ca sambhavati. Yo hi so
sikkhāpadapaññattisamayo sāriputtādīhipi duviññeyyo, 2- tena samayena hetubhūtena
karaṇabhūtena ca sikkhāpadāni paññāpayanto sikkhāpadapaññattihetuṃ ca apekkhamāno bhagavā
tattha tattha vihāsi, tasmā tadatthajotanatthaṃ tattha karaṇavacananiddeso kato.
     Idha pana aññasmiṃ ca evaṃjātike accantasaṃyogattho sambhavati. Yaṃ hi
samayaṃ bhagavā imaṃ aññaṃ vā suttantaṃ desesi, accantameva taṃ samayaṃ
karuṇāvihārena vihāsi, tasmā tadatthajotanatthaṃ idha upayogavacananiddeso katoti.
     Tenetaṃ vuccati:-
         "taṃ taṃ atthamapekkhitvā             bhummena karaṇena ca
          aññatra samayo vutto             upayogena so idhā"ti.
     Porāṇā pana vaṇṇayanti "tasmiṃ samaye"ti vā "tena samayenā"ti
vā "taṃ samayan"ti 3- vā abhilāpamattabhedo esa, sabbattha bhummamevatthoti. Tasmā
"ekaṃ samayan"ti vuttepi "ekasmiṃ samaye"ti attho veditabbo.
     Bhagavāti garuvacanaṃ. 4- Garuṃ hi loke "bhagavā"ti vadanti. Ayaṃ ca
sabbaguṇavisiṭṭhatāya sabbasattānaṃ garu, tasmā "bhagavā"ti veditabbo. Porāṇehipi
vuttaṃ:-
@Footnote: 1 cha.Ma. lakkhīyati, evamuparipi     2 cha.Ma. dubbiññeyyo
@3 cha.Ma. ekaṃ samayanti           4 cha.Ma. garu

---------------------------------------------------------------------------------------------
page11.
         "bhagavāti vacanaṃ seṭṭhaṃ          bhagavāti vacanamuttamaṃ
          garugāravayutto so           bhagavā tena vuccatī"ti
     apica
         "bhāgyavā bhaggavā yutto       bhaggehi ca vibhattavā
          bhattavā vantagamano           bhavesu bhagavā tato"ti.
     Imissā gāthāya vasenassa padassa vitthārato attho veditabbo. So
hi 1- visuddhimagge buddhānussatiniddese vuttoyeva.
     Ettāvatā cettha evamme sutanti vacanena yathāsutaṃ dhammaṃ desento 2-
bhagavato dhammasarīraṃ paccakkhaṃ karoti. Tena "nayidaṃ atikkantasatthukaṃ pāvacanaṃ, ayaṃ
vo satthā"ti satthu adassanena ukkaṇṭhitaṃ janaṃ samassāseti.
     Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ
dassento rūpakāyaparinibbānaṃ sāreti. Tena "evaṃvidhassa nāma ariyadhammassa
desako dasabaladharo vajirasaṅghāṭasamānakāyo sopi bhagavā parinibbuto, kenaññena
jīvite āsā janetabbā"ti jīvitamadamattaṃ janaṃ saṃvejeti, saddhamme cassa
ussāhaṃ janeti.
     Evanti ca bhaṇanto desanāsampattiṃ niddisati. Me sutanti sāvakasampattiṃ.
Ekaṃ samayanti kālasampattiṃ. Bhagavāti desakasampattiṃ.
     Ukkaṭṭhāyaṃ viharatīti ettha ukkāti padīpikā, tañca nagaraṃ "maṅgaladivaso
sukhaṇo sunakkhattaṃ mā atikkamī"ti rattiṃ hi 3- ūkāsu ukkhipitāsu 4- māpitattā
ukkaṭṭhāti vuccati. Daṇḍadīpikāsu jāletvā dhāriyamānāsu māpitattāti vuttaṃ
hoti, tassaṃ ukkaṭṭhāyaṃ. Samīpatthe bhummavacanaṃ. Viharatīti avisesena iriyāpathadibba-
barahmaariyavihāresu aññataravihārasamaṅgiparidīpanametaṃ. Idha pana ṭhānagamanāsanasayanappabhedesu
iriyāpathesu aññatarairiyāpathasamāyogaparidīpanaṃ, tena ṭhitopi gacchantopi
nisinnopi samānopi bhagavā viharaticceva veditabbo. So hi 5- ekaṃ iriyāpathabādhanaṃ
aññena iriyāpathena vicchinditvā aparipatantamattabhāvaṃ harati pavatteti, tasmā
viharatīti vuccati.
@Footnote: 1 cha.Ma. so ca.   2 cha.Ma. dassento.   3 cha.Ma. rattimhipi
@4 ṭhitāsūti sundarataraṃ. tathāhi ṭikāyaṃ ūkāsu ṭhitāti ukkaṭṭhā ūkāsu
@vijjotarantīsu ṭhitā patiṭṭhitāti vuttaṃ. teneva ukkhipitāsūti
@pamādalikhitaṃ maññe. 5 cha.Ma. so hi bhagavā.

---------------------------------------------------------------------------------------------
page12.
     Subhagavaneti ettha subhagattā subhagaṃ, sundarasirikattā sundarakāmattā
cāti vuttaṃ hoti. Tassa hi vanassa sirisampattiyā manussā annapānādīni
ādāya divasaṃ 1- tattheva chaṇasamajjaussave karontā bhogasukhaṃ anubhonti, sundarasundare
cettha kāme patthenti "puttaṃ labhāma dhītaraṃ labhāmā"ti, tesaṃ taṃ tatheva
hoti, evaṃ taṃ sundarasirikattā sundarakāmattā ca subhagaṃ. Apica bahujanakantatāyapi
subhagaṃ. Vanayatīti 2- vanaṃ, attasampadāya sattānaṃ bhattiṃ karoti, attani sinehaṃ
uppādetīti attho. Vanute iti vā vanaṃ, nānāvidhakusumagandhasammodamatta-
kokilādivihaṅgavirutehi mandamārutacalitarukkhasākhāviṭapapallavapalāsehi ca "ettha maṃ
paribhuñjathā"ti sabbapāṇino yācati viyāti attho. Subhagañca taṃ vanañcāti
subhagavanaṃ. Tasmiṃ subhagavane. Vanañca nāma ropimaṃ sayañjātanti duvidhaṃ, tattha
veḷuvanajetavanādīni ropimāni. Andhavanamahāvanaañjanavanādīni sayañjātāni.
Idaṃpi sayañjātanti veditabbaṃ.
     Sālarājamūleti ettha sālarukkhopi sāloti vuccati. Yathāha "seyyathāpi
bhikkhave gāmassa vā nigamassa vā avidūre mahantaṃ sālavanaṃ, tañcassa
eraṇḍehi 3- sañchannan"ti 4- "antarena yamakasālānan"ti 5- ca. Vanappati
jeṭṭhakarukkhopi. Yathāha:-
         "taveva deva vijite           tavevuyyānabhūmiyā
          ujuvaṃsā mahāsālā           nīlobhāsā manoramā"ti. 6-
     Yokoci rukkhopi. Yathāha:- "atha kho taṃ bhikkhave māluvāvījaṃ aññatarasmiṃ
sālamūle nipateyyā"ti. 7- Idha pana vanappati jeṭṭhakarukkho adhippeto. Rājasaddo
panassa tameva jeṭṭhakabhāvaṃ sādheti. Yathā aññatthāpi "supatiṭṭhitassa kho pana
brāhmaṇa dhammikā nigrodharājassā"ti. 8- Tattha dvedhā samāso, sālānaṃ rājātipi
sālarājā, sālo ca so jeṭṭhakaṭṭhena rājā ca itipi sālarājā. Mūlanti
@Footnote: 1 Sī. ratatindivaṃ  2 Ma. vanatīti  3 cha.Ma. eḷaṇḍehi
@4 Ma. mū. 12/225/189 kakacūpamasutta  5 dī. mahā. 10/195/118 mahāparinibbānasutta
@6 khu. jā. saṭṭhi. 28/68/31 soṇakajātaka (syā)  7 Ma. mū. 12/469/418
@cūḷadhammasamādānasutta   8 aṅ. chakka 22/335/412 dhammikasutta (syā)

---------------------------------------------------------------------------------------------
page13.
Samīpaṃ. Ayaṃ hi mūlasaddo "mūlāni uddhareyya antamaso usīranāḷimattānipī"ti
ādīsu 1- mūlamūle dissati. "lobho akusalamūlan"ti ādīsu 2- asādhāraṇahetumhi.
"yā ca 3- majjhanhike kāle chāyā pharati, nivāte paṇṇāni patanti, ettāvatā
rukkhamūlantiādīsu samīpe. Idha pana samīpe adhippeto, tasmiṃ sālarājassa samīpeti
evamettha attho daṭṭhabbo.
     Tattha siyā:- yadi tāva bhagavā ukkaṭṭhāyaṃ viharati, "subhagavane
sālarājamūle"ti na vattabbaṃ, yadi tattha viharati, "ukkaṭṭhāyan"ti na vattabbaṃ,
na hi sakkā ubhayattha ekaṃ samayaṃ viharitunti. Na kho panetaṃ evaṃ daṭṭhabbaṃ.
     Nanu avocumhā "samīpatthe bhummavacanan"ti. Tasmā yathā gaṅgāyamunādīnaṃ
samīpe goyūthāni carantāni "gaṅgāya caranti, yamunāya carantī"ti vuccanti,
evamidhāpi yadidaṃ ukkaṭṭhāya samīpe subhagavanaṃ 4- sālarājassa mūlaṃ, tattha viharanto
vuccati "ukkaṭṭhāyaṃ viharati subhagavane sālarājamūle"ti. Gocaragāmanidassanatthañhissa
ukkaṭṭhāvacanaṃ, pabbajitānurūpanivāsanaṭṭhānanidassanatthaṃ subhagavanavacanaṃ. 5-
     Tattha ukkaṭṭhābhikittanena āyasmā ānando bhagavato gahaṭṭhānuggahakaraṇaṃ
dasseti. Subhagavanābhikittanena pabbajitānuggahakaraṇaṃ. Tathā purimena paccayagahaṇato
attakilamathānuyogavivajjanaṃ, pacchimena vatthukāmappahānato kāmasukhallikānuyogavivajjanaṃ.
6- Purimena ca dhammadesanābhiyogaṃ, pacchimena vivekādhimuttiṃ. Purimena karuṇāya
upagamanaṃ, pacchimena paññāya upagamanaṃ. Purimena sattānaṃ hitasukhanipphādanādhimuttitaṃ,
pacchimena parahitasukhakaraṇe nirūpalepanataṃ. 7- Purimena dhammikasukhapariccāganimittaṃ
phāsuvihāraṃ, pacchimena uttarimanussadhammānuyoganimittaṃ. Purimena
manussānaṃ upakārabahulataṃ, pacchimena devatānaṃ. 8- Purimena loke jātassa loke
saṃvaḍḍhabhāvaṃ, pacchimena lokena anūpalittataṃ. 9- Purimena "ekapuggalo bhikkhave
loke uppajjamāno uppajjati bahujanahitāya bahujanasukhāya lokānukampāya
@Footnote: 1 aṅ. catukka. 21/195/223 vappasutta  2 dī. pāṭi. 11/205/193 saṅgītisutta
@3 cha.Ma., i. va.   4 Ma. subhagavanā.    5 cha.Ma., i. sesavacanaṃ.
@6 cha.Ma., i. kāmasukhallikānuyogavivajjanūpāyadassanaṃ. 7 cha.Ma., i. nirupalepanataṃ.
@8 cha.Ma., i. devānaṃ.  9 cha.Ma., i. anupalittataṃ.

---------------------------------------------------------------------------------------------
page14.
Atthāya hitāya sukhāya devamanussānaṃ, katamo ekapuggalo? tathāgato arahaṃ
sammāsambuddho"ti 1- vacanato yadatthaṃ bhagavā uppanno, tadatthaparinipphādanaṃ,
pacchimena yattha uppanno, tadanurūpavihāraṃ. Bhagavā hi paṭhamaṃ lumbinīvane, dutiyaṃ
bodhimaṇḍeti lokiyalokuttarāya uppattiyā vaneyeva uppanno, tenassa vaneyeva
vihāraṃ dassetīti evamādinā nayenettha atthayojanā veditabbā.
     Tatrāti desakālaparidīpanaṃ. Tañhi yaṃ samayaṃ viharati, tatra samaye.
Yasmiñca sālarājamūle viharati, tatra sālarājamūleti dīpeti. Bhāsitabbayutte vā
desakāle dīpeti, na hi bhagavā ayutte dese vā kāle vā dhammaṃ bhāsati.
"akālo kho tāva bāhiyā"ti 2- ādi cettha sādhakaṃ. Khoti padapūraṇamatte
avadhāraṇe ādikālatthe vā nipāto. Bhagavāti lokagarudīpanaṃ. Bhikkhūti
kathāsavanayuttapuggalavacanaṃ. Apicettha `bhikkhakoti bhikkhu bhikkhācariyaṃ ajjhūpagatoti
bhikkhū"ti ādinā 3- nayena vacanattho veditabbo. Āmantesīti ālapi abhāsi
sambodhesīti ayamettha attho. Aññatra pana ñāpanepi hoti. Yathāha "āmantayāmi vo
bhikkhave, paṭivedayāmi vo bhikkhave"ti. Pakkosanepi. Yathāha "ehi tvaṃ bhikkhu
mama vacanena sāriputtaṃ āmantehī"ti. 4-
     Bhikkhavoti āmantanākāradīpanaṃ. Tañca bhikkhanasīlatāguṇayogasiddhattā 5- vuttaṃ.
Bhikkhanasīlatāguṇayuttopi hi bhikkhu bhikkhanadhammatādiguṇayuttopi 6- bhikkhu bhikkhane
sādhukāritāguṇayuttopi bhikkhūti 7- saddavidū maññanti. Tena ca nesaṃ bhikkhanasīlatā-
diguṇayogasiddhena vacanena hīnādhikajanasevitaṃ vuttiṃ pakāsento uddhatalīnabhāvaniggahaṃ 8-
karoti bhikkhavoti iminā ca karuṇāvipphārasomahadayanayananipātapubbaṅgamena vacanena
te attano mukhābhimukhe 9- karonto 10- teneva ca kathetukāmatādīpakena vacanena 11-
@Footnote: 1 aṅ. ekaka. 20/170/21-2 ekapuggalavagga  2 khu. u. 25/10/102 bāhiyasutta.
@3 vinaYu. mahāvi. 1/45/30 pārājikakaṇḍa   4 aṅ. navaka. 23/215/387 (syā)
@5 cha.Ma., i. bhikkhanasīlatādiguṇayogasiddhattā. 6 cha.Ma., i. bhikkhanadhammatāguṇayuttopi
@7 cha.Ma., i. ayaṃ saddo na dissati.  8 cha.Ma., i. uddhatadīnabhāvaniggahaṃ.
@9 Ma. abhimukhe  10 cha.Ma. karoti.   11 i. nesaṃ vacanena

---------------------------------------------------------------------------------------------
page15.
Nesaṃ sotukamyataṃ janeti. Teneva ca sambodhanatthena sādhukasavanamanasikārepi te
niyojeti. Sādhukasavanamanasikārāyattā hi sāsanasampatti.
     Aparesupi devamanussesu vijjamānesu kasmā bhikkhūyeva āmantesīti ce.
Jeṭṭhaseṭṭhāsannasadāsannihitabhāvato. Sabbaparisasādhāraṇā hi bhagavato dhammadesanā.
Parisāyañca jeṭṭhā bhikkhū paṭhamuppannattā seṭṭhā anāgāriyabhāvaṃ ādiṃ katvā
satthucariyānuvidhāyakattā sakalasāsanapaṭiggāhakattā ca. Āsannā 1- tattha nisinnesu
satthusantikattā. Sadāsannihitā, satthusantikāvacarattāti. Apica te dhammadesanāya
bhājanaṃ, yathānusiṭṭhaṃ paṭipattisambhāvato ca. Visesato ca ekacce bhikkhūyeva sandhāya
ayaṃ desanātipi te evaṃ āmantesi.
     Tattha siyā:- kimatthaṃ pana bhagavā desento paṭhamaṃ bhikkhū āmanteti, na
dhammameva desatīti. Satijananatthaṃ, bhikkhū hi aññaṃ cintentāpi vikkhittacittāpi
dhammaṃ paccavekkhantāpi kammaṭṭhānaṃ manasikarontāpi nisinnā honti, te
anāmantetvā dhamme desiyamāne "ayaṃ desanā kinnidānā kiṃpaccayā katamāya
atthuppattiyā desitā"ti sallakkhetuṃ asakkontā duggahitaṃ vā gaṇheyyuṃ na
vā gaṇheyyuṃ tena tesaṃ satijananatthaṃ bhagavā paṭhamaṃ āmantetvā pacchā dhammaṃ
deseti.
     Bhadanteti gāravavacanametaṃ, satthuno paṭivacanadānaṃ vā, apicettha bhikkhavoti
vadamāno bhagavā te bhikkhū ālapati. Bhadanteti vadamānā te bhagavantaṃ paccālapanti.
Tathā bhikkhavoti ābhāsati bhadanteti te paccābhāsanti. Bhikkhavoti paṭivacanaṃ
dāpeti, bhadanteti paṭivacanaṃ denti. Te bhikkhūti ye ca 2- bhagavā āmantesi te.
Bhagavato paccassosunti bhagavato āmantanaṃ paṭiassosuṃ, abhimukhā hutvā suṇiṃsu
sampaṭicchiṃsu paṭiggahesunti attho. Bhagavā etadavocāti bhagavā etaṃ idāni
vattabbaṃ sakalasuttaṃ avoca.
@Footnote: 1 i. āsannā te           2 cha.Ma., i. ayaṃ saddo na dissati.

---------------------------------------------------------------------------------------------
page16.
     Ettāvatā ca yaṃ āyasmatā ānandena  kamalakuvalayujjalavimalasādhu-
rasasalilāya pokkharaṇiyā sukhāvataraṇatthaṃ nimmalasilātalaracanāvilāsasopāṇaṃ
vippakiṇṇamuttājālasadisavālikāpuṇṇapaṇḍarabhūmibhāgaṃ 1- tiṭṭhaṃ viya
suvibhattabhittivicitravedikāparikkhittassa nakkhattapathaṃ phusitukāmatāya viya ca 2-
vijambhitasamussayassa 3- pāsādavarassa sukhārohanatthaṃ
dantamayasaṇhamuduphalakakañcanalatāvinaddhamaṇigaṇappabhāsamudayujjalasobhasopāṇaṃ
viya suvaṇṇavalayanupurādisaṅghaṭṭanasaddasammissakathitahasitamadhuras 4-
saragehajanavicaritassa uḷāraissariyavibhavasobhitassa mahāsayanassa sukhappavesanatthaṃ
suvaṇṇarajatamaṇimuttāpavāḷādijutivijotitasupatiṭṭhitavisāladvāravāhaṃ mahādvāraṃ viya
atthabyañjanasampannassa buddhānaṃ desanāñāṇagambhīrabhāvassa sūcakassa 5- imassa
suttassa sukhāvagāhanatthaṃ kāladesadesakavatthuparisāpadesapaṭimaṇḍitaṃ nidānaṃ bhāsitaṃ,
tassa atthavaṇṇanā samattā.
                          Suttanikkhepavaṇṇanā
     idāni "sabbadhammamūlapariyāyan"ti ādinā nayena bhagavatā nikkhittassa
suttassa vaṇṇanāya okāso anuppatto. Sā panesā suttavaṇṇanā yasmā
suttanikkhepaṃ vicāretvā vuccamānā pākaṭā hoti, tasmā suttanikkhepaṃ tāva
vicārayissāma. Cattāro hi suttanikkhepā attajjhāsayo parajjhāsayo pucchāvasiko
atthuppattikoti.
     Tattha yāni suttāni bhagavā parehi anajjhiṭṭho kevalaṃ attano
ajjhāsayeneva katheti. 6-  Seyyathīdaṃ:- ākaṅkheyyasuttaṃ vatthasuttaṃ
mahāsatipaṭṭhānasuttaṃ mahāsaḷāyatanavibhaṅgasuttaṃ ariyavaṃsasuttaṃ sammappadhānasuttantahārako
iddhipādaindriyabalabojjhaṅgamaggaṅgasuttantahārakoti evamādīni. Tesaṃ attajjhāsayo
nikkhePo.
@Footnote: 1 cha.Ma., i. vālikākiṇṇa...  2 cha.Ma., i. ayaṃ saddo na dissati.
@3 cha.Ma., i. pavijambhita...  4 cha.Ma. suvaṇṇavalayānupurādi...
@saddasammissitakathitahasita.... 5 cha.Ma. saṃsūcakassa  6 cha.Ma., i. kathesi

---------------------------------------------------------------------------------------------
page17.
     Yāni pana "paripakkā kho rāhulassa vimutti paripācanīyā dhammā,
yannūnāhaṃ rāhulaṃ uttariṃ āsavānaṃ khaye vineyyan"ti 1- evaṃ paresaṃ ajjhāsayaṃ
khantiṃ manaṃ abhinīhāraṃ bujjhanabhāvañca apekkhitvā parajjhāsayavasena kathitāni.
Seyyathīdaṃ:- cullarāhulovādasuttaṃ mahārāhulovādasuttaṃ dhammacakkappavattanaṃ
dhātuvibhaṅgasuttanti evamādīni. Tesaṃ parajjhāsayo nikkhePo.
     Bhagavantaṃ pana upasaṅkamitvā catasso parisā cattāro vaṇṇā nāgasupaṇṇā
gandhabbā asurā yakkhā mahārājāno tāvatiṃsādayo devā mahābrahmāti
evamādayo "bojjhaṅgā bojjhaṅgā"ti bhante vuccanti. "nīvaraṇā nīvaraṇā"ti
bhante vuccanti. Ime nu kho bhante pañcupādānakkhandhā. "kiṃ sūdha vittaṃ
purisassa seṭṭhan"ti ādinā 2- nayena pañhaṃ pucchanti. Evaṃ puṭṭhena bhagavatā
yāni kathitāni bojjhaṅgasaṃyuttādīni 3- yāni vāpanaññāni 4-
devatāsaṃyuttamārasaṃyuttabrahmasaṃyuttasakkapañhacullavedallamahāvedallasāmaññaphala-
āḷavakasūcilomakharalomasuttādīni. Tesaṃ pucchāvasiko nikkhePo.
     Yāni pana tāni uppannaṃ kāraṇaṃ paṭicca kathitāni. Seyyathīdaṃ;-
dhammadāyādaṃ cullasīhanādaṃ candūpamaṃ puttamaṃsūpamaṃ dārukkhandhūpamaṃ aggikkhandhūpamaṃ
pheṇapiṇḍūpamaṃ pārichattakūpamanti evamādīni. Tesaṃ atthuppattiko nikkhePo.
     Evamimesu catūsu nikkhepesu imassa suttassa atthuppattiko nikkhePo.
Atthuppattiyaṃ hi idaṃ bhagavatā nikkhittaṃ. Katarāya atthuppattiyā pariyattiṃ nissāya
uppanne māne. Pañcasatā kira brāhmaṇā tiṇṇaṃ vedānaṃ pāragū 5- aparabhāge
bhagavato dhammadesanaṃ sutvā kāmesu ādīnavaṃ nekkhamme ca ānisaṃsaṃ passamānā
bhagavato santike pabbajitvā na cirasseva sabbaṃ buddhavacanaṃ uggaṇhitvā
pariyattiṃ nissāya mānaṃ uppādesuṃ "yaṃ yaṃ bhagavā katheti, tantaṃ mayaṃ khippameva
jānāma, bhagavā hi tīṇi liṅgāni cattāri padāni satta vibhattiyo muñcitvā
na kiñci katheti, evaṃ kathite ca amhākaṃ gaṇṭhipadaṃ nāma natthī"ti. Te 6-
@Footnote: 1 saṃ. saḷā. 18/187/132 lokakāmaguṇavagga (syā)  2 khu. su. 25/183/369 āḷavakasutta
@3 i. bojjhaṅgasuttādīni  4 cha.Ma., i. vāpanaññānipi   5 i. pāragā
@6 Sī., i. tena

---------------------------------------------------------------------------------------------
page18.
Bhagavati agāravā hutvā tato paṭṭhāya bhagavato upaṭṭhānampi dhammassavanampi
abhiṇhaṃ na gacchanti. Bhagavā tesantaṃ cittavāraṃ 1- ñatvā "abhabbā ime imaṃ
mānakhīlaṃ anupahacca maggaṃ vā phalaṃ vā sacchikātun"ti tesaṃ sutapariyattiṃ nissāya
uppannaṃ mānaṃ atthuppattiṃ katvā desanākusalo bhagavā mānabhañjanatthaṃ
sabbadhammamūlapariyāyanti desanaṃ ārabhi.
     Tattha sabbadhammamūlapariyāyanti sabbesaṃ dhammānaṃ mūlapariyāyaṃ. Sabbesanti
anavasesānaṃ. Anavasesavācako hi ayaṃ sabbasaddo. So yena yena sambandhaṃ
gacchati, tassa tassa anavasesataṃ dīpeti. Yathā "sabbaṃ rūpaṃ aniccaṃ sabbā
vedanā aniccā sabbasakkāyapariyāpannesu dhammesū"ti. Dhammasaddo panāyaṃ
pariyattisaccasamādhipaññāpakatisabhāvasuññatāpuññāpattiñeyyādīsu dissati. "idha
bhikkhu dhammaṃ pariyāpuṇāti suttaṃ geyyan"ti ādīsu 2- hi dhammasaddo pariyattiyaṃ
dissati. 3- "diṭṭhadhammo viditadhammo"ti ādīsu 4- saccesu. "evaṃdhammā te
bhagavanto"ti ādīsu samādhimhi.
         "yassete caturo dhammā           vānarinda yathā tava
          saccaṃ dhammo dhiti cāgo           diṭṭhaṃ so ativattatī"ti.
Ādīsu 5- paññāya.
     "jātidhammā jarādhammā"ti ādīsu pakatiyaṃ. "kusalā dhammā"ti ādīsu 6-
sabhāve. "tasmiṃ kho pana samaye dhammā hontī"ti ādīsu 7- suññatāyaṃ. "dhammo
suciṇṇo sukhamāvahātī"ti ādīsu 8- puññe. "dve aniyatā dhammā"ti ādīsu 9-
āpattiyaṃ. "sabbe dhammā sabbākārena buddhassa bhagavato ñāṇamukhe
āpāthamāgacchantī"ti ādīsu ñeyye. Idha panāyaṃ sabhāve vattati. Tatrāyaṃ vacanattho:-
attano lakkhaṇaṃ dhārentīti dhammā. Mūlasaddo vitthārito eva. Idha panāyaṃ
asādhāraṇahetumhi daṭṭhabbo.
@Footnote: 1 cha.Ma., i. cittacāraṃ  2 aṅ. pañcaka. 22/73/98 yodhājīvavagga (sayā)
@3 cha.Ma., i. vattati    4 dī.Sī. 9/299/108 ambaṭṭhasutta
@5 khu. jā. 27/57/18 vānarindajātaka    6 abhi. saṅ. 34/1/1
@7 abhi. saṅ. 34/121/41 suññatavāra     8 khu. jā. dasaka. 27/1420/290 (sayā)
@9 vinaYu. mahāvi. 1/443/332 aniyatakaṇḍa

---------------------------------------------------------------------------------------------
page19.
     Pariyāyasaddo "madhupiṇḍikapariyāyoti naṃ dhārehī"ti ādīsu 1-
desanāyaṃpi vattati. "atthi khvesa brāhmaṇa pariyāyo, yena maṃ pariyāyena sammā
vadamāno vadeyya `akiriyavādo samaṇo gotamo"ti ādīsu 2- kāraṇe. "kassa
nu kho ānanda ajja pariyāyo bhikkhuniyo ovaditun"ti ādīsu 3- vāre. Idha
pana kāraṇepi desanāyaṃpi vattati. Tasmā "sabbadhammamūlapariyāyan"ti ettha
sabbesaṃ dhammānaṃ asādhāraṇahetusaññitaṃ kāraṇanti vā sabbesaṃ dhammānaṃ
kāraṇadesananti vā evaṃ daṭṭhabbo. Neyyatthattā cassa suttassa na catubhūmikāpi
sabhāvadhammā sabbadhammāti veditabbā. Sakkāyapariyāpannā pana tebhūmikadhammāva
anavasesato veditabbā, ayamettha adhippāyoti.
     Voti ayaṃ vosaddo paccattaupayogakaraṇasampadānasāmivacanapadapūraṇesu
dissati. "kacci pana vo anuruddhā samaggā sammodamānā"tiādīsu 4- hi paccatte
dissati. "gacchatha bhikkhave, paṇāmemi vo"tiādīsu 5- upayoge. "na vo mama santike
vatthabban"tiādisu 6- karaṇe. "vanapatthapariyāyaṃ vo bhikkhave desissāmī"tiādīsu 7-
sampadāne. "sabbesaṃ vo sāriputta subhāsitan"tiādīsu 8- sāmivacane. "ye hi vo
ariyā parisuddhakāyakammantā"tiādīsu 9- padapūraṇamatte. Idha panāyaṃ sampadāne
daṭṭhabbo.
     Bhikkhaveti paṭissavena abhimukhībhūtānaṃ puna ālapanaṃ. Desissāmīti
desanāpaṭijānanaṃ. Idaṃ vuttaṃ hoti, bhikkhave sabbadhammānaṃ mūlakāraṇaṃ tumhākaṃ
desissāmi, dutiyena nayena kāraṇadesanaṃ tumhākaṃ desissāmīti. Taṃ suṇāthāti taṃ
atthaṃ taṃ kāraṇaṃ taṃ desanaṃ mayā vuccamānaṃ suṇātha. Sādhukaṃ manasikarothāti ettha pana
sādhukaṃ sādhūti ekatthametaṃ. Ayañca sādhusaddo āyācanasampaṭicchanasampahaṃsanasundara-
daḷhīkammādīsu dissati. "sādhu me bhante bhagavā saṅkhittena dhammaṃ
@Footnote: 1 Ma. mū. 12/205/175 madhupiṇḍikasutta       2 vinaYu. mahāvi. 1/5/3 verañjakaṇḍa
@3 Ma. upari. 14/398/344 nandakovādasutta  4 Ma. mū. 12/326/290 cūḷagosiṅgasutta
@5 Ma.Ma. 13/157/131 cātumasutta          6 Ma.Ma. 13/157/131 cātumasutta
@7 Ma.mū. 12/190/162 vanapatthasutta        8 Ma.mū. 12/345/305 mahāgosiṅgasutta
@9 Ma.mū. 12/35/23 bhayabheravasutta

---------------------------------------------------------------------------------------------
page20.
Desatū"tiādīsu 1- hi āyācane dissati. "sādhu bhanteti kho so bhikkhu bhagavato bhāsitaṃ
abhinanditvā anumoditvā"tiādīsu 2- sampaṭicchane. "sādhu sādhu
sāriputtā"tiādīsu 3- sampahaṃsane.
         "sādhu dhammarucī rājā           sādhu paññāṇavā naro
          sādhu mittānamaddubbho          pāpassākaraṇaṃ sukhan"ti
     ādīsu 4- sundare. "tenahi brāhmaṇa sādhukaṃ suṇāhī"tiādīsu 5-
sādhukasaddoyeva daḷhīkamme āṇattiyantipi vuccati. Idhāpi ayaṃ ettheva
daḷhīkamme ca āṇattiyañca attho veditabbo. Sundaratthepi vaṭṭati. Daḷhīkaraṇatthena
hi daḷhamimaṃ dhammaṃ suṇātha sugahitaṃ gaṇhantā āṇattiatthena mama āṇattiyā
suṇātha sundaratthena sundaramimaṃ bhaddakaṃ dhammaṃ suṇāthāti etaṃpi dīpitaṃ hoti.
     Manasikarothāti āvajjetha, samannāharathāti attho, avikakhittacittā hutvā
nisāmetha, citte karothāti adhippāyo. Idānettha taṃ suṇāthāti
sotindriyavikkhepavāraṇametaṃ sādhukaṃ manasikarothāti manasikāre daḷhīkammaniyojanena
manindriyavikkhepavāraṇaṃ. Purimañcettha byañjanavipallāsagāhavāraṇaṃ, pacchimaṃ
atthavipallāsagāhavāraṇaṃ. Purimena dhammassavanaṃ niyojeti, pacchimena sutānaṃ dhammānaṃ
dhāraṇūpaparikkhādīsu. Purimena ca sabyañjano ayaṃ dhammo tasmā savanīyoti
dīpeti. Pacchimena sāttho tasmā manasikātabboti. Sādhukapadaṃ vā ubhayapadehi
yojetvā yasmā ayaṃ dhammo dhammagambhīro ca desanāgambhīro ca tasmā suṇātha
sādhukaṃ. Yasmā atthagambhīro paṭivedhagambhīro ca tasmā sādhukaṃ manasikarothāti
evaṃ yojanā veditabbā.
     Bhāsissāmīti desissāmi. "taṃ suṇāthā"ti ettha paṭiññātaṃ desanaṃ na
saṅkhittatova desissāmi, apica kho vitthāratopi naṃ bhāsissāmīti vuttaṃ hoti.
Saṅkhepavitthāravācakāni hi etāni padāni. Yathāha vaṅgīsatthero:-
@Footnote: 1 saṃ.saḷā. 18/131/89 chaḷavagga (syā)  2 Ma. upari. 14/85/67 mahāpuṇṇamasutta
@3 dī. pāṭi. 11/349/240 saṅgītisutta     4 khu.jā. paññāsa. 28/50/20
@ummādantījātaka (syā)    5 aṅ. dasaka. 24/167/204

---------------------------------------------------------------------------------------------
page21.
         "saṅkhittenapi deseti          vitthārenapi bhāsati
          sālikāyeva nigghoso         paṭibhāṇaṃ udīrayī"ti, 1-
     evaṃ vutte ussāhajātā hutvā evaṃ bhanteti kho te bhikkhū bhagavato
paccassosuṃ satthu vacanaṃ sampaṭicchiṃsu, paṭiggahesunti vuttaṃ hoti. Atha nesaṃ
bhagavā etadavoca etaṃ idāni vattabbaṃ idha bhikkhavetiādikaṃ sakalasuttaṃ avoca.
Tattha idhāti desāpadese nipāto. Svāyaṃ katthaci lokaṃ upādāya vuccati.
Yathāha:- "idha tathāgato loke uppajjatī"ti. 2- Katthaci sāsanaṃ. Yathāha:-
"idheva bhikkhave samaṇo, idha dutiyo samaṇo"ti. 3- Katthaci okāsaṃ. Yathāha:-
         "idheva tiṭṭhamānassa            devabhūtassa me sato
          punevāyu 4- ca me laddho      evaṃ jānāhi mārisā"ti. 5-
     Katthaci padapūraṇamattameva. Yathāha:- "idhāhaṃ bhikkhave bhuttāvī assaṃ
pavārito"ti. 6- Idha pana lokaṃ upādāya vuttoti veditabbo.
     [2] Idha bhikkhaveti yathāpaṭiññātaṃ desanaṃ desetuṃ puna bhikkhū ālapati.
Ubhayenāpi bhikkhave imasmiṃ loketi vuttaṃ hoti. Assutavā puthujjanoti ettha
pana āgamādhigamābhāvā ñeyyo assutavā iti. Yassa hi khandhadhātuāyatanasacca-
paccayākārasatipaṭṭhānādīsu uggahaparipucchāvinicchayavirahitattā añātattā 7-
añāṇapaṭisedhako 8- neva āgamo  paṭipattiyā adhigantabbassa anadhigatattā neva
adhigamo atthi. So āgamādhigamābhāvā ñeyyo assutavā iti. Svāyaṃ:-
         puthūnaṃ jananādīhi           kāraṇehi puthujjano
         puthujjanantogadhattā        puthu vāyaṃ jano iti.
@Footnote: 1 saṃ. sagā. 15/214/229 sāriputtasutta   2 dī.Sī. 9/190/63 sāmaññaphalasutta
@3 aṅ. catukka. 21/241/265 samaṇasutta    4 cha.Ma., i., ka. punarāyu
@5 dī. mahā. 10/369/244             6 Ma. mū. 12/30/17
@7 cha.Ma. ayaṃ saddo na dissati.           8 cha.Ma. maññanāpaṭisedhako.

---------------------------------------------------------------------------------------------
page22.
     So hi puthūnaṃ nānappakārānaṃ kilesādīnaṃ jananādīhipi kāraṇehi
puthujjano. Yathāha:- puthu kilese janentīti puthujjanā, iti puthu
vihatasakkāyadiṭṭhikāti puthujjanā, puthu satthārānaṃ mukhullokikāti puthujjanā, puthu
sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā,
puthu nānāoghehi vuyhantīti puthujjanā, puthu nānāsantāpehi santappantīti
puthujjanā, puthu nānāpariḷāhehi paridayhantīti puthujjanā, puthu pañcasu kāmaguṇesu
rattā giddhā gadhitā mucchitā ajjhopannā. Laggā laggitā palibuddhāti puthujjanā,
puthu pañcanīvaraṇehi āvutā nivutā ophutā pihitā paṭicchannā paṭikujjitāti
puthujjanāti. 1- Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ
janānaṃ antogadhattāti puthujjanā. Puthu vā ayaṃ visuṃyeva saṅkhaṃ gato visaṃsaṭṭho
sīlasuttādiguṇayuttehi ariyehi janotipi puthujjano. Evametehi "assutavā
puthujjano"ti dvīhi padehi ye te:-
         duve puthujjanā vuttā          buddhenādiccabandhunā.
         Andho puthujjano eko         kalyāṇeko puthujjanoti
     dve ye puthujjanā, 2- tesu andhaputhujjano vutto hotīti veditabbo,
     ariyānaṃ adassāvīti ādīsu ariyāti ārakattā kilesehi, anaye na
iriyanato, aye iriyanato, sadevakena ca lokena araṇīyato buddhā ca paccekabuddhā
ca buddhasāvakā ca vuccanti, buddhā eva vā idha ariyā. Yathāha "sadevake
bhikkhave loke .pe. Tathāgato ariyoti vuccatī"ti. 3- Sappurisāti ettha ca
paccekabuddhā tathāgatasāvakā ca "sappurisā"ti veditabbā. Te hi lokuttaraguṇayogena
sobhanā purisāti sappurisā. Sabbeva vā ete dvedhāpi vuttā. Buddhāpi hi
ariyā ca sappurisā ca paccekabuddhasāvakāpi. Yathāha:-
@Footnote: 1 cha.Ma., khu. mahā. 29/239/179 tissametteyyasuttaniddesa  2 cha.Ma. dve
@puthujjanā vuttā.   3 saṃ. mahā. 19/1098/380 lokasutta

---------------------------------------------------------------------------------------------
page23.
              Yo ye kataññū katavedi dhīro
              kalyāṇamitto daḷhabhatti ca hoti
              dukkhitassa sakkacca karoti kiccaṃ
              tathāvidhaṃ sappurisaṃ vadantīti 1-
     kalyāṇamitto dabhabhatti ca hotīti ettāvatā hi buddhasāvako vutto,
kataññutādīhi paccekabuddhabuddhāti. Idāni yo tesaṃ ariyānaṃ adassanasīlo, na
ca dassane sādhukārī, so ariyānaṃ adassāvīti veditabbo. So ca cakkhunā
adassāvī ñāṇena adassāvīti duvidho, tesu ñāṇena adassāvī idha adhippeto
maṃsacakkhunā hi dibbacakkhunā vā ariyā diṭṭhāpi adiṭṭhāva honti, tesaṃ cakkhūnaṃ
vaṇṇamattagahaṇato, na ariyabhāvagocarato. Soṇasigālādayopi ca cakkhunā ariye
passanti, na ca te ariyānaṃ dassāvino.
     Tatrīdaṃ vatthu:- cittalatāpabbatavāsino kira khīṇāsavattherassa upaṭṭhāko
vuḍḍhapabbajito ekadivasaṃ therena saddhiṃ piṇḍāya caritvā therassa pattacīvaraṃ
gahetvā piṭṭhito āgacchanto theraṃ pucchi "ariyā nāma bhante kīdisā"ti.
Thero āha "idhekacco mahallako ariyānaṃ pattacīvaraṃ gahetvā vattapaṭivattaṃ 2-
katvā saha carantopi neva ariye jānāti. Evaṃ dujjānā āvuso ariyā"ti.
Evaṃ vuttepi so neva aññāsi. Tasmā na cakkhunā dassanaṃ dassanaṃ, ñāṇena
dassanameva dassanaṃ. Yathāha "kinte vakkali iminā pūtikāyena diṭṭhena, yo kho vakkali
dhammaṃ passati, so maṃ passatī"ti. 3- Tasmā cakkhunā passantopi ñāṇena
ariyehi diṭṭhaṃ aniccādilakkhaṇaṃ apassanto ariyādhigatañca dhammaṃ anadhigacchanto
ariyakaraṇadhammānaṃ ariyabhāvassa ca adiṭṭhattā "ariyānaṃ adassāvī"ti veditabbo.
     Ariyadhammassa akovidoti satipaṭṭhānādibhede ariyadhamme akusalo. Ariyadhamme
avinītoti ettha pana:-
@Footnote: 1 khu.jā. cattālīsa. 27/2466/541 sarabhaṅgajātaka (syā)  2 cha.Ma. vattapaṭivattiṃ.
@3 saṃ. khandha. 17/87/96 vakkalisutta.

---------------------------------------------------------------------------------------------
page24.
              Duvidho vinayo nāma            ekamekettha pañcadhā
              abhāvato tassa ayaṃ            "avinīto"ti vuccati.
     Ayaṃ hi saṃvaravinayo pahānavinayoti duvidho vinayo. Ettha ca duvidhepi
vinaye ekameko 1- vinayo pañcadhā bhijjati. Saṃvaravinayopi hi sīlasaṃvaro satisaṃvaro
ñāṇasaṃvaro khantisaṃvaro viriyasaṃvaroti pañcavidho. Pahānavinayopi tadaṅgappahānaṃ
vikkhambhanappahānaṃ samucchedappahānaṃ paṭipassaddhippahānaṃ nissaraṇappahānanti
pañcavidho.
     Tattha "iminā pātimokkhasaṃvarena upeto hoti samupeto"ti 2- ayaṃ
vuccati sīlasaṃvaro. "rakkhati cakkhundriyaṃ cakkhundriye saṃvaraṃ āpajjatī"ti 3- ayaṃ
satisaṃvaro.
              "yāni sotāni lokasmiṃ (ajitāti bhagavā)
               sati tesaṃ nivāraṇaṃ
               sotānaṃ saṃvaraṃ brūmi
               paññāyete pithiyyare"ti 4-
     ayaṃ ñāṇasaṃvaro. "khamo hoti sītassa uṇhassā"ti 5- ayaṃ khantisaṃvaro.
"uppannaṃ kāmavitakkaṃ nādhivāsetī"ti 6- ayaṃ viriyasaṃvaro. Sabbopi cāyaṃ saṃvaro
yathāsakaṃ saṃvaritabbānaṃ vinetabbānañca kāyavacīduccaritādīnaṃ saṃvaraṇato "saṃvaro"ti,
vinayanato "vinayo"ti vuccati. Evaṃ tāva saṃvaravinayo pañcadhā bhijjatīti veditabbo.
     Tathāyaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva
tamassa tena tena vipassanāñāṇena tassa tassa aṅgassa 7- pahānaṃ. Seyyathīdaṃ?
nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṃ,
@Footnote: 1 ekekotī padaṃ sundarataraṃ    2 abhi. vibhaṅga 35/511/296 jhānavibhaṅga
@3 dī. Sī. 9/213/70, Ma. mū. 12/349/360, saṃ. saḷā. 18/317/220 (syā.), aṅ. tika.
@20/16/108 apaṇṇakasutta     4. khu. su. 25/1042/532
@5 Ma.mū. 12/24/14, aṅ. catukka. 21/114/134, aṅ. pañcaka. 22/140/183 (syā)
@6. Ma.mū. 12/26/15, aṅ. catukka. 21/114/133, aṅ. pañcaka. 22/140/182 rājavagga.
@7. cha.Ma. anatthassa

---------------------------------------------------------------------------------------------
page25.
Tasseva aparabhāgena kaṅkhāvitaraṇena kathaṃkathibhāvassa, kalāpasammasanena "ahaṃ
mamā"ti gāhassa, maggāmaggavavatthānena amagge maggasaññāya, udayadassanena
ucchedadiṭṭhiyā, vayadassanena sassatadiṭṭhiyā, bhayadassanena sabhaye abhayasaññā,
ādīnavadassanena assādasaññāya, nibbidānupassanāya abhiratisaññāya,
muñcitukāmatāñāṇena amuñcitukāmatāya, upekkhāñāṇena anupekkhāya, anulomena
dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittagāhassa pahānaṃ,
etaṃ tadaṅgappahānaṃ nāma.
     Yampana upacārasamādhibhedena samādhinā pavattibhāvanivāraṇato
ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ, etaṃ
vikkhambhanappahānaṃ nāma.
     Yaṃ pana catunnaṃ ariyamaggānaṃ bhāvitattā taṃtaṃmaggabhāvato attano santāne
"diṭṭhigatānaṃ pahānāyā"ti ādinā 1- nayena vuttassa samudayapakkhittassa
kilesagaṇassa accantaṃ appavattibhāvena pahānaṃ, idaṃ samucchedappahānaṃ nāma.
     Yaṃ pana phalakkhaṇe paṭipassaddhattaṃ kilesānaṃ, etaṃ paṭipassaddhippahānaṃ
nāma.
     Yaṃ sabbasaṅkhatanissattattā pahīnasabbasaṅkhataṃ nibbānaṃ, etaṃ nissaraṇappahānaṃ
nāma
     sabbaṃpi cetaṃ pahānaṃ yasmā cāgaṭṭhena pahānaṃ, vinayaṭṭhena vinayo,
tasmā pahānavinayoti vuccati. Taṃtaṃpahānato vā tassa tassa vinayassa sambhavanato
cetaṃ "pahānavinayo"ti vuccati. Evaṃ pahānavinayopi pañcadhā bhijjatīti veditabbo.
     Evamayaṃ saṅkhepato duvidho bhedato ca dasavidho vinayo bhinnasaṃvarattā
pahātabbassa ca appahīnattā yasmā etassa assutavato puthujjanassa natthi,
tasmā abhāvato tassa ayaṃ "avinīto"ti vuccatīti. Esa nayo sappurisānaṃ adassāvī
sappurisadhammassa akovido sappurisadhamme avinītoti etthāpi. Nānākaraṇañhi 2-
@Footnote: 1 abhi. saṅgaṇi. 34/277/84 lokuttarakusala   2 cha.Ma., i. ninnānākaraṇañhi

---------------------------------------------------------------------------------------------
page26.
Ekaṃ atthato. Yathāha "yeva te ariyā teva te sappurisā, yeva te sappurisā,
teva te ariyā, yo eva so ariyānaṃ dhammo, so eva so sappurisānaṃ
dhammo, yo eva so sappurisānaṃ dhammo, so eva so ariyānaṃ dhammo, yeva
te ariyānaṃ vinayā, teva te sappurisānaṃ vinayā, yeva te sappurisānaṃ vinayā,
teva te ariyānaṃ vinayā, ariyeti vā sappuriseti vā ariyadhammeti vā
sappurisadhammeti vā ariyavinayeti vā sappurisavinayeti vā esese eke ekatthe same
samabhāge tajjāte taññevā"ti.
     Kasmā pana bhagavā "sabbadhammamūlapariyāyaṃ vo bhikkhave desissāmī"ti
vatvā taṃ adesetvā va "idha bhikkhave assutavā puthujjano ariyānaṃ adassāvī"ti
evaṃ puthujjanaṃ niddisīti. Puggalādhiṭṭhānāya dhammadesanāya taṃ atthaṃ āvīkātuṃ.
Bhagavato hi dhammādhiṭṭhānā dhammadesanā, dhammādhiṭṭhānā puggaladesanā,
puggalādhiṭṭhānā puggaladesanā, puggalādhiṭṭhānā dhammadesanāti dhammapuggalavaseneva
tāva catubbidhā desanā.
     Tattha "tisso imā bhikkhave vedanā. Katamā tisso?  sukhā vedanā
Dukkhā vedanā adukkhamasukhā vedanā, imā kho bhikkhave tisso vedanā"ti 1-
evarūpī dhammādhiṭṭhānā dhammadesanā veditabbā. "../../bdpicture/chadhāturo 2- puriso chaphassāyatano
aṭṭhārasamanopavicāro caturādhiṭṭhāno"ti 3- evarūpī dhammādhiṭṭhānā puggaladesanā.
"tayome bhikkhave puggalā santo saṃvijjamānā lokasmiṃ. Katame tayo? andho
Ekacakkhu dvicakkhu. Katamo ca bhikkhave puggalo andho"ti 4- evarūpī puggalādhiṭṭhānā
puggaladesanā. "katamañca bhikkhave duggatibhayaṃ? idha bhikkhave ekacco iti
paṭisañcikkhati "kāyaduccaritassa kho pāpako vipāko abhisamparāyaṃ .pe. Suddhamattānaṃ
pariharati. Idaṃ vuccati bhikkhave duggatibhayan"ti 5- evarūpī puggalādhiṭṭhānā
dhammadesanā.
@Footnote: 1 saṃ. saḷā. 18/349 ādi/255 vedanāsaṃyutta (syā)  2 Ma. chadhātuyo.
@3 Ma. upari. 14/343/306 dhātuvibhaṅgasutta   4 aṅ. tika. 20/29/123 andhasutta
@5 aṅ. catukka. 21/121/139 attānuvādasutta

---------------------------------------------------------------------------------------------
page27.
     Svāyaṃ idha yasmā puthujjano apariññātabbatthuko 1- apariññātamūlikā ca
idhādhippetānaṃ sabbadhammānaṃ mūlabhūtā maññanā hoti, tasmā puthjjanaṃ dassetvā
puggalādhiṭṭhānāya desanāya atthaṃ 2- āvīkātuṃ "idha bhikkhave assutavā puthujjano
ariyānaṃ adassāvī"ti evaṃ puthujjanaṃ niddisīti veditabbo.
                           Paṭhavīvāravaṇṇanā
     evaṃ puthujjanaṃ dassetvā 3- idāni tassa paṭhavīādīsu vatthūsu
sabbasakkāyadhammajanikaṃ maññanaṃ dassento paṭhaviṃ paṭhavitotiādimāha.
     Tattha lakkhaṇapaṭhavī sasambhārapaṭhavī ārammaṇapaṭhavī sammatipaṭhavīti catubbidhā
paṭhavī.
     Tāsu "katamā ca āvuso ajjhattikā paṭhavīdhātu? yaṃ ajjhattaṃ paccattaṃ
Kakkhaḷaṃ kharigatan"ti ādīsu 4- vuttā lakkhaṇapaṭhavī. "paṭhaviṃ khaṇeyya vā khaṇāpeyya
vā"ti ādīsu 5- vuttā sasambhārapaṭhavī. Ye ca kesādayo vīsatikoṭṭhāsā ayolohādayo
ca bāhirā, sā hi vaṇṇādīhi sambhārehi saddhiṃ paṭhavīti sasambhārapaṭhavī.
"paṭhavīkasiṇameko sañjānātī"ti ādīsu 6- āgatā pana ārammaṇapaṭhavī nimittapaṭhavītipi
vuccati. Paṭhavīkasiṇajjhānalābhī devaloke nibbatto āgamanavasena paṭhavīdevatāti
nāmaṃ labhati ayaṃ sammatipaṭhavīti veditabbā. Sā sabbāpi idha labbhati.
     Tāsu yaṅkiñci paṭhaviṃ ayaṃ puthujjano paṭhavito sañjānāti, paṭhavīti
sañjānāti, paṭhavībhāvena sañjānāti, lokavohāraṃ gahetvā saññāvipallāsena
sañjānāti paṭhavīti. Evaṃ paṭhavībhāvaṃ amuñcantoyeva vā evaṃ 7- "sattoti vā
sattassā"ti vā ādinā nayena sañjānāti. Kasmā evaṃ sañjānātīti na
vattabbaṃ. Ummattako viya hi puthujjano. So yaṅkiñci yena kenaci ākārena
gaṇhāti. Ariyānaṃ adassāvitādibhedameva vā ettha kāraṇaṃ. Yaṃ vā parato
"apariññātaṃ tassā"ti vadantena bhagavatā va vuttaṃ.
@Footnote: 1 cha.Ma. apariññātavatthuko  2 cha.Ma., i. taṃ atthaṃ.  3 cha.Ma., i. niddisitvā.
@4 abhi. vibhaṅga. 35/173/96 dhātuvibhaṅga.   5 vinaYu. mahāvi. 2/28/158 pācittiyakaṇḍa.
@6 dī. pāṭi. 11/346/237 saṅgītisutta      7 cha.Ma., i etaṃ.

---------------------------------------------------------------------------------------------
page28.
     Paṭhaviṃ paṭhavito saññatvāti so taṃ paṭhaviṃ evaṃ viparītasaññāya sañjānitvā,
"saññānidānā hi papañcasaṅkhā"ti 1- vacanato aparabhāge thāmappattehi
taṇhāmānadiṭṭhipapañcehi idha maññanānāmena vuttehi maññati kappeti vikappeti,
nānappakārato aññathā gaṇhati. Tena vuttaṃ "paṭhaviṃ maññatī"ti. Evaṃ maññañato
cassa tā maññanā oḷārikena nayena dassetuṃ "yā ayaṃ kesā lomā"ti
ādinā nayena vīsatibhedā ajjhattikā paṭhavī vuttā, yā cāyaṃ vibhaṅge `tattha
katamā bāhirā paṭhavīdhātu,?  yaṃ bāhiraṃ kakkhaḷaṃ kharigataṃ kakkhaḷattaṃ kakkhaḷabhāvo
bahiddhā anupādinnaṃ, seyyathīdaṃ? ayo lohaṃ tipu sīsaṃ sajjhu muttā maṇi
veḷuriyaṃ *- saṅkho silā pabāḷaṃ rajaṭaṃ jātarūpaṃ lohitaṅko masāragallaṃ
tiṇaṃ kaṭṭhaṃ sakkharā vālikā *- kathalaṃ bhūmi pāsāṇo pabbato"ti 2- evaṃ
bāhirā paṭhavī vuttā, yā ca ajjhattārammaṇattike nimittapaṭhavī taṃ gahetvā
ayaṃ atthayojanā vuccati.
     Paṭhaviṃ maññatīti tīhi maññanāhi ahaṃ paṭhavīti maññati, mama paṭhavīti
maññati, paro paṭhavīti maññati, parassa paṭhavīti maññati, athavā ajjhattikaṃ
paṭhaviṃ taṇhāmaññanāya maññati, mānamaññanāya maññati, diṭṭhimaññanāya
maññati. Kathaṃ?  ayañhi kesādīsu chandarāgaṃ janeti kese assādeti abhinandati
abhivadati ajjhosāya tiṭṭhati. Lome nakhe dante tacaṃ aññataraṃ vā pana rajanīyaṃ
vatthuṃ. Evaṃ ajjhattikaṃ paṭhaviṃ taṇhāmaññanāya maññati. Iti me kesā siyuṃ
anāgatamaddhānaṃ. Iti lomāti ādinā vā pana nayena tattha nandiṃ samannāneti.
"imināhaṃ sīlena vā .pe. Brahmacariyena vā evaṃ siniddhamudusukhumanīlakeso
bhavissāmī"ti ādinā vā pana nayena appaṭiladdhānaṃ paṭilābhāya cittaṃ paṇidahati.
Evampi ajjhattikaṃ paṭhaviṃ taṇhāmaññanāya maññati.
     Tathā attano kesādinaṃ sampattiṃ vā vipattiṃ vā nissāya mānaṃ
janeti, "seyyohamasmīti vā sadisohamasmīti vā hīnohamasmīti vā"ti evaṃ
@Footnote: 1 khu. su. 25/881/506 kalahavivādasutta  * pāli. veḷuriyo * pāliyaṃ ayaṃ pāṭho na
@dissati   2 abhi. vibhaṅga. 35/173/96 dhātuvibhaṅga.

---------------------------------------------------------------------------------------------
page29.
Ajjhattikaṃ paṭhaviṃ mānamaññanāya maññati. "taṃ jīvaṃ taṃ sarīran"ti 1- āgatanayena
pana tesaṃ "jīvo"ti abhinivisati, esa nayo lomādīsu. Evaṃ ajjhattikaṃ paṭhaviṃ
diṭṭhimaññanāya maññati.
     Athavā "yā ceva kho panāvuso ajjhattikā paṭhavīdhātu, yā ca bāhirā
paṭhavīdhātu, paṭhavīdhātu cevesā, 2- taṃ netaṃ mamā"ti 3- imissā pavattiyā paccanīkanayena
kesādibhedaṃ paṭhaviṃ etaṃ mama esohamasmi eso me attāti abhinivisati. Evaṃpi
ajjhattikaṃ paṭhaviṃ diṭṭhimaññanāya maññati. Evaṃ tāva ajjhattikaṃ paṭhaviṃ tīhi
maññanāhi maññati.
     Yathā ca ajjhattikaṃ, evaṃ bāhiraṃpi. Kathaṃ?  ayañhi ayalohādīsu chandarāgaṃ
Janeti. Ayalohādīni assādeti abhinandati abhivadati ajjhosāya tiṭṭhati. Mama
ayo mama lohanti ādinā nayena ayādīni mamāyati rakkhati gopāyati, evaṃ
bāhiraṃ paṭhaviṃ taṇhāmaññanāya maññati. Iti me ayalohādayo siyuṃ
anāgatamaddhānanti vā panettha nandiṃ samannāneti, "imināhaṃ sīlena vā vatena vā
tapena vā brahmacariyena vā evaṃ sampannaayalohādiupakaraṇo bhavissāmī"ti vā
appaṭiladdhassa paṭilābhāya cittaṃ paṇidahati. Evaṃpi bāhiraṃ paṭhaviṃ taṇhāmaññanāya
maññati.
     Tathā attano ayalohādīnaṃ sampattiṃ vā vipattiṃ vā nissāya mānaṃ
janeti "imināhaṃ seyyohamasmīti vā sadisohamasmīti vā hīnohamasmīti vā"ti 4-
evaṃ bāhiraṃ paṭhaviṃ mānamaññanāya maññati. Aye jīvasaññī hutvā pana ayaṃ
"jīvo"ti abhinivisati. Esa nayo lohādīsu. Evaṃ bāhiraṃ paṭhaviṃ diṭṭhimaññanāya
maññati.
     Athavā "idhekacco paṭhavīkasiṇaṃ attato samanupassati. Yaṃ paṭhavīkasiṇaṃ, so
ahaṃ. Yo ahaṃ, taṃ paṭhavīkasiṇanti paṭhavīkasiṇañca attañca advayaṃ samanupassatī"ti 5-
@Footnote: 1 Ma.Ma. 13/187/163,165 aggivacchagottasutta.  2 cha.Ma. paṭhavīdhāturevesā
@3 Ma.mū. 12/302/263 mahāhatthipadopamasutta  4 abhi. vibhaṅga. 35/832/421
@khuddakavatthuvibhaṅga   5 khu. paṭi. 31/313/207 attānudiṭṭhiniddesa

---------------------------------------------------------------------------------------------
page30.
Paṭisambhidāyaṃ vuttanayeneva nimittapaṭhaviṃ "attā"ti abhinivisati. Evaṃ bāhiraṃ
paṭhaviṃ diṭṭhimaññanāya maññati. Evaṃ bāhiraṃpi paṭhaviṃ tīhi maññanāhi maññati.
Evaṃ tāva "paṭhaviṃ maññatī"ti ettha tisso maññanā veditabbā. Ito paraṃ
saṅkhepeneva kathayissāma.
     Paṭhaviyā maññatīti ettha paṭhaviyāti bhummavacanametaṃ. Tasmā ahaṃ paṭhaviyāti
maññati, mayhaṃ kiñcanaṃ palibodho vā paṭhaviyāti maññati, paro paṭhaviyāti
maññati, parassa kiñcanaṃ palibodho vā paṭhaviyāti maññatīti ayamettha attho.
     Athavā yvāyaṃ "kathaṃ rūpasmiṃ attānaṃ samanupassati, idhekacco vedanaṃ
saññaṃ saṅkhāre viññāṇaṃ attato samanupassati, tassa evaṃ hoti, ayaṃ kho me
attā, so kho pana me ayaṃ attā imasmiṃ rūpeti evaṃ rūpasmiṃ vā attānaṃ
samanupassatī"ti 1- etassa atthanayo vutto, eteneva nayena vedanādidhamme
attato gahetvā tato ajjhattikabāhirāsu paṭhavīsu yaṅkiñci paṭhaviṃ
tassokāsabhāvena parikappetvā so kho pana me ayaṃ attā imissā paṭhaviyāti
maññanto paṭhaviyā maññati, ayamassa diṭṭhimaññanā. Tasmiṃyeva panassa attasinehaṃ
tabbatthukañca mānaṃ uppādayato taṇhā mānamaññanā veditabbā. Yadā pana
teneva nayena so kho panassa attā paṭhaviyāti maññati, tadā diṭṭhimaññanā
eva yujjati. Itarāyopi pana icchanti.
     Paṭhavito maññatīti ettha pana paṭhavitoti nissakkavacanaṃ. Tasmā saupakaraṇassa
attano vā parassa vā yathāvuttappabhedato paṭhavito uppattiṃ vā nigamanaṃ vā
paṭhavito vā añño attāti maññamāno paṭhavito maññatīti veditabbo, ayamassa
diṭṭhimaññanā. Tasmiṃyeva panassa diṭṭhimaññanāya maññite vatthusmiṃ sinehaṃ
mānañca uppādayato taṇhāmānamaññanāpi veditabbā. Apare āhu "paṭhavīkasiṇaṃ
parittaṃ bhāvetvā tato ca aññaṃ appamāṇaṃ attānaṃ gahetvā paṭhavito bahiddhāpi
me attāti maññamāno paṭhavito maññatī"ti.
@Footnote: 1 khu. paṭi. 31/316/210 attānudiṭṭhiniddesa (syā)

---------------------------------------------------------------------------------------------
page31.
     Paṭhavimmeti maññatīti etatha pana kevalamhi mahāpaṭhaviṃ taṇhāvasena
mamāyatīti iminā nayena pavattā ekā taṇhāmaññanā eva labbhatīti veditabbā.
Sacāyaṃ mama kesā mama lomā mama ayoti evaṃ yathāvuttappabhedāya sabbāyapi
ajjhattikabāhirāya paṭhaviyā yojetabbāti.
     Paṭhaviṃ abhinandatīti vuttappakārameva paṭhaviṃ taṇhādiṭṭhīhi abhinandati,
assādeti, parāmasati cāti vuttaṃ hoti. "paṭhaviṃ maññatī"ti eteneva etasmiṃ atthe
siddhe kasmā evaṃ vuttanti ce. Avicāritametaṃ porāṇehi. Ayampana me attano
mati, desanāvilāsato vā ādīnavadassanato vā. Yassā hi dhammadhātuyā supaṭividdhattā
nānānayavicitradesanāvilāsasampanno, ayaṃ 1- sā bhagavatā supaṭividdhā. Tasmā pubbe
maññanāvasena kilesuppattiṃ dassetvā idāni abhinandanādivasena 2- dassento
desanāvilāsato vā idamāha. Yo vā paṭhaviṃ maññati, paṭhaviyā maññati, paṭhavito
maññati, paṭhavī meti maññati, so yasmā na sakkoti paṭhavīnissitaṃ taṇhaṃ vā
diṭṭhiṃ vā pahātuṃ, tasmā paṭhaviṃ abhinandati. Yo ca paṭhaviṃ abhinandati, dukkhaṃ
so abhinandati, dukkhañca ādīnavoti ādīnavadassanatopi idamāha. Vuttaṃ cetaṃ
bhagavatā "yo bhikkhave paṭhavīdhātuṃ abhinandati, dukkhaṃ so abhinandati, yo dukkhaṃ
abhinandati, aparimutto so dukkhasmāti vadāmī"ti.
     Evaṃ paṭhavīvatthukaṃ maññanañca abhinandanañca vatvā idāni yena kāraṇena
so maññati abhinandati, taṃ kāraṇaṃ āvīkaronto āha "taṃ kissa hetu,
apariññātaṃ tassāti vadāmī"ti. Tassattho, so puthujjano taṃ paṭhaviṃ kissa hetu
maññati, kena kāraṇena maññati, abhinandatīti ce. Apariññātaṃ tassāti vadāmīti,
yasmā taṃ vatthu tassa apariññātaṃ, tasmāti vuttaṃ hoti. Yo hi paṭhaviṃ
parijānāti, so tīhi pariññāhi parijānāti ñātapariññāya tīraṇapariññāya
pahānapariññāyāti.
     Tattha katamā ñātapariññā?  paṭhavīdhātuṃ jānāti, ayaṃ paṭhavīdhātu ajjhattikā
Ayaṃ bāhirā, idamassālakkhaṇaṃ, imāni rasapaccupaṭṭhānapadaṭṭhānānīti, ayaṃ
@Footnote: 1 Sī. assa.          2 cha.Ma. abhinandanāvasena

---------------------------------------------------------------------------------------------
page32.
Ñātapariññā. Katamā tīraṇapariññā? evaṃ ñātaṃ katvā paṭhavīdhātuṃ tīreti
aniccato dukkhato rogatoti cattālīsāya ākārehi, ayaṃ tīraṇapariññā. Katamā
pahānapariññā? evaṃ tīrayitvā aggamaggena paṭhavīdhātuyā chandarāgaṃ pajahati, ayaṃ
pahānapariññā.
     Nāmarūpavavatthānaṃ vā ñātapariññā. Kalāpasammasanādianulomapariyosānā
tīraṇapariññā. Ariyamagge ñāṇaṃ pahānapariññāti. Yo paṭhaviṃ parijānāti, so
imāhi tīhi pariññāhi parijānāti, assa ca puthujjanassa tā pariññāyo natthi,
tasmā apariññātattā paṭhaviṃ maññati ca abhinandati cāti. Tenāha bhagavā
"idha bhikkhave assutavā puthujjano .pe. Paṭhaviṃ maññati, paṭhaviyā maññati,
paṭhavito maññati, paṭhavī meti maññati, paṭhaviṃ abhinandati, taṃ kissa hetu?
apariññātaṃ tassāti vadāmīti.
                         Paṭhavīvāro niṭṭhito.
                         Āpovārādivaṇṇanā
     āpaṃ āpatoti etthāpi lakkhaṇasasambhārārammaṇasammativasena catubbidho
āPo. Tesu "tattha katamā ajjhattikā āpodhātu, yaṃ ajjhattaṃ paccattaṃ āpo
āpogataṃ sneho snehagataṃ bandhanattaṃ rūpassa ajjhattaṃ upādinnan"tiādīsu 1-
vutto lakkhaṇaāPo. "āpokasiṇaṃ uggaṇhanto apasmiṃ nimittaṃ gaṇhatī"ti
ādīsu vutto sasambhāraāPo. Sesaṃ sabbaṃ paṭhaviyaṃ vuttasadisameva. Kevalaṃ
yojanānayena 2- pana "pittaṃ semhan"ti ādinā nayena vuttā dvādasabhedā
ajjhattikā āpodhātu, "tattha katamā bāhirā āpodhātu, yaṃ bāhiraṃ āpo
āpogataṃ sneho snehagataṃ bandhanattaṃ rūpassa bahiddhā anupādinnaṃ, seyyathīdaṃ?
mūlaraso khandharaso tacaraso pattaraso pupphararo phalaraso khīraṃ dadhi sappi navanītaṃ
telaṃ madhu phāṇitaṃ bhummāni vā udakāni antalikkhāni vā"ti 1- evaṃ vuttā ca
bāhirā āpodhātu veditabbā. So ca ajjhattārammaṇattike nimittaāPo.
@Footnote: 1-1 abhi. vibhaṅga. 35/174/97 dhātuvibhaṅga.  2 cha.Ma. yojanānaye.

---------------------------------------------------------------------------------------------
page33.
     Tejaṃ tejatoti imasmiṃ tejovārepi vuttanayeneva vitthāro veditabbo.
Yojanānayena panettha "yena ca santappati, yena ca jīriyyati, yena ca pariḍayhati,
yena ca asitapītakhāyitasāyitaṃ sammāpariṇāmaṃ gacchatī"ti 1- evaṃ vuttā catuppabhedā
ajjhattikā tejodhātu, "tattha katamā bāhirā tejodhātu?  yaṃ bāhiraṃ tejo
tejogataṃ usmā usmāgataṃ usumaṃ usumagataṃ bahiddhā anupādinnaṃ. Seyyathīdaṃ?
kaṭṭhaggi sakalikaggi palālaggi tiṇaggi gomayaggi thūsaggi saṅkāraggi indaggi
aggisantāpo suriyasantāpo kaṭṭhasannicayasantāpo tiṇasannicayasantāpo
dhaññasannicayasantāpo bhaṇḍasannicayasantāpo"ti 2- evaṃ vuttā ca bāhirā tejodhātu
veditabbā.
     Vāyaṃ vāyatoti imassa vāyavārassāpi yojanānaye pana "uddhaṅgamā
vātā, adhogamā vātā, kucchisayā vātā, koṭṭhāsayā vātā, aṅgamaṅgānusārino
vātā, satthakā vātā, khurakā vātā, uppalakā vātā, assāso passāso"ti 3-
evaṃ vuttā ajjhattikā vāyodhātu, "tattha katamā bāhirā vāyodhātu? yaṃ
bāhiraṃ vāyo vāyogataṃ thambhitattaṃ rūpassa bahiddhā anupādinnaṃ, seyyathīdaṃ?
puratthimā vātā, pacchimā vātā, uttarā vātā, dakkhiṇā vātā, sarajā
vātā, arajā vātā, sītā vātā, uṇhā vātā, parittā vātā, adhimattā
vātā, kāḷavātā, verambhavātā, pakkhavātā, supaṇṇāvātā, tālavaṇṭavātā,
vidhūpanavātā"ti 3- evaṃ vuttā ca bāhirā vāyodhātu veditabbā. Sesaṃ vuttanayameva. 4-
Ettāvatā ca yvāyaṃ:-
         "vuttaṃ hi ekadhamme, ye dhammā ekalakkhaṇā tena.
          Vuttā bhavanti sabbe, iti vutto lakkhaṇo hāro"ti.
     Evaṃ nettiyaṃ lakkhaṇo nāma hāro vutto, tassa vasena yasmā catūsu
bhūtesu gahitesu upādārūpaṃpi gahitameva bhavati, rūpalakkhaṇaṃ anatītattā. Yaṃ ca
@Footnote: 1 abhi. vibhaṅga. 35/175/97 dhātuvibhaṅga *2 pāli. bhasmāsannicayasantāpo, abhi.
@vibhaṅga. 35/175/98  3 abhi. vibhaṅga. 35/176/98 suttantabhājanīya
@4 cha.Ma. vuttanayamevāti

---------------------------------------------------------------------------------------------
page34.
Bhūtopādārūpaṃ, so rūpakkhandho. Tasmā "assutavā puthujjano paṭhaviṃ āpaṃ tejaṃ
vāyaṃ maññatī"ti vadantena attato rūpaṃ samanupassatītipi vuttaṃ hoti. "paṭhaviyā
āpasmiṃ tejasmiṃ vāyasmiṃ maññatī"ti vadantena rūpasmiṃ attānaṃ samanupassatīti
vuttaṃ hoti. "paṭhavito āpato tejato vāyato maññatī"ti vadantena rūpato
añño attāti siddhattā rūpavantaṃ ca attānaṃ attani ca rūpaṃ samanupassatīti
vuttaṃ hoti. Evametā catasso rūpavatthukā sakkāyadiṭṭhimaññanā veditabbā.
Tattha ekā ucchedadiṭṭhi tisso sassatadiṭṭhiyoti dve diṭṭhiyo hontīti ayampi
ettha viseso veditabbo.
                          Bhūtavārādivaṇṇanā
     [3] Evaṃ rūpamukhena saṅkhāravatthukaṃ maññanaṃ vatvā idāni ye saṅkhāre
upādāya sattā paññāpiyanti, tesu sattesupi yasmā puthujjano maññanaṃ
karoti, tasmā te satte niddisanto bhūte bhūtato sañjānātīti ādimāha.
     Tatrāyaṃ bhūtasaddo pañcakkhandha amanussa dhātu vijjamāna khīṇāsavasattarukkhādīsu
dissati. "bhūtamidanti bhikkhave samanupassathā"tiādīsu *1- hi ayaṃ pañcasu khandhesu
dissati. "yānīdha bhūtāni samāgatānī"ti 2- ettha amanussesu. "cattāro kho
bhikkhu mahābhūtā hetū"ti 3- ettha catūsu dhātūsu. "bhūtasmiṃ pācittiyan"tiādīsu 4-
vijjamānesu. "yo ca kālaghaso bhūto"ti 5- ettha khīṇāsave. "sabbeva nikkhipissanti
bhūtā loke samussayan"ti 6- ettha sattesu. "bhūtagāmapātabyatāyā"ti 7- ettha
rukkhādīsu. Idha panāyaṃ sattesu vattati no ca kho avisesena. Cātummahārājikānaṃ
hi heṭṭhā sattā idha bhūtāti adhippetā.
     Tattha bhūte bhūtato sañjānātīti ādi vuttanayameva. Bhūte maññatīti
ādīsu pana tissopi maññanā yojetabbā. Kathaṃ? ayaṃ hi "so passati gahapatiṃ
@Footnote: *1 pāli. passathāti, Ma.mū. 12/401/358 mahātaṇhāsaṅkhayasutta  2 khu. su. 25/224/376
@ratanasutta  3 Ma. upari. 14/86/68 mahāpuṇṇamasutta. 4 vinaYu. mahāvi. 2/69/143
@bhūtārocanasikkhāpada   5 kh. jā. duka. 27/340/95 mūlapariyāyajātaka (syā)
@6 dī. mahā. 10/220/137 parinibbutakathā   7 vinaYu. mahāvi. 2/90/160

---------------------------------------------------------------------------------------------
page35.
Vā gahapatiputtaṃ vā pañcahi kāmaguṇehi samappitaṃ samaṅgībhūtan"ti 1- vuttanayena
bhūte subhā sukhitāti gahetvā rajjati, disvāpi ne rajjati, sutvāpi ghāyitvāpi
sāyitvāpi phusitvāpi ñatvāpi evaṃ bhūtesu taṇhāmaññanāya maññati. "aho
vatāhaṃ khattiyamahāsālānaṃ vā sahabyataṃ upapajjeyyan"tiādinā 2- vā pana nayena
appaṭiladdhassa paṭilābhāya cittaṃ paṇidahati, evaṃpi bhūtesu taṇhāmaññanāya
maññati. Attano pana bhūtānañca sampattivipattiṃ nissāya attānaṃ vā seyyaṃ
dahati. Bhūtesu yaṅkiñci bhūtaṃ hīnaṃ attānaṃ vā hīnaṃ, yaṅkiñci bhūtaṃ seyyaṃ.
Attānaṃ vā bhūtañca 3- attanā sadisaṃ 3- dahati. Yathāha "idhekacco jātiyā
vā .pe. Aññataraññatarena vatthunā pubbakālaṃ parehi sadisaṃ attānaṃ dahati,
aparakālaṃ attānaṃ seyyaṃ dahati, pare hīne dahati, yo evarūpo māno .pe.
Ayaṃ vuccati mānātimāno"ti. 4- Evaṃ bhūtesu mānamaññanāya maññati.
     Bhūte pana "niccā dhuvā sassatā avipariṇāmadhammā"ti vā "sabbe
sattā sabbe pāṇā sabbe bhūtā sabbe jīvā avasā abalā aviriyā
niyatisaṅgatibhāvapariṇatā chasvevābhijātīsu sukhadukkhaṃ paṭisaṃvedentī"ti vā 5- maññamāno
diṭṭhimaññanāya maññati. Evaṃ bhūte tīhi maññanāhi maññati.
     Kathaṃ bhūtesu maññati?  tesu tesu bhūtesu attano uppattiṃ sukhuppattiṃ
Vā ākaṅkhati. Evaṃ tāva taṇhāmaññanāya bhūtesu maññati. Bhūtesu vā uppattiṃ
ākaṅkhamāno dānaṃ deti, sīlaṃ samādiyati, uposathakammaṃ karoti. Evaṃpi bhūtesu
taṇhāmaññanāya maññati. Bhūte pana samūhagāhena gahetvā tattha ekacce bhūte
seyyato dahati, ekacce sadisato vā hīnato vāti. Evaṃ bhūtesu mānamaññanāya
maññati. Tathā ekacce bhūte niccā dhuvāti maññati. Ekacce aniccā adhuvāti,
ahaṃpi bhūtesu aññatarosmīti maññati. Evaṃ bhūtesu diṭṭhimaññanāya maññatīti.
@Footnote: 1 aṅ. sattaka. 23/47/57 mahāyaññavagga (syā)
@2 dī. pāṭi. 11/377/227 saṅgītisutta
@3-3 cha.Ma. bhūtena, bhūtaṃ vā attanā sadisaṃ
@4 abhi. vibhaṅga. 35/880/434 khuddakavatthuvibhaṅga.
@5 dī.Sī. 9/168/54 makkhaligosālavāda

---------------------------------------------------------------------------------------------
page36.
     Bhūtato maññatīti ettha pana saupakaraṇassa attano vā parassa vā
yato kutoci bhūtato uppattiṃ maññamāno bhūtato maññatīti veditabbo, ayamassa
diṭṭhimaññanā. Tasmiṃyeva panassa diṭṭhimaññanāya maññite vatthusmiṃ sinehaṃ
mānañca uppādayato taṇhāmānamaññanāpi veditabbā. Bhūte meti maññatīti
ettha pana ekā taṇhāmaññanāva labbhati. Sā cāyaṃ "mama puttā mama dhītā
mama ajeḷakā kukkuṭasūkarā hatthigavāssavaḷavā"ti evamādinā nayena mamāyato
pavattatīti veditabbā. Bhūte abhinandatīti etaṃ vuttanayameva. Apariññātaṃ tassāti
ettha pana ye saṅkhāre upādāya bhūtānaṃ paññatti, tesaṃ apariññātattā
bhūtā apariññātā hontīti veditabbā. Yojanā pana vuttanayeneva kātabbā.
     Evaṃ saṅkhepato saṅkhāravasena ca sattavasena ca maññanāvatthuṃ dassetvā
idāni bhūmivisesādinā bhedena vitthāratopi taṃ dassento deve devatoti
ādimāha. Tattha dibbanti pañcahi kāmaguṇehi attano vā iddhiyāti devā,
kīḷanti jotanti cāti attho. Te tividhā sammatidevā upapattidevā visuddhidevāti.
Sammatidevā nāma rājāno deviyo kumāRā. Upapattidevā nāma cātummahārājike
deve upādāya tatuttaridevā. Visuddhidevā nāma arahanto khīṇāsavā, idha
pana upapattidevā daṭṭhabbā no ca kho avisesena. Parinimmitavasavattidevaloke
māraṃ saparisaṃ ṭhapetvā sesā cha kāmāvacarā idha devāti adhippetā. Tattha
sabbā atthavaṇṇanā bhūtavāre vuttanayeneva veditabbā.
     Pajāpatinti ettha pana māro pajāpatīti veditabbo. Keci pana "tesaṃ tesaṃ
devānaṃ adhipatīnaṃ mahārājādīnaṃ etaṃ adhivacananti vadanti. Taṃ devagahaṇeneva
tesaṃ gahitattā ayuttanti mahāaṭṭhakathāyaṃ paṭikkhittaṃ, māroyeva pana
sattasaṅkhātāya pajāya adhipatibhāvena idha pajāpatīti adhippeto. So kuhiṃ
vasatīti? paranimmitavasavattidevaloke. Tatra hi vasavattirājā rajjaṃ kāreti. Māro
ekasmiṃ padese attano parisāya issariyaṃ vattento rajjapaccante dāmarikarājaputto
viya vasatīti vadanti. Māragahaṇeneva cettha māraparisāyapi gahaṇaṃ veditabbaṃ.
Yojanānaye cettha pajāpatiṃ vaṇṇavantaṃ dīghāyukaṃ sukhabahulaṃ disvā vā sutvā vā

---------------------------------------------------------------------------------------------
page37.
Rajjato taṇhāmaññanāya maññati. "aho vatāhaṃ pajāpatino sahabyataṃ
upapajjeyyan"ti ādinā vā pana nayena appaṭiladdhassa paṭilābhāya cittaṃ paṇidahantopi
pajāpatiṃ taṇhāmaññanāya maññati. Pajāpatibhāvaṃ pana patto samāno ahamasmi
pajānaṃ issaro adhipatīti mānaṃ janento pajāpatiṃ mānamaññanāya maññati.
"pajāpati nicco dhuvo"ti vā "ucchijjissati vinassissatī"ti vā avaso abalo
aviriyo niyatisaṅgatibhāvapariṇato chasvevābhijātīsu sukhadukkhaṃ paṭisaṃvetīti vā maññamāno
pana pajāpatiṃ diṭṭhimaññanāya maññatīti veditabbo.
     Pajāpatisminti ettha panekā diṭṭhimaññanāva yujjati. Tassā evaṃ
pavatti veditabbā. Idhekacco "pajāpatismiṃ ye dhammā saṃvijjanti, sabbe te
niccā dhuvā sassatā avipariṇāmadhammā"ti maññati. Athavā pajāpatismiṃ natthi
pāpaṃ, na tasmiṃ pāpakāni kammāni upalabbhantī"ti 1- maññati.
     Pajāpatitoti ettha tissopi maññanā labbhanti. Kathaṃ? idhekacco
Saupakaraṇassa attano vā parassa vā pajāpatito uppattiṃ vā niggamanaṃ vā
maññati, ayamassa diṭṭhimaññanā. Tasmiṃyeva panassa diṭṭhimaññanāya maññite
vatthusmiṃ sinehaṃ mānaṃ ca uppādayato taṇhāmānamaññanāpi veditabbā. Pajāpatiṃ
meti pana ekā taṇhāmaññanāva labbhati. Sā cāyaṃ "pajāpati mama satthā mama
sāmī"tiādinā nayena mamāyato pavattatīti veditabbā. Sesaṃ vuttanayameva.
     Brahmaṃ brahmatoti ettha brūhito tehi tehi guṇavisesehīti brahmā.
Apica brahmāti mahābrahmāpi vuccati, tathāgatopi brāhmaṇopi mātāpitaropi
seṭṭhampi. "sahasso brahmā dvisahasso brahmā"ti ādīsu 2- hi mahābrahmāti
brahmāti vuccati. "brahmāti kho bhikkhave tathāgatassevetaṃ adhivacanan"ti ettha
tathāgato.
@Footnote: 1 Sī. upalippantīti       2 Ma. upari. 14/165-6/149 saṅkhārūpapattisutta

---------------------------------------------------------------------------------------------
page38.
              "tamonudo buddho samantacakkhu
               lokantagū sabbabhavātivatto
               anāsavo sabbadukkhappahīno
               saccavhayo brahmunā upāsito me"ti 1- ettha brāhmaṇo.
     "brahmāti mātāpitaro pubbācariyāti vuccare"ti 2- ettha mātāpitaro.
"brahmacakkaṃ pavattetī"ti 3- ettha seṭṭhaṃ. Idha pana paṭhamābhinibbatto kappāyuko
brahmā adhippeto. Taggahaṇeneva ca brahmapurohitabrahmapārisajjāpi gahitāti
veditabbā. Atthavaṇṇanā panettha pajāpativāre vuttanayeneva veditabbā.
     Ābhassaravāre daṇḍadīpikāya acci viya etesaṃ sarīrato ābhā chijjitvā
chijjitvā patantī viya sarati visaratīti ābhassaRā. Tesaṃ gahaṇena sabbāpi
dutiyajjhānabhūmi gahitā, ekatalavāsino eva cete sabbepi parittābhā appamāṇābhā
ābhassarāti veditabbā.
     Subhakiṇhavāre subhena okiṇṇā vikiṇṇā subhena sarīrappabhāvaṇṇena
ekaghanasuvaṇṇamañjusāya ṭhapitasampajjalitakañcanapiṇḍasassirikāti subhakiṇhā. Tesaṃ
gahaṇena sabbāpi tatiyajjhānabhūmi gahitā, ekatalavāsino eva cetepi sabbe
parittasubhā appamāṇasubhā subhakiṇhāti veditabbā.
     Vehapphalavāre vipulaphalāti vehapphalā. Catutthajjhānabhūmibrahmāno vuccanti.
Atthanayayojanā pana imesu tīsupi vāresu bhūtavāre vuttanayeneva veditabbā.
     Abhibhūvāre abhibhavīti abhibhū. Kiṃ abhibhavi? cattāro khandhe arūpino.
Asaññibhavassetaṃ adhivacanaṃ. Asaññisattā devā vehapphalehi saddhiṃ ekatalāyeva
ekasmiṃ okāse yena iriyāpathena nibbattā, teneva yāvatāyukaṃ tiṭṭhanti
@Footnote: 1 khu. cūḷa. 30/580,584/286 (syā)
@2 khu. iti. 25/106/325, khu. jā. sattati. 28/162/66 soṇanandajātaka (syā)
@3 Ma. mū. 12/148/107, aṅ. pañcaka. 22/11/0 balavagga (syā)

---------------------------------------------------------------------------------------------
page39.
Cittakammarūpasadisā hutvā. Te idha sabbepi abhibhūvacanena gahitā. Keci abhibhū
nāma sahasso brahmāti evamādinā nayena tattha tattha adhipatibrahmānaṃ
vaṇṇayanti. Brahmagahaṇeneva pana tassa gahitattā ayuttametanti veditabbaṃ.
Yojanānayo cettha abhibhū vaṇṇavā dīghāyukoti sutvā tattha chandarāgaṃ
uppādento abhibhuṃ taṇhāmaññanāya maññati. "aho vatāhaṃ abhibhuno sahabyataṃ
upapajjeyyan"ti ādinā vā pana nayena appaṭiladdhassa paṭilābhāya cittaṃ
paṇidahantopi abhibhuṃ taṇhāmaññanāya maññati. Attānaṃ hīnato vā abhibhuṃ
seyyato dahanto pana abhibhuṃ mānamaññanāya maññati. "abhibhū nicco dhuvo"ti
ādinā nayena parāmasanto abhibhuṃ diṭṭhimaññanāya maññatīti veditabbo. Sesaṃ
pajāpativāre vuttanayameva.
                     Ākāsānañcāyatanavārādivaṇṇanā
     [4] Evaṃ bhagavā paṭipāṭiyā devalokaṃ dassentopi abhibhūvacanena
asaññibhavaṃ dassetvā idāni yasmā ayaṃ vaṭṭakathā, suddhāvāsā ca vivaṭṭapakkhe
ṭhitā, anāgāmikhīṇāsavā eva hi devā. Yasmā vā katipayakappasahassāyukā te
devā. Buddhuppādakāleyeva honti. Buddhā pana asaṅkheyyepi kappe na uppajjanti,
tadā suññā sā bhūmi hoti. Rañño khandhāvāraṭṭhānaṃ viya buddhānaṃ suddhāvāsabhavo.
Teneva ca kāraṇena viñañāṇaṭṭhitivasenapi sattāvāsavasenapi na gahitā, sabbakālikā
pana imā maññanā. Tasmā tāsaṃ sadā vijjamānaṃ bhūmiṃ dassento suddhāvāse
atikkamitvā ākāsānañcāyatananti ādimāha. Tattha ākāsānañcāyatananti
tambhūmikā cattāro kusalavipākakiriyā khandhā. Te ca tatrūpapannāyeva daṭṭhabbā
bhavaparicchedakathā ayanti katvā. Esa nayo viññāṇañcāyatanādīsu. Atthayojanā
pana catūsupi etesu vāresu abhibhūvāre vuttanayeneva veditabbā. Mānamaññanā
cettha pajāpativāre vuttanayenāpi yujjati.

---------------------------------------------------------------------------------------------
page40.
                         Diṭṭhsutavārādivaṇṇanā
     [5] Evaṃ bhūmivisesādinā bhedeneva vitthāratopi maññanāvatthuṃ dassetvā
idāni sabbaṃ maññanāvatthubhūtaṃ sakkāyapariyāpannaṃ tebhūmikadhammabhedaṃ diṭṭhādīhi
catūhi saṅgaṇhitvā dassento diṭṭhaṃ diṭṭhatoti ādimāha.
     Tattha diṭṭhanti maṃsacakkhunāpi diṭṭhaṃ. Dibbacakkhunāpi diṭṭhaṃ. Rūpāyatanassetaṃ
adhivacanaṃ. Tattha diṭṭhaṃ maññatīti tīhi maññanāhi maññati. Kathaṃ? rūpāyatanaṃ
subhasaññāya sukhasaññāya ca passanto tattha chandarāgaṃ janeti, taṃ assādeti
abhinandati. Vuttampi cetaṃ bhagavatā "itthīrūpe bhikkhave sattā rattā giddhā
gadhitā mucchitā ajjhopannā, te dīgharattaṃ socanti itthīrūpavasānugā"ti. 1-
Evaṃ diṭṭhaṃ taṇhāmaññanāya maññati. "iti me rūpaṃ siyā anāgatamaddhānanti
vā panettha nandiṃ samannāneti, rūpasampadaṃ vā ākaṅkhamāno dānaṃ detī"ti
vitthāro. Evaṃpi diṭṭhaṃ taṇhāmaññanāya maññati. Attano pana parassa ca
rūpasampattivipattiṃ nissāya mānaṃ janeti. "imināhaṃ seyyosmī"ti vā
"sadisosmī"ti vā "hīnosmī"ti vā 2- evaṃ diṭṭhaṃ mānamaññanāya maññati. Rūpāyatanaṃ pana
niccaṃ dhuvaṃ sassatanti maññati, attā attaniyanti maññati, maṅgale amaṅgalanti
mañañti, evaṃ diṭṭhaṃ diṭṭhimaññanāya maññati. Evaṃ diṭṭhaṃ tīhi maññanāhi
maññati. Kathaṃ diṭṭhasmiṃ maññati? rūpasmiṃ attānaṃ samanupassananayena maññanto
diṭṭhasmiṃ maññati. Yathā vā thane thaññaṃ. 3- Evaṃ rūpasmiṃ rāgādayoti maññantopi
diṭṭhasmiṃ maññati. Ayamassa diṭṭhimaññanā. Tasmiṃyeva panassa diṭṭhimaññanāya
maññite vatthusmiṃ sinehaṃ mānañca uppādayato taṇhāmānamaññanāpi veditabbā.
Evaṃ diṭṭhasmiṃ maññati. Sesaṃ paṭhavīvāre vuttanayeneva veditabbaṃ.
@Footnote: 1 aṅ. pañcaka. 22/55/77 nīvaraṇavagga (syā)  2 cha.Ma., i. vāti.  3 cha.Ma. dhane dhaññe.

---------------------------------------------------------------------------------------------
page41.
     Sutanti maṃsasotenapi sutaṃ, dibbasotenapi sutaṃ, saddāyatanassetaṃ adhivacanaṃ.
     Mutanti mutvā munitvā ca gahitaṃ, āhacca upagantvāti attho. Indriyānaṃ
ārammaṇānañca aññamaññasaṃsilese viññātanti vuttaṃ hoti. Gandharasaphoṭṭhabbāyatanānaṃ
etaṃ adhivacanaṃ.
     Viññātanti manasā viññātaṃ, sesānaṃ sattannaṃ āyatanānañca etaṃ
adhivacanaṃ dhammārammaṇassa vā. Idha pana sakkāyapariyāpannameva labbhati. Vitthāro
panettha diṭṭhavāre vuttanayena veditabbo.
                         Ekattavārādivaṇṇanā
     [6] Evaṃ sabbaṃ sakkāyabhedaṃ diṭṭhādīhi catūhi dassetvā idāni tameva
samāpannakavārena asamāpannakavārena ca dvidhā dassento ekattaṃ nānattanti
ādimāha.
     Ekattanti. Iminā samāpannakavāraṃ dasseti. Nānattanti iminā
asamāpannakavāraṃ. Tesaṃ ayaṃ vacanattho, ekabhāvo ekattaṃ. Nānābhāvo nānattanti.
Yojaṇā panettha samāpannakavāraṃ catūhi khandhehi asamāpannakavārañca pañcahi
khandhehi bhinditvā "rūpaṃ attato samanupassatī"ti ādinā sāsananayena paṭhavīvārādīsu
vuttena ca aṭṭhakathānayena yathānurūpaṃ vīmaṃsitvā veditabbā. Keci pana ekattanti
ekattanayaṃ vadanti nānattanti nānattanayaṃ. Apare "ekattasaññī attā hoti
arogo parammaraṇā, nānattasaññī attā hotī"ti evaṃ diṭṭhābhinivesaṃ. Taṃ sabbaṃ
idhānadhippetattā 1- ayuttameva hoti.
     Evaṃ sabbaṃ sakkāyaṃ dvidhā dassetvā idāni tameva ekadhā sampiṇḍitvā
dassento sabbaṃ sabbatoti ādimāha. Yojanānayo panettha sabbaṃ assādento
sabbaṃ taṇhāmaññanāya maññati. "mayā ete sattā nimmitā"ti ādinā
nayena attanā nimmitaṃ maññanto sabbaṃ mānamaññanāya maññati. "sabbaṃ
@Footnote: 1 cha.Ma. idha nādhippetattā

---------------------------------------------------------------------------------------------
page42.
Pubbe katakammahetu, sabbaṃ issaranimmānahetu, sabbaṃ ahetu appaccayā, sabbaṃ
atthi, sabbaṃ natthī"tiādinā nayena maññanto sabbaṃ diṭṭhimaññanāya maññatīti
veditabbo. Kathaṃ sabbasmiṃ maññati?  idhekacco evaṃdiṭṭhiko hoti "mahā me
attā"ti. So sabbaṃ lokasannivāsantassokāsabhāvena parikappetvā so kho
pana me ayaṃ attā sabbasminti maññati, ayamassa diṭṭhimaññanā. Tasmiṃyeva
panassa attani sinehaṃ tabbatthukañca mānaṃ uppādayato taṇhāmānamaññanāpi
veditabbā. Sesaṃ paṭhavīvāre vuttanayeneva veditabbaṃ.
     Evaṃ sabbaṃ sakkāyaṃ ekattaṃ dassetvā idāni aparenapi nayena taṃ ekadhā
dassento nibbānaṃ nibbānatoti ādimāha. Tattha nibbānanti "yato kho bho
ayaṃ attā pañcahi kāmaguṇehi samappito samaṅgībhūto paricāreti, ettāvatā
kho bho ayaṃ attā paramadiṭṭhadhammanibbānaṃ patto hotī"tiādinā nayena
pañcadhā āgataṃ paramadiṭṭhadhammanibbānaṃ veditabbaṃ. Tattha nibbānaṃ assādento
taṇhāmaññanāya maññatīti veditabbo. Tena nibbānena 1- "ahamasmi
nibbānappatto"ti mānaṃ janento mānamaññanāya maññati. Anibbānaṃyeva samānaṃ
taṃ nibbānato 2- nibbānaṃ assādato ca gaṇhanto 2- diṭṭhimaññanāya maññatīti
veditabbo.
     Nibbānato pana aññaṃ attānaṃ gahetvā so kho pana me ayaṃ attā
imasmiṃ nibbāneti maññanto nibbānasmiṃ maññati, ayamassa diṭṭhimaññanā.
Tasmiṃyeva panassa attani sinehaṃ tabbatthukañca mānaṃ uppādayato
taṇhāmānamaññanāpi veditabbā. Esa nayo nibbānato maññanāyapi. Tatrāpi hi
nibbānato aññaṃ attānaṃ gahetvā "idaṃ nibbānaṃ, ayaṃ attā, so kho pana
me ayaṃ attā ito nibbānato añño"ti maññanto nibbānato maññati,
ayamassa diṭṭhimaññanā. Tasmiṃyeva panassa attani sinehaṃ tabbatthukañca mānaṃ
uppādayato taṇhāmānamaññanāpi veditabbā. "aho sukhaṃ mama nibbānan"ti
maññanto pana nibbānaṃ meti maññatīti veditabbo. Sesaṃ vuttanayameva.
Ayampanettha anusaṅgīti. 3-
@Footnote: 1 ka. mānena.   2-2 cha.Ma. nibbānato niccādito ca gaṇhanto  3 cha.Ma., i. anugīti.

---------------------------------------------------------------------------------------------
page43.
          Yādiso esa sakkāyo            tathā naṃ avijānato
          puthujjanassa sakkāye              jāyanti sabbamaññanā.
          Jeguccho bhiddarūpoyaṃ 1-           dukkho apariṇāyako
          tampaccanīkato bālo              gaṇhaṃ gaṇhāti maññanā.
          Subhato sukhato ceva               sakkāyaṃ anupassato
          salabhasseva aggimhi               hoti taṇhāya maññanā.
          Niccasaññaṃ adhiṭṭhāya               sampattiṃ tassa passato
          gūthāni sāva gūthasmiṃ 2-            hoti mānena maññanā.
          Attā attaniyoveti 3-           passato naṃ abuddhino
          ādāse viya bimbassa 4-          diṭṭhiyā hoti maññanā.
          Maññanāti ca nāmetaṃ              sukhumaṃ mārabandhanaṃ
          sithilaṃ duppamuñcañca                yena bandho 5- puthujjano.
          Bahuṃ vipphandamānopi               sakkāyannātivattati
          samussitaṃ daḷhatthambhaṃ               sāva saddalabandhano. 6-
          Seso sakkāyamallīno 7-          jātiyā ca jarāya ca
          rogādīhi ca dukkhehi              niccaṃ haññati bāliso. 8-
          Taṃ vo vadāmi bhaddaṃ vo 9-         sakkāyaṃ anupassatha
          asātato asubhato                bhedatotha 10- anattato.
          Eso sabhāvo hetassa 11-        passaṃ evamimaṃ budho
          pahāya maññanā sabbā             sabbadukkhā pamuccatīti.
                Puthujjanavasena catuvīsatipabbā 12- paṭhamanayakathā
                             niṭṭhitā.
                        -----------------
@Footnote: 1 cha.Ma. bhiduro cāyaṃ   2 cha.Ma. gūthādī viya gūthasmiṃ   3 cha.Ma. attaniyo meti
@4 cha.Ma. bondissa, Sī. bandhassa.  5 cha.Ma., i. baddho, evamuparipi
@6 cha.Ma., i. gaddulabandhano.  7 cha.Ma., i. sa'so sakkāyamalīno  8 cha.Ma. bāḷhaso.
@9 cha.Ma. bhaddante  10 cha.Ma. bhedato ca   11 Ma. so tassa.  12 Ma. catuvīsatisabbā.

---------------------------------------------------------------------------------------------
page44.
                        Sekkhavāradutiyanayavaṇṇanā
     [7] Evaṃ bhagavā paṭhavīādīsu vatthūsu sabbasakkāyadhammamūlabhūtaṃ puthujjanassa
pavattiṃ dassetvā idāni tesveva vatthūsu sekhassa pavattiṃ dassento yopi
so bhikkhave bhikkhu sekhoti ādimāha. Tattha yoti uddesavacanaṃ. Soti niddesavacanaṃ.
Pikāro sampiṇḍanattho ayampi dhammo aniyatoti ādīsu viya. Tena ca
ārammaṇasabhāgena puggalaṃ sampiṇḍeti no puggalasabhāgena, heṭṭhato hi puggalā
diṭṭhivipannā, idha diṭṭhisampannā, na tesaṃ sabhāgatā atthi. Ārammaṇaṃ pana
heṭṭhā puggalānaṃpi tatheva, imesaṃpi tadevāti. Tena vuttaṃ "ārammaṇasabhāgena
puggalaṃ sampiṇḍeti no puggalasabhāgenā"ti. Yopi soti iminā pana sakalena
vacanena idāni vattabbaṃ sekhaṃ dassetīti veditabbo. Bhikkhave bhikkhūti idaṃ
vuttanayameva.
     Sekhoti 1- kenaṭṭhena sekho? sekhadhammapaṭilābhato sekho. Vuttañhetaṃ
"kittāvatā nu kho bhante sekho *- hotīti, idha bhikkhave bhikakhu sekhāya sammādiṭṭhiyā
samannāgato hoti .pe. Sekhena sammāsamādhinā samannāgato hoti, ettāvatā
kho bhikkhu sekho hotī"ti. 2- Apica sikkhatītipi sekho. Vuttañhetaṃ "sikkhatīti kho
bhikkhu tasmā sekhoti vuccati, kiñca sikkhati? adhisīlaṃpi sikkhati, adhicittaṃpi
sikkhati, adhipaññaṃpi sikkhati, sikkhatīti kho bhikkhu tasmā sekhoti vuccatī"ti 3-
     yopi kalyāṇaputhujjano anulomapaṭipadāya paripūrikārī sīlasampanno indriyesu
guttadvāro bhojane mattaññū jāgariyānuyogamanuyutto pubbarattāpararattaṃ
bodhipakkhiyānaṃ dhammānaṃ bhāvanānuyogamanuyutto viharati "ajja vā sve vā aññataraṃ
sāmaññaphalaṃ adhigamissāmī"ti. Sopi vuccati sikkhatīti sekho. 4- Imasmiṃ panatthe
paṭivedhappattova sekho adhippeto, no puthujjano.
@Footnote: 1 cha.Ma. sekkho. evamuparipi     *2 pāli sekkho evamuparipi, saṃ.
@mahā. 19/13/11 sekkhasutta  3 aṅ. tika. 20/86/225 sekkhasutta   4 cha.Ma. sekkhoti

---------------------------------------------------------------------------------------------
page45.
     Appattaṃ mānasaṃ etenāti appattamānaso. Mānasanti rāgopi cittaṃpi
arahattaṃpi. "antalikkhacaro pāso, yvāyañcarati mānaso"ti 1- ettha hi rāgo
mānasaṃ. "cittaṃ mano mānasan"ti 2- ettha cittaṃ. "appattamānaso sekho, kālaṃ
kayirā janesutā"ti 3- ettha arahattaṃ. Idhāpi arahattameva adhippetaṃ. Tena
appattārahattoti vuttaṃ hoti.
     Anuttaranti seṭṭhaṃ, asadisanti attho. Catūhi yogehi khemaṃ anupaddutanti 4-
yogakkhemaṃ. Arahattameva adhippetaṃ. Patthayamānoti dve patthanā taṇhāpatthanā
ca chandapatthanā ca.
              "patthayamānassa hi jappitāni,
               pavedhitaṃ vāpi pakappitesū"ti 5-
     ettha taṇhāpatthanā.
         "../../bdpicture/chinnaṃ pāpimato sotaṃ          viddhastaṃ vinaḷīkataṃ
          pāmujjabahulā hotha           khemaṃ patthetha 6- bhikkhavo"ti. 7-
     Ettha kattukamyatā kusalacchandapatthanā. Ayameva idhādhippetā. Tena
patthayamānoti taṃ yogakkhemaṃ kattukāmo 8- adhigantukāmo tanninno tappoṇo
tappabbhāroti veditabbo. Viharatīti aññaṃ iriyāpathadukkhaṃ aññena iriyāpathena
vicchinditvā aparipatantaṃ kāyaṃ harati. Athavā "sabbe saṅkhārā aniccāti
adhimuccanto saddhāya viharatī"ti ādināpi niddesanayenettha attho daṭṭhabbo.
     Paṭhaviṃ paṭhvito abhijānātīti paṭhaviṃ paṭhavībhāgena abhijānāti, na puthujjano
viya sabbākāraviparītāya saññāya jānāti. 9- Apica kho abhivisiṭṭhena ñāṇena
jānāti. Evaṃ paṭhavīti etaṃ paṭhavībhāvaṃ adhimuccantoyeva 10- naṃ aniccātipi
@Footnote: 1 vinaYu. mahā. 4/33/28 mārakathā, saṃ. sagā. 15/151/135 mānasasutta
@2 abhi. saṅgaṇi. 34/63,65,68/32-3   3 saṃ. sagā. 15/159/146 godhikasutta
@4 cha.Ma. ananuyuttanti   5 khu.su. 25/909/511 mahāviyūhasutta   6 cha.Ma. Sī. pattattha
@7 Ma.mū. 12/352/315 cūḷagopālasutta  8 cha.Ma., i. pattukāmo.
@9 cha.Ma., i. sañjānāti.  10 ka. paṭhavīti evaṃ paṭhavībhāgaṃ amuñcantoyeva....

---------------------------------------------------------------------------------------------
page46.
Dukkhātipi anattātipi evaṃ abhijānātīti vuttaṃ hoti. Evañca naṃ abhiñatvā
paṭhaviṃ māmaññī. 1- Kiṃ vuttaṃ hoti. Maññatīti maññī. Ayaṃ pana maññī ca na
maññī ca na vattabboti. Etasmiṃ hi atthe idaṃ padaṃ nipātetvā vuttanti
veditabbaṃ. Ko panettha adhippāyoti. Vuccate puthujjano tāva sabbamaññanānaṃ
appahīnattā maññatīti vutto. Khīṇāsavo pahīnattā na maññati. 2- Sekhassa pana
diṭṭhimaññanā pahīnā, itarāpi tanubhāvaṃ gatā, tena so maññatītipi na
vattabbo puthujjano viya, na maññatītipi na vattabbo khīṇāsavo viyāti.
     Pariññeyyaṃ tassāti sekhassa 3- taṃ maññanāvatthu okkantaniyāmattā
sambodhiparāyanattā ca tīhi pariññāhi pariñañeyyaṃ, apariññeyyaṃ apariññātabbaṃ
na hoti puthujanassa viya, nopi pariññātaṃ khīṇāsavassa viya. Sesaṃ sabbattha
vuttanayameva.
                     Sekhavasena dutiyanayakathā niṭṭhitā.
                           ----------
                      Khīṇāsavavāratatiyādinayavaṇṇanā
     [8] Evaṃ paṭhavīādīsu vatthūsu sekhassa pavattiṃ dassetvā idāni khīṇāsavassa
dassento yopi so bhikkhave bhikkhu arahanti ādimāha.
     Tattha sopīti pisaddo sampiṇḍanattho. Tena idha ubhayasabhāgatāpi labbhati. 4-
Sekho hi khīṇāsavena ariyapuggalattā sabhāgo, tena puggalasabhāgatā labbhati,
ārammaṇasabhāgatā pana vuttanayā eva. Arahanti ārakakileso, dūrakileso
pahīnakilesoti attho. Vuttañhetaṃ bhagavatā "kathañca bhikkhave bhikkhu *- arahaṃ hoti?
ārakāssa honti pāpakā akusalā dhammā saṅkilesikā ponobbhavikā sadarā
dukkhavipākā āyatiṃ jātijarāmaraṇiyā. Evaṃ kho bhikkhave bhikkhu *- arahaṃ hotī"ti. 5-
@Footnote: 1 cha.Ma., i. mā maññīti vuttaṃ hoti.   2 cha.Ma. na maññatīti.
@3 cha.Ma. i. tassa sekkhassa.  4 cha.Ma. labbhatīti dasseti.
@5 Ma.mū. 12/434/381 mahāassapurasutta * pāli. arahā (syā)

---------------------------------------------------------------------------------------------
page47.
Khīṇāsavoti cattāro āsavā kāmāsavo bhavāsavo diṭṭhāsavo avijjāsavo,
ime cattāro āsavā arahato khīṇā pahīnā samucchinnā paṭippassaddhā,
abhabbuppattikā ñāṇagginā daḍḍhā, tena vuccati khīṇāsavoti.
     Vusitavāti garusaṃvāsepi ariyamaggasaṃvāsepi dasasu ariyavāsesupi vasi parivasi
vuttho parivuttho, so vutthavāso ciṇṇacaraṇoti vusitavā. Katakaraṇīyoti
puthujjanakalyāṇakaṃ upādāya satta sekhā catūhi maggehi karaṇīyaṃ karonti nāma,
khīṇāsavassa sabbakaraṇīyāni katāni pariyositāni, natthi tassa uttariṃ karaṇīyaṃ
dukkhakkhayādhigamāyāti katakaraṇīyo. Vuttampi hetaṃ:-
         "tassa sammā vimuttassa     santacittassa bhikkhuno
          katassa paṭicayo natthi      karaṇīyaṃ na vijjatī"ti. 1-
     Ohitabhāroti tayo bhārā khandhabhāro kilesabhāro abhisaṅkhārabhāro,
tassime tayo bhārā ohitā voropitā nikkhittā pātitāti tena vuccati
ohitabhāroti. Anuppattasadatthoti anuppatto sadatthaṃ, sakatthanti vuttaṃ hoti.
Kakārassāyaṃ dakāro kato, sadatthoti ca arahattaṃ veditabbaṃ. Tañhi
attūpanibandhanaṭṭhena attānaṃ avijjamānaṭṭhena attano paramatthaṭṭhena ca attano attho
sakatthoti vuccati.
     Parikkhīṇabhavasaṃyojanoti bhavasaṃyojanānīti dasa saṃyojanāni kāmarāgasaṃyojanaṃ
paṭighamānadiṭṭhivicikicchāsīlabbataparāmāsabhavarāgaissāmacchariyasaṃyojanaṃ
avijjāsaṃyojanaṃ. Imāni hi satte bhavesu saṃyojenti upanibandhanti, bhavābhavena 2-
saṃyojanti, tasmā "bhavasaṃyojanānī"ti vuccanti. Imāni bhavasaṃyojanāni arahato
parikkhīṇāni pahīnāni ñāṇagginā daḍḍhāni, tena vuccati "parikkhīṇabhavasaṃyojano"ti.
Sammadaññā vimuttoti ettha sammadaññāti sammā aññā. Kiṃ vuttaṃ hoti:-
khandhānaṃ khandhaṭṭhaṃ, āyatanānaṃ āyatanaṭṭhaṃ, dhātūnaṃ dhātvaṭṭhaṃ, dukkhassa pīḷanaṭṭhaṃ,
samudayassa pabhavaṭṭhaṃ, nirodhassa santaṭṭhaṃ, maggassa dassanaṭṭhaṃ, sabbe saṅkhārā
@Footnote: 1 khu. thera. terasaka. 26/642/361 soṇakoḷivisa...  2 cha.Ma., i. bhavaṃ vā bhavena.

---------------------------------------------------------------------------------------------
page48.
Aniccāti evamādibhedaṃ sammā yathābhūtaṃ aññāya jānitvā tīrayitvā tulayitvā
vibhāvetvā vibhūtaṃ katvāti.
     Vimuttoti dve vimuttiyo cittassa ca vimutti nibbānañca. Arahā
sabbakilesehi vimuttacittattā cittavimuttiyāpi vimutto. Nibbānaṃ
adhimuttattā nibbānepi vimutto. Tena vuccati "sammadaññā vimutto"ti.
Pariññātantassāti arahato taṃ maññanāvatthu tīhi pariññāhi pariññātaṃ. Tasmā so taṃ
vatthuṃ na maññati, taṃ vā maññanaṃ na maññatīti vuttaṃ hoti. Sesaṃ vuttanayameva.
     Nibbānavāre pana khayā rāgassātiādayo tayo vārā vuttā. Te
paṭhavīvārādīsupi vitthāretabbā. Ayañhi pariññātavāro nibbānavārepi
vitthāretabbo. Vitthārentena ca pariññātantassāti sabbapadehi yojetvā puna
khayā rāgassa vītarāgattāti yojetabbo. 1- Esa nayo itaresu. Desanā pana
ekattha vuttaṃ sabbattha vuttameva hotīti saṅkhittā.
     [9] Khayā rāgassa vītarāgattāti ettha ca yasmā bāhirako kāmesu
vītarāgo, na khayā rāgassa vītarāgo. Arahā pana khayāeva, tasmā vuttaṃ "khayā
rāgassa vītarāgattā"ti. Esa nayo dosamohesupi. Yathā ca "pariññātaṃ tassāti
vadāmī"ti vuttepi pariññātattā so taṃ vatthuṃ taṃ vā maññanaṃ na maññatīti attho
hoti, evamidhāpi vītarāgattā so taṃ vatthuṃ taṃ vā maññanaṃ na maññatīti daṭṭhabbo.
     [10] Ettha ca pariññātaṃ tassāti ayaṃ vāro maggabhāvanāpāripūridassanatthaṃ
vutto. Itare phalasacchikiriyāpāripūridassanatthanti daṭṭhabbā. Dvīhi
vā kāraṇehi arahā maññati vatthussa ca pariññātattā akusalamūlānañca
samucchinnattā. Tenassa pariññāvārena vatthupariññaṃ 2- dīpeti, itarehi
akusalamūlasamucchedanti. Tattha pacchimesu tīsu vāresu ayaṃ viseso veditabbo. Tīsu
hi vāresu rāge ādīnavaṃ disvā dukkhānupassī viharanto appaṇihitavimokkhena
vimutto khayā rāgassa vītarāgo hoti. Dose ādīnavaṃ disvā aniccānupassī
@Footnote: 1 cha.Ma. yojetabbaṃ.   2 cha.Ma. tenassa pariññātavārena vatthuno vagthupariññaṃ dīpeti

---------------------------------------------------------------------------------------------
page49.
Viharanto animittavimokkhena vimutto khayā dosassa vītadoso hoti. Mohe
ādīnavaṃ disvā anattānupassī viharanto suññatavimokkhena vimutto khayā
mohassa vītamoho hoti.
     Evaṃ sante na eko tīhi vimokkhehi vimuccatīti dve vārā na
vattabbā siyunti ce, taṃ na kasmā? aniyamitattā. Aniyamena hi vuttaṃ "yopi
so bhikkhave bhikkhu arahan"ti, na pana vuttaṃ appaṇihitavimokkhena vā vimutto,
itarena vāti. Tasmā yaṃ arahato yujjati, taṃ sabbaṃ vattabbamevāti.
     [11] Avisesena vā yo koci arahā samānepi 1- rāgādikhaye
vipariṇāmadukkhassa pariññātattā khayā rāgassa vītarāgoti vuccati, dukkhadukkhassa
pariññātattā khayā dosassa vītadosoti. Saṅkhāradukkhassa pariññātattā khayā
mohassa vītamohoti. Iṭṭhārammaṇassa vā pariññātattā khayā rāgassa vītarāgo.
Aniṭṭhārammaṇassa pariññātattā khayā dosassa vītadoso. Majjhattārammaṇassa
pariññātattā khayā mohassa vītamoho. Sukhāya vā vedanāya rāgānusayassa
samucchinnattā khayā rāgassa vītarāgo. Itarāsu paṭighamohānusayānaṃ samucchinnattā
vītadoso vītamoho cāti tasmā taṃ visesaṃ dassento āha "khayā rāgassa
vītarāgattā .pe. Khayā mohassa vītamohattā"ti.
                  Khīṇāsavavasena tatiyacatutthapañcamachaṭṭhanayakathā
                             niṭṭhitā.
                        ----------------
                       Tathāgatavārasattamanayavaṇṇanā
     [12] Evaṃ paṭhavīādīsu vatthūsu khīṇāsavassa pavattiṃ dassetvā idāni
attano pavattiṃ dassento tathāgatopi bhikkhaveti ādimāha.
@Footnote: 1 Sī. samānopi.

---------------------------------------------------------------------------------------------
page50.
     Tathāgatoti aṭṭhahi kāraṇehi bhagavā tathāgato 1- tathā āgatoti tathāgato,
tathā gatoti tathāgato, tathalakkhaṇaṃ āgatoti tathāgato, tathadhamme yāthāvato
abhisambuddhoti tathāgato, tathadassitāya tathāgato, tathāvāditāya tathāgato, tathākāritāya
tathāgato, abhibhavaṭṭhena tathāgatoti.
     Kathaṃ bhagavā tathā āgatoti tathāgato. Yathā sabbalokahitāya ussukkamāpannā
purimakā sammāsambuddhā āgatā, yathā hi vipassī bhagavā āgato, yathā sikhī
bhagavā, yathā vessabhū bhagavā, yathā kakkusandho 2- bhagavā, yathā konāgamano
bhagavā, yathā kassapo bhagavā āgatoti. Kiṃ vuttaṃ hoti. Yena abhinīhārena ete
bhagavanto āgatā, teneva amhākaṃpi bhagavā āgato.
     Athavā yathā vipassī bhagavā .pe. Yathā kassapo bhagavā dānapāramiṃ
pūretvā sīlanekkhammapaññāviriyakhantisaccaadhiṭṭhānamettāupekkhāpāramiṃ pūretvā
imā dasa pāramiyo dasa upapāramiyo dasa paramatthapāramiyoti samatiṃsapāramiyo
pūretvā aṅgapariccāgaṃ nayanadhanarajjaputtadārapariccāganti 3- ime pañca
mahāpariccāge pariccajitvā pubbayogapubbacariyadhammakkhānañātatthacariyādayo pūretvā
buddhacariyāya koṭiṃ patvā āgato, tathā amhākampi bhagavā āgato.
     Yathā ca vipassī bhagavā .pe. Kassapo bhagavā cattāro satipaṭṭhāne
sammappadhāne iddhipāde pañcindriyāni pañca balāni satta bojjhaṅge ariyaṃ
aṭṭhaṅgikaṃ maggaṃ bhāvetvā brūhetvā āgato, tathā bhagavāpi āgato. 4-
              Yatheva lokamhi vipassiādayo
              sabbaññubhāvaṃ munayo idhāgatā
              tathā ayaṃ sakyamunīpi āgato
              tathāgato vuccati tena cakkhumāti.
@Footnote: 1 cha.Ma. tathāgatoti vuccati.   2 cha.Ma. kakusandho   3 pañcime mahāpariccāgā
@katthaci evaṃ  āgatā aṅgadhanaputtadārajīvitapariccāgāti, ṭīkāyampana
@aṅganayanadhanarajjaputtadārapariccāgāti. 4 cha.Ma.,i. tathā amhākaṃ bhagavāpi
@āgatoti tathāgato

---------------------------------------------------------------------------------------------
page51.
Evaṃ tathā āgatoti tathāgato. (1)
     Kathaṃ tathā gatoti tathāgato. Yathā sampatijāto vipassī bhagavā gato .pe.
Kassapo bhagavā gato. Kathañca so gato, so hi sampatijātova samehi pādehi
paṭhaviyaṃ patiṭṭhāya uttarābhimukho sattapadavītihārena gato. Yathāha:- sampatijāto
ānanda bodhisatto samehi pādehi patiṭṭhahitvā uttarenābhimukho sattapadavītihārena
gacchati setamhi chatte anudhāriyamāne, sabbāva disā anuviloketi,
āsabhiñca vācaṃ bhāsati "aggohamasmi lokassa, jeṭṭhohamasmi lokassa, seṭṭhohamasmi
lokassa, ayamantimā jāti, natthidāni punabbhavo"ti. 1-
     Tañcassa gamanaṃ tathaṃ ahosi avitathaṃ anekesaṃ visesādhigamānaṃ
pubbanimittabhāvena. Yañhi so sampatijātova samehi pādehi patiṭṭhahi, idamassa
caturiddhipādapaṭilābhassa pubbanimittaṃ. Uttarābhimukhabhāvo pana sabbalokuttarabhāvassa
pubbanimittaṃ. Sattapadavītihāro sattabojjhaṅgaratanapaṭilābhassa. "suvaṇṇadaṇḍā
vītipatanti cāmarā" 2- ettha vuttacāmarukkhepo pana sabbatitthiyanimmathanassa.
Setacchattadhāraṇaṃ arahattavimuttivaravimalasetacchattapaṭilābhassa. Sabbadisāsu vilokanaṃ
sabbaññutānāvaraṇañāṇapaṭilābhassa.  āsabhivācābhāsanaṃ appaṭivattiyavaradhammacakkap-
pavattanassa pubbanimittaṃ. Tathā ayaṃ bhagavāpi gato. Tañcassa gamanaṃ tathaṃ ahosi
avitathaṃ tesaññeva visesādhigamānaṃ pubbanimittabhāvena. Tenāhu porāṇā:-
              "muhuttajātova gavampatī yathā
               samehi pādehi phusī vasundharaṃ
               so vikkami satta padāni gotamo
               setañca chattaṃ anudhārayuṃ marū.
               Gantvāna so satta padāni gotamo
               disā vilokesi samā samantato
               aṭṭhaṅgupetaṃ giramabbhudīrayī
               sīho yathā pabbatamuddhaniṭṭhito"ti.
@Footnote: 1 Ma. upari. 14/207/173 acchariyabbhūtadhammasutta  2 khu. su. 25/693/470 nālakasutta

---------------------------------------------------------------------------------------------
page52.
Evaṃ tathā gatoti tathāgato.
     Athavā "yathā vipassī bhagavā .pe. Yathā kassapo bhagavā, ayaṃpi bhagavā
tatheva nekkhammena kāmacchandaṃ pahāya gato. Abyāpādena byāpādaṃ ālokasaññāya
thīnamiddhaṃ avikkhepena uddhaccakukkuccaṃ dhammavavatthānena vicikicchaṃ pahāya gato,
ñāṇena avijjaṃ padāletvā gato, pāmujjena aratiṃ vinodetvā paṭhamajjhānena
nīvaraṇakavāṭaṃ ugghāṭetvā dutiyajjhānena vitakkavicāradhūmaṃ upasametvā tatiyajjhānena
pītiṃ virājetvā catutthajjhānena sukhadukkhaṃ pahāya ākāsānañcāyatanasamāpattiyā
rūpasaññāpaṭighasaññānānattasaññāyo samatikkamitvā viññānañcāyatanasamāpattiyā
ākāsānañcāyatanasaññaṃ ākiñcaññāyatanasamāpattiyā viññānañcāyatanasaññaṃ
nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.
     Aniccānupassanāya niccasaññaṃ pahāya, dukkhānupassanāya sukhasaññaṃ,
anattānupassanāya attasaññaṃ, nibbidānupassanāya nandiṃ, virāgānupassanāya
rāgaṃ, nirodhānupassanāya samudayaṃ, upasamānupassanāya ādānaṃ, khayānupassanāya
ghanasaññaṃ, vayānupassanāya āyūhanaṃ, vipariṇāmānupassanāya dhuvasaññaṃ,
animittānupassanāya nimittasaññaṃ, appaṇihitānupassanāya paṇidhiṃ, suññatānupassanāya
abhinivesaṃ, adhipaññādhammavipassanāya sārādānābhinivesaṃ, yathābhūtañāṇadassanena
sammohābhinivesaṃ, ādīnavānupassanāya ālayābhinivesaṃ, paṭisaṅkhānupassanāya
appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe
kilese bhañjitvā, sakadāgāmimaggena oḷārike kilese pahāya, anāgāmimaggena
anusahagate kilese samugghāṭetvā, arahattamaggena sabbakilese samucchinditvā
gato. Evaṃpi tathā gatoti tathāgato. (2)
     Kathaṃ tathalakkhaṇaṃ āgatoti tathāgato. Paṭhavīdhātuyā kakkhaḷattalakkhaṇaṃ tathaṃ
avitathaṃ. Āpodhātuyā paggharaṇalakkhaṇaṃ. Tejodhātuyā uṇhalakkhaṇaṃ. Vāyodhātuyā
vitthambhanalakkhaṇaṃ. Ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.

---------------------------------------------------------------------------------------------
page53.
     Rūpassa ruppanalakkhaṇaṃ. Vedanāya vedayitalakkhaṇaṃ. Saññāya sañjānanalakkhaṇaṃ.
Saṅkhārānaṃ abhisaṅkharaṇalakkhaṇaṃ. Viññāṇassa vijānanalakkhaṇaṃ.
     Vitakkassa abhiniropanalakkhaṇaṃ. Vicārassa anumajjanalakkhaṇaṃ. Pītiyā pharaṇalakkhaṇaṃ.
Sukhassa sātalakkhaṇaṃ. Cittekaggatāya avikkhepalakkhaṇaṃ. Phassassa phusanalakkhaṇaṃ.
     Saddhindriyassa adhimokkhalakkhaṇaṃ. Viriyindriyassa paggahalakkhaṇaṃ.
Satindriyassa upaṭṭhānalakkhaṇaṃ. Samādhindriyassa avikkhepalakkhaṇaṃ. Paññindriyassa
pajānanalakkhaṇaṃ.
     Saddhābalassa assaddhiye akampiyalakkhaṇaṃ. Viriyabalassa kosajje. Satibalassa
muṭṭhasacce. Samādhibalassa uddhacce. Paññābalassa avijjāya akampiyalakkhaṇaṃ.
     Satisambojjhaṅgassa upaṭṭhānalakkhaṇaṃ. Dhammavicayasambojjhaṅgassa
pavicayalakkhaṇaṃ. Viriyasambojjhaṅgassa paggahalakkhaṇaṃ. Pītisambojjhaṅgassa pharaṇalakkhaṇaṃ.
Passaddhisambojjhaṅgassa upasamalakkhaṇaṃ. Samādhisambojjhaṅgassa avikkhepalakkhaṇaṃ.
Upekkhāsambojjhaṅgassa paṭisaṅkhānalakkhaṇaṃ.
     Sammādiṭṭhiyā dassanalakkhaṇaṃ. Sammāsaṅkappassa abhiniropanalakkhaṇaṃ.
Sammāvācāya pariggahalakkhaṇaṃ. Sammākammantassa samuṭṭhānalakkhaṇaṃ. Sammāājīvassa
vodānalakkhaṇaṃ. Sammāvāyāmassa paggahalakkhaṇaṃ. Sammāsatiyā upaṭṭhānalakkhaṇaṃ.
Sammāsamādhissa avikkhepalakkhaṇaṃ.
     Avijjāya añāṇalakkhaṇaṃ. Saṅkhārānaṃ cetanālakkhaṇaṃ. Viññāṇassa
vijānanalakkhaṇaṃ. Nāmassa namanalakkhaṇaṃ. Rūpassa ruppanalakkhaṇaṃ. Saḷāyatanassa
āyatanalakkhaṇaṃ. Phassassa phusanalakkhaṇaṃ. Vedanāya vedayitalakkhaṇaṃ. Taṇhāya
hetulakkhaṇaṃ. Upādānassa gahaṇalakkhaṇaṃ. Bhavassa āyūhanalakkhaṇaṃ. Jātiyā
nibbattilakkhaṇaṃ. Jarāya jīraṇalakkhaṇaṃ. Maraṇassa cutilakkhaṇaṃ.
     Dhātūnaṃ suññatālakkhaṇaṃ. Āyatanānaṃ āyatanalakkhaṇaṃ. Satipaṭṭhānānaṃ
upaṭṭhānalakkhaṇaṃ. Sammappadhānānaṃ padahaṇalakkhaṇaṃ. Iddhipādānaṃ ijjhanalakkhaṇaṃ.

---------------------------------------------------------------------------------------------
page54.
Indriyānaṃ adhipatilakkhaṇaṃ. Balānaṃ akampiyalakkhaṇaṃ. Bojjhaṅgānaṃ niyyānalakkhaṇaṃ.
Maggassa hetulakkhaṇaṃ.
     Saccānaṃ tathalakkhaṇaṃ. Samathassa avikkhepalakkhaṇaṃ. Vipassanāya anupassanālakkhaṇaṃ.
Samathavipassanānaṃ ekarasalakkhaṇaṃ. Yuganandhānaṃ 1- anativattanalakkhaṇaṃ.
     Sīlavisuddhiyā saṃvaralakkhaṇaṃ. Cittavisuddhiyā avikkhepalakkhaṇaṃ. Diṭṭhivisuddhiyā
dassanalakkhaṇaṃ.
     Khaye ñāṇassa samucchedalakkhaṇaṃ. Anuppāde ñāṇassa passaddhilakkhaṇaṃ.
Chandassa mūlalakkhaṇaṃ. Manasikārassa samuṭṭhānalakkhaṇaṃ. Phassassa samodhānalakkhaṇaṃ.
Vedanāya samosaraṇalakkhaṇaṃ. Samādhissa pamukhalakkhaṇaṃ satiyā adhipateyyalakkhaṇaṃ.
Paññāya tatuttarilakkhaṇaṃ. Vimuttiyā sāralakkhaṇaṃ. Amatogadhassa nibbānassa
pariyosānalakkhaṇaṃ tathaṃ avitthaṃ. Evaṃ tathalakkhaṇaṃ ñāṇagatiyā āgato avirujjhitvā
patto anuppattoti tathāgato. Evaṃ tathalakkhaṇaṃ āgatoti tathāgato. (3)
     Kathaṃ tathadhamme yāthāvato abhisambuddhoti tathāgato. Tathadhammā nāma
cattāri ariyasaccāni. Yathāha:- "cattārimāni bhikkhave tathāni avitathāni
anaññathāni, katamāni cattāri? `idaṃ dukkhan'ti bhikkhave tathametaṃ avitathametaṃ
anaññathametan"ti 2- vitthāro. Tāni ca bhagavā abhisambuddho, tasmā tathānaṃ
abhisambuddhattā tathāgatoti vuccati. Abhisambodhattho hi ettha gatasaddo. Apica
jarāmaraṇassa jātippaccayasambhūtasamudāgataṭṭho tatho avitatho anaññatho .pe.
Saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā
avijjāya saṅkhārānaṃ paccayaṭṭho. Saṅkhārānaṃ viññāṇassa paccayaṭṭho .pe.
Jātiyā jarāmaraṇassa paccayaṭṭho tatho avitatho anaññatho. Taṃ sabbaṃ bhagavā
abhisambuddho, tasmāpi tathānaṃ dhammānaṃ abhisambuddhattā. Tathāgatoti vuccati. Evaṃ
tathadhamme yāthāvato abhisambuddhoti tathāgato. (4)
@Footnote: 1 cha.Ma. yuganaddhānaṃ        2 saṃ. mahā. 19/1090/375 tathasutta

---------------------------------------------------------------------------------------------
page55.
     Kathaṃ tathadassitāya tathāgato. Bhagavā yaṃ sadevake loke .p. Sadevamanussāya
aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ
rūpārammaṇaṃ nāma atthi. Taṃ sabbākārato jānāti passati. Evaṃ jānatā ca
passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena
vā "katamaṃ taṃ rūpaṃ rūpāyatanaṃ? yaṃ rūpaṃ catunnaṃ mahābhūtānaṃ upādāya
vaṇṇanibhaṃ *- sanidassanaṃ sappaṭighaṃ nīlaṃ pītakan"ti 1- ādinā nayena anekehi
nāmehi terasahi vārehi dvepaññāsāya nayehi vibhajjamānaṃ tathameva hoti,
vitathaṃ natthi. Esa nayo sotadvārādīsupi āpāthamāgacchantesu saddādīsu. Vuttaṃ
hetaṃ bhagavatā "yaṃ bhikkhave sadevakassa lokassa .pe. Sadevamanussāya diṭṭhaṃ
sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi, tamahaṃ
abhiññāsiṃ, **- taṃ tathāgatassa viditaṃ, taṃ tathāgate 2- na upaṭṭhāsī"ti. 3- Evaṃ
tathadassitāya tathāgato. Tattha tathadassiatthe tathāgatoti padasambhavo veditabbo. (5)
     Kathaṃ tathāvāditāya tathāgato. Yaṃ rattiṃ bhagavā bodhimaṇḍe aparājitapallaṅke
nisinno tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho,
yañca rattiṃ yamakasālānaṃ antare anupādisesāya nibbānadhātuyā parinibbāyi,
etthantare pañcacattāḷīsavassaparimāṇe kāle paṭhamabodhiyāpi majjhimabodhiyāpi
pacchimabodhiyāpi yaṃ bhagavatā bhāsitaṃ suttaṃ geyyaṃ .pe. Vedallaṃ, taṃ sabbaṃ atthato ca
byañjanato ca anupavajjaṃ anūnamanadhikaṃ sabbākāraparipuṇṇaṃ rāgamadanimmadanaṃ
dosamohamadanimmadanaṃ, natthi tattha vālaggamattampi avakkhalitaṃ, sabbantaṃ ekamuddikāya
lañcitaṃ viya ekanāḷiyā mitaṃ viya ekatulāya tulitaṃ viya ca tathameva hoti avitataṃ. Tenāha
"yañceva rattiṃ tathāgato anuttaraṃ sammāsambodhiṃ abhisambujjhati, yañca rattiṃ
anupādisesāya nibbānadhātuyā parinibbāyati, etasmiṃ antare bhāsati lapati
niddisati, sabbantaṃ tatheva hoti na aññathā, tasmā `tathāgato'ti vuccatī"ti. 4-
Gadaattho hi ettha gatasaddo. Evaṃ tathāvāditāya tathāgato. Apica āgadanamāgado,
@Footnote: 1 abhi. saṅgaṇi. 34/616 ādi/188 rūpakaṇḍa * pāli. vaṇṇanibhā  2 cha.Ma. i. tathāgato
@3 aṅ. catukka. 21/24/29 kāḷakārāmasutta ** pāli. abbhaññāsiṃ
@4 aṅ. catukka. 21/23/28  lokasutta

---------------------------------------------------------------------------------------------
page56.
Vacananti attho. Tathā 1- aviparīto āgado assāti dakārassa takāraṃ katvā
tathāgatoti evaṃ cetasmiṃ atthe padasiddhi veditabbā. (6)
     Kathaṃ tathākāritāya tathāgato. Bhagavato hi vācāya kāyo anulometi
kāyassapi vācā. Tasmā yathāvādī tathākārī, yathākārī tathāvādī ca hoti.
Evambhūtassa cassa yathā vācā, kāyopi tathā gatoti 2- attho. Yathā ca kāyo
vācāpi tathā gatāti 3- tathāgato. Tenāha "yathāvādī bhikkhave tathāgato tathākārī,
yathākārī tathāvādī, iti yathāvādī tathākārī, yathākārī tathāvādī, tasmā `tathāgato'ti
vuccatī"ti. 4- Evaṃ tathākāritāya tathāgato. (7)
     Kathaṃ abhibhavaṭṭhena tathāgato. Upari bhavaggaṃ heṭṭhā avīcipariyantaṃ katvā
tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi
vimuttiyāpi vimuttiñāṇadassanenapi, na tassa tulā vā pamāṇaṃ vā atthi,
atulo appameyyo anuttaro rājarājā devadevo sakkānaṃ atisakko brahmānaṃ
atibrahmā. Tenāha "sadevake bhikkhave loke .pe. Sadevamanussāya tathāgato
abhibhū anabhibhūto aññadatthudaso vasavattī, tasmā `tathāgato'ti vuccatī"ti. 5-
     Tatrevaṃ padasiddhi veditabbā. Agado viya agado. Ko panesa?
desanāvilāso ceva puññamayo 6- ca. Tena hesa mahānubhāvo bhisakko dibbāgadena
sappe viya sabbaparappavādino sadevakañca lokaṃ abhibhavati. Iti sabbalokābhibhavane
tatho aviparīto desanāvilāsamayo ceva puññamayo 6- ca agado assāti dakārassa
takāraṃ katvā tathāgatoti veditabbo. Evaṃ abhibhavanaṭṭhena tathāgato. (8)
     Apica tathāya gatotipi tathāgato, tathaṃ gatotipi tathāgato. Gatoti avagato
atīto patto paṭipannoti attho. Tattha sakalaṃ lokaṃ tīraṇapariññāya tathāya
gato avagatoti tathāgato. Lokasamudayaṃ pahānapariññāya tathāya gato atītoti
@Footnote: 1 cha.Ma., i. tatho  2 cha.Ma., i. tathā gato pavattoti   3 cha.Ma., i. tathā gatā pavattāti.
@4 aṅ. catukka. 21/23/28    5 aṅ. catukka. 21/23/28 lokasutta
@6-6 katthaci puñañussayotipi dissati, taṃ puñuñamayo yathā dānamayaṃ iti ṭīkāya na sameti.

---------------------------------------------------------------------------------------------
page57.
Tathāgato. Lokanirodhaṃ sacchikiriyāya tathāya gato pattoti tathāto. Lokanirodhagāminiṃ
paṭipadaṃ tathaṃ gato paṭipannoti tathāgato. Tena yaṃ vuttaṃ bhagavatā "loko bhikkhave
tathāgatena abhisambuddho, lokasmā tathāgato visaṃyutto, lokasamudayo bhikkhave
tathāgatena abhisambuddho, lokasamudayo tathāgatassa pahīno, lokanirodho bhikkhave
tathāgatena abhisambuddho, lokanirodho tathāgatassa sacchikato, lokanirodhagāminī
paṭipadā bhikkhave tathāgatena abhisambuddhā, lokanirodhagāminī paṭipadā tathāgatassa
bhāvitā, yaṃ bhikkhave sadevakassa lokassa .pe. Sabbantaṃ tathāgatena abhisambuddhaṃ,
tasmā `tathāgato'ti vuccatī"ti. 1- Tassa evaṃpi attho veditabbo. Idaṃpi ca
tathāgatassa tathāgatabhāvadīpane mukhamattakameva. Sabbākārena pana tathāgatova
tathāgatassa tathāgatabhāvaṃ vaṇṇeyya.
     Arahaṃ sammāsambuddhoti padadvaye pana ārakattā arīnaṃ ārānañca
hatattā paccayādīnañca arahattā pāpakaraṇe rahābhāvāti imehi tāva kāraṇehi
arahanti veditabbo.
     Sammā sāmañca sabbadhammānaṃ buddhattā pana sammāsambuddhoti ayamettha
saṅkhepo, vitthārato panetaṃ padadvayaṃ visuddhimagge buddhānussativaṇṇanāyaṃ
pakāsitaṃ.
     Pariññātantaṃ tathāgatassāti ettha pana etaṃ maññanāvatthu pariññātaṃ
tathāgatassātipi attho veditabbo. Pariññātantaṃ nāma pariññātavāraṃ pariñātāvasānaṃ
anavasesato pariññātanti vuttaṃ hoti. Buddhānañhi sāvakehi saddhiṃ kiñcāpi
tena tena maggena kilesappahāne viseso natthi, pariññāya pana atthi. Sāvakā
hi catunnaṃ dhātūnaṃ ekadesameva sammasitvā nibbānaṃ pāpuṇanti, buddhānaṃ pana
anuppamāṇaṃpi saṅkhāragataṃ ñāṇena adiṭṭhamatulitaṃ atīritamasacchikataṃ natthi.
@Footnote: 1 aṅ. catukka. 21/23/27-8 lokasutta.

---------------------------------------------------------------------------------------------
page58.
                       Tathāgatavāraaṭṭhamanayavaṇṇanā
     [13] Yo 1- cāyaṃ nibbānavāro nandi dukkhassa mūlanti ādivāro
vutto paṭhavīvārādīsupi vitthāretabbo. 1- 2- Ayaṃ pariññātavāro vitthārentena ca
pariññātantaṃ tathāgatassāti sabbapadehi yojetabbo puna nandi dukkhassa
mūlanti ādi yojetabbaṃ. Desanā pana ettha vatthu sabbattha vuttameva hotīti
saṅkhittā. 2- Nandi 3- dukkhassa mūlanti ādīsu ca nandīti purimā taṇhā.
Dukkhanti pañcakkhandhā. Mūlanti ādi. Iti viditvāti taṃ purimabhavanandiṃ "imassa
dukkhassa mūlan"ti evaṃ jānitvā. Bhavāti kammabhavato. Jātīti vipākakhandhā. Te hi
yasmā jāyanti, tasmā "jātī"ti vuttā. Jātisīsena vā ayaṃ desanā. Evaṃpi "iti
viditvā"ti iminā yojetabbaṃ. Ayañhi ettha attho "kammabhavato upapattibhavo
hotīti evañca jānitvā"ti. Bhūtassāti sattassa. Jarāmaraṇanti jarāmaraṇañca.
Evaṃ vuttaṃ hoti:- tena upapattibhavena bhūtassa sattassa khandhānaṃ jarāmaraṇaṃ
hotīti evañca jānitvāti.
     Ettāvatā yaṃ bodhirukkhamūle aparājitapallaṅkena nisinno sammasitvā
sabbaññutaṃ patto, tassa paṭiccasamuppādassa paṭivedhā maññanānaṃ abhāvakāraṇaṃ
dassento catusaṅkhepantisandhiṃ tiyaddhaṃ vīsatākāraṃ tameva paṭiccasamuppādaṃ dasseti.
     Kathaṃ pana ettāvatā esa sabbo dassito hotīti. Ettha hi nandīti
ayameko saṅkhePo. Dukkhassāti vacanato dukkhaṃ dutiyo, bhavā jātīti vacanato
bhavo tatiyo, jātijarāmaraṇaṃ catuttho. Evaṃ ettāvatā cattāro saṅkhepā
veditabbā, koṭṭhāsāti attho. Taṇhādukkhānaṃ pana antaraṃ eko sandhi,
dukkhassa ca bhavassa ca antaraṃ dutiyo, bhavassa ca jātiyā ca antaraṃ tatiyo,
evaṃ catunnaṃ aṅgulīnaṃ antarasadisā catusaṅkhepantarā tayo sandhī veditabbā.
@Footnote: 1-1 cha.Ma., i. yo cāyaṃ .pe. vitthāretabboti pāṭhā na dissanti.
@2-2 cha.Ma., i. ayaṃ pariññātavāro .pe. saṅkhittāti ime pāṭhā na dissanti.
@3 cha.Ma. i. nandī

---------------------------------------------------------------------------------------------
page59.
     Tattha nandīti atīto addhā, jātijarāmaraṇaṃ anāgato addhā, dukkhañca
bhavo ca paccuppanano addhāti evaṃ tayo addhā veditabbā. Atīte pana
pañcasu ākāresu nandivacanena taṇhā ekā āgatā, tāya anāgatāyapi
avijjāsaṅkhāraupādānabhavā paccayalakkhaṇena gahitāva honti. Jātijarāmaraṇavacanena
pana yesaṃ khandhānaṃ taṃ jātijarāmaraṇaṃ, te vuttā evāti katvā āyatiṃ
viññāṇanāmarūpasaḷāyatanaphassavedanā gahitāva honti.
     Evameva tesu 1- "purimakammabhavasmiṃ moho avijjā āyūhanā saṅkhārā
nikanti taṇhā upagamanamupādānaṃ cetanā bhavo itīme pañca dhammā purimakammabhavasmiṃ
idha paṭisandhiyā paccayā, idha paṭisandhiviññāṇaṃ okkanti nāmarūpaṃ pasādo
āyatanaṃ phuṭṭho phasso vedayitaṃ vedanā itīme pañca dhammā idhūpapattibhavasmiṃ
purekatassa kammassa paccayā, idha pana paripakkattā āyatanānaṃ moho avijjā
āyūhanā saṅkhārā nikanti taṇhā upagamanamupādānaṃ cetanā bhavo itīme
pañca idha kammabhavasmiṃ āyatiṃ paṭisandhiyā paccayā, āyatiṃ paṭisandhiviññāṇaṃ
okkanti nāmarūpaṃ pasādo āyatanaṃ phuṭṭho phasso vedayitaṃ vedanā itīme
pañca dhammā āyatiṃ upapattibhavasmiṃ idha katassa kammassa paccayā"ti evaṃ
niddiṭṭhalakkhaṇā vīsati ākārā idha veditabbā. Evaṃ "nandi dukkhassa mūlanti
iti viditvā bhavā jāti, bhūtassa jarāmaraṇan"ti ettāvatā esa sabbopi
catusaṅkhepo tisandhi tiyaddho vīsatākāro paṭiccasamuppādo dassito hotīti
veditabbo.
     Idāni tasmā tiha bhikkhave .pe. Abhisambuddhoti vadāmīti ettha
anupubbapadavaṇṇanaṃ katvā padayojanāya atthanigamanaṃ karissāma. Tasmā tihāti
tasmā icceva vuttaṃ hoti. Tikārahakārā nipātā. Sabbasoti anavasesavacanametaṃ.
Taṇhānanti nandīti evaṃ vuttānaṃ sabbataṇhānaṃ. Khayāti lokuttaramaggena
accantakkhayā. Virāgādīni khayavevacanāneva. Yā hi taṇhā khīṇā, virattāpi
@Footnote: 1 cha.Ma. evamete.

---------------------------------------------------------------------------------------------
page60.
Tā 1- bhavanti niruddhāpi ca cattāpi paṭinissaṭṭhāpi. Khayāti vā catumaggakicca-
sādhāraṇametaṃ. Tato paṭhamamaggena virāgā, dutiyena nirodhā, tatiyena cāgā,
catutthena paṭinissaggāti yojetabbaṃ. Yāhi vā taṇhāhi paṭhaviṃ paṭhavito sañjāneyya,
tāsaṃ khayā. Yāhi paṭhaviṃ maññeyya, tāsaṃ virāgā. Yāhi paṭhaviṃ maññeyya, tāsaṃ
nirodhā. Yāhi paṭhavito maññeyya, tāsaṃ cāgā. Yāhi paṭhavī meti maññeyya,
tāsaṃ paṭinissaggā. Yāhi vā paṭhaviṃ maññeyya, tāsaṃ khayā .pe. Yāhi paṭhaviṃ
abhinandeyya, tāsaṃ paṭinissaggāti evamettha yojanā kātabbā, na kiñci
virujjhati.
     Anuttaranti uttaravirahitaṃ sabbaseṭṭhaṃ. Sammāsambodhinti sammā sāmañca
bodhiṃ. Athavā pasaṭṭhaṃ sundarañca bodhiṃ. Bodhīti rukkhopi maggopi sabbaññutañāṇampi
nibbānampi. "bodhirukkhamūle paṭhamābhisambuddho"ti 2- ca "antarā ca bodhiṃ antarā ca
gayan"ti 3- ca āgataṭṭhānesu hi rukkho bodhīti vuccati. "catumaggesu ñāṇan"ti 4-
āgataṭṭhāne maggo. "pappoti bodhiṃ varabhūri medhaso"ti 5- āgataṭṭhāne
sabbaññutañāṇaṃ. "patvāna bodhiṃ amataṃ asaṅkhatan"ti āgataṭṭhāne nibbānaṃ.
Idha pana bhagavato arahattamaggañāṇaṃ adhippetaṃ. Apare sabbaññutañāṇantipi
vadanti.
     Sāvakānaṃ arahattamaggo anuttarā bodhi hoti na hotīti. Na hoti.
Kasmā? asabbaguṇadāyakattā. Tesañhi kassaci arahattamaggo arahattaphalameva
Deti, kassaci tisso vijjā, kassaci cha abhiññā, kassaci catasso paṭisambhidā,
kassaci sāvakapāramīñāṇaṃ. Paccekabuddhānampi paccekabodhiñāṇameva deti. Buddhānaṃ
pana sabbaguṇasampattiṃ deti abhiseko viya rañño sabbalokissariyabhāvaṃ. Tasmā
aññassa kassacipi anuttarā bodhi na hoti.
@Footnote: 1 Ma. tā virattā khepitā  2 vinaYu. mahā. 4/1/1 bodhikathā, khu.u. 24/1/93
@paṭhamabodhisutta.   3 vinaYu. mahā. 4/11/11 pañcavaggiyakathā, Ma.mū. 12/285/246
@4 khu. cūḷa. 30/667/321 khaggavisāṇasuttaniddesa (sayā)
@5 dī. pāṭi. 11/217/137 lakkhaṇasutta

---------------------------------------------------------------------------------------------
page61.
     Abhisambuddhoti abhiññāsi paṭivijjhi patto adhigatoti vuttaṃ hoti. Iti
vadāmīti iti vadāmi ācikkhāmi desemi paññapemi paṭṭhapemi vivarāmi vibhajāmi
uttānīkaromīti. Tatrāyaṃ yojanā:- tathāgatopi bhikkhave .pe. Paṭhaviṃ na
maññati .pe. Paṭhaviṃ nābhinandati. Taṃ kissa hetu? nandi dukkhassa mūlaṃ, bhavā
jāti, bhūtassa jarāmaraṇanti iti viditvāti. Tattha iti viditvāti itikāro
kāraṇattho. Tena imassa paṭiccasamuppādassa viditattā paṭividitattāti vuttaṃ
hoti. Kiñci bhiyyo:- yasmā evamimaṃ paṭiccasamuppādaṃ viditvā tathāgatassa sā
nandīti vuttataṇhā sabbappakārāpi pahīnā, tāsañca tathāgato sabbaso
taṇhānaṃ khayā .pe. Anuttaraṃ sammāsambodhiṃ abhisambuddho. Tasmā paṭhaviṃ na
maññati .pe. Paṭhaviṃ nābhinandatīti vadāmīti evaṃ abhisambuddhattā na maññati
nābhinandatīti vadāmīti vuttaṃ hoti.
     Athavā yasmā "nandi dukkhassa mūlan"ti ādinā nayena paṭiccasamuppādaṃ
viditvā sabbaso taṇhānaṃ khayaṃ gato, 1- tasmā tiha bhikkhave tathāgato sabbaso
taṇhānaṃ khayā .pe. Abhisambuddhoti vadāmi. So evaṃ abhisambuddhattā paṭhaviṃ
na maññati .pe. Nābhinandatīti. Yattha yattha hi yasmāti avatvā tasmāti
vuccati, tattha tattha yasmāti ānetvā yojetabbaṃ, ayaṃ sāsanayutti. Esa
nayo sabbattha.
     Idamavoca bhagavāti idaṃ nidānāvasānato pabhūti yāva abhisambuddhoti
vadāmīti sakalasuttantaṃ bhagavā paresaṃ paññāya alabbhaneyyapatiṭṭhaṃ paramagambhīraṃ
sabbaññutañāṇaṃ dassento ekena puthujjanavārena ekena sekhavārena catūhi
khīṇāsavavārehi dvīhi tathāgatavārehīti aṭṭhahi mahāvārehi ekamekasmiñca 2- vāre
paṭhavīādīhi catuvīsatiyā antaravārehi ca paṭimaṇḍetvā dvebhāṇavāraparimāṇāya
pariyattiyā 3- avoca.
     Evaṃ vicitranayadesanāvilāsayuttañca panetaṃ suttaṃ karavīkarudamañjunā
kaṇṇasukhena paṇḍitajanahadayānaṃ amatābhisekasadisena brahmassarena bhāsamānassāpi.
@Footnote: 1 cha.Ma. taṇhā ayaṃ gatā.  2 "ekekasmiṃ"iti padaṃ yuttataraṃ.  3 cha.Ma., i. tantiyā.

---------------------------------------------------------------------------------------------
page62.
Na te bhikkhū bhagavato bhāsitaṃ abhinandunti te pañcasatā bhikkhū idaṃ bhagavato
vacanaṃ nānumodiṃsu. Kasmā? aññāṇakena. Te kira imassa suttassa atthaṃ na
jāniṃsu, tasmā nābhinandiṃsu. Tesañhi tasmiṃ samaye evaṃ vicitranayadesanāvilāsayuttaṃpi
etaṃ suttaṃ ghanaputhulena dussapaṭena mukhe baddhaṃ katvā purato ṭhapitamanuññabhojanaṃ
viya ahosi.
     Nanu ca bhagavā attanā desitaṃ dhammaṃ paraṃ ñāpetuṃ cattāri asaṅkheyyāni
pāramiyo pūretvā sabbaññutaṃ patto. So kasmā yathā te na jānanti, tathā
desesīti. Vuttamidaṃ imassa suttassa nikkhepavicāraṇāya evaṃ mānabhaṇjanatthaṃ
sabbadhammamūlapariyāyanti desanaṃ ārabhīti. Tasmā nayidha puna vattabbamatthi. Evaṃ
mānabhañjanatthaṃ desitañca panetaṃ suttaṃ sutvā te bhikkhū taṃyeva kira paṭhaviṃ diṭṭhigatiko
sañjānāti sekhopi arahāpi tathāgatopi abhijānāti kiṃ nāma idaṃ kathannāmidanti
cintentā pubbe mayaṃ bhagavatā kathitaṃ yaṅkiñci khippameva ājānāma idāni
panimassa mūlapariyāyassa antaṃ vā koṭiṃ vā na jānāma na passāma, aho
buddhā nāma appameyyā atulāti uddhatadāṭhā viya sappā nimmadā hutvā
buddhupaṭṭhānañca dhammassavanañca sakkaccaṃ agamaṃsu.
     Tena kho pana samayena bhikkhū dhammasabhāyaṃ sannisinnā imaṃ kathaṃ
samuṭṭhāpesuṃ "aho buddhānaṃ ānubhāvo, te nāma brāhmaṇapabbajitā
tathāmānamadamattā bhagavato mūlapariyāyadesanāya nīhatamānā katā"ti. Ayañca etarahi
tesaṃ bhikkhūnaṃ antarākathā vippakatā. Atha bhagavā gandhakuṭiyā nikkhamitvā taṃkhaṇānurūpena
pāṭihāriyena dhammasabhāyaṃ paññattapavarabuddhāsane nisīditvā te bhikkhū āha "kāya
nuttha bhikkhave antarākathāya 1- sannisinnā"ti. Te tamatthaṃ bhagavato ārocesuṃ. Bhagavā
etadavoca "na bhikkhave idāneva pubbepi ahaṃ ime evaṃ mānapaggahitasire vicarante
nīhatamāne akāsin"ti. Tato imissā atthuppattiyā idaṃ atītaṃ ānesi.
     Bhūtapubbaṃ bhikkhave aññataro disāpāmokkho brāhmaṇo bārāṇasiyaṃ paṭivasati
tiṇṇaṃ vedānaṃ pāragū sanighaṇḍukeṭbhānaṃ sakkharappabhedānaṃ itihāsappañcamānaṃ
@Footnote: 1 cha.Ma. etarahi kathāya (pāliyā saṃsandetabbaṃ)

---------------------------------------------------------------------------------------------
page63.
Veyyākaraṇalokāyatamahāpurisalakkhaṇesu anavayo, so pañcamattāni māṇavakasatāni
mante vācesi. Paṇḍitā māṇavakā bahuñca gaṇhanti lahuñca, suṭṭha ca
upadhārenti, gahitañca tesaṃ na vinassati. Sopi brāhmaṇo ācariyamuṭṭhiṃ akatvā ghaṭe
udakaṃ āsiñcanto viya sabbaṃpi sippaṃ uggahāpetvā te māṇavake etadavoca
"ettakamidaṃ sippaṃ diṭṭhadhammasamparāyahitan"ti. Te māṇavakā "yaṃ amhākaṃ
ācariyo jānāti, mayaṃpi taṃ jānāma, mayampīdāni ācariyā evā"ti mānamuppādetvā
tato pabhūti ācariye agāravā nikkhittavattā vihariṃsu. Ācariyo ñatvā "karissāmi
tesaṃ mānaniggahan"ti cintesi. So ekadivasaṃ upaṭṭhānamāgantvā vanditvā
nisinne te māṇavake āha "tātā vo pañhaṃ pucchissāmi, kaccittha samatthā
kathetun"ti. Te "pucchathācariya pucchathācariyā"ti sahasā āhaṃsu, yathātaṃ sutamadamattā.
Ācariyo āha:-
              "kālo ghasati bhūtāni          sabbāneva sahattanā
               yo ca kālaghaso bhūto        sa bhūtapacaniṃ pacī"ti. 1-
Visajjetha tātā imaṃ pañhanti.
     Te cintetvā 2- ajānamānā tuṇhī ahesuṃ. Ācariyo āha "alaṃ tātā
gacchathajja, sve katheyyāthā"ti uyyojesi. Te dasapi vīsatipi sampiṇḍitā hutvā
na tassa pañhassa ādiṃ na antamaddasaṃsu. Āgantvā ca ācariyassa ārocesuṃ
"nayimassa pañhassa atthamājānāmā"ti. Ācariyo tesaṃ niggahatthāya imaṃ
gāthamābhāsi:-
              "bahūni narasīsāni          lomasāni brahāni ca
               gīvāsu paṭimukkāni        kocidevettha kaṇṇavā"ti. 3-
     Gāthāyattho bahūni narānaṃ sīsāni dissanti sabbāni ca tāni lomasāni
sabbāni mahantāni gīvāyameva ṭhapitāni, na tālaphalaṃ viya hatthena gahitāni natthi
tesaṃ imehi nānākaraṇaṃ. Ettha pana kocideva kaṇṇavāti attānaṃ sandhāyāha.
@Footnote: 1 khu.jā. duka. 27/340/95 mūlapariyāyajātaka (sayā)   2 cha.Ma. cintentā.
@3 khu. jā. duka. 27/341/95 (sayā)

---------------------------------------------------------------------------------------------
page64.
Kaṇṇavāti paññavā. Kaṇṇacchiddaṃ pana kassaci natthi, taṃ sutvā te māṇavakā
maṅkubhūtā pattakkhandhā adhomukhā aṅguliyā bhūmiṃ vilekhentā tuṇhī ahesuṃ.
     Atha nesaṃ sahirikabhāvaṃ passitvā ācariyo "uggaṇhatha tātā pañhan"ti
pañhaṃ visajjesi. Kāloti purebhattakālopi pacchābhattakālopīti evamādi. Bhūtānīti
sattādhivacanametaṃ. Kālo bhūtānaṃ na cammamaṃsādīni khādati. Apica kho tesaṃ
āyuvaṇṇabalāni khepento yobbaññaṃ maddanto ārogyaṃ vināsento ghasati
khādatīti vuccati. Sabbāneva sahattanāti evaṃ ghasanto ca na kiñci vajjeti
sabbāneva ghasati na kevalañca bhūtāniyeva, apica kho sahattanā attānaṃ ghasati.
Purebhattakālo pacchābhattakālaṃ na pāpuṇāti. Esa nayo pacchābhattakālādīsu.
Yo ca kālaghaso bhūtoti khīṇāsavassetaṃ adhivacanaṃ. So hi āyatiṃ paṭisandhikālaṃ
khepetvā khāditvā ṭhitattā "kālaghaso"ti vuccati. Sabhūtapacaniṃ pacīti so yāyaṃ
taṇhā apāyesu bhūte pacati, taṃ ñāṇagginā pariḍahi 1- bhasmamakāsi, tena "bhūtapacaniṃ
pacī"ti vuccati. "pajanin"tipi pāṭho. Janikaṃ nibbattikanti 2- attho.
     Atha te māṇavakā dīpasahasasālokena viya rattiṃ samavisamaṃ ācariyassa
visajjanena pañhassa atthaṃ pākaṭaṃ disvā "idāni mayaṃ yāvajīvaṃ garusaṃvāsaṃ
vasissāma mahantā ete ācariyā nāma mayañhi bahussutamānaṃ uppādetvā
catuppadikagāthāyapi atthaṃ na jānāmā"ti nīhatamānā pubbasadisameva ācariyassa
vattapaṭipattiṃ katvā saggaparāyanā ahesuṃ.
     Ahaṃ 3- bhikkhave tena samayena ācariyo ahosiṃ, ime bhikkhū māṇavakā
evaṃ pubbepāhaṃ ime evaṃ mānapaggahitasire vicarante nīhatamāne akāsinti.
     Imañca jātakaṃ sutvā te bhikkhū pubbepi mayaṃ māneneva pahatāti
bhiyyoso mattāya nīhatamānā hutvā attano upakārakammaṭṭhānaparāyanā ahesuṃ.
     Tato bhagavā ekaṃ samayaṃ janapadacārikañcaranto vesāliṃ patvā gotamake
cetiye viharanto imesaṃ pañcasatānaṃ bhikkhūnaṃ ñāṇaparipākaṃ viditvā imaṃ gotamakasuttaṃ
@Footnote: 1 cha.Ma. paci dayhi.   2 Ma. janitaṃ nibbattitanti   3 cha.Ma. ahaṃ kho....

---------------------------------------------------------------------------------------------
page65.
Kathesi:- "abhiññāyāhaṃ bhikkhave dhammaṃ desemi no anabhiññāya, sanidānāhaṃ
.pe. Sappāṭihāriyāhaṃ bhikkhave dhammaṃ desemi no appāṭihāriyaṃ, tassa mayhaṃ
bhikkhave abhiññāya dhammaṃ desayato .pe. No appāṭihāriyaṃ, karaṇīyo ovādo
karaṇīyā anusāsanī, alañcapana vo bhikkhave tuṭṭhiyā alaṃ attamanatāya alaṃ
somanassāya `sammāsambuddho bhagavā, svākkhāto bhagavatā dhammo, supaṭipanno
saṃgho'ti idamavoca bhagavā, imasmiṃ ca pana veyyākaraṇasmiṃ bhaññamāne *- dasasahassī
lokadhātu akampitthā"ti. 1-
     Idañca suttaṃ sutvā te pañcasatā bhikkhū tasmiṃyevāsane saha paṭisambhidāhi
arahattaṃ pāpuṇiṃsu. Evāyaṃ desanā etasmiṃ ṭhāne niṭṭhamagamāsīti.
                    Papañcasūdaniyā majjhimanikāyaṭṭhakathāya
                     mūlapariyāyasuttavaṇṇanā niṭṭhitā.
                      ---------------------
@Footnote: * pāli sahassī    1 aṅ. tika. 20/126/269-70 gotamakacetiyasutta

---------------------------------------------------------------------------------------------
page66.
                        2. Sabbāsavasuttavaṇṇanā
     [14] Evamme sutaṃ .pe. Sāvatthiyanti sabbāsavasuttaṃ. 1- Tatrāyaṃ
anupubbapadavaṇṇanā 2-:- sāvatthīti sāvatthassa isino nivāsanaṭṭhānabhūtā nagarī
yathā kākandī mākandīti evaṃ tāva akkharacintakā. Aṭṭhakathācariyā pana bhaṇanti
"yaṃ kiñci manussānaṃ upabhogaparibhogaṃ sabbamettha atthīti sāvatthī. Satthasamāyoge
ca kiṃ bhaṇḍaṃ atthīti pucchite sabbamatthīti vacanamupādāya sāvatthī.
              Sabbadā sabbūpakaraṇaṃ         sāvatthiyaṃ samohitaṃ
              tasmā sabbamupādāya        sāvatthīti pavuccati.
              Kosalānaṃ puraṃ rammaṃ         dassaneyyaṃ manoramaṃ
              dasahi saddehi avivittaṃ       annapānasamāyutaṃ.
              Vuḍḍhiṃ vepullataṃ pattaṃ        iddhaṃ phītaṃ manoramaṃ
              ālakamandāva devānaṃ       sāvatthīpuramuttaman"ti.
Tassaṃ sāvatthiyaṃ. Jetavaneti ettha attano paccatthikaṃ janaṃ jinātīti raññā
vā attano paccatthikajane jite jātoti jeto. Maṅgalakamyatāya vā tassa
evannāmameva katanti jeto. Jetassa vanaṃ jetavanaṃ. Tañhi jetena rājakumārena
ropitaṃ saṃvaḍḍhitaṃ paripālitaṃ, so ca tassa sāmī ahosi. Tasmā jetavananti
vuccati, tasmiṃ jetavane. Anāthapiṇḍikassa ārāmeti ettha sudatto nāma so
gahapati mātāpitūhi katanāmavasena sabbakāmavasena sabbakāmasamiddhitāya pana
vigatamaccheratāya karuṇādiguṇasamaṅgitāya ca niccakālaṃ anāthānaṃ piṇḍamadāsi, tena
anāthapiṇḍikoti saṅkhyaṃ gato. Āramanti ettha pāṇino visesena vā pabbajitāti
ārāmo, tassa pupphaphalādisobhanāya nātidūranāccāsannatādipañcavidhasenāsanaṅgasampattiyā
tato tato āgamma ramanti abhiramanti anukkaṇṭhitā hutvā nivasantīti
attho. Vuttappakārāya vā sampattiyā tattha tattha gatepi attano abbhantaraṃyeva
@Footnote: 1 sabbāsavasaṃvarasuttaṃ iti pāli (sayā)   2 cha.Ma. apubbapadavaṇṇanā evamuparipi

---------------------------------------------------------------------------------------------
page67.
Ānetvā rametīti ārāmo. So hi anāthapiṇḍikena gahapatinā jetassa
rājakumārassa hatthato aṭṭhārasahi hiraññakoṭīhi santhārena kīṇitvā aṭṭhārasahi
hiraññakoṭīhi senāsanāni kārāpetvā aṭṭhārasahi hiraññakoṭīhi vihāramahaṃ
niṭṭhapetvā evaṃ catupaññāsahiraññakoṭi pariccāgena buddhappamukhassa saṃghassa
niyyādito. Tasmā "anāthapiṇḍikassa ārāmo"ti vuccati, tasmiṃ anāthapiṇḍikassa
ārāme.
     Ettha ca "jetavane"ti vacanaṃ purimasāmiparikittanaṃ. "anāthapiṇḍikassa
ārāme"ti pacchimasāmiparikittanaṃ. Kimetesaṃ parikittane payojananti. Puññakāmānaṃ
diṭṭhānugatiṃ āpajjanaṃ. Tatra hi davārakoṭṭhakapāsādamāpane bhūmivikkayaladdhā
aṭṭhārasahiraññakoṭiyo anekakoṭiagghanakā rukkhā ca jetssa pariccāgo,
catupaññāsakoṭiyo anāthapiṇḍikassa. Iti tesaṃ parikittanena eva 1- puññakāmā
paññāni karontīti dassento āyasmā ānando aññepi puññakāme tesaṃ
diṭṭhānugatiṃ āpajjane niyojeti.
     Sabbāsavasaṃvarapariyāyaṃ vo bhikkhaveti kasmā idaṃ suttamabhāsi. Tesaṃ bhikkhūnaṃ
upakkilesavisodhanaṃ ādiṃ katvā āsavakkhayāya paṭipattidassanatthaṃ. Tattha
sabbāsavasaṃvarapariyāyanti sabbesaṃ āsavānaṃ saṃvarakāraṇaṃ saṃvarabhūtaṃ kāraṇaṃ, yena kāraṇena
te saṃvaritā pidahitā hutvā anuppādanirodhasaṅkhātaṃ khayaṃ gacchanti pahīyanti
nappavattanti, taṃ kāraṇanti attho. Tattha āsavantīti āsavā, cakkhutopi .pe.
Manatopi sandanti pavattantīti vuttaṃ hoti. Dhammato yāva gotrabhuṃ okāsato
yāva bhavaggaṃ savantīti vā āsavā, ete dhamme etañca okāsaṃ anto karitvā
pavattantīti attho. Antokaraṇattho hi ayaṃ ākāro. Cirapparivāsiyaṭṭhena
madirādayo āsavā viyātipi āsavā. Lokasmiṃñhi cirapparivāsikā madirādayo
āsavāti vuccanti. Yadi ca cirapparivāsikaṭṭhena āsavā, eteyeva bhavitumarahanti.
Vuttañhetaṃ "purimā bhikkhave koṭi na paññāyati avijjāya ito pubbe avijjā
@Footnote: 1 cha.Ma., i. evaṃ.

---------------------------------------------------------------------------------------------
page68.
Nāhosī"ti ādi. 1- Āyatiṃ vā saṃsāradukkhaṃ savanti pasavantītipi āsavā. Purimāni
cettha nibbacanāni yattha kilesā āsavāti āgacchanti, tattha yujjanti, pacchimaṃ
kammepi. Na kevalañca kammakilesāyeva āsavā, apica kho nānappakārakā
upaddavāpi. Suttesu hi "nāhaṃ cunda diṭṭhadhammikānaṃyeva āsavānaṃ saṃvarāya
dhammaṃ desemī"ti 2- ettha vivādamūlabhūtā kilesā āsavāti āgatā.
          "yena devūpapatyassa           gandhabbo vā vihaṅgamo
           yakkhattaṃ yena gaccheyyaṃ        manussattañca abbhaje 3-
           te mayhaṃ āsavā khīṇā        viddhastā vinaḷīkatā"ti 4-
     ettha tebhūmikañca kammaṃ avasesā ca akusalā dhammā. "diṭṭhadhammikānaṃ
āsavānaṃ saṃvarāya samparāyikānaṃ āsavānaṃ paṭighātāyā"ti 5- ettha
parūpavādavippaṭisāravadhabandhādayo ceva apāyadukkhabhūtā ca nānappakārā upaddavā.
Te te panete āsavā yattha yathā āgatā, tattha tathā veditabbā.
     Ete hi vinaye tāva "diṭṭhadhammikānaṃ āsavānaṃ saṃvarāya samparāyikānaṃ
āsavānaṃ paṭighātāyā"ti dvidhā āgatā. Saḷāyatane "tayome āvuso āsavā,
kāmāsavo bhavāsavo avijjāsavo"ti 6- tidhā āgatā. Aññesu ca suttantesu
abhidhammesu ca te eva diṭṭhāsavena saha catudhā āgatā. Nibbedhikapariyāyena
"atthi bhikkhave āsavā nirayagāminiyā, *- atthi āsavā tiracchānayonigāminiyā,
atthi āsavā pittivisayagāminiyā, atthi āsavā manussalokagāminiyā, atthi
āsavā devalokagāminiyā"ti 7- pañcadhā āgatā. Chakkanipāte "atthi bhikkhave
āsavā saṃvarā pahātabbā"ti ādinā nayena chadhā āgatā. Imasmiṃ pana sutte
teyeva dassanapahātabbehi saddhiṃ sattadhā āgatā. Ayaṃ tāva āsavapade
vacanattho ceva pabhedo ca.
@Footnote: 1 aṅ. dasaka. 24/61/90 avijjāsutta.    2 dī. pāṭi. 11/182/112 pāsādikasutta
@3 ka. aṇḍajaṃ, cha.Ma. abbaje             4 aṅ. catukka. 21/36/43-4 doṇasutta
@5 vinaYu. mahāvi. 1/39/26 pārājikakaṇḍa   6 aṅ. chakka. 22/334/463 nibbedhikasutta
@* pāli....gamaniyā evamuparipi (sayā)     7 aṅ. chakka. 22/334/463 (sayā)

---------------------------------------------------------------------------------------------
page69.
     Saṃvarapade pana saṃvariyatīti 1- saṃvaro pidahati nivāreti pavattituṃ na detīti
attho. Tathāhi "anujānāmi bhikkhave divā paṭisallīyantena davāraṃ saṃvaritvā
paṭisallīyitun"ti, 2- "sotānaṃ saṃvaraṃ brūmi paññāyete pithiyyare"ti 3- ādīsu
pidhānaṭṭhena saṃvaramāha. Svāyaṃ saṃvaro pañcavidho hoti sīlasaṃvaro
satiñāṇakhantiviriyasaṃvaroti. Tattha "iminā pāṭimokkhasaṃvarena upeto"ti 4- ayaṃ
sīlasaṃvaro. Pāṭimokkhasīlañhi ettha saṃvaroti vuttaṃ. "cakkhundriye
saṃvaramāpajjatī"ti 5- ādīsu satisaṃvaro. Sati hettha saṃvaroti vuttā. "sotānaṃ saṃvaraṃ
brūmi paññāyete pithiyyare"ti ayaṃ ñāṇasaṃvaro. Ñāṇañhettha pithiyyareti iminā
pidhānaṭṭhena saṃvaroti vuttaṃ. "khamo hoti sītassa .pe. Uppannaṃ kāmavitakkaṃ
nādhivāsetī"ti 6- ādinā nayena idheva khantiviriyasaṃvarā āgatā. Tesañca
"sabbāsavasaṃvarapariyāyan"ti iminā uddesena saṅgahitattā saṃvarabhāvo veditabbo.
     Apica pañcavidhopi ayaṃ saṃvaro idha āgatoyeva, tattha khantiviriyasaṃvarā
tāva vuttāyeva. "so tañca anāsanaṃ tañca agocaran"ti 7- ayampanettha sīlasaṃvaro.
"paṭisaṅkhā yoniso cakkhundriyasaṃvarasaṃvuto"ti 8- ayaṃ satisaṃvaro. Sabbattha paṭisaṅkhā
ñāṇasaṃvaro. Agahitagahaṇena pana dassanaṃ paṭisevanā bhāvanā ca ñāṇasaṃvaro.
Pariyāyanti etena dhammāti pariyāyo, uppattiṃ nirodhaṃ vā gacchantīti vuttaṃ hoti.
Ettāvatā "sabbāsavasaṃvarapariyāyan"ti ettha yaṃ vattabbaṃ, taṃ vuttaṃ hoti.
     [15] Idāni jānato ahanti ādīsu jānatoti jānantassa. Passatoti
passantassa. Dvepi padāni ekatthāni, byañjanameva nānaṃ. Evaṃ santepi
jānatoti ñāṇalakkhaṇaṃ upādāya puggalaṃ niddisati, jānanalakkhaṇañhi ñāṇaṃ.
Passatoti ñāṇappabhāvaṃ upādāya, passanappabhāvañhi ñāṇaṃ. Ñāṇasamaṅgī puggalo
cakkhumā viya cakkhunā rūpāni ñāṇeneva vivaṭe dhamme passati. Apica yoniso
manasikāraṃ uppādetuṃ jānato, ayoniso manasikāro yathā na uppajjati, evaṃ
@Footnote: 1 cha.Ma. saṃvarayatīti     2 vinaYu. mahā. vi. 1/77/52 paṭhamapārājika: vinitavatthu.
@3 khu.su. 25/1042/532 ajitamāṇavakapañhā.   4 abhi. vibhaṅga. 35/511/296 jhānavibhaṅga
@5 dī.Sī. 9/213/70 indriyasaṃvara    6 Ma.mū. 12/24,26/14,15 mūlapariyāyavagga
@7 Ma. mū. 12/25/15 sabbāsavasutta   8 Ma. mū. 12/22/13 "-".

---------------------------------------------------------------------------------------------
page70.
Passatoti ayamettha sāro. Keci panācariyā bahū papañcetvā bhaṇanti. Te
imasmiṃ atthe na yujjanti.
     Āsavānaṃ khayanti āsavappahānaṃ āsavānaṃ accantakhayasamuppādaṃ khīṇākāraṃ
natthibhāvanti ayameva imasmiñca sutte "āsavānaṃ khayā anāsavañcetovimuttin"ti 1-
ādīsu ca āsavakkhayattho. Aññatra pana maggaphalanibbānānipi āsavakkhayoti
vuccanti. Tathāhi:-
         "sekkhassa sikkhamānassa              ujumaggānusārino
          khayasmiṃ paṭhamaṃ ñāṇaṃ                 tato aññā anantarā"ti 2-
ādīsu maggo āsavakkhayoti vutto. "āsavānaṃ khayā samaṇo hotī"ti ādīsu 3-
phalaṃ.
         "paravajjānupassissa                 niccaṃ ujjhānasaññino
          āsavā tassa vaḍḍhanti              ārā so āsavakkhayā"ti 4-
ādīsu nibbānaṃ "āsavakkhayo"ti vuttaṃ.
     No ajānato no apassatoti yo pana na jānāti na passati, tassa
no vadāmīti attho. Etena ye ajānato apassatopi saṃvarādīhiyeva suddhiṃ
vadanti, te paṭikkhittā honti. Purimena vā padadvayena upāyo vutto, iminā
anupāyapaṭisedhoti. Saṅkhepena cettha ñāṇaṃ āsavānaṃ saṃvarapariyāyoti dassitaṃ
hoti.
     Idāni yaṃ jānato āsavānaṃ khayo hoti, taṃ dassetukāmo kiñca bhikkhave
jānatoti pucchaṃ ārabhi. Tattha jānanā bahuvidhā. Dabbajātiko eva hi koci
bhikkhu chattaṃ kātuṃ jānāti koci cīvarādīnaṃ aññataraṃ, tassa īdisāni kammāni
vattasīse ṭhatvā karontassa sā jānanā maggaphalānaṃ padaṭṭhānaṃ na hotīti na
vattabbā. Yo pana sāsane pabbajitvā vejjakammādīni kātuṃ jānāti, tassevaṃ
@Footnote: 1 Ma. mū. 12/438/386 cūḷaassapurasutta    2 khu. iti. 25/62/279 indriyasutta
@3 Ma. mū 12/438/386    4 khu. dhamMa. 25/253/60 ujjhānasaññittheravatthu

---------------------------------------------------------------------------------------------
page71.
Jānato āsavā vaḍḍhantiyeva, tasmā yaṃ jānato passato āsavānaṃ khayo hoti,
tadeva dassento āha yoniso ca manasikāraṃ ayoniso ca manasikāranti.
     Tattha yoniso manasikāro nāma upāyamanasikāro pathamanasikāro, aniccādīsu
aniccanti ādinā nayena saccānulomikena vā cittassa āvajjanā anvāvajjanā
ābhogo samannāhāro manasikāro, ayaṃ vuccati yoniso manasikāro. Ayoniso
manasikāroti anupāyamanasikāro uppathamanasikāro anicce niccanti dukkhe sukhanti
anattani attāti asubhe subhanti ayoniso manasikāro uppathamanasikāro
saccapaṭikkūlena vā cittassa āvajjanā anvāvajjanā ābhogo samannāhāro
manasikāro ayaṃ vuccati ayoniso manasikāroti. Evaṃ yoniso manasikāraṃ uppādetuṃ
jānato ayoniso manasikāro ca yathā na uppajjati, evaṃ passato āsavānaṃ
khayo hoti.
     Idāni imassevatthassa yuttiṃ dassento āha ayoniso bhikkhave .pe.
Pahiyyantīti. Tena kiṃ vuttaṃ hoti. Yasmā ayoniso manasikaroto āsavā
uppajjanti yoniso manasikaroto pahiyyanti tasmā jānitabbaṃ. Yoniso manasikāraṃ
uppādetuṃ jānato ayoniso manasikāro ca yathā na uppajjati evaṃ passato
āsavānaṃ khayo hotīti. Ayaṃ tāvettha saṅkhepavaṇṇanā.
     Ayampana vitthāro:- tattha "yoniso ayoniso"ti imehi tāva dvīhi
padehi ābaddhaṃ hoti upari sakalasuttaṃ. Vaṭṭavivaṭṭavasena hi upari sakalasuttaṃ
vuttaṃ. Ayoniso manasikāramūlakañca vaṭṭaṃ, yoniso manasikāramūlakaṃ vivaṭṭaṃ. Kathaṃ?
ayoniso manasikāro hi vaḍḍhamāno dve dhamme paripūreti avijjañca bhavataṇhañca.
Avijjāya ca sati "avijjāpaccayā saṅkhārā .pe. Dukkhakkhandhassa samudayo
hoti, taṇhāya sati taṇhāpaccayā upādānaṃ .pe. Samudayo hotī"ti evaṃ
ayoniso manasikārabahulo puggalo vātavegābhighātena vippannaṭṭhanāvā viya
gaṅgāvaṭṭe patitagokulaṃ viya cakkayante yuttabalibaddo viya punappunaṃ
bhavayonigativiññāṇaṭṭhitisattāvāsesu āvaṭṭaṃ parivaṭṭaṃ karoti, evaṃ tāva ayoniso
manasikāramūlakaṃ vaṭṭaṃ.

---------------------------------------------------------------------------------------------
page72.
     Yoniso manasikāro pana vaḍḍhamāno "yoniso manasikārasampannassetaṃ
bhikkhave bhikkhuno pāṭikaṅkhaṃ, `ariyaṃ aṭṭhaṅgikaṃ maggaṃ bhāvessati, ariyaṃ aṭṭhaṅgakaṃ
maggaṃ bahulīkarissatī"ti 1- vacanato sammādiṭṭhippamukhaṃ aṭṭhaṅgikaṃ maggaṃ paripūreti.
Yā ca sammādiṭṭhi sā vijjāti tassa vijjuppādā 2- "avijjānirodhā saṅkhāranirodho
.pe. Evametassa kevalassa dukkhakkhandhassa nirodho hotī"ti 3- evaṃ yoniso
manasikāramūlakaṃ vivaṭṭaṃ veditabbaṃ.
     Evaṃ imehi dvīhi padehi ābaddhaṃ hoti upari sakalasuttaṃ. Evaṃ ābaddhe
cettha yasmā pubbe āsavappahānaṃ dassetvā pacchā uppatti vuccamānā na
yujjati. Na hi pahīnā puna uppajjanti. Uppannānampana pahānaṃ yujjati,
tasmā uddesapaṭilomatopi "ayoniso bhikkhave manasikarototi ādimāha.
     Tattha ayoniso manasikarototi vuttappakāraṃ ayoniso manasikāraṃ uppādayato.
Anuppannā ceva āsavā uppajjantīti ettha ye pubbe appaṭiladdhapubbaṃ
cīvarādiṃ vā paccayaṃ upaṭṭhākasaddhivihārikaantevāsīnaṃ vā aññataraṃ manuññaṃ vatthuṃ
paṭilabhitvā taṃ subhaṃ sukhanti ayoniso manasikaroto aññataraññataraṃ vā pana
ananubhūtapubbaṃ ārammaṇaṃ yathā tathā vā ayoniso manasikaroto āsavā
uppajjanti, te anuppannā uppajjantīti veditabbā, aññathā hi anamatagge
saṃsāre anuppannā nāma āsavā na santi. Ananubhūtapubbepi vatthumhi ārammaṇe
vā yassa pakatisuddhiyā vā uddesaparipucchāpariyattinavakammayonisomanasikārānaṃ
vā aññataravasena pubbe anuppajjitvā pacchā tādisena paccayena sahasā
uppajjanti, imepi anuppannā uppajjantīti veditabbā. Tesuyeva pana
vatthārammaṇesu punappunaṃ uppajjamānā uppannā pavaḍḍhantīti vuccanti. Ito
aññathā 4- paṭhamuppannānaṃ vaḍḍhi nāma natthi.
@Footnote: 1 saṃ. mahā. 19/55/24 yonisomanasikārasampadāsutta   2 cha.Ma. vijjuppādā
@avijjānirodho, "avijjānirodhā...   3 vinaYu. mahā. 4/1/1-2 bodhikathā.
@4 cha.Ma., i. aññathā hi.

---------------------------------------------------------------------------------------------
page73.
     Yoniso ca kho bhikkhaveti ettha pana yassa pakatisuddhiyā vā seyyathāpi
āyasmato mahākassapassa bhaddāya ca kāpilāniyā uddesaparipucchādīhi vā
kāraṇehi āsavā nuppajjanti, so pajānāti "na kho me āsavā maggena
samugghātaṃ gatā, handa nesaṃ samūhatāya paṭipajjāmī"ti. Tato maggabhāvanāya
sabbe samugghāteti. Tassa te āsavā `anuppannā na uppajjantīti vuccanti.
Yassa pana ārakasseva sato satisammosena sahasā āsavā uppajjanti, tato
saṃvegamāpajjitvā yoniso padahanto te āsave samucchindati, tassa uppannā
pahīyantīti vuccanti maṇḍalārāmavāsīmahātissaguttattherassa viya.
     So kira tasmiṃyeva vihāre uddesaṃ gaṇhati, athassa gāme piṇḍāya
carato visabhāgārammaṇe kileso uppajji, so taṃ vipassanāya vikkhambhetvā vihāraṃ
agamāsi. Tassa supinantepi taṃ ārammaṇaṃ upaṭṭhāsi. So "ayaṃ kileso vaḍḍhitvā
apāyasaṃvattaniko hotī"ti saṃvegaṃ janetvā ācariyaṃ āpucchitvā vihārā nikkhamma
mahāsaṅgharakkhitattherassa santike rāgapaṭipakkhaṃ asubhakammaṭṭhānaṃ gahetvā gumbantaraṃ
pavisitvā paṃsukūlacīvaraṃ pattharitvā 1- nisajja anāgāmimaggena pañcakāmaguṇikarāgaṃ
chinditvā uṭṭhāya ācariyaṃ vanditvā punadivase uddesamaggaṃ pāpuṇi. Ye pana
vattamānānuppannā, tesaṃ paṭipattiyā pahānaṃ nāma natthi.
     [16] Idāni "uppannā ca āsavā pahiyyantī"ti idameva padaṃ
gahetvā ye te āsavā pahiyyanti, tesaṃ nānappakārato aññaṃpi pahānakāraṇaṃ
āvīkātuṃ desanaṃ vitthārento atthi bhikkhave āsavā dassanā pahātabbāti
ādimāha yathātaṃ 2- desanāppabhedakusalo dhammarājā. Tattha dassanā pahātabbāti
dassanena pahātabbā. Esa nayo sabbattha.
                      Dassanāpahātabbaāsavavaṇṇanā
     [17] Idāni tāni padāni anupubbato byākātukāmo "katame ca
bhikkhave āsavā dassanā pahātabbā"ti pucchaṃ katvā mūlapariyāyavaṇṇanāya
@Footnote: 1 cha.Ma. santharitvā.        2 cha.Ma. yathā taṃ evamuparipi

---------------------------------------------------------------------------------------------
page74.
Vuttanayeneva "idha bhikkhave assutavā puthujjano"ti puggalādhiṭṭhānaṃ desanaṃ
ārabhi. Tattha manasikaraṇīye dhamme nappajānātīti āvajjitabbe samannāharitabbe
dhamme nappajānāti. Amanasikaraṇīyeti tabbiparīte. Esa nayo sesesu padesu.
Yasmā pana ime dhammā manasikaraṇīyā, ime amanasikāraṇīyāti dhammato niyamo
natthi, ākārato pana atthi. Yenākārena manasikariyamānā akusaluppattipadaṭṭhānā
honati, tenākārena na manasikātabbā. Yena kusaluppattipadaṭṭhānā honti,
tenākārena manasikātabbā. Tasmā "yassa bhikkhave dhamme manasikaroto anuppanno vā
kāmāsavo"ti ādimāha. Tattha yassāti ye assa assutavato puthujjanassa.
Manasikarototi āvajjayato samannāharantassa. Anuppanno vā kāmāsavoti ettha
samuccayattho vāsaddo na vikappattho. Tasmā yathā "yāvatā bhikkhave sattā
apadā vā .pe. Tathāgato tesaṃ aggamakkhāyatī"ti 1- vutte apadā ca dvipadā
cāti attho, yathā ca "bhūtānaṃ vā sattānaṃ ṭhitiyā sambhavesīnaṃ vā anuggahāyā"ti 2-
vutte bhūtānañca sambhavesīnañcāti attho, yathā ca "aggito vā udakato vā
mithubhedato vā"ti 3- vutte aggito ca udakato ca mithubhedato cāti attho,
evamidhāpi anuppanno ca kāmāsavo uppajjati, uppanno ca kāmāsavo
pavaḍḍhatīti attho daṭṭhabbo. Evaṃ sesesu.
     Ettha ca kāmāsavoti pañcakāmaguṇiko rāgo. Bhavāsavoti rūpārūpabhave
chandarāgo jhānanikanti ca sassatucchedadiṭṭhisahagatā. Evaṃ diṭṭhāsavopi bhavāsaveeva
samodhānaṃ gacchati. Avijjāsavoti catūsu saccesu aññāṇaṃ. Tattha kāmaguṇe
assādato manasikaroto anuppanno ca kāmāsavo uppajjati, uppanno ca
pavaḍḍhati. Mahaggatadhamme assādato manasikaroto anuppanno ca bhavāsavo
uppajti, uppanno ca pavaḍḍhati. Tīsu bhūmīsu dhammesu catuvipallāsapadaṭṭhānabhāvena
manasikaroto anuppanno ca avijjāsavo uppajjati, uppanno ca pavaḍḍhatīti
veditabbo. Vuttanayapaccanīkato sukkapakkho vitthāretabbo.
@Footnote: 1 khu. iti. 25/90/308 aggappasādasutta  2 Ma.mū. 12/402/359 mahātaṇhāsaṅkhayasutta
@3 khu.u. 25/76/223 pāṭaligāmiyasutta

---------------------------------------------------------------------------------------------
page75.
     Kasmā pana tayo eva āsavā idha vuttāti. Vimokkhapaṭipakkhato.
Appaṇihitavimokkhapaṭipakkho hi kāmāsavo, animittasuññatapaṭipakkhā itare. Tasmā
ime tayo āsave uppādentā tiṇṇaṃ vimokkhānaṃ abhāgino honti, anuppādentā
bhāginoti etamatthaṃ dassentena tayo eva vuttāti veditabbā. Diṭṭhāsavopi
vā ettha vuttoyevāti vaṇṇitametaṃ.
     Tassa amanasikaraṇīyānaṃ dhammānaṃ manasikārāti manasikārahetu, yasmā te
dhamme manasikaroti, tasmāti vuttaṃ hoti. Esa nayo dutiyapadesu. "anuppannā
ceva āsavā uppajjanti, uppannā ca āsavā pavaḍḍhantī"ti heṭṭhā
vuttaāsavānaṃyeva abhedato nigamanametaṃ.
     [18] Ettāvatā yo ayaṃ puggalādhiṭṭhānāya desanāya dassanāya pahātabbe
āsave niddisituṃ assutavā puthujjano vutto, so yasmā "ayoniso bhikkhave
manasikaroto anuppannā ceva āsavā uppajjantī"ti evaṃ sāmaññato vuttānaṃ
ayoniso manasikārapaccayānaṃ kāmāsavādīnaṃpi adhiṭṭhānaṃ, tasmā tepi āsave
teneva puggalena dassetvā idāni dassanāya pahātabbe āsave dassento
so evaṃ ayoniso manasikaroti, ahosiṃ nu kho ahanti ādimāha. Vicikicchāsīsena
cettha diṭṭhāsavaṃpi dassetuṃ imaṃ desanaṃ ārabhi.
     Tassattho yassete iminā vuttanayena āsavā uppajjanti, so puthujjano
yo cāyaṃ "assutavā"ti ādinā nayena vutto, so puthujjano evaṃ ayoniso
anupāyena uppathena manasikaroti. Kathaṃ? ahosiṃ nu kho .p. So kuhiṃ gāmī
bhavissatīti. Kiṃ vuttaṃ hoti, so evaṃ ayoniso manasikaroti, yathāssa "ahaṃ
ahosiṃ nu kho"ti ādinā nayena vuttā soḷasavidhāpi vicikicchā uppajjati. 1-
     Tattha ahosiṃ nu kho na nu khoti sassatākārañca adhiccasamuppattiākārañca
nissāya atītena attano vijjamānatañca avijjamānatañca kaṅkhati. Kiṃ kāraṇanti
na vattabbaṃ. Ummattako viya bālaputhujjano yathā vā tathā vā pavattati. Apica
@Footnote: 1 cha.Ma. uppajjatīti

---------------------------------------------------------------------------------------------
page76.
Ayoniso manasikāroyevettha kāraṇaṃ. Evaṃ ayoniso manasikārassa pana kiṃ kāraṇanti.
Sveva puthujjanabhāvo ariyānaṃ adassanādīni vā. Nanu ca puthujjanopi yoniso
manasikarotīti. Kova evamāha manasikarotīti. Na pana tattha puthujjanabhāvo kāraṇaṃ,
saddhammassavanakalyāṇamittatādīni tattha kāraṇāni. Na hi macchamaṃsādīni attano
pakatiyā sugandhāni, abhisaṅkhārapaccayā pana sugandhānipi honti.
     Kiṃ nu kho ahosinti. Jātiliṅgūpapattiyo nissāya khattiyo nu kho ahosiṃ,
brāhmaṇavessasuddagahaṭṭhapabbajitadevamanussānaṃ aññataroti kaṅkhati.
     Kathaṃ nu khoti saṇṭhānākāraṃ nissāya dīgho nu kho ahosiṃ,
rassaodātakaṇhappamāṇikaappamāṇikādīnaṃ aññataroti kaṅkhati. Keci pana
issaranimmānādīni 1- nissāya kena nu kho kāraṇena ahosinti hetuto kaṅkhatīti
vadanti.
     Kiṃ hutvā kiṃ ahosinti jātiādīni nissāya khattiyo hutvā nu kho
brāhmaṇo ahosiṃ .pe. Devo hutvā manussoti attano paramparaṃ kaṅkhati.
Sabbattheva pana addhānanti kālādhivacanametaṃ.
     Bhavissāmi nu kho na nu khoti sassatākārañca ucchedākārañca nissāya
anāgate attano vijjamānatañca avijjamānatañca kaṅkhati. Sesamettha
vuttanayameva.
     Etarahi vā paccuppannaṃ addhānanti idāni vā paṭisandhimādiṃ katvā
cutipariyantaṃ sabbampi vattamānakālaṃ gahetvā.
     Ajjhattaṃ kathaṃkathī hotīti attano khandhesu vicikicchī 2- hoti. Ahannu
khosmīti attano atthibhāvaṃ kaṅkhati. Yuttampanetanti? yuttaṃ ayuttanti kā ettha
cintā. Apicettha idaṃ vatthumpi udāharanti. Cūḷamātāya kira putto muṇḍo
mahāmātāya putto amuṇḍo, taṃ puttaṃ muṇḍesuṃ. So uṭṭhāya ahaṃ nu kho
cūḷamātāya puttoti cintesi. Evaṃ ahaṃ nu khosmīti kaṅkhā hoti.
@Footnote: 1 cha.Ma., i. issaranimmānādiṃ         2 cha.Ma. vicikiccho

---------------------------------------------------------------------------------------------
page77.
     No nu khosmīti attano natthibhāvaṃ kaṅkhati. Tatrāpi idaṃ vatthu:-
eko kira macche gaṇhanto udake ciraṭṭhānena sītibhūtaṃ attano ūruṃ  macchoti
cintetvā pahari. Aparo susānapasse khettaṃ rakkhanto bhīto saṅkuṭito
sayi. So pabujjhitvā attano jaṇṇukāni dve yakkhāti cintetvā pahari. Evaṃ
no nu khosmīti kaṅkhati.
     Kiṃ nu khoti khattiyova samāno attano khattiyabhāvaṃ kaṅkhati. Esa nayo
sesesu. 1- Devo pana samāno devabhāvaṃ ajānanto nāma natthi sopi tampana
"ahaṃ rūpī nu kho arūpī nu kho"ti ādinā nayena kaṅkhati. Khattiyādayo kasmā
na jānantīti ce. Appaccakkhā tesaṃ tattha tattha kule uppatti. Gahaṭṭhāpi
poṭṭhalikādayo 2- pabbajitasaññino. Pabbajitāpi "kuppannu kho kamman"ti ādinā
nayena gahaṭṭhasaññino. Manussāpi ca rājāno viya attani devasaññino honti.
     Kathaṃ nu khosmīti vuttanayameva. Kevalañhettha abbhantare jīvo nāma
atthīti gahetvā tassa saṇṭhānākāraṃ nissāya dīgho nu khosmi. Rassa
caturaṃsachaḷaṃsa aṭṭhaṃsasoḷasaṃsādīnaṃ aññatarappakāroti kaṅkhanto kathaṃ nu khosmīti 3-
veditabbo. Sarīrasaṇṭhānaṃ paccuppannaṃ ajānanto nāma natthi.
     Kuto āgato, so kuhiṃ gāmī bhavissatīti attabhāvassa āgatagataṭṭhānaṃ 4-
kaṅkhati.
     [19] Evaṃ soḷasappabhedaṃ vicikicchaṃ dassetvā idāni yaṃ iminā
vicikicchāsīsena diṭṭhāsavaṃ dassetuṃ ayaṃ desanā āraddhā, taṃ dassento tassa
evaṃ ayoniso manasikaroto channaṃ diṭṭhīnanti ādimāha. Tassa puggalassa yathā
ayaṃ vicikicchā uppajjati, evaṃ ayoniso manasikaroto tasseva savicikicchassa
ayoniso manasikārassa thāmagatattā channaṃ diṭṭhīnaṃ aññatarā diṭṭhi uppajjatīti
vuttaṃ hoti. Tattha sabbapadesu vāsaddo vikappattho. Evaṃ vā evaṃ vā diṭṭhi
uppajjatīti vuttaṃ hoti. Atthi me attāti cettha sassatadiṭṭhi sabbakālesu
@Footnote: 1 i. sesesupi          2 porāṇe potalikā iti likhiyati
@3 cha.Ma., i. kathaṃ nu khosmīti kaṅkhatīti veditabbo  4 cha.Ma. āgatigatiṭṭhānaṃ

---------------------------------------------------------------------------------------------
page78.
Attano attano atthitaṃ gaṇhāti. Saccato thetatoti bhūtato ca thirato ca, evaṃ 1-
saccanti bhūtato suṭṭhu daḷhabhāvenāti vuttaṃ hoti. Natthi me attāti ayampana
ucchedadiṭṭhi sato sattassa tattha tattha vibhavagahaṇato. Athavā purimāpi tīsu
kālesu atthīti gahaṇato sassatadiṭṭhi, paccuppannameva atthīti gaṇhantī
ucchedadiṭṭhi. Pacchimāpi atītānāgatesu natthīti gahaṇato `bhasmantā āhutiyoti
gahitadiṭṭhikānaṃ viya ucchedadiṭṭhi. Atīte eva natthīti gaṇhantī
adhiccasamuppattikasseva sassatadiṭṭhi.
     Attanāva attānaṃ sañjānāmīti saññākkhandhasīsena khandhe attāti
gahetvā saññāya avasesakkhandhe sañjānato iminā attanā imaṃ attānaṃ
sañjānāmīti hoti. Attanāva anattānanti saññākkhandhaṃyeva attāti gahetvā
itare ca cattāro anattāti gahetvā saññāya te sañjānato evaṃ hoti.
Anattanāva attānanti saññākkhandhaṃ anattāti itare ca cattāro attāti
gahetvā saññāya te sañjānato evaṃ hoti, sabbāpi sassatucachedadiṭṭhiyoyeva.
     Vado vedeyyoti ādayo pana sassatadiṭṭhiyā eva abhinivesākāRā. Tattha
vadatīti vado, vacīkammassa kārakoti vuttaṃ hoti. Vedayatīti vedeyyo, jānāti
anubhavati cāti vuttaṃ hoti. Kiṃ vedetīti. Tatra tatra kalyāṇapāpakānaṃ kammānaṃ
vipākaṃ paṭisaṃvedeti. Tatra tatrāti tesu tesu yonigatiṭhitinivāsanikāyesu ārammaṇesu
vā. Niccoti uppādavayarahito. Dhuvoti thiro sārabhūto. Sassatoti sabbakāliko.
Avipariṇāmadhammoti attano pakatibhavaṃ avijahanadhammo, kakaṇṭako 2- viya nānāppakārataṃ
nāpajjati. Sassatisamanti candasuriyasamuddamahāpaṭhavīpabbatā lokavohārena sassatiyoti
vuccanti. Sassatīhi samaṃ sassatisamaṃ. Yāva sassatiyo tiṭṭhanti, tāva tatheva ṭhassatīti
gaṇhato evaṃ diṭṭhi hoti.
     Idaṃ vuccati bhikkhave diṭṭhigatanti ādīsu idanti idāni vattabbassa
paccakkhanidassanaṃ. Diṭṭhigatasambandhena ca idanti vuttaṃ na diṭṭhisambandhena,
ettha ca diṭṭhiyeva diṭṭhigataṃ gūthagataṃ viya. Diṭṭhīsu vā gataṃ idaṃ dassanaṃ
@Footnote: 6 cha.Ma., i. idaṃ           2 porāṇe kakaṇṭhakoti likhiyati

---------------------------------------------------------------------------------------------
page79.
Dvāsaṭṭhidiṭṭhiantogadhattātipi diṭṭhigataṃ. Diṭṭhiyā vā gataṃ diṭṭhigataṃ. Idañhi
atthi me attāti ādi diṭṭhiyā gamanamattameva, natthettha attā vā nicco
vā kocīti vuttaṃ hoti. Sā cāyaṃ diṭṭhi dunniggamanaṭṭhena gahanaṃ. Dūratikkamanaṭṭhena
sappaṭibhayaṭṭhena ca kantāro dubbhikkhakantāravāḷakantārādayo viya. Sammādiṭṭhiyā
vinivijjhanaṭṭhena vā vilomanaṭṭhena vā visūkaṃ. Kadāci sassatassa kadāci ucchedassa
gahaṇato virūpaṃ phanditanti vipphanditaṃ. Bandhanaṭṭhena saṃyojanaṃ. Tenāha
"diṭṭhigahanaṃ *- .pe. Diṭṭhisaṃyojanan"ti. 1- Idānissa tameva bandhanatthaṃ dassento
diṭṭhiyojanasaṃyuttoti ādimāha. Tatthāyaṃ saṅkhepattho, iminā diṭṭhisaṃyojanena
saṃyutato puthujjano etehi jātiādīhi na parimuccati. Kiṃ vā bahunā,
sakalavaṭṭadukkhatopi na muccatīti.
     [20] Evaṃ chappabhedaṃ diṭṭhāsavaṃ dassetvā yasmā sīlabbataparāmāso
kāmāsavādivaseneva dassito hoti. Kāmasukhatthañhi bhavasukhabhavavisuddhiatthañca
avijjāya abhibhūtā ito bahiddhā samaṇabrāhmaṇā sīlabbatāni parāmasanti,
tasmā taṃ adassetvā diṭṭhigahaṇena vā tassa gahitattāpi taṃ adassetvāva
idāni yo puggalo dassanāpahātabbe āsave pajahati, taṃ dassetvā tesaṃ
āsavānaṃ pahānaṃ dassetuṃ pubbe vā ayoniso manasikaroto puthujjanassa tesaṃ
uppattiṃ dassetvā idāni tabbiparītassa pahānaṃ dassetuṃ sutavā ca kho bhikkhaveti
ādimāha.
     Tassattho, yāva so idaṃ dukkhanti āgacchati tāva heṭṭhā vuttanayena
ca vuttapaccanīkato veditabbo. Paccanīkanayena pana sabbākārena ariyadhammassa
akovidaavinītapaccanīkato ayaṃ "sutavā ariyasāvako ariyadhammassa kovido ariyadhamme
suvinīto"ti veditabbo. Apica kho sikkhāppattavipassanato pabhūti tāva gotrabhū,
tāva tadanurūpena atthena ayaṃ ariyasāvakoti veditabbo.
     [21] "so idaṃ dukkhanti yoniyo manasikarotī"ti ādīsu ayampana
atthavibhāvanā, so catusaccakammaṭṭhāniko ariyāsāvako taṇhāvajjā tebhūmikā
@Footnote: 1 abhi. saṅgaṇi. 34/381/107 cittuppādakaṇḍa  * pāli... gahaṇaṃ

---------------------------------------------------------------------------------------------
page80.
Khandhā dukkhaṃ, taṇhā dukkhasamudayo, ubhinnaṃ appavatti nirodho, nirodhasampāpako
maggoti evaṃ pubbeva ācariyasantike uggahitacatusaccakammaṭṭhāno aparena samayena
vipassanāmaggaṃ samāruḷho samāno te tebhūmike khandhe idaṃ dukkhanti yoniso
manasikaroti, upāyena pathena samannāharati ceva vipassati ca. Ettha hi yāva
sotāpattimaggo, tāva manasikārasīseneva vipassanā vuttā. Yā panāyaṃ tasseva
dukkhassa samuṭṭhāpikā ca bhavikā taṇhā, ayaṃ samudayoti yoniso manasikaroti
yasmā pana idaṃ dukkhañca samudayo ca idaṃ ṭhānaṃ patvā nirujjhanti nappavattanti,
tasmā yadidaṃ nibbānaṃ nāma, ayaṃ dukkhanirodhoti yoniso manasikaroti. Nirodhasampāpakaṃ
aṭṭhaṅgikaṃ maggaṃ ayaṃ dukkhanirodhagāminī paṭipadāti yoniso manasikaroti, upāyena
pathena samannāharati ceva vipassati ca.
     Tatrāyaṃ upāyo, abhiniveso nāma vaṭṭe hoti, vivaṭṭe natthi. Tasmā
"ayaṃ atthi imasmiṃ kāye paṭhavīdhātu āpodhātū"ti ādinā nayena sakasantatiyaṃ
cattāri bhūtāni tadanusārena upādārūpāni ca pariggahetvā ayaṃ rūpakkhandhoti
vavatthapeti, taṃ vavatthāpayato uppanne tadārammaṇe cittacetasike dhamme ime
cattāro arūpakkhandhāti vavatthapeti, tato ime pañcakkhandhā dukkhanti vavatthapeti,
te pana saṅkhepato nāmañca rūpañcāti dve bhāgā eva honti. Idañca
nāmarūpaṃ sahetu sapaccayaṃ uppajjati. Tassa ayaṃ hetu ayaṃ paccayoti
avijjābhavataṇhākammāhārādike hetupaccayeva vavatthāpeti. Tato tesaṃ paccayānañca
paccayuppannadhammānañca yāthāvasarasalakkhaṇaṃ vavatthapetvā ime dhammā ahutvā
hontīti aniccalakkhaṇaṃ āropeti, udayavayapīḷitattā dukkhāti dukkhalakkhaṇaṃ
āropeti, avasavattanato anattāti anattalakkhaṇaṃ āropeti. Evaṃ tīṇi
lakkhaṇāni āropetvā paṭipāṭiyā vipassanaṃ pavattento sotāpattimaggaṃ
pāpuṇāti.
     Tasmiṃ khaṇe cattāri saccāni ekapaṭivedheneva paṭivijjhati, ekābhisamayena
abhisameti. Dukakhaṃ pariññāpaṭivedhena paṭivijjhati, samudayaṃ pahānapaṭivedhena, nirodhaṃ

---------------------------------------------------------------------------------------------
page81.
Sacchikiriyāpaṭivedhena, maggaṃ bhāvanāpaṭivedhena. Dukkhañca pariññābhisamayenābhisameti
.pe. Maggaṃ bhāvanābhisamayena abhisameti, no ca kho aññamaññena ñāṇena.
Ekañāṇeneva hi esa nirodhaṃ ārammaṇato sesāni kiccato paṭivijjhati ceva
abhisameti ca. Na hi tassa tasmiṃ samaye evaṃ hoti "ahaṃ dukkhaṃ parijānāmī"ti
vā .pe. "maggaṃ bhāvemī"ti vāti, apica khvāssa ārammaṇaṃ katvā paṭivedhavasena
nirodhaṃ sacchikarotoyeva taṃ ñāṇaṃ dukkhapariññākiccampi samudayapahānakiccampi
maggabhāvanākiccampi karotiyeva. Tassa evaṃ upāyena yoniso manasikaroto tīṇi
saṃyojanāni pahīyanti. Vīsativatthukā sakkāyadiṭṭhi, aṭṭhavatthukā vicikicchā,
"sīlena suddhi vatena suddhī"ti sīlabbatānaṃ parāmasanato sīlabbataparāmāsoti.
Tattha catūsu āsavesu sakkāyadiṭṭhisīlabbataparāmāsā diṭṭhāsavena saṅgahitā āsavā
ceva saṃyojanā ca. Vicikicchā saṃyojanameva, na āsavo. "dassanā pahātabbā
āsavā"ti ettha pariyāpannattā pana āsavāti.
     "ime vuccanti .pe. Pahātabbā"ti ime sakkāyadiṭṭhiādayo dassanā
pahātabbā nāma āsavāti dassento āha. Athavā yā ayaṃ channaṃ diṭṭhīnaṃ
aññatarā diṭṭhi uppajjatīti evaṃ sarūpeneva sakkāyadiṭṭhi vibhattā. Taṃ sandhāyāha
"ime vuccanti bhikkhave"ti. Sā ca yasmā sahajātapahānekaṭṭhehi saddhiṃ pahīyati.
Diṭṭhāsave hi pahīyamāne taṃsahajāto catūsu diṭṭhisampayuttacittesu kāmāsavopi
avijjāsavopi pahīyati. Pahānekaṭṭho pana catūsu diṭṭhivippayuttesu
nāgasupaṇṇādisamiddhipatthanāvasena uppajjamāno bhavāsavo. Teneva sampayutto
avijjāsavopi. Davīsu domanassacittesu pāṇātipātādinibbattako avijjāsavopi, tathā
vicikicchācittasampayutto avijjāsavopīti evaṃ sabbatthāpi avasesā tayopi āsavā
pahīyanti. Tasmā bahuvacananiddeso katoti evamettha attho veditabbo. Esa
porāṇānaṃ adhippāyo.
     Dassanā pahātabbāti dassanaṃ nāma sotāpattimaggo, tena pahātabbāti
attho. Kasmā sotāpattimaggo dassanaṃ? paṭhamaṃ nibbānadassanato. Nanu gotrabhū
paṭhamataraṃ passatīti. No na passati. Disvā kattabbakiccampana na karoti saṃyojanānaṃ

---------------------------------------------------------------------------------------------
page82.
Appahānato. Tasmā passatīti na vattabbo. Yattha katthaci rājānaṃ disvāpi
paṇṇākāraṃ datvā kiccanipphattiyā adiṭṭhattā "ajjāpi rājānaṃ na passāmī"ti
vadanto gāmavāsī puriso cettha nidassanaṃ.
                       Saṃvarāpahātabbaāsavavaṇṇanā
     [22] Evaṃ dassanena pahātabbe āsave dassetvā idāni tadanantaraṃ
niddiṭṭhe saṃvarā pahātabbe dassetuṃ katame ca bhikkhave āsavā saṃvarā pahātabbāti
āha. Evaṃ sabbattha sambandho veditabbo. Ito parañhi atthamattameva
vaṇṇayissāma.
     Nanu ca dassanena bhāvanāyāti imehi dvīhi apahātabbo āsavo nāma
natthi, atha kasmā visuṃ saṃvarādīhi pahātabbe dassetīti. Saṃvarādīhi pubbabhāge
vikkhambhitā āsavā catūhi maggehi samugghātaṃ gacchanti, tasmā tesaṃ maggānaṃ
pbbabhāge ime pañcahākārehi vikkhambhanappahānaṃ dassento evamāha. Tasmā
yo cāyaṃ vutto paṭhamo dassanamaggoyeva, idāni bhāvanānāmena vuccissanti 1-
tayo maggā, tesaṃ sabbesampi ayaṃ pubbabhāgapaṭipadāti veditabbā.
     Tatthe idhāti imasmiṃ sāsane. Paṭisaṅkhāti paṭisaṅkhāya. Tatrāyaṃ saṅkhāsaddo
ñāṇakoṭṭhāsapaññattigaṇanāsu dissati. "saṅkhāyekaṃ paṭisevatī"ti 2- ādīsu hi ñāṇe
dissati. "papañcasaññāsaṅkhā samudācarantī"ti 3- ādīsu koṭṭhāse. "tesaṃ tesaṃ
dhammānaṃ saṅkhā samaññā"ti 4- ādīsu paññattiyaṃ. "na *- sukaraṃ saṅkhātun"ti 5-
ādīsu gaṇanāyaṃ. Idha pana ñāṇe daṭṭhabbo.
     Paṭisaṅkhā yonisoti hi upāyena pathena paṭisaṅkhāya ñatvā paccavekkhitvāti
attho. Ettha ca asaṃvare ādīnavapaṭisaṅkhā yoniso paṭisaṅkhāti veditabbā. Sā
cāyaṃ "varaṃ bhikkhave tattāya ayosalākāya ādittāya sampajjalitāya sañjotibhūtāya
@Footnote: 1 Ma. bujjhissanti  2 Ma.Ma. 13/168/139 naḷakasutta
@3 Ma.mū. 12/201/169 madhupiṇḍikasutta
@4 abhi. saṅgaṇi. 34/1313-15/297 nikkhepakaṇḍa
@*5 pāli. sukaro, saṃ. nidāna. 16/128/175 pabbatasutta

---------------------------------------------------------------------------------------------
page83.
Cakkhundriyaṃ sampalimaṭṭhaṃ, na tveva cakkhuviññeyyesu rūpesu anubyañjanaso
nimittaggāho"ti 1- ādinā ādittapariyāyanayena veditabbā. Cakkhundriyasaṃvarasaṃvuto
viharatīti ettha cakkhumeva indriyaṃ cakkhundriyaṃ, saṃvaraṇato saṃvaro, pidahanato
thakanatoti vuttaṃ hoti. Satiyā etaṃ adhivacanaṃ. Cakkhundriye saṃvaro
cakkhundriyasaṃvaro. Titthakāko āvāṭakacchapo vanamahisoti ādayo viya.
     Tattha kiñcāpi cakkhundriye saṃvaro vā asaṃvaro vā natthi. Na hi
cakkhupasādaṃ nissāya sati vā muṭṭhasaccaṃ vā uppajjati. Apica yadā rūpārammaṇaṃ
cakkhussa āpāthaṃ āgacchati, tadā bhavaṅge dvikkhattuṃ uppajjitvā niruddhe
kiriyamanodhātu āvajjanakiccaṃ sādhayamānā uppajjitvā nirujjhati, tato
cakkhuviññāṇaṃ dassanakiccaṃ, tato vipākamanodhātu sampaṭicchannakiccaṃ, tato
vipākāhetukamanoviññāṇadhātu santīraṇakiccaṃ, tato kiriyāhetukamanoviññāṇadhātu
voṭṭhabbanakiccaṃ 2- sādhayamānā uppajjitvā nirujjhati. Tadanantaraṃ javati.
     Tatthāpi neva bhavaṅgasamaye, na āvajjanādīnaṃ aññatarasamaye saṃvaro vā
asaṃvaro vā atthi. Javanakkhaṇe pana sace dussīlyaṃ vā muṭṭhasaccaṃ vā aññāṇaṃ
vā akkhanti vā kosajjaṃ vā uppajjati, ayaṃ asaṃvaro hoti, evaṃ hontopi
so cakkhundriye asaṃvaroti vuccati. Kasmā? yasmā tasmiṃ sati dvārampi aguttaṃ
hoti, bhavaṅgampi āvajjanādīni vīthicittānipi, yathā kiṃ, yathā nagare catūsu
dvāresu asaṃvutesu kiñcāpi antogharadvārakoṭṭhakagabbhādayo susaṃvutā, tathāpi
antonagare sabbaṃ bhaṇḍaṃ arakkhitaṃ agopitameva hoti. Nagaradavārena hi pavisitvā
corā yadicchanti, taṃ hareyyuṃ, 3- evameva javane dussīlyādīsu uppannesu tasmiṃ
asaṃvare sati dvārampi aguttaṃ hoti, bhavaṅgampi āvajjanādīni vīthicittānipi. 4-
     Tasmimpana sīlādīsu uppannesu dvārampi guttaṃ hoti, bhavaṅgampi
āvajjanādīni vīthicittānipi. Yathā kiṃ, yathā nagaradvāresu saṃvutesu kiñcāpi
antogharādayo asaṃvutā, tathāpi antonagare sabbaṃ bhaṇḍaṃ surakkhitaṃ sugopitameva hoti.
@Footnote: 1 saṃ. saḷā. 18/303/210 samuddavagga: ādittapariyāyasutta.
@2 Sī., i. voṭṭhapanakiccaṃ  3 cha.Ma., i. kareyyuṃ  4 cha.Ma., i. vīthicittānipīti

---------------------------------------------------------------------------------------------
page84.
Nagaradvāresu hi pidahitesu corānaṃ paveso natthi, evameva javane sīlādīsu
uppannesu dvārampi suguttaṃ hoti, bhavaṅgampi āvajjanādīni vīthicittānipi.
Tasmā javanakkhaṇe uppajjamānopi cakkhundriyasaṃvaroti vutto. Idha cāyaṃ
satisaṃvaro adhippetoti veditabbo. Cakkhundriyasaṃvarena saṃvuto
cakkhundriyasaṃvarasaṃvuto upetoti vuttaṃ hoti. Tathāhi pāṭimokkhasaṃvarasaṃvutoti
imassa vibhaṅge "iminā pāṭimokkhasaṃvarena upepo hoti .pe. Samannāgato"ti 1-
vuttaṃ taṃ ekajjhaṃ katvā cakkhundriyasaṃvarena saṃvutoti evamatthato veditabbaṃ. 2-
     Athavā saṃvarīti saṃvuto, thakesi pidahīti vuttaṃ hoti. Cakkhundriye saṃvarasaṃvuto
cakkhundriyasaṃvarasaṃvuto, cakkhundriyasaṃvarasaññitaṃ satikavāṭaṃ cakkhudvāre gharadvāre
kavāṭaṃ viya saṃvari thakesi pidahīti vuttaṃ hoti. Ayameva cettha attho sundarataro.
Tathāhi "cakkhundriyasaṃvaraṃ asaṃvutassa viharato saṃvutassa viharato"ti ettha dvīsu
padesu ayameva attho dissatīti. Viharatīti evaṃ cakkhundriyasaṃvarasaṃvuto yena kenaci
iriyāpathavihārena viharati. Yañhissāti ādimhi yaṃ cakkhundriyasaṃvaraṃ assa
bhikkhuno asaṃvutassa athaketvā apidahitvā viharantassāti evamattho veditabbo.
Athavā yekārassa yanti ādeso, hikāro ca padapūraṇo, ye assāti attho.
     Uppajjeyyunti nibbatteyyuṃ. Āsavā vighāṭapariḷāhāti 3- cattāro āsavā
ca aññe ca vighāṭakarā kilesapariḷāhā vipākapariḷāhā vā. 4- Cakkhudvāre hi
iṭṭhārammaṇaṃ āpāthagataṃ kāmassādavasena assādayato abhinandato kāmāsavo
uppajjati, īdisaṃ aññasmimpi sugatibhave labhissāmīti bhavapatthanāya assādayato
bhavāsavo uppajjati, sattoti vā sattassāti vā gaṇhantassa diṭṭhāsavo
uppajjati, sabbeheva sahajātaṃ aññāṇaṃ avijjāsavoti cattāro āsavā
uppajjanti. Tehi sampayuttā apare kilesā vighāṭapariḷāhā, āyatiṃ vā tesaṃ
vipākā. Tepi hi asaṃvutasseva viharato uppajjeyyunti vuccanti.
@Footnote: 1 abhi. vibhaṅga. 35/511/296 jhānavibhaṅga.   2 cha.Ma., i. veditabbo
@3 cha.Ma. vighātapariḷāhā evamuparipi            4 cha.Ma. ca

---------------------------------------------------------------------------------------------
page85.
     Evaṃsa teti evaṃ assa te eva, etena upāyena na honti, no
aññathāti vuttaṃ hoti. Esa nayo paṭisaṅkhā yoniso sotindriyasaṃvarasaṃvutoti
ādīsu.
     Ime vuccanti āsavā saṃvarā pahātabbāti ime chasu dvāresu cattāro 1-
katvā catuvīsati āsavā saṃvarena pahātabbāti vuccanti. Sabbattheva cettha
satisaṃvaro eva saṃvaroti veditabbo.
                     Paṭisevanāpahātabbaāsavavaṇṇanā
     [23] Paṭisaṅkhā yoniso cīvaranti ādīsu yaṃ vattabbaṃ, taṃ sabbaṃ
visuddhimagge sīlakathāyaṃ vuttameva. Yañhissāti yaṃ cīvarapiṇḍapātādīsu vā aññataraṃ
assa. Apaṭisevatoti evaṃ yoniso apaṭisevanatassa. Sesaṃ vuttanayameva. Kevalaṃ panidha
aladdhaṃ cīvarādiṃ patthayato laddhaṃ vā assādayato kāmāsavassa uppatti veditabbā.
Īdisaṃ aññasmimpi sampattibhave sugatibhave labhissāmīti bhavapatthanāya assādayato
bhavāsavassa ahaṃ labhāmīti vā mayhaṃ vā idanti attasaññaṃ adhiṭṭhahato 2-
diṭṭhāsavassa uppatti veditabbā. Sabbeheva pana sahajāto avijjāsavoti evaṃ
catunnaṃ āsavānaṃ uppatti vipākapariḷāhā pana 3- navavedanuppādanatopi
veditabbā.
     Ime vuccanti bhikkhave āsavā paṭisevanā pahātabbāti ime ekamekasmiṃ
paccaye cattāro cattāro katvā soḷasa āsavā iminā ñāṇasaṃvarasaṅkhātena
paccavekkhaṇapaṭisevanena pahātabbāti vuccantīti. 4-
                     Adhivāsanāpahātabbaāsavavaṇṇanā
     [24] Paṭisaṅkhā yoniso khamo hoti sītassāti upāyena pathena
paccavekkhitvā khamo 5- hoti sītassa sītaṃ khamati sahati, na avīrapuriso viya
@Footnote: 1 cha.Ma., i. cattāro cattāro   2 Sī., i. avijahato    3 cha.Ma., i. ca
@4 cha.Ma., i. vuccanti           5 i. khantā

---------------------------------------------------------------------------------------------
page86.
Appamattakenāpi sītena calati kampati kammaṭṭhānaṃ vijahati. Apica kho lomasanāgatthero
viya anappakenāpi sītena phuṭṭho na calati na kampati kammaṭṭhānameva
manasikaroti. Thero kira cetiyapabbate piyaṅguguhāyaṃ padhānaghare viharanto antaraṭṭhake
himapātasamaye lokantariyaniraye paccavekkhitvā kammaṭṭhānaṃ avijahantova abbhokāse
vītināmesi. Evaṃ uṇhādīsupi atthayojanā veditabbā.
     Kevalañhi yo bhikkhu adhimattampi uṇhaṃ sahati sveva thero viya, ayaṃ
"khamo uṇhassā"ti veditabbo. Thero kira gimahasamaye pacchābhattaṃ bahicaṅkame
nisīdi. Kammaṭṭhānaṃ manasikaroto 1- sedāpissa kacchehi muccanti. Atha naṃ antevāsiko
āha "idha bhante nisīdatha, sītalo okāso"ti. Thero "uṇhabhayena nevamhi
āvuso idha nisinno"ti avīcimahānirayaṃ paccavekkhitvā nisīdiyeva. Uṇhanti
cettha aggisantāpo ca veditabbo. Suriyasantāpavasena panetaṃ vatthu vuttaṃ.
     Yo ca dve tayo vāre bhattaṃ vā pānīyaṃ vā alabhamānopi anamatagge
saṃsāre attano pittivisayūpapattiṃ paccavekkhitvā avedhento kammaṭṭhānaṃ na
vijahatiyeva. Adhimattehi ḍaṃsamakasavātātapasamphassehi phuṭṭho cāpi tiracchānūpapattiṃ
paccavekkhitvā avedhento kammaṭṭhānaṃ na vijahatiyeva. Siriṃsapasamphassena phuṭṭho
cāpi anamatagge saṃsāre sīhabyagghādimukhesu anekavāraṃ parivattitaṃ pubbattabhāvaṃ
paccavekkhitvā avedhento kammaṭṭhānaṃ na vijahatiyeva padhāniyatthero viya. Ayaṃ
"khamo jighacchāya .pe. Siriṃsapasamphassānan"ti veditabbo.
     Theraṃ kira khaṇḍavelamahāvihāre 2- kaṇṇikārapadhāniyaghare 3- ariyavaṃsaṃ suṇantaṃ
ghoraviso sappo ḍaṃsi. Thero jānitvāpi pasannacitto nisinno dhammaṃyeva
suṇāti. Visavego thaddho ahosi. Thero upasampannamaṇḍalaṃ ādiṃ katvā sīlaṃ
paccavekkhitvā parisuddhasīlomhīti pītiṃ uppādesi. Saha pītuppādā 4- visaṃ
nivattitvā paṭhaviṃ pāvisi. Thero tattheva cittekaggataṃ labhitvā vipassanaṃ vaḍḍhetvā
arahattaṃ pāpuṇi.
@Footnote: 1 cha.Ma., i. manasikaronto   2 cha.Ma. khaṇḍacelavihāre, Ma. khaṇḍe cetiyavihāre
@3 cha.Ma. kaṇikārapadhāniyaghare   4 purāṇapotthake cittuppādāti dissati. taṃ pamādalekhaṃ
@bhaveyYu. ṭīkāyañhi pharaṇapītiyā uppādena sahevāti vuttaṃ.

---------------------------------------------------------------------------------------------
page87.
     Yo pana akkosanavasena dūrutte dūruttattāyeva ca dūrāgate api
antimavatthusahite vacanapathe sutvā khantiguṇaṃyeva paccavekkhitvā na vedhati
dīghabhāṇakaabhayatthero viya. Ayaṃ "khamo dūruttānaṃ dūrāgatānaṃ vacanapathānan"ti
veditabbo.
     Thero kira paccayasantosabhāvanārāmatāya mahāariyavaṃsapaṭipadaṃ kathesi, sabbo
mahāgāmo āgacchati. Therassa mahāsakkāro uppajji. 1- Taṃ aññataro mahāthero
adhivāsetuṃ asakkonto dīghabhāṇako ariyavaṃsaṃ kathemīti sabbarattiṃ kolāhalaṃ
karotīti ādīhi akkosi, ubhopi ca attano attano vihāraṃ gacchantā gāvutamattaṃ
ekapathena agamaṃsu. Sakalagāvutampi so taṃ akkosiyeva. Tato yattha dvinnaṃ
vihārānaṃ maggo bhijjati, tattha ṭhatvā dīghabhāṇakatthere taṃ vanditvā "esa
bhante tumhākaṃ maggo"ti āha. So asuṇanto viya agamāsi, theropi vihāraṃ
gantvā pāde pakkhāletvā nisīdi. Tamenaṃ antevāsiko "kiṃ bhante sakalagāvutaṃ
paribhāsantaṃ na kiñci avocutthā"ti. Thero "khantiyeva āvuso mayhaṃ bhāro na
akkhanti, ekapaduddhārepi kammaṭṭhānaviyogaṃ na passāmī"ti āha. Ettha ca
vacanameva vacanapathoti veditabbo.
     Yo pana uppannā sārīrikā vedanā dukkhāpanaṭṭhena 2- dukkhā,
dukkhāvahanaṭṭhena 3- tippā, pharusaṭṭhena kharā, tikhiṇaṭṭhena kaṭukā, assādavirahitato 4-
asātā, manassa 5- avaḍḍhanato amanāpā, pāṇaharaṇasamatthatāya pāṇaharā
adhivāsetiyeva, na vedhati. Evaṃsabhāvo hoti cittalatāpabbate padhāniyatthero
viya. Ayaṃ "uppannānaṃ .pe. Adhivāsanajātiko"ti veditabbo.
     Therassa kira rattiṃ padhānena vītināmetvā ṭhitassa udaravāto uppajji.
So taṃ adhivāsetuṃ asakkonto āvattati parivattati. Tamenaṃ caṅkamapasse ṭhito
piṇḍapātiyatthero āha "āvuso pabbajito nāma adhivāsanasīlo hotī"ti. So
@Footnote: 1 cha.Ma. uppajjati       2 cha.Ma., i. dukkhamanaṭṭhena   3 cha.Ma., i. bahalaṭṭhena
@4 cha.Ma. assādavirahato   5 cha.Ma. manaṃ

---------------------------------------------------------------------------------------------
page88.
"sādhu bhante"ti adhivāsetvā niccalova sayi. Vāto nābhito yāva hadayaṃ phālesi.
Thero vedanaṃ vikkhambhetvā vipassanto muhuttena anāgāmī hutvā parinibbāyīti.
     Yañhissāti sītādīsu yaṃ kiñci ekadhammaṃpi assa. Anadhivāsayatoti
anadhivāsentassa akhamantassa. Sesaṃ vuttanayameva. Āsavuppatti panettha evaṃ veditabbā.
Sītena phuṭṭhassa uṇhaṃ patthayato kāmāsavo uppajjati, evaṃ sabbattha. Natthi
no sampattibhave sugatibhave sītaṃ vā uṇhaṃ vāti bhavaṃ patthentassa bhavāsavo.
Mayhaṃ sītaṃ uṇhanti gāho diṭṭhāsavo. Sabbeheva sampayutto avijjāsavoti.
     "ime vuccanti .pe. Adhivāsanā pahātabbā"ti ime sītādīsu ekamekassa
vasena cattāro 1- katvā aneke āsavā imāya khantisaṃvarasaṅkhātāya adhivāsanāya
pahātabbāti vuccantīti attho. Ettha ca yasmā ayaṃ khantī sītādayo dhamme
adhivāseti, attano upari āropetvā vāsetiyeva. Na asahamānā hutvā
nirassati, 2- tasmā adhivāsanāti vuccatīti veditabbā.
                     Parivajjanāpahātabbaāsavavaṇṇanā
     [25] Paṭisaṅkhā yoniso caṇḍaṃ hatthiṃ parivajjetīti ahaṃ samaṇoti
caṇḍassa hatthissa āsanne na ṭhātabbaṃ. Tatonidānaṃ hi maraṇampi siyā
maraṇamattampi dukkhanti evaṃ upāyena pathena paccavekkhitvā caṇḍaṃ hatthiṃ parivajjeti
paṭikkamati. Esa nayo sabbattha. Caṇḍanti paduṭṭhaṃ bāḷanti vuttaṃ hoti. Khāṇunti
khadirakhāṇuādiṃ. Kaṇṭakaṭṭhānanti kaṇṭakānaṃ ṭhānaṃ, yattha kaṇṭakā vijjanti, taṃ
okāsanti vuttaṃ hoti. Sobbhanti sabbato chinnataṭaṃ. Papātanti ekato chinnataṭaṃ.
Candanikanti ucchiṭṭhodakamalādīnaṃ chaḍḍanaṭṭhānaṃ. Oḷigallanti tesaṃyeva
sakaddamādīnaṃ sandanokāsaṃ. Taṃ jaṇṇumattampi asucibharitaṃ hoti, dvepi cetāni ṭhānāni
amanussaduṭṭhāni honti, tasmā tāni vajjetabbāni. Anāsaneti ettha pana
ayuttaṃ āsanaṃ anāsanaṃ, taṃ atthato aniyatavatthukaṃ raho paṭicchannāsananti
veditabbaṃ. Agocareti etthāpi ca ayutto gocaro agocaro, so vesiyādibhedato
@Footnote: 1 cha.Ma., i. cattāro cattāro   2 Ma. nidassati

---------------------------------------------------------------------------------------------
page89.
Pañcavidho. Pāpake mitteti lāmake dussīle mittapaṭirūpake amitte vā. Bhajantanti
sevamānaṃ. Viññū sabrahmacārīti paṇḍitā buddhisampannā sabrahmacārino,
bhikkhūnametaṃ adhivacanaṃ. Te hi ekakammaekuddeso samasikkhātāti 1- imaṃ brahmasamānaṃ
caranti, tasmā sabrahmacārīti vuccanti. Pāpakesu ṭhānesūti lāmakesu ṭhānesu.
Okappeyyunti saddaheyyuṃ, adhimucceyyuṃ "addhā ayamāyasmā akāsi vā karissati
vā"ti.
     Yañhissāti hatthiādīsu yaṃ kiñci ekaṃpi assa. Sesaṃ vuttanayameva
āsavuppatti panettha evaṃ veditabbā. Hatthiādinidānena dukkhena phuṭṭhassa sukhaṃ
patthayato kāmāsavo uppajjati. Natthi no sampattibhave sugatibhave īdisaṃ dukkhanti
bhavaṃ patthentassa bhavāsavo. Maṃ hatthī maddati, maṃ assoti gāho diṭṭhāsavo.
Sabbeheva sampayutto avijjāsavoti.
     Ime vuccanti .pe. Paravajjanā pahātabbāti ime hatthiādīsu ekekassa
vasena cattāro katvā aneke āsavā iminā sīlasaṃvarasaṅkhātena parivajjanena
pahātabbāti vuccantīti veditabbā.
                      Vinodanāpahātabbaāsavavaṇṇanā
     [26] Paṭisaṅkhā yoniso uppannaṃ kāmavitakkaṃ nādhivāsetīti "itipāyaṃ
vitakko akusalo, itipi sāvajjo, itipi dukkhavipāko, so ca kho
attabyābādhāyapi saṃvattatī"ti ādinā nayena yoniso kāmavitakke ādīnavaṃ
paccavekkhitvā tasmiṃ tasmiṃ ārammaṇe uppannaṃ jātamabhinibbattaṃ kāmavitakkaṃ
nādhivāseti, cittaṃ āropetvā na vāseti, abbhantare vā na vāsetītipi attho.
     Anadhivāsento kiṃ karoti 2-? pajahati chaḍḍeti.
     Kiṃ kacavaraṃ viya piṭakenāti? na hi, apica kho naṃ vinodeti tudati
Vijjhati nīharati.
     Kiṃ balibaddaṃ viya patodenāti? na hi, atha kho naṃ byantīkaroti
Vigatantaṃ karoti. Yathāssa antopi nāvasissati antamaso bhavaṅgamattampi, tathā
naṃ karoti.
@Footnote: 1 cha.Ma. samasikkhatāti        2 cha.Ma. karotīti

---------------------------------------------------------------------------------------------
page90.
     Kathampana taṃ tathā karotīti? anabhāvaṅgametīti anu anu abhāvaṅgameti,
vikkhambhanappahānena yathā suvikkhambhito hoti, tathā karotīti vuttaṃ hoti. Esa
nayo byāpādavihiṃsāvitakkesu.
     Ettha ca kāmavitakkoti "yo kāmapaṭisaṃyutto takko vitakko micchāsaṅkappo"ti
vibhaṅge 1- vutto. Esa nayo itaresu. Uppannuppanneti uppanne
uppanne, uppannamatteyevāti vuttaṃ hoti. Sakiṃ vā uppanne vinodetvā
dutiyavāre ajjhupekkhitā na hoti, sattakkhattumpi uppannuppanne vinodetiyeva.
Pāpake akusaleti lāmakaṭṭhena pāpake akosallatāya 2- akusale. Dhammeti teyeva
kāmavitakkādayo sabbepi vā nava mahāvitakke. Tattha tayo vuttā eva. Avasesā
"ñātivitakko janapadavitakko amaravitakko parānuddayatāpaṭisaṃyutto vitakko
lābhasakkārasilokapaṭisaṃyutto vitakko anavaññattipaṭisaṃyutto vitakko"ti 3- ime cha.
     Yañhissāti etesu vitakkesu yaṃ kiñci assa. Sesaṃ vuttanayameva hoti.
Kāmavitakko panettha kāmāsavo eva. Tabbiseso bhavāsavo. Taṃsamupayutto diṭṭhāsavo.
Sabbavitakkesu avijjā avijjāsavoti evaṃ āsavuppattipi veditabbā.
     Ime vuccanti .pe. Vinodanā pahātabbāti ime kāmavitakkādivasena
vuttappakārā āsavā iminā tasmiṃ tasmiṃ vitakke ādīnavapaccavekkhaṇasahitena
viriyasaṃvarasaṅkhātena vinodanena pahātabbāti vuccantīti veditabbā.
                      Bhāvanāpahātabbaāsavavaṇṇanā
     [27] Paṭisaṅkhā yoniso satisambojjhaṅgaṃ bhāvetīti abhāvanāya ādīnavaṃ
bhāvanāya ca ānisaṃsaṃ upāyena pathena paccavekkhitvā satisambojjhaṅgaṃ bhāveti.
Esa nayo sabbattha. Ettha ca kiñcāpi ime uparimaggattayasamayasambhūtā
lokuttarabojjhaṅgā eva adhippetā, tathāpi ādikammikānaṃ bojjhaṅgesu asammohatthaṃ
lokiyalokuttaramissakena nesaṃ nayena atthavaṇṇanaṃ karissāmi. Idha pana lokiyanayaṃ
@Footnote: 1 abhi. vibhaṅga. 35/910/443        2 Ma. akosallatāya paṭipakkhatāya
@3 khu. mahā. 29/973/618/ sāriputtasuttaniddesa (sayā)

---------------------------------------------------------------------------------------------
page91.
Pahāya lokuttaranayo eva gahetabbo. Tattha satisambojjhaṅganti ādinā nayena
vuttānaṃ sattannaṃ ādipadānaṃyeva tāva:-
                atthato lakkhaṇādīhi          kamato ca vinicchayo
                anūnādhikato ceva           viññātabbo vibhāvinā.
     Tattha satisambojjhaṅge tāva saraṇaṭṭhena sati. Sā panesā
upaṭṭhānalakkhaṇā apilāpanalakkhaṇā vā. Vuttampi hetaṃ "yathā mahārāja rañño bhaṇḍāgāriko
rañño sāpateyyaṃ apilāpeti, ettakaṃ mahārāja hiraññaṃ, ettakaṃ suvaṇṇaṃ, ettakaṃ
sāpateyyanti, evameva kho mahārāja sati uppajjamānā kusalākusalasāvajjānā-
vajjahīnapaṇītakaṇhasukkasappaṭibhāge dhamme apilāpeti. Ime cattāro
satipaṭṭhānā"ti 1- vitthāro. Apilāpanarasā. Kiccavaseneva hissa etaṃ lakkhaṇaṃ therena
vuttaṃ. Asammosarasā vā. Gocarābhimukhabhāvapaccupaṭṭhānā. Sati eva sambojjhaṅgo
satisambojjhaṅgo, tattha bodhiyā bodhissa vā aṅgoti bojjhaṅgo.
     Kiṃ vuttaṃ hoti, yā hi ayaṃ dhammasāmaggī yāya lokiyalokuttaramaggakkhaṇe
uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhi-
nivesādīnaṃ anekesaṃ upaddavānaṃ paṭipakkhabhūtāya satidhammavicayaviriyapītipassaddhisamādhi-
upekkhāsaṅkhātāya dhammasāmaggiyā ariyasāvako bujjhatīti katvā "bodhī"ti vuccati.
Bujjhatīti kilesasantānaniddāya uṭṭhahati cattāri vā ariyasaccāni paṭivijjhati
nibbānameva vā sacchikarotīti vuttaṃ hoti. Yathāha "satta bojjhaṅge bhāvetvā
anuttaraṃ sammāsambodhiṃ abhisambuddho"ti. Tassā dhammasāmaggīsaṅkhātāya bodhiyā
aṅgotipi bojjhaṅgo jhānaṅgamaggaṅgādayo viya.
     Yo cesa yathāvuttappakārāya etāya dhammasāmaggiyā bujjhatīti katvā
ariyasāvako "bodhī"ti vuccati, tassa bodhissa aṅgotipi bojjhaṅgo
senaṅgarathaṅgādayo viya. Tenāhu aṭṭhakathācariyā "bujjhanakassa puggalassa aṅgāti vā
bojjhaṅgā"ti. Apica "bojjhaṅgā"ti kenaṭṭhena bojjhaṅgā. Bodhāya saṃvattantīti
bojjhaṅgā, bujjhantīti bojjhaṅgā, anubujjhantīti bojjhaṅgā, paṭibujjhantīti
@Footnote: 1 milindapañha. 13/36 satilakkhaṇapañha.

---------------------------------------------------------------------------------------------
page92.
Bojjhaṅgā, sambujjhantīti bojjhaṅgā"ti ādinā 1- paṭisambhidānayenāpi attho
veditabbo. Pasaṭṭho sundaro vā bojjhaṅgoti sambojjhaṅgo. Evaṃ sati eva
sambojjhaṅgo satisambojjhaṅgo. Taṃ satisambojjhaṅgaṃ. Evaṃ tāva ekassa
ādipadassa atthato lakkhaṇādīhi ca vinicchayo viññātabbo.
     Dutiyādīsu pana catusaccadhamme vicinātīti dhammavicayo. So pavicayalakkhaṇo
obhāsanaraso asammohapaccupaṭṭhāno. Vīrabhāvato vidhinā iriyatabbato ca viriyaṃ.
Taṃ paggahalakkhaṇaṃ upatthambharasaṃ anosīdanapaccupaṭṭhānaṃ pinayatīti piti sā pharaṇalakkhaṇā
tuṭṭhilakkhaṇā vā kāyacittānaṃ piṇanarasā tesaṃyeva udagyapaccupaṭṭhānā.
Kāyacittadarathapassambhanato passaddhi. Sā upasamalakkhaṇā kāyacittadarathanimmathanarasā
kāyacittānaṃ apariphandanabhūtasītibhāvapaccupaṭṭhānā. Samādhānato samādhi. So
avikkhepalakkhaṇo avisāralakkhaṇo vā cittacetasikānaṃ sampiṇḍanaraso
cittaṭṭhitipaccupaṭṭhāno. Ajjhupekkhanato upekkhā. Sā paṭisaṅkhānalakkhaṇā
samavāhitalakkhaṇā vā ūnādhikanivāraṇarasā pakkhapātupacchedanavasā vā
majjhattabhāvapaccupaṭṭhānā. Sesaṃ vuttanayameva. Evaṃ sesapadānampi atthato
lakkhaṇādīhi ca vinicchayo viññātabbo.
     Kamatoti ettha ca "satiñca khvāhaṃ bhikkhave sabbatthikaṃ vadāmī"ti 2-
vacanato sabbesaṃ sesabojjhaṅgānaṃ upakārakattā satisambojjhaṅgo paṭhamaṃ vutto.
Tato paraṃ "so tathā sato viharanto taṃ dhammaṃ paññāya pavicinatī"ti 3- ādinā
nayena sesabojjhaṅgānaṃ pubbāpariyavacane payojanaṃ sutteyeva vuttaṃ. Evamettha
kamatopi vinicchayo viññātabbo.
     Anūnādhikatoti kasmā pana bhagavatā satteva bojjhaṅgā vuttā anūnā
anadhikāti. Līnuddhaccapaṭipakkhato sabbatthikato ca. Ettha hi tayo bojjhaṅgā
līnassa paṭipakkhā. Yathāha "yasmiñca kho bhikkhave samaye līnaṃ cittaṃ hoti, kālo
tasmiṃ samaye dhammavicayasambojjhaṅgassa bhāvanāya, kālo viriyasambojjhaṅgassa
bhāvanāya, kālo pītisambojjhaṅgassa bhāvanāyā"ti. 4- Tayo uddhaccassa paṭipakkhā.
@Footnote: 1 khu. paṭi. 31/557/463 bojjhaṅgakathā (sayā)  2 saṃ. mahā. 19/234/102 aggisutta
@3 abhi. vibhaṅga. 35/467/274/ bojjhaṅgavibhaṅga   4 saṃ. mahā. 19/234/100
@bojjhaṅgasaṃyutta

---------------------------------------------------------------------------------------------
page93.
Yathāha "yasmiñca kho bhikkhave samaye uddhataṃ cittaṃ hoti, kālo tasmiṃ samaye
passaddhisambojjhaṅgassa bhāvanāya, kālo samādhisambojjhaṅgassa bhāvanāya, kālo
upekkhāsambojjhaṅgassa bhāvanāyā"ti. 1- Eko panettha sabbatthiko. Yathāha
"satiñca khvāhaṃ bhikkhave sabbatthikaṃ vadāmī"ti. 2- "sabbatthakan"tipi pāṭho,
dvinnaṃpi sabbattha icchitabbanti attho. Evaṃ līnuddhaccapaṭipakkhato sabbatthikato
ca satteva bojjhaṅgā vuttā anūnā anadhikāti, evamettha anūnādhikatopi vinicchayo
viññātabbo.
     Evaṃ tāva "satisambojjhaṅgan"ti ādinā nayena vuttānaṃ sattannaṃ
padānaṃyeva atthavaṇṇanaṃ ñatvā idāni bhāveti vivekanissitanti ādīsu evaṃ
ñātabbā. Bhāvetīti vaḍḍheti, attano cittasantāne punappunaṃ janeti
abhinibbattetīti attho. Vivekanissitanti vivekaṃ nissitaṃ. Vivekoti vivittatā.
Svāyaṃ tadaṅgaviveko vikkhambhanasamucchedapaṭipassaddhinissaraṇavivekoti pañcavidho. Tassa
nānattaṃ "ariyadhamme avinīto"ti ettha vuttanayeneva veditabbaṃ ayameva hi
tattha vinayoti vutto. Evametasmiṃ pañcavidhe viveke.
     Vivekanissitanti tadaṅgavivekanissitaṃ samucchedavivekanissitaṃ
nissaraṇavivekanissitañca satisambojjhaṅgaṃ bhāvetīti ayamattho veditabbo. Tathāhi ayaṃ
bojjhaṅgabhāvanānuyutto yogī vipassasanākkhaṇe kiccato tadaṅgavivekanissitaṃ
ajjhāsayatonissaraṇavivekanissitaṃ, maggakāle pana kiccato samucchedavivekanissitaṃ
ārammaṇato nissaraṇavivekanissitaṃ satisambojjhaṅgaṃ bhāveti.
Pañcavidhavivekanissitantipi eke, te hi na kevalaṃ balavavipassanāmaggaphalakkhaṇesu eva
bojjhaṅge uddharanti, vipassanāpādakakasiṇajjhānaānāpānāsubhabrahmavihārajjhānesupi.
Na ca paṭisiddhā aṭṭhakathācariyehi. Tasmā tesaṃ matena etesaṃ jhānānaṃ pavattikkhaṇe
kiccato evaṃ vikkhambhanavivekanissitaṃ. Yathā ca "vipassanākkhaṇe ajjhāsayato
nissaraṇavivekanissitan"ti vuttaṃ, evaṃ paṭipassaddhivivekanissitaṃpi bhāvetīti
vattuṃ vaṭṭati. Esa nayo virāganissitādīsu. Vivekatthā eva hi virāgādayo.
@Footnote: 1 saṃ. mahā. 19/234/101 bojajhaṅgasaṃyutata   2 saṃ. mahā. 19/234/102

---------------------------------------------------------------------------------------------
page94.
     Kevalañhettha vossaggo duvidho pariccāgavossaggo ca
pakkhandanavossaggocāti. Tattha pariccāgavossaggoti vipassanākkhaṇe ca tadaṅgavasena
maggakkhaṇe ca samucchedavasena kilesappahānaṃ. Pakkhandanavossaggoti vipassanākkhaṇe
tanninnabhāvena maggakkhaṇe pana ārammaṇakaraṇavasena nibbānapakkhandanaṃ. Tadubhayampi
imasmiṃ lokiyalokuttaramissake atthavaṇṇanānaye vattati. Tathāhi ayaṃ
satisambojjhaṅgo yathāvuttena pakārena kilese pariccajati, nibbānañca pakkhandati.
Vossaggapariṇāminti iminā pana sakalena vacanena vossaggatthaṃ pariṇāmantaṃ
pariṇatañca pariccantaṃ paripakkañcāti idaṃ vuttaṃ hoti. "ayañhi
bojjhaṅgabhāvanamanuyutto bhikkhu yathā satisambojjhaṅgo kilesapariccāgavossaggatthaṃ
nibbānapakkhandanavossaggatthañca paripaccati yathā ca paripakko hoti tathā naṃ bhāvetī"ti.
Esa nayo sesabojjhaṅgesu.
     Idha pana nibbānaṃyeva sabbasaṅkhatehi vivittattā viveko, sabbesaṃ
virāgabhāvato virāgo, nirodhabhāvato nirodhoti vuttaṃ. Maggo eva ca
vossaggapariṇāmī, tasmā satisambojjhaṅgaṃ bhāveti vivekaṃ ārammaṇaṃ katvā
pavattiyā vivekanissitaṃ. Tathā virāganissitaṃ nirodhanissitañca. Tañca kho
ariyamaggakkhaṇuppattiyā kilesānaṃ samucchedato pariccāgabhāvena ca
nibbānapakkhandanabhāvena ca pariṇataṃ paripakkanti ayameva attho daṭṭhabbo.
Esa nayo sesabojjhaṅgesu.
     Yañhissāti etesu bojjhaṅgesu yaṃ kiñci assa. Sesaṃ vuttanayameva.
Āsavuppattiyaṃ panettha imesaṃ uparimaggattayasampayuttānaṃ bojjhaṅgānaṃ abhāvitattā
ye uppajjeyyuṃ kāmāsavo bhavāsavo avijjāsavoti tayo āsavā; bhāvayato evaṃ
assa te āsavā na hontīti ayannayo veditabbo.
     Ime vuccanti .pe. Bhāvanā pahātabbāti ime tayo āsavā imāya
maggattayasampayuttāya bojjhaṅgabhāvanāya pahātabbāti vuccantīti veditabbā.
     [28] Idāni imehi sattahākārehi pahīnāsavaṃ bhikkhuṃ thomento
āsavappahāne cassa ānisaṃsaṃ dassento eteheva ca kāraṇehi āsavappahānena
sattānaṃ ussukkaṃ janento yato kho bhikkhave .pe. Antamakāsi dukkhassāti
āha. Tattha yato khoti sāmivacane tokāro, yassa khoti vuttaṃ hoti. Porāṇā

---------------------------------------------------------------------------------------------
page95.
Pana yamhi kāleti vaṇṇenti. Ye āsavā dassanā pahātabbāti ye āsavā
dassanena pahātabbā, te dassaneneva pahīnā honti, na appahīnesuyeva
pahīnasaññī hoti. Evaṃ sabbattha vitthāro.
     Sabbāsavasaṃvarasaṃvutoti sabbehi āsavapidhānehi pihito, sabbesaṃ vā
āsavānaṃ pidhānehi pihito. Acchejji taṇhanti sabbampi taṇhaṃ chindi vā
samucchindi vā. Vivattayi saṃynonti dasavidhampi saṃyojanaṃ parivattayi nimmalamakāsi.
Sammāti hetunā kāraṇena. Mānābhisamayāti mānassa dassanābhisamayā pahānābhisamayā
ca. Arahattamaggo hi kiccavasena mānaṃ passati, ayamassa dassanābhisamayo.
Tena diṭṭho pana so tāvadeva pahīyati dāṭhavisena daṭṭhasattānaṃ 1- jīvitaṃ viya.
Ayamassa pahānābhisamayo.
     Antamakāsi dukkhassāti evaṃ arahattamaggena mānassa diṭṭhattā pahīnattā
ca ye ime "kāyabandhanassa anto jīrati, 2- haritantaṃ vā"ti 3- evaṃ
vuttaantimamariyādanto ca, "antamidaṃ bhikkhave jīvikānan"ti 4- evaṃ vuttalāmakanto
ca, "sakkāyo eko anto"ti 5- evaṃ vuttakoṭṭhāsanto ca, "esevanto dukkhassa
sabbapaccayasaṅkhayā"ti 6- evaṃ vuttakoṭanto cāti evaṃ cattāro antā, tesu
sabbasseva vaṭṭadukkhassa aduṃ catutthakoṭisaṅkhātaṃ antamakāsi, paricchedaṃ parivaṭumaṃ
akāsi. Antimasamussayamattāvasesaṃ dukkhamakāsīti vuttaṃ hoti.
     Attamanā te bhikkhūti sakamanā tuṭṭhamanā, pītisomanassehi vā sampayuttamanā
hutvā. Bhagavato bhāsitaṃ abhinandunti idaṃ dukkhassa antakiriyāpariyosānaṃ bhagavato
bhāsitaṃ sukathitaṃ sulapitaṃ, evametaṃ bhagavā evametaṃ sugatāti matthakena sampaṭicchannā
abbhanumodiṃsūti.
     Sesamettha yanna vuttaṃ, taṃ pubbe vuttattā ca suviññeyyattā ca na
vuttaṃ. Tasmā sabbaṃ vuttānusārena anupadaso paccavekkhitabbaṃ.
                    Papañcasūdaniyā majjhimanikāyaṭṭhakathāya
                      sabbāsavasuttavaṇṇanā niṭṭhitā.
@Footnote: 1 cha.Ma., i. diṭṭhavisena diṭṭhasattānaṃ  2 vinaYu. cūḷa. 7/278/43 khuddakavatthūni
@3 ma mū. 12/304/266    4 khu. iti. 25/91/309 jīvakasutta saṃ. khandha. 17/80/75
@piṇḍolyasutta  5 aṅ. chakka. 22/332(61)/448 (sayā)
@6 saṃ. nidāna. 16/51/82 parivīmaṃsanasutta

---------------------------------------------------------------------------------------------
page96.
                       3. Dhammadāyādasuttavaṇṇanā
     [29] Evamme sutanti dhammadāyādasuttaṃ. Yasmā panassa atthuppattito
nikkhepo, tasmā taṃ dassetvāvassa anupubbapadavaṇṇanaṃ karissāmi. 1- Katarāya
pana idaṃ atthuppattiyā nikkhittanti. Lābhasakkārena. Bhagavato kira mahālābhasakkāro
uppajji. Yathātaṃ cattāro asaṅkheyye pūritadānapāramīsañcayassa sabbadisāsu hi 2-
yamakamahāmegho vuṭṭhahitvā mahoghaṃ viya sabbapāramiyo ekasmiṃ attabhāve
vipākaṃ dassāmāti sampaṇḍitā viya lābhasakkāramahoghaṃ nibbattayiṃsu. Tato tato
annapānayānavatthamālāgandhavilepanādihatthā khattiyabrāhmaṇādayo āgantvā
"kahaṃ buddho kahaṃ bhagavā kahaṃ devadevo narāsabho purisasīho"ti bhagavantaṃ
pariyesanti. Sakaṭasatehipi paccaye āharitvā okāsaṃ alabhamānā samantā
gāvutappamāṇampi sakaṭadhūrena sakaṭadhūraṃ āhacca tiṭṭhanti ceva anubandhanti ca
andhakavindabrāhmaṇādayo viya. Sabbaṃ khandhake tesu tesu suttesu ca āgatanayeneva
veditabbaṃ. Yathā ca bhagavato, evaṃ bhikkhusaṃghassāti. Vuttampi cetaṃ:-
     "tena kho pana samayena bhagavā sakkato hoti garukato mānito pūjito
apacito lābhī cīvarapiṇḍapātasenāsanagilānapaccayabhesajjaparikkhārānaṃ, bhikkhusaṃghopi
kho sakkato hoti .pe. Parikkhārānan"ti. 3- Tathā
     "yāvatā kho cunda etarahi saṃgho vā gaṇo vā loke uppanno,
nāhaṃ cunda aññaṃ ekasaṃghampi samanupassāmi, evaṃ lābhaggayasaggappattaṃ, yathariva
cunda bhikkhusaṃgho"ti. 4- Svāyaṃ bhagavato ca bhikkhusaṅghassa ca uppanno lābhasakkāro
ekato hutvā dvinnaṃ mahānadīnaṃ udakamiva appameyyo ahosi. Kamena bhikkhū
paccayagarukā paccayagiddhā paccayabāhullikā ahesuṃ. Pacchābhattampi telamadhuphāṇitādīsu
āhatesu gaṇḍiṃ paharitvā "amhākaṃ ācariyassa detha, upajjhāyassa dethā"ti
@Footnote: 1 cha.Ma., i. karissāma            2 cha.Ma., i. ayaṃ saddo na dissati
@3 khu.u. 25/14/107 sakkārasutta   4 dī. pāṭi. 11/176/109
@brahmacariyaaparipūrādikathā

---------------------------------------------------------------------------------------------
page97.
Uccāsaddaṃ karonti. Sā ca nesaṃ pavatti bhagavatopi pākaṭā ahosi. Tato bhagavā
ananucchavikanti dhammasaṃvegaṃ uppādetvā cintesi:-
     "paccayā akappiyāti na sakkā sikkhāpadaṃ paññapetuṃ, paccayapaṭivaddhā
hi kulaputtānaṃ samaṇadhammavutti, handāhaṃ dhammadāyādapaṭipadaṃ desemi, yā
sikkhākāmānaṃ kulaputtānaṃ sikkhāpadapaññatti viya bhavissati nagaradvāre
ṭhapitasabbakāyikaādāso viya ca, yathā hi nagaradvāre ṭhapite sabbakāyike ādāse
cattāro vaṇṇā attano chāyaṃ disvā vajjaṃ pahāya niddosā honti, evameva
sikkhākāmā kulaputtā payogamaṇḍanena 1- attānaṃ maṇḍitukāmā imaṃ
sabbakāyikādāsūpamandesanaṃ āvajjitvā āmisadāyādapaṭipadaṃ vajjetvā
dhammadāyādapaṭipadaṃ pūrentā khippameva jātijarāmaraṇassa antaṃ karissantī"ti. Imissā
atthuppattiyā idaṃ suttaṃ abhāsi.
     Tattha dhammadāyādā me bhikkhave bhavatha mā āmisadāyādāti dhammassa me
dāyādā bhikkhave bhavatha, mā āmisassa. Yo mayhaṃ dhammo tassa paṭiggāhakā
bhavatha. Yañca kho mayhaṃ āmisantassa mā paṭiggāhakā bhavathāti vuttaṃ hoti. Tattha
dhammopi duvidho nippariyāyadhammo pariyāyadhammoti. Āmisampi duvidhaṃ nippariyāyāmisaṃ
pariyāyāmisanti. Kathaṃ? maggaphalanibbānabhedo hi navavidhopi lokuttaradhammo
nippariyāyadhammo nibbattitadhammoyeva, na kenaci pariyāyena kāraṇena vā lesena
vā dhammo. Yampanidaṃ vivaṭṭūpanissitaṃ kusalaṃ, seyyathīdaṃ, idhekacco vivaṭṭaṃ
patthento dānaṃ deti, sīlaṃ samādiyati, uposathakammaṃ karoti, gandhamālādīhi vatthupūjaṃ
karoti, dhammaṃ suṇāti deseti, jhānasamāpattiyo nibbatteti, evaṃ karonto anupubbena
nippariyāyadhammaṃ amataṃ nibbānaṃ paṭilabhati, ayaṃ pariyāyadhammo. Tathā cīvarādayo
cattāro paccayā nippariyāyāmisameva, na aññena pariyāyena vā lesena vā
āmisaṃ. Yampanidaṃ vaṭṭagāmikusalaṃ, seyyathīdaṃ, idhekacco vaṭṭaṃ patthento
sampattibhavaṃ icchamāno dānaṃ deti .p. Samāpattiyo nibbatteti, evaṃ karonto
anupubbena devasampattiṃ manussasampattiṃ paṭilabhati, idaṃ pariyāyāmisaṃ nāma.
@Footnote: 1 Sī. sikkhāyogamaṇḍanena

---------------------------------------------------------------------------------------------
page98.
    Tattha nippariyāyadhammopi bhagavatoyeva santako. Bhagavatā hi kathitattā
bhikkhū maggaphalanibbānāni adhigacchanti. Vuttampi cetaṃ "so hi brāhmaṇa
bhagavā anuppannassa maggassa uppādetā, asañjātassa maggassa sañjānetā,
anakkhātassa maggassa akkhātā, maggaññū maggavidū maggakovido, maggānugā ca
pana etarahi sāvakā viharanti pacchā samannāgatā"ti 1- ca "so hāvuso bhagavā
jānaṃ jānāti passaṃ passati cakkhubhūto ñāṇabhūto dhammabhūto brahmabhūto vattā
pavattā atthassa ninnetā amatassa dātā dhammassāmi tathāgato"ti 2- ca.
     Pariyāyadhammopi bhagavatoyeva santako. Bhagavatā hi kathitattā evaṃ jānanti
"vivaṭṭaṃ patthetvā dānaṃ dento .pe. Samāpattiyo nibbattento anukkamena
amataṃ nibbānaṃ paṭilabhatī"ti. Nippariyāyāmisampi ca bhagavatoyeva santakaṃ. Bhagavatā
hi anuññātattāyeva bhikkhūhi jīvakavatthuṃ ādiṃ katvā paṇītacīvaraṃ laddhaṃ. Yathāha
"anujānāmi bhikkhave gahapaticīvaraṃ, yo icchati paṃsukūliko hotu, yo icchati,
gahapaticīvaraṃ sādiyatu, itarītarena cāhaṃ 3- bhikkhave santuṭṭhiṃyeva vaṇṇemī"ti. 4-
     Pubbe ca bhikkhū paṇītapiṇḍapātaṃ nālatthuṃ. Sapadānapiṇḍiyālopabhojanā
eva ahesuṃ. Tehi rājagahe viharantena bhagavatā "anujānāmi bhikkhave saṃghabhattaṃ
uddesabhattaṃ nimantanaṃ salākabhattaṃ pakkhikaṃ uposathikaṃ pāṭipadikan"ti 5- evaṃ
anuññātattāyeva paṇītaṃ bhojanaṃ laddhaṃ. Tathā senāsanaṃ. Pubbepi 6-
akatapabbhārarukkhamūlādisenāsanāyeva bhikkhū ahesuṃ. Te "anujānāmi bhikkhave pañca
senāsanānī"ti 7- evaṃ bhagavatā anuññātattāyeva vihāro aḍḍhayogo pāsādo
hammiyaṃ guhāti imāni senāsanāni labhiṃsu, pubbe ca muttaharītakeyeva bhesajjaṃ
akaṃsu. Te bhagavatāyeva "anujānāmi bhikkhave pañca bhesajjāni, seyyathīdaṃ? sappi
navanītaṃ telaṃ madhu phāṇitan"ti 8- evamādinā nayena anuññātattā nānābhesajjāni
labhiṃsu.
@Footnote: 1 Ma. upari. 14/79/60 gopakamoggallānasutta  2 Ma. mū. 12/203/717 madhupiṇḍikasutta
@3 cha.Ma., i. itarītarenapāhaṃ  4 vinaYu. mahā. 5/337/139 varayācanākathā
@5 vinaYu. cūḷa. 7/325/103 saṃghabhattādianujānana  6 cha.Ma., i. pubbe hi
@7 cha.Ma. leṇānīti.., vinaYu. cūḷa. 7/294/60 senāsanakhandhaka
@8 vinaYu. mahā. 5/260/28 bhesajjakhandhaka

---------------------------------------------------------------------------------------------
page99.
     Pariyāyāmisampi bhagavatoyeva santakaṃ. Bhagavatā hi kathitattā evaṃ jānanti
"sampattibhavaṃ patthento dānaṃ datvā sīlaṃ .pe. Samāpattiyo nibbattetvā
anukkamena pariyāyāmisaṃ dibbasampattiṃ manussasampattiṃ paṭilabhatī"ti. Tadeva
yasmā nippariyāyadhammopi pariyāyadhammopi nippariyāyāmisampi pariyāyāmisampi
bhagavatoyeva santakaṃ, tasmā tattha attano sāmibhāvaṃ desento āha "dhammādāyādā
me bhikkhave bhavatha, mā āmisadāyādā"ti.
     Yo mayhaṃ santako duvidhopi dhammo, tassa dāyādā bhavatha. Yañca kho
etaṃ mayhameva santakaṃ āmisaṃ, tassa dāyādā mā bhavatha. Dhammakoṭṭhāsasseva sāmino
bhavatha, mā āmisakoṭṭhāsassa. Yo hi jinasāsane pabbajitvā paccayaparamo viharati,
catūsu taṇhuppādesu sandissamāno nikkhittadhuro dhammānudhammapaṭipattiyaṃ, ayaṃ
āmisadāyādo nāma. Tādisā mā bhavatha. Yo pana anuññātapaccayesu
appicchatādīniyeva nissāya paṭisaṅkhā sevamāno paṭipattiparamo viharati catūsu
ariyavaṃsesu sandissamāno, ayaṃ dhammadāyādo nāma. Tādisā bhavathāti vuttaṃ hoti.
     Idāni yesantu etadahosi, bhavissati vā anāgatamaddhānaṃ "kinnu kho
bhagavā sāvakānaṃ alābhatthiko evamāhā"ti tesaṃ atipaṇītalābhatthiko ahaṃ evaṃ
vadāmīti dassetuṃ āha atthi me tumhesu .pe. No āmisadāyādāti.
     Tassāyamattho, atthi me tumhesu anukampā anuddayā hitesitā, kena
nu kho kāraṇena kena upāyena sāvakā dhammadāyādā assu dhammakoṭṭhasāmino,
no āmisadāyāti. Ayampana adhippāyo, passati kira bhagavā āmisagarukānaṃ āmise
upakkhalitānaṃ atītakāle tāva kapilassa bhikkhuno "saṅghāṭipi ādittā hotī"ti 1-
ādinā nayena āgatapāpabhikkhubhikkhunīsikkhamānādīnañca anekasatādīnaṃ 2-
apāyaparipūrakattaṃ attano sāsane pabbajitānañca devadattādīnaṃ. Dhammagarukānaṃ pana
sāriputtamoggallānamahākassapādīnaṃ abhiññāpaṭisambhidādiguṇapaṭilābhaṃ. Tasmā tesaṃ
apāyaparimuttiṃ sabbaguṇasampattiñca icchanto āha "atthi me tumhesu anukampā
@Footnote: 1 vinaYu. mahāvi. 1/230/163 pārājikakaṇḍa. saṃ. nidāna. 16/218/247
@2 cha.Ma., i. anekasatānaṃ

---------------------------------------------------------------------------------------------
page100.
Kinti me sāvakā dhammadāyādā bhaveyyuṃ, no āmisadāyādā"ti. Paccayagaruko ca
catuparisantare kūṭakahāpaṇo viya nibbutaṅgāro viya ca nittejo nippabho hoti.
Tato nivattitacitto dhammagaruko tejavā sīhova abhibhuyyacārī, tasmāpi evamāha
"atthi me .pe. No āmisadāyādā"ti.
     Evaṃ "dhammadāyādā me bhikkhave bhavatha, mā āmisadāyādā"ti idaṃ
anukampāya paṇītataraṃ lābhaṃ icchantena vuttaṃ, no alābhatthikenāti sāvetvā
idāni imassa ovādassa akaraṇe ādīnavaṃ dassento āha "tmhe ca me
bhikkhave .pe. No dhammadāyādā"ti. Tattha tumhepi tena ādissā 1- bhaveyyāthāti
tumhepi tena āmisadāyādabhāvena no dhammadāyādabhāvena ādissā 1- bhaveyyātha
avadisitabbā 2- visuṃ kātabbā vavatthapetabbā viññūhi gārayhā bhaveyyāthāti
vuttaṃ hoti. Kinti? āmisadāyādā satthusāvakā viharanti, no dhammadāyādāti.
     Ahampi tena ādisso 3- bhaveyyanti ahampi tena tumhākaṃ āmisadāyādabhāvena
no dhammadāyādabhāvena gārayho bhaveyyaṃ. Kinti? āmisa .pe. Dāyādāti.
Idaṃ bhagavā tesaṃ atīva mudukaraṇatthaṃ āha. Ayañhi ettha adhippāyo sace bhikkhave
tumhe āmisalolā carissatha tattha viññū maṃ garahissanti. "kathañhi nāma sabbaññū
samāno attano sāvake dhammadāyāde no āmisadāyāde kātuṃ na sakkotī"ti.
Seyyathāpi nāma anākappasampanne bhikkhū disvā ācariyūpajjhāye garahanti
"kassime saddhivihārikā, kassa antevāsikā"ti. Seyyathā vā pana kulakumārake vā
kulakumārikāyo vā dussīle pāpadhamme disvā mātāpitaro garahanti "kassime
puttā kassa dhītaro"ti, evameva maṃ viññū garahanti 4- "kathañhi nāma sabbaññū
samāno attano sāvake dhammadāyāde no āmisadāyāde kātuṃ na sakkotī"ti.
     Evaṃ imassa ovādassa akaraṇe ādīnavaṃ dassetvā karaṇe ānisaṃsaṃ
dassento tumhe ca meti ādimāha. Tattha ahampi tena na ādisso 5- bhaveyyanti
seyyathāpi nāma vattaparipūrake daharabhikkhū uddesaparipucchāsampanne vassasatikatthere
viya ākappasampanne disvā, `kassa saddhivihārikā, kassa antevāsikāti,
@Footnote: 1-1 cha.Ma. ādiyā       2 cha.Ma. apadisitabbā       3 cha.Ma. ādiyo
@4 i. garahissanti         5 cha.Ma. ādiyo

Page 101-200.

page101.
Asukassāti vutte, "paṭirūpo 1- therassa, paṭibalo vata ovadituṃ anusāsituna"ti
ācariyūpajjhāyā na ādissā 2- na gārayhā bhavanti, evameva ahampi tena tumhākaṃ
dhammadāyādabhāvena no āmisadāyādabhāvena kassa sāvakā nālakapaṭipadaṃ
tuvaṭakapaṭipadaṃ candūpamapaṭipadaṃ rathavinītapaṭipadaṃ mahāgosiṅgasālapaṭipadaṃ mahāsuññatāpaṭipadaṃ
paṭipannā catupaccayasantosabhāvanārāmaariyavaṃsesu sakkhibhūtā paccayagedhato
vivaṭṭamānasā abbhāmuttacandūpamā viharantīti, "samaṇassa gotamassā"ti vutte
"sabbaññū vata bhagavā asakkhi vata sāvake āmisadāyādapaṭipadaṃ chaḍḍāpetvā
dhammadāyādapaṭipattipūrake kātuna"ti viññūnaṃ na ādisso 3- na gārayho
bhaveyyanti. Evamimasmiṃ pade adhippāyaṃ ñatvā sesaṃ kaṇhapakkhe vuttanayapaccanīkena
veditabbaṃ. Evaṃ imassa ovādassa karaṇe ānisaṃsaṃ dassetvā idāni taṃ ovādaṃ
niyyātento 4- āha "tasmā tiha me bhikkhave .pe. No āmisadāyādā"ti.
     [30] Evamimaṃ ovādaṃ niyyātetvā idāni tassā dhammadāyādapaṭipattiyā
paripūrake thometuṃ idhāhaṃ bhikkhaveti ādimāha. Bhagavato hi thomanaṃ sutvāpi hontiyeva
tathattāya 5- paṭipajjitāro.
     Tattha idhāti nipātapadametaṃ. Bhuttāvīti bhuttavā, katabhattakiccoti vuttaṃ
hoti. Pavāritoti yāvadatthapavāraṇāya pavārito, yāvadatthaṃ bhuñjitvā
paṭikkhittabhojano titto vāti vuttaṃ hoti. Catubbidhā hi pavāraṇā vassaṃ vuṭṭhapavāraṇā
paccayapavāraṇā anatirittapavāraṇā yāvadatthapavāraṇāti. Tattha "anujānāmi bhikkhave
vassaṃ vuṭṭhānaṃ *- bhikkhūnaṃ tīhi ṭhānehi pavāretun"ti 6- ayaṃ vassaṃ vuṭṭhapavāraṇā.
"icchāmahaṃ bhante saṅghaṃ catumāsaṃ bhesajjena pavāretun"ti 7- ca "aññatra
punapavāraṇāya aññatra niccapavāraṇāyā"ti 8- ca ayaṃ paccayapavāraṇā. "pavārito
nāma asanaṃ paññāyati, bhojanaṃ paññāyati, hatthapāse ṭhito abhiharati, paṭikkhepo
paññāyati, eso pavārito nāmā"ti 9- ayaṃ anatirittapavāraṇā. "paṇītena khādanīyena
@Footnote: 1 cha.Ma. paṭirūpaṃ   2 cha.Ma. ādiyā   3 cha.Ma. ādiyo   4 Ma. niyyādento
@5 cha.Ma. tadatthāya  *6 pāli. vassaṃ vutthānaṃ, vinaYu. mahā. 4/209/237 pavāraṇākhandhaka
@7 vinaYu. mahāvi. 2/303/259 pācittiyakaṇḍa   8 vinaYu. mahāvi. 2/306/261 acelakavagga
@9 vinaYu. mahāvi. 2/239/230 bhojanavagga

---------------------------------------------------------------------------------------------
page102.
Bhojanīyena sahatthā santappesi sampavāresī"ti 1- ayaṃ. Yāvadatthapavāraṇā. Ayamidha
adhippetā. Tena vuttaṃ "pavāritoti yāvadatthapavāraṇāya pavārito"ti.
     Paripuṇṇoti  bhojanena paripuṇṇo. Pariyositoti pariyositabhojano,
uttarapadalopo daṭṭhabbo. Yāvatakaṃ bhuñjitabbaṃ, tāvatakaṃ bhuttaṃ hoti, avasitā
me bhojanakiriyāti attho. Suhitoti dhāto, jighacchādukkhābhāvena vā sukhitoti
vuttaṃ hoti. Yāvadatthoti yāvatako me bhojanena attho, so sabbo pattoti.
Ettha ca purimānaṃ tiṇṇaṃ pacchimāni sādhakāni. Yo hi pariyosito, so bhuttāvī
hoti. Yo ca suhito, so yāvadatthapavāraṇāya pavārito. Yo yāvadattho, so
paripuṇṇo. Purimāni vā pacchimānaṃ. Yasmā hi bhuttāvī, tasmā pariyosito.
Yasmā pavārito, tasmā suhito. Yasmā paripuṇṇo, tasmā yāvadatthoti. Sabbaṃ
cetaṃ parikappetvā vuttanti veditabbaṃ.
     Siyāti ekaṃse ca vikappane ca. "paṭhavīdhātu siyā ajjhattikā, siyā
bāhirā"ti 2- ekaṃse. "siyā aññatarassa bhikkhuno āpatti, siyā vītikkamo"ti 3-
vikappane. Idha ubhayampi vaṭṭati. Atirekova atirekadhammo. Tathā chaḍḍiyadhammo.
Adhiko ca chaḍḍetabbo ca, na aññaṃ kiñci kātabboti attho. Athāti tamhi
kāle. Jighacchādubbalyaparetāti jighacchāya ca dubbalyena ca paretā duṭṭhā
anugatā ca aṭṭhapi dasapi divasāni. Tattha keci jighacchitāpi na dubbalā honti,
sakkonti jighacchaṃ sahituṃ. Ime pana na tādisāti dassetuṃ ubhayamāha. Tyāhanti
te ahaṃ. Sace ākaṅkhathāti yadi icchatha.
     Appahariteti apparuḷhaharite, yasmiṃ ṭhāne piṇḍapātajjhottharaṇena
vinassanadhammāni tiṇāni natthi, tasminti attho. Tena nittiṇañca mahātiṇañca
tiṇagahanañca, 4- yattha sakaṭenapi chaḍḍite piṇḍapāte tiṇāni na vinassanti,
tañca ṭhānaṃ pariggahitaṃ hoti. Bhūtagāmasikkhāpadassa hi avikopanatthametaṃ vuttaṃ.
     Appāṇaketi nippāṇake piṇḍapātajjhottharaṇena maritabbapāṇakarahite
vā mahāudakakkhandhe. Parittodake eva hi bhattapakkhepanena ālulite sukhumapāṇakā
maranti, na mahātalākādīsūti. Pāṇakānurakkhaṇatthañhi evaṃ vuttaṃ. Opilāpessāmīti
nimujjāpessāmi.
@Footnote: 1 dī.Sī. 9/297,/358/108,150 ambaṭṭha...,kūṭadantasutta.
@2 Ma. upari. 14/349/307 dhātuvibhaṅgasutta  3 Ma. upari. 14/39/29 kintisutta
@4 cha.Ma. tena nittiṇaṃ ca mahātiṇagahanaṃ ca,

---------------------------------------------------------------------------------------------
page103.
     Tatrekassāti 1- tesu dvīsu ekassa. Yo imaṃ dhamdesanaṃ suṭṭhu sutvā
punappunaṃ āvajjeti ca, taṃ sandhāyāha vuttaṃ kho panetanti. Ayaṃ vuttasaddo
kesohāraṇepi dissati "kāpadiko *- māṇavo daharo vuttasiro"ti ādīsu. 2-
Ropitepi "yathā sāradikaṃ vījaṃ, khette vuttaṃ virūhatī"ti ādīsu. 3- Kathitepi
"vuttamidaṃ bhagavatā, vuttamidaṃ arahatā"ti ādīsu. Idha pana kathite daṭṭhabbo.
Kathitaṃ kho panetanti ayaṃ hissa attho. Āmisaññataranti catunnaṃ paccayāmisānaṃ
aññataraṃ, ekanti attho. Yadidanti nipāto, sabbaliṅgavibhattivacanesu tādisova
tattha tattha atthato pariṇāmetabbo. Idha panassa yo esoti attho. Yo eso
piṇḍapāto nāma. Idaṃ āmisaññataranti vuttaṃ hoti. Yannūnāhanti sādhu vatāhaṃ.
Evanti yathā idāni imaṃ khaṇaṃ vītināmeti, 4- evameva rattindivampi.
Vītināmeyyanti khepeyyaṃ ativattāpeyyaṃ.
     So taṃ piṇḍapātanti so taṃ sadevakena lokena sirasā sampaṭicchitabbarūpaṃ
sugatātirittaṃ piṇḍapātaṃ abhuñjitvā dhammadāyādabhāvaṃ ākaṅkhamāno ādittasīsūpamaṃ
paccavekkhitvā teneva jighacchādubbalyena evaṃ taṃ rattindivaṃ vītināmeyya.
     Atha dutiyassāti imasmiṃ pana vāre esa saṅkhepo, sace so bhikkhu
yannūnāhaṃ .pe. Vītināmeyyanti cintento evampi cinteyya, pabbajitena kho
bāḷamigākule araññe bhesajjaṃ viya pañcakāmaguṇabāḷākule gāme piṇḍapātopi
dukkhaṃ pariyesituṃ. Ayampana piṇḍapāto iti pariyesanādīnavavimutto ca sugatātiritto
cāti ubhato sujātakhattiyakumāro viya hoti, yehi ca pañcahi kāraṇehi piṇḍapāto
na paribhuñjitabbo hoti. Seyyathīdaṃ, puggalaṃ garahitvā na paribhuñjitabbo hoti
"alajjīpuggalassa santako"ti. Aparisuddhauppattitāya na paribhuñjitabbo hoti
"bhikkhunīparipācanaasantasambhāvanuppanno"ti. Sāmikānukampāya na paribhuñjitabbo
hoti "piṇḍapātasāmiko bhikkhu jighacchito"ti. So dhāto tasseva antevāsikādīsu
anukampāya na paribhuñjitabbo hoti "antevāsikā aññe vā tappaṭibaddhā
jighacchitā"ti. Tepi dhātā suhitā, apica kho assaddhatāya na paribhuñjitabbo
hoti "piṇḍapātasāmiko bhikkhu assaddho"ti. Tehi ca kāraṇehi ayaṃ vimutto.
@Footnote: 1 tatthatassa iti pāli  *2 cha.Ma. kāpaṭiko, Sī.,i. kāpaṭhiko, Ma.Ma. 13/426/415
@caṅkīsutta  3 khu.jā. tika. 27/383/105 padumajātaka (syā)  4 cha.Ma. vītināmemi

---------------------------------------------------------------------------------------------
page104.
Assaddho"ti. Tehi ca kāraṇehi ayaṃ vimutto. Bhagavā hi lajjīnaṃ aggo.
Parisuddhuppattiko piṇḍapāto, bhagavā ca dhāto suhito, paccāsiṃsakopi cañño
puggalo natthi, ye loke saddhā, bhagavā tesaṃ aggoti evaṃ cintetvā ca so
taṃ piṇḍapātaṃ bhuñjitvā .pe. Vītināmeyya. Ettāvatā yopi abhuñjitvā
samaṇadhammaṃ karoti, sopi bhuñjitabbakameva piṇḍapātaṃ na bhutto hoti, yopi
bhuñjitvā samaṇadhammaṃ karoti, sopi bhuñjitabbakameva bhutto hoti. Natthi
piṇḍapāte viseso. Puggale pana atthi viseso. Tasmā taṃ dassento kiñcāpi
soti idhamāha.
     Tattha kiñcāpīti anujānanapasaṃsanatthe nipāto. Kiṃ anujānāti? tassa
Bhikkhuno taṃ anavajjaparibhogaṃ. Kiṃ pasaṃsati? bhuñjitvā samaṇadhammakaraṇaṃ. Idaṃ vuttaṃ
Hoti, yahipi so bhikkhu evaṃ bhuñjitabbameva bhuñjitvā kātabbameva kareyya.
Atha kho asuyeva me purimo bhikkhūti yo purimo bhikkhu tamapi piṇḍapātaṃ
paṭikkhipitvā samaṇadhammaṃ karoti, soyeva mama dvīsu sūresu sūrataro viya dvīsu
paṇḍitesu paṇḍitataro viya ca pujjataro ca pāsaṃsataro ca, dutiyabhikkhuto atirekena
pūjanīyo pasaṃsanīyo cāti vuttaṃ hoti.
     Idāni tamatthaṃ kāraṇena sādhento taṃ kissa hetūti ādimāha. Tassattho,
tattha siyā tumhākaṃ, kasmā so bhikkhu bhagavato pujjataro ca pāsaṃsataro cāti,
tañhi tassāti yasmā taṃ piṇḍapātapaṭikkhipanaṃ tassa bhikkhuno dīgharattaṃ appicchatāya
.pe. Viriyāramthāya saṃvattissati. Kathaṃ? tassa hi sace aparena samayena paccayesu
atricchatā vā pāpicchatā vā mahicchatā vā uppajjissati. Tato naṃ iminā
piṇḍapātapaṭikkhepaṅkusena nivāressati "are tvaṃ sugatātirittaṃpi piṇḍapātaṃ
paṭikkhipitvā īdisaṃ icchaṃ uppādesī"ti evaṃ paccavekkhamāno. Esa nayo
asantuṭṭhiyā asallekhassa cuppannassa nivāraṇe. Evaṃ tāvassa appicchatāya
santuṭṭhiyā sallekhāya saṃvattissati.
     Subharatāyāti etatha ayaṃ vaṇṇanā, idhekacco attanopi upaṭṭhākānampi
dubbharo hoti dupposo. Ekacco attanopi upaṭṭhākānampi subharo hoti

---------------------------------------------------------------------------------------------
page105.
Suposo. Kathaṃ? yo hi ambilādīni laddhā anambilādīni pariyesati, aññassa
ghare laddhaṃ aññassa ghare chḍaḍento sabbakālaṃ vicaritvā rittapattova vihāraṃ
pavisitvā nipajjati, ayaṃ attano dubbharo. Yo pana sālimaṃsodanādīnaṃ patte pūretvā
ninnepi dummukhabhāvaṃ anattamanabhāvameva ca dasseti, tesaṃ vā sammukhāva taṃ piṇḍapātaṃ
"kiṃ tumhehi dinnan"ti apasādento sāmaṇeragahaṭṭhādīnaṃpi deti, ayaṃ upaṭṭhākānaṃ
dubbharo. Etaṃ disvā manussā dūratova parivajjenti "dubbharo bhikkhu na sakkā
positun"ti. Yo pana yaṃ kiñci lūkhaṃ vā paṇītaṃ vā laddhā tuṭṭhacittova bhuñjitvā
vihāraṃ gantvā attano kammaṃ karoti, ayaṃ attano subharo. Yo ca paresampi
appaṃ vā bahuṃ vā lūkhaṃ vā paṇītaṃ vā dānaṃ ahīḷetvā attamano vippasannamukho
hutvā tesaṃ sammukhāva paribhuñjitvā yāti, ayaṃ upaṭṭhākānaṃ subharo. Etaṃ disvā
manussā ativiya tuṭṭhā honti, "amhākaṃ bhadanto subharo thokathokenapi
tussati, mayameva naṃ posissāmā"ti paṭiññaṃ katvā posenti.
     Tattha sace aparena samayena tassa attano vā upaṭṭhākānaṃ dubbharatānayena
cittaṃ uppajjissati. Tato naṃ iminā piṇḍapātapaṭikkhepaṅkusena nivāressati
"are tvaṃ sugatātirittampi piṇḍapātaṃ paṭikkhipitvā īdisaṃ cittaṃ uppādesī"ti
evaṃ paccavekkhamāno, evamassa subharatāya saṃvattissati. Sace panassa kosajjaṃ
uppajjissati, tampi etenevaṅkusena nivāressati "are tvaṃ nāma tadā
sugatātirittampi piṇḍapātaṃ paṭikhipitvā tathā jighacchādubbalyaparetopi samaṇadhammaṃ
katvā ajja kosajjamanuyañjasī"ti evaṃ paccavekkhamāno, evamassa viriyārambhāya
saṃvattissati. Evamassa idaṃ piṇḍapātapaṭikkhepanaṃ dīgharattaṃ appicchatāya .pe.
Viriyārambhāya saṃvattissati. Evamassime pañca guṇā paripūrā dasa kathāvatthūni
paripūressanti.
     Kathaṃ? tatra hi pāliyaṃyeva appicchatāsantuṭṭhīviriyārambhavasena tīṇi
Āgatāni, sallekhena saṅgahitāni, idañhi sabbakathāvatthūnaṃ nāmameva, yadidaṃ
sallekho. Yathāha "yā ca kho ayaṃ ānanda kathā abhisallekhikā cetovivaraṇasappāyā 1-
@Footnote: 1 cha.Ma. cetovinīvaraṇasappāyā, i. cetovivaraṇasappāyā,  pāli. cetovicāraṇasappāyā

---------------------------------------------------------------------------------------------
page106.
Ekantanibbidāya virāgāya nirodhāya upasamāya abhiññāya sambodhāya nibbānāya
saṃvattati. Seyyathīdaṃ? appicchakathā"ti 1- vitthāro. Evaṃ ime pañca guṇā
paripūrā dasa kathāvatthūni paripūressanti. Dasa kathāvatthūni paripūrāni tisso
sikkhā paripūressanti.
     Kathaṃ? etesu hi appicchakathā santosakathā asaṃsaggakathā sīlakathāti imā
Catasso kathā adhisīlasikkhāsaṅgahitāyeva. Pavivekakathā viriyārambhakathā samādhikathāti
imā tisso adhicittasikkhāsaṅgahitā. Paññākathā vimuttikathā vimuttiñāṇadassanakathāti
imā tisso adhipaññāsikkhāsaṅgahitāti. Evaṃ dasa kathāvatthūni paripūrāni
tisso sikkhā paripūressanti. Tissopi sikkhā paripūrā pañca asekkhadhammakkhandhe
paripūressanti.
     Kathaṃ? paripūrā hi adhisīlasikkhā asekkho sīlakkhandhoyeva hoti, adhicittasikkhā
Asekkho samādhikkhandho, adhipaññāsikkhā asekkhā paññāvimuttivimuttiñāṇa-
dassanakkhandhā evāti evaṃ tisso sikkhā paripūrā pañca asekkhadhammakkhandhe
paripūressanti. Pañca dhammakkhandhā paripūrā amataṃ nibbānaṃ paripūressanti.
Seyyathāpi uparipabbate pāvussako mahāmegho abhivuṭṭho pabbatakandarapadarasākhā 2-
paripūreti. Tā paripūrā kusubbhe kusubbhā mahāsubbhe, mahāsubbhā kunnadiyo,
kunnadiyo mahānadiyo, mahānadiyo samuddaṃ sāgaraṃ paripūressanti, evamevantassa
bhikkhuno ime pañca guṇā paripūrā dasa kathāvatthūni ādiṃ katvā yāva amataṃ nibbānaṃ
paripūressanti. Evamayaṃ bhikkhu dhammadāyādapaṭipadaṃ paṭipanno paramadhammadāyādaṃ
lacchatīti. Etamatthaṃ sampassamāno bhagavā "taṃ kissa hetu, tañhi tassa bhikkhave
bhikkhuno"ti ādimāha.
     Evaṃ tassa bhikkhuno pujjatarapāsaṃsatarabhāvaṃ kāraṇena sādhetvā idāni
te bhikkhū tathattāya sanniyojento tasmātiha me bhikkhaveti ādimāha. Kiṃ vuttaṃ
hoti, yasmā yo taṃ piṇḍapātaṃ bhuñjitvā samaṇadhammaṃ kareyya, so imehi
@Footnote: 1 Ma. upari. 14/189,192/162, 164 mahāsuññatasutta.  2 cha.Ma. pabbatakandarasarasākhā

---------------------------------------------------------------------------------------------
page107.
Pañcahi mūlaguṇehi paribāhiro. Yo pana abhuñjitvā kareyya, so imesaṃ bhāgī
hoti "tasmātiha me bhikkhave .pe. No āmisadāyādā"ti.
     Idamavoca bhagavāti idaṃ nibbānapariyosānato 1- pabhūti yāva no
āmisadāyādāti suttappadesaṃ bhagavā avoca. Idaṃ vatvāna sugatoti idañca
suttappadesaṃ vatvāva 2- sobhanāya paṭipadāya gatattā sugatoti saṅkhaṃ pattoyeva
bhagavā. Uṭṭhāyāsanā vihāraṃ pāvisīti paññattapavarabuddhāsanato uṭṭhahitvā vihāraṃ
attano mahāgandhakuṭiṃ pāvisi abhisambhinnāya eva parisāya, kasmā?  dhammathomanatthaṃ.
     Buddhā kira apariniṭṭhitāya desanāya vihāraṃ pavisantā dvīhi kāraṇehi
pavisanti puggalathomanatthaṃ vā dhammathomanatthaṃ vā. Puggalathomanatthaṃ pavisanto evaṃ
cinteti 3- "imaṃ mayā saṅkhittena uddesaṃ uddiṭṭhaṃ, vitthārena avibhattaṃ,
dhammapaṭiggāhakā bhikkhū uggahetvā ānandaṃ vā kaccānaṃ vā upasaṅkamitvā
pucchissanti, te mayhaṃ ñāṇena saṃsandetvā kathessanti. 4- Tato dhammapaṭiggāhakā
puna maṃ pucchissanti, tesamahaṃ sukathitaṃ bhikkhave ānandena, sukathitaṃ kaccānena,
mañcepi tumhe etamatthaṃ puccheyyātha. Ahampi naṃ evameva byākareyyanti
evante puggale thomessāmi, tato tesu gāravaṃ janetvā bhikkhū upasaṅkamessanti,
tepi bhikkhū atthe ca dhamme ca niyojessanti, te tehi niyojitā tisso
sikkhā paripūrentā dukkhassantaṃ karissantī"ti.
     Dhammathomanatthaṃ pavisanto evaṃ cinteti, 3- yathā idheva cintesi "mayi
vihāraṃ paviṭṭhe tameva āmisadāyādaṃ garahanto dhammadāyādañca thomento
imisasaṃyeva parisati nisinno sāriputto dhammaṃ desessati, evaṃ dvinnampi
amhākaṃ ekajjhāsayāya matiyā desitā ayaṃ desanā aggā ca garukā ca bhavissati
pāsāṇacchattasadisā. Caturoghanittharaṇaṭṭhena titthe vasitanāvā viya saggagamanaṭṭhena
catuyuttaājaññaratho viya ca bhavissati. Yathā ca `evaṃ karontassa ayaṃ daṇḍo'ti
parisati āṇaṃ ṭhapetvā uṭṭhāyāsanā pāsādaṃ āruḷhe rājini tattheva nisinno
@Footnote: 1 cha.Ma. nidānapariyosānato  2 Ma. vatvā ca   3-3 cha.Ma. cintesi
@4 Sī. vissajjessanti.

---------------------------------------------------------------------------------------------
page108.
Senāpati taṃ rañño ṭhapitaṃ āṇaṃ pavatteti, evampi mayā ṭhapitaṃ desanaṃ
imissaṃyeva parisati nisinno sāriputto thometvā desessati, evaṃ dvinnampi
amhākaṃ matiyā desitā ayaṃ desanā balavatarā majjhantikasuriyo viya pajjalissatī"ti,
evaṃ idha dhammathomanatthaṃ uṭṭhāyāsanā vihāraṃ pāvisi.
     Īdisesu ca ṭhānesu bhagavā nisinnāsaneyeva antarahito cittagatiyā vihāraṃ
pavisatīti veditabbo. Yadi hi kāyagatiyā gaccheyya, sabbā parisā bhagavantaṃ
parivāretvā gaccheyya, sā ekavāraṃ bhinnā puna dussannipātā bhaveyyāti. Bhagavā
cittagatiyā eva pāvisi.
     [31] Evaṃ paviṭṭhe pana bhagavati bhagavato adhippāyānurūpaṃ taṃ dhammaṃ
thometukāmo tatra kho āyasmā sāriputto .pe. Etadavoca. Tattha āyasmāti
piyavacanametaṃ. Sāriputtoti tassa therassa nāmaṃ, tañca kho mātito, na pitito.
Rūpasāriyā hi brāhmaṇiyā so putto, tasmā sāriputtoti vuccati.
Acirapakkantassāti pakkantassa sato na cirena. Āvuso bhikkhaveti ettha pana buddhā
bhagavanto sāvake ālapantā bhikkhaveti ālapanti. Sāvakā pana buddhehi sadisā mā homāti
āvusoti paṭhamaṃ vatvā pacchā bhikkhaveti 1- bhaṇanti. Buddhehi  ca ālapito bhikkhusaṃgho
`bhadanteti paṭivacanaṃ deti, sāvakehi `āvusoti.
     Kittāvatā nu kho āvusoti ettha kittāvatāti paricchedavacanaṃ, kittakenāti
vuttaṃ hoti. Nukāro pucchāyaṃ. Khokāro nipātamattaṃ. Satthu pavivittassa viharatoti
tīhi vivekehi kāyacittaupadhivivekehi satthuno viharantassa. Vivekannānusikkhantīti
tiṇṇaṃ vivekānaṃ aññatarampi nānusikkhanti, āmisadāyādāva hontīti idamatthaṃ
āyasmā sāriputto bhikkhū pucchi. Esa nayo sukkapakkhepi.
     Evaṃ vutte tamatthaṃ sotukāmā bhikkhū dūratopi khoti ādimāhaṃsu. Tattha
dūratopīti tiroraṭṭhatopi tirojanapadatopi anekayojanagaṇanatopīti vuttaṃ hoti. Santiketi
samīpe. Aññātunti jānituṃ bujjhituṃ. Āyasmantaṃyeva sāriputtaṃ paṭibhātūti
@Footnote: 1 pāli. bhikkhavoti

---------------------------------------------------------------------------------------------
page109.
Āyasmatoyeva sāriputtassa bhāgo hotu, āyasmā pana sāriputto attano
bhāgaṃ katvā vibhajatūti vuttaṃ hoti. Āyasmato hi bhāgo yadidaṃ atthakkhānaṃ,
amhākampana savanaṃ bhāgoti ayamettha adhippāyo, evaṃ saddalakkhaṇena sameti.
Keci pana bhaṇanti "paṭibhātūti dissatū"ti. Apare "upaṭṭhātū"ti. Dhāressantīti
uggahessanti pariyāpuṇissanti. Tato nesaṃ kathetukāmo thero tenahīti ādimāha.
Tattha tenāti karaṇavacanaṃ. Hikāro nipāto. Yasmā sotukāmattha, yasmā ca mayhaṃ
bhāraṃ ārocayittha, tasmā suṇāthāti vuttaṃ hoti. Tepi bhikkhū therassa vacanaṃ
sampaṭicchiṃsu, tenāha "evamāvuso 1- .pe. Paccassosun"ti.
     Atha nesaṃ āmisadāyādaṃ garahantena bhagavatā "tumhepi tena ādissā 2-
bhaveyyāthā"ti ekenevākārena vuttamatthaṃ tīhi ākārehi dassento āyasmā
sāriputto etadavoca "idhāvuso satthu pavivittassa viharato .pe. Ettāvatā
kho āvuso satthu pavivittassa viharato sāvakā vivekaṃ nānusikkhantī"ti.
     Ettāvatā yañca bhagavā āmisadāyādapaṭipadaṃ garahanto "tumhepi tena
ādissā 2- bhaveyyāthā"ti āha. Yañca attanā pucchaṃ pucchi "kittāvatā nu
kho .pe. Nānusikkhantī"ti. Tassa vitthārato atto suvibhatto hoti. So ca
kho bhagavato ādissabhāvaṃ 3- anāmasitvāva. Bhagavatoyeva hi yuttaṃ sāvake
anugaṇhantassa "ahampi tena ādisso 3- bhavissāmī"ti vuttaṃ, na sāvakānaṃ.
Esa nayo sukkapakkhepi, ayantāvettha anusandhikkamayojanā.
     Ayampanettha vaṇṇanā. Idhāti imasmiṃ sāsane, satthu pavivittassāti
satthuno tīhi vivekehi accantaṃ pavivittassa. Vivekaṃ nānusikkhantīti kāyavivekaṃ
nānusikkhanti, na paripūrentīti vuttaṃ hoti. Yadi pana tividhaṃpi vivekaṃ sandhāya
vadeyya, pucchāya aviseso siyā, byākaraṇapakkho hi ayaṃ. Tasmā iminā padena
kāyavivekaṃ, "yesañca dhammānanan"ti ādinā cittavivekaṃ, "bāhullikā"ti ādinā
upadhivivekañca dassesīti evamettha saṅkhepato attho veditabbo.
@Footnote: 1 cha.Ma. evamāvusoti.   2-2 cha.Ma. ādiyā    3-3 cha.Ma. ādiyabhāvaṃ, ādiyo

---------------------------------------------------------------------------------------------
page110.
     Yesañca dhammānanti lobhādayo sandhāyāha, ye parato "tatrāvuso lobho
ca pāpako"ti ādinā nayena vakkhati. Nappajahantīti na pariccajanti, cittavivekaṃ
na paripūrentīti vuttaṃ hoti. Bāhullikāti cīvarādibāhullāya paṭipannā. Sāsanaṃ
sithilaṃ gaṇhantīti sāthilikā. 1- Okkamane pubbaṅgamāti ettha okkamanaṃ vuccati
adhogamanaṭṭhena pañca nīvaraṇāni, tena pañcanīvaraṇapūraṇena pubbaṅgamāti vuttaṃ
hoti. Paviveketi upadhiviveke nibbāne. Nikkhittadhūrāti 2- oropitadhūrā, tadadhigamāya
ārambhaṃpi akurumānāti, ettāvatā upadhivivekaṃ na paripūrentīti vuttaṃ hoti.
     Ettāvatā aniyameneva vatvā idāni desanaṃ niyamento "tatrāvuso"ti
ādimāha, kasmā? sāvakā "tīhi ṭhānehī"ti evañhi aniyametvāva vuccamāne
"tampi aññe 3- bhaṇati, na amhe"ti udāsīnāpi honti. "therā navā majjhimā"ti
evampana niyametvā vuccamāne amhe bhaṇatīti ādaraṃ karonti. Yathā rañño 4-
"amaccehi nagaravīthiyo sodhetabbā"ti vuttepi "kena nukho sodhetabbā"ti
maññamānā na sodhenti, attano attano gharadvāraṃ sodhetabbanti pana bheriyā
nikkhamantāya sabbe muhuttena sodhenti ca alaṅkaronti ca evaṃ sampadamidaṃ
veditabbaṃ.
     Tattha tatrāti tesu sāvakesu. Therāti dasavasse upādāya vuccanti.
Tīhi ṭhānehīti tīhi kāraṇehi. Ayañhi ṭhānasaddo issariyaṭṭhitikhaṇakāraṇesu
dissati. "kiṃ panāyasmā devānamindo kammaṃ katvā imaṃ ṭhānaṃ patto"ti ādīsu
hi issariye dissati. "ṭhānakusalo hoti akkhaṇavedhī"ti ādīsu ṭhitiyaṃ. "ṭhānasovetaṃ
tathāgataṃ paṭibhātī"ti ādīsu 5- khaṇe. "ṭhānañca ṭhānato aṭṭhānañca aṭṭhānato"ti
ādīsu 6- kāraṇe. Idha pana kāraṇeyeva. Kāraṇañhi yasmā tattha phalaṃ tiṭṭhati
tadāyattavuttibhāvena, tasmā ṭhānanti vuccati.
     Iminā paṭhamena ṭhānena therā bhikkhū gārayhāti ettha gārayhāti
garahitabbā. Therā nāma samānā araññe vanapatthāni pantāni senāsanāni na
@Footnote: 1 cha.Ma. sāthalikā  2 cha.Ma. nikkhittadhurā evamuparipi  3 cha.Ma. maññe  4 cha.Ma. rañña
@5 Ma.Ma. 13/87/65 bahuvedaniyasutta  6 abhi. vibhaṅga. 35/809/409 dasakaniddesa,
@Ma.mū. 12/148/107

---------------------------------------------------------------------------------------------
page111.
Upenti, gāmantasenāsanaṃ na muñcanti, saṅgaṇikārāmataṃ vaḍḍhentā vicaranti,
kāyavivekampi na paripūrenti, navamajjhimakāle kīdisā ahesunti evaṃ ninditabbā
honti, imaṃ nindaṃ āvuso labhantīti dasseti. Dutiyena ṭhānenāti etthāpi ime
nāma therāpi samānā yesaṃ dhammānaṃ satthā pahānamāha, te lobhādidhamme na jahanti,
accharasaṅghāṭamattampi ekamante nisīditvā cittekaggataṃ na labhanti, navamajjhimakāle
kīdisā ahesuntievaṃ ninditabbā honti, imaṃ nindaṃ āvuso labhantīti
dasseti evaṃ yojanā kātabbā. Tatiyena ṭhānenāti etthāpi ime nāmāvuso therāpi
samānā itarītarena na yāpenti, cīvarapattasenāsanapūtikāyaṃ maṇḍanānuyogamanuyuttā
viharanti upadhivivekaṃ apūrayamānā, navamajjhimakāle kīdisā ahesunti evaṃ
ninditabbā honti, imaṃ āvuso nindaṃ labhantīti dassetīti evaṃ yojanā
veditabbā. Esa nayo majjhimanavavāresu.
     Ayampana viseso. Majjhimāti pañcavasse upādāya yāva navavassāti
vuccanti. Navāti pañcavassāti vuccanti yathā ca tattha navamajjhimakāle kīdisā
ahesunti vuttaṃ, evamidha navakāle kīdisā ahesuṃ, therakāle kīdisā bhavissanti,
majjhimatherakāle kīdisā bhavissantīti vatvā yojetabbā.
     [32] Imasmiñca kaṇhapakkhe vuttapaccanīkanayena sukkapakkhe attho
veditabbo. Ayampanettha saṅkhepo, imeva vā therāpi samānā yojanaparamparāya
araññe vanapatthāni senāsanāni sevanti, gāmantasenāsanaṃ upagantuṃ, yuttakālepi
na upagacchanti, evaṃ jiṇṇasarīrāpi āraddhaviriyā paccayadāyakānaṃ pasādaṃ janenti,
navamajjhimakāle kīdisā ahesunti iminā paṭhamena ṭhānena therā pāsaṃsā
bhavanti, pasaṃsaṃ labhanti. Lobhādayo pahāya cittavivekaṃ pūrenti, ayampi mahāthero
saddhivihārikaantevāsikaparivārito hutvā nisīdituṃ yuttakālepi īdisepi vaye
vattamāne bhattakiccaṃ katvā paviṭṭho sāyaṃ nikkhamati, sāyaṃ paviṭṭho pāto
nikkhamati, kasiṇaparikammaṃ karoti, samāpattiyo nibbatteti, maggaphalāni adhigacchati,
sabbatthāpi cittavivekaṃ pūreti iminā dutiyena ṭhānena therā bhikkhū pāsaṃsā

---------------------------------------------------------------------------------------------
page112.
Bhavanti, pasaṃsaṃ labhanti. Yasmiṃ kāle therassa paṭadukūlakoseyyādīni 1- sukhasamphassāni
lahucīvarāni yuttāni, tasmimpi nāma kāle ayaṃ mahāthero paṃsukūlāni dhāreti,
asithilaṃ sāsanaṃ gahetvā vigatanīvaraṇo phalasamāpattiṃ appetvā upadhivivekaṃ
paripūrayamāno viharati, navamajjhimakāle kīdiso ahosīti iminā tatiyena ṭhānena
therā pāsaṃsā bhavanti pasaṃsaṃ labhantīti. Esa nayo majjhimanavavāresu.
     [33] Tatrāvusoti ko anusandhi, evaṃ navahākārehi āmisadāyādapaṭipadaṃ
garahanto, navahi dhammadāyādapaṭipadaṃ thomento, aṭṭhārasahākārehi desanaṃ
niṭṭhapetvā, ye te "yesañca dhammānaṃ satthā pahānamāha, te ca dhamme
nappajahantī"ti evaṃ pahātabbadhammā vuttā, tesaṃ sarūpato "ime te"ti dassetuṃ
idaṃ "tatrāvuso lobho cā"ti ādimāha, ayamanusandhi.
     Apica heṭṭhā pariyāyeneva dhammā kathitā. Āmisampana pariyāyenapi
nippariyāyenapi kathitaṃ. Idāni nippariyāyadhammaṃ lokuttaramaggaṃ kathetuṃ idamāha.
Ayañcettha anusandhi.
     Tatrāti 2- atītadesanānidassanaṃ, "satthu pavivittassa viharato sāvakā vivekaṃ
nānusikkhantī"ti ādinā nayena vuttadesanāyanti vuttaṃ hoti. Lobho ca pāpako
doso ca pāpakoti ime dve dhammā pāpakā lāmakā, ime pahātabbāti
dasseti. Tattha lubbhanalakkhaṇo lobho. Dussanalakkhaṇo doso. Tesu lobho
āmisadāyādassa paccayānaṃ lābhe hoti, doso alābhe. Lobhena aladdhaṃ pattheti,
dosena alabhanto vighātamāharati. 3- Lobho ca deyyadhamme hoti, doso adāyake
vā amanuññadāyake vā. Lobhena navataṇhāmūlake dhamme paripūreti, dosena
pañca macchariyāni.
     Idāni nesaṃ pahānūpāyaṃ dassento lobhassa ca dosassa ca pahānāyāti
ādimāha. Tassattho, tassa pana pāpakassa lobhassa ca dosassa ca pahānāya.
Atthi majjhimā paṭipadāti maggaṃ sandhāya idaṃ vuttaṃ. Maggo hi lobho eko
@Footnote: 1 Ma. paṭṭanundukūla..., cha.Ma. paṭṭadukūla...  2 cha.Ma. tattha tatrāti
@3 cha.Ma. vighātavā hoti

---------------------------------------------------------------------------------------------
page113.
Anto, doso eko antoti ete dve ante na upeti na upagacchati,
vimutto etehi antehi, tasmā "majjhimā paṭipadā"ti vuccati. Etesaṃ majjhe
bhavattā majjhimā, paṭipajjitabbato ca paṭipadāti tathā kāmasukhallikānuyogo eko
anto, attakilamathānuyogo eko anto, sassataṃ eko anto, ucchedo eko
antoti purimanayeneva vitthāretabbaṃ.
     Cakkhukaraṇīti ādīhi pana tameva paṭipadaṃ thometi. Sā hi saccānaṃ dassanāya
saṃvattati dassane parināyakaṭṭhenāti cakkhukaraṇī. Saccānaṃ ñāṇāya saṃvattati
viditakaraṇaṭṭhenāti ñāṇakaraṇī. Rāgādīnañca vūpasamanato upasamāya saṃvattati nāma. 1-
Catunnampi saccānaṃ abhiññeyyabhāvadassanato abhiññāya saṃvattati. Sambodhoti maggo,
tassatthāya saṃvattanato sambodhāya saṃvattati. Maggoyeva hi maggatthāya saṃvattati
maggena kātabbakiccakaraṇato. Nibbānaṃ nāma appaccayaṃ, tassa 2- pana
sacchikiriyapaccakkhakammāya saṃvattanato nibbānāya saṃvattatīti vuccati, ayamettha sāro.
Ito aññathā vaṇṇanāpapañco.
     Idāni taṃ majjhimapaṭipadaṃ sarūpato dassetukāmo "katamāvuso"ti pucchitvā
"ayamevā"ti ādinā nayena visajjesi. 3-
     Tattha ayamevāti avadhāraṇavacanaṃ, aññamaggapaṭisedhanatthaṃ, buddhapaccekabuddha-
buddhasāvakānaṃ sādhāraṇabhāvadassanatthaṃ ca. Vuttaṃ cetaṃ "eseva maggo natthañño,
dassanassa visuddhiyā"ti. 4- Svāyaṃ kilesānaṃ ārakattāpi ariyo. Arippahānāya
saṃvattatītipi ariyena desitotipi ariyabhāvapaṭilābhāya saṃvattatītipi ariyo. Aṭṭhahi
aṅgehi upetattā aṭṭhaṅgiko. Na ca aṅgavimutto pañcaṅgikaturiyādīni viya,
kilese mārento gacchati, maggati vā nibbānaṃ, maggīyati vā nibbānatthikehi,
gammati vā tehi paṭipajjiyatīti maggo. Seyyathīdanti nipāto, tassa katamo so
iti veti attho, katamāni vā tāni aṭṭhaṅgānīti. Ekamekañhi aṅgaṃ maggoyeva,
@Footnote: 1 cha.Ma. nāmasaddo na dissati    2 Sī. nibbānāmatassa   3 cha.Ma. vissajjeti
@4 khu. dhamMa. 25/274/64 pañcasatabhikkhuvatthu

---------------------------------------------------------------------------------------------
page114.
Yathāha "sammādiṭṭhi maggo ceva hetu cā"ti, 1- porāṇāpi bhaṇanti "dassanamaggo
sammādiṭṭhi, abhiniropanamaggo sammāsaṅkappo .pe. Avikkhepamaggo
sammāsamādhī"ti.
     Sammādiṭṭhādīsu cetesu sammādassanalakkhaṇā sammādiṭṭhi. Sammābhiniropanalakkhaṇo
sammāsaṅkapPo. Sammāpariggahaṇalakkhaṇā sammāvācā. Sammāsamuṭṭhānalakkhaṇo
sammākammanto. Sammāvodānalakkhaṇo sammāājīvo. Sammāpaggahalakkhaṇo
sammāvāyāmo. Sammāupaṭṭhānalakkhaṇā sammāsati. Sammāsamādhānalakkhaṇo sammāsamādhi.
Nibbacanampi nesaṃ sammā passatīti sammādiṭṭhīti eteneva nayena veditabbaṃ.
     Tattha sammādiṭṭhi uppajjamānā micchādiṭṭhiṃ tappaccanīkakilese 2- ca avijjaṃ
ca pajahati, nibbānañca ārammaṇaṃ karoti, sampayuttadhamme ca passati, te ca
kho asammohato na ārammaṇato, tasmā "sammādiṭṭhī"ti vuccati.
     Sammāsaṅkappo micchāsaṅkappaṃ tappaccanīkakilese ca pajahati, nibbānaṃ
ca ārammaṇaṃ karoti, sampayuttadhamme ca sammā abhiniropeti, tasmā
"sammāsaṅkappo"ti vuccati.
     Sammāvācā micchāvācaṃ tappaccanīkakilese ca pajahati, nibbānaṃ ca
ārammaṇaṃ karoti, sampayuttadhamme ca sammā parigaṇhati, tasmā "sammāvācā"ti
vuccati.
     Sammākammanto micchākammantaṃ tappaccanīkakilese ca pajahati, nibbānaṃ
ca ārammaṇaṃ karoti, sampayuttadhamme ca sammā samuṭṭhāpeti, tasmā "sammākammanto"ti
vuccati.
     Sammāājīvo micchāājīvaṃ tappaccanīkakilese ca pajahati, nibbānaṃ ca
ārammaṇaṃ karoti, sampayuttadhamme ca sammā vodāpeti. Tasmā "sammāājīvo"ti
vuccati.
@Footnote: 1 abhi. saṅgaṇi. 34/1039/247 nikkhepakaṇḍa  2 cha.Ma., i. tappaccanīyakilese
@evamuparipi

---------------------------------------------------------------------------------------------
page115.
     Sammāvāyāmo micchāvāyāmaṃ tappaccanīkakilese 1- ca kosajjaṃ ca pajahati,
nibbānaṃ ca ārammaṇaṃ karoti, sampayuttadhamme ca sammā paṭiggaṇhati, tasmā
"sammāvāyāmo"ti vuccati.
     Sammāsati micchāsatiṃ tappaccanīkakilese ca pajahati, nibbānaṃ ca ārammaṇaṃ
karoti, sampayuttadhamme ca sammā upaṭṭhāpeti, tasmā "sammāsatī"ti vuccati.
     Sammāsamādhi micchāsamādhiṃ tappaccanīkakilese ca uddhaccaṃ ca pajahati,
nibbānaṃ ca ārammaṇaṃ karoti, sampayuttadhamme ca sammā samādhiyati, tasmā
"sammāsamādhī"ti vuccati.
     Idāni ayaṃ kho sā āvusoti tameva paṭipadaṃ nigamento āha. Tassattho,
yvāyaṃ cattāropi lokuttaramagge ekato katvā kathito aṭṭhaṅgiko maggo, ayaṃ
kho sā āvuso .pe. Nibbānāya saṃvattatīti.
     Evaṃ pahātabbadhammesu lobhadose tappahānūpāyañca dassetvā idāni
aññepi pahātabbadhamme tesaṃ pahānūpāyañca dassento tatrāvuso kodho cāti
ādimāha. Tattha kujjhanalakkhaṇo kodho caṇḍikkalakkhaṇo vā, āghātakaraṇaraso,
dussanapaccupaṭṭhāno. Upanaddhanalakkhaṇo 2- upanāho, veraṃ appaṭinissajjanaraso,
kodhānuppabandhabhāvapaccupaṭṭhāno. Vuttaṃ cetaṃ "pubbakāle *- kodho, aparakāle
upanāho"ti 3- ādi.
     Paraguṇamakkhanalakkhaṇo makkho, tesaṃ vināsanaraso, tadavacchādanapaccupaṭṭhāno.
Yugaggāhalakkhaṇo paḷāso, paraguṇehi attano guṇānaṃ samitakaraṇaraso, paresaṃ
guṇappamāṇena upaṭṭhānapaccupaṭṭhāno.
     Parasampattikhiyyanalakkhaṇā 4- issā, tassā akkhamanalakkhaṇā vā, tattha
anabhiratirasā, tato vimukhabhāvapaccupaṭṭhānā. Attano sampattinigūhanalakkhaṇaṃ maccheraṃ,
attano sampattiyā parehi sādhāraṇabhāvaasukhāyanarasaṃ, saṅkocanapaccupaṭṭhānaṃ.
@Footnote: 1 porāṇa. tappaccanīkadhamme    2 cha.Ma. upanandhanalakkhaṇo
@*3 pāli pubabakālaṃ, abhi. vibhaṅga, 35/891/437 khuddakavatthuvibhaṅga
@4 cha.Ma... khīyanalakkhaṇā

---------------------------------------------------------------------------------------------
page116.
     Katapāpapaṭicchādanalakkhaṇā māyā, tassa nigūhanarasā, tadāvaraṇapaccupaṭṭhānā.
Attano avijjamānaguṇappakāsanalakkhaṇaṃ sāṭheyyaṃ, tesaṃ samudāharaṇarasaṃ,
sarīrākārehipi tesaṃ vibhūtakaraṇapaccupaṭṭhānaṃ.
     Cittassa uddhumātabhāvalakkhano thambho, appatissayavuttiraso,
amaddavatāpaccupaṭṭhāno. Karaṇuttariyalakkhaṇo sārambho, vipaccanīkatāraso,
agāravapaccupaṭṭhāno.
     Unnatilakkhaṇo māno, ahaṅkāraraso, uddhumātabhāvapaccupaṭṭhāno.
Abbhunnatilakkhaṇo atimāno, ativiya ahaṅkāraraso, accuddhumātabhāvapaccupaṭṭhāno.
     Mattabhāvalakkhaṇo mado, madagāhanaraso, ummādapaccupaṭṭhāno. Pañcasu
kāmaguṇesu cittavossaggalakkhaṇo pamādo, vossaggānuppadānaraso,
sativippavāsapaccupaṭṭhānoti evaṃ imesaṃ dhammānaṃ lakkhaṇādīni veditabbā. Ayamettha
saṅkhepo, vitthāro pana "tattha katamo kodho"ti ādinā vibhaṅge 1- vuttanayeneva
veditabbo.
     Visesato cettha āmisadāyādo attano alabhanto aññassa lābhino
kujjhati, tassa sakiṃ uppanno kodho kodhoyeva, taduttariṃ 2- upanāho. So eva
kuddho upanayhanto ca santopi aññassa lābhino guṇe makkheti, ahampi
tādisoti ca yugaggāhaṃ gaṇhāti, ayamassa makkho ca paḷāso ca, so evaṃ makkhī
paḷāsī tassa lābhasakkārādīsu kiṃ imassa imināti issati padussati, ayaṃ issā.
Sace panassa kāci sampatti hoti, tassā tena sādhāraṇabhāvaṃ na sahati, idamassa
maccheraṃ. Lābhahetu kho pana attano santepi dose paṭicchādeti, ayamassa
māyā. Asantepi guṇe pakāseti, idamassa sāṭheyyaṃ. So evaṃ paṭipanno sace
yathādhippāyaṃ lābhaṃ labhati, tena thaddho hoti amuducitto, nayidaṃ evaṃ kātabbanti
ovadituṃ asakkuṇeyyo, ayamassa thambho. Sace pana naṃ koci kiñci vadati "nayidaṃ
evaṃ kātabban"ti, tena sāraddhacitto hoti bhākuṭikamukho "ko me tvan"ti
pasayhabhāṇī, ayamassa sārambho. Tato thambhena "ahameva seyyo"ti attānaṃ
maññanto mānī hoti. Sārambhena "ke ime"ti pare atimaññanto atimānī,
@Footnote: 1 abhi. vibhaṅga. 35/891/437 dukaniddesa    2 cha.Ma. tatuttari

---------------------------------------------------------------------------------------------
page117.
Ayamassa māno ca atimāno ca. So tehi mānātimānehi jātimadādianekarūpaṃ
madaṃ janeti, matto samāno kāmaguṇādibhedesu vatthūsu pamajjati, ayamassa mado
ca pamādo cāti.
     Evaṃ āmisadāyādo aparimutto hoti imehi pāpakehi dhammehi aññehi
ca evarūpehi. Evaṃ tāvettha pahātabbadhammā veditabbā. Pahānūpāyo pāṭhato
ca atthato ca sabbattha nibbisesoyeva.
     Ñāṇaparicayapāṭavatthaṃ panettha ayaṃ bhedo ca kamo ca bhāvanānayo ca
veditabbo. Tattha bhedo tāva, ayañhi majjhimā paṭipadā kadāci ariyo
aṭṭhaṅgiko maggo hoti, kadāci sattaṅgigo. Ayañhi lokuttarapaṭhamajjhānavasena
uppajjamāno aṭṭhaṅgiko hoti, avasesajhānavasena sattaṅgiko. Ukkaṭṭhaniddesato
panīdha aṭṭhaṅgiko maggoti 1- vutto. Tato 2- parañhi maggaṅgaṃ natthi. Evaṃ tāvettha
bhedo veditabbo.
     Yasmā pana sabbakusalānaṃ sammādiṭṭhi seṭṭhā 3- yathāha "paññā hi
seṭṭhā kusalā vadantī"ti. 4- Kusalavāre ca pubbaṅgamā, yathāha "kathañca bhikkhave
sammādiṭṭhi pubbaṅgamā hoti, sammādiṭṭhiṃ `sammādiṭṭhī'ti pajānāti, micachādiṭṭhiṃ
`micchādiṭṭhī'ti pajānātī"ti 5- vitthāro. Yathā cāha "vijjā ca kho bhikkhave
pubbaṅgamā kusalānaṃ dhammānaṃ samāpattiyā"ti. Tappabhavābhinibbattāni sesaṅgāni,
yathāha "sammādiṭṭhissa sammāsaṅkappo pahoti .pe. Sammāsatissa sammāsamādhi
pahotī"ti. 6- Tasmā iminā kamena etāni aṅgāni vuttānīti evamettha kamo
veditabbo.
     Bhāvanānayoti koci samathapubbaṅgamaṃ vipassanaṃ bhāveti, koci vipassanāpubbaṅgamaṃ
samathaṃ. Kathaṃ? idhekacco samathaṃ upacārasamādhiṃ vā appanāsamādhiṃ vā uppādeti,
ayaṃ samatho, so tañca taṃsampayutte ca dhamme aniccādīhi vipassati, ayaṃ vipassanā.
@Footnote: 1 cha.Ma. panidha aṭaṭhaṅgikoti vutto.  2 cha.Ma. ito   3 ka. seṭṭho
@4 khu. jā. cattālīsa. 27/2468/541 sarabhaṅgajātaka.  5 Ma. upari. 14/136/121
@mahācattālīsakasutta   6 Ma. upari. 14/141/126 anupadavagga

---------------------------------------------------------------------------------------------
page118.
Iti paṭhamaṃ samatho, pacchā vipassanā. Tena vuccati "samathapubbaṅgamaṃ vipassanaṃ
bhāvetī"ti. Tassa samathapubbaṅgamaṃ vipassanaṃ bhāvayato maggo sañjāyati, so taṃ
maggaṃ āsevati bhāveti bahulīkaroti, tassa taṃ maggaṃ āsevato bhāvayato bahulīkaroto
saṃynoāni pahīyanti, anusayā byantīhonti, 1- evaṃ samathapubbaṅgamaṃ vipassanaṃ
bhāveti.
     Idha panekacco vuttappakāraṃ samathaṃ anuppādetvāva pañcupādānakkhandhe
aniccādīhi vipassati, ayaṃ vipassanā. Tassa vipassanāpāripūriyā tattha jātānaṃ
dhammānaṃ vossaggārammaṇato uppajjati cittassa ekaggatā, ayaṃ samatho. Iti
paṭhamaṃ vipassanā. Pacchā samatho. Tena vuccati "vipassanāpubbaṅgamaṃ samathaṃ bhāvetī"ti.
Tassa vipassanāpubbaṅgamaṃ samathaṃ bhāvayato maggo sañjāyati, so taṃ maggaṃ
āsevati .pe. Bahulīkaroti, tassa taṃ maggaṃ āsevato .pe. Anusayā byantī
honti, 1- evaṃ vipassanāpubbaṅgamaṃ samathaṃ bhāveti.
     Samathapubbaṅgamaṃ vipassanaṃ bhāveti samathapubbaṅgamaṃ pana vipassanaṃ bhāvayatopi
vipassanāpubbaṅgamaṃ samathaṃ bhāvayatopi lokuttaramaggakkhaṇe samathavipassanāyuganaddhāva
hontīti evamettha bhāvanānayo veditabbo.
                    Papañcasūdaniyā majjhimanikāyaṭṭhakathāya
                     dhammadāyādasuttavaṇṇanā niṭṭhitā.
                           ----------
@Footnote: 1-1 aṅ. catukka. 21/170/179 yuganaddhasutta, khu. paṭi. 31/534/432
@yuganaddhakathā (syā), tannissayapāli.

---------------------------------------------------------------------------------------------
page119.
                        4. Bhayabheravasuttavaṇṇanā
     [34] Evamme sutanti bhayabheravasuttaṃ. Tatrāyaṃ anupubbapadavaṇṇanā:-
athāti avicchedanatthe nipāto. Khoti avadhāraṇatthe, bhagavato sāvatthiyaṃ vihāre
avicchinneyevāti vuttaṃ hoti. Jāṇussoṇīti netaṃ tassa mātāpitūhi katanāmaṃ,
apica kho ṭhānantarapaṭilābhaladdhaṃ. Jāṇusasoṇiṭṭhānaṃ kiretaṃ purohitaṭṭhānaṃ, taṃ
tassa raññā dinnaṃ, tasmā "jāṇussoṇī"ti vuccati. Brahmaṃ aṇatīti brāhmaṇo,
mante sajjhāyatīti attho, idameva hi jātibrāhmaṇānaṃ niruttivacanaṃ. Ariyā
pana bāhitapāpattā brāhmaṇāti vuccanti.
     Yena bhagavā tenūpasaṅkamīti yenāti bhummatthe karaṇavacanaṃ, tasmā yattha
bhagavā, upasaṅkamīti evamettha attho daṭṭhabbo. Yena vā kāraṇena bhagavā
devamanussehi upasaṅkamitabbo, tena kāraṇena upasaṅkamīti evamettha attho
daṭṭhabbo. Kena ca kāraṇena bhagavā upasaṅkamitabboti? nānappakāraguṇavisesā-
dhigamādhippāyena sāduphalūpabhogādhippāyena dijagaṇehi niccaphalitamahārukkho viya.
     Upasaṅkamīti ca gatoti vuttaṃ hoti. Upasaṅkamitvāti upasaṅkamanapariyosānadīpanaṃ.
Athavā evaṃ gato tato āsannataraṃ ṭhānaṃ bhagavato samīpasaṅkhātaṃ
gantvātipi vuttaṃ hoti. Bhagavatā saddhiṃ sammodīti yathā khamanīyādīni pucchanto
bhagavā tena, evaṃ sopi bhagavatā saddhiṃ samappavattamodo ahosi, sītodakaṃ viya
uṇhodakena sammoditaṃ ekībhāvaṃ agamāsi. Yāya ca "kacci bhoto gotamassa
khamanīyaṃ kacci yāpanīyaṃ kacci bhoto gotamassa gotamasāvakānaṃ ca appābādhaṃ
appātaṅkaṃ lahuṭṭhānaṃ balaṃ phāsuvihāro"ti ādikāya kathāya sammodi, taṃ
pītipāmojjasaṅkhātasammodajananato sammodituṃ yuttabhāvato ca sammodanīyaṃ kathaṃ,
atthabyañjanamadhuratāya sucirampi kālaṃ sāretuṃ nirantaraṃ pavattetuṃ araharūpato
saritabbabhāvato ca sārāṇīyaṃ. Suyyamānasukhato ca sammodanīyaṃ, anussariyamānasukhato
sārāṇīyaṃ. Tathā byañjanaparisuddhatāya sammodanīyaṃ, atthaparisuddhatāya sārāṇīyanti evaṃ

---------------------------------------------------------------------------------------------
page120.
Anekehi pariyāyehi sammodanīyaṃ kathaṃ sārāṇīyaṃ vītisāretvā pariyosāpetvā
niṭṭhapetvā yenatthena āgato, taṃ pucchitukāmo ekamantaṃ nisīdi.
     Ekamantanti bhāvanapuṃsakaniddeso "visamaṃ candimasuriyā parivattantī"ti
ādīsu 1- viya. Tasmā yathā nisinno ekamante nisinno hoti, tathā nisīdīti
evamettha attho daṭṭhabbo. Bhummatthe vā etaṃ upayogavacanaṃ. Nisīdīti upāvisi.
Paṇḍitā hi purisā garuṭṭhānīyaṃ upasaṅkamitvā āsanakusalatāya ekamantaṃ nisīdanti,
ayañca nesaṃ aññataro, tasmā ekamantaṃ nisīdi.
     Kathampana nisinano ekamantaṃ nisinno hotīti. Cha nisajjadose vajjetvā.
Seyyathīdaṃ, atidūramaccāsannaṃ uparivātamunnatappadesaṃ atisammukhamatipacchāti. Atidūre
nisinno hi sace kathetukāmo hoti, uccāsaddena kathetabbaṃ hoti. Accāsanne
nisinno saṅghaṭṭanaṃ karoti. Uparivāte nisinno sarīragandhena bādhati. Unnatappadese
nisinno agāravaṃ pakāseti. Sammukhā 2- nisinno sace daṭṭhukāmo hoti,
cakkhunā cakkhuṃ āhacca daṭṭhabbaṃ hoti. Atipacchā nisinno sace daṭṭhukāmo
hoti, gīvaṃ pasāretvā daṭṭhabbaṃ hoti. Tasmā ayaṃpi ete cha nisajjadose
vajjetvā nisīdi, tena vuttaṃ "ekamantaṃ nisīdī"ti.
     Yemeti ye ime. Kulaputtāti duvidhā kulaputtā jātikulaputtā ācārakulaputtā
ca. Tattha "tena kho pana samayena raṭṭhapālo nāma kulaputto tasmiṃyeva
thullakoṭṭhite aggakulikassa 3- putto hotī"ti 4- evaṃ āgatā uccākulappasutā
jātikulaputtā nāma. "ye te kulaputtā saddhā agārasmā anagāriyaṃ pabbajitā"ti 5-
evaṃ āgatā pana yattha katthaci kule pasutāpi ācārasampannā ācārakulaputtā
nāma. Idha pana dvīhipi kāraṇehi kulaputtāyeva.
     Saddhāti saddhāya. Agārasmāti agārato. Anagāriyanti pabbajjaṃ
bhikkhubhāvañca. Pabbajjāpi hi natthettha agāriyanti anagāriyā, agārassa hitaṃ
kasigorakkhādikammaṃ ettha natthīti attho. Bhikkhupi natthetassa agāranti anagāro,
@Footnote: 1 aṅ. catukka. 21/70/85 adhammikasutta  2 cha.Ma., i. atisammukhā
@3 cha.Ma. aggakulassa   4 Ma.Ma. 13/294/269 raṭṭhapālasutta
@5 Ma. upari. 14/78/58 gaṇakamoggallānasutta.

---------------------------------------------------------------------------------------------
page121.
Anagārassa bhāvo anagāriyaṃ. Pabbajitāti upagatā, evaṃ sabbathāpi anagāriyasaṅkhātaṃ
pabbajjaṃ bhikkhubhāvañca upagatāti vuttaṃ hoti. Pubbaṅgamoti pūrato gāmī
nāyako. Bahukāroti hitakiriyāya bahūpakāro. Bhavantesaṃ gotamo samādapetāti te
kulaputte bhavaṃ gotamo adhisīlādīni gāhetā sikkhāpetā. Sā janatāti so
janasamūho. Diṭṭhānugatiṃ āpajjīti dassanānugatiṃ paṭipajjati, yandiṭṭhiko bhavaṃ
gotamo yaṃkhantiko yaṃruciko, tepi tandiṭṭhikā honti taṃkhantikā taṃrucikāti attho.
     Kasmā panāyaṃ evamāhāti, esa kira pubbe aneke kulaputte
agāramajjhe vasante devaputte viya pañcahi kāmaguṇehi paricāriyamāne anto ca
bahi ca susaṃvihitārakkhe disvā te aparena samayena bhagavato madhurasaddhammadesanaṃ 1-
sutvā saddhāya gharā nikkhamma pabbajitvā ghāsacchādanaparamatāya santuṭṭhe
āraññakesu senāsanesu kenaci arakkhiyamānepi anusaṅkitaparisaṅkite haṭṭhapahaṭṭhe
udaggūdagge addasa, disvā ca imesaṃ kulaputtānaṃ "ayaṃ phāsuvihāro kiṃ nissāya
uppanno"ti cintento "samaṇaṃ gotaman"ti bhagavati pasādaṃ alattha. So taṃ
pasādaṃ nivedetuṃ bhagavato santikaṃ āgato, tasmā evamāha.
     Athassa bhagavā taṃ vacanaṃ sampaṭicchanto abbhanumodanto ca evametaṃ
brāhmaṇāti ādimāha. Vacanasampaṭichannānumodanatthoyeva hi ettha ayaṃ evanti
nipāto. Mamaṃ uddissāti mamaṃ uddissa. Saddhāti saddhāyeva. Na iṇattā
na bhayattāti ādīni sandhāyāha. Īdisānaṃyeva hi bhagavā pubbaṅgamo na
itaresaṃ. Dūrabhisambhavāni hīti sambhavituṃ dukkhāni dussahāni, na sakkā appesakkhehi
ajjhogāhitunti vuttaṃ hoti. Araññavanapatthānīti araññāni ca vanapatthāni ca.
Tattha kiñcāpi abhidhamme nippariyāyena "nikkhamitvā bahi indakhīlā, sabbametaṃ
araññan"ti 2- vuttaṃ, tathāpi yantaṃ "pañcadhanusatikaṃ pacchiman"ti
āraññikaṅganipphādakaṃ senāsanaṃ vuttaṃ, tadeva adhippetanti veditabbaṃ.
     Vanapatthanti gāmantaṃ atikkamitvā manussānaṃ anupacāraṭṭhānaṃ, yattha na
kasiyyati na vapiyyati. Vuttañcetaṃ "vanapatthanti dūrānametaṃ senāsanānaṃ adhivacanaṃ,
@Footnote: 1 Sī. madhurarasaṃ dhammadesanaṃ, cha.Ma. madhurarasaṃ dhammadesanaṃ
@2 abhi. vibhaṅga. 35/529/302 jhānavibhaṅga

---------------------------------------------------------------------------------------------
page122.
Vanapatthanti vanasaṇḍānametaṃ senāsanānaṃ, vanapatthanti bhiṃsanakānametaṃ, vanapatthanti
salomahaṃsānametaṃ, vanapatthanti pariyantānametaṃ, vanapatthanti na manussūpacārānametaṃ
senāsanānaṃ adhivacanan"ti. 1- Ettha ca pariyantānanti imamekaṃ pariyāyaṃ ṭhapetvā
sesapariyāyehi vanapatthāni veditabbāni. Pantānīti pariyantāni atidūrāni.
Dukkaraṃ pavivekanti kāyavivekaṃ dukkaraṃ. Dūrabhiramanti abhiramituṃ na sukhaṃ. Ekatteti
ekībhāve. Kiṃ dasseti? kāyaviveke katepi tattha cittaṃ abhiramāpetuṃ dukkaraṃ.
Dvayadvayārāmo 2- hi ayaṃ lokoti. Haranti maññeti haranti viya ghaṅsanti 3- viya.
Manoti manaṃ. Samādhiṃ alabhamānassāti upacārasamādhiṃ vā appanāsamādhiṃ vā
alabhantassa. Kiṃ dasseti? īdisassa bhikkhuno tiṇapaṇṇamigādisaddehi vividhehi ca
bhiṃsanakehi vanāni cittaṃ vikkhipanti maññeti, sabbaṃ brāhmaṇo saddhāpabbajitānaṃ
kulaputtānaṃ araññavāsena 4- vimhito āha.
                         Kāyakammantavārakathā
     [35] Athassa bhagavā purimanayeneva "evametaṃ brāhmaṇā"ti ādīhi
taṃ taṃ vacanaṃ sampaṭicchitvā abbhanumoditvā ca yasmā soḷasasu ṭhānesu
ārammaṇapariggahitānaṃyeva 5- tādisāni senāsanāni dūrabhisambhavāni. Na tesu
ārammaṇapariggahayuttānaṃ, attanā ca bodhisatto samāno tādiso ahosi, tasmā
attano tādisānaṃ senāsanānaṃ dūrabhisambhavataṃ dassetuṃ mayhampi khoti ādimāha.
     Tattha pubbeva sambodhāti sambodhato pubbeva, ariyamagguppattito
aparabhāgeyevāti vuttaṃ hoti. Anabhisambuddhassāti appaṭividdhacatusaccassa.
Bodhisattasseva satoti bujjhanakasattasseva sammāsambodhiṃ adhigantuṃ arahasattasseva
sato, bodhiyā vā sattasseva laggasseva sato. Dīpaṅkarassa hi bhagavato pādamūle
aṭṭhadhammasamodhānena abhinīhārasamiddhito pabhūti tathāgato bodhisatto 6- laggo 6-
"pattabbā mayā esā"ti vā tadadhigamāya parakkamaṃ amuñcantoyeva āgato, tasmā
@Footnote: 1 abhi. vibhaṅga. 35/531/303 jhānavibhaṅga  2 cha.Ma. dvayaṃdvayārāmo  3 cha.Ma. ghasanti
@4 cha.Ma. araññavāse   5 cha.Ma. ārammaṇapariggaharahitānaṃyeva  6-6 cha.Ma.
@bodhiyā satto laggo

---------------------------------------------------------------------------------------------
page123.
Bodhisattoti vuccati. Tassa mayhanti tassa evaṃ bodhisattasseva sato mayhaṃ.
Ye kho keci samaṇā vā brāhmaṇā vāti ye keci pabbajjūpagatā vā
bhovādino vā.
     Aparisuddhakāyakammantāti aparisuddhena pāṇātipātādinā kāyakammantena
samannāgatā. Aparisuddhakāyakammantasandosahetūti aparisuddhakāyakammantasaṅkhātassa
attano dosassa hetu aparisuddhakāyakammantakāraṇāti vuttaṃ hoti. Haveti ekaṃsavacane
nipāto. Akusalanti sāvajjaṃ akkhemañca. Bhayabheravanti bhayañca bheravañca.
Cittutrāsassa ca bhayānakārammaṇassa cetaṃ adhivacanaṃ. Tatra bhayaṃ sāvajjaṭṭhena akusalaṃ,
bheravaṃ akkhemaṭṭhenāti veditabbaṃ. Avhāyantīti pakkosanti. Kathaṃ? te hi
pāṇātipātādīni katvā "mayaṃ ayuttamakarimhā, sace no te jāneyyuṃ, yesaṃ
aparajjhimhā, idāni anubandhitvā anayabyasanaṃ āpādeyyun"ti araññaṃ pavisitvā
gacchantare vā gumbantare vā nisīdanti. Te "appamattakampi tiṇasaddaṃ vā
paṇṇasaddaṃ vā sutvā idānimhā naṭṭhā"ti tasanti vitasanti, āgantvā
parehi parivāritā viya bandhā vadhitā viya ca honti. Evantaṃ bhayabheravaṃ attani
samāropanaṭṭhena avhāyanti pakkosanti.
     Na kho panāhaṃ .pe. Paṭisevāmīti ahaṃ kho aparisuddhakāyakammanto
hutvā araññavanapatthāni pantāni senāsanāni nappaṭisevāmi. Ye hi voti
ettha voti nipātamattaṃ. Ariyā vuccanti buddhā ca buddhasāvakā ca.
Parisuddhakāyakammantāti īdisā hutvā. Ahaṃ tesaṃ aññataroti tesaṃ ahampi eko
aññataro. Bodhisatto hi gahaṭṭhopi pabbajitopi parisuddhakāyakammantova hoti. Bhiyyoti
atirekatthe nipāto. Pallomanti pannalomataṃ, khemaṃ sotthibhāvanti attho.
Āpādinti āpajjiṃ, atirekaṃ sotthibhāvaṃ atirekena vā sotthibhāvamāpajjinti
vuttaṃ hoti. Araññe vihārāyāti araññe vihāratthāya.
                      Kāyakammantavārakathā niṭṭhitā

---------------------------------------------------------------------------------------------
page124.
                        Vacīkammantavārādivaṇṇanā
     [36] Esa nayo sabbattha. Ayampana viseso, vacīkammantavāre tāva
aparisuddhavacīkammantāti aparisuddhena musāvādādinā vacīkammantena samannāgatā.
Te kathaṃ bhayabheravaṃ avhāyanti? te musāvādena parassa atthaṃ bhañjitvā
Pisuṇavācāya mittabhedaṃ katvā pharusavācāya paresaṃ parisamajjhe mammāni tuditvā 1-
niratthakavācāya parasattānaṃ 2- kammante nāsetvā "mayaṃ ayuttamakarimhā, sace
no te jāneyyuṃ, yesaṃ aparajjhimhā, idāni anubandhitvā anayabyasanaṃ
pāpuṇeyyun"ti araññaṃ pavisitvā gacchantare vā gumbantare vā nisīdanti. Te
"appamattakampi tiṇasaddaṃ vā paṇṇasaddaṃ vā sutvā idānimhā naṭṭhā"ti
tasanti vitasanti, āgantvā parehi parivāritā viya bandhā vadhitā viya ca
honti. Evantaṃ bhayabheravaṃ attani samāropanaṭṭhena avhayanti pakkosanti.
     Manokammantavāre aparisuddhamanokammantāti aparisuddhena abhijjhādinā
manokammantena samannāgatā. Te kathaṃ bhayabheravaṃ avhayanti? te paresaṃ
rakkhitagopitesu bhaṇḍesu abhijjhāvisamalobhaṃ uppādetvā parassa kujjhitvā
parasatte 3- micchādassanaṃ gāhāpetvā mayaṃ ayuttamakarimhā .pe. Attani
samāropanaṭṭhena avhayanti pakkosanti.
     Ājīvavāre aparisuddhājīvāti aparisuddhena vejjakammadūtakammavaḍḍhipayogādinā
ekavīsatianesanābhedena ājīvena samannāgatā. Te kathaṃ bhayabheravaṃ
avhayanti? te evaṃ jīvikaṃ kappetvā suṇanti "sāsanasodhakā kira tepiṭakā bhikkhū
sāsanaṃ sodhetuṃ nikkhantā, ajja vā sve vā idhāgamissantī"ti araññaṃ pavisitvā
gacchantare vā .pe. Tasanti vitasanti. Tehi 4- āgantvā parivāretvā gahitā
viya odātavatthanivāsitā viya ca hontīti. Sesaṃ tādisameva.
     [37] Ito paraṃ abhijjhālūti ādīsu kiñcāpi abhijjhābyāpādā manokammanta-
saṅgahitā, tathāpi nīvaraṇavasena puna vuttāti veditabbā. Tattha abhijjhālūti
@Footnote: 1 Sī. mammāni bhinditvā tuditvā   2 Ma. i. paraputtānaṃ  3 Ma. i. paraputte
@4 cha.Ma. te hi

---------------------------------------------------------------------------------------------
page125.
Parabhaṇḍāni abhijjhāyanasīlā. Kāmesu tibbasārāgāti vatthukāmesu bahalakilesarāgā.
Te kathaṃ bhayabheravaṃ avhayanti? te avavatthitārammaṇā honti, tesaṃ avavatthitārammaṇānaṃ
Araññe viharantānaṃ divā diṭṭhaṃ rattiṃ bhayabheravaṃ hutvā upaṭṭhāti
"te akusalacittā appamattakenapi tasanti vitasanti, rajjuṃ vā lataṃ vā disvā
sappasaññino honti, khāṇuṃ disvā yakkhasaññino, thalaṃ vā pabbataṃ vā disvā
hatthisaññino sappādīhi anayabyasanaṃ āpāditā viya hontī"ti. Sesaṃ tādisameva.
     [38] Byāpannacittāti pakatibhāvavijahanena vipannacittā. Kilesānugatañhi
cittaṃ pakatibhāvaṃ vijahati, purāṇabhattabyañjanaṃ viya pūtikaṃ hoti. Paduṭṭhamanasaṅkappāti
paduṭṭhacittasaṅkappā, abhaddakena paresaṃ anatthajanakena cittasaṅkappena
samannāgatāti vuttaṃ hoti. Te kathaṃ bhayabheravaṃ avhāyanti? bhayabheravāvhāyanaṃ ito
pabhūti abhijjhāluvāre vuttanayeneva veditabbaṃ. Yattha pana viseso bhavissati,
tattha pavakkhāma. Na kho panāhaṃ byāpannacittoti ettha pana mettacitto ahaṃ
hitacittoti dasseti, īdisā hi bodhisattā honti. Evaṃ sabbattha
vuttadosapaṭipakkhavasena bodhisattaguṇā vaṇṇetabbā.
     [39] Thīnamiddhapariyuṭṭhitāti cittagelaññabhūtena thīnena sesanāmakāyagelaññabhūtena
middhena ca pariyuṭṭhitā, abhibhūtā gahitāti vuttaṃ hoti. Te
niddābahulā honti.
     [40] Uddhatāti uddhaccapakatikā vipphandamānacittā, uddhaccena hi
ekārammaṇe cittaṃ vipphandati dhajayaṭṭhiyaṃ vātena paṭākā viya. Avūpasantacittāti
anibbutacittā, idha kukkuccaṃ gahetuṃ vaṭṭati.
     [41] Kaṅkhī vicikicchīti ettha ekamevidaṃ pañcamaṃ nīvaraṇaṃ. Kinnukho
idanti ārammaṇaṃ kaṅkhanato kaṅkhā, idamevidanti nicchetuṃ asasatthabhāvato
vicikicchāti vuccati, tena samannāgatā samaṇabrāhmaṇā "kaṅkhī vicikicchī"ti vuttā.
     [42] Attukkaṃsakā paravambhīti ye attānaṃ ukkaṃsanti ukkhipanti, ucce
ṭhāne ṭhapenti, parañca vambhenti garahanti nindanti, nīce ṭhāne ṭhapenti,
tesametaṃ adhivacanaṃ. Te kathaṃ bhayabheravaṃ avhāyanti? te parehi "asuko ca kira

---------------------------------------------------------------------------------------------
page126.
Asuko ca attānaṃ ukkaṃsanti, amhe garahanti, dāse viya karonti, gaṇhatha
ne"ti anubandhā palāyitvā araññaṃ pavisitvā gacchantare vāti
kāyakammantasadisaṃ vitthāretabbaṃ.
     [43] Chambhīti kāyachambhanalomahaṃsanakarena chambhena samannāgatā.
Bhīrukajātikāti bhīrukapakatikā, gāmadārakā viya bhayabahulā asurakatarāti 1- vuttaṃ hoti.
     [44] Lābhasakkāsilokoti ettha labbhatīti lābho, catunnaṃ paccayānametaṃ
adhivacanaṃ. Sakkāroti sundarasakkāro, paccayā eva hi paṇītapaṇītā sundarasundarā
ca abhisaṅkharitvā katā sakkārāti vuccanti. Yā ca parehi attano gāravakiriyā
pupphādīhi vā pūjā. Silokoti vaṇṇabhaṇanaṃ etaṃ, lābhañca sakkārañca silokañca
lābhasakkārasilokaṃ. Nikāmayamānāti patthayamānā. Bhayabheravāvhāyanaṃ
abhijjhāluvārasadisameva. Tadatthadīpakaṃ panettha piyagāmikavatthuṃ kathenti:-
     eko kira piyagāmiko nāma bhikkhu samādinnadhutaṅgānaṃ bhikkhūnaṃ lābhaṃ
disvā "ahampi dhutaṅgaṃ samādayitvā lābhaṃ uppādemī"ti cintetvā sosānikaṅgaṃ
samādāya susāne vasati. Athekadivasaṃ eko kammamutto jaragavo divā gocare
caritvā rattiṃ tasmiṃ susāne pupphagumbe sīsaṃ katvā romatthamāno 2- aṭṭhāsi.
Piyagāmiko rattiṃ caṅkamanā nikkhanto tassa hanusaddaṃ sutvā cintesi "addhā
maṃ lābhagiddho esa susāne vasatīti ñatvā devarājā viheṭhetumāgato"ti, so
jaragavassa pūrato añjaliṃ paggahetvā "sappurisa devarāja ajja me ekarattiṃ
khama, sve paṭṭhāya na evaṃ karissāmī"ti namassamāno sabbarattiṃ yācanto
aṭṭhāsi. Tato suriye uṭṭhite taṃ disvā katarayaṭṭhiyā paharitvā palāpesi
"sabbarattiṃ maṃ bhiṃsāpesī"ti.
     [45] Kusītāti kosajjānugatā. Hīnaviriyāti hīnā viriyena rahitā viyuttā
nīviriyāti vuttaṃ hoti. Tattha kusītā kāyikaviriyārambhavirahitā honti, hīnaviriyā
@Footnote: 1 cha.Ma. asurā kātarāti     2 cha.Ma., i. romanthayamāno

---------------------------------------------------------------------------------------------
page127.
Cetasikaviriyārambhavirahitā. Te ārammaṇavavatthānamattaṃpi kātuṃ na sakkonti. Tesaṃ
avavatthitārammaṇānanti sabbaṃ pubbasadisameva.
     [46] Muṭṭhassatīti vissaṭṭhasatī. 1- Asampajānāti paññāvirahitā, imassa
ca paṭipakkhe "upaṭṭhitasatīhamasmī"ti vacanato satibhājanīyamevetaṃ. Paññā panettha
satidubbaladīpanatthaṃ vuttā. Duvidhā hi sati paññāsampayuttā paññāvippayuttā
ca. Tattha paññāsampayuttā balavatī, vippayuttā dubbalā, tasmā yadāpi tesaṃ
sati hoti, tadāpi asampajānattā muṭṭhassatīyeva te, dubbalāya satiyā
satikiccābhāvatoti etamatthaṃ dīpetuṃ "asampajānā"ti vuttaṃ. Te evaṃ muṭṭhassatī
asampajānā ārammaṇavavatthānamattaṃpi kātuṃ na sakkontīti sabbaṃ pubbasadisameva.
     [47] Asamāhitāti upacārappanāsamādhivirahitā. Vibbhantacittāti ubbhantacittā.
Samādhivirahena laddhokāsena uddhaccena tesaṃ samādhivirahā cittaṃ
nānārammaṇesu paribbhamati, vanamakkaṭo viya vanasākhāsu uddhaccena ekārammaṇepi
vipphandati. Pubbe vuttanayena evaṃ te asamāhitāvibbhantacittā
ārammaṇavavatthānamattaṃpi kātuṃ na sakkontīti sabbaṃ pubbasadisameva.
     [48] Duppaññāti nippaññānametaṃ adhivacanaṃ. Paññā pana duṭṭhā nāma
natthi. Elamūgāti elamukhā, khakārassa gakāro kato. Lālāmukhāti vuttaṃ hoti.
Duppaññānañhi kathentānaṃ lālā mukhato galati, lālā ca elāti vuccati.
Yathāha "passelamūgaṃ uragaṃ dvijivhan"ti. Tasmā te "elamūgā"ti vuccanti.
"elamukhā"tipi pāṭho. "elamukā"tipi keci paṭhanti, apare "elamukā"tipi,
sabbattha "elamukhā"ti attho. Te kathaṃ bhayabheravaṃ avhāyanti? te duppaññā
elamūgā ārammaṇavavatthānamattaṃpi kātuṃ na sakkonti. Tesaṃ avavatthitārammaṇānaṃ
araññe viharantānaṃ divā diṭṭhaṃ rattiṃ bhayabheravaṃ hutvā upaṭṭhāti "te ākulacittā
appamattakenapi tasanti vitasanti, rajjuṃ vā lataṃ vā disvā sappasaññino
honti, khāṇuṃ disvā yakkhasaññino, thalaṃ vā pabbataṃ vā disvā hatthisaññino
@Footnote: 1 cha.Ma., i. naṭṭhassatī

---------------------------------------------------------------------------------------------
page128.
Sappādīhi anayabyasanaṃ āpāditā viya honti. Evaṃ taṃ bhayabheravaṃ attani
samāropanaṭṭhena avhāyanti pakkosanti. Paññāsampannohamasmīti ettha paññāya
sampanno samannāgato, no ca kho vipassanāpaññāya, na maggapaññāya, apica
kho pana imesu soḷasasu ṭhānesu ārammaṇavavatthānapaññāyāti attho. Sesaṃ
sabbattha vuttanayamevāti.
                   Soḷasaṭṭhānārammaṇapariggaho niṭṭhito.
                          ------------
                       Bhayabheravasenāsanādivaṇṇanā
     [49] Tassa mayhanti ko anusandhi? bodhisatto kira imāni
soḷasārammaṇāni pariggaṇhanto ca 1- bhayabheravaṃ adisvā bhayabheravannāma evarūpāsu
rattīsu evarūpe senāsane ca paññāyati, handa naṃ tatthāpi gavesāmīti 2-
bhayabheravagavesanaṃ akāsi, etamatthaṃ bhagavā idāni brāhmaṇassa dassento tassa
mayhanti ādimāha.
     Tattha yā tāti ubhayametaṃ rattīnaṃyeva uddesavacanaṃ. 3- Abhiññātāti ettha
abhīti lakkhaṇatthe upasaggo. Tasmā abhiññātāti candapāripūriyā candaparikkhayenāti
evamādīhi lakkhaṇehi ñātāti veditabbā. Abhilakkhitāti ettha upasaggamattameva,
tasmā abhilakkhitā 4- lakkhaṇīyā icceva attho, uposathasamādānadhammassavanapūjā-
sakkārādikaraṇatthaṃ lakkhetabbā sallakkhetabbā upalakkhetabbāti vuttaṃ hoti.
     Cātuddasīti pakkhassa paṭhamadivasato pabhūti 5- catuddasannaṃ pūraṇī ekā
ratti. Evaṃ pañcaddasī aṭṭhamī ca. Pakkhassāti sukkapakkhassa kaṇhapakkhassa ca.
Etā tisso tisso katvā cha rattiyo, tasmā sabbattha pakkhavacanaṃ yojetabbaṃ
"pakkhassa cātuddasī pakkhassa pañcaddasī pakkhassa aṭṭhamī"ti. Atha pañcamī kasmā
@Footnote: 1 i. ca saddo na dissati   2 cha.Ma. gavesissāmīti   3 cha.Ma., i.
@uddesaniddesavacanaṃ  4 cha.Ma. abhilakkhitāti   5 cha.Ma., i. pabhuti evamuparipi

---------------------------------------------------------------------------------------------
page129.
Na gahitāti asabbakālikattā. Pubbe kira bhagavati anuppannepi uppajjitvā
aparinibbutepi pañcamī anabhilakkhitāyeva, parinibbute pana dhammasaṅgāhakā therā 1-
cintesuṃ "dhammassavanaṃ cirena hotī"ti. Tato sammannitvā pañcamīti dhammassavanadivasaṃ
ṭhapesuṃ, tato pabhūti sā abhilakkhitā jātā, evaṃ asabbakālikattā
ettha na gahitāti.
     Tathārūpāsūti tathāvidhāsu. Ārāmacetiyānīti pupphārāmaphalārāmādayo ārāmā
eva ārāmacetiyāni. Cittikataṭṭhāne hi te cetiyānīti vuccanti, pūjanīyaṭṭhenāti
vuttaṃ hoti. Vanacetiyānīti baliharaṇavanasaṇḍasubhagavanadevasālavanādīni vanāniyeva
vanacetiyāni. Rukkhacetiyānīti gāmanigamādidvāresu pūjanīyarukkhāyeva rukkhacetiyāni.
Lokiyā hi dibbādhivuṭṭhāti vā maññamānā tesuyeva vā dibbasaññino hutvā
ārāmavanarukkhe cittiṃ karonti pūjenti, tena te sabbepi cetiyānīti vuccanti.
Bhiṃsanakānīti bhayajanakāni, passatopi suṇatopi bhayaṃ janenti. Salomahaṃsānīti saheva
lomahaṃsena vattanti pavisamānasseva lomahaṃsajananato. Appeva nāma passeyyanti
api nāma taṃ bhayabheravaṃ passeyyameva. Aparena samayenāti "etadahosi
yannūnāhan"ti evaṃ cintitakālato paṭṭhāya aññena kālena.
     Tattha ca me brāhmaṇa viharatoti tathārūpesu senāsanesu yaṃ yaṃ manussānaṃ
āyācanūpahārakaraṇārahaṃ yakkhaṭṭhānaṃ pupphadhūpamaṃsaruhiravasāmedapihakapapphāsasurāmerayādīhi
okiṇṇakilinnadharaṇitalaṃ ekanipātaṃ viya yakkharakkhasapisācānaṃ, yaṃ divāpi
passantānaṃ hadayaṃ maññe phalati, taṇṭhānaṃ sandhāyāha "tattha ca me brāhmaṇa
viharato"ti. Migo 2- vā āgacchatīti siṅgāni vā khurāni vā koṭṭento
gokaṇṇakhaggadīpivarāhādibhedo migo vā āgacchati, sabbacatuppadānañhi idha migoti
nāmaṃ. Katthaci pana kāṇasiṅgālopi 3- vuccati. Yathāha:-
         "usabhasseva te khandho            sīhasseva vijambhati 4-
          migarāja namo tayatthu             api kiñci labhāmase"ti 5-
@Footnote: 1 cha.Ma., i. dhammasaṅgāhakattherā   2 cha.Ma., i. mago    3 cha.Ma. kāḷasiṅagālopi
@4 cha.Ma. pāli. vijambhitaṃ         5 khu.jā.tika. 27/484/123 antajātaka

---------------------------------------------------------------------------------------------
page130.
     Moro vā kaṭṭhaṃ pātetīti moro vā sukkhakaṭṭhaṃ rukkhato cāletvā
pāteti. Moragahaṇena ca idha sabbapakkhigahaṇaṃ adhippetaṃ, tena yo koci pakkhīti
vuttaṃ hoti. Athavā moro vāti vāsaddena añño vā koci pakkhīti. Esa nayo
purime migagahaṇepi, vāto vā paṇṇakasaṭaṃ eretīti vāto vā paṇṇakacavaraṃ
ghaṭṭeti. Etaṃ nūna taṃ bhayabheravaṃ āgacchatīti yaṃ etaṃ āgacchati, taṃ bhayabheravaṃ nūna 1-
ito pabhūti ca ārammaṇameva bhayabheravanti veditabbaṃ. Parittassa ca adhimattassa ca
bhayassa ārammaṇattā sukhārammaṇaṃ rūpaṃ sukhamiva. Kinnu kho ahaṃ aññadatthu
bhayapāṭikaṅkhī viharāmīti ahaṃ kho kiṃ kāraṇaṃ ekaṃseneva bhayaṃ ākaṅkhamāno
icchamāno hutvā viharāmi,
     yathābhūtassa 2- yathābhūtassāti yena yena iriyāpathena bhūtassa bhavitassa sato
vattamānassa samaṅgībhūtassa vā. Meti mama santike. Tathābhūto tathābhūto vāti
tena teneva iriyāpathena bhūto bhavito santo vattamāno samaṅgībhūto vāti
attho. So kho ahaṃ .pe. Paṭivinemīti bodhisattassa kira caṅkamantassa tasmiṃ
migasiṅgakhurasaddādibhede bhayabheravārammaṇe āgate neva mahāsatto tiṭṭhati, na
nisīdati na sayati, athakho caṅkamantova parivīmaṃsanto parivicinanto bhayabheravaṃ na
passati, migasiṅgakhurasaddādimattameva taṃ hoti, so taṃ ñatvā idaṃ nāmetaṃ, na
bhayabhevaranti tato tiṭṭhati vā nisīdati vā sayati vā. Etamatthaṃ dassento "so
kho ahan"ti ādimāha. Esa nayo sabbapeyyālesu. Ito parañca iriyāpathapaṭipāṭiyā
avatvā āsannapaṭipāṭiyā iriyāpathā vuttāti veditabbā, caṅkamantassa hi
bhayabherave āgate na ṭhito na nisinno na nipanno ṭhitassāpi āgate na
caṅkamāmīti evaṃ tassa tassa āsannapaṭipāṭiyā vuttāti.
                         Asammohavihāravaṇṇanā
     [50] Evaṃ bhiṃsanakesupi ṭhānesu attano bhayabheravābhāvaṃ dassetvā
idāni jhāyīnaṃ sammohaṭṭhānesu attano asammohavihāraṃ dassetuṃ santi kho
pana brāhmaṇāti ādimāha.
@Footnote: 1 cha.Ma. nūnāti         2 cha.Ma., i. yathābhūtaṃ

---------------------------------------------------------------------------------------------
page131.
     Tattha santīti atthi saṃvijjanti upalabbhanti. Rattiṃyeva samānanti rattiṃyeva
santaṃ. Divāti sañjānantīti "divaso ayan"ti sañjānanti. Divāyeva samānanti
divasaṃyeva santaṃ. Rattīti sañjānantīti "ratti ayan"ti sañjānanti. Kasmā
panete evaṃ saññino hontīti. Vuṭṭhānakosallābhāvato vā sakuṇarutato vā.
Kathaṃ? idhekacco odātakasiṇalābhī divā parikammaṃ katvā divā samāpanno divāyeva
Vuṭṭhahāmīti manasikāraṃ uppādeti, no ca kho addhānaparicchede kusalo hoti.
So divasaṃ atikkamitvā rattibhāge vuṭṭhāti. Odātakasiṇapharaṇavasena cassa visadaṃ
hoti vibhūtaṃ suvibhūtaṃ. So divā vuṭṭhahāmīti uppāditamanasikāratāya
odātakasiṇapharaṇavisadavibhūtatāya ca rattiṃyeva samānaṃ divāti sañjānāti. Idha panekacco
nīlakasiṇalābhī rattiṃ parikammaṃ katvā rattiṃ samāpanno rattiṃyeva vuṭṭhahāmīti
manasikāraṃ uppādeti, no ca kho addhānaparicchede kusalo hoti. So rattiṃ
atikkamitvā divasabhāge vuṭṭhāti. Nīlakasiṇapharaṇavasena cassa avisadaṃ hoti avibhūtaṃ.
So rattiṃ vuṭṭhahāmīti uppāditamanasikāratāya nīlakasiṇapharaṇāvisadāvibhūtatāya ca
divāyeva samānaṃ rattīti sañjānāti. Evaṃ tāva vuṭṭhānakosallābhāvato evaṃ
saññino honti.
     Sakuṇarutato pana idhekacco anto senāsane nisinno hoti. Atha divā
ravanakasakuṇakākādayo candālokena divāti maññamānā rattiṃ ravanti aññehi
vā kāraṇehi. So tesaṃ saddaṃ sutvā rattiṃyeva samānaṃ divāti sañjānāti. Idha
panekacco pabbatantare gambhīrāya ghanavanapaṭicchannāya giriguhāya
sattāhavaddalikāya vattamānāya antarahitasuriyāloke kāle nisinno hoti. Atha rattiṃ
ravanakasakuṇaulūkādayo majjhantikasamayepi tattha tattha samandhakāre nisinnā
rattisaññāya vā aññehi vā kāraṇehi ravanti. So tesaṃ saddaṃ sutvā divāyeva
samānaṃ rattīti sañjānāti. Evaṃ sakuṇarutato evaṃsaññino hontīti. Idamahanti
idaṃ ahaṃ evaṃ sañjānanaṃ. Sammohavihārasmiṃ vadāmīti sammohavihārapariyāpannaṃ
antogadhaṃ, sammohavihāraññataraṃ vadāmīti vuttaṃ hoti.

---------------------------------------------------------------------------------------------
page132.
     Ahaṃ kho pana brāhmaṇa .pe. Sañjānāmīti pākaṭo bodhisattassa
rattindivaparicchedo. Sattāhavaddalikakālepi candimasuriyesu adissamānesupi
jānātiyeva "ettakaṃ pūrebhattakālo gato, ettakaṃ pacchābhattakālo, ettakaṃ
paṭhamayāmo, ettakaṃ majjhimayāmoti, tasmā evamāha. Anacchariyaṃ cetaṃ, yaṃ pūritapāramī
bodhisatto evaṃ jānāti. Padesaññāṇe ṭhitānaṃ sāvakānaṃpi rattindivaparicchedo
pākaṭo hoti.
     Kalyāṇimahāvihāre 1- kira godattatthero dvaṅgulakāle bhattaṃ gahetvā
dvaṅgulakāle bhuñjati. Suriye adissamānepi pātoyeva senāsanaṃ pavisitvā tāya
velāya nikkhamati. Ekadivasaṃ ārāmikā "sve therassa nikkhamanakāle passāmā"ti
bhattaṃ sampādetvā kālatthambhamūle nisīdiṃsu. Thero dvaṅgulakāleyeva nikkhamati. 2-
Tato pabhūti kira suriye adissamānepi therassa nikkhamanasaññāya eva bheriṃ ākoṭenti.
     Dhajāgaravihārepi 3- kālidevatthero 4- antovasse yāmagaṇḍikaṃ paharati,
āciṇṇametaṃ therassa. Na ca yāmayantanāḷikaṃ payojeti, aññe bhikkhū payojenti.
Atha nikkhante paṭhame yāme there muggaraṃ gahetvā ṭhitamatteyeva ekadveāraṃ 5-
paharanteyeva vā yāmayantaṃ patati, evaṃ tīsu yāmesu samaṇadhammaṃ katvā thero
pātoyeva gāmaṃ pavisitvā piṇḍapātaṃ ādāya vihāraṃ āgantvā bhojanavelāya 6-
pattaṃ gahetvā divāvihāraṭṭhānaṃ gantvā samaṇadhammaṃ karoti. Bhikkhū kālatthambhaṃ
disvā therassa āgamanaṭṭhāya pesenti. So bhikkhu theraṃ divā vihāraṭṭhānā
nikkhamantameva vā antarā magge vā passati. Evaṃ padesaññāṇe ṭhitānaṃ
sāvakānaṃpi rattindivaparicchedo pākaṭo hoti, kimaṅgampana bodhisattānanti.
     Yaṃ kho taṃ .pe. Vadeyyāti ettha pana "yaṃ kho taṃ brāhmaṇa asammohadhammo
satto loke uppanno .pe. Sukhāya devamanussānan"ti vacanaṃ vadamāno
koci sammāvadeyya sammāvadamāno siyā, na vitathavādī assa. Mameva taṃ vacanaṃ
vadamāno sammāvadeyya sammāvadamāno siyā, na vitathavādī assāti evaṃ
padasambandho veditabbo.
@Footnote: 1 cha.Ma. kalyāṇiyamahāvihāre  2 Sī. nikkhami  3 katthaci:- vajagaragirivihāre
@cha.Ma. ajagaravihārepi  4 katthaci:- kāladevatthero cha.Ma. kāḷadevatthero
@5 cha.Ma. ekaṃ dve vāre  6 Sī. bhojanasālāya

---------------------------------------------------------------------------------------------
page133.
     Tattha asammohadhammoti asammohasabhāvo. Loketi manussaloke. Bahujanahitāyāti
bahujanassa hitatthāya, paññāsampattiyā diṭṭhadhammikasamparāyikahitūpadesakoti.
Bahujanasukhāyāti bahujanassa sukhatthāya, cāgasampattiyā upakaraṇasukhasampattidāyakoti. 1-
Lokānukampāyāti lokassa anukampatthāya, mettākaruṇāsampattiyā mātāpitaro
viya lokassa rakkhitā gopāyitāti. 2- Atthāya hitāya sukhāya devamanussānanti idha
devamanussagahaṇena ca bhabbapuggalaveneyyasatteyeva gahetvā tesaṃ nibbānamagga-
phalādhigamāya attano uppattiṃ dassetīti veditabbo, atthāyāti hi vutte
paramatthatthāya nibbānāyāti vuttaṃ hoti. Hitāyāti vutte taṃsampāpakamaggatthāyāti
vuttaṃ hoti. Nibbānasampāpakamaggato hi uttariṃ hitaṃ nāma natthi. Sukhāyāti
vutte phalasamāpatti sukhatthāyāti vuttaṃ hoti, tato uttariṃ sukhābhāvato. Vuttaṃ
cetaṃ "ayaṃ samādhi paccuppannasukho ceva āyatiñca sukhavipāko"ti. 3-
                        Pubbabhāgapaṭipadādivaṇṇanā
     [51] Evaṃ bhagavā buddhaguṇapaṭilābhāvasānaṃ attano asammohavihāraṃ
brāhmaṇassa dassetvā idāni yāya paṭipadāya taṃ koṭippattaṃ asammohavihāraṃ
adhigato, taṃ pubbabhāgato pabhūti dassetuṃ āraddhaṃ kho pana me brāhmaṇāti
ādimāha.
     Keci panāhu "imaṃ asammohavihāraṃ sutvā brāhmaṇassa cittamevaṃ uppannaṃ
hoti `kāya nu kho paṭipadāya imaṃ patto'ti, tassa cittamaññāya imāyāhaṃ
paṭipadāya imaṃ uttamaṃ asammohavihāraṃ pattoti dassento evamāhā"ti.
     Tattha āraddhaṃ kho pana me brāhmaṇa viriyaṃ ahosīti brāhmaṇa na
mayā ayaṃ uttamo asammohavihāro kusitena muṭṭhassatinā sāraddhakāyena
vikkhittacittena vā adhigato, apica kho tadadhigamāya āraddhaṃ kho pana me viriyaṃ
@Footnote: 1 Sī. upakaraṇasukhasampadāyakoti, cha.Ma. upakaraṇasukhassa dāyakoti  2 Ma. gopāpayitāti.
@cha.Ma. gopayitāti   3 dī. pāṭi. 11/355/249 dasuttarasutta, aṅ. pañcaka.
@22/27/25 (syā), abhi. vi. 35/804/407-  ñāṇavibhaṅga.

---------------------------------------------------------------------------------------------
page134.
Ahosi, bodhimaṇḍe nisinnena mayā caturaṅgaviriyaṃ āraddhaṃ ahosi, paggahitaṃ
asithilappavattitanti vuttaṃ hoti. Āraddhattāyeva ca me taṃ asallīnaṃ ahosi.
     Upaṭṭhitā sati appamuṭṭhāti na kevalañca viriyameva satipi me
ārammaṇābhimukhībhāvena upaṭṭhitā ahosi. Upaṭṭhitattāyeva ca appamuṭṭhā. Passaddho
kāyoti kāyacittapassaddhisambhavena kāyopi me passaddho ahosi. Tattha yasmā nāmakāye
passaddhe rūpakāyopi passaddhoyeva hoti, tasmā nāmakāyo rūpakāyoti avisesetvāva
passaddho kāyoti vuttaṃ. Asāraddhoti so ca kho passaddhattāyeva asāraddho,
vigatadarathoti vuttaṃ hoti. Samāhitaṃ cittaṃ ekagganti cittaṃpi me sammā āhitaṃ
suṭṭhu ṭhapitaṃ viya 1- ahosi, samāhitattā eva ca ekaggaṃ acalaṃ nipphandananti,
ettāvatā jhānassa pubbabhāgapaṭipadā kathitā hoti.
     Idāni imāya paṭipadāya adhigataṃ paṭhamajhānaṃ ādiṃ katvā vijjāttayapariyosānaṃ
visesaṃ dassenato so kho ahantiādimāha. Tattha vivicceva kāmehi
.p. Catutthaṃ jhānaṃ upasampajja vihāsinti ettha tāva yaṃ vattabbaṃ siyā, taṃ
sabbaṃ visuddhimagge paṭhavīkasiṇakathāyaṃ vuttaṃ. Kevalañhi tattha "upasampajja viharatī"ti
āgataṃ, idha "vihāsin"ti, ayameva viseso. Kiṃ katvā pana bhagavā imāni jhānāni
upasampajja vihāsīti, kammaṭṭhānaṃ bhāvetvā. Kataraṃ? ānāpānassatikammaṭṭhānaṃ.
     Imāni ca pana cattāri jhānāni kesañci cittekaggatthāni honti,
kesañci vipassanāpādakāni, kesañci abhiññāpādakāni, kesañci nirodhapādakāni,
kesañci bhavokkamanatthāni. Tattha khīṇāsavānaṃ cittekaggatthāni honti. Te hi
samāpajjitvā ekaggacittā sukhaṃ divasaṃ viharissāmāti iccevaṃ kasiṇaparikammaṃ
katvā aṭṭha samāpattiyo nibbattenti. Sekhaputhujjanānaṃ samāpattito vuṭṭhāya
samāhitena cittena vipassissāmāti nibbattentānaṃ vipassanāpādakāni honti.
Ye pana aṭṭha samāpattiyo nibbattetvā abhiññāpādakajjhānaṃ samāpajjitvā
samāpattito vuṭṭhāya "ekopi hutvā bahudhā hotī"ti 2- vuttanayā abhiññāyo
@Footnote: 1 cha.Ma., i. ṭhapitaṃ appitaṃ viya   2 dī.Sī. 9/238/87 sāmaññaphalasutta, khu.
@paṭi. 31/253/163-  ñāṇakathā (syā)

---------------------------------------------------------------------------------------------
page135.
Patthentā nibbattenti, tesaṃ abhiññāpādakāni honti. Ye pana aṭṭha
samāpattiyo nibbattetvā nirodhasamāpattiṃ samāpajjitvā sattāhaṃ acittā
hutvā diṭṭheva dhamme nirodhaṃ nibbānaṃ patvā sukhaṃ viharissāmāti nibbattenti,
tesaṃ nirodhapādakāni honti. Ye pana aṭṭha samāpattiyo nibbattetvā
aparihīnajjhānā brahmaloke upapajjissāsāmāti nibbattenti, tesaṃ
bhavokkamanatthāni honti.
     Bhagavatā panidaṃ catutthajjhānaṃ bodhirukkhamūle nibbattitaṃ, taṃ tassa
vipassanāpādakañceva ahosi abhiññāpādakañca sabbakiccasādhakañca,
sabbalokiyalokuttaraguṇadāyakanti veditabbaṃ.
                        Pubbenivāsakathāvaṇṇanā
     [52] Yesañaca guṇānaṃ dāyakaṃ ahosi. Tesaṃ ekadesaṃ dassento so
evaṃ samāhite cittetiādimāha. Tattha dvinnaṃ vijjānaṃ anupadavaṇṇanā ceva
bhāvanānayo ca visuddhimagge vitthārito. Kevalañhi tattha "so evaṃ samāhite
citte .pe. Abhininnāmetī"ti vuttaṃ. Idha "abhininnāmesin"ti. Ayaṃ kho me
brāhmaṇāti ayañca appanāvāro tattha anāgatoti ayamevettha viseso. Tattha
soti so ahaṃ. Abhininnāmesinti abhinīhariṃ. Abhininnāmesinti ca vacanato soti
ettha so ahanti evamattho veditabbo.
     Yasmā cidaṃ bhagavato vasena pubbenivāsānussatiñāṇaṃ āgataṃ, tasmā
"so tato cuto idhūpapanno"ti ettha evaṃ yojanā veditabbā. Ettha hi
so tato cutoti paṭinivattantassa paccavekkhaṇaṃ. Tasmā idhūpapannoti imissā
idhūpapattiyā anantaraṃ, amutra udapādinti tusitabhavanaṃ sandhāyāhāti veditabbo.
Tatrāpāsiṃ evaṃnāmoti tatrāpi tusitabhavane setaketu nāma devaputto ahosiṃ.
Evaṃgottoti tāhi devatāhi saddhiṃ ekagotto. Evaṃvaṇṇoti suvaṇṇavaṇṇo.
Evamāhāroti dibbasudhāhāro. Evaṃ sukhadukkhapaṭisaṃvedīti evaṃ dibbasukhapaṭisaṃvedī.

---------------------------------------------------------------------------------------------
page136.
Dukkhaṃ pana saṅkhāradukkhamattameva. Evamāyupariyantoti evaṃ sattapaññāsavassa-
koṭisaṭṭhīvassasatasahassāyupariyanto. So tato cutoti so ahaṃ tato tusitabhavanato
cuto. Idhūpapannoti idha mahāmāyādeviyā kucchimhi nibbatto.
     Ayaṃ kho me brāhmaṇātiādīsu meti mayā. Vijjāti viditakaraṇaṭṭhena
vijjā. Kiṃ viditaṃ karoti? pubbenivāsaṃ. Avijjāti tasseva pubbenivāsassa
aviditakaraṇaṭṭhena tappaṭicchādako mohoti vuccati. Tamoti sveva moho
paṭicchādakaṭṭhena "tamo"ti vuccati. Ālokoti sāyeva vijjā obhāsakaraṇaṭṭhena
"āloko"ti vuccati. Ettha ca vijjā adhigatāti ayaṃ attho, sesaṃ pasaṃsāvacanaṃ.
Yojanā panettha ayaṃ kho me vijjā adhigatā, tassa me adhigatavijjassa avijjā
vihatā, vinaṭṭhāti attho. Kasmā? yasmā vijjā uppannā. Esa nayo itarasmiṃpi
padadvaye.
     Yathātanti ettha yathāti opamme. Tanti nipāto. Satiyā avippavāsena
appamattassa. Viriyātāpena ātāpino. Kāye ca jīvite ca anapekkhatāya
pahitattassa pesitattassāti attho. Idaṃ vuttaṃ hoti "yathā appamattassa ātāpino
pahitattassa viharato avijjā vihaññeyya, vijjā uppajjeyya, tamo vihaññeyya,
āloko uppajjeyya. Evameva mama avijjā vihatā, vijjā uppannā. Tamo vihato,
āloko uppanno. Etassa me padhānānuyogassa anurūpameva phalaṃ laddhan"ti.
                       Pubbenivāsakathā niṭṭhitā.
                            ---------
                        Dibbacakkhuñāṇakathāvaṇṇanā
     [53] Cutūpapātakathāyaṃ yasmā pana 1- idha bhagavato vasena pāli āgatā,
tasmā "passāmi pajānāmī"ti vuttaṃ, ayaṃ viseso. Sesaṃ visuddhimagge vuttasadisameva.
@Footnote: 1 cha.Ma. pana-saddo na dissati

---------------------------------------------------------------------------------------------
page137.
     Ettha pana vijjāti dibbacakkhuñāṇavijjā. Avijjāti sattānaṃ
cutipaṭisandhipaṭicchādikā avijjā. Sesaṃ vuttanayamevāti. Yasmā ca pūritapāramīnaṃ
mahāsattānaṃ parikammakiccaṃ nāma natthi. Te hi citte abhininnāmitamatteyeva
anekavihitaṃ pubbenivāsaṃ anussaranti, dibbena cakkhunā satte passanti. Tasmā yo
tattha parikammaṃ ādiṃ katvā bhāvanānayo vutto, na tena idha atathoti.
                           -----------
                       Āsavakkhayañāṇakathāvaṇṇanā
     [54] Tatiyavijjāya so evaṃ samāhite citteti vipassanāpādakaṃ
catutthajjhānacittaṃ veditabbaṃ. Āsavānaṃ khayañāṇāyāti arahattamaggañāṇatthāya,
arahattamaggo hi āsavavināsanato āsavānaṃ khayoti vuccati, tatra cetaṃ ñāṇaṃ tattha
pariyāpannattāti. Cittaṃ abhininnāmesinti vipassanācittaṃ abhinīhariṃ. So idaṃ
dukkhanti evamādīsu "ettakaṃ dukkhaṃ, na ito bhiyyo"ti sabbaṃpi dukkhasaccaṃ
sarasalakkhaṇapaṭivedhena yathābhūtaṃ abbhaññāsiṃ jāniṃ paṭivijjhiṃ. Tassa ca dukakhassa
nibbattikaṃ taṇhaṃ ayaṃ dukkhasamudayoti. Tadubhayampi yaṃ ṭhānaṃ patvā nirujjhati,
tantesaṃ appavattinibbānaṃ ayaṃ dukkhanirodhoti. Tassa ca sampāpakaṃ ariyamaggaṃ
ayaṃ dukkhanirodhagāminī paṭipadāti saralakkhaṇapaṭivedhena yathābhūtaṃ abbhaññāsiṃ
jāniṃ paṭivijjhinti evamattho veditabbo.
     Evaṃ sarūpato saccāni dassetvā idāni kilesavasena pariyāyato
dassento ime āsavātiādimāha. Tassa me evaṃ jānato evaṃ passatoti
tassa mayhaṃ evaṃ jānantassa evaṃ passantassa. Saha vipassanāya koṭippattaṃ
maggaṃ katheti. Kāmāsavāti kāmāsavato. Vimuccitthāti iminā phalakkhaṇaṃ dasseti,
maggakkhaṇe hi cittaṃ vimuccati, phalakkhaṇe vimuttaṃ hoti. Vimuttasmiṃ
vimuttamhīti 1- ñāṇanti iminā paccavekkhaṇañāṇaṃ dasseti. Khīṇā jātītiādīhi tassa
bhūmiṃ, tena hi ñāṇena bhagavā paccavekkhanto "khīṇā jātī"ti ādīni abbhaññāsi.
Katamā pana bhagavato jāti khīṇā, kathaṃ ca naṃ abbhaññāsīti. Na tāvassa atītā
@Footnote: 1 pāli. vimuttamīti

---------------------------------------------------------------------------------------------
page138.
Jāti khīṇā pubbeva khīṇattā, na anāgatā anāgate vāyāmābhāvato, na
paccuppannā vijjamānattā. Yā pana maggassa abhāvitattā uppajjeyya
ekacatupañcavokārabhavesu ekacatupañcakkhandhappabhedā jāti, sā maggassa bhāvitattā
anuppādadhammataṃ āpajjanena khīṇā, taṃ so maggabhāvanāya pahīnakilese
paccavekkhitvā "kilesābhāve vijjamānaṃpi kammaṃ āyatiṃ appaṭisandhikaṃ hotī"ti
jānanto aññāsīti.
     Vusitanti vuṭṭhaṃ parivuṭṭhaṃ, kataṃ caritaṃ niṭṭhitanti attho. Brahmacariyanti
maggabrahmacariyaṃ, puthujjanakalyāṇakehi saddhiṃ satta sekhā brahmacariyavāsaṃ vasanti
nāma, khīṇāsavo vuṭṭhavāso. Tasmā bhagavā attano brahmacariyavāsaṃ paccavekkhanto
"vusitaṃ brahmacariyan"ti abbhaññāsi. Kataṃ karaṇīyanti catūsu saccesu catūhi maggehi
pariññāpahānasacchikiriyābhāvanāvasena soḷasavidhaṃpi kiccaṃ niṭṭhāpitanti attho.
Puthujjanakalyāṇakādayo hi taṃ kiccaṃ karonti, khīṇāsavo katakaraṇīyo. Tasmā
bhagavā attano karaṇīyaṃ paccavekkhanto "kataṃ karaṇīyan"ti abbhaññāsi.
     Nāparaṃ itthattāyāti idāni puna itthambhāvāya 1- evaṃ soḷasakiccabhāvāya
vā kilesakkhayāya vā maggabhāvanākiccaṃ me natthīti abbhaññāsi. Athavā itthattāyāti
itthabhāvato imasmā evaṃpakārā idāni vattamānakkhandhasantānā aparaṃ
khandhasantānaṃ mayhaṃ natthi. Ime pana pañcakkhandhā pariññātā tiṭṭhanti
chinnamūlakā rukkhā viya. Te carimakaviññāṇanirodhena anupādāno viya jātavedo
nibbāyissantīti abbhaññāsi.
     Idāni evaṃ paccavekkhaṇañāṇapariggahitaṃ taṃ āsavānaṃ khayañāṇādhigamaṃ
brāhmaṇassa dassento ayaṃ kho me brāhmaṇātiādimāha. Tattha vijjāti
arahattamaggañāṇavijjā. Avijjāti catusaccapaṭicchādikā avijjā. Sesaṃ vuttananayameva.
Ettāvatā ca pubbenivāsañāṇena atītaṃsañāṇaṃ, dibbacakkhunā paccuppannānāgataṃsañāṇaṃ.
Āsavakkhayena sakalalokuttaraguṇanti 2- evaṃ tīhi vijjāhi sabbepi
sabbaññuguṇe saṅgahetvā pakāsento attano asammohavihāraṃ brāhmaṇassa dassesi.
@Footnote: 1 cha.Ma. itthabhāvāya           2 cha.Ma. sakalalokiyalokuttaraguṇanti

---------------------------------------------------------------------------------------------
page139.
                        Araññavāsakāraṇavaṇṇanā
     [55] Evaṃ vutte kira brāhmaṇo cintesi "samaṇo gotamo sabbaññutaṃ
paṭijānāti, ajjāpi ca araññavāsaṃ na vijahati, atthi nu khvassa aññaṃpi
kiñci karaṇīyan"ti. Athassa bhagavā ajjhāsayaṃ viditvā iminā ajjhāsayānusiddhiyā
siyā kho pana tetiādimāha. Tattha siyā kho pana te brāhmaṇa evamassāti
brāhmaṇa kadāci tuyhaṃ evaṃ bhaveyya. Na kho panetaṃ brāhmaṇa evaṃ daṭṭhabbanti
evaṃ kho pana brāhmaṇa tayā mayhaṃ pantasenāsanapaṭisevanaṃ avītarāgāditāyāti
evaṃ na daṭṭhabbaṃ. Evaṃ pantasenāsanaṃ paṭisevane akāraṇaṃ paṭikkhipitvā kāraṇaṃ
dassento dve kho ahantiādimāha. Tattha atthoyeva atthavaso. Tasmā dve
kho ahaṃ brāhmaṇa atthavaseti ahaṃ kho brāhmaṇa dve atthe dve kāraṇāni
sampassamānoti vuttaṃ hoti. Attano ca diṭṭhadhammasukhavihāranti ettha diṭṭhadhammo
nāma ayaṃ paccakkho attabhāvo. Sukhavihāro nāma catunnaṃ iriyāpathavihārānaṃ
phāsutā, ekakassa hi araññe antamaso uccārapassāvakiccaṃ upādāya sabbeva
iriyāpathā phāsukā honti, tasmā diṭṭhadhammassa sukhavihāraṃ diṭṭhadhammasukhavihāranti 1-
ayamattho veditabbo. Pacchimañca janataṃ anukampamānoti kathaṃ araññavāsena pacchimā
janatā anukampitā hoti? saddhā pabbajitā hi kulaputtā bhagavato araññavāsaṃ
disvā bhagavāpi nāma araññasenāsanāni na muñcati, yassa nevatthi pariññātabbaṃ
na pahātabbaṃ na bhāvetabbaṃ na sacchikātabbaṃ, kimaṅgaṃ pana mayanti cintetvā
tattha vasitabbameva maññissanti. Evaṃ khippameva dukkhassantakarā bhavissantīti.
Evaṃ pacchimā janatā anukampitā hoti, etamatthaṃ dassento āha "pacchimañca
janataṃ anukampamāno"ti.
                        Desanānumodanāvaṇṇanā
     [56] Taṃ sutvā attamano brāhmaṇo anukampitarūpātiādimāha. Tattha
anukampitarūpāti anukampitajātikā anukampitasabhāvā. Janatāti janasamūho. Yathātaṃ
@Footnote: 1 cha.Ma., i. diṭṭhadhammassa sukhavihāranti

---------------------------------------------------------------------------------------------
page140.
Arahatā sammāsambuddhenāti yathā arahaṃ sammāsambuddho anukampeyya, tatheva
anukampitarūpāti.
     Evañca vatvā puna taṃ bhagavato dhammadesanaṃ abbhanumodamāno bhagavantaṃ
etadavoca abhikkantaṃ bho gotama abhikkantaṃ bho gotamāti. Tatthāyaṃ abhikkantasaddo
khayasundarābhirūpaabbhanumodanesu dissati. "abhikkantā bhante ratti, nikkhanto
paṭhamo yāmo, ciranisinno bhikkhusaṃgho"tiādīsu 1- hi khaye dissati. "ayaṃ imesaṃ
catunnaṃ puggalānaṃ abhikkantataro ca paṇītataro cā"tiādīsu 2- sundare.
         "ko me vandati pādāni            iddhiyā yasasā jalaṃ
          abhikkantena vaṇṇena              sabbā obhāsayaṃ disā"ti
ādīsu 3- abhirūpe. "abhikkantaṃ bhante"tiādīsu 4- abbhanumodane. Idhāpi
abbhanumodaneyeva. Yasmā ca abbhanumodane, tasmā sādhu sādhu bho gotamāti vuttaṃ hotīti
veditabbaṃ.
         "bhaye kodhe pasaṃsāyaṃ              turite kotuhalacchare
          hāse soke pasāde ca           kare āmeṇḍitaṃ budho"ti
     iminā ca lakkhaṇena idha pasādavasena pasaṃsāvasena cāyaṃ dvikkhattuṃ
vuttoti veditabbo. Athavā abhikkantanti abhikkantaṃ 5- atiiṭṭhaṃ atimanāpaṃ,
atisundaranti vuttaṃ hoti.
     Tattha ekena abhikkantasaddena desanaṃ thometi, ekena attano pasādaṃ.
Ayañhettha adhippāyo:- abhikkantaṃ bho gotama yadidaṃ bhoto gotamassa dhammadesanā,
abhikkantaṃ yadidaṃ bhoto gotamassa dhammadesanaṃ āgamma mama pasādoti. Bhagavatoyeva
vā vacanaṃ dve dve atthe sandhāya thometi:- bhoto gotamassa vacanaṃ abhikantaṃ
dosanāsanato, abhikkantaṃ guṇādhigamanato, tathā saddhājananato. Paññājananato,
@Footnote: 1 vinaYu. cūḷa. 7/383/204 pātimokkhaṭṭhapanakkhandhaka, aṅ. aṭṭhaka.
@23/110(20)/207 (syā)   2 aṅ catukka. 21/100/114 potaliyasutta
@3 khu. vimāna. 26/857/87 purisavimāna  4 dī.Sī. 9/250/85
@ajātasattuupāsakattapaṭivedanā, vīnaYu. mahāvi. 1/15/7 verañjakaṇḍa.
@5 Sī. atikantaṃ, cha.Ma. abhikantaṃ

---------------------------------------------------------------------------------------------
page141.
Sātthato, sabyañjanato, uttānapadato, gambhīratthato, kaṇṇasukhato, hadayaṅgamato,
anattukkaṃsanato, aparavambhanato, karuṇāsītalato paññāvadātato, āpātharamaṇīyato,
vimaddakkhamato, suyyamānasukhato vīmaṃsiyamānahitatoti evamādīhi yojetabbaṃ.
     Tato paraṃpi catūhi upamāhi desanaṃyeva thometi. Tattha nikujjitanti
adhomukhaṃ ṭhapitaṃ heṭṭhāmukhajātaṃ vā. Ukkujjeyyāti upari mukhaṃ ṭhapeyya.
Paṭicchannanti tiṇapaṇṇādicchāditaṃ. Vivareyyāti ugghāteyya. Muḷhassāti
disāmuḷhassa. Maggaṃ ācikkheyyāti hatthe gahetvā "esa maggo"ti vadeyya.
Andhakāreti kāḷapakkhacātuddasīaḍḍharattaghanavanasaṇḍameghapaṭalehi caturaṅge tame,
ayaṃ tāva anuttānapadattho.
     Ayaṃ pana adhippāyayojanā:- yathā koci nikujjitaṃ ukkujjeyya, evaṃ
saddhammavimukhaṃ asaddhamme patitaṃ maṃ asaddhammā vuṭṭhāpentena yathā paṭicchannaṃ
vivareyya, evaṃ kassapassa bhagavato sāsanantaradhānato pabhūti micchādiṭṭhigahaṇapaṭicchannaṃ
sāsanaṃ vivarantena yathā muḷhassa maggaṃ ācikkheyya, evaṃ kummaggaṃ micchā
maggaṃ paṭipannassa me saggamokkhamaggaṃ ācikkhantena 1- yathā andhakāre telapajjotaṃ
dhāreyya, evaṃ mohandhakāre nimuggassa me buddhādiratanarūpāni apassato
tappaṭicchādakamohandhakāraviddhaṃsakadesanāpajjotadhāraṇena mayhaṃ bhotā gotamena
etehi pariyāyehi pakāsitattā anekapariyāyena dhammo pakāsitoti.
                          Pasannākāravaṇṇanā
     evaṃ desanaṃ thometvā imāya desanāya ratanattaye pasannacitto pasannākāraṃ
karonto "esāhan"tiādimāha. Tattha esāhanti eso ahaṃ. Bhavantaṃ gotamaṃ
saraṇaṃ gacchāmīti bhavaṃ me gotamo saraṇaṃ parāyano aghassa hantā 2- hitassa ca
vidhātāti iminā adhippāyena bhavantaṃ gotamaṃ gacchāmi bhajāmi sevāmi payirupāsāmi,
evaṃ vā jānāmi bujjhāmīti. Yesañhi dhātūnaṃ gati attho, buddhipi tesaṃ
@Footnote: 1 Sī. āvikarontena       2 cha.Ma. tātā

---------------------------------------------------------------------------------------------
page142.
Attho. Tasmā gacchāmīti imassa jānāmi bujjhāmīti ayamattho vutto. Dhammañca
bhikkhusaṃghañcāti ettha pana adhigatamagge sacchikatanirodhe yathānusiṭṭhaṃ paṭipajjamāneva
catūsu apāyesu apatamāne dhāretīti dhammo, so atthato ariyamaggo ceva
nibbānañca. Vuttaṃ hetaṃ "yāvatā bhikkhave dhammā saṅkhatā, ariyo aṭṭhaṅgiko
maggo tesaṃ aggamakkhāyatī"ti 1- vitthāro. Na kevalañca ariyamaggo ceva nibbānañca,
apica kho ariyaphalehi saddhiṃ pariyattidhammopi. Vuttañhetaṃ chattamāṇavakavimāne:-
                 "rāgavirāgamanejamasokaṃ *-
                  dhammamasaṅkhatamappaṭikūlaṃ
                  madhuramimaṃ paguṇaṃ suvibhattaṃ
                  dhammamimaṃ saraṇatthamupehī"ti. 2-
     Ettha rāgavirāgoti maggo kathito. Anejamasokan *- ti phalaṃ.
Dhammamasaṅkhatanti nibbānaṃ. Appaṭikūlaṃ madhuramimaṃ paguṇaṃ suvibhattanti piṭakattayena
vibhattasabbadhammakkhandhāni. 3- Diṭṭhisīlasaṅghātena saṃhatoti saṃgho, so atthato
aṭṭhaariyapuggalasamūho. Vuttañhetaṃ tasmiṃyeva vimāne:-
                 "yattha ca dinnamahapphalamāhu
                  catūsu sucīsu purisayugesu
                  aṭṭha ca puggaladhammadasā te
                  saṃghamimaṃ saraṇatthamupehī"ti. 4-
Bhikkhūnaṃ saṃgho bhikkhusaṃgho. Ettāvatā brāhmaṇo tīṇi saraṇagamanāni paṭivedesi.
                            Saraṇagamanakathā
     idāni tesu saraṇagamanesu kosallatthaṃ saraṇaṃ, saraṇagamanaṃ, yo ca saraṇaṃ
gacchati, saraṇagamanappabhedo, saraṇagamanaphalaṃ, saṅkileso, bhedoti ayaṃ vidhi veditabbo.
@Footnote: 1 aṅ. catukka. 21/34/39 aggappasādasutta  * pāli. maneñjamasokaṃ,...
@2 khu. vimāna. 26/887/91 chattamāṇavakavimāna  3 cha.Ma., i. vibhattā sabbadhammakkhandhāti
@4 khu. vimāna. 26/888/92 chattamāṇavakavimāna

---------------------------------------------------------------------------------------------
page143.
Seyyathīdaṃ:- padatthato tāva hiṃsatīti saraṇaṃ, saraṇagatānaṃ teneva saraṇagamanena
bhayaṃ santāsaṃ dukkhaṃ duggatiparikilesaṃ hanati vināsetīti attho, ratanattayassetaṃ
adhivacanaṃ.
     Athavā hite pavattanena ahitā ca nivattanena sattānaṃ bhayaṃ hiṃsatīti 1-
buddho. Bhavakantārā uttāraṇena assāsadānena ca dhammo. Appakānaṃpi kārānaṃ
vipulaphalapaṭilābhakaraṇena saṃgho. Tasmā imināpi pariyāyena ratanattayaṃ saraṇaṃ.
Tappasādataggarutāhi vihatakileso tapparāyanatākārappavatto cittuppādo
saraṇagamanaṃ. Taṃsamaṅgī satto saraṇaṃ gacchati, vuttappakārena cittuppādena etāni tīṇi
ratanāni saraṇaṃ, etāni parāyananti evaṃ upetīti attho. Evaṃ tāva saraṇaṃ
saraṇagamanaṃ yo ca saraṇaṃ gacchatīti idattayaṃ veditabbaṃ.
     Saraṇagamanappabhede pana duvidhaṃ saraṇagamanaṃ lokuttaraṃ lokiyañca. Tattha
lokuttaraṃ diṭṭhasaccānaṃ maggakkhaṇe saraṇagamanūpakilesamucchedena ārammaṇato
nibbānārammaṇaṃ hutvā kiccato sakalepi ratanattaye ijjhati. Lokiyaputhujjanānaṃ
saraṇagamanūpakilesavikkhambhanena ārammaṇato buddhādiguṇārammaṇaṃ hutvā ijjhati,
taṃ atthato buddhādīsu vatthūsu saddhāpaṭilābho, saddhāmūlikā ca sammādiṭṭhi dasasu
puññakiriyāvatthūsu diṭṭhujukammanti vuccati.
     Tayidaṃ catudhā pavattati attasanniyātanena tapparāyanatāya
sissabhāvūpagamanena paṇipātenāti. 2- Tattha attasanniyyātanaṃ nāma "ajjādiṃ katvā
ahaṃ attānaṃ buddhassa niyyādemi, dhammassa saṃghassā"ti evaṃ buddhādīnaṃ
attapariccajanaṃ. Tapparāyanatā nāma "ajjādiṃ katvā ahaṃ buddhaparāyano,
dhammaparāyano, saṃghaparāyano iti maṃ dhārethā"ti evaṃ tapparāyanabhāvo. Sissabhāvūpagamanaṃ
nāma "ajjādiṃ katvā ahaṃ buddhassa antevāsiko, dhammassa, saṃghassa iti maṃ
dhārethā"ti evaṃ sissabhāvūpagamo. Paṇipāto nāma "ajjādiṃ katvā ahaṃ abhivādanaṃ
paccuṭṭhānaṃ añjalīkammaṃ sāmīcikammaṃ buddhādīnaṃyeva tiṇṇaṃ vatthūnaṃ karomi, iti
maṃ dhārethā"ti evaṃ buddhādīsu paramanipaccakāro. Imesañhi catunnaṃ ākārānaṃ
aññataraṃpi karontena gahitaṃyeva hoti saraṇagamanaṃ.
@Footnote: 1 cha.Ma. hiṃsati            2 Ma. pāṇipātenāti

---------------------------------------------------------------------------------------------
page144.
     Apica bhagavato attānaṃ pariccajāmi, dhammassa, saṃghassa attānaṃ pariccajāmi.
Jīvitaṃ pariccajāmi, pariccattoyeva me attā, pariccattaṃyeva me jīvitaṃ,
jīvitapariyantikaṃ buddhaṃ saraṇaṃ gacchāmi, buddho me saraṇaṃ leṇaṃ tāṇanti evaṃpi
attasanniyyātanaṃ veditabbaṃ. "satthārañca vatāhaṃ passeyyaṃ bhagavantameva passeyyaṃ,
sugatañca vātāhaṃ passeyyaṃ bhagavantameva passeyyaṃ, sammāsambuddhaṃ ca vatāhaṃ
passeyyaṃ bhagavantameva passeyyan"ti 1- evampi mahākassapassa saraṇagamane 2- viya
sissabhāvūpagamanaṃ daṭṭhabbaṃ.
         "so ahaṃ vicarissāmi         gāmā gāmaṃ purā puraṃ
          namassamāno sambuddhaṃ        dhammassa ca sudhammatan"ti 3-
evampi āḷavakādīnaṃ saraṇagamanaṃ viya tapparāyanatā veditabbā. "atha kho
brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu
sirasā nipatitvā bhagavato pādāni mukhena ca paricumbati, pāṇīhi ca parisambāhati,
nāmañca sāveti brahmāyu ahaṃ bho gotama brāhmaṇo, brahmāyu ahaṃ bho
gotama brāhmaṇo"ti 4- evaṃpi paṇipāto daṭṭhabbo.
     So panesa ñātibhayācariyadakkhiṇeyyavasena catubbidho hoti. Tattha
dakkhiṇeyyapaṇipātena saraṇagamanaṃ hoti, na itarehi. Seṭṭhavaseneva hi saraṇaṃ gayhati,
seṭṭhavasena bhijjati, tasmā yo sākiyo vā koliyo vā "buddho amhākaṃ
ñātako"ti vandati, aggahitameva hoti saraṇaṃ. Yo vā "samaṇo gotamo rājapūjito
mahānubhāvo, avandiyamāno anatthaṃpi kareyyā"ti bhayena vandati, aggahitameva
hoti saraṇaṃ. Yopi 5- bodhisattakāle bhagavato santike kiñci uggahitaṃ saramāno
buddhakāle vā:-
         "ekena bhoge 6- bhuñjeyya       dvīhi kammaṃ payojaye
          catutthaṃ ca nidhāpeyya             āpadāsu bhavissatī"ti 7-
evarūpaṃ anusāsaniṃ uggahetvā "ācariyo me"ti vandati, aggahitameva hoti saraṇaṃ.
Yo pana "ayaṃ loke aggadakkhiṇeyyo"ti vandati, teneva gahitaṃ hoti saraṇaṃ.
@Footnote: 1 saṃ. ni. 16/154/210 kassapasaṃyutta: cīvarasutta   2 cha.Ma. saraṇagamanaṃ
@3 khu. su. 25/194/371 āḷavakasutata, saṃ. sagā. 15/246/259 yakkhasaṃyutta.
@4 Ma.Ma. 13/394/377 burahmāyusutta            5 cha.Ma. yo vā
@6 ka. bhāgena       7 dī. pāṭi. 11/265/164 siṅgālakasutta

---------------------------------------------------------------------------------------------
page145.
     Evaṃ gahitasaraṇassa ca upāsakassa vā upāsikāya vā aññatitthiyesu
pabbajitaṃpi ñātiṃ "ñātako me ayan"ti vandato saraṇagamanaṃ na bhijjati, pageva
apabbajitaṃ. Tathā rājānaṃ bhayavasena vandato, so hi raṭṭhapūjitattā avandiyamāno
anatthaṃpi kareyyāti. Tathā yaṃ kiñci sippaṃ sikkhāpakaṃ titthiyaṃpi "ācariyo me
ayan"ti vandatopi na bhijjatīti evaṃ saraṇagamappabhedo veditabbo.
     Ettha ca lokuttarassa saraṇagamanassa cattāri sāmaññaphalāni vipākaphalaṃ,
sabbadukkhakkhayo ānisaṃsaphalaṃ. Vuttañhetaṃ:-
         "yo ca buddhañca dhammañca             saṃghañca saraṇaṃ gato
          cattāri ariyasaccāni               sammappaññāya passati
          dukkhaṃ dukkhasamuppādaṃ                dukkhassa ca atikkamaṃ
          ariyañcaṭṭhaṅgikaṃ maggaṃ               dukkhūpasamagāminaṃ
          etaṃ kho saraṇaṃ khemaṃ               etaṃ saraṇamuttamaṃ
          etaṃ saraṇamāgamma                 sabbadukkhā pamuccatī"ti. 1-
     Apica niccato anupagamanādivasenapetassa ānisaṃsaphalaṃ veditabbaṃ.
Vuttañhetaṃ:- "aṭṭhānametaṃ bhikkhave anavakāso, yaṃ diṭṭhisampanno puggalo kiñci
saṅkhāraṃ niccato upagaccheyya, sukhato upagaccheyya, kiñci dhammaṃ attato
upagaccheyya, mātaraṃ jīvitā voropeyya, pitaraṃ, arahantaṃ jīvitā voropeyya,
duṭṭhacitto tathāgatassa lohitaṃ uppādeyya, saṃghaṃ bhindeyya, aññaṃ satthāraṃ
uddiseyya, netaṃ ṭhānaṃ vijjatī"ti. 2-
     Lokiyassa pana saraṇagamanassa bhavasampadāpi bhogasampadāpi phalameva.
Vuttañhetaṃ:-
              "yekeci buddhaṃ saraṇaṃ gatāse
               na te gamissanti apāyabhūmiṃ.
               Pahāya mānusaṃ dehaṃ
               devakāyaṃ paripūressantī"ti. 3-
@Footnote: 1 khu. dhamMa. 25/190-92/50-1 aggidattapurohitavatthu
@2 Ma. upari. 14/127-8/114 bahudhātukasutta, aṅ. ekaka. 20/268-75/28-9
@3 saṃ. sagā. 15/37/30 samayasutta

---------------------------------------------------------------------------------------------
page146.
     Aparampi vuttaṃ "atha kho sakko devānamindo asītiyā devatāsahassehi
saddhiṃ yenāyasmā mahāmoggallāno, tenupasaṅkami .pe. Ekamantaṃ ṭhitaṃ kho
sakkaṃ devānamindaṃ āyasmā mahāmoggallāno etadavoca `sādhu kho devānaminda
buddhaṃ saraṇagamanaṃ hoti, buddhaṃ saraṇagamanahetu kho devānaminda evamidhekacce
sattā kāyassa bhedā parammaraṇā sugatiṃ saggaṃ lokaṃ upapajjantī'ti te aññe
deve dasahi ṭhānehi adhigaṇhanti dibbena āyunā dibbena vaṇṇena sukhena
yasena ādhipateyyena dibbehi rūpehi saddehi gandhehi rasehi phoṭṭhabbehī"ti. 1-
Esa nayo dhamme saṃghe ca. Apica velāmasuttādivasenāpi 2- saraṇagamanassa phalaviseso
veditabbo. Evaṃ saraṇagamanaphalaṃ veditabbaṃ.
     Tattha lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṅkilissati,
na mahājutikaṃ hoti na mahāvipphāraṃ. Lokuttarassa natthi saṅkileso. Lokiyassa
ca saraṇagamanassa duvidho bhedo sāvajjo anavajjo ca. Tattha sāvajjo
aññasatthārādīsu attasanniyyātanādīhi hoti, so aniṭṭhaphalo. Anavajjo kālakiriyāya,
so avipākattā aphalo. Lokuttarassa pana nevatthi bhedo. Bhavantarepi hi
ariyasāvako aññaṃ satthāraṃ na uddisatīti evaṃ saraṇagamanassa saṅkileso ca bhedo
ca veditabboti. Upāsakaṃ maṃ bhavaṃ gotamo dhāretūti maṃ bhavaṃ gotamo "upāsako
ayan"ti evaṃ dhāretu, jānātūti attho.
                           Upāsakavidhikathā
     upāsakavidhiṃ kosallatthaṃ panettha ko upāsako, kasmā upāsakoti vuccati,
kimassa sīlaṃ, ko ājīvo, kā vipatti, kā sampattīti idaṃ pakiṇṇakaṃ veditabbaṃ.
     Tattha ko upāsakoti yo koci tisaraṇaṃ gato gahaṭṭho, vuttañhetaṃ
"yato kho mahānāma upāsako buddhaṃ saraṇaṃ gato hoti, dhammaṃ saraṇaṃ gato
hoti, saṃghaṃ saraṇaṃ gato hoti. Ettāvatā kho mahānāma upāsako hotī"ti. 3-
     Kasmā upāsakoti ratanattayaupāsanato. So hi buddhaṃ upāsatīti upāsako.
Dhammaṃ, saṃghaṃ upāsatīti upāsako.
@Footnote: 1 saṃ. saḷā. 18/532,535/339/342 moggallānasaṃyutta
@2 aṅ navaka. 23/224/(20)/406 sīhanādavagga (sayā)
@3 saṃ. mahā. 19/1033/343 mahānāmasutta

---------------------------------------------------------------------------------------------
page147.
     Kimassa sīlanti pañca veramaṇiyo. Yathāha "yato kho mahānāma upāsako
pāṇātipātā paṭivirato hoti adinnādānā, kāmesu micchācārā, musāvādā,
surāmerayamajjapamādaṭṭhānā paṭivirato hoti. Ettāvatā kho mahānāma upāsako
sīlavā hotī"ti. 1-
     Ko ājīvoti pañca micchāvaṇijjā pahāya dhammena samena jīvitakappanaṃ.
Vuttañhetaṃ "pañcimā bhikkhave vaṇijjā upāsakena akaraṇīyā. Katamā pañca?
Satthavaṇijjā, sattavaṇijjā, maṃsavaṇijjā, majjavaṇijjā, visavaṇijjā. Imā kho
bhikkhave pañca vaṇijjā upāsakena akaraṇīyā"ti. 2-
     Kā vipattīti yā tasseva sīlassa ca ājīvassa ca vipatti, ayamassa
vipatti. Apica yāya esa caṇḍālo ceva hoti malañca paṭimalañca 3- paṭikiṭṭho 4-
ca. Sāpissa vipattīti veditabbā. Te ca atthato assaddhiyādayo pañca dhammā
honti. Yathāha "pañcahi bhikkhave dhammehi samannāgato upāsako upāsakacaṇḍālo
ca hoti upāsakamalañca upāsakapaṭikiṭṭho ca. 5-  Katamehi pañcahi? assaddho hoti,
dussīlo hoti, kotuhalamaṅgaliko hoti, maṅgalaṃ pacceti, no kammaṃ, ito ca
bahiddhā dakkhiṇeyyaṃ pariyesati, *- tattha ca pubbakāraṃ karotī"ti. 6-
     Kā sampattīti yā cassa sīlasampadā ca ājīvasampadā ca, sā sampatti.
Ye cassa ratanabhāvādikārā saddhādayo pañca dhammā. Yathāha "pañcahi
bhikkhave dhammehi samannāgato upāsako upāsakaratanaṃ ca hoti upāsakapadumañca
upāsakapuṇḍarīkaṃ 7- ca. Katamehi pañcahi? saddho hoti, sīlavā hoti, na
kotuhalamaṅgaliko hoti, kammaṃ pacceti, no maṅgalaṃ, na ito bahiddhā dakkhiṇeyyaṃ
gavesati, idha ca pubbakāraṃ karotī"ti. 8-
@Footnote: 1 saṃ. mahā. 19/1033/343 mahānāmasutta  2 aṅ. pañcaka. 22/177/232 upāsakavagga
@3 cha.Ma. ayaṃ pāṭho na dissati  4 Sī. patikiṭṭho. cha.Ma. patikuṭṭho
@5 cha.Ma....patikuṭṭho evamuparipi   6 aṅ. pañcaka. 22/175/230 (syā)
@7 ka., Sī., i.,Ma. upāsakapuṇḍarīko   8 aṅ. pañcaka. 22/175/230
@caṇḍālasutta * pāli. gavesati.

---------------------------------------------------------------------------------------------
page148.
    Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati.
"ajjatagge samma dovārika āvarāmi dvāraṃ nigaṇṭhānan"ti 1- ādīsu hi
ādimhi dissati. "teneva aṅgulaggena taṃ aṅgulaggaṃ *- parāmaseyya, 2-
ucchuggaṃ 3- veḷaggan"ti ādīsu koṭiyaṃ. "ambilaggaṃ vā madhuraggaṃ vā tittakaggaṃ
vā, 4- anujānāmi bhikkhave vihāraggena vā pariveṇaggena vā *- bhājetun"ti 5-
ādīsu koṭṭhāse. "yāvatā bhikkhave sattā apadā vā .pe. Tathāgato tesaṃ
aggamakkhāyatī"ti 6- ādīsu seṭṭhe. Idha panāyaṃ ādimhi daṭṭhabbo. Tasmā
ajjataggeti ajjataṃ ādiṃ katvāti 7- evamettha attho veditabbo. Ajjatanti
ajjabhāvaṃ. Ajjadaggetipi 8- pāṭho, dakāro padasandhikaro, ajja aggaṃ katvāti
attho.
     Pāṇupetanti pāṇehi upetaṃ, yāva me jīvitaṃ pavattati, tāva upetaṃ.
Anaññasatthukaṃ tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhavaṃ
gotamo dhāretu jānātu. Ahañhi sacepi me tikhiṇena asinā sīsaṃ chindeyyuṃ,
neva buddhaṃ "na buddho"ti vā dhammaṃ "na dhammo"ti vā saṃghaṃ "na saṃgho"ti
vā vadeyyanti. Evaṃ attasanniyyātanena saraṇaṃ gantvā catūhi ca paccayehi
pavāretvā uṭṭhāyāsanā bhagavantaṃ abhivādetvā tikkhattuṃ padakkhiṇaṃ katvā
pakkāmīti.
                    Papañcasūdanīyā majjhimanikāyaṭṭhakathāya
                      bhayabheravasuttavaṇṇanā niṭṭhitā.
                           -----------
@Footnote: 1 Ma.Ma. 13/70/47 upālivādasutta  2 pāli. *parāmasati, abhi. kathā. 37/441/267
@3 cha.Ma. ucchaggaṃ  4 saṃ. mahā. 19/174/131   5 pāli. *gāhetuṃ.., vinaYu.
@cūḷa. 7/318/89 senāsanakkhandhaka  6 aṅ. catukka. 21/34/39 aggappasādasutta
@7 cha.Ma. katvā, 8 cha.Ma. ajjadaggeti vā

---------------------------------------------------------------------------------------------
page149.
                        5. Anaṅgaṇasuttavaṇṇanā
     [57] Evamme sutaṃ .pe. Āyasmā sāriputtoti anaṅgaṇasuttaṃ.
Tatrāyaṃ anuttānapadavaṇṇanā:- yathā cettha, evaṃ sabbasuttesu. Tasmā ito
paraṃ ettakaṃpi avatvā apubbapadavaṇṇanaṃyeva karissāma.
     Cattāroti gaṇanaparicchedo. Puggalāti sattā narā posā. Ettāvatā ca
puggalavādī mahātheroti na gahetabbaṃ, ayañhi āyasmā buddhaputtānaṃ seṭṭho,
so buddhassa bhagavato desanaṃ avilomentoyeva deseti.
                      Sammati 1- paramatthadesanākathā
     buddhassa bhagavato duvidhā desanā sammatidesanā paramatthadesanā 2- cāti.
Tattha puggalo satto itthī puriso khattiyo brāhmaṇo devo māroti evarūpā
sammatidesanā. Aniccaṃ dukkhaṃ anattā khandhā dhātū āyatanā 3- satipaṭṭhānāti
evarūpā paramatthadesanā.
     Tattha bhagavā ye sammativasena desanaṃ sutvā atthaṃ paṭivijjhitvā mohaṃ
pahāya visesamadhigantuṃ samatthā, tesaṃ sammatidesanaṃ deseti. Ye pana paramatthavasena
desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā, tesaṃ
paramatthadesanaṃ deseti.
     Tatthāyaṃ upamā, yathā hi desabhāsākusalo tiṇṇaṃ vedānaṃ atthasaṃvaṇṇako 4-
ācariyo ye damiḷabhāsāya vutte atthaṃ jānanti, tesaṃ damiḷabhāsāya ācikkhati.
Ye andhakabhāsādīsu aññatarāya, tesaṃ tāya tāya bhāsāya. Evante māṇavakā chekaṃ
byattaṃ ācariyamāgamma khippameva sippaṃ uggaṇhanti. Tattha ācariyo viya buddho
bhagavā tayo vedā viya kathetabbabhāve 5- ṭhitāni tīṇi piṭakāni. Desabhāsākosallamiva
sammatiparamatthakosallaṃ nānādesabhāsāmāṇavakā viya sammatiparamatthadesanā
@Footnote: 1 cha.Ma. sammuti...evamuparipi   2 i. sammutiparamattha......   3 cha.Ma., i.
@āyatanāni   4 cha.Ma. atthasaṃvaṇṇanako   5 cha.Ma. kathetabbabhāvena

---------------------------------------------------------------------------------------------
page150.
Paṭivijjhanasamatthā veneyyasattā. Ācariyassa damiḷabhāsādiācikkhanaṃ viya bhagavato
sammatiparamatthavasena desanā veditabbā. Āha cettha:-
         "duve saccāni akkhāsi             sambuddho vadataṃ varo
          sammatiṃ paramatthañaca                tatiyaṃ nūpalabbhati.
          Saṅketavacanaṃ saccaṃ                lokasammatikāraṇā
          paramatthavacanaṃ saccaṃ                dhammānaṃ bhūtakāraṇā.
          Tasmā vohārakusalassa             lokanāthassa satthuno
          sammatiṃ voharantassa musāvādo na jāyatī"ti.
     Apica aṭṭhahi kāraṇehi bhagavā puggalakathaṃ kathesi 1- hirottappadīpanatthaṃ,
kammassakatādīpanatthaṃ, paccattapurisakāradīpanatthaṃ, ānantariyadīpanatthaṃ,
brahmavihāradīpanatthaṃ, pubbenivāsadīpanatthaṃ, dakkhiṇāvisuddhidīpanatthaṃ, lokasammatiyā
appahānatthañcāti. "khandhadhātuāyatanāni hiriyanti ottappantī"ti hi vutte mahājano
na jānāti, sammohamāpajjati, paṭisattu hoti "kimidaṃ khandhadhātuāyatanāni hiriyanti
ottappanti nāmā"ti. "itthī hirīyati ottappati puriso khattiyo brāhmaṇo
devo māro"ti vutte pana jānāti, na sammohamāpajjati, na paṭisattu hoti.
Tasmā bhagavā hirottappadīpanatthaṃ puggalakathaṃ katheti.
     "khandhā kammassakā dhātuyo āyatanānī"ti vuttepi ca 2- eseva nayo.
Tasmā bhagavā kammassakatādīpanatthaṃ puggalakathaṃ katheti.
     Veḷuvanādayo mahāvihārā khandhehi kārāpitā dhātūhi āyatanehī"ti
vuttepi eseva nayo. Tasmā bhagavā paccattapurisakāradīpanatthaṃ puggalakathaṃ katheti.
     "khandhā mātaraṃ jīvitā voropenti pitaraṃ arahantaṃ ruhiruppādakammaṃ karonti,
saṃghabhedakammaṃ karonti, dhātuyo āyatanānī"ti vuttepi eseva nayo. Tasmā
bhagavā ānantariyadīpanatthaṃ puggalakathaṃ katheti.
     "khandhā mettāyanti dhātuyo āyatanānī"ti vuttepi eseva nayo. Tasmā
bhagavā brahmavihāradīpanatthaṃ puggalakathaṃ katheti.
@Footnote: 1 cha.Ma. katheti           2 cha.Ma. ca-saddo na dissati

---------------------------------------------------------------------------------------------
page151.
     "khandhā me pubbenivāsamanussaranti dhātuyo āyatanānī"ti vuttepi
eseva nayo. Tasmā bhagavā pubbenivāsadīpanatthaṃ puggalakathaṃ katheti.
     "khandhā dānaṃ paṭigaṇhanti dhātuyo āyatanānī"ti vuttepi mahājano
na jānāti, sammohamāpajjati, paṭisattu hoti "kimidaṃ khandhadhātuāyatanāni
paṭigaṇhanti nāmā"ti. "puggalā paṭigaṇhanti sīlavanto kalyāṇadhammā"ti
vutte pana jānāti, na sammohamāpajjati, na paṭisattu hoti, tasmā bhagavā
dakkhiṇāvisuddhidīpanatthaṃ puggalakathaṃ katheti.
     Lokasammatiñca buddhā bhagavanto na pajahanti, lokasamaññāya
lokaniruttiyā lokābhilāpe ṭhitāyeva dhammaṃ desenti. Tasmā bhagavā lokasammatiyā
appahānatthaṃpi puggalakathaṃ katheti. Tasmā ayaṃpi āyasmā lokavohārakusalatāya
buddhassa bhagavato desanaṃ avilomento lokasammatiyaṃ ṭhatvā cattāro me āvuso
puggalāti ādimāha. Tasmā ettha paramatthavasena aggahetvā sammativaseneva 1-
puggalo veditabbo.
     Santo saṃvijjamānāti lokasaṅketavasena atthi upalabbhamānā. Lokasminti
sattaloke. Saṅgaṇova samānotiādīsu pana aṅgaṇanti katthaci kilesā vuccanti.
Yathāha "tattha katamāni tīṇi aṅgaṇāni, rāgo aṅgaṇaṃ, doso aṅgaṇaṃ, moho
aṅgaṇan"ti. 2- Katthaci yaṃ kiñci malaṃ vā paṅko vā, yathāha "tasseva rajassa
vā aṅgaṇassa vā pahānāya vāyamatī"ti. Katthaci tathārūpo bhūmibhāgo, so bodhiyaṅgaṇaṃ
cetiyaṅgaṇanti ādivasena veditabbo. Idha pana nānappakārā tibbakilesā
"aṅgaṇan"ti adhippetā. Tathāhi vakkhati "pāpakānaṃ kho etaṃ āvuso akusalānaṃ
icchāvacarānaṃ adhivacanaṃ yadidaṃ aṅgaṇan"ti. 3- Saha aṅgaṇena saṅgaṇo. 4-
     Saṅgaṇova samānoti sakilesoyeva santo. Atthi me ajjhattaṃ aṅgaṇanti
yathābhūtaṃ nappajānātīti mayhaṃ attani cittasantāne kilesā atthītipi na jānāti.
"ime kilesā nāma kakkhaḷā vāḷā pajahitabbā na gahetabbā
@Footnote: 1 cha.Ma. sammuti...evamuparipi   2 abhi. vibhaṅga. 35/924/449 khuddakavatthuvibhaṅga
@3 Ma.mū. 12/60/35 anaṅgaṇasutta   4 cha.Ma. sāṅgaṇo evamuparipi

---------------------------------------------------------------------------------------------
page152.
Visadaṭṭhasallasadisā"ti evaṃ yāthāvasarasatopi na jānāti. Yo atthīti ca jānāti, evañca
jānāti. So "atthi me ajjhattaṃ aṅgaṇan"ti yathābhūtaṃ pajānātīti vuccati. Yassa
pana maggena samūhatā kilesā, na ca uppajjanti yena vā tena vā vāritattā,
ayamidha anaṅgaṇoti adhippeto. Natthi me ajjhattaṃ aṅgaṇanti yathābhūtaṃ
nappajānātīti "mayhaṃ kilesā yena vā tena vā nivāritattā natthi, na maggena
samūhatattā"ti na jānāti, "te uppajjamānā mahāanatthaṃ karissanti kakkhaḷā
vāḷā pajahitabbā na gahetabbā visadaṭṭhasallasadisā"ti evaṃ yāthāvasarasatopi
na jānāti. Yo pana "iminā kāraṇena natthī"ti ca jānāti, evañca jānāti,
so "natthi me ajjhattaṃ aṅgaṇan"ti yathābhūtaṃ pajānātīti vuccati. Tatrāti tesu
catūsu puggalesu tesu vā dvīsu saṅgaṇesu. Yvāyanti yo ayaṃ, yāyantipi pāṭho.
     [58] Ko nu kho āvuso sāriputta hetu ko paccayoti ubhayenāpi
kāraṇameva pucchati, yenimesanti yena hetunā yena paccayena imesaṃ dvinnaṃ
eko seṭṭhapuriso eko hīnapuriso akkhāyati, so ko hetu ko paccayoti
evamettha sambandho veditabbo. Tattha kiñcāpi "nappajānāti pajānātī"ti
evaṃ vuttaṃ, pajānanā nappajānanāti idameva ubhayaṃ hetu ceva paccayo ca.
     [59] Thero pana attano vicitrapaṭibhāṇatāya taṃ pākaṭataraṃ katvā dassetuṃ
puna tatrāvusotiādimāha. Tattha tassetaṃ pāṭikaṅkhanti tassa puggalassa etaṃ
pāṭikaṅkhitabbaṃ. Idameva esa pāpuṇissati, na aññanti icchitabbaṃ, avassaṃ
bhāvīti vuttaṃ hoti. "na chandaṃ janessatī"tiādinā nayena vuttaṃ achandajananādiṃ
sandhāyāha.
     Tattha pana 1- na chandaṃ janessatīti appajānanto tassa aṅgaṇassa
pahānatthaṃ kattukamyatāchandaṃ na janessati. Na vāyamissatīti tato balavataraṃ vāyāmaṃpi
na karissati, na viriyaṃ ārabhissatīti thāmagataviriyaṃ pana neva ārabhissati,
nappavattessatīti vuttaṃ hoti. Saṅgaṇoti imehi rāgādīhi aṅgaṇehi saṅgaṇo.
Saṅkiliṭṭhacittoti tehiyeva suṭṭhutaraṃ kiliṭṭhacitto malinacitto 2- vibādhitacitto
upatāpitacittova hutvā. Kālaṃ karissatīti marissati.
@Footnote: 1 cha.Ma., i. ca              2 cha.Ma. malīnacitto

---------------------------------------------------------------------------------------------
page153.
     Seyyathāpīti yathā nāma. Kaṃsapātīti kaṃsalohabhājanaṃ. Ābhatāti ānītā.
Āpaṇā vā kammārakulā vāti āpaṇato vā kaṃsapātikārakānaṃ kammārānaṃ gharato
vā. Rajenāti āgantukarajena paṃsuādinā. Malenāti tattheva uṭṭhitena lohamalena.
Pariyonaddhāti sañchannā. Na ceva paribhuñjeyyunti udakakhādanīyapakkhipanādīhi
paribhogaṃ na kareyyuṃ. Na ca pariyodapeyyunti dhovanaghaṃsanādīhi na parisuddhaṃ
kārāpeyyuṃ. Rajāpatheti rajapathe, ayameva pāṭho, rajassa āgamanaṭṭhāne vuṭṭhānaṭṭhāne
vā heṭṭhāmañce vā thūsakoṭṭhake vā bhājanantare vā, yathā 1- rajena okirīyatīti
attho. Saṅkiliṭṭhatarā assa malaggahitāti ettha rajapathe nikkhipanena saṅkiliṭṭhatarā,
aparibhogaapariyodapanehi malaggahitā 2- malaggahitatarāti vuttaṃ hoti, paṭipucchāvacanaṃ
cetaṃ. Tenassa evamattho veditabbo, āvuso sā kaṃsapātī evaṃ kariyamānā aparena
kālena saṅkiliṭṭhatarā ca malaggahitatarā ca mattikapātīti vā kaṃsapātīti vāpi 3-
dujjānā 3- bhaveyya nu kho noti, thero taṃ paṭijānanto āha "evamāvuso"ti.
Puna dhammasenāpati opammaṃ sampaṭipādento evameva khotiādimāha. Tatthevaṃ
opammasaṃsandanā veditabbā:- kiliṭṭhakaṃsapātisadiso saṅgaṇo puggalo.
Saṅkiliṭṭhakaṃsapātiyā na paribhuñjanamādiṃ katvā rajāpathanikkhepo viya tassa puggalassa
pabbajjaṃ labhamānassa vejjakammādīsu pasutapuggalasantike pabbajjāpaṭilābho.
Saṅkiliṭṭhakaṃsapātiyā puna saṅkiliṭṭhatarabhāvo viya tassa puggalassa anukkamena
ācariyūpajjhāyānaṃ anusikkhato vejjakammādikaraṇaṃ, ettha ṭhitassa saṅgaṇakālakiriyā.
Athavā anukkamena dukkaṭadubbhāsitavītikkamanaṃ, ettha ṭhitassa saṅgaṇakālakiriyā.
Athavā anukkamena pācittiyathullaccayavītikkamanaṃ, saṅghādisesavītikkamanaṃ,
pārājikavītikkamanaṃ, mātughātādianantariyakaraṇaṃ, ettha ṭhitassa saṅgahanakālakiriyāti.
     Saṅkiliṭṭhacitto kālaṃ karissatīti ettha ca akusalacittena kālaṃ karissatīti
na evaṃ attho daṭṭhabbo. Sabbasattā hi pakaticittena bhavaṅgacitteneva kālaṃ
karonti. Ayaṃ pana avisodhetvā cittasantānaṃ kālaṃ karissatīti etamatthaṃ sandhāya
evaṃ vuttoti veditabbo.
@Footnote: 1 cha.Ma., i. yattha     2 cha.Ma. ayaṃ saddo na dissati   3-3 cha.Ma. vā itipi dujjānā

---------------------------------------------------------------------------------------------
page154.
     Dutiyavāre pariyodapeyyunti dhovanaghaṃsanasaṇhachārikāparimajjanādīhi parisuddhaṃ
ādāsamaṇḍalasadisaṃ kareyyuṃ. Na ca naṃ rajāpatheti pubbe vuttappakāre ṭhāne
anikkhipitvā karaṇḍakamañjusādīsu vā ṭhapeyyuṃ, paliveṭhetvā vā nāgadante
laggeyyuṃ. Sesaṃ vuttanayānusāreneva gahetabbaṃ.
     Opammasaṃsandanā 1- cettha evaṃ veditabbā:- kiliṭṭhakaṃsapātisadiso
saṅgaṇabhabbapuggalo. Kiliṭṭhakaṃsapātiyā paribhuñjanamādiṃ katvā suddhaṭṭhāne ṭhapanaṃ
viya tassa puggalassa pabbajjaṃ labhamānassa pesalabhikkhūnaṃ santike pabbajjāpaṭilābho.
Ye ovadanti anusāsanti appamattakaṃpi pamādaṃ disvā daṇḍakammaṃ
katvā punappunaṃ sikkhāpenti, saṅkiliṭṭhapātiyā aparakāle parisuddhapariyodātabhāvo
viya tassa puggalassa ācariyūpajjhāyānaṃ anusikkhato anukkamena sammāvattapaṭipatti,
ettha ṭhitassa anaṅgaṇakālakiriyā. Athavā anukkamena parisuddhe sīle
patiṭṭhāya attano anurūpaṃ buddhavacanaṃ uggaṇhitvā dhutaṅgāni samādāya attano
anukūlakammaṭṭhānaṃ gahetvā gāmantasenāsanavāsaṃ muñcitvā pantasenāsanavāso,
ettha ṭhitassa anaṅgaṇakālakiriyā. Athavā anukkamena kasiṇaparikammaṃ katvā
aṭṭhasamāpattinibbattanena kilesavikkhambhanaṃ, vipassanāpādakajjhānā vuṭṭhāya
vipassanāya kilesānaṃ tadaṅganivāraṇaṃ, sotāpattiphalādhigamo .pe.
Arahattasacchikiriyāti ettha ṭhitassa accantānaṅgaṇakālakiriyā eva.
     Tatiyavāre subhanimittanti rāgaṭṭhāniyaṃ iṭṭhārammaṇaṃ. Manasikarissatīti tasmiṃ
pana sati taṃ nimittaṃ āvajjissati. Tassa subhanimittassa manasikārāti tassa puggalassa
subhanimittamanasikārakāraṇā. Anuddhaṃsessatīti hiṃsissati abhibhavissati. Rāgo hi
uppajjanto kusalacāraṃ pacchinditvā sayameva akusalaṃ javanaṃ hutvā tiṭṭhanto
kusalacittaṃ anuddhaṃsetīti veditabbo. Sesaṃ vuttanayānusāreneva gahetabbaṃ.
     Opammasaṃsandanā panettha evaṃ veditabbā:- parisuddhakaṃsapātisadiso
pakatiyā appakileso anaṅgaṇapuggalo. Parisuddhakaṃsapātiyā na paribhuñjanamādiṃ katvā
rajāpathanikkhepo viya tassa puggalassa pabbajjaṃ labhamānassāti ito paraṃ sabbaṃ
paṭhamavārasadisameva.
@Footnote: 1 cha.Ma. upamāsaṃsandanā

---------------------------------------------------------------------------------------------
page155.
    Catutthavāre subhanimittaṃ na manasikarissatīti tasmiṃ sativirahābhāvato tannimittaṃ
nāvajjissati, sesaṃ dutiyavārānusārena veditabbaṃ. "ayaṃ kho āvuso"tiādi "ko
nu kho āvuso"ti 1- ādimhi vuttanayameva.
     [60] Idāni taṃ aṅgaṇaṃ nānappakārato pākaṭaṃ kārāpetukāmenāyasmatā
mahāmoggallānena "aṅgaṇaṃ aṅgaṇan"tiādinā nayena puṭṭho
taṃ byākaronto pāpakānaṃ kho etaṃ āvusotiādimāha. Tattha icchāvacarānanti
icchāya avacarānaṃ, icchāvasena otiṇṇānaṃ pavattānaṃ nānappakārānaṃ
kopaappaccayānanti attho. Yaṃ idhekaccassāti yena idhekaccassa evaṃ icchā
uppajjeyya, taṃṭhānaṃ taṃ kāraṇaṃ vijjati atthi, upalabbhatīti vuttaṃ hoti. Āpanno
assanti āpanno bhaveyyaṃ. Na ca maṃ bhikkhū jāneyyunti bhikkhū ca maṃ na jāneyyuṃ.
Kiṃ panettha ṭhānaṃ, lābhatthikatā. Lābhatthiko hi bhikkhu pakatiyāpi ca katapuñño
manussehi sakkato garukato evaṃ cinteti "āpattiāpannaṃ bhikkhuṃ therā ñatvā
majjhimānaṃ ārocenti, te navakānaṃ, navakā vihāre vighāsādādīnaṃ, te ovādaṃ
āgatānaṃ bhikkhunīnaṃ, evaṃ kamena catasso parisā jānanti, evamassa lābhantarāyo
hoti, aho vatāhaṃ āpattiṃ ca vata āpanno assaṃ, na ca maṃ bhikkhū jāneyyun"ti.
     Yantaṃ bhikkhuṃ bhikkhū jāneyyunti yena kāraṇena taṃ bhikkhuṃ aññe bhikkhū
jāneyyuṃ, taṃ kāraṇaṃ vijjati kho pana atthiyeva, na natthi. Therā hi ñatvā
majjhimānaṃ ārocenti. Evaṃ so pubbe vuttanayena catūsū parisāsu pākaṭo hoti.
Evaṃ pākaṭo ca ayasābhibhūto gāmasataṃpi pavisitvā ummārasatesu pāde puñchitvā 2-
yathādhotena pattena nikkhamati. Tato jānanti maṃ bhikkhū āpattiṃ āpannoti
tehi camhi evaṃ nāsitoti cintetvā, iti so kupito hoti appatītoti 3-
so iminā kāraṇena kupito ca hoti kodhābhibhūto appatīto ca domanassābhibhūto.
     Yo ceva kho āvuso kopo yo ca appac ca yo ubhayametaṃ aṅgaṇanti
āvuso yo cāyaṃ saṅkhārakkhandhasaṅgahito kopo, yo ca vedanākkhandhasaṅgahito
appacyo, etaṃ ubhayaṃ aṅgaṇanti evamettha attho veditabbo. Idañca tādisānaṃ
puggalānaṃ vasena vuttaṃ. Lobho pana imassa aṅgaṇassa pubbabhāgavasena, moho
sampayogavasenāpi gahitoyeva hoti.
@Footnote: 1 ka. yato nu khoti   2 cha.Ma. ṭhānesu puṇchitvā   3 cha.Ma., i. itisaddo na dissati

---------------------------------------------------------------------------------------------
page156.
     Anuraho manti purimasadiso bhikkhu attānaṃ gahetvā vihārapaccante
senāsanaṃ pavisitvā dvāraṃ thaketvā codente icchati. Ṭhānaṃ kho panetanti etaṃ
kāraṇaṃ vijjati, yantaṃ bhikkhuṃ catuparisamajjhaṃ ānetvā byattā vinītā "tayā
asukamhi nāma ṭhāne vejjakammaṃ katan"tiādinā nayena codeyyuṃ. So catūsu
parisāsu pākaṭo hoti. Evaṃ pākaṭo ca ayasābhibhūtoti sabbaṃ pubbasadisameva.
     Sappaṭipuggaloti samāno paṭipuggalo. 1- Samānoti sāpattiko. Paṭipuggaloti
codako. Ayaṃ sāpattikeneva codanaṃ icchati, tvaṃpi imañcimañca āpattiṃ āpanno,
taṃ tāva paṭikarohi pacchā maṃ codessasīti vattuṃ sakkāti maññamāno. Apica
jātiādīhipi samāno puggalo sappaṭipuggalo. Ayañhi attano jātiyā kulena
bāhusaccena byattatāya dhutaṅgenāti evamādīhipi samāneneva codanaṃ icchati,
tādisena vuttaṃ nātidukkhaṃ hotīti maññamāno. No 2- appaṭipuggaloti ettha
ayutto paṭipuggalo appaṭipuggalo. Imehi āpattādīhi asadisattā paṭisattu
paṭimallo, 3- codako bhavituṃ ayuttoti vuttaṃ hoti. Iti so kupitoti iti so
imāya appaṭipuggalacodanāya evaṃ kupito hoti.
     Catutthavāre aho vatāti "aho vata re amhākaṃ paṇḍitakā, *- aho vata
re amhākaṃ ca bahussutakā *- tevijjakā"ti *- 4- garahāyaṃpi dissati. "aho vata
maṃ daharaṃyeva samānaṃ rajje abhisiñceyyun"ti 5- patthanāyaṃ. Idha patthanāyameva.
Paṭipucchitvā paṭipucchitvāti punappunaṃ pucchitvā. Ayaṃ bhikkhu lābhatthiko
bhagavato 6- attānaṃ paṭipucchitabbaṃ icchati, tañca kho anumatipucchāya, no maggaṃ vā
phalaṃ vā vipassanaṃ vā antaraṃ katvā. Ayañhi passati bhagavantaṃ sāriputtādayo
mahāthere "taṃ kiṃ maññasi sāriputta, moggallāna, kassapa, rāhula cakkhuṃ niccaṃ
vā aniccaṃ vā"ti evaṃ parisamajjhe paṭipucchitvā dhammaṃ desente, 7- manusse
ca "tesaṃ paṇḍitā therā satthu cittaṃ ārādhentī"ti vaṇṇaṃ bhaṇante, lābhasakkāraṃ
@Footnote: 1 cha.Ma., i. puggalo  2 cha.Ma. noti saddo na dissati  3 cha.Ma. paṭisallo
@4 dī.Sī. 9/291/105 ambaṭṭhasutta  5 vinaYu. mahā. 4/57/48 bimbisārasamāgamakathā
@6 i. bhagavatā * pāli. paṇḍitaka.....bahussutaka tevijjaka
@7 cha.Ma., i. paṭipucchitvā paṭipucchitvā dhammaṃ desentaṃ

---------------------------------------------------------------------------------------------
page157.
Ca upaharante. Tasmā taṃ lābhasakkāraṃ icchanto evaṃ cintetvā 1- nikkhanitvā
ṭhapitakhandho viya 1- bhagavato purato ahosi. 2-
     Iti so kupitoti atha bhagavā taṃ amanasikaritvāva aññaṃ theraṃ paṭipucchitvā
dhammaṃ deseti, tena so kupito hoti bhagavato ca therassa ca. Kathaṃ bhagavato
kuppati? "ahaṃ pabbajitakālato pabhūti gandhakuṭipariveṇato bahinikkhamanaṃ na jānāmi,
sabbakālaṃ chāyāva na vijahāmi maṃ nāma pucchitvā dhammadesanāmattaṃpi natthi,
tammuhuttaṃ diṭṭhamattakattheraṃ pucchitvā dhammaṃ desetī"ti evaṃ bhagavato kuppati.
Kathaṃ therassa kuppati? "ayaṃ mahallakatthero bhagavato purato khāṇu viya nisīdati,
Kadā nu kho imaṃ dhammakammikā abhabbaṭṭhānaṃ pāpetvā nīharissanti, ayañhi
yadi imasmiṃ vihāre na bhaveyya, avassaṃ bhagavā mayā saddhiṃ sallapeyyā"ti evaṃ
therassa kuppati.
     Purakkhatvā purakkhatvāti purato katvā, samparivāretvāti vuttaṃ hoti.
Ayaṃpi lābhatthikoyeva, ayañhi passati bahussute bhikkhū parivārena gāmaṃ pavisante,
cetiyaṃ vandante, tesaṃ ca taṃ sampattiṃ disvā upāsake pasanne pasannākāraṃ
karonte. Tasmā evaṃ icchati. Kupitoti ayaṃpi dvīsu ṭhānesu kuppati bhikkhūnaṃ
therassa ca. Kathaṃ bhikkhūnaṃ? "ime yadeva mayhaṃ uppajjati cīvaraṃ vā piṇḍapāto
vā, taṃ gahetvā paribhuñjanti, mayhaṃ pana pattacīvaraṃ gahetvā piṭṭhito
āgacchantopi natthī"ti evaṃ bhikkhūnaṃ kuppati. Kathaṃ therassa? "eso mahallakatthero
tesu tesu ṭhānesu sayameva paññāyati, kadāssu nāma naṃ dhammakammikā nikkaḍḍhissanti,
imasmiṃ asati avassaṃ maṃyeva pavāressantī"ti.
     Bhattaggeti bhojanaṭṭhāne. Aggāsananti saṃghatherāsanaṃ,. Aggodakanti
dakkhiṇodakaṃ. Aggapiṇḍanti saṃghattherapiṇḍaṃ. Sabbattha vā agganti paṇītādhivacanametaṃ.
Tattha ahameva labheyyanti icchā nātimahāsāvajjā. Na añño bhikkhu labheyyāti
pana atimahāsāvajjā. Ayaṃpi lābhatthiko pāsādiko hoti cīvaradhāraṇādīhi,
@Footnote: 1-1 cha.Ma. cintetvā nikhaṇitvā ṭhapitakhāṇu viya  2 cha.Ma. puratova hoti

---------------------------------------------------------------------------------------------
page158.
Kadāci pabbajati, kadāci vibbhamati, tena so pubbe laddhapubbaṃ āsanādiṃ
pacchā alabhanto evaṃ cintesi. Na so bhikkhu labheyyāti na so bhikkhu therānaṃ
aggāsanādīsu pattesu 1- tadanusārena majjhimānaṃ aññesañca navānaṃ kadāci yaṃ
vā taṃ vā sabbanihīnaṃ āsanādiṃ labhati. Neva vā labhati. 2-  Kupitoti ayaṃpi
dvīsu ṭhānesu kuppati manussānañca therānañca. Kathaṃ manussānaṃ? "ime maṅgalādīsu maṃ
nissāya bhikkhū labhanti, `bhante ettake bhikkhū gahetvā amhākaṃ anukampaṃ
karothā'ti vadanti, idāni tammuhuttaṃ diṭṭhamattakaṃ mahalalkattheraṃ gahetvā 3- gatā,
hotu idāni, nesaṃ kicce uppanne jānissāmī"ti evaṃ manussānaṃ kuppati.
Kathaṃ therānaṃ? "ime nāma yadi na bhaveyyuṃ, maṃyeva manussā nimanteyyun"ti
Evaṃ therānaṃ kuppati.
     Anumodeyyanti anumodanaṃ kareyyaṃ. Ayaṃpi lābhatthiko yaṃ vā taṃ vā
khaṇḍānumodanaṃ jānāti, "so anumodanaṭṭhāne bahū mātugāmā āgacchanti, tā
maṃ sañjānitvā tato pabhūti thālakabhikkhaṃ dassantī"ti patthento evaṃ cintesi.
Ṭhānanti bahussutānaṃ anumodanābhāvo, tena bahussuto anumodeyyāti vuttaṃ
hoti. Kupitoti ayaṃpi tīsu ṭhānesu kuppati manussānaṃ therassa dhammakathikassa ca.
Kathaṃ manussānaṃ? "ime pubbe maṃyeva upasaṅkamitvā yācanti `amhākaṃ nāgatthero
Amhākaṃ sumanatthero anumodatū'ti, ajja pana nāvocun"ti evaṃ manussānaṃ
kuppati. Kathaṃ therassa? "ayaṃ saṃghatthero `tumhākaṃ kulūpakaṃ nāgattheraṃ sumanattheraṃ
upasaṅkamatha, ayaṃ anumodissatī'ti na bhaṇatī"ti evaṃ therassa kuppati. Kathaṃ
dhammakathikassa? "therena vuttamatteyeva pahāraṃ laddhakukkuṭo viya turitaturitaṃ passati,
imaṃ nāma nikkaḍḍhantā natthi, imasmiñhi asati ahameva anumodeyyan"ti evaṃ
dhammakathikassa kuppati.
     Ārāmagatānanti vihāre sannipatitānaṃ. Ayaṃpi lābhatthiko yaṃ vā taṃ vā
khaṇḍadhammakathaṃ jānāti, so passati tādisesu ṭhānesu dviyojanatiyojanato
@Footnote: 1 cha.Ma. ayaṃ saddo na dissati  2 cha.Ma. neva vā labhatīti pāṭho na dissati  3 i. vatvā

---------------------------------------------------------------------------------------------
page159.
Sannipatitvā bhikkhū sabbarattikaniccadhammassavanāni 1- suṇante, tuṭṭhacitteva 2-
dahare vā sāmaṇere vā sādhu sādhūti mahāsaddena sādhukāraṃ dente, tato
dutiyadivaseva antogāmagate bhikkhū upāsakā pucchanti "ke bhante dhammaṃ kathesun"ti
te bhaṇanti "asuko ca asuko cā"ti. Taṃ sutvā pasannā manussā dhammakathikānaṃ
mahāsakkāraṃ karonti. So taṃ icchamāno evaṃ cinteti. Ṭhānanti bahussutānaṃ
vinicchayakusalānaṃ dhammadesanā bhāro, tena bahussuto dhammaṃ deseyyāti vuttaṃ
hoti. Kupitoti catuppadikagāthāmattampi vattuṃ okāsaṃ alabhamāno kupito hoti
attano mandabhāvassa "ahañhi mando duppañño kuto labhissāmi desetun"ti.
     Bhikkhunīnanti ovādatthaṃ vā uddesatthaṃ vā paripucchatthaṃ vā pūjākaraṇatthaṃ
vā ārāmaṃ āgantvā sannipatitabhikkhunīnaṃ. Ayampi lābhatthiko, tassevaṃ hoti
imā mahākulā pabbajitā bhikkhuniyo, tāsu kulesu pavisitvā nisinnāsu manussā
pucchissanti "kassa santike ovādaṃ vā uddesaṃ vā paripucchaṃ vā gaṇhathā"ti.
Tato vakkhanti "asuko nāma ayyo bahussuto tassa detha karothā"ti, tenassa
evaṃ icchā uppajjati. Ṭhānanti ovādādayo nāma bahussutānaṃ bhāro, tena
bahussuto deseyyāti vuttaṃ hoti. Kupitoti ayaṃ dvīsu ṭhānesu kuppati tāsañca
bhikkhunīnaṃ "imā pubbe maṃ nissāya uposathapavāraṇādīni labhanti, tā idāni
tammuhuttaṃ diṭṭhamattakamahallakattherassa santikaṃ gatā"ti, dhammakathikassa ca "esa
imāsaṃ sahasā ovādaṃ adāsiyevā"ti.
     Upāsakānanti ārāmagatā 3- upāsakā nāma nissaṭṭhakammantā mahāupāsakā
honti, 3- te puttabhātukānaṃ kammantaṃ niyyādetvā dhammaṃ suṇantā vicaranti,
ayaṃ tesaṃ desetuṃ icchati. Kiṃkāraṇā? ime pasīditvā upāsikānaṃpi ārocessanti,
tato saddhiṃ upāsikāhi mayhameva lābhasakkāraṃ upaharissantīti. Ṭhānaṃ bahussuteneva
yojetabbaṃ. Kupitoti ayaṃpi dvīsu ṭhānesu kuppati upāsakānañca "ime aññattha
@Footnote: 1 cha.Ma. sabbarattikāni dhammassavanāni     2 cha.Ma. tuṭṭhacitte ca
@3-3 cha.Ma. ārāmagatānaṃ upāsakānaṃ. nissaṭṭhakammantā nāma mahāupāsakā honti,

---------------------------------------------------------------------------------------------
page160.
Suṇanti, amhākaṃ kulūpakassa santike suṇāmāti, nāgacchanti hotu idāni, nesaṃ
uppanne kicce jānissāmī"ti dhammakathikassa ca "ayametesaṃ desetī"ti.
     Upāsikānanti ārāmagatānaṃ. Upāsikā nāma āsanapūjādikaraṇatthaṃ vā
uposathadivase vā dhammassavanatthaṃ sannipatitā. Sesaṃ upāsakavāre vuttanayameva.
     Sakkareyyunti sakkaccaṃ ca kareyyuṃ, sundarañca kareyyuṃ. Iminā attani
kāraṃ kariyamānaṃ sakkaccaṃ katañca sundarañca pattheti. Garukareyyunti bhāriyaṃ
kareyyuṃ, iminā bhikkhūhi attānaṃ garuṭṭhāne ṭhapiyamānaṃ pattheti. Māneyyunti
piyāyeyyuṃ. Pūjeyyunti evaṃ sakkarontā garukarontā mānentā paccayehi
pūjeyyunti paccayapūjaṃ pattheti. Ṭhānanti "piyo garubhāvanīyo"ti vuttappakāro
bahussuto ca sīlavā ca etaṃ vidhiṃ arahati, tena bhikkhū evarūpaṃ evaṃ kareyyunti
vuttaṃ hoti. Kupitoti ayaṃpi dvīsu ṭhānesu kuppati bhikkhūnaṃ ca "ime etaṃ
sakkarontī"ti, therassa ca "imasmiṃ asati maṃyeva sakkareyyun"ti. Esa nayo
ito paresu tīsu vāresu.
     Paṇītānaṃ cīvarānanti paṭadukūlapaṭuṇṇakoseyyādīnaṃ 1-
mahagghasukhumasukhasamphassānaṃ cīvarānaṃ. Idhāpi ahameva lābhī assanti icchā
nātimahāsāvajjā. Na añño bhikkhu lābhī assāti pana mahāsāvajjā.
     Paṇītānaṃ piṇḍapātānanti sappitelamaṃsarasādipūritānaṃ 2- seṭṭhapiṇḍapātānaṃ.
Paṇītānaṃ senāsanānanti anekasatasahassagghanakānaṃ mañcapīṭhādīnaṃ. Paṇītānaṃ
gilānapaccayabhesajjaparikkhārānanti, sappitelamadhuphāṇitādīnaṃ uttamabhesajjānaṃ.
Sabbatthāpi ṭhānaṃ bahussutehi puññavantehi ca yojetabbaṃ. Kupitoti sabbatthāpi
dvīsu ṭhānesu kuppati, manussānañca "imesaṃ nāma paricitabhāvopi natthi,
dīgharattaṃ ekato vasantassa paṃsukūlatthāya vā piṇḍapātatthāya vā
sappitelādikāraṇā vā gharapaṭipāṭiyā carantassāpi me ekadivasaṃpi kiñci paṇītaṃ paccayaṃ
na denti. Āgantukamahallakaṃ pana disvāva yaṃ icchati, taṃ dentī"ti, therassa
ca "ayaṃpi mahallako imesaṃ attānaṃ dassentoyeva carati, kadāssu nāma
naṃ dhammakammikā nikkaḍḍheyyuṃ, evaṃ imasmiṃ asati ahameva lābhī assan"ti.
@Footnote: 1 cha.Ma. paṭṭadukūlapaṭṭuṇṇakoseyyādīnaṃ
@2 Ma. sappitelamaṃsasakkarādipūritānaṃ, cha.Ma. sappitelamadhusakkarādipūritānaṃ

---------------------------------------------------------------------------------------------
page161.
     Imesaṃ kho etaṃ āvusoti imesaṃ heṭṭhā ekūnavīsativārehi vuttānaṃ
icchāvacarānaṃ.
     [61] Dissanti ceva suyyanti cāti na icchāvacarā cakkhunā dissanti,
na sotena suyyanti manoviññāṇavisayattā. Appahīnaicchāvacarassa puggalassa
icchāvacaravasena pavattaṃ kāyakammaṃ disvā diṭṭhā viya vacīkammaṃ sutvā sutā viya ca
honti, tena vuttaṃ "dissanti ceva suyyanti cā"ti. Paccakkhakālaṃ 1- dissanti,
"asuko kira bhikkhu īdiso"ti parokkhakāle 2- suyyanti. Kiñcāpīti
anuggahagarahavacanaṃ. Tena āraññikattaṃ anuggaṇhāti, icchāvacarānaṃ appahānaṃ garahati.
     Tatrāyaṃ yojanā, kiñcāpi so bhikkhu gāmantasenāsanaṃ paṭikkhipitvā
āraññiko hoti, ante pantasenāsane vasati, ime cassa ettakā icchāvacarā
appahīnā. Kiñcāpi so atirekalābhaṃ paṭikkhipitvā piṇḍapātiko hoti. Kiñcāpi
so loluppacāraṃ vajjetvā sapadānacārī hoti. Kiñcāpi so gahapaticīvaraṃ
paṭikkhipitvā paṃsukūliko hoti.
     Lūkhacīvaradharoti ettha pana lūkhanati satthalūkhaṃ suttalūkhaṃ rajanalūkhanti tīhi
kāraṇehi lūkhaṃ veditabbaṃ. Tattha satthena khaṇḍākhaṇḍikaṃ chinnaṃ satthalūkhaṃ nāma,
taṃ agghena parihāyati, thūladīghasuttakena sibbitaṃ suttalūkhaṃ nāma, taṃ phassena
parihāyati kharasamphassaṃ hoti. Rajanena rattaṃ rajanalūkhaṃ nāma, taṃ vaṇṇena parihāyati
dubbaṇṇaṃ hoti. Kiñcāpi so bhikkhu evaṃ satthalūkhasuttalūkharajanalūkhacīvaradharo hoti,
ime cassa ettakā icchāvacarā appahīnā dissanti ceva suyyanti ca, athakho
naṃ viññū sabrahmacārī neva sakkaronti .pe. Na pūjentīti. Taṃ kissa hetūti
ettha tanti nipātamattaṃ, kissa hetūti kiṃkāraṇā. Te hi tassa .pe. Dissanti
ceva suyyanti ca yasmā tassa te pāpakā dissanti ceva suyyanti cāti vuttaṃ
hoti. Imesaṃ icchāvacarānaṃ appahīnattāti ayamettha adhippāyo.
     Idāni tamatthaṃ upamāya pākaṭaṃ karonto seyyathāpītiādimāha. Tattha
kuṇapanti matakaḷevaraṃ. Ahissa kuṇapaṃ ahikuṇapaṃ. Evaṃ itarāni.
@Footnote: 1 cha.Ma., i. paccakkhakāle    2 cha.Ma. tirokkhakāla

---------------------------------------------------------------------------------------------
page162.
Atipaṭikkūlajigucchaniyabhāvato cettha imāneva tīṇi vuttānīti veditabbāni.
Aññesañhi pasusukarādīnaṃ 1- kuṇapaṃ manussā kaṭukabhaṇḍādīhi abhisaṅkharitvā
paribhuñjantipi. Imesaṃ pana kupaṇaṃ abhinavaṃpi jigucchantiyeva, ko pana vādo
kālātikkamena pūtibhūtena. 2- Racayitvāti vaḍḍhetvā, paripūretvāti attho,
kupaṇaṃ gahetvā kaṃsapātiyaṃ pakkhipitvāti vuttaṃ hoti. Aññissāti aparāya.
Paṭikujjitvāti pidahitvā. Antarāpaṇanti āpaṇānamantare mahājanasaṅkiṇṇaṃ racchāmukhaṃ.
Paṭipajjeyyunti gaccheyyuṃ. Jaññajaññaṃ viyāti mokkhamokkhaṃ 3- viya
manāpamanāpaṃ viya. Apica vadhukā paṇṇākāraṃ viyāti vuttaṃ hoti. Vadhukā hi
jananīti 4- vuccati, tassā nīyamānapaṇṇākāraṃ jaññaṃ, ubhayatthāpi ādaravasena
vā pasaṃsāvasena vā puna vuttaṃ. 5- "jaññaṃ jaññaṃ viyātipi 6- pāṭho.
     Apāpuritvāti vivaritvā. Tassa saha dassanena amanāpatā ca saṇṭhaheyyāti
tassa kuṇapassa dassanena saheva tassa janassa amanāpatā tiṭṭheyya. Amanāpatāti
ca "amanāpaṃ idan"ti uppannacittacetasikānamevidaṃ adhivacanaṃ. Esa nayo
pāṭikulyajegucchatāsu. Jighacchitānampīti chātānampi. Na bhottukamyatā assāti
bhuñjitukāmatā na bhaveyya. Pageva suhitānanti chātānaṃ 7- pana paṭhamatarameva
bhuñjitukāmatā na bhaveyyāti vuttaṃ hoti.
     Tatrāyaṃ upamāsaṃsandanā:- parisuddhakaṃsapātīsadisaṃ imassa pabbajjāliṅgaṃ,
kuṇaparacitaṃ 8- viya icchāvacanaṃ appahānaṃ, aparakaṃsapātiyā paṭikujjanaṃ viya
āraññikaṅgādīhi icchāvacarapaṭicchādanaṃ, kaṃsapātiṃ vivaritvā kuṇapadassanena janassa
amanāpatā viya āraññikaṅgādīni anādiyitvā icchāvacaradassanena sabrahmacārīnaṃ
na sakkārakaraṇāditāti.
     [62] Sukkapakkhe pana kiñcāpīti anuggahapasaṃsāvacanaṃ, tena āraññikattaṃ
anuggaṇhāti, icchāvacarappahānaṃ pasaṃsati. Nemantanikoti nimantanapaṭiggāhako.
Vicitakāḷakanti vicinitvā apanītakāḷakaṃ. Anekasūpaṃ anekabyañjananti ettha sūpo
nāma hatthahāriyo vuccati. Byañjananti uttaribhaṅgaṃ. Tena macchamaṃsamuggasūpādīhi
@Footnote: 1 cha.Ma., i. sasasūkarādīnaṃ  2 cha.Ma., i. pūtibhūte  3 cha.Ma. cokkhacokkhaṃ
@4 cha.Ma. vadhukāti janetti vuccati,  5 cha.Ma., i. punaruttaṃ  6 cha.Ma. jaññajaññaṃ
@byātipi   7 Ma. achātānaṃ, cha.Ma., i. dhātānaṃ   8 cha.Ma. kuṇaparacanaṃ

---------------------------------------------------------------------------------------------
page163.
Anekasūpaṃ, nānappakāramaṃsādibyañjanehi anekabyañjananti vuttaṃ hoti. Sesaṃ
vuttanayeneva veditabbaṃ.
     Upamāsaṃsandane ca sālivarabhattaracanaṃ viya icchāvacarappahānaṃ, aparakaṃsapātiyā
paṭikujjanaṃ viya appicchatāsamuṭṭhānehi gāmantavihārādīhi icchāvacarappahāna-
paṭicchādanaṃ, kaṃsapātiṃ vivaritvā sālivarabhattadassanena janassa manāpatā viya
gāmantavihārādīni anādiyitvā icchāvacarappahānadassanena sabrahmacārīnaṃ
sakkārakaraṇādīni 1- veditabbāni. 1-
     [63] Upamā maṃ āvuso sāriputta paṭibhātīti mayhaṃ āvuso sāriputta
upamā upaṭṭhāti, ekaṃ upamaṃ vattukāmo ahanti adhippāyo. Paṭibhātu tanti
tuyhaṃ paṭibhātu upaṭṭhātu, vada tvanti adhippāyo. Ekamidāhanti ettha idāti
nipātamattaṃ, ekasmiṃ samaye ahanti vuttaṃ hoti, bhummatthe upayogavacanaṃ. Rājagahe
viharāmi giribbajeti rājagahanti tassa nagarassa nāmaṃ, samantato pana giriparikkhepena
vajo viya saṇṭhitattā giribbajanti vuccati. Tasmiṃ nagare viharāmi,
tannissāya viharāmīti vuttaṃ hoti. Atha khvāhanti atha kho ahaṃ. Ettha ca athāti
aññādhikāravacanārambhe nipāto. Khoti padapūraṇamatte. Pubbaṇhasamayanti divasassa
pubbabhāgasamayaṃ, pubbaṇhasamayeti attho, pubbaṇhe vā samayaṃ pubbaṇhasamayaṃ,
pubbaṇhe ekaṃ khaṇanti vuttaṃ hoti. Evaṃ accantasaṃyoge upayogavacanaṃ labbhati.
Nivāsetvāti paridahitvā, vihāranivāsanaparivattanavaseneva taṃ veditabbaṃ.
Gāmappavesanatthāya vā saṇṭhapetvā nivāsanavaseneva, na hi so tato pubbe anivattho
ahosi.
     Pattacīvaramādāyāti pattaṃ hatthehi cīvaraṃ kāyena ādiyitvā. Piṇḍāyāti
piṇḍapātatthāya. Samītīti tassa nāmaṃ. Yānakāraputtoti rathakāraputto. Paṇḍuputtoti
paṇḍussa putto. Ājīvakoti naggasamaṇako. Purāṇayānakāraputtoti porāṇayānakārakulassa
putto. Paccupaṭṭhitoti upagantvā ṭhito. Vaṅkaṃ nāma ekato kuṭilaṃ.
Jimhaṃ sappagatamaggasadisaṃ. Dosanti phegguvisamagaṇṭhikādiṃ. Yathā yathāti kālatthe
@Footnote: 1-1 cha.Ma. sakkārakaraṇāditā veditabbā

---------------------------------------------------------------------------------------------
page164.
Nipāto, yadā yadā yasmiṃ yasmiṃ kāleti vuttaṃ hoti. Tathā tathāti ayaṃpi
kālatthoyeva, tasmiṃ tasmiṃ kāleti vuttaṃ hoti. So attano suttānulomena
cinteti, itaro tena cintitakkhaṇe cintitaṭṭhānameva gacchati. Attamanoti sakamano
tuṭaṭhamano pītisomanassehi gahitamano. Attamanavācaṃ nicchāresīti attamanatāya
vācaṃ attamanabhāvassa vā yuttavācaṃ nicchāresi udīrayi, pabyāharīti vuttaṃ hoti.
Hadayā hadayaṃ maññe aññāyāti cittena cittaṃ jānitvā viya.
     Assaddhāti buddhadhammasaṃghesu saddhāvirahitā, jīvikatthāti iṇabhayādipīḷitā bahi
jīvituṃ asakkontā idha jīvikatthikā hutvā. Na saddhāti na saddhāya. Saṭhā māyāvinoti
māyāsāṭheyyehi yuttā. Keṭubhinoti 1- sikkhitakerāṭikā, nipphannathāmagatasāṭheyyāti
vuttaṃ hoti. Sāṭheyyañhi abhūtaguṇadassanato abhūtabhaṇḍaguṇadassanasamaṃ 2- katvā
"kerāṭiyan"ti vuccati. Unnaḷāti uggatanaḷā, uṭṭhitatucchamānāti vuttaṃ hoti.
Capalāti pattacīvaramaṇḍanādinā cāpalyena yuttā. Mukharāti mukhakharā, kharavacanāti
vuttaṃ hoti. Vikiṇṇavācāti asaññatavacanā, divasaṃpi niratthakavacanappalāpino.
Indriyesu aguttadvārāti chasu indriyesu asaṃvutakammadvāRā. Bhojane
amattaññunoti bhojane yāpanamattā 3- jānitabbā 3- pariyesanapaṭiggahaṇaparibhogesu
yuttatā, tassā anajānakā. Jāgariyaṃ ananuyuttāti jāgare ayuttā. Sāmaññe
anapekkhavantoti samaṇadhamme nirapekkhā, dhammānudhammapaṭipattirahitāti attho. Sikkhāya
na tibbagāravāti sikkhāpadesu bahulagāravā na honti, āpattivītikkamanabahulā. 4-
Bāhullikātiādi dhammadāyāde vuttaṃ. Kusītātiādi bhayabherave. Dhammapariyāyenāti
dhammadesanāya.
     Saddhā agārasmāti pakatiyāpi saddhāya, pabbajitāpi saddhā agārasmā
anagāriyaṃ pabbajitā. Pivanti maññe ghasanti maññeti pivanti viya gilanti 5-
viya. Attamanavācaṃ nicchārentā vacasā pivanti viya, abbhanumodantā manasā
ghasanti viya. Sādhu vatāti sundaraṃ vata. Sabrahmacārīti rassaṃpi vaṭṭati dīghaṃpi.
Rasse sati sāriputtassa upari hoti, dīghe sati sabrahmacārīnaṃ. Yadā sāriputtassa
@Footnote: 1 cha.Ma. ketabinoti   2 i....dassanasamaṃpi   3-3 cha.Ma. yā mattā jānitabbā
@4 cha.Ma....vītikkamabahulā vā.    5 cha.Ma. ghasanti

---------------------------------------------------------------------------------------------
page165.
Upari hoti, tadā sabrahmacārī sāriputto amhe akusalā vuṭṭhāpetvāti attho.
Yadā sabrahmacārīnaṃ, tadā sabrahmacārino akusalā vuṭṭhāpetvāti attho. Daharoti
taruṇo. Yuvāti yobbanabhāve ṭhito. Maṇḍanakajātikoti alaṅkārakasabhāvo, tattha
koci taruṇopi yuvā na hoti yathā atitaruṇo, koci yuvāpi maṇḍanakajātiko
na hoti yathā upasantasabhāvo, ālasiyabyasanādīhi vā abhibhūto, idha pana daharo
ceva yuvā ca maṇḍanakajātiko ca adhippeto, tasmā evamāha. Unnaḷādīni 1-
lokasammatattā vuttāni. Itiha teti evaṃ te. Ubho mahānāgāti dvepi mahānāgā,
dvepi hi ete aggasāvakā "mahānāgā"ti vuccanti. Tatrāyaṃ vacanattho, chandādīhi
na gacchantīti nāgā, tena tena maggena pahīnakilese na āgacchantīti nāgā,
nānappakārakaṃ āguṃ na karontīti nāgā, ayamettha saṅkhepo, vitthāro pana
mahāniddese 2- vuttanayeneva veditabbo. Apica:-
              "āguṃ na karoti kiñcipi loke
               sabbasaṃyoge visajja bandhanāni
               sabbattha na sajjati vippamutto 3-
               nāgo tādi pavuccate tathattā"ti. 4-
     Evamettha attho veditabbo. Mahantā nāgā mahānāgā, aññehi
khīṇāsavanāgehi pujjatarā ca pāsaṃsatarā cāti attho. Aññamaññassāti añño
aññassa. Samanumodiṃsūti samaṃ anumodiṃsu. Tattha imāya upamāya mahāmoggallāno
anumodi, paṭibhātu taṃ āvusoti dhammasenāpati. Tena vuttaṃ "aññamaññassa subhāsitaṃ
samanumodiṃsū"ti.
                    Papañcasūdanīyā majjhimanikāyaṭṭhakathāya
                      anaṅgaṇasuttavaṇṇanā niṭṭhitā.
                          -------------
@Footnote: 1 cha.Ma., i. uppalādīni    2 khu. mahā. 29/363/242 māgandiyasuttaniddesa (syā)
@3 cha.Ma., i. vimutto      4 khu.su. 25/528/437, khu. mahā. 29/363/242

---------------------------------------------------------------------------------------------
page166.
                       6. Ākaṅkheyyasuttavaṇṇanā
     [64] Evamme sutanti ākaṅkheyyasuttaṃ. Tattha sampannasīlāti tividhaṃ
sampannaṃ paripuṇṇasamaṅgimadhuravasena. Tattha:-
           "sampannaṃ sālikedāraṃ          suvā bhuñjanti kosiya
            paṭivedemi te brahme        na naṃ *- vāretumussahe"ti 1-
     idaṃ paripuṇṇasampannaṃ nāma. "iminā pāṭimokkhasaṃvarena upeto hoti
samupeto upāgato samupāgato upapanno *- sampanno samannāgato"ti 2- idaṃ
samaṅgisampannaṃ nāma. "imissā bhante mahāpaṭhaviyā heṭṭhimatalaṃ sampannaṃ,
seyyathāpi khuddakamadhuṃ 3- anelakaṃ, 4- evamassādan"ti 5- idaṃ madhurasampannaṃ nāma.
Idha pana paripuṇṇasampannaṃpi samaṅgisampannaṃpi vaṭṭati. Tasmā sampannasīlāti
paripuṇṇasīlā hutvātipi sīlasamaṅgino hutvātipi evamettha attho veditabbo.
Sīlanti kenatthena sīlaṃ. Sīlanatthena sīlaṃ? tassa vitthārakathā visuddhimagge vuttā.
     Tatthapi "paripuṇṇasīlā"ti iminā atthena khettadosavigamena khettapāripūri
viya sīladosavigamena sīlapāripūrī vuttā hoti. Yathā hi khettaṃ vījakhaṇḍaṃ vappakhaṇḍaṃ
udakakhaṇḍaṃ osakhaṇḍanti 6- catudosasamannāgataṃ aparipūraṃ hoti.
     Tattha vījakhaṇḍaṃ nāma yattha antarantarā vījāni khaṇḍāni vā pūtīni
vā honti, tāni yattha vapanti, tattha sassaṃ na uṭṭheti, khettaṃ khaṇḍaṃ hoti.
Vappakhaṇḍaṃ nāma yattha akusalo vījāni vapento antarantarā na 7- pāteti. 7-
Evañhi sabbattha sassaṃ na uṭṭheti, khettaṃ khaṇḍaṃ hoti. Udakakhaṇḍaṃ nāma
yattha katthaci udakaṃ atibahu vā hoti na vā, tatrāpi hi sassāni na
uṭṭhenti, khettaṃ khaṇḍaṃ hoti. Osakhaṇḍaṃ nāma yattha kassako kismiñci padese
@Footnote: *1 pāli. na te, khu.jā. pakiṇṇaka. 27/1872/366 (syā) *2 pāli. samupapanno, abhi.
@vibhaṅga. 35/511/396 jhānavibhaṅga.   3 cha.Ma., i. khuddamadhuṃ  4 cha.Ma. aneḷakaṃ
@5 vinaYu. mahāvi. 1/17/8 verañjakaṇḍa.  6 Ma. usakhaṇḍanti, cha.Ma., i. īsakhaṇḍanti
@7-7 cha.Ma. nipāteti

---------------------------------------------------------------------------------------------
page167.
Naṅgalena bhūmiṃ cattāro pañca vāre kasanto atigambhīraṃ karoti, tato osaṃ
uppajjati, tatrāpi hi sassaṃ na uṭṭheti, khettaṃ khaṇḍaṃ hoti, tādisañca
khettaṃ na mahapphalaṃ hoti na mahānisaṃsaṃ, tatrāpi hi bahuṃpi vapetvā appaṃ
labhati. Imesaṃ pana catunnaṃ dosānaṃ vigamā khettaṃ paripuṇṇaṃ hoti. Tādisañca
khettaṃ mahapphalaṃ hoti mahānisaṃsaṃ. Evameva khaṇḍaṃ chiddaṃ sabalaṃ kammāsanti
catudosasamannāgataṃ sīlaṃ aparipūraṃ hoti. Tādisañca sīlaṃ na mahapphalaṃ hoti na
mahānisaṃsaṃ. Imesaṃ pana catunnaṃ dosānaṃ vigamā sīlakhettaṃ paripuṇṇaṃ hoti,
tādisañca sīlaṃ mahapphalaṃ hoti mahānisaṃsaṃ.
     "sīlasamaṅgino"ti hi iminā panatthena sīlena samaṅgībhūtā samodhānagatā
samannāgatā hutvā viharathāti idameva vuttaṃ hoti. Tattha dvīhi kāraṇehi
sampannasīlatā hoti sīlavipattiyā ca ādīnavadassanena sīlasampattiyā ca
ānisaṃsadassanena. Tadubhayaṃpi visuddhimagge vitthāritaṃ.
     Tattha "sampannasīlā"ti ettāvatā kira bhagavā catuppārisuddhisīlaṃ uddisitvā
"pāṭimokkhasaṃvarasaṃvutā"ti iminā tattha jeṭṭhakasīlaṃ vitthāretvā dassesīti
dīpavihāravāsī sumanatthero āha. Antevāsiko panassa tepiṭakacūḷanāgatthero
āha:- ubhayatthāpi paṭimokkhasaṃvaro bhagavatā vutto, pāṭimokkhasaṃvaroyeva hi
sīlaṃ. Itarāni pana tīṇi sīlanti vuttaṭṭhānaṃ nāma atthīti ananujānanto
vatvā āha:- "indriyasaṃvaro nāma chadvārarakkhāmattakameva, ājīvapārisuddhi
dhammena samena paccayuppattimattakaṃ, paccayanissitaṃ paṭiladdhapaccaye idamatthanti
paccavekkhitvā paribhuñjanamattakaṃ. Nippariyāyena pāṭimokkhasaṃvaro ca 1- sīlaṃ. Yassa
so bhinno, ayaṃ chinnasīso viya puriso hatthapāde sesāni rakkhissatīti na
vattabbo. Yassa pana so arogo, ayaṃ acchinnasīso viya puriso jīvitaṃ sesāni
puna pākatikāni katvā rakkhituṃ sakkoti. Tasmā `sampannasīlā'ti iminā
pāṭimokkhasaṃvaraṃ uddisitvā `sampannapāṭimokkhā'ti tasseva vevacanaṃ vatvā taṃ
vitthāretvā dassento `paṭimokkhasaṃvarasaṃvutā' tiādimāhā"ti.
@Footnote: 1 cha.Ma., i. va

---------------------------------------------------------------------------------------------
page168.
     Tattha pāṭimokkhasaṃvarasaṃvutāti pāṭimokkhasaṃvarena samannāgatā. Ācāragocara-
sampannāti ācārena ca gocarena ca sampannā. Anumattesūti appamattakesuvajjesūti
akusaladhammesu. Bhayadassāvīti bhayadassino. Samādāyāti sammā ādiyitvā.
Sikkhatha sikkhāpadesūti tantaṃ sikkhāpadaṃ sammā ādiyitvā sikkhatha. Apica samādāya
sikkhatha sikkhāpadesūti yaṅkiñci sikkhāpadesu sikkhākoṭṭhāsesu sikkhitabbaṃ kāyikaṃ
vā vācasikaṃ vā, taṃ sabbaṃ sammā ādāya sikkhathāti ayamettha saṅkhepo,
vitthārato pana sabbānetāni pāṭimokkhasaṃvarādīni padāni visuddhimagge vuttāni.
     [65]  Ākaṅkheyya ceti idaṃ kasmā āraddhaṃ?  sīlānisaṃsadassanatthaṃ.
Sacepi hi acirapabbajitānaṃ vā duppaññānaṃ vā evamassa "bhagavā sīlaṃ pūrethāti
vadati, ko nu kho sīlapūraṇe ānisaṃso, ko viseso, kā vuḍḍhī"ti. 1- Tesaṃ
sattarasa ānisaṃse dassetuṃ evamāha. Appeva nāma etaṃ 2- sabrahmacārīnaṃ
piyamanāpatādiṃ āsavakkhayapariyosānaṃ ānisaṃsaṃ sutvāpi sīlaṃ paripūressanti
visakaṇṭakavāṇijo viya. Visakaṇṭakavāṇijo nāma guḷavāṇijoti vuccati.
     So kira guḷaphāṇitakhaṇḍasakkharādīni sakaṭenādāya paccantagāmaṃ gantvā
"visakaṇṭakaṃ gaṇhatha visakaṇṭakaṃ gaṇhathā"ti ugghosesi. Taṃ sutvā gāmikā "visaṃ
nāma kakkhaḷaṃ, yo naṃ khādati, so marati, kaṇṭakaṃpi vijjhitvā māreti, ubhopete
kakkhaḷā, ko ettha ānisaṃso"ti gehe dvārāni thakesuṃ, dārake ca palāpesuṃ.
Taṃ disvā vāṇijo "avohārakusalā ime gāmikā, handa ne upāyena
gaṇhāpemī"ti "atimadhuraṃ gaṇhatha, atisāduṃ gaṇhatha, guḷaphāṇitaṃ sakkharaṃ samagghaṃ labbhati,
kūṭamāsakakūṭakahāpaṇādīhipi labbhatī"ti ugghosesi. Taṃ sutvā gāmikā haṭṭhatuṭṭhā
āgantvā bahuṃpi mūlaṃ datvā gahesuṃ. Tattha vāṇijassa "visakaṇṭakaṃ gaṇhathā"ti
ugghosanaṃ viya bhagavato "sampannasīlā bhikkhave viharatha .pe. Samādāya sikkhatha
sikkhāpadesū"ti vacanaṃ. "ubhopete kakkhaḷā, ko ettha ānisaṃso"ti gāmikānaṃ
cintanaṃ viya bhagavā "sampannasīlā viharathā"ti āha. "sīlañca nāmetaṃ kakkhaḷaṃ 3-
hasakhiḍḍādipaccanīkaṃ, 3-  ko nu kho sampannasīlānaṃ ānisaṃso"ti bhikkhūnaṃ cintanaṃ.
@Footnote: 1 cha.Ma., i. vaḍḍhi  2 Sī. evaṃ   3-3 cha.Ma. kakkhaḷaṃ pharusaṃ khiḍḍādipaccanīkaṃ.

---------------------------------------------------------------------------------------------
page169.
Atha tassa vāṇijassa "atimadhuraṃ gaṇhathā"tiādivacanaṃ viya bhagavato
piyamanāpatādiāsavakkhayapariyosānaṃ sattarasaānisaṃsapakāsanatthaṃ "ākaṅkheyya
ce "tiādivacanaṃ veditabbaṃ.
     Tattha ākaṅkheyya ceti yadi ākaṅkheyya yadi iccheyya. Piyo ca assanti
piyacakkhūhi sampassitabbo, sinehuppattiyā padaṭṭhānabhūto bhaveyyanti vuttaṃ hoti.
Manāpoti tesaṃ manavaḍḍhanako, tesaṃ vā manena pattabbo, mettacittena
pharitabboti vuttaṃ hoti. Garūti tesaṃ garuṭṭhāniko pāsāṇacchattasadiso. Bhāvanīyoti
"addhāyamāyasmā jānaṃ jānāti passaṃ passatī"ti evaṃ sambhāvanīyo. Sīlesvessa
paripūrikārīti catuppārisuddhisīlesuyeva paripūrikārī assa, anūnena paripūritākārena
samannāgato bhaveyyāti vuttaṃ hoti. Ajjhattaṃ cetosamathamanuyuttoti attano
cittasamathe yutto, ettha hi ajjhattanti vā attanoti vā etaṃ ekatthaṃ,
byañjanameva nānaṃ. Bhummatthe panetaṃ samathanti upayogavacanaṃ. Anūti iminā
upasaggena yoge siddhaṃ. Anirākatajjhānoti bahi anīhatajjhāno avināsitajjhāno
vā, nīharaṇavināsatthañhi idaṃ nirākaraṇaṃ nāma. Thambhaṃ niraṃkatvā 1-
nivātavuttītiādīsu cassa payogo daṭṭhabbo.
     Vipassanāya samannāgatoti sattavidhāya anupassanāya yutto, sattavidhā
anupassanā nāma aniccānupassanā dukkhānupassanā anattānupassanā
nibbidānupassanā virāgānupassanā nirodhānupassanā paṭinissaggānupassanāti. Tā
visuddhimagge vitthāritā. Brūhetā suññāgārānanti vaḍḍhetā suññāgārānaṃ,
ettha ca samathavipassanāvasena kammaṭṭhānaṃ gahetvā rattindivaṃ suññāgāraṃ pavisitvā
nisīdamāno bhikkhu "brūhetā suññāgārānan"ti veditabbo. Ekabhūmikādipāsāde
kurumānopi pana nevasuññāgārānaṃ brūhetāti daṭṭhabboti.
     Ettāvatā ca yathā taṇhāviparītadesanā paṭhamaṃ taṇhāvasena āraddhāpi
taṇhāpadaṭṭhānattā mānadiṭṭhīnaṃ mānadiṭṭhiyo osaritvā kamena papañcattayadesanā
jātā, evamayaṃ desanā paṭhamaṃ adhisīlasikkhāvasena āraddhāpi sīlapadaṭṭhānattā
@Footnote: 1 cha.Ma. nirākatvā

---------------------------------------------------------------------------------------------
page170.
Samathavipassanānaṃ samathavipassanāyo osaritvā kamena sikkhāttayadesanā jātāti
veditabbā.
     Tattha 1- hi "sīlesvevassa paripūrikārī"ti ettāvatā adhisīlasikkhā vuttā.
"ajjhattaṃ cetosamathamanuyutto anirākatajjhāno"ti ettāvatā adhicittasikkhā,
"vipassanāya samannāgato"ti ettāvatā adhipaññāsikkhā, "brūhetā
suññāgārānan"ti iminā pana samathavasena suññāgāravaḍḍhane adhicittasikkhā,
vipassanāvasena adhipaññāsikkhāti evaṃ dvepi sikkhā saṅgahetvā vuttā. Ettha ca
"ajjhattaṃ cetosamathananuyutto anirākatajjhāno"ti imehi padehi sīlānurakkhakā
eva cittekaggatā kathitā. "vipassanāyā"ti iminā padena sīlānurakkhako
saṅkhārapariggaho.
     Kathaṃ cittekaggatā sīlamanurakkhati? yassa hi cittekaggatā natthi, so
Byādhimhi uppanne vihaññati, so byādhivihato vikkhittacitto sīlaṃ
vināsetvāpi byādhivūpasamakattā hoti. Yassa pana cittekaggatā atthi, so taṃ
byādhidukkhaṃ vikkhambhitvā samāpattiṃ samāpajjati, samāpannakkhaṇe dukkhaṃ dūrāpagataṃ
hoti, balavataraṃ sukhamuppajjati. Evaṃ cittekaggatā sīlaṃ anurakkhati.
     Kathaṃ saṅkhārapariggaho sīlamanurakkhati? yassa hi saṅkhārapariggaho natthi,
Tassa "mama rūpaṃ mama viññāṇan"ti attabhāve balavamamattaṃ hoti, so tathārūpesu
dubbhikkhabyādhibhayādīsu sampattesu sīlaṃ vināsetvāpi attabhāvaṃ posetā hoti.
Yassa pana saṅkhārapariggaho atthi, tassa attabhāve balavamamattaṃ vā sineho vā
na hoti, so hi tathārūpesu dubbhikkhabyādhibhayādīsu sampattesu sacepissa antaṃ
bahi nikkhamati, 2- sacepi ussussati visussati, khaṇḍākhaṇḍiko vā hoti satadhāpi
sahassadhāpi, neva sīlaṃ vināsetvā attabhāvaṃ posetā hoti. Evaṃ
saṅkhārapariggaho sīlamanurakkhati. "brūhetā suññāgārānan"ti iminā pana tasseva
ubhayassa brūhanā vaḍḍhanā sātaccakiriyā dassitā.
     Evaṃ bhagavā yasmā "sabrahmacārīnaṃ piyo cassaṃ manāpo ca garu ca
bhāvanīyo cā"ti ime cattāro dhamme ākaṅkhantena natthaññaṃ kiñci kātabbaṃ,
@Footnote: 1 cha.Ma., i. ettha          2 cha.Ma. antāni bahi nikkhamanti

---------------------------------------------------------------------------------------------
page171.
Aññadatthuṃ sīlādiguṇasamannāgatena bhavitabbaṃ. Īdiso hi sabrahmacārīnaṃ piyo
hoti manāpo garubhāvanīyo. Vuttaṃpi hetaṃ:-
         "sīladassanasampannaṃ                 dhammaṭṭhaṃ saccavādinaṃ
          attano kammakubbānaṃ              taṃ jano kurute piyan"ti. 1-
     Tasmā "ākaṅkheyya ce bhikkhave bhikkhu sabrahmacārīnaṃ piyo cassaṃ .pe.
Bhāvanīyo cāti sīlesvevassa paripūrikārī .pe. Suññāgārānan"ti vatvā idāni
yasmā paccayalābhādīnaṃ 2- patthayantenāpi idameva karaṇīyaṃ, na aññaṃ kiñci,
tasmā "ākaṅkheyya ce bhikkhave bhikkhu lābhī assan"ti ādimāha. Na cettha
bhagavā lābhanimittaṃ sīlādiparipūraṇaṃ kathetīti veditabbo. Bhagavā hi ghāsesanaṃ
chinnakatho na vācaṃ sampayuttambhaṇeti, evaṃ sāvake ovadati, so kathaṃ lābhanimittaṃ
sīlādiparipūraṇaṃ kathessati, puggalajjhāsayavasena panetaṃ vuttaṃ. Yesañhi evaṃ
ajjhāsayo bhaveyya "sace mayaṃ catūhi paccayehi na kilameyyāma, sīlādiṃ paripūretuṃ
sakkuṇeyyāmā"ti, tesaṃ ajjhāsayavasena bhagavā evamāha. Apica sarasānisaṃso
esa sīlassa, yadidaṃ cattāro paccayā nāma. Tathāhi paṇḍitamanussā koṭṭhādīsu
ṭhapitaṃ nīharitvā puttādīnaṃpi adatvā attanāpi aparibhuñjitvā sīlavantānaṃ
dentīti sīlassa sarasānisaṃsadassanatthaṃ hetaṃ 3- vuttaṃ.
     Tatiyavāre yesāhanti yesaṃ ahaṃ. Tesante kārāti tesaṃ devānaṃ vā
manussānaṃ vā te mayi katā paccayadānakāRā. Devāpi hi sīlādiguṇayuttānaṃ
paccaye denti, na kevalaṃ manussāyeva, sakko viya āyasmato mahākassapassa.
Mahapphalā mahānisaṃsāti ubhayametaṃ atthato ekaṃ, byañjanameva nānaṃ. Mahantaṃ
vā lokiyasukhaṃ phalantīti mahapphalā. Mahato lokuttarasukhassa paccayā hontīti
mahānisaṃsā. Sīlādiguṇayuttassa hi kaṭacchubhikkhāpi pañcaratanamattāya bhūmiyā
paṇṇasālāpi katvā dinnā anekāni kappasahassāni duggativinipātato rakkhati,
pariyosāne ca amatāya dhātuyā parinibbānapaccayo hoti. "khīrodanaṃ ahamadāsin"ti
ādīni 4- cettha vatthūni, sakalameva vā petavatthu vimānavatthu ca sādhakaṃ. Tasmā
@Footnote: 1 khu. dhamMa. 25/217/55 pañcasatadārakavatthu  2 cha.Ma. paccayalābhādiṃ, Sī.
@paccayalābhāditaṃ, i...dikaṃ   3 cha.Ma. petaṃ   4 khu. vimāna. 26/413/55
@khīrodanadāyikāvimāna

---------------------------------------------------------------------------------------------
page172.
Paccayadāyakehi attani katānaṃ kārānaṃ mahapphalataṃ icchantenāpi
sīlādiguṇayutteneva bhavitabbanti dasseti.
     Catutthavāre ñātīti sassusasurapakkhikā. Sālohitāti ekalohitabandhā 1-
pitupitāmahādayo. Petāti peccabhāvaṃ gatā. Kālakatāti matā. Tesantanti tesantaṃ
mayi pasannacittataṃ vā pasannena cittena anussaraṇaṃ vā. Yassa hi bhikkhuno
kālakato pitā vā mātā vā "amhākaṃ ñātako thero sīlavā kalyāṇadhammo"ti
pasannacitto hutvā taṃ bhikkhuṃ anussarati, tassa so cittappasādopi taṃ
anussaraṇamattaṃpi mahapphalaṃ mahānisaṃsameva hoti, anekāni kappasahassāni duggatito
taretuṃ 2- ante ca amataṃ pāpetuṃ samatthameva hoti. Vuttaṃ hetaṃ bhagavatā "ye te
bhikkhave bhikkhū sīlasampannā samādhisampannā paññā vimutti vimuttiñāṇadassana-
sampannā, dassanampāhaṃ bhikkhave tesaṃ bhikkhūnaṃ bahukāraṃ vadāmi, savanaṃ anussatiṃ
anupabbajjaṃ upasaṅkamanaṃ payirūpāsanampāhaṃ bhikkhave tesaṃ bhikkhūnaṃ bahukāraṃ
vadāmī"ti. 3- Tasmā ñātisālohitānaṃ attani cittappasādassa anussatiyāva
mahapphalataṃ icchantenāpi sīlādiguṇayutteneva bhavitabbanti dasseti.
     [66] Pañcamavāre aratiratisaho assanti aratiyā ratiyā ca saho
abhibhavitā ajjhottharitā bhaveyyaṃ. Ettha ca aratīti adhikusalesu dhammesu
pantasenāsanesu ukkaṇṭhā. Ratīti pañcakāmaguṇarati. Na ca maṃ arati saheyyāti maṃ ca
arati nābhibhaveyya na maddeyya na ajjhotthareyya. Uppannanti jātaṃ nibbattaṃ.
Sīlādiguṇayutto hi aratiṃ ca ratiṃ ca sahati ajjhottharati madditvā tiṭṭhati. Tasmā
īdisamattānaṃ icchantenāpi sīlādiguṇayuttena bhavitabbanti dasseti.
     Chaṭṭhavāre bhayanti cittutrāsopi ārammaṇaṃpi bheravaṃ ārammaṇameva. Sesaṃ
pañcamavāre vuttanayameva. Sīlādiguṇayutto hi bhayabheravaṃ sahati ajjhottharati
madditvā tiṭṭhati ariyakoṭiyavāsī 4- mahādattatthero viya.
@Footnote: 1 cha.Ma.....baddhā evamuparipi          2 cha.Ma., i. vāretuṃ
@3 khu. iti. 25/104/323 sīlasampannasutta    4 Ma. pāṭiyakoṭiyavāsī

---------------------------------------------------------------------------------------------
page173.
     Thero kira maggapaṭipanno aññataraṃ pāsādikaṃ araññaṃ disvā "idhevajja
samaṇadhammaṃ katvā gamissāmī"ti maggā okkamma aññatarasmiṃ rukkhamūle saṅghāṭiṃ
paññāpetvā pallaṅkaṃ ābhujitvā nisīdi. Rukkhadevatāya
dārakā therassa sīlatejena sakabhāvena saṇṭhātuṃ 1- asakkontā vissaramakaṃsu. Devatāpi
sakalaṃ rukkhaṃ cālesi, thero acalova nisīdi. Sā devatā dhūmāyi pajjali, nevāsakkhi
theraṃ cāletuṃ, tato upāsakavaṇṇenāgantvā vanditvā aṭṭhāsi. "ko eso"ti
vuttā "ahaṃ bhante etasmiṃ rukkhe adhivatthā devatā"ti avoca. "tvaṃ ete
vikāre akāsīti. Āma bhanteti. Kasmāti ca vuttā āha "tumhākameva bhante
sīlatejena dārakā sakabhāvena saṇṭhātuṃ asakkontā vissaramakaṃsu, sāhaṃ tumhe
palāpetuṃ evamakāsin"ti. Thero āha "atha kasmā idha bhante mā vasatha, mayhaṃ
aphāsūti paṭikacceva nārocase, 2- idāni pana mā kiñci avaca, ariyakoṭiyamahādatto
amanussabhayena gatoti vacanato lajjāmi, tenāhaṃ idheva vasissaṃ, tvaṃ pana
ajjekadivasaṃ yattha kattha katthaci vasāhī"ti. Evaṃ sīlādiguṇayutto bhayabheravasaho
hoti. Tasmā īdisamattānaṃ icchantenāpi sīlādiguṇayutteneva bhavitabbanti
dasseti.
     Sattamavāre ābhicetasikānanti abhicetoti abhikkantaṃ visuddhacittaṃ vuccati,
adhicittaṃ vā, abhicetasi jātāni ābhicetasikāni, abhiceto sannissitānīti vā
ābhicetasikāni. Diṭṭhadhammasukhavihārānanti diṭṭhadhamme sukhavihārānaṃ. Diṭṭhadhammoti
paccakkho attabhāvo vuccati, tattha sukhavihārabhūtānanti attho, rūpāvacarajjhānānametaṃ
adhivacanaṃ. Tāni hi appetvā nisinnā jhāyino imasmiṃyeva attabhāve
asaṅkiliṭṭhanekkhammasukhaṃ vindanti, tasmā "diṭṭhadhammasukhavihārino"ti vuccanti.
Nikāmalābhīti nikāmena lābhī attano icchāvasena lābhī, icchiticchitakkhaṇe samāpajjituṃ
samatthoti vuttaṃ hoti. Akicchalābhīti sukheneva paccanīkadhamme vikkhambhitvā
samāpajjituṃ samatthoti vuttaṃ hoti. Akasiralābhīti akasirānaṃ lābhī, vipulānaṃ
yathāparicchedeyeva vuṭṭhātuṃ samatthoti vuttaṃ hoti. Ekacco hi lābhīyeva hoti,
@Footnote: 1 Ma. sandhāretuṃ             2 cha.Ma. nāvacāsi, Sī.,i. nāvocāti

---------------------------------------------------------------------------------------------
page174.
Na pana sakkoti icchiticchitakkhaṇe samāpajjituṃ. Ekacco sakkoti tathā samāpajjituṃ,
pāripanthike 1- pana kicchena vikkhambheti. Ekacco tathā ca samāpajjati pāripanthike 1-
ca akiccheneva vikkhambheti. Na sakkoti nāḷikāyantaṃ viya yathāparicchedeyeva ca
vuṭṭhātuṃ. Yo pana imaṃ tividhaṃpi sampadaṃ icchati, sopi sīlesvevassa paripūrikārīti.
     Evaṃ abhiññāpādake jhāne vutte kiñcāpi abhiññānaṃ vāro āgato,
atha kho naṃ bhagavā aggahetvāva yasmā na kevalaṃ abhiññāpādakajjhānāni ca
abhiññāyoyeva ca sīlānaṃ ānisaṃso, apica kho cattāri arūpajjhānāni tayo ca
heṭṭhā ariyamaggā tasmā taṃ sabbaṃ pariyādiyitvā dassetuṃ ākaṅkheyya ce .pe.
Ye te santāti evamādimāha.
     Tattha santāti aṅgasantatāya ceva ārammaṇasantatāya ca santā. Vimokkhāti
paccanīkadhammehi vimuttattā 2- ārammaṇe ca adhimuttattā. Atikkamma rūpeti
rūpāvacarajjhāne atikkamitvā, ye te vimokkhā atikkamma rūpe santāti padasambandho,
itarathā hi atikkamma rūpe kiṃ karotīti na paññāyeyyuṃ. Āruppāti ārammaṇato
ceva vipākato ca rūpavirahitā. Kāyena phusitvāti nāmakāyena phusitvā pāpuṇitvā,
adhigantvāti vuttaṃ hoti. Sesaṃ uttānameva. Idaṃ vuttaṃ hoti "yopi bhikkhu
ime vimokkhe phusitvā viharitukāmo, sopi sīlesveva paripūrikārī assā"ti.
     [67] Navamavāre tiṇṇaṃ saṃyojanānanti sakkāyadiṭṭhivikicchāsīlabbataparāmāsa-
saṅkhātānaṃ tiṇṇaṃ bandhanānaṃ. Tāni hi saṃyojenti khandhagatibhavādīhi khandhagatibhavādayo
vā kammaphalena, 3- tasmā saṃyojanānīti vuccanti, bandhanānīti attho. Parikkhayāti
parikkhayena. Sotāpannoti sotaṃ āpanno. Sototi ca maggassetaṃ adhivacanaṃ.
Sotāpannoti taṃsamaṅgīpuggalassa. 4- Yathāha "soto sototi hidaṃ sāriputta vuccati,
katamo nukho sāriputta sototi, ayameva hi bhante ariyo aṭṭhaṅgiko maggo,
seyyathīdaṃ, sammādiṭṭhi sammāsaṅkappo .pe. Sammāsamādhīti, sotāpanno
sotāpannoti hidaṃ sāriputta vuccati. Katamo nukho sāriputta sotāpannoti. Yo
hi bhante iminā aṭṭhaṅgikena maggena samannāgato, ayaṃ vuccati sotāpanno,
@Footnote: 1-1 cha.Ma., i. pāribandhike         2 Sī., i. vimuttā
@3 cha.Ma., i. kammaṃ vā phalena, Ma. kammaphalena saṃyojenti yasmā
@4 Sī., Ma. taṅkhaṇe puggalassa

---------------------------------------------------------------------------------------------
page175.
Soyamāyasmā evaṃnāmo evaṃgotto"ti 1- idha pana maggena phalassa nāmaṃ dinnaṃ,
tasmā phalaṭṭho "sotāpanno"ti veditabbo. Avinipātadhammoti vinipātetīti vinipāto,
nossa vinipāto dhammoti avinipātadhammo, na attānaṃ apāyesu vinipātanasabhāvoti
vuttaṃ hoti. Kasmā? ye dhammā apāyagamanīyā, 2-  tesaṃ pahīnattā. Sambodhi paraṃ ayanaṃ
parā 3- gati assāti sambodhiparāyano, uparimaggattayaṃ avassaṃ sampāpakoti attho.
Kasmā? paṭiladdhapaṭhamamaggattā. Sīlesvevāti īdiso hotukāmopi sīlesvevassa
Paripūrikārīti.
     Dasamavāre paṭhamamaggena parikkhīṇānipi tīṇi saṃyojanāni sakadāgāmimaggassa
vaṇṇabhaṇanatthaṃ vuttāni. Rāgadosamohānaṃ tanuttāti etesaṃ tanubhāvena, tanukaraṇenāti
vuttaṃ hoti. Tattha dvīhi kāraṇehi tanuttaṃ veditabbaṃ adhiccuppattiyā
ca pariyuṭṭhānamandatāya ca. Sakadāgāmissa hi vaṭṭānusārimahājanasseva kilesā
abhiṇhaṃ na uppajjanti, kadāci karahaci uppajjanti vilaḷākārā hutvā,
viraḷavāpite khette aṅkurā viya. Uppajjamānāpi ca vaṭṭānusārino mahājanasseva
maddantā pharantā chādentā andhakāraṃ karontā na uppajjanti, mandamandā
uppajjanti tanukārā hutvā abbhapaṭalamiva makkhikā pattaṃ viya ca.
     Tattha keci therā bhaṇanti "sakadāgāmissa kilesā kiñcāpi cirena
uppajjanti, bahalāva uppajjanti, tathāhissa puttā ca dhītaro ca dissantī"ti,
etaṃ pana appamāṇaṃ. Puttadhītaro hi aṅgapaccaṅgaparāmasanamattenapi hontīti.
Dvīhiyeva kāraṇehissa kilesānaṃ tanuttaṃ veditabbaṃ adhiccuppattiyā ca
pariyuṭṭhānamandatāya cāti.
     Sakadāgāmīti sakiṃ āgamanadhammo. Sakideva imaṃ lokaṃ āgantvāti ekavāraṃyeva
imaṃ manussalokaṃ paṭisandhivasena āgantvā. Yopi hi idha sakadāgāmimaggaṃ bhāvetvā
idheva parinibbāti, sopi idha na gahito. Yopi idha maggaṃ bhāvetvā devesu
uppajjitvā tattheva parinibbāti. Yopi devaloke maggaṃ bhāvetvā tattheva
parinibbāti. Yopi devaloke maggaṃ bhāvetvā idheva manussaloke nibbattitvā
@Footnote: 1 saṃ. mahā. 19/1001/300 dutiyasāriputtasutta  2 i. vinipātagamanīyā
@3 cha.Ma. ayaṃ saddo na dissati

---------------------------------------------------------------------------------------------
page176.
Parinibbāti. Yo pana idha maggaṃ bhāvetvā devaloke nibbatto, tattha yāvatāyukaṃ
ṭhatvā puna idheva uppajjitvā parinibbāti, ayamidha gahitoti veditabbo.
Dukkhassantaṃ kareyyanti vaṭṭadukkhassa paricchedaṃ kareyyaṃ. Sīlesvevāti īdiso
hotukāmopi sīlesvevassa paripūrikārīti.
     Ekādasamavāre pañcannanti gaṇanaparicchedo. Orambhāgiyānanti oraṃ
vuccati heṭṭhā, heṭṭhā bhāgiyānanti attho, kāmāvacaraloke uppattipaccayānanti
adhippāyo. Saṃyojanānanti bandhanānaṃ, tāni kāmarāgabyāpādasaṃyojanehi saddhiṃ
pubbe vuttasaṃyojanāneva veditabbāni. Yassa hi etāni appahīnāni, so
kiñcāpi bhavagge uppanno hoti, athakho āyuparikkhayā kāmāvacare nibbattatiyeva,
gilitabalisamacchūpamo cāyaṃ 1- puggalo dīghasuttakena pāde bandhavihaṅgūpamo cāti
veditabbo. Pubbe vuttānaṃpi cettha vacanaṃ vaṇṇabhaṇanatthamevāti veditabbaṃ.
Opapātikoti sesayonipaṭikkhepavacanametaṃ. Tattha parinibbāyīti tattheva brahmaloke
parinibbāyī. Anāvattidhammo tasmā lokāti tato brahmalokā paṭisandhivasena puna
anāvattisabhāvo. Sīlesvevāti īdiso hotukāmopi sīlesvevassa paripūrikārīti.
     [68] Evaṃ anāgāmimagge vutte kiñcāpi catutthamaggassa vāro āgato,
atha kho naṃ bhagavā aggahetvāva yasmā na kevalaṃ āsavakkhayābhiññā eva
sīlānaṃ ānisaṃso, apica kho lokiyapañcābhiññāyopi, tasmā tāpi dassetuṃ
yasmā ca āsavakkhaye kathite desanā niṭṭhitā hoti, evaṃ ca sati imesaṃ
guṇānaṃ akathitattā ayaṃ kathā muṇḍābhiññākathā nāma bhaveyya. Tasmā ca
abhiññāpāripūriṃ katvā dassetuṃpi yasmā ca anāgāmimagge ṭhitassa sukhena
iddhivikubbanā ijjhati samādhiparipanthānaṃ kāmarāgabyāpādānaṃ samūhatattā, anāgāmī
hi sīlesu ca samādhismiṃ ca paripūrikārī, tasmā yuttaṭṭhāneyeva lokiyābhiññāyo
dassetuṃpi "ākaṅkheyya ce .pe. Anekavihitan"ti evamādimāhāti assa anusandhi.
     Tattha "anekavihitaṃ iddhividhan"tiādinā nayena āgatānaṃ pañcannaṃpi
lokiyābhiññānaṃ pālivaṇṇanā saddhiṃ bhāvanānayena visuddhimagge vuttā.
@Footnote: 1 cha.Ma. svāyaṃ, Sī. hayaṃ

---------------------------------------------------------------------------------------------
page177.
     [69] Chaṭṭhābhiññāya āsavānaṃ khayāti arahattamaggena sabbakilesānaṃ
khayā. Anāsavanti āsavavirahitaṃ. Cetovimuttiṃ paññāvimuttinti ettha cetovacanena
arahattaphalasampayutto samādhi, paññāvacanena taṃsampayuttā paññā ca vuttā.
Tattha ca samādhi rāgato vimuttattā cetovimutti, paññā avijjāya vimuttattā
paññāvimuttīti veditabbā. Vuttaṃ cetaṃ bhagavatā "yo hissa bhikkhave samādhi,
tadassa samādhindriyaṃ, yā hissa bhikkhave paññā, tadassa paññindriyaṃ, iti
kho bhikkhave rāgavirāgā cetovimutti, avijjāvirāgā paññāvimuttī"ti, api cettha
samathaphalaṃ cetovimutti, vipassanāphalaṃ paññāvimuttīti veditabbā.
     Diṭṭheva dhammeti imasmiṃyeva attabhāve. Sayaṃ abhiññā sacchikatvāti
attanāyeva paññāya paccakkhaṃ katvā, aparappaccayena ñatvāti attho. Upasampajja
vihareyyanti pāpuṇitvā sampādetvā vihareyyaṃ. Sīlesvevāti evaṃ sabbāsave
niṭṭhaṅgametvāva 1- cetovimuttiṃ paññāvimuttiṃ adhigantukāmopi sīlesvevassa
paripūrikārīti.
     Evaṃ bhagavā sīlānisaṃsakathaṃ yāva arahattā kathetvā idāni sabbaṃpi taṃ
sīlānisaṃsaṃ sampiṇḍitvā dassento nigamanaṃ āha "sampannasīlā bhikkhave .pe.
Idametaṃ paṭicca vuttan"ti. Tassāyaṃ saṅkhepattho, "sampansīlā bhikkhave viharatha
.pe. Sikkhāpadesū"ti iti yaṃ taṃ mayā pubbe evaṃ vuttaṃ etaṃ sabbaṃpi
sampannasīlo bhikkhu sabrahmacārīnaṃ piyo hoti manāpo, garu bhāvanīyo paccayānaṃ
lābhī, paccayadāyakānaṃ mahapphalakaro, pubbañātīnaṃ anussaraṇacetanāya phalamahattakaro,
aratiratisaho, bhayabheravasaho, rūpāvacarajjhānānaṃ arūpāvacarajjhānānaṃ ca lābhī,
heṭṭhimāni tīṇi sāmaññaphalāni pañcalokiyābhiññā āsavakkhayañāṇanti ime ca
guṇe sayaṃ abhiññā sacchikatvā 2- hoti, idaṃ paṭicca idaṃ sandhāya vuttanti.
Idamavoca bhagavā, attamanā te bhikkhū bhagavato bhāsitaṃ abhinandunti.
                    Papañcasūdanīyā majjhimanikāyaṭṭhakathāya
                     ākaṅkheyyasuttavaṇṇanā niṭṭhitā.
                           -----------
@Footnote: 1 cha.Ma. niddhunitvā         2 cha.Ma., i. sacchikattā

---------------------------------------------------------------------------------------------
page178.
                        7. Vatthūpamasuttavaṇṇanā
     [70] Evamme sutanti vatthūpamasuttaṃ. Tattha seyyathāpi bhikkhave vatthanti
bhikkhave yathā vatthanti upamāvacanametaṃ. Upamaṃ karonto ca bhagavā katthaci upamaṃ
paṭhamaṃyeva dassetvā pacchā atthaṃ dasseti, katthaci paṭhamaṃ atthaṃ dassetvā pacchā
upamaṃ, katthaci upamāya atthaṃ parivāretvā dasseti, katthaci atthena upamaṃ.
     Tathāhesa "seyyathāpi bhikkhave dve agārā sadvārā, 1- tattha cakkhumā
puriso majjhe ṭhito passeyyā"ti 2- sakalaṃpi devadūtasuttaṃ upamaṃ paṭhamaṃ dassetvā
pacchā atthaṃ dassento āha. "tirokuḍḍaṃ tiropākāraṃ tiropabbataṃ asajjamāno
gacchati, seyyathāpi ākāse"ti 3- ādinā pana nayena sakalaṃpi iddhividhaṃ atthaṃ
paṭhamaṃ dassetvā pacchā upamaṃ dassento āha. "seyyathāpi brāhmaṇa puriso
sāratthiko sāragavesī"ti 4- ādinā nayena sakalaṃpi cullasāropamasuttaṃ upamāya
atthaṃ parivāretvā dassento āha. "idha pana bhikkhave ekacce kulaputtā dhammaṃ
pariyāpuṇanti suttaṃ .pe. Seyyathāpi bhikkhave puriso alagaddatthiko"ti 5- ādinā
pana nayena sakalaṃpi alagaddasuttaṃ mahāsāropamasuttanti evamādīni suttāni
atthena upamaṃ parivāretvā dassento āha.
     Svāyaṃ idha paṭhamaṃ upamaṃ dassetvā pacchā atthaṃ dasseti. Kasmā panevaṃ
bhagavā dassetīti. Puggalajjhāsayena vā desanāvilāsena vā. Ye hi puggalā
upamaṃ dassetvā vuccamānaṃ atthaṃ sukhena paṭivijjhanti, tesaṃ paṭhamaṃ upamaṃ dasseti.
Esa nayo sabbattha. Yassā ca dhammadhātuyā supaṭividdhattā desanā vilāsappatto
hoti, sāssa supaṭividdhā, tasmā esa desanāvilāsappatto dhammissaro
dhammarājā, so yathā yathā icchati, tathā tathā dhammaṃ desetīti evaṃ iminā
puggalajjhāsayena vā desanāvilāsena vā evaṃ dassetīti veditabbo.
@Footnote: 1 Ma. sannadvārā           2 Ma. upari 14/261/230 devadūtasutta.
@3 dī.Sī. 9/238-9/78, khu.paṭi. 31/253/163 ñāṇakathā (syā)
@4 Ma.mū. 12/313/281 cūḷasāropamasutta    5 Ma.mū. 12/239/201 alagaddūpamasutta

---------------------------------------------------------------------------------------------
page179.
     Tattha vatthanti pakatiparisuddhavatthaṃ. Saṅkiliṭṭhaṃ malaggahitanti āgantukena
paṃsurajādinā saṅkilesena saṅkiliṭṭhaṃ, sedajallikādinā ca malena gahitattā
malaggahitaṃ. Raṅgajāteti ettha raṅgameva raṅgajātaṃ. Upasaṃhareyyāti upanāmeyya.
Yadi nīlakāyāti nīlakāya vā, nīlakatthāya cāti vuttaṃ hoti. Evaṃ sabbattha.
Rajako hi nīlakatthāya upasaṃharanto kaṃsanīlapalāsanīlādike nīlaraṅge upasaṃharati.
Pītakatthāya upasaṃharanto kaṇṇikārapupphasadise pītakaraṅge. Lohitakatthāya upasaṃharanto
bandhujīvakapupphasadise lohitakaraṅge. Mañjeṭṭhakatthāya upasaṃharanto
kaṇavīrapupphasadise mandarattaraṅge. Tena vuttaṃ "yadi nīlakāya .pe. Yadi
mañjeṭṭhikāyā"ti.
     Durattavaṇṇamevassāti duṭṭhu rajitavaṇṇameva assa. Aparisuddhavaṇṇamevassāti
nīlavaṇṇopissa parisuddho na bhaveyya, sesavaṇṇopi. Tādisañhi vatthaṃ nīlakumbhiyā
pakkhittaṃpi sunīlaṃ na hoti, sesakumbhīsu pakkhittaṃpi supītakādivaṇṇaṃ na hoti,
milātanīlakuraṇḍakaṇṇikārabandhujīvakakaṇavīrapupphavaṇṇameva 1- hoti. Taṃ kissa hetūti
taṃ vatthaṃ kissa hetu kiṃ kāraṇā īdisaṃ hoti, tasmiṃ vā vatthe raṅgajātaṃ kissa
hetu īdisaṃ durattavaṇṇaṃ aparisuddhavaṇṇaṃ hotīti. Yasmā pana 2- vatthassa
saṅkiliṭṭhabhāvoyevettha kāraṇaṃ, na aññaṃ kiñci, tasmā "aparisuddhattā bhikkhave
vatthassā"ti āha.
     Evameva khoti upamāsampaṭipādanaṃ. Citte saṅkiliṭṭheti cittamhi
saṅkiliṭṭhamhi. Kasmā pana bhagavā saṅkiliṭṭhavatthena opammaṃ akāsīti ce,
vāyāmasāphalyadassanatthaṃ. 3- Yathā hi āgantukehi malehi saṅkiliṭṭhaṃ vatthaṃ pakatiyā
paṇḍarattā puna dhoviyamānaṃ paṇḍaraṃ hoti, na tattha jātikāḷake viya eḷakalome vāyāmo
nipphalo hoti, evaṃ cittaṃpi āgantukehi kilesehi saṅkiliṭṭhaṃ. Pakatiyā pana
taṃ sakalepi paṭisandhibhavaṅgavāre paṇḍarameva. Yathāha "pabhassaramidaṃ bhikkhave cittaṃ,
tañca kho āgantukehi upakkilesehi upakkiliṭṭhan"ti 4- taṃ visodhiyamānaṃ sakkā
pabhassarataraṃ kātuṃ, na tattha vāyāmo nipphaloti, evaṃ vāyāmasāphalyadassanatthaṃ 3-
saṅkiliṭṭhavatthena opammamakāsīti veditabbo.
@Footnote: 1 cha.Ma......kuraṇḍakaṇikāra....     2 cha.Ma. panassa
@3-3 cha.Ma. vāyāmamahapphaladassanatthaṃ  4 aṅ ekaka. 20/49/9 paṇihitaacchavagga

---------------------------------------------------------------------------------------------
page180.
     Duggati pāṭikaṅkhāti īdise citte duggati pāṭikaṅkhitabbā, duggatimeva
esa pāpuṇissati, na aññanti evaṃ duggati icchitabbā, avassaṃ bhāginīti
vuttaṃ hoti. Sā cāyaṃ duggati nāma paṭipattiduggati gatiduggatīti duvidhā hoti.
Paṭipattiduggatipi āgāriyapaṭipattiduggati 1- anāgāriyapaṭipattiduggatīti 1-
duvidhā hoti.
     Āgāriko hi saṅkiliṭṭhacitto pāṇaṃpi hanati, adinnaṃpi ādiyati, sakalepi
dasaakusalakammapathe pūreti, ayamassa āgāriyapaṭipattiduggati. So tattha ṭhito
kāyassa bhedā nirayaṃpi gacchati, tiracchānayoniṃpi, pittivisayaṃpi, ayamassa gatiduggati.
     Anāgāriyopi imasmiṃ sāsane pabbajito saṅkiliṭṭhacitto dūteyyapahiṇagamanaṃ
gacchati, vejjakammaṃ karoti, saṃghabhedāya cetiyabhedāya parakkamati,
veḷudānādīhi jīvikaṃ kappeti, sakalaṃpi anācāraṃ agocaraṃ ca paṭipūreti, ayamassa
anāgāriyapaṭipattiduggati. So tattha ṭhito kāyassa bhedā nirayaṃpi gacchati,
tiracchānayoniṃpi, pittivisayaṃpi gacchati, samaṇayakkho nāma hoti samaṇapeto, ādittehi
saṅghāṭiādīhi sampajjalitakāyo aṭṭassaraṃ karonto vicarati, ayamassa gatiduggati.
     Seyyathāpīti sukkapakkhaṃ dassetumāraddho, tassattho kaṇhapakkhe
vuttapaccanīkeneva veditabbo. Etthāpi ca sugati nāma paṭipattisugati gatisugatīti
duvidhā hoti. Paṭipattisugatipi āgāriyapaṭipattisugati anāgāriyapaṭipattisugatīti
duvidhā hoti. Āgāriyo hi parisuddhacitto pāṇātipātāpi viramati, adinnādānāpi,
sakalepi dasakusalakammapathe paripūreti, ayamassa āgāriyapaṭipattisugati. So tattha ṭhito
kāyassa bhedā manussamahaggattaṃpi 2- devamahaggattaṃpi 2- upapajjati, ayamassa gatisugati.
     Anāgāriyopi 3- imasmiṃ sāsane pabbajitvā parisuddhacitto catuppārisuddhisīlaṃ
sodheti, terasa dhutaṅgāni samādiyati, aṭṭhatiṃsārammaṇesu attano anukūlakammaṭṭhānaṃ
gahetvā pantasenāsanaṃ paṭisevamāno kasiṇaparikammaṃ katvā jhānasamāpattiyo
nibbatteti, sotāpattimaggaṃ bhāveti .pe. Anāgāmimaggaṃ bhāveti,
ayamassa anāgāriyapaṭipattisugati. So tattha ṭhito kāyassa bhedā manussaloke vā
tīsu mahākulesu, chasu vā kāmāvacaradevesu, dasasu vā brahmabhavanesu, pañcasu vā
suddhāvāsesu, catūsu vā āruppesu upapajjati, ayamassa gatisugatīti
@Footnote: 1-1 cha.Ma. agāriYu.....anagāriYu.....evamuparipi  2-2 cha.Ma. manassamahantatampi
@devamahantatampi     3 i. anāgāriyo vā, cha.Ma. anagāriyopi

---------------------------------------------------------------------------------------------
page181.
     [71] Evaṃ saṅkiliṭṭhacitte duggati pāṭikaṅkhā asaṅkiliṭṭhe ca sugatīti
vatvā idāni yehi upakkilesehi cittaṃ saṅkiliṭṭhaṃ hoti, te dassento katame
ca bhikkhave cittassa upakkilesā, abhijjhāvisamalobhotiādimāha.
     Tattha sakabhaṇḍe chandarāgo abhijjhā, parabhaṇḍe visamalobho. Athavā
sakabhaṇḍe vā parabhaṇḍe vā hotu, yuttapattaṭṭhāne chandarāgo abhijjhā,
ayuttapattaṭṭhāne visamalobho. Thero panāha "kissa vinibbhogaṃ karotha, yutte
vā ayutte vā hotu, `rāgo visamaṃ, doso visamaṃ, moho visaman'ti 1- vacanato
na koci lobho avisamo nāma, tasmā lobhoyevesa abhijjhāyanaṭṭhena abhijjhā,
visamaṭṭhena visamaṃ, ekatthametaṃ byañjanameva nānan"ti. So panesa abhijjhāvisamalobho
uppajjitvā cittaṃ dūseti, obhāsituṃ na deti. Tasmā "cittassa upakkileso"ti
vuccati.
     Yathā cesa, evaṃ navavidhaāghātavatthusambhavo byāpādo. Dasavidhaāghātavatthusambhavo
kodho. Punappunaṃ cittaṃ pariyonaddhano 2- upanāho. Āgāriyassa 3-
anāgāriyassa vā sukatakaraṇavināsano makkho. Āgāriyopi hi kenaci anukampakena
daliddo samāno ucce ṭhāne ṭhapito, aparena samayena "kiṃ tayā mayhaṃ
katan"ti tassa sukatakaraṇaṃ vināseti. Anāgāriyopi hi kenaci anusāmaṇerakālato
pabhūti ācariyena vā upajjhāyena vā catūhi paccayehi uddesaparipucchāhi ca
anuggahetvā dhammakathāya pakaraṇakosallādīni 4- sikkhāpito, aparena samayena
rājarājamahāmattādīhi sakkato garukato ācariyūpajjhāyesu acittikato caramāno
"ayaṃ amhehi daharakāle evaṃ anuggahito saṃvaḍḍhito ca, atha panidāni nisineho 5-
jāto"ti vuccamāno "kiṃ mayhaṃ tumhehi katan"ti tesaṃ sukatakaraṇaṃ vināseti,
tasseso sukatakaraṇavināsano makkho uppajjitvā cittaṃ dūseti, obhāsituṃ na
deti. Tasmā "cittassa upakkileso"ti vuccati.
@Footnote: 1 abhi. vibhaṅga. 35/924/449 tikaniddesa    2 cha.Ma. cittaparīyonandhano
@3-3 cha.Ma. agāriyassa anāgāriyassa evamuparipi  4 cha.Ma. dhammakathānayapakaraṇakosallādīni
@5 Sī. nisneho, cha.Ma. nissineho

---------------------------------------------------------------------------------------------
page182.
     Yathā cāyaṃ, evaṃ bahussutepi puggale ajjhottharitvā "īdisassa ceva
bahussutassa aniyatā gati, tava vā mama vā koci viseso"ti ādinā nayena
uppajjamāno yugaggāhī paḷāso. Paresaṃ sakkārādīni khiyyanā issā. Attano
sampattiyā parehi sādhāraṇabhāvaṃ asayhamānaṃ macchariyaṃ. Vañcanīkacariyabhūtā māyā.
Kerāṭikabhāvena uppajjamānaṃ sāṭheyyaṃ. Kerāṭiko hi ānandamaccho 1- viya hoti.
Ānandamaccho 1- nāma kira macchānaṃ naṅguṭṭhaṃ dasseti sappānaṃ sīsaṃ, "tumhehi
sadiso ahan"ti jānāpetuṃ. Evameva kerāṭiko puggalo yaṃ yaṃ suttantikaṃ vā
abhidhammikaṃ vā upasaṅkamati, taṃ taṃ evaṃ vadati "ahaṃ tumhākamatthacaro, 2- tumhe
mayhaṃ anukampakā, nāhaṃ tumhe muñcāmī"ti. "evameva te `sagāravo ayaṃ amhesu
sappatisso'ti maññissantī"ti. Tassetaṃ kerāṭikabhāvena uppajjamānaṃ sāṭheyyaṃ
uppajjitvā cittaṃ dūseti, obhāsituṃ na deti. Tasmā "cittassa upakkileso"ti
vuccati.
     Yathā cetaṃ, evaṃ vātabharitabhastasadiso thaddhabhāvapaggahitasiro
anivātavuttikārakaraṇo thambho. Taduttarikaraṇo sārambho. So duvidhena labbhati akusalavasena
ceva kusalavasena ca. Tattha āgāriyassa ca parena kataṃ alaṅkārādiṃ disvā
tatdiguṇataddiguṇakaraṇena uppajjamāno, anāgāriyassa ca yattakaṃ yattakaṃ paro
pariyāpuṇāti vā katheti vā, mānavasena taddiguṇataddiguṇakaraṇena uppajjamāno
akusalo. Āgāriyassa pana paraṃ ekaṃ salākabhattaṃ dentaṃ disvā attanā dve
vā tīṇi vā dātukāmatāya uppajjamāno, anāgāriyassa ca parena ekanikāye
gahite mānaṃ anissāya kevalaṃ taṃ disvā attano ālasiyaṃ abhibhuyya dve
nikāye gahetukāmatāya uppajjamāno kusalo. Idha pana akusalo adhippeto.
Ayañhi uppajjitvā cittaṃ dūseti, obhāsituṃ na deti. Tasmā "cittassa
upakkileso"ti vuccati.
     Yathā cāyaṃ, evaṃ jātiādīni nissāya cittassa unnativasena pavatto māno,
accunnativasena atimāno, madagahaṇākāro mado, kāmaguṇesu cittavossaggavasena
@Footnote: 1-1 cha.Ma. āyatanamaccho        2 cha.Ma. tumhākaṃ baddhacaro,

---------------------------------------------------------------------------------------------
page183.
Uppajjamāno pamādo uppajjitvā cittaṃ dūseti, obhāsituṃ na deti. Tasmā
"cittassa upakkileso"ti vuccati.
     Kasmā pana bhagavā upakkilesaṃ dassento lobhamādiṃ katvā dassetīti.
Tassa paṭhamuppattito. Sabbasattānañhi yattha katthaci uppannānaṃ antamaso
suddhāvāsabhūmiyaṃpi sabbapaṭhamaṃ bhavanikantivasena lobho uppajjati, tato attano attano
anurūpapaccayaṃ paṭicca yathāsambhavaṃ itare, na ca ete soḷaseva cittassa
upakkilesā, etena pana nayena sabbepi kilesā gahitāyeva hontīti veditabbā.
     [72] Ettāvatā saṅkilesaṃ dassetvā idāni vodānaṃ dassento sa kho
so bhikkhavetiādimāha. Tattha iti viditvāti evaṃ jānitvā. Pajahatīti
samucchedappahānavasena ariyamaggena pajahati. Tattha kilesapaṭipāṭiyā maggapaṭipāṭiyāti
dvidhā pahānaṃ veditabbaṃ. Kilesapaṭipāṭiyā tāva abhijjhāvisamalobho thambho
sārambho māno atimāno madoti ime cha kilesā arahattamaggena pahīyanti.
Byāpādo kodho upanāho pamādoti ime cattāro kilesā anāgāmimaggena
pahīyanti. Makkho palāso issā macchariyaṃ māyā sāṭheyyanti ime cha sotāpattimaggena
pahīyantīti. Maggapaṭipāṭiyā pana sotāpattimaggena makkho palāso issā macchariyaṃ
māyā sāṭheyyanti ime cha pahīyanti. Anāgāmimaggena byāpādo kodho upanāho
pamādoti ime cattāro. Arahattamaggena abhijjhāvisamalobho thambho sārambho
māno atimāno madoti ime cha pahīyantīti.
     Imasmiṃ panaṭṭhāne ime kilesā sotāpattimaggavajjhā vā hontu
sesamaggavajjhā vā, athakho anāgāmimaggeneva pahānaṃ sandhāya "abhijjhāvisamalobhaṃ
cittassa upakkilesaṃ pajahatī"ti ādimāhāti veditabbā. Ayamettha paveṇimaggāgato
sambhavo, so ca upari catutthamaggasseva niddiṭṭhattā yujjati, tatiyamaggena
pahīnāvasesānañhi visamalobhādīnaṃ tena pahānaṃ hoti, sesānaṃ imināva. Yepi
hi sotāpattimaggena pahīyanti, tepi taṃsamuṭṭhāpakacittānaṃ appahīnattā

---------------------------------------------------------------------------------------------
page184.
Anāgāmimaggeneva supahīnā hontīti. Keci pana paṭhamamaggenevettha pahānaṃ
vaṇṇeyanti, taṃ pubbāparena na sandhiyati. Keci vikkhambhanappahānanti, taṃ tesaṃ
icchāmattameva.
     [73] Yato kho bhikkhaveti ettha yatoti yamhi kāle. Pahīno hotīti
anāgāmimaggakkhaṇe pahānaṃ sandhāyevāha.
     [74] So buddhe aveccappasādenāti etaṃ "yato kho bhikkhave visamalobho
pahīno hoti, so buddhe aveccappasādena samannāgato hotī"ti evaṃ ekamekena 1-
padena yojetabbaṃ. Imassa hi bhikkhuno anāgāmimaggena lokuttarappasādo
āgato, athassa aparena samayena buddhaguṇe dhammaguṇe saṃghaguṇe ca anussarato
lokiyo uppajjati, tamassa sabbaṃpi lokiyalokuttaramissakaṃ pasādaṃ dassento bhagavā
"buddhe aveccappasādenā"tiādimāha.
     Tattha aveccappasādenāti buddhadhammasaṃghaguṇānaṃ yāthāvato ñātattā
acalena accutena pasādena. Idāni yathā tassa bhikkhuno anussarato so
aveccappasādo uppanno, taṃ vidhiṃ dassento "itipi so bhagavā"tiādinā
nayena tīṇi anussatiṭṭhānāni vitthāresi, tesaṃ atthavaṇṇanā sabbākārena
visuddhimagge anussatikathāyaṃ vuttā.
     [75] Evamassa lokiyalokuttaramissakaṃ pasādaṃ dassetvā idāni
kilesappahānaṃ aveccappasādasamannāgataṃ ca paccavekkhato uppajjamānaṃ
somanassādiānisaṃsaṃ dassento yatodhi kho panassātiādimāha. Tassattho 2-:-
anāgāmissa hi paccante vuṭṭhitaṃ corūpaddavaṃ vūpasamitvā taṃ paccavekkhato mahānagare
vasantassa rañño viya ime cime ca mama kilesā pahīnāti attano kilesappahānaṃ
paccavekkhato balavasomanassaṃ uppajjati. Taṃ dassento bhagavā "yatodhi kho
panassā"tiādimāha.
@Footnote: 1 ekekenāti sandarataraṃ          2 cha.Ma. ayaṃ saddo na dissati

---------------------------------------------------------------------------------------------
page185.
     Tassattho:- yvāyaṃ anāgāmibhikkhu evaṃ "buddhe aveccappasādena samannāgato
hoti .pe. Dhamme .pe. Saṃghe .pe. Anuttaraṃ puññakkhettaṃ lokassā"ti,
tassa taṃ yatodhi kho cattaṃ hoti paṭinissaṭṭhaṃ sakasakaodhivasena cattameva hoti,
taṃ taṃ kilesajātaṃ vantaṃ muttaṃ pahīnaṃ paṭinissaṭṭhaṃ. Sakasakaodhivasenāti dve odhī
kilesodhi ca maggodhi ca, tattha kilesodhivasenāpi ye kilesā yaṃmaggavajjhā,
te aññamaggavajjhehi amissā hutvā sakeneva odhinā pahīnā. Maggodhivasenāpi
ye kilesā yena maggena pahātabbā, tena teyeva pahīnā honti.
Evaṃ sakasakaodhivasena taṃ taṃ kilesajātaṃ cattameva hoti paṭinissaṭṭhaṃ, taṃ
paccavekkhitvāva laddhasomanasso tatuttaripi so "buddhe aveccappasādena
samannāgatomhī"ti labhati atthavedanti sambandho.
     Yatodhi khotipi pāṭho. Tassa vasena ayamattho, assa bhikkhuno yatodhi
kho pana cattaṃ hoti paṭinissaṭṭhaṃ. Tattha yatoti kāraṇavacanaṃ, yasmāti vuttaṃ
hoti. Odhīti heṭṭhā tayo maggā vuccanti. Kasmā? te hi odhiṃ katvā
koṭṭhāsaṃ katvā upariuparimaggena pahātabbakilese ṭhapetvā pajahanti, tasmā
odhīti vuccanti. Arahattamaggo pana kiñci kilesaṃ anavasesetvā pajahati, tasmā
anodhīti vuccati. Imassa ca bhikkhuno heṭṭhā maggattayena cattaṃ. Tena vuttaṃ
"yatodhi kho panassa cattaṃ hotī"ti. Tattha kho panāti nipātamattaṃ. Ayampana
piṇḍattho, yasmā pana assa odhi cattaṃ hoti paṭinissaṭṭhaṃ, tasmā taṃ
paccavekkhitvā ca laddhasomanasso tatuttaripi so "buddhe aveccappasādena
samannāgatomhī"ti labhati atthavedanti yathāpāli netabbaṃ.
     Tattha cattanti idaṃ sakabhāvapariccajanavasena vuttaṃ. Vantanti idaṃ pana
anādiyanabhāvadassanavasena. Muttanti idaṃ santatito vinimocanavasena. Pahīnanti
idaṃ muttassapi kvaci anavaṭṭhānadassanavasena. Paṭinissaṭṭhanti idaṃ pubbe
ādinnapubbassa paṭinissaggadassanavasena parimukhaṃ vā nissaṭṭhabhāvadassanavasena
bhāvanābalena abhibhuyya nissaṭṭhabhāvadassanavasenāti vuttaṃ hoti. Labhati atthavedaṃ labhati
dhammavedanti ettha buddhādīsu aveccappasādoyeva araṇīyato attho,

---------------------------------------------------------------------------------------------
page186.
Upagantabbatoti vuttaṃ hoti. Dhāraṇato dhammo, vinipatituṃ appadānatoti vuttaṃ hoti.
Vedoti ganthopi ñāṇampi somanassampi. "tiṇṇaṃ vedānaṃ pāragū"tiādīsupi 1-
gantho "vedo"ti vuccati.
                  "yaṃ brāhmaṇaṃ vedagumābhijaññā *-
                   akiñcanaṃ kāmabhave asattan"ti-
ādīsu 2- ñāṇaṃ. "ye vedajātā vicaranti loke"tiādīsu somanassaṃ. Idha pana
somanassañca somanassasampayuttañāṇañca adhippetaṃ, tasmā "labhati atthavedaṃ
labhati dhammavedanti aveccappasādārammaṇasomanassañca somanassamayañāṇañca labhatī"ti
evamettha attho veditabbo.
     Athavā atthavedanti aveccappasādaṃ paccavekkhato uppannaṃ vuttappakārameva
vedaṃ. Dhammavedanti aveccappasādassa hetu odhiso kilesappahānaṃ paccavekkhato
uppannaṃ vuttappakārameva vedanti evaṃpi ettha attho veditabbo. Vuttañhetaṃ
"hetumhi ñāṇaṃ dhammapaṭisambhidā, hetuphale ñāṇaṃ atthapaṭisambhidā"ti. 3-
Dhammūpasañhitaṃ pāmujjanti tameva atthañca dhammañca taṃ ca atthadhammānisaṃsabhūtaṃ vedaṃ
paccavekkhato uppannapāmojjaṃ. Tañhi anavajjalakkhaṇena paccavekkhaṇākārappavattena
dhammena upasañhitanti vuccati. Pamuditassa pīti jāyatīti iminā pāmojjena
pamuditassa nirāmisā pīti jāyati. Pītimanassāti tāya pītiyā pīṇitamanassa ca.
Kāyo passambhatīti kāyopi paṭipassaddho hoti vūpasantadaratho. Passaddhakāyo
sukhanti evaṃ vūpasantakāyadaratho cetasikasukhaṃ paṭisaṃvedeti. Cittaṃ samādhiyatīti cittaṃ
sammā ādhiyati appitaṃ viya acalaṃ tiṭṭhati.
     [76] Evamassa kilesappahānaṃ aveccappasādasamannāgataṃ paccavekkhato
uppajjamānaṃ somanassādimānisaṃsaṃ dassetvā idāni"yatodhi 4- kho pana me"ti
vārena tassā 5- paccavekkhaṇāya pavattākāraṃ pakāsetvā tasseva
anāgāmimaggānubhāvassa ca balaṃ 6- dassento sa kho so 7- bhikkhaveti ādimāha.
@Footnote: 1 dī.Sī. 9/256/87 ambaṭṭhasutta  *2 ka. vedagu ābhijaññaṃ,
@khu.su. 25/1066/537 mettagūmāṇavakapañhā  3 abhi. vibhaṅga. 35/720/360
@paṭisambhidāvibhaṅga  4 cha.Ma. yathodhi, Ma.mū. 12/75/51    5 cha.Ma. tassa
@6 cha.Ma. anāgāmimaggānubhāvasūcakaṃ phalaṃ  7 ka. lekho so

---------------------------------------------------------------------------------------------
page187.
     Tattha evaṃsīloti tassa anāgāmimaggasampayuttaṃ sīlakkhandhaṃ dasseti. Evaṃdhammo
evaṃpaññoti taṃsampayuttameva samādhikkhandhañca paññākkhandhañca dasseti.
Sālīnanti lohitasāligandhasāliādīnaṃ anekarūpānaṃ. Piṇḍapātanti odanaṃ.
Vicitakāḷakanti apanītakāḷakaṃ. Nevassa taṃ hoti antarāyāyāti tassa evaṃvidhassa bhikkhuno
taṃ vuttappakāraṃ piṇḍapātabhojanaṃ maggassa vā phalassa vā neva antarāyāya
hoti, paṭiladdhaguṇassa hi taṃ kimantarāyaṃ karissati. Yopissa appaṭiladdho
catutthamaggo ca phalañca tappaṭilābhāya vipassanaṃ ārabbhatopi nevassa taṃ hoti
antarāyāya, antarāyaṃ kātuṃ asamatthameva hoti. Kasmā?
vuttappakārasīladhammapaññāsaṅgahena maggena visuddhacittattā.
     Yasmā cettha etadeva kāraṇaṃ, tasmā tadanurūpaupamaṃ dassento
seyyathāpītiādimāha.
     Tattha acchanti vippasannaṃ. Parisuddhaṃ malavigamena. Pariyodātaṃ pabhassaratāya.
Ukkāmukhanti suvaṇṇakārānaṃ mūsāmukhaṃ. Suvaṇṇakārānaṃ mūsā hi idha ukkā,
aññattha pana dīpikādayopi vuccanti. "ukkāsu dhāriyamānāsū"ti 1- hi āgataṭṭhāne
dīpikā "ukkā"ti vuccati. "ukkaṃ bandheyya, ukkaṃ bandhetvā ukkāmukhaṃ
ālimpeyyā"ti 2- āgataṭṭhāne aṅgārakapallaṅkaṃ. "kammārānaṃ yathā ukkā, anto
jhāyati no bahī"ti 3- āgataṭṭhāne kammāruddhanaṃ. "evaṃvipāko ukkāpāto
bhavissatī"ti 4- āgataṭṭhāne vātavego "ukkā"ti vuccati. Imasmiṃ pana ṭhāne aññesu
ca evarūpesu "saṇḍāsena jātarūpaṃ gahetvā ukkāmukhe pakkhipatī"ti 2- āgataṭṭhānesu
suvaṇṇakārānaṃ mūsā "ukkā"ti veditabbā.
     Tatrāyaṃ upamāsaṃsandanā:- saṅkiliṭṭhaṃ vatthaṃ viya hi saṅkiliṭṭhajātarūpaṃ
viya ca imassa bhikkhuno puthujjanakāle kāmarāgādimalānugataṃ cittaṃ daṭṭhabbaṃ.
Acchodakaṃ viya ukkāmukhaṃ viya ca anāgāmimaggo. Taṃ udakaṃ ukkāmukhañca āgamma
vatthasuvaṇṇānaṃ parisuddhatā viya tassa bhikkhuno vuttappakārasīladhammapaññāsaṅgahaṃ
anāgāmimaggaṃ āgamma visuddhacittatāti.
@Footnote: 1 dī.Sī. 9/159/49 komārabhaccajīvakakathā   2 Ma. upari. 14/360/311 dhātuvibhaṅga
@3 khu.jā. mahāni. 28/631/230 mahosadhajātaka (syā)  4 dī.Sī. 9/24/11 brahmajālasutta

---------------------------------------------------------------------------------------------
page188.
     [77] So mettāsahagatena cetasāti yathānusandhivasena desanā āgatā.
Tayo hi anusandhī pucchānusandhi ajjhāsayānusandhi yathānusandhīti. Tattha "evaṃ
vutte aññataro bhikkhu bhagavantaṃ etadavoca `siyā nukho bhante bahiddhā asati
paritassanā'ti, `siyā bhikkhū'ti bhagavā avocā"ti 1- evaṃ pucchantānaṃ
visajjitasuttavasena pucchānusandhi veditabbā. 2- "siyā kho pana te brāhmaṇa evamassa,
ajjāpi nūna samaṇo gotamo avītarāgo"ti 3- evaṃ paresaṃ ajjhāsayaṃ viditvā vuttassa
suttassa vasena ajjhāsayānusandhi veditabbā. 2- Yena pana dhammena ādimhi
desanā uṭṭhitā, tassa dhammassa anurūpadhammavasena vā paṭipakkhavasena vā yesu
suttesu upari desanā āgacchati, tesaṃ vasena yathānusandhi veditabbā. Seyyathīdaṃ,
ākaṅkheyyasutte heṭṭhā sīlena desanā uṭṭhitā, upari cha abhiññā
āgatā. Kakacopame heṭṭhā akkhantiyā uṭṭhitā, upari kakacopamovādo āgato.
Alagadde heṭṭhā diṭṭhiparidīpanena uṭṭhitā, upari tiparivaṭṭasuññatāpakāsanā
āgatā, cūḷaassapure hṭeṭhā akkhantiyā uṭṭhitā, upari brahmavihārā āgatā.
Kosambikasutte heṭṭhā bhaṇḍanena uṭṭhitā, upari sārāṇīyadhammā āgatā
imasmiṃpi vatthasutte heṭṭhā kilesadesanā 4- uṭṭhitā, upari brahmavihārā
āgatā. Tena vuttaṃ "yathānusandhivasena desanā āgatā"ti. Brahmavihāresu pana
anupadavaṇṇanā ca bhāvanānayo ca sabbo sabbākārena visuddhimagge vutto.
     [78] Evaṃ bhagavā abhijjhādīnaṃ upakkilesānaṃ paṭipakkhabhūtaṃ sabbasova 5-
kāmarāgabyāpādappahānena vihatapaccatthikattā laddhapadaṭṭhānaṃ tassa anāgāmino
brahmavihārabhāvanaṃ dassetvā idānissa arahattāya vipassanaṃ dassetvā
arahattappattiṃ dassetuṃ so atthi idantiādimāha.
     Tassattho:- so anāgāmī evaṃ bhāvitabrahmavihāro etesaṃ brahmavihārānaṃ
yato kutoci vuṭṭhāya te eva brahmavihāradhamme nāmavasena tesaṃ nissayaṃ
@Footnote: 1 Ma. mū. 12/242/204 alagaddūpamasutta   2 cha.Ma., i. veditabbo evamuparipi
@3 Ma. mū. 12/55/31 bhayabheravasutta.  4 cha.Ma. kilesaparidīpanena  5 cha.Ma., i. sabbaso ca

---------------------------------------------------------------------------------------------
page189.
Hadayavatthuṃ vatthunissayāni bhūtānīti iminā nayena bhūtūpādāyadhamme rūpavasena 1-
vavatthapetvā atthi idanti pajānāti, ettāvatānena dukkhasaccavavatthānaṃ kataṃ
hoti. Tato tassa dukkhassa samudayaṃ paṭivijjhanto atthi hīnanti pajānāti,
ettāvatānena samudayasaccavavatthānaṃ kataṃ hoti. Tato tassa pahānūpāyaṃ vicinanto
atthi paṇītanti pajānāti, ettāvatānena maggasaccavavatthānaṃ kataṃ hoti. Tato
tena maggena adhigantabbaṭṭhānaṃ vicinanto atthi uttariṃ imassa saññāgatassa
nissaraṇanti pajānāti, imassa mayā adhigatassa brahmavihārasaññāgatassa uttariṃ
nissaraṇaṃ nibbānaṃ atthīti evaṃ pajānātīti adhippāyo, ettāvatānena
nirodhasaccavavatthānaṃ kataṃ hoti. Tassa evaṃ jānato evaṃ passatoti tassa
vipassanāpaññāya evaṃ catūhi ākārehi cattāri saccāni jānato maggapaññāya evaṃ
passato bhayabherave vuttanayeneva āsavāpi cittaṃ vimuccati .pe. Itthattāyāti
pajānātīti.
     Evaṃ yāva arahattā desanaṃ pāpetvā idāni yasmā tassaṃ parisati
nhānasuddhiko brāhmaṇo nisinno, so evaṃ nhānasuddhiyā vaṇṇaṃ vuccamānaṃ
sutvā pabbajitvā arahattaṃ pāpuṇissatīti bhagavatā vidito, tasmā tassa codanatthāya
"ayaṃ vuccati bhikkhave bhikkhu sināto antarena sinānenā"ti imaṃ pāṭiyekkaṃ
anusandhiṃ āha. Tattha antarena sinānenāti abbhantarena kilesavuṭṭhānasinānena.
     [79] Sundarikabhāradvājoti bhāradvājo nāma so brāhmaṇo attano
gottavasena, sundarikāya pana nadiyā sinātassa pāpappahānaṃ 2- hotīti ayamassa
diṭṭhi, tasmā "sundarikabhāradvājo"ti vuccati. So taṃ bhagavato vacanaṃ sutvā
cintesi "mayaṃpi nhānasuddhiṃ 3- vaṇṇema, samaṇopi gotamo tadeva 4- vaṇṇeti,
samānacchandodāni esa amhehī"ti. Atha bhagavantaṃ bāhukaṃ nadiṃ gantvā taṃ
tattha pāpaṃ pavāhetvā āgataṃ viya maññamāno āha "gacchati pana bhavaṃ gotamo
bāhukaṃ nadiṃ sināyitun"ti. Bhagavā tassa gacchāmīti vā na gacchāmīti vā avatvāyeva
@Footnote: 1 cha.Ma., i. rūpavasena ca   2 Sī. pāpappavāhanaṃ   3 cha.Ma. mayaṃ sinānasuddhiṃ
@4 cha.Ma. tatheva

---------------------------------------------------------------------------------------------
page190.
Brāhmaṇassa diṭṭhisamugghātaṃ kattukāmo "kiṃ brāhmaṇa bāhukāya nadiyā, kiṃ
bāhukā nadī karissatī"ti āha. Tassattho, kiṃ payojanaṃ bāhukāya, kiṃ sā karissati,
asamatthā sā kassaci atthassa, kiṃ tattha gamissāmīti.
     Atha brāhmaṇo taṃ pasaṃsanto lokkhasammatāti 1- ādimāha. Tattha lokkhasammatāti
lūkhabhāvasammatā, lūkhabhāvanti mokkhabhāvaṃ, visuddhibhāvaṃ detīti evaṃ sammatāti
vuttaṃ hoti. Lokyasammatātipi pāṭho. Tassattho, seṭṭhalokaṃ gamayatīti evaṃ sammatāti.
Puññasammatāti puññanti sammatā. Pavāhetīti gamayati visodheti. Gāthāhi ajjhabhāsīti
gāthāhi abhāsi. Gāthā hi vuccamānā tadatthadīpanatthameva vā gāthārucikānaṃ vuccanti
visesatthadīpanatthaṃ vā. Idha panetā ubhayatthadīpanatthaṃ vuttāti veditabbā.
     Bāhukanti idameva hi ettha tadatthadīpakaṃ, sesāni visesatthadīpakāni.
Yatheva hi bāhukaṃ, evaṃ adhikakkādīnipi loko gacchati nhānena pāpaṃ pavāhetuṃ.
Tattha ye tesaṃ ṭhānānaṃ āsannā honti, te divasassa tikkhattuṃ nhāyanti.
Ye dūre, 2- te yathākkamaṃ dvikkhattuṃ sakiṃ ekadivasantaraṃ, evaṃ yāva saṃvaccharantaraṃ
nhāyanti. Ye pana sabbathāpi gantuṃ na sakkonti, te ghaṭehipi tato udakaṃ
āharāpetvā nhāyanti, sabbaṃ cetaṃ niratthakaṃ, tasmā imaṃ visesatthaṃ dīpetu
adhikakkādīnipīti āha.
     Tattha adhikakkanti nhānasambhāravasena laddhavohāraṃ ekaṃ titthaṃ vuccati.
Gayāti maṇḍalavāpisaṇṭhānatitthameva vuccati. Payāgāti etaṃpi gaṅgāya ekaṃ
titthameva. Mahāpanādassa rañño gaṅgāyaṃ nimuggapāsādassa sopānasammukhaṭṭhānaṃ,
bāhukā sundarikā sarassatī bāhumatīti imā pana catasso nadiyo. Bāloti
duppañño. Pakkhannoti 3- pavisanto. Na sujjhatīti kilesasuddhiṃ na pāpuṇāti, kevalaṃ
rajojallameva pavāheti.
@Footnote: 1 pāli. lokasammatā.. (syā), cha.Ma. lokkhasammatā  2 cha.Ma. dūrā  3 cha.Ma. pakkhandoti

---------------------------------------------------------------------------------------------
page191.
     Kiṃ sundarikā karissatīti sundarikā kilesavisodhanena kiṃ karissati, na
kiñci kātuṃ samatthāti adhippāyo. Esa nayo payāgabāhukāsu. Imehi ca tīhi
padehi vuttehi itarānipi cattāri lakkhaṇahāranayena vuttāneva honti, tasmā
yatheva sundarikā payāgā bāhukā na kiñci karonti, tathā adhikakkādayopīti
veditabbā.
     Verinti pāṇātipātādipañcaverasamannāgataṃ. Katakibbisanti kataluddhakammaṃ.
Na hi naṃ sodhayeti sundarikā vā payāgā vā bāhukā vā na sodhaye, na sodhetīti
vuttaṃ hoti. Pāpakamminanti pāpakehi verakibbisakammehi yuttaṃ, lāmakakammayuttaṃ
vā verakibbisabhāvaṃ appattehi khuddakehipi pāpehi yuttanti vuttaṃ hoti.
     Suddhassāti nikkilesassa. Sadā phaggūti niccaṃpi phagguṇanakkhattameva.
Phagguṇamāse kira "uttaraphagguṇadivase yo nhāyati, so saṃvaccharakatapāpaṃ sodhetī"ti
evaṃ diṭṭhiko so brāhmaṇo, tenassa bhagavā taṃ diṭṭhiṃ paṭihananto āha
"suddhasseva sadā 1- phaggū"ti. Nikkilesassa niccaṃ phagguṇanakkhattaṃ 2- itaro kiṃ
sujjhissatīti. Uposatho sadāti suddhassa ca cātuddasīpaṇṇarasādīsu uposathaṅgāni
asamādiyatopi niccameva uposatho. Suddhassa sucikammassāti nikkilesatāya suddhassa
sucīhi ca kāyakammādīhi samannāgatassa. Sadā sampajjate vatanti īdisassa ca
kusalūpasañhitaṃ vatasamādānampi niccaṃ sampannameva hotīti. Idheva sināhīti
imasmiṃyeva mama sāsane sināhīti. Kiṃ vuttaṃ hoti? "sace ajjhattikakilesamalapavāhanaṃ
icchasi, idheva mama sāsane aṭṭhaṅgikamaggasalilena sināhi, aññatra hi idaṃ
natthī"ti.
     Idānissa sappāyadesanāya vasena tīsupi davāresu suddhiṃ dassento
sabbabhūtesu karohi khematantiādimāha. Tattha khematanti abhayaṃ hitabhāvaṃ, mettanti
vuttaṃ hoti. Etenassa manodvārasuddhi dassitā hoti.
     Sace musā na bhaṇasīti etena vacīdvārasuddhi. Sace pāṇaṃ na hiṃsasi sace
adinnaṃ nādiyasīti etehi kāyadvārasuddhi. Saddahāno amaccharīti etehi pana naṃ
@Footnote: 1 pāli. suddhassa ve sadā, Ma.mū. 12/79/52 passitabbaṃ  2 cha.Ma., i.
@niccaṃ phaggunīnakkhattaṃ.

---------------------------------------------------------------------------------------------
page192.
Evaṃ parisuddhadvāraṃ saddhāsampadāya cāgasampadāya ca niyojesi. Kiṃ kāhasi gayaṃ
gantvā, udapānopi te gayāti ayaṃ pana upaḍḍhagāthā, sace sabbabhūtesu khemataṃ
karissasi, musā na bhaṇissasi, pāṇaṃ na hanissasi, adinnaṃ nādiyissasi, saddahāno
amaccharī bhavissasi, kiṃ kāhasi gayaṃ gantvā, udapānopi te gayā, gayāyapi hi
te nhāyantassa udapānopi 1- imāya eva paṭipattiyā kilesasuddhi, sarīramalasuddhi
pana ubhayattha samāti evaṃ yojetabbaṃ. Yasmā ca loke gayā sammatatarā, tasmā
tassa bhagavā "gacchati pana bhavaṃ gotamo bāhukan"ti puṭṭhopi "kiṃ kāhasi
bāhukaṃ gantvā"ti avatvā "kiṃ kāhasi gayaṃ gantvā"ti āhāti veditabbo.
     [80] Evaṃ vutteti evamādi bhayabherave vuttattā pākaṭameva. Eko
vūpakaṭṭhoti ādīsu pana eko kāyavivekena. Vūpakaṭṭho cittavivekena. Appamatto
kammaṭṭhāne satiṃ avijahanena. Ātāpī kāyikacetasikaviriyasaṅkhātena ātāpena.
Pahitatto kāye ca jīvite ca anapekkhatāya. Viharanto aññatarairiyāpathavihārena.
Na cirassevāti pabbajjaṃ upādāya vuccati. Kulaputtāti duvidhā kulaputtā
jātikulaputtā ca ācārakulaputtā ca, ayaṃ pana ubhayathāpi kulaputto. Agārasmāti ghaRā.
Anagāriyanti agārassa hitaṃ agāriyaṃ, kasigorakkhādikuṭumbaposanakammaṃ vuccati, natthi
ettha agāriyanti anagāriyaṃ, pabbajjāyetaṃ adhivacanaṃ. Pabbajantīti upagacchanti
upasaṅkamanti. Tadanuttaranti taṃ anuttaraṃ. Brahmacariyapariyosānanti maggabrahma-
cariyassa pariyosānaṃ, arahattaphalanti vuttaṃ hoti. Tassa hi atthāya kulaputtā
pabbajanti. Diṭṭheva dhammeti tasmiṃyeva attabhāve. Sayaṃ abhiññā sacchikatvāti
attanāyeva paññāya paccakkhaṃ katvā, aparappaccayaṃ ñatvāti 3- attho. Upasampajja
vihāsīti pāpuṇitvā sampādetvā vihāsīti, 2- evaṃ viharanto ca khīṇā jāti .pe.
Abbhaññāsi. Etenassa paccavekkhaṇabhūmiṃ dasseti.
     Katamā panassa jāti khīṇā, kathaṃ ca naṃ abbhaññāsīti. Vuccate, kāmañcetaṃ
bhayabheravepi vuttaṃ, tathāpi naṃ idha paṭhamapurisavasena yojanānayassa dassanatthaṃ puna
saṅkhepato bhaṇāma. Na tāvassa atītā jāti khīṇā, pubbeva khīṇattā. Na anāgatā
@Footnote: 1 cha.Ma., i. udapānepi   2 cha.Ma., i. katvā.....   3 cha.Ma. vihāsīti,

---------------------------------------------------------------------------------------------
page193.
Tattha bhavavāyāmābhāvato. 1- Na paccuppannā vijjamānattā. Maggassa pana abhāvitattā
yā uppajjeyya ekacatupañcavokārabhavesu ekacatupañcakkhandhappabhedā jāti, sā
maggassa bhāvitattā anuppādadhammataṃ āpajjanena khīṇā, taṃ so maggabhāvanāya
pahīnakilese paccavekkhitvā kilesābhāve vijjamānaṃpi kammaṃ āyatiṃ appaṭisandhikaṃ
hotīti jānanto jānāti.
     Vusitanti vuṭṭhaṃ 2- parivuṭṭhaṃ, katañcaritaṃ niṭṭhāpitanti attho.
Brahmacariyanti maggabrahmacariyaṃ. Kataṃ karaṇīyanti catūsu saccesu catūhi maggehi
pariññāpahānasacchikiriyābhāvanāvasena soḷasavidhaṃpi kiccaṃ niṭṭhāpitanti attho. Nāparaṃ
itthattāyāti idāni puna itthabhāvāya evaṃ soḷasakiccabhāvāya kilesakkhayāya vā
maggabhāvanā natthīti. Athavā itthattāyāti itthabhāvato imasmā evaṃ idāni
vattamānakkhandhasantānā aparaṃ khandhasantānaṃ natthi. Ime pana pañcakkhandhā pariññātā
tiṭṭhanti, chinnamūlako rukkho viyāti abbhaññāsi. Aññataroti eko. Arahatanti
arahantānaṃ, bhagavato sāvakānaṃ arahataṃ abbhantaro ahosīti.
                    Papañcasūdanīyā majjhimanikāyaṭṭhakathāya
                      vatthūpamasuttavaṇṇanā niṭṭhitā.
                            ---------
@Footnote: 1 cha.Ma. vāyāmābhāvato          2 cha.Ma. vutthaṃ parivutthaṃ,

---------------------------------------------------------------------------------------------
page194.
                        8. Sallekhasuttavaṇṇanā
     [81] "evamme sutan"ti sallekhasuttaṃ. Tattha mahācundoti tassa therassa
nāmaṃ. Sāyaṇhasamayanti sāyaṇhakāle. Paṭisallānā vuṭṭhitoti ettha paṭisallānanti
tehi tehi sattasaṅkhārehi paṭinivattitvā sallānaṃ nilīyanaṃ, ekībhāvo vivekoti
vuttaṃ hoti. Yo tato vuṭṭhito, so paṭisallānā vuṭṭhito nāma hoti. Ayaṃ
pana yasmā paṭisallānānaṃ uttamato phalasamāpattito vuṭṭhāsi, tasmā "paṭisallānā
vuṭṭhito"ti vutto. Bhagavantaṃ abhivādetvāti samadasanakhasamujjalavibhūsitena sirasā
bhagavantaṃ sakkaccaṃ vanditvā, abhivādāpetvā vā "sukhī bhava cundā"ti evaṃ
vacanabhedaṃ kāretvā, bhagavā pana kira vandito samāno suvaṇṇadundubhisadisaṃ gīvaṃ
paggayha kaṇṇasukhaṃ pemanīyaṃ amatābhisekasadisaṃ brahmaghosaṃ nicchārento "sukhī
hohī"ti tassa tassa nāmaṃ gahetvā vadati, etaṃ āciṇṇaṃ tathāgatānaṃ. Tatrīdaṃ
sādhakasuttaṃ, "sakko bhante devānamindo sāmacco saparijano bhagavato pāde
sirasā vandatīti, sukhī hotu pañcasikha sakko devānamindo sāmacco saparijano,
sukhakāmā hi devā manussā asurā nāgā gandhabbā, ye caññe santi
puthukāyā"ti. 1- Evañca pana tathāgatā evarūpe mahesakkhe yakkhe abhivadantīti.
     Yā imāti idāni vattabbānaṃ abhimukhiṃ karonto viya āha. Anekavihitāti
nānappakāRā. Diṭṭhiyoti micchādiṭṭhiyo. Loke uppajjantīti sattesu pātubhavanti.
Attavādapaṭisaṃyuttāti "rūpaṃ attato samanupassatī"ti ādinayappavattena attavādena
paṭisaṃyuttā, tā vīsati 2- bhavanti. Lokavādapaṭisaṃyuttāti sassato attā ca loko
cāti ādinayappavattena lokavādena paṭisaṃyuttā, tā aṭṭha honti sassato,
asassato, sassato ca asassato ca, neva sassato nāsassato, antavā,
anantavā, antavā ca anantavā ca, nevantavā nānantavā attā ca loko
cāti evaṃ pavattattā.
     Ādimevāti ādīsu ayamattho, kinnu kho bhante ādimeva manasikarontassa
appatvāpi sotāpattimaggaṃ vipassanāmissakaṃ paṭhamamanasikārameva manasikarontassa
@Footnote: 1 dī. mahā. 10/350/230 sakkapañhasutta       2 ka. bāvīsati

---------------------------------------------------------------------------------------------
page195.
Bhikkhuno evametāsaṃ ettakeneva upāyena etāsaṃ diṭṭhīnaṃ pahānañca
paṭinissaggo ca hotīti. Idañca thero attanā anadhimānikopi samāno adhimānikānaṃ
adhimānapahānatthaṃ adhimāniko viya hutvā pucchatīti veditabbo. Apare panāhu
"therassa antevāsikā ādimanasikāreneva ca diṭṭhīnaṃ samucchedappahānaṃ hotīti
evaṃsaññinopi samāpattivihārā sallekhavihārāti evaṃsaññinopi atthi, so tesaṃ
atthāya bhagavantaṃ pucchatī"ti.
     [82] Athassa bhagavā tāsaṃ diṭṭhīnaṃ pahānūpāyaṃ dassento yā imāti
ādimāha. Tattha yattha cetā diṭṭhiyo uppajjantītiādi pañcakkhandhe sandhāya
vuttaṃ. Etesu hi etā diṭṭhiyo uppajjanti. Yathāha "rūpe kho bhikkhave sati
rūpaṃ abhinivissa evaṃ diṭṭhi uppajjati, `so attā so ca loko so pecca
bhavissāmi nicco dhuvo sassato avipariṇāmadhammo"ti 1- vitthāro. Ārammaṇavasena
pana ekavacanaṃ katvā yattha cāti āha, yasmiṃ ārammaṇe uppajjantīti vuttaṃ
hoti. Ettha ca uppajjanti anusenti samudācarantīti imesaṃ evaṃ nānākaraṇaṃ
veditabbaṃ. Jātivasena hi ajātā jāyamānā uppajjantīti vuccanti. Punappunaṃ
āsevitā thāmagatā appaṭivinītā anusentīti. Kāyavacīdvāraṃ sampattā samudācarantīti,
idametesaṃ nānākaraṇaṃ. Taṃ netaṃ mamātiādīsu taṃ pañcakkhandhappabhedaṃ ārammaṇaṃ
etaṃ mayhaṃ na hoti, ahaṃpi eso nāsmi eso me attāpi na hoti. Evametaṃ
yathābhūtaṃ sammappaññāya passatoti evantāva padattho veditabbo.
     Yasmā pana ettha etaṃ mamāti taṇhāgāho, tañca gaṇhanto
aṭṭhasatataṇhāviparītappabhedaṃ taṇhāpapañcaṃ gaṇhāti. Esohamasmīti mānagāho, tañca
gaṇhanto navappabhedaṃ mānapapañcaṃ gaṇhāti. Eso me attāti diṭṭhigāho,
tañca gaṇhanto dvāsaṭṭhidiṭṭhigatappabhedaṃ diṭṭhipapañcaṃ gaṇhāti. Tasmā netaṃ
mamāti vadanto bhagavā yathāvuttappabhedaṃ taṇhāpapañcaṃ paṭikkhipati. Nesohamasmīti
mānapapañcaṃ. Na me so attāti diṭṭhipapañcaṃ. Diṭṭhikaṭṭhāyeva cettha taṇhāmānā
veditabbā. Evametanti evaṃ "netaṃ mamā"ti ādinā ākārena etaṃ
@Footnote: 1 saṃ. khandha. 17/152/147 soattāsutta

---------------------------------------------------------------------------------------------
page196.
Khandhapañcakaṃ. Yathābhūtanti yathāsabhāvaṃ, yathā atthīti vuttaṃ hoti. Khandhapañcakañhi
eteneva ākārena atthi. Mamāti ādinā pana gayhamānaṃ tenākāreneva natthīti
adhippāyo. Sammappaññāya passatoti sotāpattimaggapaññāya pariyosānāya
vipassanāpaññāya suṭṭhu passantassa. Evametāsanti etena upāyena etāsaṃ.
Pahānaṃ paṭinissaggoti ubhayampetaṃ samucchedappahānassevādhivacanaṃ.
     Evaṃ bhagavā ādimanasikāreneva diṭṭhīnaṃ pahānaṃ hoti nukho noti āyasmatā
mahācundena adhimānikānaṃ vasena pañhaṃ puṭṭho sotāpattimaggena diṭṭhippahānaṃ
dassetvā idāni sayameva adhimānikānaṃ jhānaṃ vibhajanto ṭhānaṃ kho panetanti
ādimāha. Tattha adhimānikā nāma yesaṃ appatte pattasaññāya adhimāno
uppajjati, sacāyaṃ uppajjamāno neva lokavajjānusārīnaṃ bālaputhujjanānaṃ uppajjati,
na ariyasāvakānaṃ. Na hi sotāpannassa "sakadāgāmī ahan"ti adhimāno uppajjati,
na sakadāgāmissa "anāgāmī ahan"ti, na anāgāmino "arahā ahan"ti,
kārakasseva pana samathavasena vā vipassanāvasena vā vikkhambhitakilesassa
niccayuttapayuttassa āraddhavipassakassa uppajjati. Tassa hi samathavikkhambhitānaṃ vā
vipassanāvikkhambhitānaṃ vā kilesānaṃ samudācāraṃ apassato "sotāpanno ahanti
vā, sakadāgāmī anāgāmī arahā ahan"ti vā adhimāno uppajjati,
talaṅgaratissapabbatavāsidhammadinnattherena 1- ovāditatherānaṃ 2- viya.
     Therassa kira acirūpasampannasseva ovāde ṭhatvā bahū bhikkhū visesaṃ
adhigacchiṃsu, taṃ pavuttiṃ sutvā tissamahāvihāravāsī bhikkhusaṃgho "na aṭṭhāne
niyojako thero theraṃ ānethā"ti sambahule bhikkhū pāhesi. Te gantvā "āvuso
dhammadinna bhikkhusaṃgho taṃ pakkosāpetī"ti āhaṃsu. So āha "kiṃ pana tumhe
bhante attānaṃ gavesatha paran"ti. Attānaṃ sappurisāti, so tesaṃ kammaṭṭhānamadāsi,
sabbeva arahattaṃ pāpuṇiṃsu. Bhikkhusaṃgho puna aññe bhikkhū pāhesi, evaṃ
yāvatatiyaṃ pahitā sabbepi tatheva arahattaṃ patvā vihariṃsu.
@Footnote: 1 Ma. vāḷaṅgara......         2 cha.Ma. ovādiyamānattherānaṃ

---------------------------------------------------------------------------------------------
page197.
     Tato saṃgho gatā gatā nāgacchantīti aññataraṃ vuḍḍhapabbajitaṃ pāhesi,
so gantvā ca "bhante dhammadinna tikkhattuṃ tissamahāvihāravāsī bhikkhusaṃgho
tuyhaṃ santike pesesi, tvaṃ nāma saṃghassa āṇaṃ garuṃ na karosi, nāgacchasī"ti
āha. Thero kimetanti paṇṇasālaṃ apavisitvāva pattacīvaraṃ gāhāpetvā tāvadeva
nikkhami, so antarāmagge haṅkanavihāraṃ 1- pāvisi. Tattha ceko mahāthero
saṭṭhivassātīto adhimānena arahattaṃ paṭijānāti, thero taṃ upasaṅkamitvā vanditvā
paṭisanthāraṃ katvā adhigamaṃ pucchi. Thero āha "āma dhammadinna, yaṃ pabbajitena
kātabbaṃ, cirakataṃ taṃ mayā, atītasaṭṭhivassomhi etarahī"ti. Kiṃ bhante iddhiṃpi
valañjethāti. Āma dhammadinnāti. Sādhu vata bhante, hatthiṃ tumhākaṃ paṭimukhaṃ
āgacchantaṃ māpethāti. Sādhāvusoti thero sabbasetaṃ sattappatiṭṭhaṃ tidhā pabhinnaṃ
naṅguṭṭhaṃ vījayamānaṃ soṇḍaṃ mukhe pakkhipitvā dvīhi dantehi vijjhitukāmaṃ viya
paṭimukhaṃ āgacchantaṃ mahāhatthiṃ māpesi. So taṃ attanāyeva māpitaṃ hatthiṃ disvā
bhīto palāyituṃ ārabhi, tadāva attānaṃ "nāhaṃ arahā"ti ñatvā dhammadinnassa
pādamūle ukkuṭikaṃ nisīditvā "patiṭṭhā me hohi āvuso"ti āha. Dhammadinno
"mā bhante soci, mā anattamano ahosi, kārakānaṃyeva adhimāno uppajjatī"ti
theraṃ samassāsetvā kammaṭṭhānamadāsi. Thero tassovāde ṭhatvā arahattaṃ pāpuṇi.
     Cittalatāpabbatepi tādiso ca 2- thero vasati. Dhammadinno taṃpi upasaṅkamitvā
tatheva pucchi. Sopi tatheva byākāsi. Tato naṃ dhammadinno kiṃ bhante iddhiṃpi
valañjethāti āha. Āmāvusoti. Sādhu vata bhante, ekaṃ pokkharaṇiṃ māpethāti.
Thero māpesi. Ettha bhante padumagumbaṃ māpethāti. Taṃpi māpesi. Padumagumbe
mahāpadumaṃ māpethāti. Taṃpi māpesi. Etasmiṃ padumagumbe ṭhatvā madhurassarena
gāyantaṃ naccantaṃ  ca ekaṃ itthīviggahaṃ māpethāti. Taṃpi māpesi. So etaṃ bhante
punappunaṃ upanijjhāyathāti vatvā sayaṃ pāsādaṃ pāvisi. Therassa taṃ upanijjhāyato
saṭṭhivassāni vikkhambhitakilesā caliṃsu. So tadā attānaṃ ñatvā purimatthero viya
dhammadinnattherassa santike kammaṭṭhānaṃ gahetvā arahattaṃ pāpuṇi.
@Footnote: 1 Ma. taṅkhaṇavihāraṃ          2 cha.Ma. tādisova

---------------------------------------------------------------------------------------------
page198.
     Dhammadinnopi anupubbena tissamahāvihāraṃ agamāsi. Tasmiṃ ca samaye
therā cetiyaṅgaṇaṃ sammajjitvā buddhārammaṇaṃ pītiṃ uppādetvā nisinnā honti,
etaṃ kira tesaṃ vattaṃ. Tena nesaṃ ekopi "idha pattacīvaraṃ ṭhapehī"ti dhammadinnaṃ
vattā pucchitāpi nāhosi. Dhammadinno eso bhaveyyāti ñatvā puna pañhaṃ pucchiṃsu.
So pucchitapañhe tiṇhena asinā kumudanāḷakalāpaṃ viya chinditvā pādaṅguliyā
mahāpaṭhaviṃ pahari. Bhante ayaṃ acetanā mahāpaṭhavīpi dhammadinnassa guṇaṃ jānāti.
Tumhe pana na jānitthāti ca vatvā imaṃ gāthamāha:-
         "acetanāyaṃ paṭhavī               vijānāti guṇāguṇaṃ
          sacetanātha kho bhante           na jānātha guṇāguṇan"ti.
     Tāvadeva ca ākāse abbhuggantvā talaṅgaratissapabbatameva agamāsi.
Evaṃ kārakasseva adhimāno uppajjati. Tasmā bhagavā tādisānaṃ bhikkhūnaṃ vasena
jhānaṃ vibhajanto ṭhānaṃ kho panetanti ādimāha.
     Tassattho, atthetaṃ kāraṇaṃ, no natthi. Yena idhekacco bāhiraparibbājakehi
sādhāraṇaṃ vivicceva kāmehi .pe. Paṭhamaṃ jhānaṃ upasampajja vihareyya, yaṃ pana
tassa evamassa sallekhena viharāmīti, yaṃ paṭipattividhānaṃ kilese sallikhati, tenāhaṃ
viharāmīti, taṃ na yujjati, na hi adhimānikassa bhikkhuno jhānasallekho vā
sallekhapaṭipadā vā hoti. Kasmā? avipassanāpādakattā. Na hi so jhānaṃ
samāpajjitvā tato vuṭṭhāya saṅkhāre sammasati, jhānaṃ panassa cittekaggamattaṃ
karoti, diṭṭhadhammasukhavihāro hoti. Tasmā tamatthaṃ dassento bhagavā "na kho
panete cunda ariyassa vinaye sallekhā vuccanti, diṭṭhadhammasukhavihārā ete
ariyassa vinaye vuccantī"ti āha.
     Tattha eteti jhānadhammavasena bahuvacanaṃ veditabbaṃ. Ete paṭhamajjhānadhammāti
vuttaṃ hoti. Samāpattivasena vā, ekaṃpi hi paṭhamajjhānaṃ punappunaṃ samāpattivasena
pavattattā bahuttaṃ gacchatīti. 1- Ārammaṇavasena vā, ekaṃpi hi paṭhamajjhānaṃ
paṭhavīkasiṇādīsu
@Footnote: 1 cha.Ma., i. itisaddo na dissati

---------------------------------------------------------------------------------------------
page199.
Pavattavasena bahuttaṃ gacchatīti. Esa nayo dutiyatatiyacatutthajjhānesu. Arūpajjhānesu
pana ārammaṇabhedābhāvato purimakāraṇadvayavaseneva bahuvacanaṃ veditabbaṃ.
     Yasmā cetesaṃ aṅgānipi, santāni ārammaṇānipi nibbutāni ceva sukhumāni
cāti vuttaṃ hoti, tasmā tāni santā ete vihārāti evaṃ vuttānīti veditabbāni.
Ayaṃ tāvetesaṃ catunnaṃpi sādhāraṇā vaṇṇanā. Visesavaṇṇanā pana "sabbaso
rūpasaññānan"ti ādipadānusārato vattabbā siyā. Sā visuddhimagge sabbākārena
vuttāyeva.
     [83] Evaṃ yasmā adhimānikassa bhikkhuno jhānavihāro avipassanāpādakattā
sallekhavihāro na hoti, na hi so jhānaṃ samāpajjitvā tato vuṭṭhāya saṅkhāre
sammasati, cittekaggakaro 1- diṭṭhadhammasukhavihāro panassa hoti, tasmā tamatthaṃ
dassento rūpajjhānāni ca arūpajjhānāni ca vibhajitvā idāni ca yattha sallekho
kātabbo catucattāḷīsāya ākārehi, tañca vatthuṃ tañca sallekhaṃ dassento
idha kho pana voti ādimāha. Kasmā pana "aṭṭhahi samāpattīhi avihiṃsādayova
sallekhā"ti vuttā? lokuttarapādakattā. Bāhirakānañhi aṭṭhasamāpattiyo
vaṭṭapādakāyeva. Sāsane saraṇagamanaṃpi lokuttarapādakaṃ, pageva avihiṃsādayo. Imināyeva
ca suttena veditabbaṃ "tathā bāhirakassa aṭṭhasamāpattilābhino pañcābhiññassāpi
dinnadānato sāsane tisaraṇagatassa dinnadānaṃ mahapphalataraṃ hotī"ti. Idañhi
sandhāya dakkhiṇāvisuddhisutte "bāhirake kāmesu vītarāge dānaṃ datvā
koṭisatasahassaguṇā dakkhiṇā pāṭikaṅkhitabbā, sotāpattiphalasacchikiriyāya paṭipanne
dānaṃ datvā asaṅkheyyā appameyyā dakkhiṇā pāṭikaṅkhitabbā, ko pana vādo
sotāpanne"ti 2- vuttaṃ. Saraṇagamanato paṭṭhāya hi tattha sotāpattiphalasacchikiriyāya
paṭipanno adhippetoti, ayaṃ tāvettha pāliyojanā.
     Anupadavaṇṇanāya pana idhāti vihiṃsādivatthudīpanametaṃ. Kho panāti nipātamattaṃ.
Voti karaṇatthe sāmivacanaṃ. Ayaṃ panettha saṅkhepattho. Yadetaṃ "pare vihiṃsakā
@Footnote: 1 Ma. cittekaggaṃ karoti  2 ka. sotāpannehīti, Ma. upari. 14/379/324
@dakkhiṇāvibhaṅgasutta

---------------------------------------------------------------------------------------------
page200.
Bhavissantī"ti ādinā nayena vihiṃsādivatthuṃ vadāma, idha cunda tumhehi sallekho
kātabboti.
     Evaṃ saṅkhepato vatvā idāni vitthārento "pare vihiṃsakā bhavissanti,
mayamettha avihiṃsakā bhavissāmāti sallekho karaṇīyo"ti ādimāha.
     Tattha pareti ye keci imaṃ sallekhamananuyuttā. Vihiṃsakā bhavissantīti pāṇinā
vā leḍḍunā vāti ādīhi sattānaṃ viheṭhakā 1- bhavissantīti. Mayamettha avihiṃsakā
bhavissāmāti mayaṃ pana yattheva vatthusmiṃ pare evaṃ vihiṃsakā bhavissanti, ettheva
avihiṃsakā bhavissāma, avihiṃsaṃ uppādetvā viharissāma. Iti sallekho karaṇīyoti
evaṃ tumhehi sallekho kātabbo. Sallekhoti ca idha avihiṃsāva veditabbā.
Avihiṃsā hi vihiṃsaṃ sallekhati, taṃ chindati, tasmā sallekhoti vuccati. Esa nayo
sabbattha. Ayaṃ pana viseso. Pare micchādiṭṭhīti ettha kammapathānaṃ antamicchādiṭṭhiṃ
ca micchattānaṃ ādimicchādiṭṭhiṃ ca missetvā diṭṭhi vuttāti veditabbā. Tathā
mayamettha sammādiṭṭhīti vuttaṭṭhāne sammādiṭṭhi. Ettha ca kammapathakathā vitthārato
sammādiṭṭhisutte āvībhavissanti, 2- micchattesu micchādiṭṭhiādayo
dvedhāvitakke.
     Ayaṃ panettha saṅkhepo, pāṇaṃ atipātentīti pāṇātipātī, pāṇaghātakāti
attho. Adinnaṃ ādiyantīti adinnādāyī, parassa hārinoti attho. Abrahmaṃ
hīnaṃ lāmakadhammaṃ 3- carantīti abrahmacārī, methunadhammapaṭisevakāti attho. Brahmaṃ
seṭṭhaṃ paṭipadaṃ carantīti brahmacārī, methunappaṭiviratāti attho. Ettha ca
brahmacariyaṃ sallekhoti veditabbo. 4- Brahmacariyañhi abrahmacariyaṃ sallekhati. Musā
vadantīti musāvādī, paresaṃ atthabhañjakaṃ tucchaṃ alikaṃ vācaṃ bhāsitāroti attho.
Pisuṇā vācā etesanti pisuṇavācā. Paramammacchedakā 5- pharusā vācā etesanti
pharusavācā. Samphaṃ niratthakaṃ vacanaṃ palapantīti samphappalāpī. Abhijjhāyantīti abhijjhālū.
Parabhaṇḍalubbhanasīlāti attho. Byāpannaṃ pūtibhūtaṃ cittametesanti byāpannacittā.
Micchā pāpikā viññūgarahitā etesaṃ diṭṭhīti micchādiṭṭhī, kammapathapariyāpannāya
@Footnote: 1 cha.Ma. vihesakā       2 cha.Ma. āvibhavissati     3 Ma. lāmakakammaṃ
@4 cha.Ma., i. veditabbaṃ        5 cha.Ma., i. paresaṃ mammacchedikā

Page 201-300.

page201.
Natthi dinnanti ādikāya micchattapariyāpannāya aniyyānikadiṭṭhiyā ca
samannāgatāti attho. Sammā sobhaṇā viññūpasaṭṭhā etesaṃ diṭṭhīti sammādiṭṭhī,
kammapathapariyāpannāya atthi dinnanti ādikāya kammassakadiṭṭhiyā sammattapariyāpannāya
maggadiṭṭhiyā ca samannāgatāti attho.
     Micchāsaṅkappāti ayāthāvaaniyyānikaakusalasaṅkappā. Esa nayo micchāvācāti
ādīsu. Ayaṃ pana viseso, micchāsaṅkappādayo viya hi micchāsati nāma na
pāṭiekko koci dhammo natthi, atītaṃ pana cintayato pavattānaṃ catunnaṃpi
akusalakkhandhānametaṃ adhivacanaṃ. Yaṃpi vuttaṃ bhagavatā "atthesā bhikkhave anussati, nesā
natthīti vadāmi, puttalābhaṃ vā bhikkhave anussarato, dhanalābhaṃ vā bhikkhave anussarato,
yasalābhaṃ vā bhikkhave anussarato"ti, taṃpi tantaṃ cintentassa satipaṭirūpakena
uppattiṃ sandhāya vuttanti veditabbaṃ. Micchāñāṇīti ettha ca micchāñāṇanti
pāpakiriyāsu upāyacintāvasena pāpaṃ katvā "sukataṃ mayā"ti paccavekkhaṇākārena
ca uppanno moho veditabbo. Tena samannāgatā puggalā micchāñāṇī.
Sammāñāṇīti ettha pana ekūnavīsatibhedaṃ paccavekkhaṇañāṇaṃ "sammāñāṇan"ti vuccati,
tena samannāgatā puggalā sammāñāṇī. Micchāvimuttīti avimuttāyeva samānā
"vimuttā mayan"ti evaṃ saññino, avimuttiyaṃ vā vimuttisaññino. Tatrāyaṃ
vacanattho, micchā pāpikā viparītā vimutti etesaṃ atthīti micchāvimuttī.
Micchāvimuttīti ca yathāvuttenākārena pavattānaṃ akusalakhandhānametaṃ adhivacanaṃ.
Phalasampayuttāni pana sammādiṭṭhiādīni aṭṭhaṅgāni ṭhapetvā sesadhammā
sammāvimuttīti veditabbā. Sā ca micchāvimuttiṃ sallikhitvā ṭhitattā
sallekhoti veditabbā. Tattha niyojento āha "mayamettha sammāvimuttī
bhavissāmāti sallekho karaṇīyo"ti.
     Ito parāni tīṇi nīvaraṇavasena vuttāni. Abhijjhālū byāpannacittāti
evaṃ kammapathesu vuttattā panettha paṭhamāni dve nīvaraṇāni na vuttānīti
veditabbāni. Tattha thīnamiddhena pariyuṭṭhitā abhibhūtāti thīnamiddhapariyuṭṭhitā.
Uddhaccena samannāgatāti uddhatā. Vicinantā kicchanti na sakkonti sanniṭṭhānaṃ
kātunti vicikicchī. Kodhanāti ādīni dasa cittassa upakkilesavasena vuttāni.
Tattha kodhādīsu

---------------------------------------------------------------------------------------------
page202.
Yaṃ vattabbaṃ siyā, taṃ sabbaṃ dhammadāyādavatthasuttesu vuttaṃ. Ayaṃ panettha vacanattho,
kodhanāti kujjhanasīlā. Upanāhīti upanāhanasīlā, upanāho vā etesaṃ atthīti
upanāhī. Tathā makkhī palāsī ca. Issayantīti issukī. Maccharāyantīti maccharī, 1-
maccheraṃ vā etesaṃ atthīti maccharī. 1- Saṭhayantīti saṭhā, na sammā bhāsantīti
vuttaṃ hoti, kerāṭikayuttānaṃ etaṃ adhivacanaṃ. Māyā etesaṃ atthīti māyāvī.
Thambhasamaṅgitāya thaddhā. Atimānayogena atimānī. Vuttapaccanīkanayena sukkapakkho
veditabbo.
     Dubbacāti vattuṃ dukkhā kiñci vuccamānā na sahanti. Tabbiparītā suvacā.
Devadattādisadisā pāpakā mittā etesanti pāpamittā. Buddhā vā
sāriputtādisadisā vā kalyāṇā mittā etesanti kalyāṇamittā. Kāyaduccaritādīsu
cittavossaggavasena pamattā. Viparītā appamattāti veditabbā. Imāni tīṇi
pakiṇṇakavasena vuttāni. Assaddhāti ādīni satta assaddhammavasena. Tattha tīsu vatthūsu
saddhā etesaṃ natthīti assaddhā. Sukkapakkhe saddahantīti saddhā. Saddhā vā
etesaṃ atthītipi saddhā. Natthetesaṃ hirīti ahirikā, akusalasamāpattiyā
adhigucchamānānametaṃ adhivacanaṃ. Hiri etesaṃ mane, 2- hiriyā vā yuttamanāti hirimanā.
Na uttappantīti anottappī, akusalasamāpattiyā na bhāyantīti vuttaṃ hoti.
Tabbiparītā ottappī. Appaṃ sutametesanti appassutā, appanti ca thokanti
na gahetabbaṃ, natthīti gahetabbaṃ. "appassutā"ti hi nissutā sutavirahitā vuccanti.
Bahuṃ sutametesanti bahussutā, tathāgatabhāsitaṃ ekaṃpi gāthaṃ yāthāvato ñatvā
anurūpapaṭipadaṃ paṭipannānametaṃ adhivacanaṃ. Kucchitaṃ sīdantīti kusītā, hīnaviriyānametaṃ
adhivacanaṃ. Āraddhaviriyametesanti āraddhaviriyā, sammappadhānayuttānametaṃ adhivacanaṃ,
muṭṭhā sati etesanti muṭṭhassatī, naṭṭhassatīti vuttaṃ hoti. Upaṭṭhitā sati
etesanti upaṭṭhitassatī, niccaṃ ārammaṇābhimukhappavattasatīnametaṃ adhivacanaṃ. Duṭṭhā
paññā etesanti duppaññā, naṭṭhapaññāti vuttaṃ hoti. Paññāya sampannāti
paññāsampannā, paññāti ca idha vipassanāpaññā veditabbā. Vipassanāsambhāro
hi paripūro imasmiṃ ṭhāne āgato, tasmā vipassanāpaññāva ayanti porāṇānaṃ
āṇā.
@Footnote: 1 ka. maccherī        2 Ma. mano

---------------------------------------------------------------------------------------------
page203.
     Idāni ekameva lokuttaraguṇānaṃ antarāyakaraṃ aniyyānikadiṭṭhiṃ tīhākārehi
dassento sandiṭṭhiparāmāsīti ādimāha. Tattha sandiṭṭhiṃ parāmasantīti
sandiṭṭhiparāmāSī. Ādhānaṃ gaṇhantīti ādhānaggāhī. Ādhānanti daḷhaṃ vuccati,
daḷhagāhīti attho. Yuttakāraṇaṃ disvāva laddhiṃ paṭinissajjantīti paṭinissaggī,
dukkhena kicchena kasirena bahuṃpi kāraṇaṃ dassetvā na sakkā paṭinissaggaṃ kātunti
duppaṭinissaggī. Ye attano uppannadiṭṭhiṃ idameva saccanti daḷhaṃ gaṇhitvā
api buddhādīhi kāraṇaṃ dassetvā vuccamānā na paṭinissajjanti, tesametaṃ
adhivacanaṃ. Tādisā hi puggalā yaṃ yadeva dhammaṃ vā adhammaṃ vā suṇanti, 1- taṃ
sabbaṃ "evaṃ amhākaṃ ācariyehi kathitaṃ, evaṃ amhehi sutan"ti kummova aṅgāni
sake kalāpe antoyeva samodahanti, kumbhīlaggāhaṃ gaṇhanti na visajjanti.
Vuttavipariyāyena sukkapakkho veditabbo.
     [84] Evaṃ catucattāḷīsāya ākārehi sallekhaṃ dassetvā idāni
tasmiṃ sallekhe cittuppādassāpi bahūpakārataṃ dassetuṃ cittuppādampi kho
ahantiādimāha.
     Tassattho, ahaṃ cunda kusalesu dhammesu cittuppādaṃpi bahūpakāraṃ vadāmi,
yā panetā kāyena ca vācāya ca anuvidhiyanā, yathā paṭhamaṃ cittaṃ uppannaṃ,
tatheva tesaṃ dhammānaṃ kāyena karaṇaṃ, vācāya ca "karothā"ti āṇāpanaṃ vā
uggahaparipucchādīni vā, tattha vādoyeva ko, ekantabahūpakārāyeva hi tā anuvidhiyanāti
dasseti. Kasmā panettha cittuppādopi bahūpakāroti. Ekantahitasukhāvahattā
anuvidhiyanānaṃ hetuttā ca.
     "dānaṃ dassāmī"ti hi cittuppādo sayaṃpi ekantahitasukhāvaho
anuvidhiyanānaṃpi hetu, evañhi uppannacittattāyeva dutiyadivase mahāvīthiṃ pidahitvā
mahāmaṇḍapaṃ katvā bhikkhusatassa vā bhikkhusahassassa vā dānaṃ deti, "bhikkhusaṃghaṃ
nimantetha pūjetha parivisathā"ti parijane āroceti. 2- Evaṃ "saṃghassa cīvaraṃ senāsanaṃ
bhesajjaṃ dassāmī"ti cittuppādo sayaṃpi ekantahitasukhāvaho anuvidhiyanānaṃpi hetu,
@Footnote: 1 cha.Ma., Sī. gaṇhanti        2 cha.Ma. āṇāpeti

---------------------------------------------------------------------------------------------
page204.
Evaṃ uppannacittattāyeva hi cīvarādīni abhisaṅkharoti deti dāpeti ca. Esa nayo
saraṇagamanādīsu.
     "saraṇaṃ gacchāmī"ti hi cittaṃ uppādetvāva pacchā kāyena vā vācāya
vā saraṇaṃ gaṇhāti. Tathā "pañcaṅgaṃ aṭṭhaṅgaṃ dasaṅgaṃ vā sīlaṃ samādiyissāmī"ti
cittaṃ uppādetvāva kāyena vā vācāya vā samādiyati, "pabbajitvā catūsu
sīlesu patiṭṭhahissāmī"ti ca cittaṃ uppādetvāva kāyena vācāya ca pūretabbaṃ
sīlaṃ pūreti. "buddhavacanaṃ uggahessāmī"ti cittaṃ uppādetvāva ekaṃ vā nikāyaṃ
dve vā tayo vā cattāro vā pañca vā nikāye vācāya uggaṇhāti. Evaṃ
dhutaṅgasamādānakammaṭṭhānuggahakasiṇaparikammaṇānasamāpattivipassanāmaggaphalapaccekabodhi-
sammāsambodhivasena netabbaṃ.
     "buddho bhavissāmī"ti hi cittuppādo sayaṃpi ekantahitasukhāvaho
anuvidhiyanānaṃpi hetu, evañhi uppannacittattāyeva aparena samayena
kappasatasahassādhikāni cattāri asaṅkheyyāni kāyena vācāya ca pāramiyo pūretvā
sadevakaṃ lokaṃ tārentova vicarati. Evaṃ sabbattha cittuppādopi bahūpakāro.
Kāyavācāhi pana anuvidhiyanā atibahūpakārāyevāti veditabbā.
     Evaṃ kusalesu dhammesu cittuppādassāpi bahūpakārataṃ dassetvā idāni
tattha niyojento "tasmātiha cundā"tiādimāha. Taṃ atthato pāṭakameva.
     [85] Evaṃ catucattāḷīsāya ākārehi dassite sallekhe cittuppādassāpi
bahūpakārataṃ dassetvā idāni tasseva sallekhassa hitādhigamāya maggabhāvaṃ dassento
seyyathāpītiādimāha.
     Tassattho, yathā nāma cunda khāṇukaṇṭakapāsāṇādīhi visamo maggo
bhaveyya, tassa parikkamanāya parivajjanatthāya añño suparikammakato viya bhūmibhāgo
samo maggo bhaveyya, yathā ca rukkhamūlaṃ pāsāṇapapātaṃ kumbhīlamakarādiparibyākulaṃ 1-
visamaṃ titthamassa, tassa parikkamanāya parivajjanatthāya aññaṃ avisamaṃ anupubbagambhīraṃ
sopāṇaphalakasadisaṃ titthaṃ bhaveyya, yaṃ paṭipanno sukheneva taṃ nadiṃ vā taḷākaṃ
@Footnote: 1 cha.Ma. rukkhamūlapāsāṇapapātakumbhīlamakarādiparibyākulaṃ

---------------------------------------------------------------------------------------------
page205.
Vā ajjhogāhetvā nhāyeyya vā uttareyya vā, evameva kho cunada
visamamaggavisamatitthasadisāya vihiṃsāya samannāgatassa vihiṃsakapuggalassa samamaggasamatitthasadisā
avihiṃsā hoti parikkamanāya. Yatheva hi visamamaggatitthaparivajjanatthāya samo maggo
ca titthañca paṭiyattaṃ, evaṃ vihiṃsāparivajjanatthāya avihiṃsā paṭiyattā, yaṃ paṭipanno
sukheneva manussagatiṃ vā devagatiṃ vā ajjhogāhetvā sampattiṃ vā anubhaveyya
uttareyya vā lokā. Eteneva upāyena sabbapadāni yojetabbāni
     [86] Evaṃ tasseva hitādhigamāya maggabhāvaṃ dassetvā idāni
uparibhāvaṅgamanīyataṃ 1- dassento seyyathāpītiādimāha.
     Tassattho, yathā nāma cunda ye keci akusalā dhammā paṭisandhiyā
janakā vā ajanakā vā, dinnāyapi paṭisandhiyā vipākajanakā vā ajanakā vā,
sabbe te jātivasena adhobhāvaṅgamanīyāti 2- evaṃnāmā va honti, vipākakāle
aniṭṭhakantavipākattā. Yathā ca ye keci kusalā dhammā paṭisandhiyā janakā vā ajanakā
vā, dinnāyapi paṭisandhiyā vipākajanakā vā ajanakā vā, sabbe te jātivasena
uparibhāvaṅgamanīyāti evaṃnāmā va honti, vipākakāle iṭṭhakantavipākattā, evameva
kho cunda vihiṃsakassa .pe. Uparibhāvāyāti. Tatrāyaṃ opammasaṃsandanā:- yathā
sabbe te akusalā adhobhāvaṅgamanīyā, evaṃ vihiṃsakassa ekā vihiṃsāpi. Yathā ca
sabbe kusalā uparibhāvaṅgamanīyā, evaṃ avihiṃsakassa ekā avihiṃsāpi. Eteneva
upāyena akusalaṃ akusalena kusalañca kusalena upametabbaṃ, ayaṃ kirettha adhippāyoti.
     [87] Evaṃ tasseva sallekhassa uparibhāvaṅgamanīyataṃ dassetvā idāni
parinibbāpane samatthabhāvaṃ dassetuṃ so vata cundātiādimāha. Tattha soti
vuttappakārapuggalaniddeso. Tassa yoti imaṃ uddesavacanaṃ āharitvā yo attanā
palipapalipanno, so vata cunda paraṃ palipapalipannaṃ uddharissatīti evaṃ
sabbapadesu sambandho veditabbo. Palipapalipannoti gambhīrakaddame nimuggo
vuccati, no ca kho ariyassa vinaye. Ariyassa pana vinaye palipanti pañca kāmaguṇā
@Footnote: 1 cha.Ma. uparibhāgaṅgamanīyataṃ       2 cha.Ma. adhobhāgaṅgamanīyāti

---------------------------------------------------------------------------------------------
page206.
Vuccanti. Palipannoti tattha nimuggo bālaputhujjano, tasmā evamettha atthayojanā
veditabbā. Yathā cunda koci puriso yāva nāsikaggā gambhīrakaddame nimuggo
aparaṃpi tattheva nimuggaṃ hatthe vā sīse vā gahetvā uddharissatīti netaṃ ṭhānaṃ
vijjati, na hi taṃ kāraṇamatthi, yena so taṃ uddharitvā thale patiṭṭhapeyya, evameva
yo attanā pañcakāmaguṇapalipapalipanno, so vata paraṃ tattheva 1- palipapalipannaṃ
uddharissatīti netaṃ ṭhānaṃ vijjati.
     Tattha siyā ayuttametaṃ, puthujjanānaṃpi bhikkhubhikkhunīupāsakaupāsikānaṃ
dhammadesanaṃ sutvā hontiyeva dhammaṃ abhisametāro, tasmā palipapalipanno uddharatīti,
taṃ na tathā daṭṭhabbaṃ. Bhagavāyeva hi tattha uddharati, pasaṃsāmattameva pana
dhammakathikā labhanti raññā pahitalekhavācako viya. Yathā hi raññā paccantajanapade
pahitaṃ lekhaṃ tattha manussā lekhaṃ vācetuṃ ajānantā yo vācetuṃ jānāti, tena
vācāpetvā tamatthaṃ sutvā "rañño āṇā"ti ādarena sampādenti, na
ca nesaṃ hoti "lekhavācakassa ayaṃ āṇā"ti. Lekhavācako pana "vissaṭṭhāya
vācāya vācesi aneḷagalāyā"ti pasaṃsāmattameva labhati, evameva kiñcāpi
sāriputtappabhūtayo dhammakathikā dhammaṃ desenti, atha kho likhitapaṇṇavācakā viya
te honti. Bhagavatoyeva pana sā dhammadesanā rañño āṇā viya. Ye ca taṃ
sutvā dhammaṃ abhisamenti, te bhagavāyeva uddharatīti veditabbā. Dhammakathikā pana
"vissaṭṭhāya vācāya dhammaṃ desenti aneḷagalāyā"ti pasaṃsāmattameva labhantīti.
Tasmā yuttamevetanti. Vuttavipariyāyena sukkapakkho veditabbo.
     Adanto avinīto aparinibbutoti ettha pana anibbisatāya adanto.
Asikkhitavinayatāya avinīto. Anibbutakilesatāya aparinibbutoti veditabbo. 2- So
tādiso paraṃ damessati nibbisaṃ karissati vinessati vā tisso sikkhā sikkhāpessati
vā parinibbāpessati vā tassa kilese nibbāpessatīti netaṃ ṭhānaṃ vijjati.
Vuttavipariyāyena sukkapakkho veditabbo.
@Footnote: 1 cha.Ma. tatheva               2 Ma. attho

---------------------------------------------------------------------------------------------
page207.
     Evameva kho cunda vihiṃsakassa .pe. Parinibbānāyāti ettha pana evamattho
veditabbo:- yathā hi attanā apalipapalipanno paraṃ palipapalipannaṃ uddharissati,
danto damessati, vinīto vinessati, parinibbuto parinibbāpessatīti ṭhānametaṃ
vijjati. Kiṃ pana tanti, apalipapalipannattaṃ dantattaṃ vinītattaṃ parinibbutattaṃ
ca, evameva kho cunda vihiṃsakassa purisapuggalassa avihiṃsā hoti parinibbānāya.
Kiṃ vuttaṃ hoti, yo attanā avihiṃsako, tassa yā avihiṃsā, yā esā vihiṃsakassa
parassa vihiṃsā, tassā parinibbānāya hoti, attanā hi avihiṃsako, parassa
vihiṃsācetanaṃ nibbāpessatīti ṭhānametaṃ vijjati. Kiṃ pana tanti, avihiṃsakattameva.
Yañhi yena attanā adhigataṃ hoti, tena 1- so paraṃ tadatthāya samādapetuṃ
sakkotīti.
     Athavā yathā attanā apalipapalipanno danto vinīto parinibbuto paraṃ
palipapalipannaṃ adantaṃ avinītaṃ aparinibbutañca uddharissati damessati vinessati
parinibbāpessatīti ṭhānametaṃ vijjati, evameva vihiṃsakassa purisapuggalassa
vihiṃsāpahānāya maggaṃ bhāvayato uppannā avihiṃsā hoti parinibbānāya. Parinibbuto
viya hi aparinibbutaṃ avihiṃsācetanā ca 2- vihiṃsācetanaṃ parinibbāpetuṃ samatthāti 3-
etamatthaṃ dassento "evameva kho cundā"ti ādimāhāti evamettha attho
daṭṭhabbo. Yathā cettha, evaṃ sabbapadesu. Ativitthārabhayena pana anupadayojanā
na katāti.
     [88] Evaṃ tassa parinibbāpane samatthabhāvaṃ dassetvā idāni taṃ
desanaṃ nigametvā dhammapaṭipattiyaṃ niyojetuṃ iti kho cundātiādimāha. Tattha
sallekhapariyāyoti sallekhakāraṇaṃ. Esa nayo sabbattha ettha avihiṃsādayo eva
vihiṃsādīnaṃ sallekhanato sallekhakāraṇaṃ. Tesaṃ vasena cittassa uppādetabbato
cittuppādakāraṇaṃ. Vihiṃsādiparikkamanassa hetuto parikkamanakāraṇaṃ, uparibhāvanipphādanato
uparibhāvakāraṇaṃ, 4- vihiṃsādīnaṃ parinibbāpanato parinibbānakāraṇanti
@Footnote: 1 cha.Ma., i. ayaṃ pāṭho na dissati   2 cha.Ma., i. va  3 cha.Ma., i. itisaddo
@na dissati   4 cha.Ma. uparibhāganipphādanato uparibhāgakāraṇaṃ

---------------------------------------------------------------------------------------------
page208.
Veditabbā. Hitesināti hitaṃ esantena. Anukampakenāti anukampamānena. Anukampaṃ
upādāyāti anukampaṃ cittena pariggahetvā, paṭiccātipi 1- vuttaṃ hoti. Kataṃ vo
taṃ mayāti taṃ mayā ime pañca pariyāye dassentena tumhākaṃ kataṃ. Ettakameva
hi anukampakassa satthu kiccaṃ, yadidaṃ aviparītadhammadesanā. Ito paraṃ pana paṭipatti
nāma sāvakānaṃ kiccaṃ. Tenāha etāni cunda rukkhamūlāni .pe. Amhākaṃ
anusāsanīti.
     Tattha ca rukkhamūlānīti iminā rukkhamūlasenāsanaṃ dasseti. Suññāgārānīti
iminā janavivittaṭṭhānaṃ. Ubhayenāpica yogānurūpaṃ senāsanamācikkhati, dāyajjaṃ
niyyādeti. Jhāyathāti ārammaṇūpanijjhānena aṭṭhatiṃsārammaṇāni, lakkhaṇūpanijjhānena
ca aniccādito khandhāyatanādīni upanijjhāyatha, samathañca vipassanañca
vaḍḍhethāti vuttaṃ hoti. Mā pamādatthāti mā pamajjittha. Mā pacchā vippaṭisārino
ahuvatthāti ye hi pubbe daharakāle ārogyakāle sattasappāyādisampattikāle
satthu sammukhībhāvakāle ca yonisomanasikāravirahitā rattindivaṃ maṅkuṇabhattā 2- hutvā
seyyasukhamiddhasukhamanubhontā pamajjanti, te pacchā jarākāle rogyakāle
maraṇakāle vipattikāle satthu parinibbutakāle ca taṃ pubbe pamādavihāraṃ anussarantā,
sappaṭisandhikālakiriyañca bhāriyaṃ sampassamānā vippaṭisārino honti, tumhe pana
tādisā mā ahuvatthāti etamatthaṃ dassento āha "mā pacchā vippaṭisārino
ahuvatthā"ti. Ayaṃ vo amhākaṃ anusāsanīti ayaṃ amhākaṃ santikā "jhāyatha mā
pamādathā"ti tumhākaṃ anusāsanī, ovādoti vuttaṃ hotīti.
                    Papañcasūdaniyā majjhimanikāyaṭṭhakathāya
                       sallekhasuttavaṇṇā niṭṭhitā.
                           -----------
@Footnote: 1 cha.Ma., Sī. pariccātipi        2 Ma. maṅkulabhattaṃ, cha.Ma. maṅkulabhattā

---------------------------------------------------------------------------------------------
page209.
                       9. Sammādiṭṭhisuttavaṇṇanā
     [89] Evamme sutanti sammādiṭṭhisuttaṃ. Tattha "sammādiṭṭhi sammādiṭṭhīti
āvuso vuccati, kittāvatā nukho āvuso"ti vā "katamaṃ panāvuso akusalan"ti
vā evaṃ yattakā therena pucchā vuttā, sabbā kathetukamyatāpucchā eva.
     Tattha yasmā jānantāpi sammādiṭṭhīti vadanti ajānantāpi bāhirakāpi
sāsanikāpi anussavādivasenāpi attapaccakkhenapi, tasmā taṃ bahuvacanaṃ upādāya
dvikkhattuṃ āmasanto "sammādiṭṭhi sammādiṭṭhīti āvuso vuccatī"ti āha. Ayañhi
ettha adhippāyo, aparehipi sammādiṭṭhīti vuccati, athāparehipi sammādiṭṭhīti
vuccati, svāyaṃ evaṃ vuccamāno atthañca lakkhaṇañca upādāya kittāvatā nukho
āvuso ariyasāvako sammādiṭṭhi hotīti. Tattha sammādiṭṭhīti sobhanāya pasaṭṭhāya
ca diṭṭhiyā samannāgato. Yadā pana dhammeyeva ayaṃ sammādiṭṭhisaddo vattati,
tadāssa sobhaṇā pasaṭṭhā ca diṭṭhi sammādiṭaṭhīti evamattho veditabbo.
     Sā cāyaṃ sammādiṭṭhi duvidhā hoti lokiyā lokuttarāti. Tattha kammassakatāñāṇaṃ
saccānulomikañāṇañca lokiyā sammādiṭṭhi, saṅkhepato vā sabbāpi sāsavā
paññā. Ariyamaggaphalasampayuttā paññā lokuttarā sammādiṭṭhi. Sammādiṭṭhipuggalo
pana tividho hoti puthujjano sekkho asekkho ca. Tattha puthujjano duvidho hoti
bāhirako sāsaniko 1- ca. Tattha bāhirako kammavādī kammassakatādiṭṭhiyā sammādiṭṭhi
hoti, no saccānulomikāya attadiṭṭhiparāmāsakattā. Sāsaniko davīhipi. Sekkho
niyatāya sammādiṭṭhiyā sammādiṭṭhi. Asekkho asekkhāya. Idha pana nīyatāya niyyānikāya
lokuttarakusalasammādiṭṭhiyā samannāgato "sammādiṭṭhī"ti adhippeto. Tenevāha
"ujugatāssa diṭṭhidhamme aveccappasādena samannāgato āgato imaṃ saddhamman"ti,
lokuttarakusalasammādiṭṭhiyeva hi antadvayamanupagamma ujubhāvena gatattā, kāyavaṅkādīni
ca sabbavaṅkāni samucchinditvā gatattā ujugatā hoti, tāyeva ca diṭṭhiyā
samannāgato navappakārepi lokuttaradhamme aveccappasādena acalappasādena
samannāgato hoti, sabbadiṭṭhigahaṇāni ca vinibbedhento sabbakilese pajahanto
@Footnote: 1 i. sāsanikoti               2 cha.Ma., i. ca-saddo na dissati

---------------------------------------------------------------------------------------------
page210.
Jātisaṃsārā nikkhamanto paṭipattiṃ pariniṭṭhapento ariyena maggena āgato imaṃ
sambuddhappaveditaṃ amatogadhaṃ nibbānasaṅkhātaṃ saddhammanti vuccati.
     Yato khoti kālaparicchedavacanametaṃ, yasmiṃ kāleti vuttaṃ hoti. Akusalañca
pajānātīti dasākusalakammapathasaṅkhātaṃ akusalañca pajānāti, nirodhārammaṇāya
pajānanāya kiccavasena "idaṃ dukkhan"ti paṭivijjhanto akusalañca pajānāti.
Akusalamūlañca pajānātīti tassa mūlapaccayabhūtaṃ akusalamūlañca pajānāti teneva
pakārena "ayaṃ dukkhasamudayo"ti paṭivijjhanto. Esa nayo kusalañca kusalamūlañcāti
etthāpi. Yathā cettha, evaṃ ito paresu sabbavāresu kiccavaseneva vatthupajānanā
veditabbā. Ettāvatāpīti ettakena iminā akusalādipajānanenāpi. Sammādiṭṭhi
hotīti vuttappakārāya lokuttarasammādiṭṭhiyā samannāgato hoti. Ujugatāssa
.pe. Āgato imaṃ saddhammanti ettāvatā saṅkhittadesanā niṭṭhitā hoti.
Desanāyeva cesā saṅkhittā, tesaṃ pana bhikkhūnaṃ vitthāravaseneva
sammāmanasikārapaṭivedho veditabbo.
     Dutiyavāre pana desanāpi vitthārena manasikārapaṭivedhopi vitthāreneva
pavattoti 1- veditabbo. Tattha "saṅkhittadesanāya dve heṭṭhimamaggā, vitthāradesanāya
dve uparimamaggā kathitā"ti bhikkhū āhaṃsu. Vitthāradesanāvasāne "sabbaso
rāgānusayaṃ pahānāyā"tiādivacanaṃ sampassamānā. Thero panāha "saṅkhittadesanāyapi
cattāro maggā rāsito kathitā, vitthāradesanāyapī"ti. Yā cāyaṃ idha
saṅkhittavitthāradesanā suvicāraṇā āvīkatā, sā sabbavāresu idha vuttanayeneva
veditabbā. Apubbānuttānapadavaṇṇanāmattameva hi ito paraṃ karissāma.
                         Akusalakammapathavaṇṇanā
     tattha paṭhamavārassa tāva vitthāradesanāyaṃ "pāṇātipāto kho āvuso
akusalan"tiādīsu akosallappavattiyā akusalaṃ veditabbaṃ, parato vattabbakusalapaṭipakkhato
vā. Taṃ lakkhaṇato sāvajjadukkhavipākaṃ saṅkiliṭṭhaṃ vā. Ayaṃ tāvettha
sādhāraṇapadavaṇṇanā.
@Footnote: 1 cha.Ma. vutto

---------------------------------------------------------------------------------------------
page211.
     Asādhāraṇesu pana pāṇassa atipāto pāṇātipāto, pāṇavadho pāṇaghātoti
vuttaṃ hoti. Pāṇoti cettha vohārato satto, paramatthato jīvitindriyaṃ.
Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā
kāyavacīdvārānaṃ aññataradvārappavattā vadhakacetanā pāṇātipāto. So guṇavirahitesu
tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo.
Kasmā? payogamahantatāya. Payogasamattepi vatthumahantatāya. Guṇavantesu manussādīsu
Appaguṇe pāṇe appasāvajjo, mahāguṇe mahāsāvajjo. Sarīraguṇānaṃ pana
samabhāve sati kilesānaṃ upakkamānaṃ ca mudutāya appasāvajjo, tibbatāya
mahāsāvajjoti veditabbo. Tassa pañca sambhārā honti pāṇo, pāṇasaññitā,
vadhakacittaṃ, upakkamo, tena maraṇanti. Chappayogā, sāhatthiko, āṇattiko,
nissaggiyo, thāvaro, vijjāmayo, iddhimayoti. Imasmiṃ panettha vitthāriyamāne
atipapañco hoti, tasmā naṃ na vitthārayāma, aññañca evarūpaṃ. Atthikehi pana
samantapāsādikaṃ vinayaṭṭhakathaṃ 1- oloketvā gahetabbo. 2-
     Adinnassa ādānaṃ adinnādānaṃ, parassa haraṇaṃ theyyaṃ, corikāti vuttaṃ
hoti. Tattha adinnanti parapariggahitaṃ, yattha paro yathākāmakāritaṃ āpajjanto
adaṇḍāraho anupavajjo ca hoti. Tasmiṃ pana parapariggahite parapariggahitasaññino
tadādāyakaupakkamasamuṭṭhāpikā theyyacetanā adinnādānaṃ, taṃ hīne parasantake
appasāvajjaṃ, paṇīte mahāsāvajjaṃ. Kasmā? vatthupaṇītatāya. Vatthusamatte sati
guṇādhikānaṃ santake vatthusmiṃ mahāsāvajjaṃ. Taṃ taṃ guṇādhikaṃ upādāya tato tato
hīnaguṇassa santake vatthusmiṃ appasāvajjaṃ. Tassa pañca sambhārā honti
parapariggahitaṃ, parapariggahitasaññitā, theyyacittaṃ, upakkamo, tena haraṇanti. Chappayogā
sāhatthikādayo va. Te ca kho yathānurūpaṃ theyyāvahāro, pasayhāvahāro,
paṭicchannāvahāro, parikappāvahāro, kusāvahāroti imesaṃ avahārānaṃ vasena pavattāti
ayamettha saṅkhepo, vitthāro pana samantapāsādikāyaṃ 3- vutto.
@Footnote: 1 samantapasādikā 1/536 tatiyapārājikavaṇṇanā     2 cha.Ma. gahetabbā
@3 samantapasādikā 1/365-6 dutiyapārājikavaṇṇanā

---------------------------------------------------------------------------------------------
page212.
     Kāmesu micchācāroti ettha pana kāmesūti methunasamācāresu. Micchācāroti
ekantanindito lāmakācāro. Lakkhaṇato pana asaddhammādhippāyena kāyadvārappavattā
agamanīyaṭṭhānavītikkamacetanā kāmesu micchācāro.
     Tattha agamanīyaṭṭhānaṃ nāma purisānaṃ tāva māturakkhitā piturakkhitā
mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā
sārakkhā saparidaṇḍāti māturakkhitādayo dasa, dhanakkītā chandavāsinī bhogavāsinī
paṭavāsinī odapattakinī obhatacumbaṭā dāsī ca bhariyā ca kammakārī ca bhariyā ca
dhajāhatā muhuttikāti etā ca dhanakkītādayo dasāti vīsati itthiyo. Itthīsu pana
dvinnaṃ sārakkhāsaparidaṇḍānaṃ dasannañca dhanakkītādīnanti dvādasannaṃ itthīnaṃ
aññe purisā, idaṃ agamanīyaṭṭhānaṃ nāma. So panesa micchācāro sīlādiguṇarahite
agamanīyaṭṭhāne appasāvajjo, sīlādiguṇasampanne mahāsāvajjo. Tassa cattāro
sambhārā agamanīyavatthu, tasmiṃ sevanacittaṃ, sevanappayogo, maggena
maggapaṭipattiadhivāsananti. Eko payogo sāhatthiko eva.
     Musāti visaṃvādanapurekkhārassa atthabhañjako kāyappayogo vā vacīpayogo
vā. Visaṃvādanādhippāyena parassa visaṃvādakassa kāyavacīpayogasamuṭṭhāpikā cetanā
musāvādo. Aparo nayo musāti abhūtaṃ atacchaṃ vatthu. Vādoti tassa bhūtato
tacchato viññāpanaṃ. Lakkhaṇato pana atathaṃ vatthuṃ tathato paraṃ viññāpetukāmassa
tathāviññattisamuṭṭhāpikā cetanā musāvādo. So yamatthaṃ bhañjati, tassa appatāya
appasāvajjo, mahantatāya mahāsāvajjo. Apica gahaṭṭhānaṃ attano santakaṃ
adātukāmatāya natthīti ādinayappavatto appasāvajjo, sakkhinā hutvā atthabhañjanatthaṃ
vutto mahāsāvajjo. Pabbajitānaṃ appakampi telaṃ vā sappiṃ vā labhitvā
hasādhippāyena "ajja gāme telaṃ nadī maññe sandatī"ti pūraṇakathānayena
pavatto appasāvajjo, adiṭṭhaṃyeva pana diṭṭhantiādinā nayena vadantānaṃ
mahāsāvajjo. Tassa cattāro sambhārā honti atthaṃ vatthu, visaṃvādanacittaṃ, tajjo
vāyāmo, parassa tadatthavijānanti. Eko payogo sāhatthikova. So kāyena vā
kāyapaṭibaddhena vā vācāya vā paravisaṃvādakakiriyākaraṇo 1- daṭṭhabbo. Tāya ce
@Footnote: 1 cha.Ma., i. visaṃvādakakiriyākaraṇe

---------------------------------------------------------------------------------------------
page213.
Kiriyāya paro tamatthaṃ jānāti, ayaṃ kiriyāsamuṭṭhāpikacetanākkhaṇeyeva musāvādakammunā
bajjhati.
     Pisuṇā vācātiādīsu yāya vācāya yassa taṃ vācaṃ bhāsati, tassa
hadaye attano piyabhāvaṃ parassa ca suññabhāvaṃ karoti, sā pisuṇā vācā. Yāya
pana attānaṃpi paraṃpi pharusaṃ karoti, yā vācā sayaṃpi pharusā neva kaṇṇasukhā
vā na hadayasukhā vā, ayaṃ pharusā vācā. Yena samphaṃ palapati niratthakaṃ, so
samphappalāPo. Tesaṃ mūlabhūtā cetanāpi pisuṇāvācādināmameva labhati, sā eva ca
idha adhippetāti. Tattha saṅkiliṭṭhacittassa paresaṃ vā bhedāya attapiyakamyatāya
vā kāyavacīpayogasamuṭṭhāpikā cetanā pisuṇā vācā. Sā yassa bhedaṃ karoti,
tassa appaguṇatāya appasāvajjā, mahāguṇatāya mahāsāvajjā. Tassā cattāro
sambhārā bhinditabbo paro, "iti ime nānā bhavissanti vinā bhavissantī"ti
bhedapurekkhāratā vā, "iti  ahaṃ piyo bhavissāmi vissāsiko"ti piyakamyatā vā,
tajjo vāyāmo, tassa tadatthavijānananti.
     Parassa mammacchedakakāyavacīpayogasamuṭṭhāpikā ekantapharusacetanā pharusā
vācā. Tassā āvībhāvatthamidaṃ vatthu:-
     eko kira dārako mātuvacanaṃ anādiyitvā araññaṃ gacchati, taṃ mātā
nivattetuṃ asakkontī "caṇḍā taṃ mahisī anubandhatū"ti akkosi. Athassa tatheva
araññe mahisī uṭṭhāsi, dārako "yaṃ mama mātā mukhena kathesi taṃ mā hotu, yaṃ
cittena cintesi taṃ hotū"ti saccakiriyaṃ akāsi. Mahisī tattheva baddhā viya aṭṭhāsi,
evaṃ mammacchedakopi vacīpayogo 1- cittasaṇhatāya pharusavācā na hoti. Mātāpitaro
hi kadāci puttake evaṃpi vadanti "corā vo 2- khaṇḍākhaṇḍikaṃ karontū"ti,
uppalapattaṃpi ca nesaṃ upari patantaṃ 3- neva icchanti. Ācāriyūpajjhāyā ca
kadāci nissitake evaṃ vadanti "kiṃ ime ahirikā anottappino vadanti 4-
niddhamatha ne"ti. Atha ca nesaṃ āgamādhigamasampattiṃ icchanti. Yathā ca cittasaṇhatāya
@Footnote: 1 cha.Ma., i. payogo   2 Ma. te   3 Ma. patanaṃ
@4 cha.Ma. caranti, i. anottappinoti vadanti

---------------------------------------------------------------------------------------------
page214.
Pharusavācā na hoti, evaṃ vacanasaṇhatāya apharusavācāpi na hoti. Na hi
mārāpetukāmassa "imaṃ sukhaṃ sayāpethā"ti vacanaṃ apharusavācā hoti. Cittapharusatāya
panesā pharusavācāva. Sā yaṃ sandhāya pavattitā, tassa appaguṇatāya appasāvajjā,
mahāguṇatāya mahāsāvajjā. Tassā tayo sambhārā akkositabbo paro, kupitacittaṃ,
akkosanāti.
     Anatthaviññāpakakāyavacīpayogasamuṭṭhāpikā akusalasañcetanā samphappalāPo.
So āsevanamandatāya appasāvajjo, āsevanamahantatāya mahāsāvajjo. Tassa dve
sambhārā bhāratayuddhasītāharaṇādiniratthakakathāpurekkhāratā, tathārūpīkathākathananti.
     Abhijjhāyatīti abhijjhā, parabhaṇḍābhimukhī hutvā tanninnatāya pavattatīti
attho. Sā "aho vata idaṃ mamassā"ti evaṃ parabhaṇḍābhijjhāyanalakkhaṇā.
Adinnādānaṃ viya appasāvajjā mahāsāvajjā ca. Tassā dve sambhārā
parabhaṇḍaṃ, attano pariṇāmanañca. Parabhaṇḍavatthuke hi lobhe uppannepi na
tāva kammapathabhedo hoti, yāva "aho vatetaṃ 1- mamassā"ti attano na pariṇāmeti.
     Hitasukhaṃ byāpādayatīti byāpādo. So paravināsāya manopadosalakkhaṇo,
pharusavācā viya appasāvajjo mahāsāvajjo ca. Tassa dve sambhārā parasatto
ca, tassa ca vināsacintā. Parasattavatthuke hi kodhe uppannepi na tāva
kammapathabhedo hoti, yāva "aho vatāyaṃ ucchijjeyya vinasseyyā"ti tassa
vināsaṃ na cinteti.
     Yathābhuccagahaṇābhāvena micchā passatīti micchādiṭṭhi. Sā "natthi
dinnan"tiādinā nayena viparītadassanalakkhaṇā. Samphappalāpo viya appasāvajjā
mahāsāvajjā ca. Apica aniyatā appasāvajjā, niyatā mahāsāvajjā. Tassā
dve sambhārā vatthuno ca gahitākāraviparītatā, yathā ca taṃ gaṇhāti, tathābhāvena
tassupaṭṭhānanti.
     Imesaṃ pana dasannaṃ akusalakammapathānaṃ dhammato koṭṭhāsato ārammaṇato
vedanāto mūlatoti pañcahākārehi vinicchayo veditabbo.
@Footnote: 1 cha.Ma., i. vatīdaṃ

---------------------------------------------------------------------------------------------
page215.
     Tattha dhammatoti etesu hi paṭipāṭiyā satta cetanādhammāva honti,
abhijjhādayo tayo cetanāsampayuttā.
     Koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā
eva honti, no mūlāni. Abhijjhābyāpādā kammapathā ceva mūlāni ca. Abhijjhā
hi mūlaṃ patvā lobho akusalamūlaṃ hoti. Byāpādo doso akusalamūlaṃ.
     Ārammaṇatoti pāṇātipāto jīvitindriyārammaṇato saṅkhārārammaṇo hoti.
Adinnādānaṃ sattārammaṇaṃ vā saṅkhārārammaṇaṃ vā. Micchācāro phoṭṭhabbavasena
saṅkhārārammaṇo. Sattārammaṇotipi eke. Musāvādo sattārammaṇo vā saṅkhārārammaṇo
vā. Tathā pisuṇāvācā. Pharusavācā sattārammaṇāva. Samphappalāpo
diṭṭhasutamutaviññātavasena sattārammaṇo vā saṅkhārārammaṇo vā, tathā abhijjhā.
Byāpādo sattārammaṇova. Micchādiṭṭhi tebhūmikadhammavasena saṅkhārārammaṇā.
     Vedanātoti pāṇātipāto dukkhavedano hoti. Kiñcāpi hi rājāno
coraṃ disvā hasamānāpi "gacchatha naṃ ghātethā"ti vadanti. Sanniṭṭhāpakacetanā pana
nesaṃ dukkhasampayuttāva hoti. Adinnādānaṃ tivedanaṃ. Micchācāro sukhamajjhattavasena
dvivedano, sanniṭṭhāpakacitte pana majjhattavedano na hoti. Musāvādo tivedano,
tathā pisuṇāvācā. Pharusavācā dukkhavedanāva. Samphappalāpo tivedano. Abhijjhā
sukhamajjhattavasena dvivedanā, tathā micchādiṭṭhi. Byāpādo dukkhavedano.
     Mūlatoti pāṇātipāto dosamohavasena dvimūlako hoti. Adinnādānaṃ
dosamohavasena vā lobhamohavasena vā. Micchācāro lobhamohavasena. Musāvādo
dosamohavasena vā lobhamohavasena vā, tathā pisuṇāvācā samphappalāpo ca.
Pharusavācā dosamohavasena. Abhijjhā mohavasena ekamūlā, tathā byāpādo.
Micchādiṭṭhi lobhamohavasena dvimūlāti.
     Lobho akusalamūlantiādīsu lubbhatīti lobho. Dussatīti doso. Muyhatīti
moho. Tesu lobho sayaṃ ca akusalo sāvajjadukkhavipākaṭṭhena, imesaṃ ca pāṇātipātādīnaṃ
akusalānaṃ kesañci sampayuttasabhāvakaṭṭhena 1- kesañci upanissayapaccayaṭṭhena mūlanti
@Footnote: 1 cha.Ma. sampayuttappabhāvaṭṭhena

---------------------------------------------------------------------------------------------
page216.
Akusalamūlaṃ. Vuttampi cetaṃ "ratto kho āvuso rāgena abhibhūto pariyādinnacitto
pāṇaṃpi hanatī"tiādi. Dosamohānaṃ akusalamūlabhāvepi eseva nayo.
                          Kusalakammapathavaṇṇanā
     pāṇātipātā veramaṇī kusalantiādīsu pāṇātipātādayo vuttatthāyeva.
Veraṃ maṇatīti veramaṇī, veraṃ pajahatīti attho. Viramati vā etāya 1- kāraṇabhūtāya
veramhā puggaloti vikārassa vekāraṃ katvāpi 1- veramaṇī. Ayaṃ tāvettha byañjanato
vaṇṇanā. Atthato pana veramaṇīti kusalacittasampayuttā virati. Yā "pāṇātipātā
viramantassa yā tasmiṃ samaye pāṇātipātā ārati viratī"ti evaṃ vuttā
kusalacittasampayuttā virati, sā bhedato tividhā hoti sampattavirati samādānavirati
samucchedaviratīti. Tattha asamādinnasikkhāpadānaṃ attano jātivayabāhusaccādīni
paccavekkhitvā "ayuttaṃ amhākaṃ evarūpaṃ 2- kātun"ti sampattavatthuṃ
avītikkamantānaṃ uppajjamānā virati sampattaviratīti veditabbā sīhaladīpe
cakkanaupāsakassa viya.
     Tassa kira daharakāleyeva mātuyā rogo uppajji. Vejjena ca "allasasamaṃsaṃ
laddhuṃ vaṭṭatī"ti vuttaṃ. Tato cakkanassa bhātā "gaccha tāta khettaṃ āhiṇḍāhī"ti
cakkanaṃ pesesi. So tattha gato, tasmiṃ ca samaye eko saso taruṇasassaṃ khādituṃ
āgato hoti. So taṃ disvā vegena dhāvanto valliyā baddho "kiri kirī"ti
saddamakāsi. Cakkano tena saddena gantvā taṃ gahetvā cinatesi "mātu
bhesajjaṃ karomī"ti. Puna cintesi "na me taṃ paṭirūpaṃ, yvāhaṃ mātujīvitakāraṇā
paraṃ jīvitā voropeyyan"ti. Atha naṃ "gaccha araññe sasehi saddhiṃ tiṇodakaṃ
paribhuñjā"ti muñci. Bhātarā ca "kiṃ tāta saso laddho"ti pucchito taṃ pavuttiṃ
ācikkhi. Tato naṃ bhātā paribhāsi. So mātu santikaṃ gantvā "yatohaṃ jāto,
nābhijānāmi sañcicca pāṇaṃ jīvitā voropetā"ti saccavacanaṃ aṭṭhāsi. 3-
Tāvadevassa mātā arogā ahosi.
@Footnote: 1-1 cha.Ma. etāya karaṇabhūtāya, vikārassa vekāraṃ katvāpi   2 Ma. evaṃnāma
@3 cha.Ma. saccaṃ vatvā aṭhiṭṭhāsi, Ma. aṭṭhāsi, aṭṭhasāsinī/188 saccaṃ vatvā aṭṭhāsi

---------------------------------------------------------------------------------------------
page217.
     Samādinnasikkhāpadānaṃ pana sikkhāpadasamādāne ca taduttariṃ ca attano
jīvitaṃpi pariccajitvā vatthuṃ avītikkamantānaṃ uppajjamānā virati samādānaviratīti
veditabbā uttaravaḍḍhamānapabbatavāsīupāsakassa viya.
     So kira ambariyavihāravāsīpiṅgalabuddharakkhitattherassa santike sikkhāpadāni
gahetvā khettaṃ kasati. Athassa goṇo naṭṭho, so taṃ gavesanto uttaravaḍḍhamānapabbataṃ
ārūhi, tatra naṃ mahāsappo aggahesi. So cintesi "imāyassa
tikhiṇavāsiyā sīsaṃ chindāmī"ti. Puna cintesi "na me taṃ paṭirūpaṃ, yvāhaṃ 1-
bhāvanīyassa garuno 1- santike sikkhāpadaṃ gahetvā bhindeyyan"ti evaṃ yāvatatiyaṃ
cintetvā "jīvitaṃ pariccajāmi na sikkhāpadan"ti aṃse ṭhapitatikhiṇadaṇḍavāsiṃ araññe
chaḍḍesi. Tāvadeva naṃ mahāsappo 2- muñcitvā agamāsīti.
     Ariyamaggasampayuttā pana virati samucchedaviratīti veditabbā. Yassā
uppattito pabhūti "pāṇaṃ ghātessāmā"ti 3- ariyapuggalānaṃ cittaṃpi na uppajjati.
Sā panāyaṃ virati kosallappavattiyā kusalanti vuttā. Kucchitassa 4- salanato 4- vā
kusalanti laddhavohāraṃ dussīlyaṃ lunātītipi kusalaṃ. Katamañcāvuso kusalanti imassa
pana pañhassa ananurūpattā kusalāti na vuttā.
     Yathā ca akusalānaṃ, evaṃ imesaṃpi kusalakammapathānaṃ dhammato koṭṭhāsato
ārammaṇato vedanāto mūlatoti pañcahākārehi vinicchayo veditabbo.
     Tattha dhammatoti etesupi paṭipāṭiyā satta cetanā vaṭṭanti, viratiyopi.
Ante tayo cetanāsampayuttāva.
     Koṭṭhāsatoti paṭipāṭiyā satta kammapathā eva, no mūlāni. Ante
tayo kammapathā ceva mūlāni ca. Anabhijjhā hi kammapathaṃ 5- patvā alobho kusalamūlaṃ
hoti. Abyāpādo adoso kusalamūlaṃ. Sammādiṭṭhi amoho kusalamūlaṃ.
     Ārammaṇatoti pāṇātipātādiārammaṇāneva etesaṃ ārammaṇāni,
vītikkamitabbatoyeva hi veramaṇī nāma hoti. Yathā pana nibbānārammaṇo ariyamaggo
@Footnote: 1-1 Ma. sāhaṃ buddharakkhitattherassa  2 cha.Ma. mahāvāḷo   3 cha.Ma. ghātessāmīti
@4-4 cha.Ma. kacchitasayanato        5 cha.Ma., i. mūlaṃ.

---------------------------------------------------------------------------------------------
page218.
Kilese pajahati, evaṃ jīvitindriyādiārammaṇā cete kammapathā pāṇātipātādīni
dussīlāni pajahantīti veditabbā.
     Vedanātoti sabbe sukhāvedanā vā honti, majjhattavedanā vā. Kusalaṃ
patvā hi dukkhāvedanā nāma natthi.
     Mūlatoti paṭipāṭiyā satta ñāṇasampayuttacittena viramantassa
alobhaadosaamohavasena timūlā honti. Ñāṇavippayuttacittena viramantassa dvimūlā.
Anabhijjhā ñāṇasampayuttacittena viramantassa dvimūlā hoti. Ñāṇavippayuttacittena
ekamūlā. Alobho pana attanāva attano mūlaṃ na hoti. Abyāpādepi eseva
nayo. Sammādiṭṭhi alobhādosavasena dvimūlāvāti.
     Alobho kusalamūlantiādīsu na lobhoti alobho, lobhapaṭipakkhassa dhammassetaṃ
adhivacanaṃ. Adosāmohesupi eseva nayo. Tesu alobho sayañca kusalaṃ, imesañca
pāṇātipātā veramaṇīādīnaṃ kusalānaṃ kesañci sampayuttasabhāvakaṭṭhena 1- kesañci
upanissayapaccayaṭṭhena mūlanti kusalmūlaṃ. Adosāmohānaṃpi kusalamūlabhāve eseva
nayo.
     Idāni sabbaṃpi taṃ saṅkhepena ca vitthārena ca desitaṃ atthaṃ nigamento
yato kho āvusotiādiappanāvāraṃ āha. Tattha evaṃ akusalaṃ pajānātīti evaṃ
yathāniddiṭṭhadasākusalakammapathavasena akusalaṃ pajānāti. Evaṃ akusalamūlantiādīsupi
eseva nayo. Ettāvatā ekena nayena catusaccakammaṭṭhānikassa yāva arahattā
niyyānaṃ kathitaṃ hoti. Kathaṃ? ettha hi ṭhapetvā abhijjhaṃ dasa akusalakammapathā ca
kusalakammapathā ca dukkhasaccaṃ. Abhijjhā ca lobho akusalamūlañcāti ime dve dhammā
nippariyāyena samudayasaccaṃ. Pariyāyena pana sabbepi kammapathā dukkhasaccaṃ. Sabbānipi
kusalākusalamūlāni samudayasaccaṃ. Ubhinnaṃ appavatti nirodhasaccaṃ. Dukkhaṃ parijānanto
samudayaṃ pajahanto nirodhaṃ pajānanto ariyamaggo maggasaccanti iti dve saccāni
sarūpena vuttāni, dve āvattahāravasena veditabbāni.
     So sabbaso rāgānusayaṃ pahāyāti so evaṃ akusalādīni pajānanto
sabbākārena rāgānusayaṃ pajahitvā. Paṭighānusayaṃ paṭivinodetvāti paṭighānusayañca
@Footnote: 1 cha.Ma. sampayuttappabhāvakaṭṭhena

---------------------------------------------------------------------------------------------
page219.
Sabbākāreneva nīharitvāti vuttaṃ hoti. Ettāvatā anāgāmimaggo kathito.
Asmīti diṭṭhimānānusayaṃ samūhanitvāti pañcasu khandhesu kañci dhammaṃ anavakāraṃ
katvā "asmī"ti iminā samūhagahaṇākārena pavattaṃ diṭṭhimānānusayaṃ samugghātetvā.
     Tattha diṭṭhimānānusayanti diṭṭhisadisaṃ mānānusayanti vuttaṃ hoti. Ayañhi
mānānusayo asmīti pavattattā diṭṭhisadiso hoti, tasmā evaṃ vutto. Imañca
asmimānaṃ vitthārato viññātukāmena khandhakavagge khemakasuttaṃ 1- oloketabbaṃ.
     Avijjaṃ pahāyāti vaṭṭamūlaṃ avijjaṃ pajahitvā. Vijjaṃ uppādetvāti tassā
avijjāya samugghātakaṃ arahattamaggavijjaṃ uppādetvā. Ettāvatā arahattamaggo
kathito. Diṭṭheva dhamme dukkhassantakaro hotīti imasmiṃyeva attabhāve vaṭṭadukkhassa
paricchedakaro hoti. Ettāvatāpi kho āvusoti desanaṃ niyyāteti, imāya
kammapathadesanāya vuttamanasikārapaṭivedhavasenapīti vuttaṃ hoti. Sesaṃ vuttanayameva.
Evaṃ anāgāmimaggaarahattamaggehi desanaṃ niṭṭhāpesīti.
                      Kammapathavāravaṇṇanā niṭṭhitā.
                           -----------
                          Āhāravāravaṇṇanā
     [90] Sādhāvusoti kho .pe. Āgato imaṃ saddhammanti evaṃ āyasmato
sāriputtassa kusalākusalamukhena catusaccadesanaṃ sutvā taṃ āyasmato sāriputtassa
bhāsitaṃ "sādhāvuso"ti iminā vacanena te bhikkhū abhinanditvā imasseva vacanassa
samuṭṭhāpakena cittena anumoditvā vacasā sampaṭicchitvā cetasāva sampiyāyitvāti
vuttaṃ hoti. Idāni yasmā thero nānappakārena catusaccadesanaṃ desetuṃ paṭibalo,
yathāha "sāriputto bhikkhave pahoti cattāri ariyasaccāni vitthārena ācikkhituṃ
desetun"ti, yasmā vā uttariṃpi desetukāmova hutvā "ettāvatāpi kho"ti avaca,
tasmā aparenapi nayena saccadesanaṃ sotukāmā te bhikkhū āyasmantaṃ sāriputtaṃ
uttariṃ pañhaṃ apucchiṃsu. Tena sayameva pucchitvā visajjitapañhato uttariṃ siyā
@Footnote: 1 saṃ. khandha. 17/89/101

---------------------------------------------------------------------------------------------
page220.
Kho panāvuso aññopi pariyāyo bhaveyya aññaṃpi kāraṇanti iminā nayena
aññaṃ atirekapañhaṃ pucchiṃsu, purimapañhassa vā uparibhāge pucchiṃsūti vuttaṃ hoti.
Atha nesaṃ byākurumāno thero siyā āvusotiādimāha. Tatthāyaṃ anuttānapadavaṇṇanā.
Āhāranti paccayaṃ. Paccayo hi āharati attano phalaṃ, tasmā "āhāro"ti
vuccati.
     Bhūtānaṃ vā sattānantiādīsu bhūtāti sañjātā nibbattā. Sambhavesinoti
ye sambhavaṃ jātiṃ nibbattiṃ esanti gavesanti. Tattha catūsu yonīsu aṇḍajajalābujā
sattā yāva aṇḍakosaṃ vatthikosaṃ ca na bhindanti, tāva sambhavesino
nāma. Aṇḍakosaṃ vatthikosañca bhinditvā bahi nikkhantā bhūtā nāma. Saṃsedajā
upapātikā ca paṭhamacittakkhaṇe sambhavesino nāma. Dutiyacittakkhaṇato pabhūti bhūtā
nāma. Yena vā yena iriyāpathena jāyanti, yāva tato aññaṃ na pāpuṇanti,
tāva sambhavesino nāma. Tato paraṃ bhūtā nāma.
     Athavā bhūtāti jātā abhinibbattā, ye bhūtāyeva na puna bhavissantīti
saṅkhyaṃ gacchanti, tesaṃ khīṇāsavānaṃ etaṃ adhivacanaṃ. Sambhavamesantīti sambhavesino.
Appahīnabhavasaṃyojanattā āyatiṃpi sambhavaṃ esantānaṃ sekkhaputhujjanānametaṃ adhivacanaṃ.
Evaṃ sabbathāpi imehi dvīhi padehi sabbasatte pariyādiyati. Vāsaddo cettha
sampiṇḍanattho, tasmā bhūtānaṃ ca sambhavesīnañcāti ayamattho veditabbo
     ṭhitiyāti ṭhitatthaṃ. Anuggahāyāti anuggahatthaṃ upakāratthaṃ. Vacanabhedoyeva
nesaṃ, 1- attho pana dvinnaṃ padānaṃ ekoyeva. Athavā ṭhitiyāti tassa tassa
sattassa uppannadhammānaṃ anuppabandhavasena avicchedāya. Anuggahāyāti
anuppannānaṃ uppādāya. Ubhopi cetāni bhūtānaṃ vā ṭhitiyā ceva anuggahāya ca.
Sambhavesīnaṃ vā ṭhitiyā ceva anuggahāya cāti evaṃ ubhayattha daṭṭhabbāni.
     Kavaḷiṅkāro āhāroti kavaḷaṃ katvā ajjhoharitabbāhāro, odanakummāsādivatthukāya
ojāyetaṃ adhivacanaṃ. Oḷāriko vā sukhumo vāti vatthuoḷārikatāya
oḷāriko, vatthusukhumatāya sukhumo. Sabhāvena pana sukhumarūpapariyāpannattā kavaḷiṅkāro
@Footnote: 1 cha.Ma., i. cesa

---------------------------------------------------------------------------------------------
page221.
Āhāro sukhumova hoti. Sāpissa vatthuto oḷārikatā ca sukhumatā ca
upādāyupādāya veditabbā.
     Kumbhīlānañhi āhāraṃ upādāya morānaṃ āhāro sukhumo. Kumbhīlā kira
pāsāṇe gilanti. Te ca nesaṃ kucchippattāva vilīyanti. Morā sappavicchikādipāṇe
khādanti. Morānaṃ pana āhāraṃ upādāya taracchānaṃ āhāro sukhumo. Te
kira tivassacchaḍḍitānipi visāṇāni ceva aṭṭhīni ca khādanti. Tāni ca nesaṃ
kheḷena temitamattāneva kandamūlaṃ viya mudukāni honti. Taracchānaṃpi āhāraṃ
upādāya hatthīnaṃ āhāro sukhumo. Tepi nānārukkhasākhāyo khādanti.
Hatthīnaṃ āhārato gavayagokaṇṇamigādīnaṃ āhāro sukhumo. Te kira nissārāni
nānārukkhapaṇṇādīni khādanti. Tesaṃpi āhārato gunnaṃ āhāro sukhumo. Te 1-
allasukkhatiṇāni khādanti. Tesaṃ 2- āhārato sasānaṃ āhāro sukhumo. Sasānaṃ
āhārato sakuṇānaṃ sukhumo. Sakuṇānamāhārato paccantavāsīnaṃ sukhumo. Paccantavāsīnaṃ
āhārato gāmabhojakānaṃ sukhumo. Gāmabhojakānaṃ āhārato rājarājamahāmattānaṃ
sukhumo. Tesaṃpi āhārato cakkavattino āhāro sukhumo. Cakkavattino āhārato
bhummadevānaṃ āhāro sukhumo. Bhummadevānaṃ āhārato cātummahārājikānaṃ āhāro
sukhumo. Evaṃ yāva paranimmitavasavattīnaṃ āhāro vitthāretabbo, tesaṃ āhāro
sukhumotveva niṭṭhaṃ patto.
     Ettha ca oḷārike vatthusmiṃ ojā parittā hoti dubbalā, sukhume
balavatī. Tathāhi ekapattapūraṃpi yāguṃ pīto muhutteneva jighacchito hoti,
yaṅkiñcideva khātitukāmo. Sappiṃ pana pasaṭamattaṃpi pivitvā divasaṃ abhottukāmo
hoti. Tattha vatthu parissamaṃ vinodeti, na pana sakkoti pāletuṃ. Ojā pāleti,
na sakkoti parissamaṃ vinodetuṃ. Dve pana ekato hutvā parissamañceva vinodenti
pālenti cāti.
     Phasso dutiyoti cakkhusamphassādichabbidhopi phasso etesu catūsu āhāresu
dutiyo āhāroti veditabbo. Desanānayo eva cesa. Tasmā iminā nāma
@Footnote: 1 Sī. i. tā              2 Sī. i tāsaṃ

---------------------------------------------------------------------------------------------
page222.
Kāraṇena dutiyo tatiyo cāti idamettha na gavesitabbaṃ. Manosañcetanāti cetanā
eva vuccati. Viññāṇanti yaṅkiñci cittaṃ.
     Etthāha, yadi paccayaṭṭho āhāraṭṭho, atha kasmā aññesupi sattānaṃ
paccayesu vijjamānesu imeyeva cattāro vuttāti. Vuccate, ajjhattikasantatiyā
visesapaccayattā. Visesapaccayo hi kavaḷiṅkārāhārabhakkhānaṃ sattānaṃ rūpakāyassa
kavaḷiṅkāro āhāro. Nāmakāye vedanāya phasso, viññāṇassa manosañcetanā,
nāmarūpassa viññāṇaṃ. Yathāha:-
     "seyyathāpi bhikkhave ayaṃ kāyo āhāraṭṭhitiko, āhāraṃ paṭicca tiṭaṭhati,
anāhāro no tiṭṭhati. Yathā phassapaccayā vedanā, saṅkhārapaccayā viññāṇaṃ,
viññāṇapaccayā nāmarūpan"ti.
     Ko panettha āhāro, kiṃ āharatīti. Kavaḷiṅkārāhāro ojaṭṭhamakarupāni
āharati. Phassāhāro tisso vedanā, manosañcetanāhāro tayo bhave, viññāṇāhāro
paṭisandhināmarūpanti.
     Kathaṃ? kavaḷiṅkārāhāro tāva mukhe ṭhapitamattoyeva aṭṭharūpāni samuṭṭhāpeti.
Dantavicuṇṇitaṃ pana ajjhohariyamānaṃ ekekaṃ sitthaṃ aṭṭhaṭṭharūpāni samuṭṭhāpetiyeva,
evaṃ ojaṭṭhamakarūpāni āharati.
     Phassāhāro pana sukhavedanīyo phasso uppajjamāno sukhavedanaṃ āharati,
tathā dukkhavedanīyo dukkhaṃ, adukkhamasukhavedanīyo adukkhamasukhanti evaṃ sabbathāpi
phassāhāro tisso vedanā āharati.
     Manosañcetanāhāro kāmabhavūpagaṃ kammaṃ kāmabhavaṃ āharati, rūpārūpabhavūpagāni
taṃ taṃ bhavaṃ. Evaṃ sabbathāpi manosañcetanāhāro tayo bhave āharati.
     Viññāṇāhāro pana ye ca paṭisandhikkhaṇe taṃsampayuttakā tayo khandhā,
yāni ca tisantativasena tiṃsarūpāni uppajjanti, sahajātādipaccayanayena tāni
āharatīti vuccati. Evaṃ viññāṇāhāro paṭisandhināmarūpaṃ āharatīti.

---------------------------------------------------------------------------------------------
page223.
     Ettha ca manosañcetanāhāro tayo bhave āharatīti sāsavakusalākusalacetanāva
vuttā. Viññāṇaṃ paṭisandhināmarūpaṃ āharatīti paṭisandhiviññāṇameva vuttaṃ. Avisesena
pana taṃsampayuttataṃsamuṭṭhānadhammānaṃ āharaṇatopete āhārāti veditabbā.
     Etesu catūsu āhāresu kavaḷiṅkārāhāro upatthambhento āhārakiccaṃ
sādheti. Phasso phusantoyeva. Manosañcetanā āyūhamānāva. Viññāṇaṃ vijānantameva.
    Kathaṃ? kavaḷiṅkārāhāro hi upatthambhentoyeva kāyaṭṭhapanena sattānaṃ
Ṭhitiyā hoti. Kammajanitopi hi ayaṃ kāyo kavaḷiṅkārāhārena upatthambhito
dasapi vassāni vassasataṃpi yāvaāyuparimāṇaṃ tiṭṭhati. Yathākiṃ? yathā mātuyā
janitopi dārako dhātiyā thaññādīni pāyetvā posiyamānova ciraṃ tiṭṭhati, yathā
cupatthambhena upatthambhitaṃ gehaṃ. Vuttampi cetaṃ:-
     "yathā mahārāja gehe patante aññena dārunā upatthambhenti, aññena
dārunā upatthambhitaṃ santaṃ evaṃ taṃ gehaṃ na patati, evameva kho mahārāja ayaṃ
kāyo āhāraṭṭhitiko, āhāraṃ paṭicca tiṭṭhatī"ti.
     Evaṃ kavaḷiṅkāro āhāro upatthambhento āhārakiccaṃ sādheti. Evaṃ
sādhentopi ca kavaḷiṅkāro āhāro dvinnaṃ rūpasantatīnaṃ paccayo hoti
āhārasamuṭṭhānassa ca upādinnassa ca. Kammajānaṃ anupālako hutvā paccayo
hoti. Āhārasamuṭṭhānānaṃ janako hutvā paccayo hoti.
     Phasso pana sukhādivatthubhūtaṃ ārammaṇaṃ phusantoyeva sukhādivedanāpavattanena
sattānaṃ ṭhitiyā hoti. Manosañcetanā kusalākusalakammavasena āyūhamānāyeva
bhavamūlanipphādanato sattānaṃ ṭhitiyā hoti. Viññāṇaṃ vijānantameva nāmarūpappavattanena
sattānaṃ ṭhitiyā hoti.
     Evaṃ upatthambhanādivasena āhārakiccaṃ sādhayamānesu panetesu cattāri
bhayāni daṭṭhabbāni. Seyyathīdaṃ, kavaḷiṅkārāhāre nikantiyeva bhayaṃ, phasse upagamanameva,
manosañcetanāyaṃ āyūhanameva, viññāṇe abhinipātoyeva bhayanti. Kiṃkāraṇā?

---------------------------------------------------------------------------------------------
page224.
Kavaḷiṅkārāhāre hi nikantiṃ bhayaṃ katvā sītādīnaṃ purekkhatā sattā āhāratthāya
muddhāgaṇanādikammāni karontā anappakaṃ dukkhaṃ nigacchanti. Ekacce ca imasmiṃ
sāsane pabbajitvāpi vejjakammādikāya anesanāya āhāraṃ pariyesantā diṭṭhepi
dhamme gārayhā honti. Samparāyepi tassa saṅghāṭipi ādittāsampajjalitātiādinā
lakkhaṇasaṃyutte vuttanayena samaṇapetā honti. Iminā va tāva kāraṇena
kavaḷiṅkārāhāre nikantiyeva bhayanti veditabbā.
     Phassaṃ upagacchantāpi phassassādino paresaṃ rakkhitagopitesu dārādīsu
bhaṇḍesu aparajjhanti. Te saha bhaṇḍena bhaṇḍasāmikā gahetvā khaṇḍākhaṇḍikaṃ
vā chinditvā saṅkārakūṭesu chaḍḍenti. Rañño vā niyyātenti. Tato ne
rājā vividhā kammakaraṇā kārāpeti. Kāyassa ca bhedā duggati nesaṃ pāṭikaṅkhā
hoti. Iti phassassādamūlakaṃ diṭṭhadhammikaṃpi samparāyikaṃpi bhayaṃ sabbamāgatameva hoti.
Iminā kāraṇena phassāhāre upagamanameva bhayanti veditabbaṃ.
     Kusalākusalakammāyūhaneneva pana taṃmūlakaṃ tīsu bhavesu bhayaṃ sabbamāgataṃyeva
hoti. Iminā kāraṇena manosañcetanāhāre āyūhanameva bhayanti veditabbaṃ.
     Paṭisandhiviññāṇaṃ ca yasmiṃ yasmiṃ ṭhāne abhinipatati. Tasmiṃ tasmiṃ ṭhāne
paṭisandhināmarūpaṃ gahetvāva nibbattati, tasmiñca nibbatte sabbabhayāni
nibbattāniyeva honti, taṃmūlakattāti, iminā kāraṇena viññāṇāhāre abhinipātoyeva
bhayanti veditabboti.
     Evaṃ bhayesu 1- pana imesu āhāresu sammāsambuddho kavaḷiṅkārāhāre
nikantipariyādānatthaṃ "seyyathāpi bhikkhave dve jāyapatikā 2- "tiādinā 3- nayena
puttamaṃsūpamaṃ desesi. Phassāhāre nikantipariyādānatthaṃ "seyyathāpi bhikkhave gāvī
niccammā"tiādinā 3- nayena niccammagāvūpamaṃ desesi. Manosañcetanāhāre
nikantipariyādānatthaṃ "seyyathāpi bhikkhave aṅgārakāsū"tiādinā nayena 3-
aṅgārakāsūpamaṃ
@Footnote: 1 cha.Ma. sabhayesu   2 cha.Ma. jāyampatikā  3-3 saṃ. nidāna. 16/63/95,96 puttamaṃsasutta.

---------------------------------------------------------------------------------------------
page225.
Desesi. Viññāṇāhāre nikantipariyādānatthaṃ "seyyathāpi bhikkhave coraṃ
āgucārin"tiādinā 1- nayena tisattisatāhatū pamaṃ 2- desesi.
     Tatrāyaṃ bhūtamatthaṃ katvā saṅkhepato atthayojanā, dve kira jāyapatikā 3-
puttaṃ gahetvā parittena pātheyyena yojanasatikaṃ kantāramaggaṃ paṭipajjiṃsu. Tesaṃ
paññāsayojanāni gatānaṃ 4- pāṭheyyaṃ niṭṭhāsi. Te khuppipāsāturā viraḷacchāyāyaṃ
nisīdiṃsu. Tato puriso bhariyaṃ āha "bhadde ito samantā paññāsayojanāni gāmo
vā nigamo vā natthi, tasmā yantaṃ purisena kātabbaṃ bahuṃpi kasigorakkhādikammaṃ,
nadāni sakkā taṃ mayā kātuṃ, ehi maṃ māretvā upaḍḍhaṃ maṃsaṃ khāditvā
upaḍḍhaṃ pātheyyaṃ katvā puttena saddhiṃ kantāraṃ nittarāhī"ti. 5- Sāpi sāmikamāha
"sāmi mayādāni yaṃ taṃ itthiyā kātabbaṃ bahuṃpi suttakantanādikammaṃ, taṃ kātuṃ
na sakkā, ehi maṃ māretvā upaḍḍhaṃ maṃsaṃ khāditvā upaḍḍhaṃ pātheyyaṃ katvā
puttena saddhiṃ kantāraṃ nittarāhī"ti. Puna so taṃ āha "bhadde mātugāmamaraṇena
dvinnaṃ maraṇaṃ paññāyati, na hi mando kumāro mātaraṃ vinā jīvituṃ sakkoti,
yadi pana mayaṃ jīvāma, puna dārakaṃ labheyyāma, handadāni puttakaṃ māretvā
maṃsaṃ gahetvā kantāraṃ nittarāmā"ti.
     Tato mātā puttamāha "tāta pitu santikaṃ gacchāhī"ti. So agamāsi.
Athassa pitā "mayā puttakaṃ posissāmīti kasigorakkhādīhi anappakaṃ dukkhamanubhūtaṃ,
na sakkomi puttaṃ māretuṃ, tvaṃyeva tava puttakaṃ mārehī"ti vatvā "tāta mātu
santikameva gacchāhī"ti āha. So agamāsi. Athassa mātāpi "mayā puttaṃ patthentiyā
govattakukkuravattadevatāyācanādīhipi tāva anappakaṃ dukkhamanubhūtaṃ, ko pana vādo
kucchiyā pariharantiyā, na sakkomahaṃ puttaṃ māretun"ti vatvā "tāta pitu
santikameva gacchā"ti āha. Evaṃ so dvinnamantarā gacchantoyeva mato. Te
taṃ disvā paridevitvā pubbe vuttanayena maṃsāni gahetvā khādantā pakkamiṃsu.
Tesaṃ so puttamaṃsāhāro navahi kāraṇehi paṭikkūlattā neva davāya hoti na
madāya na maṇḍanāya na vibhūsanāya, kevalaṃ kantāranittaraṇatthāyeva hoti.
@Footnote: 1 saṃ. nidāna. 16/63/97     2 cha.Ma. sattisatāhatūpamaṃ evamuparipi.
@3 cha.Ma. jāyampatikā evamuparipi     4 cha.Ma. gantvā
@5 cha.Ma., i. nittharāhi. evamuparipi

---------------------------------------------------------------------------------------------
page226.
     Katamehi navahi kāraṇehi paṭikūloti ce. Sajātimaṃsatāya ñātimaṃsatāya
puttamaṃsatāya piyaputtamaṃsatāya taruṇamaṃsatāya āmakamaṃsatāya abhogamaṃsatāya 1- aloṇatāya
adhūpitatāyāti. Tasmā yo bhikkhu kavaḷiṅkārāhāraṃ evaṃ puttamaṃsasadisaṃ passati, so
tattha nikantiṃ pariyādiyati, ayaṃ tāva puttamaṃsūpamāyaṃ atthayojanā.
     Niccammagāvūpamāyaṃ pana yathā sā gāvī gīvato yāva khurā, tāva cammaṃ
uddāletvā muttā yaṃ yadeva nissāya tiṭṭhati, tattha pāṇakehi khajjamānā
dukkhassevādhikaraṇaṃ hoti, evaṃ phassopi yaṃ yadeva vatthuṃ ārammaṇaṃ vā nissāya
tiṭṭhati, taṃ taṃ vatthārammaṇasambhavassa vedayitadukkhassa adhikaraṇameva hoti. Tasmā
yo bhikkhu phassāhāraṃ evaṃ niccammagāvīsadisaṃ passati, so tattha nikantiṃ pariyādiyati,
ayaṃ niccammagāvūpamāyaṃ atthayojanā.
     Aṅgārakāsūpamāyaṃ pana yathā sā aṅgārakāsu, evaṃ mahāpariḷāhaṭṭhena
tayo bhavā. Yathā nānābāhāsu gahetvā tattha upakaḍḍhantā 2- dve purisā
evaṃ bhavesu upakaḍḍhanaṭṭhena manosañcetanā. Tasmā yo bhikkhu manosañcetanāhāraṃ
evaṃ aṅgārakāsūpakaḍḍhakapurisasadisaṃ passati, so tattha nikantiṃ pariyādiyati, ayaṃ
aṅgārakāsūpamāyaṃ atthayojanā.
     Tisattisatāhatūpamāyaṃ pana yena so puriso pubbaṇhasamaye sattisatena
haññati, tamassa sarīraṃ vaṇamukhasataṃ katvā antarā aṭhatvā vinivijjhitvā
aparabhāgeyeva patati, evaṃ itarānipi dve sattisatāni, evamassa patitokāse
apatitvā gatāhi sattīhi sabbasarīraṃ chiddāvachiddameva hoti, tassa ekavaṇamukhepi
uppannassa dukkhassa pamāṇaṃ natthi, ko pana vādo tīsu vaṇamukhasatesu. Tattha
sattinipātakālo viya paṭisandhiviññāṇanibbattakālo. Vaṇamukhe jananaṃ viya
khandhajananaṃ. Vaṇamukhesu dukkhavedanuppādo viya jātesu khandhesu vaṭṭamūlakanānā-
vidhadukkhuppādo. Aparo nayo, āgucāripuriso viya paṭisandhiviññāṇaṃ. Tassa
sattighātehi uppannavaṇamukhāni viya viññāṇapaccayā nāmarūpaṃ. Vaṇamukhapaccayā
@Footnote: 1 Sī.,Ma. agorasatāya agocaratāya, cha.Ma. agorasamaṃsatāya   2 cha.Ma. upakaḍḍhakā

---------------------------------------------------------------------------------------------
page227.
Tassa purisassa kakkhaḷadukkhuppādo viya nāmarūpapaccayā viññāṇassa
dvattiṃsakammakaraṇaaṭṭhanavutirogādivasena nānappakāradukkhuppādo daṭṭhabbo. Tasmā yo
bhikkhu viññāṇāhāraṃ evaṃ tisattisatāhatasadisaṃ passati, so tattha nikantiṃ pariyādiyati,
ayaṃ tisattisatāhatūpamāyaṃ atthayojanā.
     So evaṃ imesu āhāresu nikantiṃ pariyādiyanto cattāropi āhāre
parijānāti, tesu pariññātesu sabbaṃpi pariññātavatthu pariññātameva hoti.
Vuttañhetaṃ bhagavatā:-
    "kavaḷiṅkāre bhikkhave āhāre pariññāte pañcakāmaguṇiko rāgo
pariññāto hoti, pañcakāmaguṇike rāge pariññāte natthi taṃ saññojanaṃ, yena
saññojanena sampayutto ariyasāvako puna imaṃ lokaṃ āgaccheyya. Phasse bhikkhave
āhāre pariññāte tisso vedanā pariññātā honti, tīsu vedanāsu
pariññātāsu ariyasāvakassa natthi kiñci uttariṃ karaṇīyanti vadāmi. Manosañcetanāya
bhikkhave āhāre pariññāte tisso taṇhā pariññātā honti. Tīsu taṇhāsu
pariññātāsu ariyasāvakassa natthi kiñci uttariṃ karaṇīyanti vadāmi. Viññāṇe
bhikkhave āhāre pariññāte nāmarūpaṃ pariññātaṃ hoti. Nāmarūpe pariññāte
ariyasāvakassa natthi kiñci uttariṃ karaṇīyanti vadāmī"ti. 1-
     Taṇhāsamudayā āhārasamudayoti purimataṇhāsamudayā paṭisandhikānaṃ āhārānaṃ
samudayo nibbatti hotīti attho. Kathaṃ? paṭisandhikkhaṇe hi tisantativasena
uppannasamatiṃsarūpabbhantare jātā ojā atthi, ayaṃ taṇhāpaccayā nibbatto
upādinnakakavaḷiṅkārāhāro. Paṭisandhicittasampayuttā pana phassacetanā sayaṃ ca
cittaṃ viññāṇanti ime taṇhāpaccayā nibbattā upādinnakaphassamano-
sañcetanāviññāṇāhārāti. Evaṃ tāva purimataṇhāsamudayā paṭisandhikānaṃ āhārānaṃ
samudayo veditabbo. Yasmā panīdha upādinnakāpi anupādinnakāpi āhārā missitvā
kathitā, tasmā anupādinnakānaṃpi evaṃ taṇhāsamudayā āhārasamudayo veditabbo.
@Footnote: 1 saṃ. nidāna. 16/63/96-7 puttamaṃsasutta

---------------------------------------------------------------------------------------------
page228.
Aṭṭhalobhasahagatacittasamuṭṭhitesu hi rūpesu ojā atthi, ayaṃ sahajātataṇhāpaccayā
nibbatto anupādinnakakavaḷiṅkārāhāro. Lobhasahagatacittasampayuttā pana phassacetanā
sayañca cittaṃ viññāṇanti ime taṇhāpaccayā nibbattā
anupādinnakaphassamanosañcetanāviññāṇāhārāti.
     Taṇhānirodhā āhāranirodhoti imissā upādinnakānañca anupādinnakānañca
āhārānaṃ paccayabhūtāya taṇhāya nirodhena āhāranirodho paññāyati.
Sesaṃ vuttanayameva. Ayaṃ pana viseso, idha cattāripi saccāni sarūpeneva vuttāni.
Yathā ca idha, evaṃ ito uttariṃpi sabbavāresūti. Tasmā sabbattha asammuyhantena
saccāni uddharitabbāni. Sabbavāresu ca "ettāvatāpi kho āvuso"ti
idaṃ desanāniyyātanaṃ tattha tattha desitadhammavasena yojetabbaṃ. Tassa idha tāva
ayaṃ yojanā. Ettāvatāpīti imāya āhāradesanāya vuttamanasikārapaṭivedhavasenāpīti
vuttaṃ hoti. Esa nayo sabbatthāpi.
                        Āhāravaṇṇanā niṭṭhitā.
                           ----------
                           Saccavāravaṇṇanā
     [91] Tassa idāni "sādhāvuso"ti purimanayeneva therassa bhāsitaṃ
abhinanditvā anumoditvā te bhikkhū uttariṃpi pañhaṃ pucchiṃsu. Thero ca nesaṃ
aññenapi pariyāyena byākāsi. Esa nayo ito paresupi sabbavāresu. Tasmā
ito paraṃ evarūpāni vacanāni anāmasitvā yena yena pariyāyena byākaroti
tassa tasseva atthaṃ vaṇṇayissāma. Imassa pana vārassa saṅkhepadesanāya dukkhañca
pajānātīti ettha dukkhanti dukkhasaccaṃ. Vitthāradesanāyaṃ pana yaṃ vattabbaṃ siyā,
taṃ sabbaṃ visuddhimagge saccaniddese vuttamevāti.
                       Saccavāravaṇṇanā niṭṭhitā.
                           ----------

---------------------------------------------------------------------------------------------
page229.
                         Jarāmaraṇavāravaṇṇanā
     [92] Ito paraṃ paṭiccasamuppādavasena desanā hoti. Tattha jarāmaraṇavāre
tāva tesaṃ tesanti ayaṃ saṅkhepato anekesaṃ sattānaṃ sādhāraṇaniddesoti ñātabbo.
Yā devadattassa jarā, yā somadattassa jarāti evañhi divasaṃpi kathentassa neva
sattā pariyādānaṃ gacchanti. Imehi pana dvīhi padehi na koci satto
apariyādinno hoti. Tasmā vuttaṃ "ayaṃ saṅkhepato anekesaṃ sattānaṃ
sādhāraṇaniddeso"ti.
     Tamhi tamhīti ayaṃ gatijātivasena anekesaṃ nikāyānaṃ sādhāraṇaniddeso.
Sattanikāyeti sādhāraṇaniddesena niddiṭṭhassa sarūpanidassanaṃ. Jarā jīraṇatātiādīsu
pana jarāti sabhāvaniddeso. Jīraṇatāti ākāraniddeso. Khaṇḍiccanti ādayo
kālātikkame kiccaniddesā. Pacchimā dve pakatiniddesā. Ayañhi jarāti iminā
padena sabhāvato dassitā, tenassāyaṃ sabhāvaniddeso. Jīraṇatāti iminā ākārato.
Tenassāyaṃ ākāraniddeso. Khaṇḍiccanti iminā kālātikkame dantanakhānaṃ
khaṇḍitabhāvakaraṇakiccato. Pāliccanti iminā kesalomānaṃ palitabhāvakaraṇakiccato.
Valitatacatāti 1- iminā maṃsaṃ milāpetvā tace valitabhāvakaraṇakiccatopi 1- dīpitā.
Tenassā ime khaṇḍiccantiādayo tayo kālātikkame kiccaniddesā. Tehi imesaṃ
vikārānaṃ dassanavasena pākaṭībhūtā pākaṭajarā dassitā. Yatheva hi udakassa vā aggino
vā vātassa vā tiṇarukkhādīnaṃ sambhaggapalibhaggatāya vā jhāmatāya vā gatamaggo
pākaṭo hoti, na ca so gatamaggo tāneva udakādīni, evameva jarāya dantādīsu
khaṇḍiccādivasena gatamaggo pākaṭo, cakkhuṃ ummiletvāpi  gayhati. Na ca
khaṇḍiccādivasena 2- jarā, na hi jarā cakkhuviññeyyā hoti.
     Āyuno saṃhānī indriyānaṃ paripākoti imehi pana padehi
kālātikkameyeva abhibyattatāya āyukkhayassa cakkhādiindriyaparipākasaññitāya pakatiyā
dīpitā. Tenassime pacchimā dve pakatiniddesāti veditabbā.
@Footnote: 1-1 cha.Ma. valittacatā, tace valittabhāvakaraṇa... 2 cha.Ma. na ca khaṇḍiccādīneva

---------------------------------------------------------------------------------------------
page230.
     Tattha yasmā jaraṃ pattassa āyu hāyati, tasmā jarā "āyuno saṃhānī"ti
phalūpacārena vuttā. Yasmā pana daharakāle supasannāni sukhumaṃpi attano visayaṃ
sukheneva gaṇhaṇasamatthāni cakkhādīni indriyāni jaraṃ pattassa paripakkāni
ālulitāni avisadāni oḷārikaṃpi attano visayaṃ gahetuṃ asamatthāni honti,
tasmā "indriyānaṃ paripāko"tipi phalūpacāreneva vuttā. Sā panāyaṃ evaṃ niddiṭṭhā
sabbāpi jarā pākaṭā paṭicchannāti duvidhā hoti.
     Tattha dantādīsu khaṇḍabhāvādidassanato rūpadhammesu jarā pākaṭajarā nāma
arūpadhammesu pana tādisassa vikārassa adassanato paṭicchannajarā nāma. Tattha
yvāyaṃ khaṇḍādibhāvo dissati, so tādisānaṃ dantādīnaṃ suviññeyyattā vaṇṇoyeva,
taṃ cakkhunā disvā manodvārena cintetvā "ime dantā jarāya pahaṭā"ti jaraṃ
jānāti udakaṭṭhāne baddhāni gosīsādīni oloketvā heṭṭhā udakassa atthibhāvaṃ
jānanaṃ viya. Puna avīci savīcīti evaṃpi duvidhā hoti. Tattha maṇikanakarajatapavāḷa-
candasuriyādīnaṃ mandadasakādīsu pāṇīnaṃ viya pupphaphalapallavādīsu ca apāṇīnaṃ viya
antarantarā vaṇṇavisesādīnaṃ duviññeyyattā jarā avīcijarā nāma, nirantarajarāti
attho. Tato aññesu pana yathāvuttesu antarantarā vaṇṇavisesādīnaṃ
suviññeyyattā jarā savīcijarā nāmāti veditabbā.
     Ito paraṃ tesaṃ tesantiādi vuttanayeneva veditabbaṃ. Cuti cavanatātiādīsu
pana cutīti cavanakavasena vuccati, ekacatupañcakkhandhānaṃ sāmaññavacanametaṃ. Cavanatāti
bhāvacavanena lakkhaṇanidassanaṃ. Bhedoti cutikhandhānaṃ bhaṅguppattiparidīpanaṃ.
Antaradhānanti ghaṭasseva bhinnassa bhinnānaṃ cutikhandhānaṃ yena kenaci pariyāyena ṭhānā
cutibhāvaparidīpanaṃ. Maccu maraṇanti maccusaṅkhātaṃ maraṇaṃ. Tena samucchedamaraṇādīni
nisedheti. Kālo nāma antako, tassa kiriyāti kālakiriyā. Etena lokasammatiyā
maraṇaṃ dīpeti.
     Idāni paramatthena dīpetuṃ khandhānaṃ bhedotiādimāha. Paramatthena hi
khandhāyeva bhijjanti, na satto  nāma koci marati. Khandhesu pana bhijjamānesu satto
marati, bhinnesu matoti vohāro hoti.

---------------------------------------------------------------------------------------------
page231.
     Ettha ca catuvokāravasena khandhānaṃ bhedo, ekavokāravasena kaḷevarassa
nikkhePo. Catuvokāravasena vā khandhānaṃ bhedo, sesadvayavasena kaḷevarassa nikkhepo
veditabbo. Kasmā? bhavadvayepi rūpakāyasaṅkhātassa kaḷevarassa sambhavato. Athavā
yasmā ca cātummahārājikādīsu khandhā bhijjanteva, na kiñci nikkhipanti, 1- tasmā
tesaṃ vasena khandhānaṃ bhedo, manussādīsu kaḷevarassa nikkhePo. Ettha ca
kaḷevarassa nikkhepakāraṇato maraṇaṃ kaḷevarassa nikkhepoti vuttanti evamattho
daṭṭhabbo.
     Iti ayañca jarā idañca maraṇaṃ. Idaṃ vuccatāvusoti idaṃ ubhayaṃpi ekato
katvā jarāmaraṇanti kathiyati. Sesaṃ vuttanayamevāti.
                      Jarāmaraṇavāravaṇṇanā niṭṭhitā
                           -----------
                           jātivāravaṇṇanā
     [93] Jātivāre jāti sañjātītiādīsu jāyanaṭṭhena jāti, sā
aparipuṇṇāyatanavasena yuttā. Sañjāyanaṭṭhena sañjāti, sā paripuṇṇāyatanavasena
yuttā. Okkamanaṭṭhena okkanti, sā aṇḍajajalābujavasena yuttā. Te hi
aṇḍakosañca 2- vatthikosañca okkamanti okkamantā pavisantā viya 2- paṭisandhiṃ
gaṇhanti. Abhinibbattanaṭṭhena abhinibbatti, sā saṃsedajaopapātikavasena yuttā.
Te hi pākaṭāyeva hutvā nibbattanti. Ayaṃ tāva vohāradesanā.
     Idāni paramatthadesanā hoti. Khandhāyeva hi paramatthato pātubhavanti, na
satto. Tattha ca khandhānanti ekavokārabhave ekassa catuvokārabhave catunnaṃ
pañcavokārabhave pañcannaṃpi gahaṇaṃ veditabbaṃ. Pātubhāvoti uppatti. Āyatanānanti
ettha tatra tatra uppajjamānāyatanavasena saṅgaho veditabbo. Paṭilābhoti
santatiyaṃ pātubhāvoyeva. Pātubhavantāneva hi tāni paṭiladdhāni nāma honti.
Ayaṃ vuccatāvuso jātīti iminā padena vohārato paramatthato ca desitāya jātiyā
@Footnote: 1 Ma. nikkhipati     2-2 cha.Ma. aṇḍakosañca vatthikosañca okkamantā pavisantā viya

---------------------------------------------------------------------------------------------
page232.
Nigamanaṃ karotīti. Bhavasamudayāti ettha pana jātiyā paccayabhūto kammabhavo
veditabbo. Sesaṃ vutanayamevāti.
                        Jātivāravaṇṇanā niṭṭhitā
                           bhavavāravaṇṇanā
     [94] Bhavavāre kāmabhavoti kammabhavo ca upapattibhavo ca. Tattha kammabhavo
nāma kāmabhavūpagakammameva. Taṃ hi upapattibhavassa kāraṇattā "sukho buddhānaṃ
uppādo, 1- dukkho pāpassa uccayo"tiādīni 2- viya phalavohārena bhavoti vuttaṃ.
Upapattibhavo nāma tena kammena nibbattaṃ upādinnakhandhapañcakaṃ. Tañhi tattha
bhavatīti katvā bhavoti vuttaṃ. Evaṃ sabbathāpi idaṃ kammaṃ ca upapatti ca ubhayampetamidha
"kāmabhavo"ti vuttaṃ. Esa nayo rūpārūpabhavesu. Upādānasamudayāti ettha
pana upādānaṃ kusalakammabhavassa upanissayavaseneva paccayo hoti. Akusalakammabhavassa
upanissayavasenapi sahajātādivasenapi. Upapattibhavassa pana sabbassāpi
upanissayavaseneva. Sesaṃ vuttanayamevāti.
                         Upādānavāravaṇṇanā
     [95] Upādānavāre kāmupādānantiādīsu vatthukāmaṃ upādiyati etena
sayaṃ vā taṃ upādiyatīti kāmupādānaṃ. Kāmo ca so upādānañcāti vā
kāmupādānaṃ. Upādānanti daḷhaggahaṇaṃ vuccati. Daḷhattho hi ettha upasaddo
"upāyāsaupakaṭṭhā"ti ādīsu viya, pañcakāmaguṇikarāgassetaṃ adhivacanaṃ. Ayamettha
saṅkhePo. Vitthārato panetaṃ "tattha katamaṃ kāmupādānaṃ, yo kāmesu
kāmacchando"ti 3- vuttanayena veditabbaṃ.
     Tathā diṭṭhi ca sā upādānañcāti diṭṭhupādānaṃ. Athavā 4- diṭṭhiṃ
upādiyatīti diṭṭhupādānaṃ. Upādiyati vā etena diṭṭhinti diṭṭhupādānaṃ. Sassato
attā ca loko cātiādīsu hi purimadiṭṭhiṃ upādiyatīti tathā. 4- Yathāha "sassato
@Footnote: 1 khu. dhamMa. 25/194/51 sambahulabhikkhuvatthu    2 khu. dhamMa. 25/117/37
@seyyakattheravatthu   3 abhi. saṅgaṇi. 34/1220/279 nikkhepakaṇḍa, abhi.
@vibhaṅga. 35/938/457 khuddakavatthuvibhaṅga   4-4 cha.Ma. athavā diṭṭhiṃ upādiyati,
@upādiyanti vā etena diṭ ṭhinti diṭṭhupādānaṃ. upādiyati hi purimadiṭṭhiṃ
@uttaradiṭṭhi. upādiyanti ca tāya diṭṭhiṃ. yathāha...

---------------------------------------------------------------------------------------------
page233.
Attā ca loko ca, idameva saccaṃ moghamaññan"tiādi, 1- sīlabbatupādānaatta-
vādupādānavajjitassa 2- sabbadiṭṭhigatassetaṃ adhivacanaṃ. Ayamettha saṅkhePo. Vitthārato
panetaṃ "tattha katamaṃ diṭṭhupādānaṃ, natthi dinnan"ti 3- vuttanayeneva veditabbaṃ.
     Tathā sīlabbatamupādiyanti etena, sayaṃ vā taṃ upādiyati, sīlabbatañca
taṃ upādānañcāti vā sīlabbatupādānaṃ. Gosīlagovattādīni hi evaṃ suddhīti
abhinivesato sayameva upādānanti ayamettha saṅkhePo. Vitthārato panetaṃ "tattha
katamaṃ sīlabbatupādānaṃ, ito bahiddhā samaṇabrāhmaṇānaṃ sīlena suddhī"ti 4-
vuttanayena veditabbaṃ.
     Idāni vadanti etenāti vādo. Upādiyanti etenāti upādānaṃ. Kiṃ
vadanti, upādiyanti vā? attānaṃ. Attano vādupādānaṃ attavādupādānaṃ.
Attavādamattameva vā attāti upādiyanti etenāti attavādupādānaṃ, vīsativatthukāya
sakkāyadiṭṭhiyā etaṃ adhivacanaṃ. Ayamettha saṅkhePo. Vitthārato panetaṃ "tattha katamaṃ
attavādupādānaṃ, idha assutavā puthujjano ariyānaṃ adassāvī"ti 5- vuttanayena
veditabbaṃ.
     Taṇhāsamudayāti ettha taṇhā kāmupādānassa upanissayavasena
anantarasamanantaranatthivigatāsevanavasena vā paccayo. Avasesānaṃ pana sahajātādivasenāpi.
Sesaṃ vuttanayamevāti.
                      Upādānavāravaṇṇanā niṭṭhitā.
                          Taṇhāvāravaṇṇanā
     [96] Taṇhāvāre rūpataṇhā .pe. Dhammataṇhāti evaṃ cakkhudvārādīsu
javanavīthiyā pavattāya taṇhāya "seṭṭhiputto brāhmaṇaputto"ti evamādīsu pitito
@Footnote: 1 Ma. upari. 14/27/22 pañcattayasutta  2 cha.Ma...... vajjassa evamuparipi
@3 abhi. saṅgaṇi. 34/1221/279  4 abhi. saṅgaṇi. 34/1222/280, abhi.
@vibhaṅga. 35/938/458   5 abhi. saṅgaṇi. 34/1223/280, abhi. vibhaṅga. 35/938/458

---------------------------------------------------------------------------------------------
page234.
Nāmaṃ viya pitisadisārammaṇato nāmaṃ. Ettha ca rūpārammaṇā taṇhā, rūpe taṇhāti
rūpataṇhā. Sā kāmarāgabhāvena rūpaṃ assādentī pavattamānā kāmataṇhā.
Sassatadiṭṭhisahagatarāgabhāvena rūpaṃ niccaṃ dhuvaṃ sassatanti evaṃ assādentī
pavattamānā bhavataṇhā. Ucchedadiṭṭhisahagatarāgabhāvena rūpaṃ ucchijjati vinassati pecca
na bhavissatīti evaṃ assādentī pavattamānā vibhavataṇhāti evaṃ tividhā hoti.
Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni
honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa.
Iti atītāni chattiṃsa, anāgatāni chattiṃsa, paccuppannāni chattiṃsāti aṭṭhasataṃ.
"ajjhattikassupādāya `asmī'ti hoti, `itthasmī'ti hotī"ti 1- vā evamādinā
ajjhattikarūpādinissitāni aṭṭhārasa, "bāhirassupādāya `iminā asmī'ti hoti,
`iminā itthasmī'ti hotī"2- evamādinā bāhirarūpādinissitāni aṭṭhārasāti
chattiṃsa. Iti atītāni chattiṃsa, anāgatāni chattiṃsa, paccuppannāni chattiṃsāti evaṃpi
aṭṭhasatataṇhāvicaritāni honti. Puna saṅgahe kariyamāne rūpādīsu ārammaṇesu
chaḷeva taṇhākāyā tissoyeva kāmataṇhādayo hontīti. Evaṃ:-
          niddesatthena niddesa-        vitthārā vitthārassa ca
          puna saṅgahato taṇhā          viññātabbā vibhāvināti.
     Vedanāsamudayāti ettha pana vedanāti vipākavedanā adhippetā. Sā kathaṃ
chasu dvāresu taṇhāya paccayo hotīti ce. Assādanīyato, sukhāya hi vedanāya
assādanena sattā vedanaṃ mamāyantā vedanāya tṇhaṃ uppādetvā
vedanārāgarattā hutvā cakkhudvāre iṭṭhameva rūpaṃ patthenti, laddhā ca naṃ
assādenti, ārammaṇadāyakānaṃ ca cittakārādīnaṃ sakkāraṃ karonti. Tathā sotadvārādīsu
iṭṭhe ca saddādayo patthenti, laddhā ca ne assādenti, ārammaṇadāyakānañca
vīṇāvādakagandhikasūdatantavāyanānāvidhasippasandassakādīnaṃ sakkāraṃ karonti. Yathākiṃ,
yathā puttasinehena puttaṃ mamāyantā dhātiyāpi sakkāraṃ karonti,
sappāyasappikhīrādīniyeva naṃ pāyenti ceva bhojenti ca. Sesaṃ vuttanayameva.
@Footnote: 1 abhi. vibhaṅga. 35/973/478 taṇhāvicaritaniddesa
@2 abhi. vibhaṅga. 35/975/432 taṇhāvicaritaniddesa

---------------------------------------------------------------------------------------------
page235.
                          Vedanāvāravaṇṇanā
     [97] Vedanāvāre vedanākāyāti vedanāsamūhā. Cakkhusamphassajā vedanā
.pe. Manosamphassajā vedanāti etaṃ "cakkhusamphassajā vedanā atthi kusalā,
atthi akusalā, atthi abyākatā"ti 1- evaṃ vibhaṅge āgatattā cakkhudvārādīsu
pavattānaṃ kusalākusalābyākatavedanānaṃ "sāriputto mantāniputto"tievamādīsu
mātito nāmaṃ viya mātisadisavatthuto nāmaṃ. Vacanattho panettha cakkhusamphassahetu
jātā vedanā cakkhusamphassajā vedanāti. Esa nayo sabbattha. Ayaṃ tāvettha
sabbasaṅgāhikakathā. Vipākavasena pana cakkhudvāre dve cakkhuviññāṇāni dve
manodhāta yo tisso manoviññāṇadhātuyoti etāhi sampayuttavasena vedanā
veditabbā. Esa nayo sotadvārādīsu. Manodvāre manoviññāṇadhātusampayuttā va.
     Phassasamudayāti ettha pana pañcadvāre pañcavatthukavedanānaṃ
sahajātacakkhusamphassādisamudayā samudayo hoti. Avasesānaṃ cakkhusamphassādayo
upanissayādivasena paccayā. Manodvāre tadārammaṇavedanānaṃ advārikānañca
paṭisandhibhavaṅgacutivedanānaṃ sahajātamanosamphassasamudayā samudayo hotīti veditabbo. Sesaṃ
vuttanayameva.
                           Phassavāravaṇṇanā
     [98] Phassavāre cakkhusamphassoti cakkhumhi samphasso. Esa nayo sabbattha.
Cakkhusamphasso .pe. Kāyasamphassoti ettāvatā ca kusalākusalavipākā pañcavatthukā
dasa samphassā vuttā honti. Manosamphassoti iminā sesabāvīsatilokiyavipākamana-
sampayuttā phassā. Saḷāyatanasamudayāti channaṃ cakkhādīnaṃ āyatanānaṃ samudayena
imassa chabbidhassāpi samphassassa samudayo hotīti veditabbo. Sesaṃ vuttanayameva.
@Footnote: 1 abhi. vibhaṅga. 35/34/17 vedanākkhandha

---------------------------------------------------------------------------------------------
page236.
                         Saḷāyatanavāravaṇṇanā
     [99] Saḷāyatanavāre cakkhāyatanantiādīsu yaṃ vattabbaṃ, taṃ sabbaṃ
visuddhimagge khandhaniddese ceva āyatananiddese ca vuttanayameva. Nāmarūpasamudayāti
ettha pana yaṃ nāmaṃ yañca rūpaṃ yañca nāmarūpaṃ yassa āyatanassa paccayo hoti,
tassa vasena visuddhimagge paṭiccasamuppādaniddese vuttanayena nāmarūpasamudayā
saḷāyatanasamudayo veditabbo. Sesaṃ vuttappakāramevāti.
                          Nāmarūpavāravaṇṇanā
     [100] Nāmarūpavāre namanalakkhaṇaṃ nāmaṃ. Ruppanalakkhaṇaṃ rūpaṃ. Vitthāravāre
panassa vedanāti vedanākkhandho. Saññāti saññākkhandho. Cetanā phasso
manasikāroti saṅkhārakkhandho veditabbo. Kāmañca aññepi saṅkhārakkhandhasaṅgahitā
dhammā santi, ime pana tayo sabbadubbalesupi cittesu santi. Tasmā etesaṃyeva
vasenettha saṅkhārakkhandhopi dassito. Cattāri ca mahābhūtānīti ettha cattārīti
gaṇanaparicchedo. Mahābhūtānīti paṭhavīāpatejavāyānaṃ etaṃ adhivacanaṃ. Yena pana
kāraṇena tāni mahābhūtānīti vuccanti, yo cettha añño vinicchayanayo, so
sabbo visuddhimagge rūpakkhandhaniddese vutto.
     Catunnañca mahābhūtānaṃ upādāyāti ettha pana catunnanti upayogatthe
sāmivacanaṃ, cattāri mahābhūtānīti vuttaṃ hoti. Upādāyāti upādiyitvā, gahetvāti
attho. Nissāyātipi eke. Vattamānanti ayaṃ cettha pāṭhaseso. Samūhatthe vā
etaṃ sāmivacanaṃ. Tena catunnaṃ ca mahābhūtānaṃ samūhaṃ upādāya vattamānaṃ rūpanti
ayamattho veditabbo. Evaṃ sabbathāpi yāni cattāri paṭhavīādīni mahābhūtāni,
yañca catunnaṃ mahābhūtānaṃ upādāya vattamānaṃ cakkhāyatanādibhedena abhidhamme
pāliyameva 1- vuttaṃ tevīsatividhaṃ rūpaṃ, taṃ sabbaṃpi "rūpan"ti veditabbaṃ.
Viññāṇasamudayātipi
@Footnote: 1 cha.Ma. abhidhammapāḷiyameva

---------------------------------------------------------------------------------------------
page237.
Ettha pana yaṃ viññāṇaṃ yassa nāmassa yassa ca rūpassa yassa ca nāmarūpassa
paccayo hoti, tassa vasena visuddhimagge paṭiccasamuppādaniddese vuttanayeneva
viññāṇasamudayā nāmarūpasamudayo veditabbo. Sesaṃ vuttanayamevāti.
                          Viññāṇavāravaṇṇanā
     [101] Viññāṇavāre cakkhuviññāṇanti cakkhumhi viññāṇaṃ, cakkhuto vā
jātaṃ viññāṇanti cakkhuviññāṇaṃ. Evaṃ sotaghānajivhākāyaviññāṇāni. Itaraṃ
pana manoyeva viññāṇanti manoviññāṇaṃ. Dvipañcaviññāṇavajjitassa
tebhūmikavipākacittassetaṃ adhivacanaṃ. Saṅkhārasamudayāti ettha pana yo saṅkhāro yassa
viññāṇassa paccayo hoti, tassa vasena visuddhimagge vuttanayeneva saṅkhārasamudayā
viññāṇasamudayo veditabbo. Sesaṃ vuttanayamevāti.
                          Saṅkhāravāravaṇṇanā
     [102] Saṅkhāravāre abhisaṅkharaṇalakkhaṇo saṅkhāro. Vitthāravāre panassa
kāyasaṅkhāroti kāyato pavattasaṅkhāro, kāyadvāre copanavasena pavattānaṃ
kāmāvacarakusalato aṭṭhannaṃ, akusalato dvādasannanti vīsatiyā kāyasañcetanānametaṃ
adhivacanaṃ. Vacīsaṅkhāroti vacīto pavattasaṅkhāro, vacīdvāre vacanabhedavasena pavattānaṃ
vīsatiyā eva vacīsañcetanānametaṃ adhivacanaṃ. Cittasaṅkhāroti cittato pavattasaṅkhāro,
kāyavacīdvāracopanaṃ akatvā raho nisīditvā cintentassa pavattānaṃ
lokiyakusalākusalavasena ekūnatiṃsamanosañcetanānametaṃ adhivacanaṃ. Avijjāsamudayāti ettha pana
kusalānaṃ upanissayavasena akusalānaṃ sahajātādivasenāpi avijjā paccayo hotīti
veditabbo. Sesaṃ vuttanayamevāti.
                          Avijjāvāravaṇṇanā
     [103] Avijjāvāre dukkhe aññāṇanti dukkhasacce aññāṇaṃ, mohassetaṃ
adhivacanaṃ. Esa nayo samudaye aññāṇantiādīsu. Tattha catūhi kāraṇehi dukkhe
aññāṇaṃ veditabbaṃ antogadhato vatthuto ārammaṇato paṭicchādanato ca. Tathāhi

---------------------------------------------------------------------------------------------
page238.
Taṃ dukkhasaccapariyāpannattā dukkhe antogadhaṃ, dukkhasaccaṃ tassa nissayapaccayabhāvena
vatthu, ārammaṇapaccayabhāvena ārammaṇaṃ, dukkhasaccañca taṃ paṭicchādeti, tassa
yāthāvalakkhaṇapaṭivedhanivāraṇena, ñāṇappavattiyā cettha appadānena.
     Samudaye aññāṇaṃ tīhi kāraṇehi veditabbaṃ vatthuto ārammaṇato paṭicchādanato
ca. Nirodhe paṭipadāya ca aññāṇaṃ ekeneva kāraṇena veditabbaṃ paṭicchādanato.
Nirodhapaṭipadānaṃ ca paṭicchādakameva aññāṇaṃ tesaṃ yāthāvalakkhaṇapaṭivedhanivāraṇena,
tesu ca ñāṇappavattiyā appadānena. Na pana taṃ tattha antogadhaṃ, tasmiṃ
saccadvaye apariyāpannattā. Na tassa taṃ saccadvayaṃ vatthu, asahajātattā.
Nānārammaṇaṃ, tadārabbha appavattanato. Pacchimañhi saccadvayaṃ gambhīrattā duddasaṃ, na
cettha andhabhūtaṃ aññāṇaṃ pavattati. Purimaṃ pana paccanīkaṭṭhena 1- sabhāvalakkhaṇassa
duddasattā gambhīraṃ, tattha vipallāsaggāhavasena pavattati.
     Apica dukkheti ettāvatā saṅgahato vatthuto ārammaṇato kiccato ca
avijjā dīpitā. Dukkhasamudayeti ettāvatā vatthuto ārammaṇato kiccato ca.
Dukkhanirodhe dukkhanirodhagāminiyā paṭipadāyāti ettāvatā kiccato. Avisesato
pana aññāṇanti etena sabhāvato niddiṭṭhāti ñātabbā. Āsavasamudayāti
ettha pana kāmāsavabhavāsavā sahajātādivasena avijjāya paccayā honti.
Avijjāsavo upanissayavaseneva. Pubbuppannā cettha avijjā avijjāsavoti
veditabbā. Sā aparāparuppannāya avijjāya upanissayapaccayo hoti. Sesaṃ
vuttanayamevāti.
                          Āsavavāravaṇṇanā
     [104] Āsavavāre avijjāsamudayāti ettha avijjā kāmāsavabhavāsavānaṃ
sahajātādivasena paccayo hoti. Avijjāsavassa upanissayavaseneva. Aparāparuppannā
cettha avijjāsavoti veditabbā. Pubbuppannā avijjāyevassa aparāparuppannassa
avijjāsavassa upanissayapaccayo hoti. Sesaṃ vuttanayamevāti. Ayaṃ vāro yā esā
@Footnote: 1 cha.Ma. vañcaniyaṭṭhena

---------------------------------------------------------------------------------------------
page239.
Paṭiccasamuppādapadesu jeṭṭhikā avijjā, tassāpi paccayadassanavasena vutto.
Evaṃ vuttena vārena saṃsārassa anamataggatā sādhitā hoti. Kathaṃ? āsavasamudayena
Hi avijjāsamudayo. Avijjāsamudayenāpi āsavasamudayo. Evaṃ āsavā avijjāya
avijjāpi āsavānaṃ paccayoti katvā pubbā koṭi na paññāyati avijjāya,
tassā apaññāyanato saṃsārassa anamataggatā siddhā hotīti.
     Evaṃ sabbepime imasmiṃ sutte kammapathavāro āhāravāro dukkhavāro
jarāmaraṇajātibhavaupādānataṇhāvedanāphassasaḷāyatananāmarūpaviññāṇasaṅkhāraavijjā-
āsavavāroti soḷasa vārā vuttā.
     Tesu ekassa vārassa saṅkhepavitthāravasena dvidhā vibhattā dvattiṃsaṭṭhānāni
honti. Iti imasmiṃ sutte imesu dvattiṃsaṭṭhānesu cattāri saccāni kathitāni.
Etesaṃyeva vitthāravasena vuttesu soḷasasu ṭhānesu arahattaṃ kathitaṃ. Therassa pana
matena dvattiṃsāyapi ṭhānesu cattāri saccāni cattāro ca maggā kathitāti. Iti
sakalepi pañcamahānikāyasaṅgahite buddhavacane natthi taṃ suttaṃ, yattha dvattiṃsakkhattuṃ
cattāri saccāni dvattiṃsakkhattuṃ ca arahattaṃ pakāsitaṃ aññatra imamhā
sammādiṭṭhisuttāti.
     Idamavocāyasmā sāriputtoti idaṃ dvattiṃsāya catusaccapariyāyehi dvattiṃsāya
arahattapariyāyehīti catusaṭṭhiyā kāraṇehi alaṅkaritvā sammādiṭṭhisuttaṃ āyasmā
sāriputto avoca, attamanā te bhikkhū āyasmato sāriputtassa bhāsitaṃ
abhinandunti.
                    Papañcasūdaniyā majjhimanikāyaṭṭhakathāya
                     sammādiṭṭhisuttavaṇṇanā niṭṭhitā.
                         ---------------

---------------------------------------------------------------------------------------------
page240.
                       10. Satipaṭṭhānasuttavaṇṇanā
     [105] Evamme sutanti satipaṭṭhānasuttaṃ. Tattha kurūsu viharatīti kurunāmakā
jānapadino rājakumārā, tesaṃ nivāso ekopi janapado ruḷhisaddena kurūti
vuccati, tasmiṃ kurūjanapade. 1- Aṭṭhakathācariyā panāhu:- mandhātukāle tīsu dīpesu
manussā jambūdīpo nāma buddhapaccekabuddhamahāsāvakacakkavattippabhūtīnaṃ uttamapurisānaṃ
uppattibhūmi uttamadīpo atiramaṇīyoti sutvā raññā mandhātucakkavattinā
cakkaratanaṃ purakkhatvā cattāro dīpe anuyānantena 2- saddhiṃ āgamiṃsu. Tato rājā
pariṇāyakaratanaṃ pucchi "atthi nukho manussalokato ramaṇīyataraṃ ṭhānan"ti. "kasmā
deva evaṃ bhaṇasi, kiṃ na passasi candimasuriyānaṃ ānubhāvaṃ, nūna etesaṃ ṭhānaṃ
ito ramaṇīyataran"ti?
     rājā cakkaratanaṃ purakkhatvā tattha agamāsi. Cattāro mahārājāno
"mandhātumahārājā āgato"ti sutvā "mahiddhiko mahānubhāvo rājā na sakkā
yuddhena paṭibāhitun"ti sakarajjaṃ niyyādesuṃ. So taṃ gahetvā puna pucchi "atthi
nukho ito ramaṇīyataraṃ ṭhānan"ti. Athassa tāvatiṃsabhavanaṃ kathayiṃsu "tāvatiṃsabhavanaṃ deva
ramaṇīyataraṃ, tatthassa sakkassa devarañño ime cattāro mahārājāno paricārikā
dovārikabhūmiyaṃ tiṭṭhanti. Sakko devarājā mahiddhiko mahānubhāvo. Tassimāni pana
upabhogaṭṭhānāni, yojanasahassubbedho vejayantapāsādo, pañcayojanasatubbedhā
sudhammā devasabhā, diyaḍḍhayojanasatiko vejayantaratho, tathā erāvaṇo hatthī,
dibbarukkhasahassapaṭimaṇḍitaṃ nandavanaṃ cittalatāvanaṃ pārusakavanaṃ missakavanaṃ,
yojanasatubbedho pārichattako koviḷāro, tassa heṭṭhā saṭṭhiyojanāyāmā
paṇṇāsayojanavitthatā pañcadasayojanubbedhā jayakusumapupphavaṇṇā 3- paṇḍukambalasilā,
yassā mudutāya sakkassa nisīdato upaḍḍhakāyo anupavisatī"ti.
     Taṃ sutvā rājā tattha gantukāmo cakkaratanaṃ abbhukkiri. Taṃ ākāsena 4-
uṭṭhahi 4- saddhiṃ cāturaṅginiyā senāya. Atha dvinnaṃ devalokānaṃ vemajjhato
@Footnote: 1 cha.Ma. kurūsu janapade   2 cha.Ma. anusaṃyāyantena  3 cha.Ma. jayasumanapupapha...
@4-4 cha.Ma. ākāse patiṭṭhāsi, i. ākāsaṃ uṭṭhahi

---------------------------------------------------------------------------------------------
page241.
Cakkaratanaṃ otaritvā paṭhaviyaṃ patiṭṭhāsi saddhiṃ pariṇāyakaratanappamukhāya cāturaṅginiyā
senāya. Rājā ekakova tāvatiṃsabhavanaṃ agamāsi. Sakko "mandhātā āgato"ti
sutvāva tassa paccuggamanaṃ katvā "svāgataṃ te mahārāja, sakante mahārāja,
anusāsa mahārājā"ti vatvā saddhiṃ nāṭakehi rajjaṃ dve bhāge katvā ekaṃ
bhāgamadāsi. Rañño tāvatiṃsabhavane patiṭṭhitamattasseva manussattabhāvo 1- vigacchi,
devattabhāvo 1- pāturahosi.
     Tassa kira sakkena saddhiṃ paṇḍukambalasilāyaṃ nisinnassa akkhinimmilamattena 2-
nānattaṃ paññāyati. Taṃ asallakkhentā devā sakkassa ca tassa ca
nānatte muyhanti. So tattha dibbasampattiṃ anubhavamāno yāva chattiṃsa sakkā
uppajjitvā cutā, tāva rajjaṃ kāretvā atittova kāmehi tato cavitvā attano
uyyāne patiṭṭhito vātātapena phuṭṭhitagatto 3- kālamakāsi.
     Cakkaratane pana paṭhaviyaṃ patiṭṭhite pariṇāyakaratanaṃ suvaṇṇapaṭṭe mandhātuupāhanaṃ
likhāpetvā idaṃ mandhāturajjanti rajjamanusāsi. Tepi tīhi dīpehi
āgatamanussā puna gantuṃ asakkontā pariṇāyakaratanaṃ upasaṅkamitvā"deva mayaṃ
rañño ānubhāvena āgatā, idāni gantuṃ na sakkoma, vasanaṭṭhānaṃ no dehī"ti
yāciṃsu. So tesaṃ vasanatthāya ekekaṃ janapadamadāsi. Tattha pubbavidehato
āgatamanussehi āvasitappadeso tāyeva purimasaññāya videharaṭṭhanti nāmaṃ labhi.
Amaragoyānato āgatamanussehi āvasitappadeso aparantajanapadoti nāmaṃ labhi.
Uttarakuruto āgatamanussehi āvasitappadeso kururaṭṭhanti nāmaṃ labhīti. Bahuke pana
gāmanigamādayo upādāya bahuvacanena vohareyyunti. 4- Tena vuttaṃ "kurūsu viharatī"ti.
     Kammāsadhammaṃ nāma kurūnaṃ nigamoti kammāsadhammanti ettha keci dhakārassa
dakārena atthaṃ vaṇṇayanti. Kammāso ettha damitoti kammāsadammaṃ. Kammāsoti
kammāsapādo porisādo vuccati. Tassa kira pāde khāṇukena viddhaṭṭhāne vaṇo
ruhanto cittadārusadiso hutvā ruhi, tasmā kammāsapādoti paññāyittha. So ca
@Footnote: 1 cha.Ma. manussabhāvo, devabhāvo           2 cha.Ma. akkhinimisamattena
@3 Sī. phuṭitagagto, cha.Ma. phuṭṭhagatto         4 cha.Ma. voharīyati

---------------------------------------------------------------------------------------------
page242.
Tasmiṃ okāse damito porisādibhāvato paṭisedhito. Kena? mahāsattena. Katarasmiṃ
jātaketi? suttasomajātaketi eke. Ime pana therā jayaddisajātaketi vadanti.
Tathāhi mahāsattena kammāsapādo damito. Yathāha:-
                  "putto yadā homi jayaddisassa
                   pañcālaraṭṭhādhipatissa atrajo
                   cajitvāna pāṇaṃ pitaraṃ amocayiṃ 1-
                   kammāsapādampicahampasādayin"ti.
     Keci pana dhakāreneva atthaṃ vaṇṇayanti. Kururaṭṭhavāsīnaṃ kira kuruvattadhammo
tasmiṃ kammāso jāto, tasmā taṃṭhānaṃ kammāso ettha dhammo jātoti
kammāsadhammanti vuccati, tattha niviṭṭhanigamassāpi etadeva nāmaṃ. Bhummavacanena kasmā na
vuttanti, avasanokāsato. Bhagavato kira tasmiṃ nigameva vasanokāso koci vihāro
nāhosi. Nigamato pana apakkamma aññatarasmiṃ udakasampanne ramaṇīye bhūmibhāge
mahāvanasaṇḍo ahosi. Tattha bhagavā vihāsi. Taṃ nigamaṃ gocaragāmaṃ katvā, tasmā
evamettha attho veditabbo "kurūsu viharati kammāsadhammannāma kurūnaṃ nigamo, taṃ
gocaragāmaṃ katvā"ti.
                        Uddesavārakathāvaṇṇanā
     [106] Ekāyano ayaṃ bhikkhave maggoti kasmā bhagavā idaṃ suttamabhāsi?
kururaṭṭhavāsīnaṃ gambhīradesanāpaṭiggahaṇasamatthatāya. Kururaṭṭhavāsino kira
bhikkhubhikkhuniyo upāsakaupāsikāyo utupaccayādisampannattā tassa raṭṭhassa
sappāyautupaccayavaseneva niccaṃ kallasarīrā kallacittāva honti. Te cittasarīrakallatāya
anuggahitapaññābalā gambhīrakathaṃ paṭiggahetuṃ samatthā honti. Tena nesaṃ bhagavā imaṃ
gambhīradesanāpaṭiggahaṇasamatthataṃ sampassanto ekavīsatiyā ṭhānesu kammaṭṭhānaṃ
arahatte pakkhipitvā idaṃ gambhīratthaṃ satipaṭṭhānasuttaṃ abhāsi. Yathā hi puriso
suvaṇṇacaṅkoṭakaṃ labhitvā tattha nānāpupphāni pakkhipeyya, suvaṇṇamañjusaṃ vā
@Footnote: 1 cha.Ma. pamocayiṃ

---------------------------------------------------------------------------------------------
page243.
Pana labhitvā satta ratanāni pakkhipeyya, evaṃ bhagavā kururaṭṭhavāsiparisaṃ labhitvā
gambhīradesanaṃ desesi. Tenevettha aññānipi gambhīratthāni dīghanikāye mahānidānaṃ
mahāsatipaṭṭhānaṃ imasmiṃ majjhimanikāye sāropamaṃ rukkhūpamaṃ raṭṭhapālaṃ māgaṇḍiyaṃ
āneñjasappāyanti aññānipi suttāni desesi.
     Apica tasmiṃ janapade catasso parisā pakatiyāva satipaṭṭhānabhāvanānu-
yogamanuyuttā viharanti, antamaso dāsakammakaraparijanāpi satipaṭṭhānapaṭisaṃyuttameva
kathaṃ kathenti. Udakatitthasuttakantanaṭṭhānādīsupi niratthakathā nāma nappavattati.
Sace kāci itthī "amma kataraṃ satipaṭṭhānabhāvanaṃ manasikarosī"ti pucchitā "na
kiñcī"ti vadati. Taṃ garahanti "niratthaṃ 1- tava jīvitaṃ, jīvantīpi 2- tvaṃ
matasadisā"ti. Atha naṃ "mādāni puna evarūpamakāsī"ti ovaditvā aññataraṃ satipaṭṭhānaṃ
uggaṇhāpenti. Yā pana "ahaṃ asukaṃ satipaṭṭhānaṃ nāma manasikaromī"ti vadati. Tassā
"sādhu sādhū"ti sādhukāraṃ datvā "tava jīvitaṃ 3- sujīvitaṃ, tvaṃ nāma manussattaṃ
pattā, tavatthāya sammāsambuddho uppanno"tiādīhi pasaṃsanti. Na kevalaṃ cettha
manussajātikāyeva satipaṭṭhānamanasikārayuttā, te nissāya viharantā tiracchānagatāpi.
Tatrīdaṃ vatthu:- eko kira naṭo 4- suvapoṭakaṃ gahetvā sikkhāpento vicarati.
So bhikkhunūpassayaṃ upanissāya vasitvā gamanakāle suvapoṭakaṃ pamussitvā gato.
Taṃ sāmaṇeriyo gahetvā paṭijaggiṃsu. Buddharakkhitotissa nāmaṃ akaṃsu. Taṃ ekadivasaṃ
purato nisinnaṃ disvā mahātherī āha "buddharakkhitā"ti, kiṃ ayyeti. Atthi
koci tava bhāvanāmanasikāroti, natthayyeti. Āvuso pabbajitānaṃ santike vasantena
nāma vissaṭṭhaattabhāvena bhavituṃ na vaṭṭati, kocideva manasikāro icchitabbo,
tvaṃ pana aññaṃ na sakkhissasi, "aṭṭhi aṭṭhī"ti sajjhāyaṃ karohīti. So theriyā
ovāde ṭhatvā "aṭṭhī aṭṭhī"ti sajjhāyanto carati.
     Taṃ ekadivasaṃ pātova toraṇagge nisīditvā bālātapaṃ tappamānaṃ eko
sakuṇo nakhapañjarena aggahesi. So "kiri kirī"ti saddamakāsi. Sāmaṇeriyo
@Footnote: 1 Ma. niratthakaṃ, cha.Ma., i. dhiratthu     2 cha.Ma., i. jīvamānāpi
@3 Ma. satthakaṃ tava jīvitaṃ    4 cha.Ma. naṭako, naṭagaṇoitipi pāṭho

---------------------------------------------------------------------------------------------
page244.
Sutvā "ayye buddharakkhito sakuṇena gahito, mocema nan"ti leḍḍuādīni
gahetvā anubandhitvā mocesuṃ. Taṃ ānetvā purato ṭhapitaṃ therī āha "buddharakkhita
sakuṇena gahitakāle kiṃ cintesī"ti. Na ayye aññaṃ cintesiṃ, "aṭṭhipuñjova
aṭṭhipuñjaṃ gahetvā gacchati, katarasmiṃpi ṭhāne vippakirissatī"ti evaṃ ayye
aṭṭhipuñjameva cintesinti. Sādhu sādhu buddharakkhita anāgate bhavakkhayassa te
paccayo bhavissatīti. Evaṃ tattha tiracchānagatāpi satipaṭṭhānamanasikārayuttā, tasmā
nesaṃ bhagavā satipaṭṭhānavaḍḍhimeva 1- janento idaṃ suttaṃ abhāsi.
     Tattha ekāyanoti ekamaggo. Maggassa hi:-
           "maggo pantho patho pajjo,      añjasaṃ vaṭmāyanaṃ
            nāvā uttarasetū ca,          kullo ca bhisi saṅkamo"ti *2-
     bahūni nāmāni. Svāyaṃ idha āyananāmena vutto. Tasmā ekāyano ayaṃ
bhikkhave maggoti ettha ekamaggo ayaṃ bhikkhave maggo, na dvedhāpathabhūtoti
evamattho daṭṭhabbo. Athavā ekeneva ayitabboti ekāyano, ekenāti
gaṇasaṅgaṇikaṃ pahāya vūpakaṭṭhena pavivittacittena. Ayitabboti paṭipajjitabbo. Ayanti
vā etenāti ayano, saṃsārato nibbānaṃ gacchantīti attho. Ekassa ayano
ekāyano, ekassāti seṭṭhassa. Sabbasattānaṃ seṭṭho ca bhagavā, tasmā
bhagavatoti vuttaṃ hoti. Kiñcāpi hi tena aññepi ayanti, evaṃ santepi
bhagavato va so ayano tena uppāditattā. Yathāha "so hi brāhmaṇa bhagavā
anuppannassa maggassa uppādetā"tiādi. 3- Ayatīti vā ayano, gacchati
pavattatīti attho. Ekasmiṃ ayanoti ekāyano, imasmiṃyeva dhammavinaye pavattati,
na aññatrāti vuttaṃ hoti. Yathāha "imasmiṃ kho subhadda dhammavinaye ariyo
aṭṭhaṅgiko maggo upalabbhatī"ti. 4- Desanābhedoyeva heso, attho paneko.
Apica ekaṃ ayatīti ekāyano. Pubbabhāge nānāmukhabhāvanānayena pavattopi
aparabhāge ekaṃ nibbānameva gacchatīti vuttaṃ hoti. Yathāha brahmā sahampati:-
@Footnote: 1 cha.Ma. satipaṭṭhānabuddhimeva   *2 pāli. uttarasetu pakullo saṅkamo.., khu.
@cūḷa. 30/568/277 (syā)  3 Ma. upari. 14/79/59 gopakamoggallānasutta
@4 dī. mahā. 10/214/132 subhaddaparibbājakavatthu

---------------------------------------------------------------------------------------------
page245.
                   "ekāyanaṃ jātikhayantadassī
                    maggaṃ pajānāti hitānukampī.
                    Etena maggena tariṃsu pubbe
                    tarissanti ye ca taranti oghan"ti. 1-
     Keci pana "na pāraṃ diguṇaṃ yantī"ti gāthānayena yasmā ekavāraṃ
nibbānaṃ gacchati. Tasmā "ekāyano"ti vadanti, taṃ na yujjati. Imassa hi
atthassa sakiṃ ayanoti iminā byañjanena bhavitabbaṃ. Yadi pana ekaṃ ayanamassa
ekā gati pavattīti evaṃ atthaṃ yojetvā vucceyya, byañjanaṃ yujjeyya. Attho
pana ubhayathāpi na yujjati. Kasmā? idha pubbabhāgamaggassa adhippetattā,
kāyādicatuārammaṇappavatto hi pubbabhāgasatipaṭṭhānamaggo idhādhippeto, na
lokuttaro. So ca anekavāraṃpi ayati, anekaṃ cassa ayanaṃ hoti.
     Pubbepi ca imasmiṃ pade mahātherānaṃ sākacchā ahosiyeva. Tipiṭakacūḷanāgatthero
"pubbabhāgasatipaṭṭhānamaggo"ti āha. Ācariyo panassa tipiṭakacūḷasumanatthero
"missakamaggo"ti āha. Pubbabhāgo bhanteti. Missako āvusoti. Ācariye
punappunaṃ bhaṇante appaṭibāhitvā tuṇhī ahosi. Pañhaṃ avinicchinitvāva
uṭṭhahiṃsu. Athācariyatthero nhānakoṭṭhakaṃ gacchanto "mayā missakamaggo kathito,
cūḷanāgo pubbabhāgoti ādāya voharati, ko nukho ettha vinicchayo"ti suttantaṃ ādito
paṭṭhāya parivattento "yo hi koci bhikkhave ime cattāro satipaṭṭhāne evaṃ
bhāveyya sattavassānī"ti imasmiṃ ṭhāne sallakkhesi, lokuttaramaggo uppajjitvā
sattavassāni tiṭṭhamāno nāma natthi, mayā vutto missakamaggo na labbhati,
cūḷanāgena diṭṭho pubbabhāgamaggo va labbhatīti ñatvā aṭṭhamiyaṃ dhammassavane
saṅghuṭṭhe agamāsi.
     Porāṇakattherā kira piyadhammassavanā honti. Saddaṃ sutvāva "ahaṃ paṭhamaṃ,
ahaṃ paṭhaman"ti ekappahāreneva osaranti. Tasmiṃ ca divase cūḷanāgattherassa
@Footnote: 1 saṃ. mahā. 19/409/162 maggasutta, ka. tarissare ceva taranti coghanti

---------------------------------------------------------------------------------------------
page246.
Vāro. Tena dhammāsane nisīditvā vījaniṃ gahetvā pubbakathāsu vuttāsu therassa
āsanapiṭṭhiyaṃ ṭhitassa etadahosi "raho nisīditvā na vakkhāmī"ti. Porāṇakattherā
hi anusuyyakā honti, na attano rucimeva ucchubhāraṃ viya evaṃ ukkhipitvā
vicaranti, kāraṇameva gaṇhanti, akāraṇaṃ visajjenti, tasmā thero "āvuso
cūḷanāgā"ti āha. So ācariyassa viya saddoti dhammaṃ ṭhapetvā "kiṃ bhante"ti
āha. Āvuso cūḷanāga mayā vutto missakamaggo na labbhati, tayā vutto
pubbabhāgasatipaṭṭhānamaggova labbhatīti.
     Thero cintesi "amhākaṃ ācariyo sabbapariyattiko tipiṭako 1- sutabuddho,
evarūpassāpi nāma bhikkhuno ayaṃ pañho āluḷeti, anāgate mama bhātikā imaṃ
pañhaṃ āluḷessantīti suttaṃ gahetvā imaṃ pañhaṃ niccalaṃ karissāmīti.
Paṭisambhidāmaggato "ekāyanamaggo vuccati pubbabhāgasatipaṭṭhānamaggo:-
         "maggānaṭṭhaṅgiko seṭṭho           saccānaṃ caturo padā
          virāgo seṭṭho dhammānaṃ           dipadānañca cakkhumā
          eseva maggo natthañño           dassanassa visuddhiyā
          etañhi tumhe paṭipajjatha           mārasenappamaddanaṃ. *-
          etañhi tumhe paṭipannā           dukkhassantaṃ karissathā"ti 2-
suttaṃ āharitvā ṭhapesi.
     Maggoti kenatthena maggo? nibbānagamanaṭṭhena nibbānatthikehi
Magganīyanaṭṭhena ca. Sattānaṃ visuddhiyāti rāgādīhi malehi abhijjhāvisamalobhādīhi ca
upakkisesehi kiliṭṭhacittānaṃ sattānaṃ visuddhatthāya. Tathāhi imināva maggena ito
satasahassakappādhikānaṃ catunnaṃ asaṅkheyyānaṃ upari ekasmiññeva kappe nibbatte
taṇhaṅkaramedhaṅkarasaraṇaṅkaradīpaṅkaranāmake buddhe ādiṃ katvā sākyamunipariyosānā
aneke sammāsambuddhā anekasatā paccekabuddhā gaṇanapathaṃ vītivattā
@Footnote: 1 cha.Ma., i. tepiṭako  *2 pāli. mārassetaṃ pamohanaṃ, khu.
@dhamMa. 25/273-5/64 maggavagga.

---------------------------------------------------------------------------------------------
page247.
Ariyasāvakā cāti ime sattā sabbacittamale pavāhitvā paramavisuddhiṃ pattā.
Rūpamalavasena pana saṅkilesavodānapaññattiyeva natthi. Tathāhi:-
         rūpena saṅkiliṭṭhena            saṅkilissanti māṇavā
         rūpe suddhe visujjhanti          anakkhātaṃ mahesinā.
         Cittena saṅkiliṭṭhena           saṅkilissanti māṇavā
         citte suddhe visujjhanti         iti vuttaṃ mahesinā.
     Yathāha "cittasaṅkilesā bhikkhave sattā saṅkilissanti, cittavodānā
visujjhantī"ti. 1- Tañca cittavodānaṃ iminā satipaṭṭhānamaggena hoti. Tenāha
"sattānaṃ visuddhiyā"ti.
     Sokaparidevānaṃ samatikkamāyāti sokassa ca paridevassa ca samatikkamāya,
pahānāyāti attho. Ayaṃ hi maggo bhāvito santatimahāmattādīnaṃ viya
sokasamatikkamāya, paṭācārādīnaṃ viya ca paridevasamatikkamāya saṃvattati. Tenāha
"sokaparidevānaṃ samatikkamāyā"ti. Kiñcāpi hi santatimahāmatto:-
         "yaṃ pubbe taṃ visosehi            pacchā te māhu kiñcanaṃ
          majjhe ce no gahessasi          upasanto carissasī"ti 2-
imaṃ gāthaṃ sutvā saha paṭisambhidāhi arahattaṃ patto. Paṭācārā:-
         "na santi puttā tāṇāya             na pitā napi bandhavā
          antakenādhipannassa                natthi ñātīsu tāṇatā"ti 3-
imaṃ gāthaṃ sutvā sotāpattiphale patiṭṭhitā. Yasmā pana kāyavedanācittadhammesu
kañci dhammaṃ anāmasitvā bhāvanā nāma natthi, tasmā tepi imināva maggena
sokaparideve samatikkantāti veditabbā.
     Dukkhadomanassānaṃ atthaṅgamāyāti kāyikadukkhassa ca cetasikadomanassassa cāti
imesaṃ dvinnaṃ atthaṅgamāya, nirodhāyāti attho. Ayaṃ hi maggo bhāvito
tissattherādīnaṃ viya dukkhassa, sakkādīnaṃ viya ca domanassassa atthaṅgamāya saṃvattati.
@Footnote: 1 saṃ. khandha. 17/100/119 dutiyagaddūlabaddhasutta  2 khu. sutta. 25/956/520
@attadaṇḍasutta    3 khu. dhamMa. 25/288/66 paṭācārāvatthu

---------------------------------------------------------------------------------------------
page248.
     Tatrāyaṃ atthadīpanā:-
     sāvatthiyaṃ kira tisso nāma kuṭumbikaputto cattāḷīsahiraññakoṭiyo pahāya
pabbajitvā agāmake araññe viharati, tassa kaniṭṭhabhātubhariyā "gacchatha naṃ jīvitā
voropethā"ti pañcasate core pesesi. Te gantvā theraṃ parivāretvā nisīdiṃsu.
Thero āha "kasmā āgatattha upāsakā"ti. Taṃ jīvitā voropessāmāti. Pāṭibhogaṃ 1-
me upāsakā gahetvā ajjekarattiṃ jīvitaṃ dethāti. Ko te samaṇa imasmiṃ ṭhāne
pāṭibhogo bhavissatīti. Thero mahantaṃ pāsāṇaṃ gahetvā dve ūruṭṭhīni bhinditvā
vaṭṭati "upāsakā pāṭibhogo"ti āha. Te apakkamitvā caṅkamanasīse aggiṃ katvā
nipajjiṃsu. Therassa vedanaṃ vikkhambhitvā sīlaṃ paccavekkhato parisuddhaṃ sīlaṃ nissāya
pītipāmojjaṃ uppajji. Tato anukkamena vipassanaṃ vaḍḍhento tiyāmarattiṃ
samaṇadhammaṃ katvā aruṇuggamane arahattaṃ patto imaṃ udānaṃ udānesi:-
         "ubho pādāni bhinditvā           saññapessāmi vo ahaṃ
          aṭṭiyāmi harāyāmi              sarāgamaraṇaṃ ahaṃ.
          Evāhaṃ cintayitvāna             yathābhūtaṃ vipassayiṃ 2-
          sampatte aruṇuggamhi             arahattaṃ apāpuṇin"ti.
     Aparepi tiṃsa bhikkhū bhagavato santi ke kammaṭṭhānaṃ gahetvā araññavihāre
vassaṃ upagantvā "āvuso tiyāmarattiṃ samaṇadhammova kātabbo na aññamaññassa
santikaṃ āgantabban"ti vatvā vihariṃsu. Tesaṃ samaṇadhammaṃ katvā paccūsasamaye
capalāyantānaṃ eko byaggho āgantvā ekekaṃ bhikkhuṃ gahetvā gacchati. Na
koci "maṃ byaggho gaṇhī"ti vācaṃpi nicchāresi. Evaṃ pañcasu dasasu bhikkhūsu
khāditesu uposathadivase "itare āvuso kuhin"ti pucchitvā ñatvāva "idāni
gahitena gahitomhīti vattabban"ti vatvā vihariṃsu.
     Atha aññataraṃ daharabhikkhuṃ purimanayeneva byaggho gaṇhi. So "byaggho
bhante"ti āha. Bhikkhū kattaradaṇḍe ca ukkāyo ca gahetvā mocessāmāti
anubandhiṃsu. Byaggho bhikkhūnaṃ agatiṃ 3- chinnataṭaṭṭhānaṃ āruyha taṃ bhikkhuṃ
@Footnote: 1 Ma. pātibhogaṃ     2 cha.Ma. vipassisaṃ      3 Sī., i. agatipathaṃ

---------------------------------------------------------------------------------------------
page249.
Pādaṅguṭṭhakato paṭṭhāya khādituṃ ārabhi. Itarepi "idāni sappurisa amhehi kattabbaṃ
natthi, bhikkhūnaṃ viseso nāma evarūpe ṭhāne paññāyatī"ti āhaṃsu. So byagghamukhe
nipannova taṃ vedanaṃ vikkhambhetvā vipassanaṃ vaḍḍhento yāva gopphakā khāditasamaye
sotāpanno hutvā, yāva jaṇṇukā khāditasamaye sakadāgāmī hutvā, yāva nābhiyā
khāditasamaye anāgāmī hutvā, hadayarūpe akhāditeyeva saha paṭisambhidāhi arahattaṃ
patvā imaṃ udānaṃ udānesi:-
         "sīlavā vata sampanno                paññavā susamāhito
          muhuttaṃ pamādamanvāya                byagghe no ruddhamānaso.
          Pañjarasmiṃ gahetvāna                silāya upanītako 1-
          kāmaṃ khādatu naṃ byaggho              bhakkho kāyo acetano 2-
          paṭiladdhe kammaṭṭhāne               maraṇaṃ hoti 3- bhaddakan"ti.
     Aparopi dīpamallatthero 4- nāma gihikāle tīsu rajesu 5- paṭākaṃ gahetvā
tambapaṇṇidīpaṃ āgamma rājānaṃ disvā raññā katānuggaho ekadivasaṃ
kilañjakāsanasālādvārena 6- gacchanto "rūpaṃ bhikkhave na tumhākaṃ, taṃ pajahatha, taṃ vo
pahīnaṃ dīgharattaṃ hitāya sukhāya bhavissatī"ti 7- natumhākasuttaṃ sutvā cintesi
"neva kira rūpaṃ attano, na vedanā"ti. So taṃyeva aṅkusaṃ katvā nikkhamitvā
mahāvihāraṃ gantvā pabbajjaṃ yācitvā pabbajito upasampanno dve mātikā
paguṇaṃ katvā tiṃsa bhikkhū gahetvā garavāliyaaṅgaṇaṃ 8- gantvā samaṇadhammaṃ akāsi.
Pādesu avahantesu jaṇṇukehi caṅkamati. Tamenaṃ rattiṃ eko migaluddako migoti
maññamāno sattiyā pahari. Satti vinivijjhitvā gatā. So taṃ sattiṃ harāpetvā
pahāramukhāni tiṇavaṭṭiyā ca pūrāpetvā pāsāṇapiṭṭhiyaṃ attānaṃ nisīdāpetvā
okāsaṃ kāretvā vipassanaṃ vaḍḍhetvā saha paṭisambhidāhi arahattaṃ patvā
ukkāsitasaddena āgatānaṃ bhikkhūnaṃ byākaritvā imaṃ udānaṃ udānesi:-
@Footnote: 1 cha.Ma. uparīkato, su.vi. 2/364 passitabbaṃ      2 cha.Ma. amittānaṃ
@3 cha.Ma., i. hehiti  4 cha.Ma. pītamallatthero  5 cha.Ma. rajje
@6 cha.Ma. kilañjakāpaṇasāladvārena  7 saṃ. khandha. 17/33/28 natumhākasutta
@8 cha.Ma. gabalavāliyaaṅgaṇaṃ

---------------------------------------------------------------------------------------------
page250.
         "bhāsitaṃ buddhaseṭṭhena              sabbalokaggavādinā 1-
          na tumhākaṃ idaṃ rūpaṃ               taṃ jaheyyātha bhikkhavo.
          Aniccā vata saṅkhārā             uppādavayadhammino
          uppajjitvā nirujjhanti             tesaṃ vūpasamo sukho"ti.
     Atha naṃ bhikkhū āhaṃsu "sace bhante sammāsambuddho arogo abhavissā,
addhā te samuddamatthakena 2- hatthaṃ pasāretvā sīsaṃ parāmaseyyā"ti. Ettāvatā
ayaṃ maggo tissattherādīnaṃ viya dukkhassa atthaṅgamāya saṃvattati.
     Sakko pana devānamindo attano pañcavidhaṃ pubbanimittaṃ disvā
maraṇabhayasantajjito domanassajāto bhagavantaṃ upasaṅkamitvā pañhaṃ pucchi. So
pañhavisajjanāvasāne 3- asītisahassāhi devatāhi saddhiṃ sotāpattiphale patiṭṭhāsi.
Sāpassa 4- upapatti puna pākatikāva ahosi.
     Subrahmāpi devaputto accharāsahassaparivāro saggasampattiṃ anubhoti,
tattha pañcasatā accharāyo rukkhato pupphāni ocinantiyova cavitvā niraye upapannā.
So "kiṃ imā cirāyantī"ti upadhārento tāsaṃ niraye nibbattabhāvaṃ disvā
"kittakaṃ nukho mama āyū"ti upaparikkhanto attanopi āyuparikkhayaṃ viditvāva
tattheva niraye nibbattanabhāvaṃ disvā bhīto ativiya domanassajāto hutvā "imaṃ
me domanassaṃ satthā vinessati 5- na añño"ti avasesā pañcasatā acchārāyo
gahetvā bhagavantaṃ upasaṅkamitvā pañhaṃ pucchi:-
         "niccaṃ uttarastamidaṃ cittaṃ      niccaṃ ubbiggamidaṃ mano
          anuppannesu kicchesu 6-     atho uppattitesu ca
          sace atthi anutrastaṃ        taṃ me akkhāhi pucchito"ti. 7-
Tato naṃ bhagavā āha:-
@Footnote: 1 cha.Ma. bhāsitaṃ buddhaseṭṭhassa sabbalokaggavādino    2 cha.Ma. muddamatthake
@3 cha.Ma. upekkhāpañhavisajjanāvasāne            4 cha.Ma., i. sā cassa
@5 Ma. vinodessati, cha.Ma. vinayissati   6 ka. kiccesu
@7 saṃ. sagā. 15/98/63 subrahmasutta

---------------------------------------------------------------------------------------------
page251.
         "nāññatra bojjhaṅgatapasā 1-         nāññatra indriyasaṃvarā
          nāññatra sabbanissaggā             sotthiṃ passāmi pāṇinan"ti. 2-
     So desanāpariyosāne pañcahi accharāsatehi saddhiṃ sotāpattiphale
patiṭṭhāya taṃ sampattiṃ thāvaraṃ katvā devalokameva agamāsīti. Evamayaṃ maggo
bhāvito sakkādīnaṃ viya domanassassa atthaṅgamāya saṃvattatīti veditabbo.
     Ñāyassa adhigamāyāti ñāyo vuccati ariyo aṭṭhaṅgiko maggo, tassa
adhigamāya, pattiyāti vuttaṃ hoti. Ayaṃ hi pubbabhāge lokiyo satipaṭṭhānamaggo
bhāvito lokuttaramaggassa adhigamāya saṃvattati. Tenāha "ñāyassa adhigamāyā"ti.
Nibbānassa sacchikiriyāyāti taṇhāvānavirahitattā nibbānanti laddhanāmassa
amatassa sacchikiriyāya, attapaccakkhatāyāti vuttaṃ hoti. Ayaṃ hi maggo bhāvito
anupubbena nibbānasacchikiriyaṃ sādheti. Tenāha "nibbānassa sacchikiriyāyā"ti.
     Tattha kiñcāpi "sattānaṃ visuddhiyā"ti vutte sokasamatikkamādīni atthato
siddhāneva honti, ṭhapetvā pana sāsanayuttikovide aññesaṃ na pākaṭāni, na
ca bhagavā paṭhamaṃ sāsanayuttikovidaṃ janaṃ katvā pacchā dhammaṃ deseti. Tena
teneva pana suttena taṃ taṃ atthaṃ ñāpeti. Tasmā idha yaṃ yaṃ atthaṃ ekāyanamaggo
sādheti, taṃ taṃ pākaṭaṃ katvā dassento "sokaparidevānaṃ samatikkamāyā"tiādimāha.
Yasmā vā yā sattānaṃ visuddhi ekāyanamaggena saṃvattati, sā sokaparidevānaṃ
samatikkamena hoti, sokaparidevānaṃ samatikkamo dukkhadomanassānaṃ atthaṅgamena,
dukkhadomanassānaṃ atthaṅgamo ñāyassa adhigamena, ñāyassa adhigamo nibbānassa
sacchikiriyāya. Tasmā imaṃpi kamaṃ dassento "sattānaṃ visuddhiyā"ti vatvā
"sokaparidevānaṃ samatikkamāyā"tiādimāha.
     Apica vaṇṇabhaṇanametaṃ ekāyanamaggassa. Yatheva hi bhagavā "dhammaṃ vo
bhikkhave desissāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ
sabyañjanaṃ kevalaparipuṇṇaṃ parisuddhaṃ brahmacariyaṃ pakāsessāmi, yadidaṃ
chachakkānī"ti 2-
@Footnote: 1 cha.Ma., i. bojjhā tapasā       2 Ma. upari. 14/420/360 chachakkasutta

---------------------------------------------------------------------------------------------
page252.
Chachakkadesanāya aṭṭhahi padehi vaṇṇaṃ abhāsi, yathā ca ariyavaṃsadesanāya
"cattārome bhikkhave ariyavaṃsā aggaññā rattaññā vaṃsaññā porāṇā asaṅkiṇṇā
asaṅkiṇṇapubbā na saṅkiyanti, na saṅkiyissanti, appaṭikuṭṭhā samaṇehi
brāhmaṇehi viññūhī"ti 1- navahi padehi vaṇṇaṃ abhāsi, evaṃ imassapi
ekāyanamaggassa sattānaṃ visuddhiādīhi 2- sattahi padehi vaṇṇaṃ abhāsi.
     Kasmā iti ce, tesaṃ bhikkhūnaṃ ussāhajananatthaṃ. Vaṇṇabhāsanaṃ hi sutvā
te bhikkhū "ayaṃ kira maggo hadayasantāpabhūtaṃ sokaṃ, vācāvippalāpabhūtaṃ paridevaṃ,
kāyikaṃ asātabhūtaṃ dukkhaṃ, cetasikaṃ asātabhūtaṃ domanassanti cattāro upaddave
harati, 3- visuddhiṃ ñāyaṃ nibbānanti tayo visese āvahatī"ti ussāhajātā
imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ vācetabbaṃ, imañca
maggaṃ bhāvetabbaṃ maññissanti. Iti tesaṃ bhikkhūnaṃ ussāhajananatthaṃ vaṇṇaṃ abhāsi,
kambalavāṇijādayo kambalādīnaṃ vaṇṇaṃ viya.
     Yathā hi satasahassagghanikapaṇḍukambalavāṇijena kambalaṃ gaṇhathāti
ugghositepi asukakambaloti na tāva manussā jānanti. Kesakambalavālakambalādayopi hi
duggandhā kharasamphassā kambalātveva vuccanti. Yadā pana tena gandhārakarattakambalo
sukhumo ujjalo sukhasamphassoti ugghositaṃ hoti, tadā ye pahonti, te gaṇhanti.
Ye nappahonti, te dassanakāmā honti, evameva "ekāyano ayaṃ bhikkhave
maggo"ti vuttepi asukamaggoti na tāva pākaṭo hoti. Nānappakārakā hi
aniyyānikamaggā maggātveva vuccanti. "sattānaṃ visuddhiyā"tiādimhi pana vutte
"ayaṃ kira maggo cattāro upaddave harati, 3- tayo visese āvahatī"ti ussāhajātā
imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ vācetabbaṃ, imañca
maggaṃ bhāvetabbaṃ maññissantīti vaṇṇaṃ bhāsento "sattānaṃ visuddhiyā"ti
ādimāha. Yathā ca satasahassagghanikapaṇḍukambalavāṇijopamā, evaṃ
rattajambunadasuvaṇṇaudakappasādakamaṇiratanasuvisuddhamuttāratanadhotapavāḷādivāṇijūpamādayo
cettha āharitabbā.
@Footnote: 1 aṅ. catukka. 21/28/32 ariyavaṃsasutta  2 cha.Ma. visuddhiyātiādīhi  3 cha.Ma. hanati

---------------------------------------------------------------------------------------------
page253.
     Yadidanti nipāto, ye imeti ayamassa attho. Cattāroti gaṇanaparicchedo,
tena na tato heṭṭhā na uddhanti satipaṭṭhānaparicchedaṃ dīpeti. Satipaṭṭhānāti
tayo satipaṭṭhānā satigocaropi, tidhā paṭipannesu sāvakesu satthuno paṭighānu
nayavītivattatāpi, satipi. "catunnaṃ bhikkhave satipaṭṭhānānaṃ samudayañca atthaṅgamañca
desissāmi, taṃ suṇātha, .pe. Ko ca bhikkhave kāyassa samudayo? āhārasamudayā
kāyasamudayo"tiādīsu 1- hi satigocaro satipaṭṭhānanti vuccati. Tathā "kāyo
upaṭṭhānaṃ, 2- no sati. Sati upaṭṭhānañceva 2- sati cā"ti ādīsupi. 3- Tassattho:-
patiṭṭhāti asminti paṭṭhānaṃ. Kā patiṭṭhāti? sati. Satiyā paṭṭhānaṃ satipaṭṭhānaṃ.
Padhānaṃ ṭhānanti vā paṭṭhānaṃ satiyā paṭṭhānaṃ satipaṭṭhānaṃ, hatthiṭṭhānaassaṭṭhānādīni
viya. "tayo satipaṭṭhānā, yadariyo sevati, yadariyo 4- sevamāno satthā
gaṇamanusāsitumarahatī"ti 5- etthāpi tidhā paṭipannesu sāvakesu satthuno
paṭighānunayavītivattatā "satipaṭṭhānan"ti vuttā. Tassattho:- paṭṭhapetabbato paṭṭhānaṃ,
pavattayitabbatoti attho. Kena paṭṭhapetabbatoti, satiyā. Satiyā paṭṭhānaṃ satipaṭṭhānanti.
"cattāro satipaṭṭhānā bhāvitā bahulīkatā satta bojjhaṅge paripūrentī"tiādīsu 6- pana
satiyeva "satipaṭṭhānan"ti vuccati. Tassattho:- patiṭṭhātīti paṭṭhānaṃ, upaṭṭhāti
okkanditvā 7- pakkhanditvā pavattatīti attho. Satiyeva paṭṭhānaṃ satipaṭṭhānaṃ.
Athavā saraṇaṭṭhena sati, upaṭṭhānaṭṭhena paṭṭhānaṃ. Iti sati ca sā paṭṭhānañcātipi
satipaṭṭhānaṃ. Idamidha adhippetaṃ.
     Yadi evaṃ, kasmā "satipaṭṭhānā"ti bahuvacanaṃ? satibahuttā. Ārammaṇabhedena
Hi bahukā etā satiyo. Atha maggoti kasmā ekavacanaṃ? maggaṭṭhena ekattā.
Catassopi hi etā satiyo maggaṭṭhena ekattaṃ gacchanti. Vuttañhetaṃ "maggoti
kenaṭṭhena maggo, nibbānagamanaṭṭhena, nibbānatthikehi magganīyaṭṭhena cā"ti.
Catassopi cetā aparabhāge kāyādīsu ārammaṇesu kiccaṃ sādhayamānā nibbānaṃ
@Footnote: 1 saṃ. mahā. 19/408/161 samudayasutta.  2-2 cha.Ma. paṭṭhānaṃ   3 khu. paṭi. 31/727/623
@satipaṭṭhānakathā  4 ka. tadariyo     5 Ma. upari. 14/311/284 saḷāyatanavibhaṅgasutta.
@6 saṃ. mahā. 19/989/285 paṭhamaānandasutta   7 cha.Ma. okantitvā, Sī. okkhanditvā

---------------------------------------------------------------------------------------------
page254.
Gacchanti. Ādito paṭṭhāya ca nibbānatthikehi maggiyanti, tasmā catassopi
eko maggoti vuccati, evañca sati vacanānusandhinā sānusandhikāva desanā
hoti, "mārasenappamaddanaṃ vo bhikkhave maggaṃ desessāmi, taṃ suṇātha, .pe.
Katamo ca bhikkhave mārasenappamaddano maggo? yadidaṃ sattabojjhaṅgā"tiādīsu 1-
Viya yathā mārasenappamaddanoti ca sattabojjhaṅgāti ca atthato ekaṃ, byañjanamevettha
ca nānaṃ. Evaṃ ekāyanamaggoti ca cattāro satipaṭṭhānāti atthato ekaṃ,
byañjanamevettha nānaṃ. Tasmā maggaṭṭhena ekattā ekavacanaṃ, ārammaṇabhedena
satibahuttā bahuvacanaṃ veditabbaṃ.
     Kasmā pana bhagavatā cattārova satipaṭṭhānā vuttā anūnā anadhikāti.
Veneyyahitattā. Taṇhācaritadiṭṭhicaritasamathayānikavipassanāyānikesu hi mandatikkhavasena
dvedhā dvedhā pavattesu veneyyesu mandassa taṇhācaritassa oḷārikaṃ
kāyānupassanāsatipaṭṭhānaṃ visuddhimaggo, tikkhassa sukhumaṃ vedanānupassanāsatipaṭṭhānaṃ.
Diṭṭhicaritassāpi mandassa nātippabhedagataṃ cittānupassanāsatipaṭṭhānaṃ visuddhimaggo,
tikkhassa atippabhedagataṃ dhammānupassanāsatipaṭṭhānaṃ. Samathayānikassa ca mandassa
akicchena adhigantabbanimittaṃ paṭhamaṃ satipaṭṭhānaṃ visuddhimaggo, tikkhassa
oḷārikārammaṇe asaṇṭhahanato dutiyaṃ. Vipassanāyānikassapi mandassa
nātippabhedagatārammaṇaṃ tatiyaṃ, tikkhassa atippabhedagatārammaṇaṃ catutthaṃ. Iti cattārova
vuttā anūnā anadhikāti.
     Subhasukhaniccaattabhāvavipallāsappahānatthaṃ vā. Kāyo hi asubho, tattha ca
subhavipallāsavipallaṭṭhā 2- sattā, tesaṃ tattha asubhabhāvadassanena tassa vipallāsassa
pahānatthaṃ paṭhamaṃ satipaṭṭhānaṃ vuttaṃ. Sukhaṃ niccaṃ attāti gahitesupi vedanādīsu ca
vedanā dukkhā, cittaṃ aniccaṃ, dhammā anattā, te 3- subhasukhaniccaattavipallāsa-
vipallaṭṭhā sattā, tesaṃ tattha dukkhādibhāvadassanena tesaṃ vipallāsānaṃ pahānatthaṃ
sesāni tīṇi vuttānīti evaṃ subhasukhaniccaattabhāvavipallāsapahānatthaṃ vā cattārova
vuttā anūnā anadhikāti veditabbā.
@Footnote: 1 saṃ. mahā. 19/224/89 mārasutta      2 cha.Ma...subha...vipallatthā evamuparipi
@3 cha.Ma., i. tesu ca sukhanicca...

---------------------------------------------------------------------------------------------
page255.
     Na kevalañca vipallāsappahānatthameva, athakho caturoghayogaāsavaganthaupādāna-
agatippahānatthaṃpi catubbidhāhārapariññātatthaṃ ca cattārova vuttāti veditabbā.
Ayaṃ tāva pakaraṇanayo.
     Aṭṭhakathāyaṃ pana saraṇavasena ceva ekantasamosaraṇavasena 1- ca ekameva
satipaṭṭhānaṃ ārammaṇavasena cattāroti etadeva vuttaṃ. Yathā hi catudvāre nagare
pācīnato āgacchantā pācīnadisāya uṭṭhānakabhaṇḍaṃ gahetvā pācīnadvārena
nagarameva pavisanti, dakkhiṇato pacchimato uttarato āgacchantā uttaradisāya
uṭṭhānakabhaṇḍaṃ gahetvā uttaradvārena nagarameva pavisanti, evaṃ sampadamidaṃ
veditabbaṃ. Nagaraṃ viya hi nibbānaṃ. Mahānagaradvāraṃ viya 2- aṭṭhaṅgiko lokuttaramaggo.
Pācīnadisādayo viya kāyādayo.
     Yathā ca pācīnato āgacchantā pācīnadisāya uṭṭhānakabhaṇḍaṃ gahetvā
pācīnadvārena nagarameva pavisanti, evaṃ kāyānupassanāmukhena āgacchantā
cuddasavidhena kāyānupassanaṃ bhāvetvā kāyānupassanābhāvanānubhāvanibbattena
ariyamaggena ekaṃ nibbānameva osaranti.
     Yathā dakkhiṇato āgacchantā dakkhiṇadisāya uṭṭhānakabhaṇḍaṃ gahetvā
dakkhiṇadvārena nagarameva pavisanti, evaṃ vedanānupassanāmukhena āgacchantā
navavidhena vedanānupassanaṃ bhāvetvā vedanānupassanābhāvanānubhāvanibbattena
ariyamaggena ekaṃ nibbānameva osaranti.
     Yathā pacchimato āgacchantā pacchimadisāya uṭṭhānakabhaṇḍaṃ gahetvā
pacchimadvārena nagarameva pavisanti, evaṃ cittānupassanāmukhena āgacchantā
soḷasavidhena cittānupassanaṃ bhāvetvā cittānupassanābhāvanānubhāvanibbattena
ariyamaggena ekaṃ nibbānameva osaranti.
     Yathā ca uttarato āgacchantā uttaradisāya uṭṭhānakabhaṇḍaṃ gahetvā
uttaradvārena nagarameva pavisanti, evaṃ dhammānupassanāmukhena āgacchantā
pañcavidhena dhammānupassanaṃ bhāvetvā dhammānupassanābhāvanānubhāvanibbattena
ariyamaggena ekaṃ nibbānameva osaranti.
@Footnote: 1 cha.Ma. ekattasamosaraṇavasena   2 cha.Ma. nagaraṃ viya hi nibbānamahānagaraṃ.
@dvāraṃ viya aṭṭhaṅgiko...

---------------------------------------------------------------------------------------------
page256.
     Evaṃ saraṇavasena ceva ekantasamosaraṇavasena 1- ca ekameva satipaṭṭhānaṃ
ārammaṇavasena cattārova vuttāti veditabbā.
     Katame cattāroti kathetukamyatāpucchā. Idhāti imasmiṃ sāsane. Bhikkhaveti
dhammapaṭiggāhakapuggalālapanametaṃ. Bhikkhūti paṭipattisampādakapuggalanidassanametaṃ.
Aññepi vā 2- devamanussā paṭipattiṃ sampādentiyeva, seṭṭhattā pana paṭipattiyā
bhikkhubhāvadassanato ca "bhikkhū"ti āha. Bhagavato hi anusāsaniṃ paṭipannesu bhikkhū
seṭṭhā, 3- sabbappakārāya anusāsaniyā bhājanabhāvato, tasmā seṭṭhattā "bhikkhū"ti
āha. Tasmiṃ gahite pana sesā gahitāva honti. Rājagamanādīsu rājagahaṇena
sesaparisā viya. Yo ca imaṃ paṭipattiṃ paṭipajjati, so bhikkhu nāma hotīti
paṭipattiyā bhikkhubhāvadassanatopi "bhikkhū"ti āha. Paṭipannako hi devo vā
hotu manusso vā, bhikkhūti saṅkhaṃ gacchatiyeva. Yathāha:-
              "alaṅkato cepi samaṃ careyya,
                santo danto niyato brahmacārī.
                Sabbesu bhūtesu nidhāya daṇḍaṃ,
                so brāhmaṇo so samaṇo sa bhikkhū"ti. 4-
     Kāyeti rūpakāye. Rūpakāyo hi idha aṅgapaccaṅgānaṃ kesādīnañca dhammānaṃ
samūhaṭṭhena hatthikāyaassakāyādayo viya kāyoti adhippeto. Yathā ca samūhaṭṭhena,
evaṃ kucchitānaṃ āyaṭṭhena. Kucchitānaṃ hi paramajegucchānaṃ so āyotipi kāyo.
Āyoti uppattideso. Tatrāyaṃ vacanattho, āyanti tatoti āyo. Ke āyanti?
Kucchitā kesādayo. Iti kucchitānaṃ āyoti kāyo. Kāyānupassīti kāyaṃ
anupassanasīlo, kāyaṃ vā anupassamāno.
     "kāye"ti ca vatvāpi puna "kāyānupassī"ti dutiyaṃ kāyagahaṇaṃ asammissato
vavatthānaghanavinibbhogādidassanatthaṃ katanti veditabbaṃ. Tena na kāye vedanānupassī
@Footnote: 1 cha.Ma.,i. ekatta...    2 cha.Ma. ca     3 cha.Ma. sampaṭicchantesu bhikkhu seṭṭho
@4 khu. dhamMa. 25/142/42 santatimahāmattavatthu

---------------------------------------------------------------------------------------------
page257.
Cittadhammānupassī vā, athakho kāyānupassīyevāti kāyasaṅkhāte vatthusmiṃ
kāyānupassanākārasseva dassanena asammissato vavatthānaṃ dassitaṃ hoti. Tathā na
kāye aṅgapaccaṅgavinimuttaekadhammānupassī, nāpi kesalomādivinimuttaitthī-
purisānupasSī. Yopi cettha kesalomādiko bhūtūpādāyasamūhasaṅkhāto kāyo, tatthapi
na bhūtūpādāyavinimuttaekadhammānupassī, athakho rathasambhārānupassako viya
aṅgasamūhānupassī, 1- nagarāvayavānupassako viya kesalomādisamūhānupassī,
kadalikkhandhapattavaṭṭivinibbhujjako 2- viya rittamuṭṭhiviniveṭhako viya ca
bhūtūpādāyasamūhānupassīyevāti nānappakārato samūhavaseneva kāyasaṅkhātassa vatthuno
dassanena ghanavinibbhogo dassito hoti. Na hettha yathāvuttasamūhavinimutto kāyo
vā itthī vā puriso vā añño vā koci dhammo dissati, yathāvuttadhammasamūhamatteyeva
pana tathā tathā sattā micchābhinivesaṃ karonti. Tenāhu porāṇā:-
         "yaṃ passati na taṃ diṭṭhaṃ,          yaṃ diṭṭhaṃ taṃ na passati.
          Apassaṃ bajjhate mūḷho,         bajjhamāno na muccatī"ti.
     Ghanavinibbhogādidassanatthanti vuttaṃ. Ādisaddena cettha ayampi attho
veditabbo:- ayañhi ekasmiṃ kāye kāyānupassīyeva, na aññadhammānupassī, kiṃ
vuttaṃ hoti, yathā anodakabhūtāyapi marīciyā udakānupassino honti, na evaṃ
aniccadukkhānattaasubhabhūteyeva imasmiṃ kāye niccasukhaattasubhabhāvanānupassī, athakho
kāyānupassī aniccadukkhānattaasubhakāyasamūhānupassīyevāti vuttaṃ hoti. 3- Athavā
yvāyaṃ parato "idha bhikkhave bhikkhu araññagato vā .pe. So satova
assasatī"tiādinā nayena assāsapassāsādicuṇṇikajātaaṭṭhikapariyosāno kāyo
vutto, yo ca "idhekacco paṭhavīkāyaṃ aniccato anupassati āpokāyaṃ tejokāyaṃ
vāyokāyaṃ kesakāyaṃ lomakāyaṃ chavikāyaṃ cammakāyaṃ maṃsakāyaṃ ruhirakāyaṃ nahārukāyaṃ
aṭṭhikāyaṃ aṭṭhimiñjakāyan"ti paṭisambhidāyaṃ 4- kāyo vutto, tassa sabbassa
imasmiṃyeva kāye anupassanato "kāye kāyānupassī"ti evaṃpi attho daṭṭhabbo.
@Footnote: 1 cha.Ma.,i. aṅgapaccaṅgasamūhā....   2 cha.Ma....vinibhujjanako.   3 cha.Ma. vuttaṃ
@hotīti na dissati.   4 khu. paṭi. 31/727/622-3 satipaṭṭhānakathā (syā)

---------------------------------------------------------------------------------------------
page258.
     Athavā kāye ahanti vā mamanti vā evaṃ gahetabbassa yassa kassaci
ananupassanato, tassa tasseva pana kesalomādikassa nānādhammasamūhassa anupassanato
nānākāye 1- kesādidhammasamūhasaṅkhātakāyānupassīti evamattho daṭṭhabbo. Apica
"imasmiṃ kāye aniccato anupassati, no niccato"ti ādinā nayena paṭisambhidāyaṃ 2-
āgatanayassa sabbasseva aniccalakkhaṇādino ākārasamūhasaṅkhātassa
kāyassānupassanatopi "kāye kāyānupassī"ti evaṃpi attho daṭṭhabbo.
     Tathāhi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ
aniccānupassanādīnaṃ sattannaṃ anupassanānaṃ vasena aniccato anupassati, no niccato.
Dukkhato anupassati, no sukhato. Anattato anupassati, no attato. Nibbindati,
no nandati. Virajjati, no rajjati. Nirodheti, no samudeti. Paṭinissajjati,
no ādiyati. So taṃ aniccato anupassanto niccasaññaṃ pajahati, dukkhato
anupassanto sukhasaññaṃ pajahati, anattato anupassanto attasaññaṃ pajahati,
nibbindanto nandiṃ pajahati, virajjanto rāgaṃ pajahati, nirodhento samudayaṃ
pajahati, paṭinissajjanto ādānaṃ pajahatīti veditabbo.
     Viharatīti iriyati. Ātāpīti tīsu bhavesu kilese ātāpetīti ātāpo,
viriyassetaṃ nāmaṃ. Ātāpo assa atthīti ātāpī. Sampajānoti sampajaññasaṅkhātena
ñāṇena samannāgato. Satimāti kāyapariggāhikāya satiyā samannāgato. Ayaṃ pana
yasmā satiyā ārammaṇaṃ pariggahetvā paññāya anupassati, na hi sativirahitassa
anupassanā nāma atthi. Tenevāha "satiṃ ca khvāhaṃ bhikkhave sabbatthikaṃ vadāmī"ti. 3-
Tasmā ettha "kāye kāyānupassī viharatī"ti ettāvatā kāyānupassanāsatipaṭṭhāna-
kammaṭṭhānaṃ vuttaṃ hoti. Athavā yasmā anātāpino antosaṅkhepo
antarāyakaro hoti, asampajāno upāyapariggahe anupāyaparivajjane ca sammuyhati,
muṭṭhassati upāyapariggahe anupāyapariccāge ca asamattho hoti, tenassa taṃ
kammaṭṭhānaṃ na sampajjati, tasmā yesaṃ dhammānaṃ ānubhāvena taṃ sampajjati. Tesaṃ
dassasanatthaṃ "ātāpī sampajāno satimāti idaṃ vuttan"ti veditabbaṃ.
@Footnote: 1 cha.Ma., i. kāye     2 khu. paṭi. 31/727/626-3 satipaṭṭhānakathā (syā)
@3 saṃ. mahā. 19/234/102 aggisutta

---------------------------------------------------------------------------------------------
page259.
     Iti kāyānupassasanāsatipaṭṭhānaṃ sampayogaṅgañcassa dassetvā idāni
pahānaṅgaṃ dassetuṃ vineyya loke abhijjhādomanassanti vuttaṃ. Tattha vineyyāti
tadaṅgavinayena vā vikkhambhanavinayena vā vinayitvā. Loketi tasmiṃyeva kāye. Kāyo
hi idha lujjanapalujjanaṭṭhena lokoti adhippeto. Yasmā panassa na kāyamatteyeva.
Abhijjhādomanassaṃ pahīyati, vedanādīsupi pahīyatiyeva, tasmā "pañcapi upādānakkhandhā
loko"ti vibhaṅge 1- vuttaṃ. Lokasaṅkhātattā vā tesaṃ dhammānaṃ atthuddhāranayena
taṃ vuttaṃ. Yaṃ panāha "tattha katamo loko. Sveva kāyo loko"ti. Ayamevettha
attho. Tasmiṃ loke abhijjhādomanassaṃ vineyyāti evaṃ sambandho daṭṭhabbo.
Yasmā panettha abhijjhāgahaṇena kāmacchando domanassagahaṇena byāpādo
saṅgahaṃ gacchati, tasmā nīvaraṇapariyāpannabalavadhammadvayadassanena nīvaraṇappahānaṃ
vuttaṃ hotīti veditabbaṃ.
     Visesena cettha abhijjhāvinayena kāyasampattimūlakassa anurodhassa,
domanassavinayena pana kāyavipattimūlakassa virodhassa, abhijjhāvinayena ca kāye
abhiratiyā, domanassavinayena kāyabhāvanāya anabhiratiyā, abhijjhāvinayena kāye abhūtānaṃ
subhasukhabhāvādīnaṃ pakkhepassa domanassavinayena kāye bhūtānaṃ asubhāsukhabhāvādīnaṃ
apanayanassa ca pahānaṃ vuttaṃ. Tena yogāvacarassa yogānubhāvo yogasamatthatā ca
dīpitā hoti. Yogānubhāvo hi esa, yadidaṃ anurodhavirodhavippamutto aratiratisaho
abhūtapakkhepabhūtāpanayanarahito ca hoti. Anurodhavirodhavippamutto cesa aratiratisaho
abhūtaṃ apakkhipanto bhūtaṃ ca anapanento yogasamattho hotīti.
     Aparo nayo "kāye kāyānupassī"ti ettha anupassanāya kammaṭṭhānaṃ
vuttaṃ. "viharatī"ti ettha vuttavihārena kammaṭṭhānikassa kāyapariharaṇaṃ. "ātāpī"ti
ādīsu ātāpena sammappadhānaṃ, satisampajaññena sabbatthakakammaṭṭhānaṃ kammaṭṭhāna-
pariharaṇūpāyo vā, satiyā vā kāyānupassanāvasena paṭiladdhasamatho, sampajaññena
vipassanā, abhijjhādomanassavinayena bhāvanābalaṃ vuttanti veditabbaṃ.
@Footnote: 1 abhi. vibhaṅga. 35/373/241 dhammānupassanāniddesa

---------------------------------------------------------------------------------------------
page260.
     Vibhaṅge pana "anupassīti tattha katamā anupassanā, yā paññā pajānanā
.pe. Sammādiṭṭhi, ayaṃ vuccati anupassanā. Imāya anupassanāya upeto hoti
samupeto upāgato samupāgato upapanno sampanno samannāgato, tena vuccati
anupassī"ti.
     Viharatīti iriyati vattati pāleti yapeti yāpeti carati viharati. Tena
vuccati viharatīti.
     Ātāpīti tattha katamaṃ ātappaṃ. 1- Yo cetasiko viriyārambho .pe.
Sammāvāyāmo, idaṃ vuccati ātappaṃ. 2- Iminā ātappena upeto hoti .pe.
Samannāgato, tena vuccati ātāpīti.
     Sampajānoti tattha katamaṃ sampajaññaṃ. Yā paññā pajānanā .pe.
Sammādiṭṭhi, idaṃ vuccati sampajaññaṃ. Iminā sampajaññena upeto hoti .pe.
Samannāgato. Tena vuccati sampajānoti.
     Satimāti tattha katamā sati. Yā sati anussati .pe. Sammāsati. Ayaṃ
vuccati sati. Imāya satiyā upeto hoti .pe. Samannāgato, tena vuccati
satimāti.
     Vineyya loke abhijjhādomanassanti tattha katamo loko. Sveva kāyo
loko, pañcapi upādānakkhandhā loko. Ayaṃ vuccati loko. Tattha katamā abhijjhā.
Yo rāgo sārāgo anunayo anurodho nandi nandirāgo cittassa sārāgo,
ayaṃ vuccati abhijjhā. Tattha katamaṃ domanassaṃ. Yaṃ cetasikaṃ asātaṃ, cetasikaṃ dukkhaṃ,
cetosamphassajā asātā 3- dukkhā vedanā, idaṃ vuccati domanassaṃ. Iti ayañca
abhijjhā idañca domanassaṃ imamhi loke vinītā honti paṭivinītā santā vūpasantā
samitā vūpasamitā atthaṅgatā abbhatthaṅgatā appitā byappitā sositā visositā
byantīkatā, tena vuccati "vineyya loke abhijjhādomanassan"ti. 4- Evametesaṃ
@Footnote: 1 cha.Ma. katamo ātāPo.    2 cha.Ma. ayaṃ vuccati ātāpo
@3 cha.Ma. cetosamphassajaṃ asātaṃ.   4 abhi. vibhaṅga. 35/368-373/240-1
@dhammānussatiniddesa

---------------------------------------------------------------------------------------------
page261.
Padānaṃ attho vutto. Tena saha ayaṃ aṭṭhakathānayo yathā saṃsandati, evaṃ
veditabbo. Ayaṃ tāva kāyānupassanāsatipaṭṭhānuddesassa atthavaṇṇanā.
     Idāni vedanāsu. Citte. Dhammesu dhammānupassī viharati .pe. Vineyya loke
abhijjhādomanassanti ettha pana vedanāsu vedanānupassīti evamādīsu vedanādīnaṃ
puna kathane payojanaṃ kāyānupassanāyaṃ vuttanayeneva veditabbaṃ. Vedanāsu
vedanānupassī, citte cittānupassī, dhammesu dhammānupassīti ettha pana
vedanāti tisso vedanā, tā ca lokiyā eva. Cittaṃpi lokiyaṃ, tathā dhammā.
Tesaṃ vibhāgo niddesavāre pākaṭo bhavissati. Kevalaṃ panīdha yathā vedanā
anupassitabbā, tathā anupassanto vedanāsu vedanānupassīti veditabbo. Eseva
nayo cittadhammesu. Kathañca vedanā anupassitabbāti. Sukhā tāva vedanā dukkhato,
dukkhā sallato, adukkhamasukhā aniccato. Yathāha:-
         "yo sukhaṃ dukkhato adda             dukkhamaddakkhi sallato
          adukkhamasukhaṃ santaṃ                 addakkhi naṃ aniccato
          save sammaddaso bhikkhu             upasanto carissatī"ti. 1-
     Sabbā eva cetā dukkhātipi anupassitabbā. Vuttañhetaṃ "yaṃ kiñci
vedayitaṃ, sabbantaṃ dukkhasminti vadāmī"ti. 2- Sukhā dukkhatopi ca anupassitabbā.
Yathāha "sukhā vedanā ṭhitisukhā vipariṇāmadukkhā"ti 3- sabbaṃ vitthāretabbaṃ. Apica
aniccādisattānupassanāvasenapi anupassitabbā. Sesaṃ niddesavāreyeva pākaṭaṃ
bhavissati. Cittadhammesupi cittaṃ tāva ārammaṇādhipatisahajātabhūmikammavipākakiriyā-
dinānattabhedānaṃ aniccādisattānupassanānaṃ niddesavāre āgatasarāgādibhedānañca vasena
anupassitabbaṃ. Dhammasalakkhaṇasāmaññalakkhaṇānaṃ suññatādhammassa aniccādisattā-
nupassanānaṃ niddesavāre āgatasantāsantādibhedānañca vasena anupassitabbā. Sesaṃ
vuttanayemeva. Kāmañcettha yassa kāyasaṅkhāte loke abhijjhādomanassaṃ pahīnaṃ,
@Footnote: 1 pāli. cha.Ma. parijānāti vedanā, saṃ. saḷā. 18/368/257 daṭṭhabbasutta (syā)
@2 saṃ. saḷā. 18/391/268 rahogatasutta (syā)  3 Ma. mū. 12/465/414 cūḷavedallasutta

---------------------------------------------------------------------------------------------
page262.
Tassa vedanādilokesupi taṃ pahīnameva. Nānāpuggalavasena pana
nānācittakkhaṇikasatipaṭṭhānabhāvanāvasena ca sabbattha vuttaṃ. Yato vā ekattha pahīnaṃ
sesesupi pahīnaṃ hoti. Tenevassa tattha pahānadassanatthaṃpi evaṃ vuttanti
veditabbanti.
                       Uddesavārakathā niṭṭhitā.
                         ---------------
                   Kāyānupassanā ānāpānapabbavaṇṇanā
     [107] Idāni seyyathāpi nāma cheko vilīvakārako thūlakilañjasaṇha-
kilañjacaṅkoṭakapeḷāpuṭādīni upakaraṇāni kattukāmo ekaṃ mahāveḷuṃ labhitvā
catudhā bhinditvā tato ekekaṃ veḷukkhandhaṃ gahetvā phāletvā taṃ taṃ upakaraṇaṃ
kareyya, evameva bhagavā satipaṭṭhānadesanāya sattānaṃ anekappakāravisesādhigamaṃ
kattukāmo ekameva sammāsatiṃ "cattāro satipaṭṭhānā. Katame cattāro, idha
bhikkhave bhikkhu kāye kāyānupassī"tiādinā nayena ārammaṇavasena catudhā bhinditvā
tato ekekaṃ satipaṭṭhānaṃ gahetvā vibhajanto "kathañca bhikkhave"tiādinā nayena
niddesavāraṃ vattumāraddho.
     Tattha kathañcātiādi vitthāretukamyatāpucchā. Ayaṃ panettha saṅkhepattho:-
bhikkhave kena ca pakārena bhikkhu kāye kāyānupassī viharatīti. Esa nayo sabbattha
pucchāvāresu. Idha bhikkhave bhikkhūti bhikkhave imasmiṃ sāsane bhikkhu. Ayañhettha
idhasaddo sabbappakārakāyānupassanānibbattakassa puggalassa sannissayabhūtasāsana-
paridīpano aññasāsanassa tathābhāvapaṭisedhano ca. Vuttañhetaṃ "idheva bhikkhave
samaṇo .pe. Suññā parappavādā samaṇehi aññebhī"ti. 1- Tena vuttaṃ "imasmiṃ
sāsane bhikkhū"ti.
     Araññagato vā .pe. Suññāgāragato vā"ti idamassa satipaṭṭhāna-
bhāvanānurūpasenāsanapariggahaparidīpanaṃ. Imassa hi bhikkhuno dīgharattaṃ rūpādīsu
@Footnote: 1 Ma. mū. 12/139/98 cūḷasīhanādasutta

---------------------------------------------------------------------------------------------
page263.
Ārammaṇesu anuvisaṭaṃ cittaṃ kammaṭṭhānavīthiṃ otarituṃ na icchati, kūṭagoṇayuttaratho
viya uppathameva dhāvati, tasmā seyyathāpi nāma gopo kūṭadhenuyā sabbaṃ khīraṃ
pivitvā vaḍḍhitaṃ kūṭavacchaṃ dametukāmo dhenuto apanetvā ekamante mahantaṃ
thambhaṃ nikhanitvā tattha yottena bandheyya. Athassa so vaccho ito cito ca
vipphanditvā palāyituṃ asakkonto tameva thambhaṃ upanisīdeyya vā upanipajjeyya
vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ duṭṭhacittaṃ 1-
dametukāmena rūpādiārammaṇato apanetvā araññaṃ vā rukkhamūlaṃ vā suññāgāraṃ
vā pavisitvā 2- tattha satipaṭṭhānārammaṇathambhe satiyottena bandhitabbaṃ. Evamassa
taṃ cittaṃ ito cito ca vipphanditvāpi pubbe āciṇṇaṃ ārammaṇaṃ alabhamānaṃ
satiyottaṃ bhinditvā palāyituṃ asakkontaṃ tamevārammaṇaṃ upacārappanāvasena
upanisīdati ceva upanipajjati ca. Tenāhu porāṇā:-
         "yathā thambhe nibandheyya             vacchaṃ damaṃ naro idha
          bandheyyevaṃ sakaṃ cittaṃ              satiyārammaṇe daḷhan"ti.
     Evamassa taṃ senāsanaṃ bhāvanānurūpaṃ hoti. Tena vuttaṃ "idamassa
satipaṭṭhānabhāvanānurūpasenāsanapariggahaparidīpanan"ti.
     Apica yasmā idaṃ kāyānupassanāya muddhabhūtaṃ 3- sabbabuddhapacceka-
buddhabuddhasāvakānaṃ visesādhigamadiṭṭhadhammasukhavihārapadaṭṭhānaṃ ānāpānasatikammaṭṭhānaṃ
itthīpurisahatthiassādisaddasamākulaṃ gāmantaṃ apariccajitvāna sukaraṃ sampādetuṃ
saddakaṇṭakattā jhānassa. Agāmake pana araññe sukaraṃ yogāvacarena idaṃ
kammaṭṭhānaṃ pariggahetvā ānāpānacatutthajjhānaṃ nibbattetvā tameva jhānaṃ
pādakaṃ katvā saṅkhāre sammasitvā aggaphalaarahattaṃ pāpuṇituṃ. Tasmāssa anurūpaṃ
senāsanaṃ dassento bhagavā "araññagato vā"tiādimāha.
     Vatthuvijjācariyo viya hi bhagavā. So yathā vatthuvijjācariyo nagarabhūmiṃ
passitvā suṭṭhu upaparikkhitvā "ettha nagaraṃ māpethā"ti upadisati, 4- sotthinā
@Footnote: 1 Ma. muṭṭhacittaṃ.   2 cha.Ma. pavesetvā.   3 kāyānupassanāsamiddhibhūtaṃ itipi.
@4  cha.Ma. uddisati itipi.

---------------------------------------------------------------------------------------------
page264.
Ca nagare niṭṭhite rājakulato mahāsakkāraṃ labhati, evameva yogāvacarassa anurūpaṃ
senāsanaṃ upaparikkhitvā "ettha kammaṭṭhānaṃ anuyuñjitabban"ti upadisati. Tato
tattha kammaṭṭhānaṃ anuyuñjantena yoginā anukkamena arahatte patte
"sammāsambuddho vata so bhagavā"ti mahantaṃ sakkāraṃ labhati.
     Ayaṃ pana bhikkhu dīpisadisoti vuccati. Yathā hi mahādīpirājā araññe
tiṇagahanaṃ vā vanagahanaṃ vā pabbatagahanaṃ vā nissāya nilīyitvā
vanamahisagokaṇṇasūkarādayo mige gaṇhāti, evameva ayaṃ araññādīsu kammaṭṭhānaṃ
anuyuñjanto bhikkhu yathākkamena cattāro magge ceva cattāri ariyaphalāni ca gaṇhāti.
Tenāhu porāṇā:-
         "yathāpi 1- dīpiko nāma              nilīyitvā gaṇhatī mige
          tathevāyaṃ buddhaputto                yuttayogo vipassako
          araññaṃ pavisitvāna                  gaṇhāti phalamuttaman"ti.
     Tenassa parakkamajavayoggabhūmiṃ araññasenāsanaṃ dassento bhagavā "araññagato
vā"ti ādimāha. Ito paraṃ imasmiṃ tāva ānāpānapabbe yaṃ vattabbaṃ siyā,
taṃ visuddhimagge vuttameva.
     Tassa pana imesaṃ "dīghaṃ assasanto dīghaṃ assasāmīti pajānāti .pe.
Passambhayaṃ kāyasaṅkhāraṃ passasissāmīti sikkhatī"ti evaṃ vuttānaṃ assāsapassāsānaṃ
vasena sikkhato assāsapassāsanimitte cattāri jhānāni uppajjanti. So
jhānā vuṭṭhahitvā assāsapassāse vā pariggaṇhati jhānaṅgāni vā pariggaṇhati.
Tattha assāsapassāsakammiko "ime assāsapassāsā kiṃnissitā, vatthunissitā,
vatthu nāma karajakāyo, karajakāyo nāma cattāri mahābhūtāni upādārūpañcā"ti
evarūpaṃ pariggaṇhati. Tato tadārammaṇe phassapañcamake nāmanti evarūpaṃ
pariggaṇhitvā tassa paccayaṃ pariyesanto avijjādipaṭiccasamuppādaṃ disvā
"paccayapaccayuppannadhammamattamevetaṃ, añño satto vā puggalo vā natthī"ti
@Footnote: 1 Sī., i. yathā hi.

---------------------------------------------------------------------------------------------
page265.
Vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ vaḍḍhento
anukkamena arahattaṃ pāpuṇāti. Idaṃ ekassa bhikkhuno yāva arahattā
niyyānamukhaṃ.
     Jhānakammikopi "imāni jhānaṅgāni kiṃnissitāni, vatthunissitāni. Vatthu
nāma karajakāyo jhānaṅgāni nāmaṃ, karajakāyo rūpan"ti nāmarūpaṃ vavatthapetvā
tassa paccayaṃ pariyesanto avijjādipaccayākāraṃ disvā "paccayapaccayuppanna-
dhammamattamevetaṃ, añño satto vā puggalo vā natthī"ti vitiṇṇakaṅkho
sappaccayanāmarūpe tilakkhaṇaṃ āropetvā vipassanaṃ vaḍḍhento anukkamena arahattaṃ
pāpuṇāti, idamekassa bhikkhuno yāva arahattā niyyānamukhaṃ.
     Iti ajjhattaṃ vāti evaṃ attano vā assāsapassāsakāye kāyānupassī
viharati. Bahiddhā vāti parassa vā assāsapassāsakāye. Ajjhattabahiddhā vāti
evaṃ attano kālena parassa assāsapassāsakāye. Etenassa paguṇakammaṭṭhānaṃ
aṭṭhapetvā aparāparaṃ sañcaraṇakālo kathito. Ekakāle pana idaṃ ubhayaṃ na labbhati.
     Samudayadhammānupassī vāti yathā nāma kammārabhastaṃ ca gaggaranāḷiṃ ca
tajjañca vāyāmaṃ paṭicca vāto aparāparaṃ sañcarati, evaṃ bhikkhuno karajakāyañca
nāsapūṭañca cittañca paṭicca assāsapassāsakāyo aparāparaṃ sañcarati. Kāyādayo
dhammā samudayadhammā, te passanto "samudayadhammānupassī vā kāyasmiṃ viharatī"ti
vuccati. Vayadhammānupassī vāti yathā bhastāya apanītāya gaggaranāḷiyā bhinnāya
tajje ca vāyāme asati so vāto nappavattati, evameva kāye bhinne nāsapuṭe
viddhaste citte ca niruddhe assāsapassāsakāyo nāma nappavattatīti kāyādinirodhā
assāsapassāsanirodhoti evaṃ passanto "vayadhammānupassī vā kāyasmiṃ viharatī"ti
vuccati. Samudayavayadhammānupassīti kālena samudayaṃ, kālena vayaṃ anupassanto. Atthi
kāyoti vā panassāti kāyo ca atthi, na satto na puggalo na itthī na
puriso na attā na attaniyaṃ nāhaṃ na mamaṃ na koci na kassacīti evamassa
sati paccupaṭṭhitā hoti.

---------------------------------------------------------------------------------------------
page266.
     Yāvadevāti payojanaparicchedavavatthāpanametaṃ. Idaṃ vuttaṃ hoti:- yā sati
paccupaṭṭhitā hoti, sā na aññadatthāya. Atha kho yāvadeva ñāṇamattāya aparāparaṃ
uttariñāṇapamāṇatthāya 1- ceva satipamāṇatthāya ca, satisampajaññānaṃ vuḍḍhatthāyāti
attho. Anissito ca viharatīti taṇhānissayadiṭṭhinissayānaṃ vasena anissito viharati.
Na ca kiñci loke upādiyatīti lokasmiṃ kiñci rūpaṃ vā .pe. Viññāṇaṃ vā
"ayaṃ me attā vā attaniyaṃ vā"ti na gaṇhati. Evaṃpīti upari atthaṃ upādāya
sampiṇḍanatthe pikāro. Iminā pana padena bhagavā ānāpānapabbadesanaṃ
niyyātetvā dasseti. 2-
     Tattha assāsapassāsapariggāhikā sati dukkhasaccaṃ, tassā samuṭṭhāpikā
purimataṇhā samudayasaccaṃ, ubhinnaṃ appavatti nirodhasaccaṃ, dukkhaparijānano
samudayappajahano nirodhārammaṇo ariyamaggo maggasaccaṃ. Evaṃ catusaccavasena
ussakkitvā nibbutiṃ pāpuṇātīti idamekassa assāsapassāsavasena abhiniviṭṭhassa
bhikkhuno yāva arahattā niyyānamukhanti.
                     Ānāpānapabbavaṇṇanā niṭṭhitā.
                           -----------
                         Iriyāpathapabbavaṇṇanā
     [108] Evaṃ assāsapassāsavasena kāyānupassanaṃ vibhajitvā idāni
iriyāpathavasena vibhajituṃ puna caparanti ādimāha. Tattha kāmaṃ soṇasiṅgālādayopi
gacchantā "gacchāmā"ti jānanti, na panetaṃ evarūpaṃ pajānanaṃ sandhāya vuttaṃ.
Evarūpañhi jānanaṃ sattūpaladdhiṃ na pajahati, attasaññaṃ na ugghāṭeti, kammaṭṭhānaṃ
vā satipaṭṭhānabhāvanā vā na hoti. Imassa pana bhikkhuno jānanaṃ sattūpaladdhiṃ
pajahati, attasaññaṃ ugghāṭeti, kammaṭṭhānañceva satipaṭṭhānabhāvanā ca hoti.
@Footnote: 1 cha.Ma. uttaruttari ñāṇapamāṇatthāya, Sī.  uttaruttariṃ...   2 ka. dassetīti

---------------------------------------------------------------------------------------------
page267.
Idañhi "ko gacchati, kassa gamanaṃ, kiṃkāraṇā gacchatī"ti evaṃ sampajānanaṃ 1-
sandhāya vuttaṃ. Ṭhānādīsupi eseva nayo.
     Tattha ko gacchatīti na koci satto vā puggalo vā gacchati. Kassa gamananti
na kassaci sattassa vā puggalassa vā gamanaṃ. Kiṃkāraṇā gacchatīti
cittakiriyavāyodhātuvipphārena gacchati. Tasmā esa evaṃ pajānāti. "gamissāmī"ti 2-
cittaṃ uppajjati, taṃ vāyaṃ janeti, vāyoviññattiṃ janeti, cittakiriyavāyodhātu-
vipphārena sakalakāyassa purato abhinīhāro gamananti vuccati. Ṭhānādīsupi eseva nayo.
     Tatrāpi hi "tiṭṭhāmī"ti cittaṃ uppajjati, taṃ vāyaṃ janeti, vāyoviññattiṃ
janeti, cittakiriyavāyodhātuvipphārena sakalakāyassa koṭito paṭṭhāya ussitabhāvo
ṭhānanti vuccati. "nisīdāmī"ti cittaṃ uppajjati, taṃ vāyaṃ janeti, vāyoviññattiṃ
janeti, cittakiriyavāyodhātuvipphārena heṭṭhimakāyassa sammiñjanaṃ uparimakāyassa
ussitabhāvo nisajjāti vuccati. "sayāmī"ti cittaṃ uppajjati, taṃ vāyaṃ janeti,
vāyoviññattiṃ janeti, cittakiriyavāyodhātuvipphārena sakalasarīrassa tiriyato pasāraṇaṃ
sayananti vuccatīti.
     Tassa evaṃ pajānato evaṃ passato 3- hoti "satto gacchati satto
tiṭṭhatī"ti vuccati. Atthi 4- pana koci satto gacchanto vā ṭhito vāti, natthi.
Yathā pana "sakaṭaṃ gacchati sakaṭaṃ tiṭṭhatī"ti vuccati, na ca kiñci sakaṭaṃ nāma
gacchantaṃ vā tiṭṭhantaṃ vā atthi. Cattāro pana goṇe yojetvā chekamhi
sārathimhi pājente "sakaṭaṃ gacchati sakaṭaṃ tiṭṭhatī"ti vohāramattaṃ hoti, evameva
ajānanaṭṭhena 5- sakaṭaṃ viya kāyo. Goṇā viya cittajā vātā. Sārathī viya
cittaṃ. Gacchāmi tiṭṭhāmīti citte 6- uppanne vāyodhātu viññattiṃ janayamānā
uppajjati, cittakiriyavāyodhātuvipphārena gamanādīni pavattanti. Tato "satto
gacchati, satto tiṭṭhati, ahaṃ gacchāmi, ahaṃ tiṭṭhāmī"ti vohāramattaṃ hotīti.
Tenāha:-
@Footnote: 1 Sī. evarūpaṃ jānanaṃ   2 Sī. gacchissāmīti   3 cha.Ma., i. ayaṃ saddo na dissati
@4 Ma. atthato    5 Sī., i ajavanaṭṭhena, Ma. pājanaṭṭhena   6 ka. gacchāmīti citte

---------------------------------------------------------------------------------------------
page268.
         "nāvā mālutavegena             jiyāvegena tejanaṃ
          yathā yāti tathā kāyo           yāti vātāhato ayaṃ.
          Yantaṃ suttavaseneva              cittasuttavasenidaṃ
          payuttaṃ kāyayantaṃpi               yāti ṭhāti nisīdati.
          Ko nāma ettha so satto        yo vinā hetupaccaye
          attano ānubhāvena             tiṭṭhe vā yadi vā vaje"ti.
     Tasmā evaṃ hetupaccayavaseneva pavattāni gamanādīni sallakkhento esa
gacchanto vā gacchāmīti pajānāti, ṭhito vā, nisinno vā, sayāno vā
sayānomhīti pajānātīti veditabbo.
     Yathā yathā vā panassa kāyo paṇihito hoti, tathā tathā naṃ pajānātīti
sabbasaṅgāhikavacanametaṃ. Idaṃ vuttaṃ hoti:- yena yena vā ākārena tassa
kāyo ṭhito hoti, tena tena naṃ pajānāti. Gamanākārena ṭhitaṃ gacchatīti
pajānāti. Ṭhānanisajjāsayanākārena ṭhitaṃ sayānoti pajānātīti.
     Iti ajjhattaṃ vāti evaṃ attano vā catuiriyāpathapariggaṇhanena kāye
kāyānupassī viharati. Bahiddhā vāti parassa vā catuiriyāpathapariggaṇhanena.
Ajjhattabahiddhā vāti kālena attano, kālena parassa catuiriyāpathapariggaṇhanena
kāye kāyānupassī viharati. Samudayadhammānupassī vātiādīsu pana "avijjāsamudayā
rūpasamudayo"ti 1- ādinā nayena pañcahākārehi rūpakkhandhassa samudayo ca vayo ca
nīharitabbo. Tañhi sandhāya idha "samudayadhammānupassī vā"tiādi vuttaṃ. Atthi kāyoti
vā panassātiādi vuttasadisameva.
     Idha pana catuiriyāpathapariggāhikā sati dukkhasaccaṃ, tassā samuṭṭhāpikā
purimataṇhā samudayasaccaṃ, ubhinnaṃ appavatti nirodhasaccaṃ, dukkhaparijānano
@Footnote: 1 khu. paṭi. 31/106/97 udayabbayañāṇaniddesa (syā)

---------------------------------------------------------------------------------------------
page269.
Samudayappajahano nirodhārammaṇo ariyamaggo maggasaccaṃ. Evaṃ catusaccavasena
ussakkitvā nibbutiṃ pāpuṇātīti idamekassa catuiriyāpathapariggāhakassa bhikkhuno
yāva arahattā niyyānamukhanti.
                      Iriyāpathapabbavaṇṇanā niṭṭhitā.
                          ------------
                        Catusampajaññapabbavaṇṇanā
     [109] Evaṃ iriyāpathavasena kāye kāyānupassanaṃ vibhajitvā idāni
catusampajaññavasena vibhajituṃ puna ca parantiādimāha. Tattha abhikkante paṭikkanteti
ettha tāva abhikkantaṃ vuccati gamanaṃ. Paṭikkantaṃ nivattanaṃ. Tadubhayaṃpi catūsu
iriyāpathesu labbhati. Gamane tāva purato kāyaṃ abhiharanto abhikkamati nāma.
Paṭinivattanto paṭikkamati nāma. Ṭhānepi ṭhitakova kāyaṃ purato onāmento
abhikkamati nāma. Pacchato apanāmento paṭikkamati nāma. Nisajjāyapi nisinnakova
āsanassa purimaaṅgābhimukho saṃsaranto abhikkamati nāma. Pacchimaṃ aṅgapadesaṃ
pacchā saṃsaranto paṭikkamati nāma. Nipajjāyapi eseva nayo.
     Sampajānakārī hotīti sampajaññena sabbakiccakārī, sampajaññameva vā kārī.
So hi abhikkantādīsu sampajaññaṃ karoteva, na katthaci sampajaññavirahito hoti.
Tattha sātthakasampajaññaṃ sappāyasampajaññaṃ gocarasampajaññaṃ asammohasampajaññanti
catubbidhaṃ sampajaññaṃ. Tattha abhikkamanacitte uppanne cittavaseneva agantvā
"kinnu me ettha gatena atthoyeva atthi natthī"ti atthānatthaṃ pariggaṇhitvā
atthapariggaṇhanaṃ sātthakasampajaññaṃ. Tattha ca atthoti cetiyadassanabodhidassana-
saṃghadassanatheradassanaasubhadassanādivasena dhammato vaḍḍhi. Cetiyaṃ vā bodhiṃ vā disvāpi
hi buddhārammaṇaṃ saṃghadassanena saṃghārammaṇaṃ pītiṃ uppādetvā tadeva khayavayato
sammasanto arahattaṃ pāpuṇāti. There disvā tesaṃ ovāde patiṭṭhāya asubhaṃ
disvā tattha paṭhamajjhānaṃ uppādetvā tadeva khayavayato sammasanto arahattaṃ

---------------------------------------------------------------------------------------------
page270.
Pāpuṇāti. Tasmā etesaṃ dassanaṃ sātthakaṃ. Keci pana "āmisatopi vaḍḍhi
atthoyeva, taṃ nissāya brahmacariyānuggahāya paṭipannattā"ti vadanti.
     Tasmiṃ pana gamane sappāyāsappāyaṃ pariggaṇhitvā sappāyapariggaṇhanaṃ
sappāyasampajaññaṃ. Seyyathīdaṃ, cetiyassa dassanaṃ tāva sātthaṃ. Sace pana cetiyassa
mahāpūjāya dasadvādasayojanantare parisā sannipatanti. Attano vibhavānurūpaṃ
itthiyopi purisāpi alaṅkatapaṭiyattā cittakammarūpakāni viya sañcaranti. Tatra
cassa iṭṭhe ārammaṇe lobho, aniṭṭhe paṭigho, asamapekkhaṇe 1- moho uppajjati,
kāyasaṃsaggāpattiṃ vā āpajjati, jīvitabrahmacariyānaṃ vā antarāyo hoti, evaṃ
taṃ ṭhānaṃ asappāyaṃ hoti. Vuttappakāraantarāyābhāve sappāyaṃ. Bodhidassanepi
eseva nayo. Saṃghadassanaṃpi sātthaṃ. Sace pana antogāme mahāmaṇḍapaṃ kāretvā
sabbarattiṃ dhammassavanaṃ kārentesu manussesu vuttappakāreneva janasannipāto
ceva antarāyo ca hoti, evaṃ taṃ ṭhānaṃ asappāyaṃ. Antarāyābhāve sappāyaṃ.
Mahāparisaparivārānaṃ therānaṃ dassanepi eseva nayo.
     Asubhadassanaṃpi sātthaṃ. Tadatthadīpanatñca idaṃ vatthu:-
     eko kira daharabhikkhu sāmaṇeraṃ gahetvā dantakaṭṭhatthāya gato. Sāmaṇero
maggā okkamitvā purato gacchanto asubhaṃ disvā paṭhamaṃ jhānaṃ nibbattetvā
tadeva pādakaṃ katvā saṅkhāre sammasanto tīṇi phalāni sacchikatvā uparimaggatthāya
kammaṭṭhānaṃ pariggahetvā aṭṭhāsi. Daharo taṃ apassanto "sāmaṇerā"ti
pakkosi. So "mayā pabbajitadivasato paṭṭhāya bhikkhunā saddhiṃ dve kathā nāma
na kathitapubbā, aññasmiṃpi divase uparivisesaṃ nibbattessāmī"ti cintetvā "kiṃ
bhante"ti paṭivacanaṃ adāsi. Ehīti ca vutto ekavacaneneva āgantvā "bhante
iminā tāva maggena gantvā mama ṭhitokāse muhuttaṃ puratthābhimukho ṭhatvā
olokethā"ti āha. So tathā katvā tena pattavisesameva pāpuṇi. Evaṃ ekaṃ
asubhaṃ dvinnaṃ janānaṃ atthāya jātaṃ. Evaṃ sātthaṃpi panetaṃ purisassa mātugāmāsubhaṃ
@Footnote: 1 Sī., i. asamapekkhanena

---------------------------------------------------------------------------------------------
page271.
Asappāyaṃ. Mātugāmassa ca purisāsubhaṃ. Sabhāgameva sappāyanti evaṃ sappāyapariggahaṇaṃ
sappāyasampajaññaṃ nāma.
     Evaṃ pariggahitasātthakasappāyassa pana aṭṭhatiṃsāya kammaṭṭhānesu attano
cittarucitaṃ kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvā
gamanaṃ gocarasampajaññaṃ nāma. Tassāvibhāvatthaṃ idaṃ catukkaṃ veditabbaṃ. Idhekacco
bhikkhu harati na paccāharati, ekacco na harati paccāharati, ekacco neva harati
na paccāharati, ekacco harati ca paccāharati ca.
     Tattha yo bhikkhu divasaṃ caṅkamena nisajjāya āvaraṇīyehi dhammehi cittaṃ
parisodhetvā tathā rattiyā paṭhamaṃ yāmaṃ majjhime yāme seyyaṃ kappetvā pacchime
yāmepi nisajjāya caṅkamehi vītināmetvā pageva cetiyaṅgaṇabodhiyaṅgaṇavattaṃ katvā
bodhirukkhe udakaṃ āsiñcitvā pānīyaparibhojanīyaṃ paccupaṭṭhapetvā
ācariyūpajjhāyavattādīni sabbāni khandhakavattādīni samādāya vattati. So sarīraparikammaṃ
katvā senāsanaṃ pavisitvā ca dve tayo pallaṅke usumaṃ gāhāpetvā
kammaṭṭhānamanuyuñjitvā bhikkhācāravelāya uṭṭhahitavā kammaṭṭhānasīseneva
pattacīvaramādāya senāsanato nikkhamitvā kammaṭṭhānaṃ manasikarontova cetiyaṅgaṇaṃ
gantvā sace buddhānussatikammaṭṭhānaṃ hoti, taṃ avisajjetvāva cetiyaṅgaṇaṃ pavisati.
Aññaṃ ce kammaṭṭhānaṃ hoti, sopānapādamūle ṭhatvā hatthena gahitabhaṇḍaṃ viya taṃ ṭhapetvā
buddhārammaṇaṃ pītiṃ gahetvā cetiyaṅgaṇaṃ āruyha mahantaṃ ce cetiyaṃ, tikkhattuṃ
padakkhiṇaṃ katvā catūsu ṭhānesu vanditabbaṃ. Khuddakaṃ ce cetiyaṃ, tatheva padakkhiṇaṃ
katvā aṭṭhasu ṭhānesu vanditabbaṃ. Cetiyaṃ vanditvā bodhiyaṅgaṇaṃ pattenāpi
buddhassa bhagavato sammukhā viya nipaccakāraṃ dassetvā bodhi vanditabbo. So evaṃ
cetiyañca bodhiñca vanditvā paṭisāmitaṭṭhānaṃ gantvā paṭisāmitabhaṇḍakaṃ hatthena
gaṇhanto viya nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ
pārupitvā gāmaṃ piṇḍāya pavisati.
    Atha naṃ manussā disvā "ayyo no āgato"ti paccuggantvā pattaṃ
gahetvā āsanasālāya vā gehe vā nisīdāpetvā yāguṃ datvā yāva 1- bhattaṃ
@Footnote: 1 cha.Ma. yāva bhattaṃ na niṭṭhāti

---------------------------------------------------------------------------------------------
page272.
Niṭṭhāti, tāva pāde dhovitvā makkhetvā purato nisīditvā pañhaṃ vā pucchanti,
dhammaṃ vā sotukāmā honti. Sace pana 1- kathāpenti janasaṅgahatthaṃ dhammakathā
nāma kātabbāyevāti aṭṭhakathācariyā vadanti. Dhammakathā hi kammaṭṭhānavimuttā
nāma natthi. Tasmā kammaṭṭhānasīseneva dhammaṃ kathetvā kammaṭṭhānasīseneva
āhāraṃ paribhuñjitvā anumodanaṃ katvā nivattiyamānehipi manussehi anugatova
gāmato nikkhamitvā tattheva nivattitvā maggaṃ paṭipajjati. Atha naṃ puretaraṃ
nikkhamitvā bahigāme katabhattakiccā sāmaṇeradaharabhikkhū disvā paccuggantvā
pattacīvaramassa gaṇhanti.
     Porāṇakabhikkhū kira "na amhākaṃ upajjhāyo ācariyo"ti mukhaṃ oloketvā
vattaṃ karonti. Sampattaparicchedeneva karonti. Te taṃ pucchanti "bhante ete
manussā kiṃ te honti 2- mātipakkhato sambandhā pitipakkhato"ti. Kiṃ disvā
pucchathāti. Tumhesu etesaṃ pemaṃ bahumānanti. Āvuso yaṃ mātāpitūhipi dukkaraṃ, taṃ
ete amhākaṃ karonti, pattacīvaraṃpi no etesaṃ santakameva, etesaṃ ānubhāvena
neva bhaye bhayaṃ, na chātake chātakaṃ jānāma, edisā nāma amhākaṃ upakārino
natthīti tesaṃ guṇe kathento gacchati, ayaṃ vuccati harati na paccāharati.
     Yassa pana pageva vuttappakāravattapaṭipattiṃ karontassa kammajatejo
pajjalati, anupādinnakaṃ muñcitvā upādinnakaṃ gaṇhati, sarīrato sedā muñcanti,
kammaṭṭhānavīthiṃ nārohati, so pageva pattacīvaramādāya vegasāva cetiyaṃ vanditvā
gorūpānaṃ nikkhamanavelāyameva gāmaṃ yāgubhikkhāya pavisitvā yāguṃ labhitvā āsanasālaṃ
gantvā pivati. Athassa dvattikkhattuṃ ajjhoharaṇamatteneva kammajatejo upādinnakaṃ
muñcitvā anupādinnakaṃ gaṇhati. Ghaṭasatena nhāto viya tejodhātu pariḷāhanibbāpanaṃ
katvā kammaṭṭhānasīsena yāguṃ paribhuñjitvā pattañca mukhañca
dhovitvā antarābhatte kammaṭṭhānaṃ manasikatvā avasesaṭṭhāne piṇḍāya caritvā
kammaṭṭhānasīsena āhāraṃ paribhuñjitvā tato paṭṭhāya poṅkhānupoṅkhaṃ 3- upaṭṭhahamānaṃ
@Footnote: 1 cha.Ma., i sacepi na  2 cha.Ma., i. manussā tumhākaṃ kiṃ honti.  3 ka. pokhānupokhaṃ

---------------------------------------------------------------------------------------------
page273.
Kammaṭṭhānaṃ gahetvā gacchati, 1- ayaṃ vuccati na harati paccāharatīti. Edisā ca bhikkhū
yāguṃ pivitvā vipassanaṃ ārabhitvā buddhasāsane arahattaṃ pattā nāma gaṇanapathaṃ
vītivattā, sīhaladīpeyeva tesu tesu gāmesu āsanasālāya na taṃ āsanaṃ atthi,
yattha yāguṃ pivitvā arahattaṃ pattabhikkhu natthīti.
     Yo pana pamādavihārī hoti nikkhittadhuro, sabbavattāni bhinditvā
papañcacetokhīlavinibandhacitto 2- viharanto "kammaṭṭhānaṃ nāma atthī"tipi saññaṃ
akatvā gāmaṃ piṇḍāya pavisitvā ananulomikena gihisaṃsaggena saṃsaṭṭho vicaritvā
ca bhuñjitvā ca tuccho nikkhamati, ayaṃ vuccati neva harati na paccāharatīti.
     Yo panāyaṃ 3- harati ca paccāharati cāti vutto, so gatapaccāgatikavattavasena
veditabbo. Atthakāmā hi kulaputtā sāsane pabbajitvā dasapi vīsaṃpi tiṃsaṃpi
cattālīsaṃpi paññāsaṃpi sataṃpi ekato vasantā katikavattaṃ katvā viharanti "āvuso
tumhe na iṇaṭṭā na bhayaṭṭā na jīvikāpakatā pabbajitā, dukkhā muñcitukāmakā
panettha 4- pabbajitā, tasmā gamane uppannakilesaṃ gamaneyeva niggaṇhatha, ṭhāne
nisajjāya sayane uppannakilesaṃ sayaneyeva niggaṇhathā"ti. Te evaṃ katikavattaṃ katvā
bhikkhācāraṃ gacchantā aḍḍhausabhausabhaaḍḍhagāvutagāvutantaresu pāsāṇā honti. Tāya
saññāya kammaṭṭhānaṃ manasikarontāva gacchanti. Sace kassaci gamane kileso uppajjati,
tattheva naṃ niggaṇhati. Tathā asakkonto tiṭṭhati. Athassa pacchato āgacchantopi
tiṭṭhati. So "ayaṃ bhikkhu tuyhaṃ uppannavitakkaṃ jānāti, ananucchavikaṃ te etan"ti
attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati. Tathā
asakkonto nisīdati. Athassa pacchato āgacchantopi nisīdatīti soyeva nayo.
Ariyabhūmiṃ okkamituṃ asakkontopi taṃ kilesaṃ vikkhambhetvā kammaṭṭhānaṃ
manasikarontova gacchati. Na kammaṭṭhānavippayuttena cittena pādaṃ uddharati. Uddharati
ce, paṭinivattitvā purimapadesaṃyeva eti ālindakavāsimahāpussadevatthero viya.
@Footnote: 1 cha.Ma., i. gahetvāva āgacchati  2 cha.Ma., i. pañcavidha....  3 i. yo pāyaṃ.
@4 Sī.,i. panattha.

---------------------------------------------------------------------------------------------
page274.
     So kira ekūnavīsati vassāni gatapaccāgatikavattaṃ pūrentoeva vihāsi.
Manussāpi sudaṃ antarāmagge kasantā vapantā maddantā kammāni ca karontā
theraṃ tathā gacchantaṃ disvā "ayaṃ thero punappunaṃ nivattitvā gacchati. Kinnu
kho maggamuḷho udāhu kiñci pamuṭṭho"ti sallapanti. So taṃ anādiyitvā
kammaṭṭhānayuttacitteneva samaṇadhammaṃ karonto vīsativassabbhantare arahattaṃ pāpuṇi.
Arahattappattadivaseyevassa caṅkamanakoṭiyaṃ adhivatthā devatā aṅgulīhi dīpaṃ katvā 1-
aṭṭhāsi. Cattāropi mahārājāno sakko ca devānamindo brahmā ca sahampati
upaṭṭhānaṃ agamaṃsu. Tañca obhāsaṃ disvā vanavāsimahātissatthero taṃ dutiyadivase
pucchi "rattibhāge āyasmato santike obhāso ahosi, kiṃ so obhāso"ti.
Thero vikkhepaṃ karonto "obhāso nāma dīpobhāsopi hota maṇiobhāsopī"ti
evamādimāha. Tato "paṭicchādetha tumheti nibandho 2- āmā"ti paṭijānitvā
ārocesi kālavallīmaṇḍapavāsī mahānāgatthero viya ca.
     Sopi kira gatapaccāgatikavattaṃ pūrento paṭhamaṃ tāva bhagavato mahāpadhānaṃ
pūjessāmīti sattavassāni caṅkamameva adhiṭṭhāsi. Puna soḷasavassāni gatapaccāgatikavattaṃ
pūretvā arahattaṃ pāpuṇi. So kammaṭṭhānayutteneva cittena pādaṃ uddharanto
viyuttena uddhaṭe paṭinivattanto gāmasamīpaṃ gantvā "gāvī nu pabbajito nū"ti
sāsaṅkaniyapadese ṭhatvā cīvaraṃ pārupitvā kacchakantarato udakena pattaṃ dhovitvā
udakagaṇḍūsaṃ 3- karoti. Kiṃkāraṇā, mā me bhikkhaṃ dātuṃ vandituṃ vā āgate manusse
dīghāyukā hontūti 4- vacanamattenāpi kammaṭṭhānavikkhepo ahosīti. Ajja bhante
katamīti divasaṃ vā bhikkhugaṇanaṃ vā pañhaṃ vā pucchito pana udakaṃ gilitvā
ārocesi. Sacepi divasādipucchakā na honti, nikkhamanavelāyaṃ gāmadvāre niṭṭhubhitvāva
yāti kalambatitthavihāre vassūpagatapaññāsabhikkhū viya.
     Te kira āsāḷhapuṇṇamāyaṃ katikavattaṃ akaṃsu "arahattaṃ apatvā
aññamaññaṃ na ālapissāmā"ti. Gāmañca piṇḍāya pavisantā udakagaṇḍūsaṃ
@Footnote: 1 cha.Ma. ujjāletvā  2 cha.Ma. nibaddho   3 gaṇḍusaṃ itipi pāṭho   4 cha.Ma. hothāti

---------------------------------------------------------------------------------------------
page275.
Katvā pavisiṃsu. Divasādīsu pucchitesu vuttanayeneva paṭipajjiṃsu. Tattha manussā
niṭṭhubhanaṃ disvā jāniṃsu "ajjeko āgato, ajja dve"ti. Evañca cintesuṃ "kiṃ
nu kho ete amheheva saddhiṃ na sallapanti, udāhu aññamaññaṃpi, yadi
aññamaññaṃ na sallapanti, addhā vivādajātā bhavissanti, etha te 1- aññamaññaṃ
khamāpessāmā"ti. Sabbe vihāraṃ gantvā paññāsāya bhikkhūsu dvepi bhikkhū
ekokāse nāddasaṃsu. Tato yo tesu cakkhumā puriso, so āha "na bho
kalahakārakānaṃ okāso īdiso hoti, susammaṭṭhaṃ cetiyaṅgaṇaṃ bodhiyaṅgaṇaṃ, sanikkhittā
sammajjanīyo, supaṭṭhitaṃ 2- pānīyaṃ paribhojanīyan"ti. Te tato vinivattā, 3- tepi
bhikkhū antotemāseyeva arahattaṃ patvā mahāpavāraṇāya visuddhipavāraṇāya 4-
pavāresuṃ.
     Evaṃ kāḷavallimaṇḍapavāsī mahānāgatthero viya kalambatitthavihāre vassūpagatabhikkhū
viya ca kammaṭṭhānayutteneva cittena pādaṃ uddharanto gāmasamīpaṃ patvā
udakagaṇḍūsaṃ katvā vīthiyo sallakkhetvā yattha surāsoṇḍadhuttādayo kalahakārakā
caṇḍahatthiassādayo vā natthi, taṃ vīthiṃ paṭipajjati. Tattha ca piṇḍāya caramāno
na turitaturito viya javena gacchati. Na hi javena piṇḍapātiyadhutaṅgaṃ nāma
kiñci atthi. Visamabhūmibhāgappattaṃ pana udakasakaṭaṃ viya niccalo hutvā gacchati.
Anugharaṃ paviṭṭho ca taṃ dātukāmataṃ adātukāmataṃ sallakkhetuṃ tadanurūpaṃ kālaṃ
āgamento bhikkhaṃ gahetvā antogāme vā bahigāme vā vihārameva vā āgantvā
yathāphāsuke paṭirūpe okāse nisīditvā kammaṭṭhānaṃ manasikaronto āhāre
paṭikūlasaññaṃ upaṭṭhāpetvā akkhabhañjanavaṇalepanaputtamaṃsūpamāvasena naṃ paccavekkhanto
aṭṭhaṅgasamannāgataṃ āhāraṃ āhāreti, neva davāya na madāya na maṇḍanāya
na vibhūsanāya. Bhuttāvī ca udakakiccaṃ katvā muhuttaṃ bhattakilamathaṃ paṭipassambhetvā
yathā purebhattaṃ, evaṃ pacchābhattaṃ. Yathā purimayāmaṃ, evaṃ pacchimayāmaṃ ca kammaṭṭhānameva
manasikaroti, ayaṃ vuccati harati ca paccāharati cāti.
@Footnote: 1 cha.Ma. me  2 cha.Ma. sūpaṭṭhapitaṃ  3 cha.Ma., i. tatova nivattā.
@4 cha.Ma., i. visuddhipavāraṇaṃ

---------------------------------------------------------------------------------------------
page276.
     Imaṃ pana haraṇapaccāharaṇasaṅkhātaṃ gatapaccāgatikavattaṃ pūrento yadi upanissayasampanno
hoti. Paṭhamavaye eva arahattaṃ pāpuṇāti. No ce paṭhamavaye pāpuṇāti,
atha majjhimavaye. No ce majjhimavaye pāpuṇāti, atha pacchimavaye. No ce pacchimavaye
pāpuṇāti, atha maraṇasamaye. No ce maraṇasamaye pāpuṇāti, atha devaputto hutvā
pāpuṇāti, no ce devaputto hutvā pāpuṇāti, anuppanne buddhe nibbatto
paccekabodhiṃ sacchikaroti. No ce paccekabodhiṃ sacchikaroti, atha buddhānaṃ sammukhībhāve
khippābhiñño vā hoti seyyathāpi thero bāhiyo dārucīriyo, mahāpañño vā
seyyathāpi thero sāriputto, mahiddhiko vā seyyathāpi thero mahāmoggallāno,
dhūtavādo 1- vā seyyathāpi thero mahākassapo, dibbacakkhuko vā seyyathāpi thero
anuruddho, vinayadharo vā seyyathāpi thero upāli, dhammakathiko vā seyyathāpi
thero puṇṇo mantānīputto, āraññiko vā seyyathāpi thero revato, bahussuto
vā seyyathāpi thero ānando, sikkhākāmo vā seyyathāpi thero rāhulo
buddhaputtoti. Iti imasmiṃ catukke yvāyaṃ harati ca paccāharati ca, tassa
gocarasampajaññaṃ sikkhāppattaṃ hoti.
     Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ:-
idha bhikkhu abhikkamanto vā paṭikkamanto vā yathā andhaputhujjanā abhikkamādīsu
"attā abhikkamati, attanā abhikkamo nibbattito"ti vā "ahaṃ abhikkamāmi, mayā
abhikkamo nibbattito"ti vā sammuyhanti. Tathā asammuyhanto "abhikkamāmī"ti
citte uppajjamāne teneva cittena saddhiṃ cittasamuṭṭhānā vāyodhātu viññattiṃ
janayamānā uppajjati, iti cittakiriyavāyodhātuvipphāravasena ayaṃ kāyasammato
aṭṭhisaṅghāṭo abhikkamati, tassevaṃ 2- abhikkamato ekekapāduddharaṇe paṭhavīdhātu
āpodhātūti dve dhātuyo omattā honti mandā, itarā dve adhimattā honti
balavatiyo, tathā atiharaṇavītiharaṇesu. Vossajjane tejodhātuvāyodhātuyo omattā honti
mandā, itarā dve adhimattā honti balavatiyo. Tathā sannikkhepanasannirumbhanesu. 3-
Tattha uddharaṇe pavattā rūpārūpadhammā atiharaṇaṃ na pāpuṇanti. Tathā atiharaṇe
pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,
@Footnote: 1 cha.Ma. dhutaṅgadharo   2 ka. tasseva     3 Ma....sannirujjanesu

---------------------------------------------------------------------------------------------
page277.
Sannikkhepane pavattā sannirumbhanaṃ 1- na pāpuṇanti. Tattha tattheva pabbapabbaṃ
sandhisandhi 2- odhiodhi hutvā tattakapāle pakkhittatilāni viya taṭataṭāyantā
bhijjanti. Tattha ko eko abhikkamati, kassa vā ekassa abhikkamanaṃ. Paramatthato
hi dhātūnaṃyeva gamanaṃ, dhātūnaṃ ṭhānaṃ, dhātūnaṃ nisajjā, 3- dhātūnaṃ sayanaṃ, tasmiṃ
tasmiñhi koṭṭhāse saddhiṃ rūpena:-
              aññaṃ uppajjate cittaṃ            aññaṃ cittaṃ nirujjhati
              avīcimanusambandho                nadīsotova vattatīti.
     Evaṃ abhikkamādīsu asammuyhanaṃ asammohasampajaññaṃ nāmāti.
     Niṭṭhito abhikkante paṭikkante sampajānakārī hotīti padassa attho.
     Ālokite vilokiteti ettha pana ālokitaṃ nāma purato pekkhanaṃ.
Vilokitaṃ nāma anudisā pekkhanaṃ. Aññānipi heṭṭhā upari pacchato pekkhanavasena
olokitaullokitāpalokitāni nāma honti, tāni idha na gahitāni. Sāruppavasena
pana imāneva dve gahitāni, iminā vā mukhena sabbānipi tāni gahitānevāti.
     Tattha "ālokessāmī"ti citte uppanne cittavaseneva anāloketvā 4-
atthaparigaṇhanaṃ sātthakasampajaññaṃ. Taṃ āyasmantaṃ nandaṃ kāyasakkhiṃ katvā
veditabbaṃ. Vuttañhetaṃ bhagavatā "sace bhikkhave nandassa puratthimā disā
āloketabbā hoti, sabbaṃ cetaso 5- samannāharitvā nando puratthimaṃ disaṃ
āloketi, evaṃ me puratthimaṃ disaṃ ālokayato na abhijjhādomanassā pāpakā akusalā
dhammā 6- anvāssavissantīti itiha 6- tattha sampajāno hoti, sace bhikkhave nandassa
pacchimā disā, uttarā disā, dakkhiṇā disā, uddhaṃ, adho, anudisā āloketabbā
hoti, sabbaṃ cetaso samannāharitvā nando anudisaṃ āloketi. Evaṃ me anudisaṃ
ālokayato .pe. Sampajāno hotī"ti. 7-
@Footnote: 1 Ma. sannirujjanaṃ  2 Sī. sandhisandhiṃ  3 cha.Ma. nisajjanaṃ.  4 cha.Ma. anoloketvā
@5 cha.Ma. cetasā     6-6 cha.Ma. anvāssaveyyunti iti so
@7 cha.Ma. aṅ. aṭṭhaka. 23/99/168-9 nandasutta (syā)

---------------------------------------------------------------------------------------------
page278.
     Apica idhāpi pubbe vuttacetiyadassanādivaseneva sātthakatā ca sappāyatā
ca veditabbā. Kammaṭṭhānassa pana avijahanameva gocarasampajaññaṃ. Tasmā
khandhadhātuāyatanakammaṭṭhānikehi attano kammaṭṭhānavaseneva, kasiṇādikammaṭṭhānikehi
vā pana kammaṭṭhānasīseneva ālokanavilokanaṃ kātabbaṃ. Abbhantare attā nāma
āloketā viloketā vā natthi, ālokessāmīti pana citte uppajjamāne
teneva cittena saddhiṃ cittasamuṭṭhānā vāyodhātu viññattiṃ janayamānā uppajjati.
Iti cittakiriyavāyodhātuvipphāravaseneva heṭṭhimaṃ akkhidalaṃ adho sīdati, uparimaṃ
uddhaṃ laṅgheti, koci yantakena vivaranto nāma natthi, tato cakkhuviññāṇaṃ
dassanakiccaṃ sādhentaṃ uppajjatīti. Evaṃ sampajānanaṃ panettha asammohasampajaññaṃ
nāma.
     Apica mūlapariññāāgantukatāvakālikabhāvavasenapettha asammohasampajaññaṃ
veditabbaṃ. Mūlapariññāvasena tāva:-
              bhavaṅgāvajjanaṃ ceva              dassanaṃ sampaṭicchanaṃ
              santīraṇaṃ voṭṭhabbanaṃ              javanaṃ bhavati sattamaṃ.
     Tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ āvattitvā 1-
kiriyamanodhātu āvajjanakiccaṃ sādhayamānā, tannirodhā cakkhuviññāṇaṃ dassanakiccaṃ
sādhayamānaṃ, tannirodhā vipākamanodhātu sampaṭicchanakiccaṃ sādhayamānā, tannirodhā
vipākamanoviññāṇadhātu santīraṇakiccaṃ sādhayamānā, tannirodhā kiriyamanoviññāṇadhātu
voṭṭhabbanakiccaṃ sādhayamānā, tannirodhā sattakkhattuṃ javanaṃ javati. Tattha
paṭhamajavanepi "ayaṃ itthī ayaṃ puriso"ti rajjanadussanamuyhanavasena ālokitavilokitaṃ
na hoti. Dutiyajavanepi .pe. Sattamajavanepi etesu pana yuddhamaṇḍale yodhesu viya
heṭṭhupariyavasena bhijjitvā pavattitesu 2- "ayaṃ itthī ayaṃ puriso"ti rajjanādivasena
ālokitavilokitaṃ hoti. Evaṃ tāvettha mūlapariññāvasena asammohasampajaññaṃ
veditabbaṃ.
@Footnote: 1 cha.Ma. āvaṭṭetvā   2 cha.Ma.. patitesu

---------------------------------------------------------------------------------------------
page279.
     Cakkhudvāre pana rūpe āpāthagate bhavaṅgacalanato uddhaṃ sakakiccanipphādanavasena
āvajjanādīsu uppajjitvā niruddhesu avasāne javanaṃ uppajjati. Taṃ pubbe
uppannānaṃ āvajjanādīnaṃ gehabhūte cakkhudvāre āgantukapuriso viya hoti.
Tassa yathā paragehe kiñci yācituṃ paviṭṭhassa āgantukassa purisassa gehasāmikesu
tuṇhimāsīnesu āṇākaraṇaṃ na yuttaṃ. Evaṃ āvajjanādīnaṃ gehabhūte cakkhudvāre
āvajjanādīsupi arajjantesu adussantesu amuyhantesu ca rajjanadussanamuyhanaṃ
ayuttanti evaṃ āgantukabhāvavasena asammohasampajaññaṃ veditabbaṃ.
     Yāni panetāni cakkhudvāre voṭṭhabbanapariyosānāni cittāni uppajjanti,
tāni saddhiṃ sampayuttadhammehi tattha tattheva bhijjanti, aññamaññaṃ na passantīti
itarāni tāvakālikāni honti. Tattha yathā ekasmiṃ ghare sabbesu mānusakesu
matesu avasesassa ekassa taṃkhaṇaññeva maraṇadhammassa na yuttā naccagītādīsu
abhirati nāma, evameva ekadvāre sampayuttesu āvajjanādīsu tattha tattheva
matesu avasesassa taṃkhaṇeyeva maraṇadhammassa javanassāpi rajjanadussanamuyhanavasena
abhirati nāma na yuttāti evaṃ tāvakālikabhāvavasena asammohasampajaññaṃ veditabbaṃ.
     Apica khandhāyatanadhātupaccayapaccavekkhaṇavasena cetaṃ veditabbaṃ. Ettha hi
cakkhuñceva rūpañca rūpakkhandho, dassanaṃ viññāṇakkhandho, taṃsampayuttā vedanā
vedanākkhandho, saññā saññākkhandho, phassādikā saṅkhārakkhandho. Evametesaṃ
pañcannaṃ khandhānaṃ samavāye ālokanavilokanaṃ paññāyati. Tattha ko eko
āloketi, ko viloketi. Tathā cakkhuṃ cakkhvāyatanaṃ, rūpaṃ rūpāyatanaṃ, dassanaṃ manāyatanaṃ,
vedanādayo sampayuttadhammā dhammāyatanaṃ. Evameva tesaṃ catunnaṃ, āyatanānaṃ samavāye
ālokanavilokanaṃ paññāyati. Tattha ko eko āloketi, ko viloketi. Tathā
cakkhu cakkhudhātu, rūpaṃ rūpadhātu, dassanaṃ cakkhuviññāṇadhātu, taṃsampayuttā vedanādayo
dhammadhātu, evametāsaṃ catunnaṃ dhātūnaṃ samavāye ālokanavilokanaṃ paññāyati.
Tattha ko eko āloketi, ko viloketi. Tathā cakkhu nissayapaccayo, rūpaṃ
ārammaṇapaccayo, āvajjanaṃ anantarasamanantarūpanissayanatthivigatapaccayo, āloko

---------------------------------------------------------------------------------------------
page280.
Upanissayapaccayo, vedanādayo sahajātapaccayā. Evametesaṃ paccayānaṃ samavāye
ālokanavilokanaṃ paññāyati. Tattha ko eko āloketi, ko viloketīti evamettha
khandhāyatanadhātupaccayapaccavekkhaṇavasenapi asammohasampajaññaṃ veditabbaṃ.
     Sammiñjite pasāriteti pabbānaṃ sammiñjanapasāraṇe. Tattha cittavaseneva
sammiñjanapasāraṇaṃ akatvā hatthapādānaṃ sammiñjanapasāraṇapaccayā atthānatthaṃ
parigaghetvā atthaparigagaṇhanaṃ sātthakasampajaññaṃ. Tattha hatthapāde aticiraṃ
sammiñjitvā vā pasāritvā vā ṭhitassa khaṇe khaṇe vedanā uppajjanti, cittaṃ
ekaggaṃ na labhati, kammaṭṭhānaṃ paripatati, visesaṃ na adhigacchati. Kālena 1-
sammiñjantassa kālena 1- pasārentassa pana tā vedanā na uppajjanti, cittaṃ
ekaggaṃ hoti, kammaṭṭhānaṃ phātiṃ gacchati, visesaṃ adhigacchatīti evaṃ
atthānatthapariggaṇhanaṃ veditabbaṃ.
     Atthe pana satipi sappāyāsappāyaṃ pariggaṇhitvā sappāyapariggahaṇaṃ
sappāyasampajaññaṃ. Tatrāyaṃ nayo:- mahācetiyaṅgaṇe kira daharabhikkhū sajjhāyaṃ
karonti. 2- Tesaṃ piṭṭhipasse daharabhikkhuniyo dhammaṃ suṇanti. Tatreko daharo hatthaṃ
pasāretvā kāyasaṃsaggaṃ patvā teneva kāraṇena gihī jāto. Aparopi bhikkhu pādaṃ
pasārento aggimhi pasāresi, aṭṭhiṃ āhacca pādo jhāyi. Aparo vammike
pasāresi, so āsīvisena daṭṭho. Aparo cīvarakuṭidaṇḍake pasāresi, taṃ maṇisappo
ḍaṃsi. Tasmā evarūpe asappāye apasāretvā sappāye pasāretabbaṃ. Idamettha
sappāyasampajaññaṃ.
     Gocarasampajaññaṃ pana mahātheravatthunā dīpetabbaṃ:- mahāthero kira
divāṭṭhāne nisinno antevāsikehi saddhiṃ kathayamāno sahasā hatthaṃ sammiñjitvā
puna yathāṭṭhāne ṭhapetvā saṇikaṃ sammiñjesi. Taṃ antevāsikā pucchiṃsu "kasmā
bhante sahasā hatthaṃ sammiñjitvā puna yathāṭṭhāne ṭhapetvā saṇikaṃ sammiñjayitthā"ti.
Yato paṭṭhāyāhaṃ āvuso kammaṭṭhānaṃ manasikātuṃ āraddho, na me kammaṭṭhānaṃ
muñcitvā hattho sammiñjitapubbo, idāni pana tumhehi saddhiṃ kathayamānena
@Footnote: 1 cha.Ma. kāle          2 cha.Ma. gaṇhanti

---------------------------------------------------------------------------------------------
page281.
Kammaṭṭhānaṃ muñcitvā sammiñjito, tasmā puna yathāṭṭhāne ṭhapetvā
sammiñjesinti. Sādhu bhante bhikkhunā nāma evarūpena bhavitabbanti. Evametthāpi
kammaṭṭhānāvijahanameva gocarasampajaññanti veditabbaṃ.
     Abbhantare attā nāma koci sammiñjento vā pasārento vā natthi.
Vuttappakāracittakiriyavāyodhātuvipphārena pana suttākaḍḍhanavasena dāruyantassa
hatthapādalālanaṃ viya sammiñjanapasāraṇaṃ hotīti evaṃ parijānanaṃ panettha
asammohasampajaññanti veditabbaṃ.
     Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena
pattassa bhikkhāpaṭiggahaṇādivasena paribhogo dhāraṇaṃ nāma. Tattha saṅghāṭicīvaradhāraṇe
tāva nivāsetvā pārupitvā ca piṇḍāya carato āmisalābho "sītassa
paṭighātāyā"tiādinā nayena bhagavatā vuttappakāroyeva ca attho attho nāma.
Tassa vasena sātthakasampajaññaṃ veditabbaṃ.
     Uṇhapākatikassa pana dubbalassa ca cīvaraṃ sukhumaṃ sappāyaṃ. Sītālukassa ghanaṃ
dupaṭṭaṃ. Viparītaṃ asappāyaṃ. Yassa kassaci jiṇṇaṃ asappāyameva. Aggaḷādidānena
hissa taṃ palibodhakaraṃ hoti. Tathā paṭṭadukūlādibhedaṃ 1- lobhanīyaṃ cīvaraṃ. Tādisaṃ
hi araññe ekekassa nivāsanantarāyakaraṃ jīvitantarāyakaraṃ vāpi hoti. Nippariyāyena
pana yaṃ nimittakammādimicchājīvavasena uppannaṃ, yañcassa sevamānassa akusalā
dhammā abhivaḍḍhanti, kusalā dhammā parihāyanti, taṃ asappāyaṃ. Viparītaṃ sappāyaṃ.
Tassa vasenettha sappāyasampajaññaṃ, kammaṭṭhānāvijahanavaseneva ca gocarasampajaññaṃ
veditabbaṃ.
     Abbhantare attā nāma koci cīvaraṃ pārupanto nāma natthi. Vuttappakāra-
cittakiriyavāyodhātuvipphāreneva pana cīvarapārupanaṃ hoti. Tattha cīvaraṃpi acetanaṃ,
kāyopi acetano. Cīvaraṃ na jānāti "mayā kāyo pāruto"ti. Kāyopi na jānāti
"ahaṃ cīvarena pāruto"ti, dhātuyova dhātusamūhaṃ paṭicchādenti paṭapilotikāya
@Footnote: 1 cha.Ma. paṭṭuṇṇadukūlādibhedaṃ

---------------------------------------------------------------------------------------------
page282.
Potthakarūpapaṭicchādane viya. Tasmā neva sundaraṃ cīvaraṃ labhitvā somanassaṃ kātabbaṃ,
na asundaraṃ labhitvā domanassaṃ. Nānāvammikacetiyarukkhādīsu 1- hi keci
mālāgandhadhūpavatthādīhi sakkāraṃ karonti, keci gūthamuttakaddamadaṇḍasatthappahārādīhi
asakkāraṃ, na tena vammikarukkhādayo somanassaṃ vā domanassaṃ vā karonti. Evameva
neva sundaraṃ cīvaraṃ labhitvā somanassaṃ kātabbaṃ. Na asundaraṃ labhitvā domanassanti
evaṃ pavattapaṭisaṅkhānavasenettha asammohasampajaññaṃ veditabbaṃ.
     Pattadhāraṇepi pattaṃ sahasāva agahetvā imaṃ gahetvā piṇḍāya caramāno
bhikkhaṃ labhissāmīti evaṃ pattagahaṇapaccayā paṭilabhitabbaatthavasena sātthakasampajaññaṃ
veditabbaṃ.
     Kīsadubbalasarīrassa pana garupatto asappāyo. Yassa kassaci
catupañcagaṇṭhikāhato dubbisodhanīyo asappāyova. Duddhotapatto hi na vaṭṭati, taṃ
dhovantasseva cassa palibodho hoti. Maṇivaṇṇapatto pana lobhanīyo cīvare
vuttanayeneva asappāyo. Nimittakammādivasena laddho pana yañcassa sevamānassa
akusalā dhammā abhivaḍḍhanti, kusalā dhammā parihāyanti, ayaṃ ekantaasappāyova.
Viparīto sappāyo. Tassa vasenettha sappāyasampajaññaṃ, kammaṭṭhānāvijahanavaseneva
ca gocarasampajaññaṃ veditabbaṃ.
     Abbhantare attā nāma koci pattaṃ gaṇhanto natthi. Vuttappakāra-
cittakiriyavāyodhātuvipphāreneva pana pattagahaṇaṃ nāma hoti. Tattha pattopi acetano,
hatthāpi acetanā. Patto na jānāti "ahaṃ hatthehi gahito"ti. Hatthāpi na
jānanti "patto amhehi gahito"ti. Dhātuyova dhātusamūhaṃ gaṇhanti saṇḍāsena
aggivaṇṇapattagahaṇe viyāti evaṃ pavattapaṭisaṅkhānavasenettha asammohasampajaññaṃ
veditabbaṃ.
     Apica yathā chinnahatthapāde vaṇamukhehi paggharitapubbalohitakimikule
nīlamakkhikasamparikiṇṇe anāthasālāyaṃ nipanne anāthamanusse disvā dayālukā
@Footnote: 1 cha.Ma. nāgavammikacetiyarukkhādīsu.

---------------------------------------------------------------------------------------------
page283.
Purisā tesaṃ vaṇapaṭicchādanacoḷakāni ceva kapālādīhi ca bhesajjāni upanāmenti.
Tattha coḷakānipi kesañci saṇhāni, kesañci thūlāni pāpuṇanti. Bhesajjakapālakānipi
kesañci susaṇṭhānāni, kesañci dussaṇṭhānāni pāpuṇanti, na te tattha
sumanā vā dummanā vā honti. Vaṇapaṭicchādanamatteneva hi coḷakena
bhesajjapaṭiggahaṇamattakeneva ca kapālakena tesamattho, evameva yo bhikkhu vaṇacoḷakaṃ viya
cīvaraṃ, bhesajjakapālakaṃ viya pattaṃ, kapālake bhesajjamiva ca patte laddhabhikkhaṃ
sallakkheti. Ayaṃ saṅghāṭipattacīvaradhāraṇe asammohasampajaññena
uttamasampajaññakārīti veditabbo.
     Asitādīsu asiteti piṇḍapātabhojane. Pīteti yāguādipāne. Khāyiteti
piṭṭhakhajjakādikhādane. Sāyiteti madhuphāṇitādisāyane. Tattha "neva davāyā"ti
ādinā nayena vutto aṭṭhavidhopi attho attho nāma. Tassa vasena
sātthakasampajaññaṃ veditabbaṃ. Lūkhapaṇītatittamadhurādīsu pana yena bhojanena yassa aphāsu
hoti, taṃ tassa asappāyaṃ. Yaṃ pana nimittakammādivasena paṭiladdhaṃ, yañcassa
bhuñjato akusalā dhammā abhivaḍḍhanti, kusalā dhammā parihāyanti, taṃ
ekantaasappāyameva viparītaṃ sappāyaṃ. Tassa vasena 1- sappāyasampajaññaṃ,
kammaṭṭhānāvijahanavaseneva ca gocarasampajaññaṃ veditabbaṃ.
     Abbhantare attā nāma koci bhuñjako natthi, vuttappakāracittakiriya-
vāyodhātuvipphāravaseneva pana pattapaṭiggahaṇaṃ nāma hoti. Cittakiriyavāyodhātu-
vipphāravaseneva hatthassa patte otāraṇaṃ nāma hoti. Cittakiriyavāyodhātuvipphāreneva
ālopakaraṇaṃ ālopauddharaṇaṃ mukhavivaraṇaṃ ca hoti. Na koci kuñcikāya yantakena
ca hanukaṭṭhīni vivarati, cittakiriyavāyodhātuvipphāreneva ālopassa mukhe ṭhapanaṃ,
uparidantānaṃ musalakiccasādhanaṃ, heṭṭhādantānaṃ udukkhalakiccasādhanaṃ, jivhāya
hatthakiccasādhanañca hoti.
     Iti naṃ tattha aggajivhāya tanukakheḷo mūlajivhāya bahalakheḷo makkheti. Taṃ
heṭṭhādantaudukkhale jivhāhatthaparivattitaṃ kheḷaudakatemitaṃ
uparidantamusalasañcuṇṇitaṃ
@Footnote: 1 cha.Ma. tassa vasenettha

---------------------------------------------------------------------------------------------
page284.
Koci kaṭacchunā vā dabbiyā vā anto pavesanto nāma natthi, vāyodhātuyāva
pavisati. Paviṭṭhaṃ paviṭṭhaṃ koci palālasantharakaṃ 1- katvā dhārento nāma natthi,
vāyodhātuvaseneva tiṭṭhati. Ṭhitaṃ ṭhitaṃ koci uddhanaṃ katvā aggiṃ jāletvā
paccanto nāma natthi, tejodhātuyā ca paccati. 2- Pakkaṃ pakkaṃ koci daṇḍena
vā yaṭṭhiyā vā bahinīharako nāma natthi, vāyodhātuyeva nīharati.
     Iti vāyodhātu atiharati ca vītiharati ca dhāreti ca pavatteti ca sañcuṇṇeti
ca visoseti ca nīharati ca. Paṭhavīdhātu dhāreti ca parivatteti ca sañcuṇṇeti ca
visoseti ca. Āpodhātu sineheti ca allatañca anupāleti. Tejodhātu antopaviṭṭhaṃ
paripāceti. Ākāsadhātu añjaso hoti. Viññāṇadhātu tattha tattha sammāpayogamanvāya
ābhuñjatīti 3- evaṃ pavattapaṭisaṅkhānavasenettha asammohasampajaññaṃ veditabbaṃ.
     Apica gamanato pariyesanato paribhogato āsayato nidhānato aparipakkato
paripakkato phalato nisandato sammakkhanatoti 4- evaṃ dasavidhaṃ paṭikūlabhāvaṃ paccavekkhaṇato
cettha asammohasampajaññaṃ veditabbaṃ. Vitthārakathā panettha visuddhimagge
āhārapaṭikūlasaññāniddesato gahetabbā.
     Uccārapassāvakammeti uccārassa ca passāvassa ca karaṇe. Tattha pattakāle
uccārapassāvaṃ akarontassa sakalasarīrato sedā muñcanti, akkhīni bhamanti, cittaṃ
na ekaggaṃ hoti, aññe ca rogā uppajjanti. Karontassa pana sabbantaṃ
na hotīti ayamettha attho. Tassa vasena sātthakasampajaññaṃ veditabbaṃ. Aṭṭhāne
uccārapassāvaṃ karontassa pana āpatti hoti, ayaso vaḍḍhati, jīvitantarāyo
hoti. Paṭirūpe ṭhāne karontassa sabbantaṃ na hotīti idamettha sappāyaṃ.
Tassa vasena sappāyasampajaññaṃ, kammaṭṭhānāvijahanavaseneva ca gocarasampajaññaṃ
veditabbaṃ.
     Abbhantare attā nāma koci uccārapassāvaṃ karonto natthi.
Cittakiriyavāyodhātuvipphāreneva pana uccārapassāvakammaṃ hoti. Yathā pana pakke
@Footnote: 1 cha.Ma. palālasantharaṃ   2 Ma. pacati    3 cha.Ma. ābhujatīti   4 cha.Ma. sammakkhaṇatoti

---------------------------------------------------------------------------------------------
page285.
Gaṇḍe gaṇḍabhedena pubbalohitaṃ akāmatāya nikkhamati, yathā ca atibharitā
udakabhājanā udakaṃ akāmatāya nikkhamati, evaṃ pakkāsayamuttavatthīsu sannissitā 1-
uccārapassāvā vāyuvegasamuppīḷitā akāmatāyapi nikkhamanti. Yo 2- panāyaṃ evaṃ
nikkhamanto uccārapassāvo neva tassa bhikkhuno attano hoti, na parassa. Kevalaṃ
sarīranissandova hoti. Yathākiṃ? yathā udakakumbhato 3- purāṇaudakaṃ chaḍḍentassa
neva taṃ attano hoti, na paresaṃ. Kevalaṃ paṭijagganamattameva hoti. Evaṃ
pavattapaṭisaṅkhānavasenettha asammohasampajaññaṃ veditabbaṃ.
     Gatādīsu gateti gamane. Ṭhiteti ṭhāne. Nisinneti nisajjāya. Sutteti
sayane. Jāgariteti jāgaraṇe. Bhāsiteti kathane. Tuṇhībhāveti akathane. "gacchanto
vā gacchāmīti pajānāti, ṭhito vā ṭhitomhīti pajānāti, nisinno vā
nisinnomhīti pajānāti, sayāno vā sayānomhīti pajānātī"ti imasmiñhi ṭhāne
addhānairiyāpathā kathitā. "abhikkante paṭikkante ālokite vilokite sammiñjite
pasārite"ti imasmiṃ majjhimā. "gate ṭhite nisinne sutte jāgarite"ti idha pana
khuddakacuṇṇiyairiyāpathā kathitā. Tasmā etesupi vuttanayeneva sampajānakāritā
veditabbā.
     Tipiṭakamahāsivatthero panāha:- yo ciraṃ gantvā vā caṅkamitvā vā
aparabhāge ṭhito iti paṭisañcikkhati "caṅkamanakāle pavattā rūpārūpadhammā ettheva
niruddhā"ti, ayaṃ gate sampajānakārī nāma. Yo sajjhāyaṃ vā karonto pañhaṃ
vā vissajjento kammaṭṭhānaṃ vā manasikaronto ciraṃ ṭhatvā aparabhāge nisinno
iti paṭisañcikkhati "ṭhitakāle pavattā rūpārūpadhammā ettheva niruddhā"ti, ayaṃ
ṭhite sampajānakārī nāma. Yo sajjhāyādikaraṇavaseneva ciraṃ nisīditvā aparabhāge
nipanno iti paṭisañcikkhati "nisinnakāle pavattā rūpārūpadhammā ettheva
niruddhā"ti, ayaṃ nisinne sampajānakārī nāma. Yo pana nipannakova 4- sajjhāyaṃ
vā karonto kammaṭṭhānaṃ vā manasikaronto niddaṃ okkamitvā aparabhāge
uṭṭhāya iti paṭisañcikkhati "sayanakāle pavattā rūpārūpadhammā ettheva niruddhā"ti,
ayaṃ sutte ca jāgarite ca sampajānakārī nāma. Kiriyamayacittānañhi appavattaṃ
@Footnote: 1 cha.Ma. sannicitā   2 cha.Ma. so   3 cha.Ma. udakatumbato   4 cha.Ma. va-saddo na dissati

---------------------------------------------------------------------------------------------
page286.
Suttaṃ nāma, pavattaṃ jāgaritaṃ nāmāti. Yo pana bhāsamāno "ayaṃ saddo nāma
oṭṭhe ca paṭicca dante ca jivhañca tāluñca paṭicca cittassa ca tadanurūpaṃ
payogaṃ paṭicca jāyatī"ti sato sampajāno bhāsati, ciraṃ vā pana kālaṃ sajjhāyaṃ
vā katvā dhammaṃ vā kathetvā kammaṭṭhānaṃ vā parivattetvā pañhaṃ vā vissajjetvā
aparabhāge tuṇhībhūto iti paṭisañcikkhati "bhāsitakāle uppannā rūpārūpadhammā
ettheva niruddhā"ti, ayaṃ bhāsite sampajānakārī nāma. Yo tuṇhībhūto ciraṃ
dhammaṃ vā kammaṭṭhānaṃ vā manasikatvā aparabhāge iti paṭisañcikkhati "tuṇhībhūtakāle
pavattā rūpārūpadhammā ettheva niruddhā, upādārūpappavattiyā sati bhāsati
nāma, asati tuṇhī bhavati nāmā"ti, ayaṃ tuṇhībhāve sampajānakārī nāmāti.
     Tayidaṃ mahāsivattherena vuttaṃ asammohadhuraṃ imasmiṃ satipaṭṭhānasutte
adhippetaṃ. Sāmaññaphale pana sabbaṃpi catubbidhaṃ sampajaññaṃ labhati. 1- Tasmā visesato
ettha asammohasampajaññasseva vasena sampajaññakāritā 2- veditabbā. Sampajānakārī
sampajānakārīti ca sabbapadesu satisampayuttasseva sampajaññassa vasena attho
veditabbo. Vibhaṅgappakaraṇe pana "sato sampajāno abhikkamati, sato sampajāno
paṭikkamatī"ti 3- evaṃ etāni padāni vibhattāneva.
     Iti ajjhattaṃ vāti evaṃ catusampajaññapariggaṇhanena 4- attano vā
kāye, parassa vā kāye, kālena vā attano, kālena vā parassa kāye
kāyānupassī viharati. Idhāpi 5- samudayavayadhammānupassītiādīsu rūpakkhandhasseva
samudayo ca vayo ca nīharitabbo. Sesaṃ vuttasadisameva.
     Idha catusampajaññapariggāhikā sati dukkhasaccaṃ, tassā samuṭṭhāpikā
purimataṇhā samudayasaccaṃ, ubhinnaṃ appavatti nirodhasaccaṃ, vuttappakāro ariyamaggo
maggasaccaṃ. Evaṃ catusaccavasena ussakkitvā nibbutiṃ pāpuṇātīti idhamekassa
catusampajaññapariggāhakassa bhikkhuno vasena yāva arahattā niyyānamukhanti.
                     Catusampajaññapabbavaṇṇanā niṭṭhitā.
                          -------------
@Footnote: 1 cha.Ma. labbhati     2 cha.Ma. sampajānakāritā    3 abhi. vibhaṅga. 35/523/301 jhānavibhaṅga
@4 cha.Ma.....pariggahaṇena, sabbattha evamuparipi  5 ka. idha

---------------------------------------------------------------------------------------------
page287.
                       Paṭikūlamanasikārapabbavaṇṇanā
     [110] Evaṃ catusampajaññavasena kāyānupassanaṃ vibhajitvā idāni
paṭikūlamanasikāravasena vibhajituṃ puna caparantiādimāha. Tattha imameva kāyanti
ādīsu yaṃ vattabbaṃ siyā, taṃ sabbaṃ sabbākārena vitthārato visuddhimagge
kāyagatāsatikammaṭṭhāne vuttaṃ. Ubhatomukhāti heṭṭhā ca upari cāti dvīhi mukhehi
yuttā. Nānāvihitassāti nānāvidhassa.
     Idaṃ panettha opammasaṃsandanaṃ:- ubhatomukhā mūtoḷi 1- viya hi
cātummahābhūtiko kāyo, tattha missitvā pakkhittanānāvidhadhaññaṃ viya kesādayo
dvattiṃsākārā, cakkhumā puriso viya yogāvacaro, tassa taṃ mūtoḷiṃ muñcitvā
paccavekkhato nānāvidhadhaññassa pākaṭakālo viya yogino dvattiṃsākārassa vibhūtākāro 2-
veditabbo.
     Iti ajjhattaṃ vāti evaṃ kesādīsu pariggaṇhanena attano vā kāye, parassa
vā kāye, kālena vā attano, kālena vā parassa kāye kāyānupassī
viharati, ito paraṃ vuttanayameva. Kevalañhi idha dvattiṃsākārapariggāhikā sati
dukkhasaccanti evaṃ yojanaṃ katvā niyyānamukhaṃ veditabbaṃ. Sesaṃ purimasadisamevāti.
                    Paṭikūlamanasikārapabbavaṇṇanā niṭṭhitā.
                        -----------------
                        Dhātumanasikārapabbavaṇṇanā
     [111] Evaṃ paṭikūlamanasikāravasena kāyānupassanaṃ vibhajitvā idāni
dhātumanasikāravasena vibhajituṃ puna caparantiādimāha. Tatrāyaṃ opammasaṃsandanena
saddhiṃ atthavaṇṇanā:- yathā koci goghātako vā tasseva vā bhattavettanabhato
antevāsiko gāviṃ vadhitvā vinivijjhitvā catasso disā gatānaṃ mahāpathānaṃ
vemajjhaṭṭhānasaṅkhāte catumahāpathe koṭṭhāsaṃ koṭṭhāsaṃ katvā nisinno assa,
evameva bhikkhu catunnaṃ iriyāpathānaṃ yena kenaci ākārena ṭhitattā yathāṭhitaṃ,
@Footnote: 1 cha.Ma. putoḷi             2 Ma. vibhūtakālo

---------------------------------------------------------------------------------------------
page288.
Yathāṭhitattā ca yathāpaṇihitaṃ kāyaṃ "atthi imasmiṃ kāye paṭhavīdhātu .pe.
Vāyodhātū"ti evaṃ paccavekkhati.
     Kiṃ vuttaṃ hoti:- yathā goghātakassa gāviṃ posentassāpi āghātanaṃ
āharantassāpi āharitvā tattha bandhitvā ṭhapentassāpi vadhentassāpi vadhitaṃ
mataṃ passantassāpi tāvadeva gāvīti saññā na antaradhāyati, yāva naṃ padāletvā
vilaso 1- na vibhajati. Vibhajitvā nisinnassa pana gāvīti saññā antaradhāyati,
maṃsasaññā pavattati, nāssa evaṃ hoti "ahaṃ gāviṃ vikkiṇāmi, ime gāviṃ
harantī"ti. Atha khvassa "ahaṃ maṃsaṃ vikkiṇāmi, ime maṃsaṃ haranti"icceva hoti,
evameva imassāpi bhikkhuno pubbe bālaputhujjanakāle gihībhūtassāpi
pabbajitassāpi tāvadeva sattoti vā puggaloti vā saññā na antaradhāyati, yāva
imameva kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati.
Dhātuso paccavekkhato panassa sattasaññā antaradhāyati, dhātuvaseneva cittaṃ
santiṭṭhati. Tenāha bhagavā "imameva kāyaṃ yathāṭhitaṃ yathāpaṇihitaṃ dhātuso paccavekkhati,
atthi imasmiṃ kāye paṭhavīdhātu āpodhātu tejodhātu vāyodhātūti, seyyathāpi
bhikkhave dakkho goghātako vā .pe. Vāyodhātū"ti.
     Goghātako viya hi yogī, gāvīsaññā viya sattasaññā, catumahāpatho viya
catuiriyāpatho, vilaso vibhajitvā nisinnagoghātako 2- viya dhātuso paccavekkhaṇanti.
Ayamettha pālivaṇṇanā, kammaṭṭhānakathā pana visuddhimagge vitthāritā.
     Iti ajjhattaṃ vāti evaṃ catudhātupariggaṇhanena 3- attano vā kāye,
kālena vā attano, kālena vā parassa kāye kāyānupassī viharati. Ito paraṃ
vuttanayameva. Kevalañhi idha catudhātupariggāhikā sati dukkhasaccanti evaṃ yojanaṃ
katvā niyyānamukhaṃ veditabbaṃ. Sesaṃ purimasadisamevāti.
                    Dhātumanasikārapabbavaṇṇanā niṭṭhitā.
                         --------------
@Footnote: 1 cha.Ma. bīlaso, i. dilaso evamuparipi       2 cha.Ma., i. nisinnabhāvo
@3 cha.Ma.....pariggahaṇena sabbattha evamuparipi

---------------------------------------------------------------------------------------------
page289.
                         Navasīvathikāpabbavaṇṇanā
     [112] Evaṃ dhātumanasikāravasena kāyānupassanaṃ vibhajitvā idāni navahi
sīvathikāpabbehi vibhajituṃ puna caparantiādimāha. Tattha seyyathāpi passeyyāti
yathā passeyya. Sarīranti matasarīraṃ. Sīvathikāya chaḍḍitanti susāne apaviṭṭhaṃ. Ekāhaṃ
matassa assāti ekāhamataṃ. Dvīhaṃ matassa assāti dvīhamataṃ. Tīhaṃ matassa assāti
tīhamataṃ. Bhastā viya vāyunā uddhaṃ jīvitapariyādānā yathānukkamaṃ samuggatena
sūnabhāvena uddhumātattā uddhumātakaṃ. Vinīlaṃ vuccati viparibhinnavaṇṇaṃ. Vinīlameva
vinīlakaṃ. Paṭikūlattā vā kucchitaṃ vinīlanti vinīlakaṃ. Maṃsussadaṭṭhānesu
rattavaṇṇassa pubbasanniccayaṭṭhānesu setavaṇṇassa yebhuyyena vinīlavaṇṇassa
nīlaṭṭhānesu nīlasāṭakapārutasseva chavasarīrassetaṃ adhivacanaṃ. Paribhinnaṭṭhānepi 1- navahi
vā vaṇamukhehi vissandamānaṃ pubbaṃ vipubbaṃ. Vipubbameva vipubbakaṃ, paṭikūlattā vā
kucchitaṃ vipubbanti vipubbakaṃ. Vipubbakaṃ jātaṃ tathābhāvaṃ gatanti vipubbakajātaṃ.
     So imameva kāyanti so bhikkhu imaṃ attano kāyaṃ tena kāyena saddhiṃ
ñāṇena upasaṃharati upaneti. Kathaṃ? ayaṃpi kho kāyo evaṃdhammo evaṃbhāvī
evaṃanatītoti.
     Kiṃ 1-  vuttaṃ hoti:- āyu usmā viññāṇanti imesaṃ tiṇṇaṃ dhammānaṃ
atthitāya ayaṃ kāyo ṭhānagamanādikkhamo hoti, imesaṃ pana vigamā ayaṃpi evaṃdhammo
evaṃpūtikasabhāvoyeva, evaṃbhāvīti evaṃuddhumātādibhedo bhavissati, evaṃanatītoti
evaṃuddhumātādibhāvaṃ anatikkanto.
     Iti ajjhattaṃ vāti evaṃ uddhumātādipariggaṇhanena attano vā kāye,
parassa vā kāye, kālena vā attano, kālena vā parassa kāye kāyānupassī
viharati.
     Khajjamānanti udarādīsu nisīditvā udaramaṃsaṃ oṭṭhamaṃsaṃ akkhikuṭādīni
luñcitvā khādiyamānaṃ. Samaṃsalohitanti sesāvasesamaṃsalohitayuttaṃ.
@Footnote: 1 cha.Ma., i. paribhinnaṭṭhānehi.      2 cha.Ma., i. idaṃ

---------------------------------------------------------------------------------------------
page290.
Nimmaṃsalohitamakkhitanti maṃse khīṇepi lohitaṃ na sussati, taṃ sandhāya vuttaṃ
"nimmaṃsalohitamakkhitan"ti. Aññenāti aññena disābhāgena. Hatthaṭṭhikanti
catusaṭṭhibhedaṃpi hatthaṭṭhikaṃ pāṭiyekkaṃ vippakiṇṇaṃ. Pādaṭṭhikādīsupi eseva nayo.
Terovassikānīti atikkantasaṃvaccharāni. Pūtīnīti abbhokāse ṭhitāni
vātātapavuṭṭhisamphasse na terovassikāneva pūtīni honti. Antobhūmigatāni
pana cirataraṃ tiṭṭhanti. Cuṇṇakajātānīti cuṇṇacuṇṇaṃ hutvā vippakiṇṇāni. Sabbattha
so imamevāti vuttanayena khajjamānādīnaṃ vasena yojanā kātabbā.
     Iti ajjhattaṃ vāti evaṃ khajjamānādipariggaṇhanena yāva cuṇṇakabhāvā
attano vā kāye, parassa vā kāye, kālena vā attano, kālena vā parassa
kāye kāyānupassī viharati.
     Idha pana ṭhatvā navasīvathikā samodhānetabbā. "ekāhamataṃ vā"tiādinā
nayena vuttā sabbāpi ekā, "kākehi vā khajjamānan"tiādikā ekā,
"aṭṭhikasaṅkhalikaṃ samaṃsalohitaṃ nahārusambandhan"ti ekā, "nimmaṃsalohitamakkhitaṃ
nahārusambandhan"ti ekā, "apagatamaṃsalohitaṃ nahārusambandhan"ti ekā, "aṭṭhikāni
apagatasambandhanānī"tiādikā ekā, "aṭṭhikāni setāni saṅkhavaṇṇapaṭibhāgānī"ti
ekā, "puñjakitāni terovassikānī"ti ekā, "pūtīni cuṇṇakajātānī"ti ekā.
     Evaṃ kho bhikkhaveti idha 1- navasīvathikā dassetvā kāyānupassanaṃ niṭṭhapento
āha. Tattha navasīvathikāpariggāhikā sati dukkhasaccaṃ, tassā samuṭṭhāpikā purimataṇhā
samudayasaccaṃ, ubhinnaṃ appavatti nirodhasaccaṃ, dukkhaparijānano samudayaṃ pajahano
nirodhārammaṇo ariyamaggo maggasaccaṃ. Evaṃ catusaccavaseneva ussakkitvā nibbutiṃ
pāpuṇātīti idaṃ navasīvathikāpariggāhakānaṃ bhikkhūnaṃ yāva arahattā niyyānamukhanti.
                     Navasīvathikāpabbavaṇṇanā niṭṭhitā.
     Ettāvatā ca ānāpānapabbaṃ iriyāpathapabbaṃ catusampajaññapabbaṃ
paṭikūlamanasikārapabbaṃ dhātumanasikārapabbaṃ navasīvathikāpabbāni"ti 2- catuddasapabbā
kāyānupassanā niṭṭhitā hoti. Tattha ānāpānapabbaṃ paṭikūlamanasikārapabbanti
@Footnote: 1 cha.Ma. idaṃ       2 i. nava....pabbanti

---------------------------------------------------------------------------------------------
page291.
Imāneva dve appanākammaṭṭhānāni. Sīvathikānaṃ pana ādīnavānupassanāvasena
vuttattā sesāni dvādasāpi upacārakammaṭṭhānānevāti.
                        Kāyānupassanā niṭṭhitā.
                          -------------
                        Vedanānupassanāvaṇṇanā
     [113] Evaṃ bhagavā cuddasavidhena kāyānupassanāsatipaṭṭhānaṃ kathetvā
idāni navavidhena vedanānupassanaṃ kathetuṃ kathañca bhikkhaveti ādimāha. Tattha
sukhaṃ vedananti kāyikaṃ vā cetasikaṃ vā sukhaṃ vedanaṃ vediyamāno "ahaṃ sukhaṃ vedanaṃ
vediyāmī"ti pajānātīti attho. Tattha kāmaṃ uttānaseyyakāpi dārakā
thaññapivanādikāle sukhaṃ vediyamānā "sukhaṃ vediyamānā"ti pajānanti, na panetaṃ evarūpaṃ
jānanaṃ sandhāya vuttaṃ. Evarūpaṃ jānanaṃ hi sattūpaladdhiṃ na vijahati, sattasaññaṃ
na ugghāṭeti, kammaṭṭhānaṃ satipaṭṭhānabhāvanā vā na hoti. Imassa pana bhikkhuno
jānanaṃ sattūpaladdhiṃ vijahati, sattasaññaṃ ugghāṭeti, kammaṭṭhānaṃ ceva satipaṭṭhānabhāvanā
ca hoti. Idañhi "ko vediyati, kassa vedanā, kiṃkāraṇā vedanā"ti
evaṃ sampajānavediyanaṃ sandhāya vuttaṃ.
     Tattha ko vediyatīti na koci satto vā puggalo vā vediyati. Kassa
vedanāti na kassaci sattassa vā puggalassa vā vedanā. Kiṃkāraṇā vedanāti
vatthuārammaṇāva panassa vedanā. 1- Tasmā esa evaṃ pajānāti "taṃ taṃ
sukhādīnaṃ vatthuṃ ārammaṇaṃ katvā vedanāva vediyati, taṃ pana vedanāpavattiṃ upādāya
`ahaṃ vediyāmī'ti vohāramattaṃ hotī"ti. Evaṃ vedanāva vatthuṃ ārammaṇaṃ katvā
vedanāva vediyatīti sallakkhento esa "sukhaṃ vedanaṃ vediyāmī"ti pajānātīti
veditabbo. Cittalatāpabbate aññataro thero viya. Thero kira aphāsukakāle
balavavedanāya nitthunanto aparāparaṃ parivattati. Tameko daharo āha "kataraṃ vo
bhante ṭhānaṃ rujjatī"ti. Āvuso pāṭiyekkaṃ rujjanaṭṭhānaṃ nāma natthi, vatthuṃ
@Footnote: 1 ka. vedanāti

---------------------------------------------------------------------------------------------
page292.
Ārammaṇaṃ katvā vedanāva vediyatīti. Evaṃ jānanakālato paṭṭhāya adhivāsetuṃ
vaṭṭati no bhanteti. Adhivāsemi āvusoti. Adhivāsanā bhante seyyāti. Thero
adhivāsesi. Tato vāto yāva hadayā phālesi, mañcake antāni rāsibhūtāni
ahesuṃ. Thero daharassa dassesi "vaṭṭatāvuso ettakā adhivāsanā"ti. Daharo
tuṇhī ahosi. Thero viriyasamathaṃ yojetvā saha paṭisambhidāhi arahattaṃ pāpuṇitvā
samasīsī hutvā parinibbāyi.
     Yathā ca sukhaṃ, evaṃ dukkhaṃ .pe. Nirāmisaṃ adukkhamasukhaṃ vedanaṃ vediyamāno
"nirāmisaṃ adukkhamasukhaṃ vedanaṃ vediyāmī"ti pajānāti. Iti bhagavā rūpakammaṭṭhānaṃ
kathetvā arūpakammaṭṭhānaṃ kathento vedanāvasena kathesi. Duvidhañhi kammaṭṭhānaṃ
rūpakammaṭṭhānañca arūpakammaṭṭhānañca. Rūpapariggaho arūpapariggahotipi etadeva
vuccati. Tattha bhagavā rūpakammaṭṭhānaṃ kathento saṅkhepamanasikāravasena vā
vitthāramanasikāravasena vā catudhātuvavatthānaṃ katheti. Tadubhayaṃpi sabbākārato
visuddhimagge dassitameva.
     Arūpakammaṭṭhānaṃ pana kathento yebhuyyena vedanāvasena katheti. Tividho
hi arūpakammaṭṭhāne abhiniveso phassavasena vedanāvasena cittavasenāti. Kathaṃ?
ekaccassa hi saṅkhittena vā vitthārena vā pariggahite rūpakammaṭṭhāne tasmiṃ
ārammaṇe cittacetasikānaṃ paṭhamābhinipāte 1- taṃ ārammaṇaṃ phusanto uppajjamāno
phasso pākaṭo hoti. Ekaccassa taṃ ārammaṇaṃ anubhavantī uppajjamānā vedanā
pākaṭā hoti. Ekaccassa taṃ ārammaṇaṃ pariggahetvā vijānantaṃ uppajjamānaṃ
viññāṇaṃ pākaṭaṃ hoti. Tattha yassa phasso pākaṭo hoti, sopi "na kevalaṃ
phassova uppajjati, tena saddhiṃ tadeva ārammaṇaṃ anubhavamānā vedanāpi uppajjati,
sañjānamānā 2- saññāpi, cetayamānā cetanāpi, vijānamānaṃ 3- viññāṇaṃpi
uppajjatī"ti phassapañcamakeyeva pariggaṇhati. Yassa vedanā pākaṭā hoti, so
"na kevalaṃ vedanāva uppajjati, tāya saddhiṃ tadevārammaṇaṃ phusamāno phassopi
uppajjati, sañjānamānā 2- saññāpi, cetayamānā cetanāpi, vijānamānaṃ 3- viññāṇaṃpi
uppajjatī"ti phassapañcamakeyeva pariggaṇhati. Yassa viññāṇaṃ pākaṭaṃ hoti, so
@Footnote: 1 cha.Ma. paṭhamābhinipāto     2-2 cha.Ma. sañjānanamānā    3-3 cha.Ma. vijānanamānaṃ

---------------------------------------------------------------------------------------------
page293.
"na kevalaṃ viññāṇameva uppajjati, tena saddhiṃ tadevārammaṇaṃ phusamāno phassopi
uppajjati, anubhavamānā vedanāpi, sañjānamānā saññāpi, cetayamānā cetanāpi
uppajjatī"ti phassapañcamakeyeva pariggaṇhati.
     So "ime phassapañcamakā dhammā kiṃ nissitā"ti upadhārento "vatthuṃ
nissitā"ti pajānāti. Vatthu nāma karajakāyo, yaṃ sandhāya vuttaṃ "idañca pana
me viññāṇaṃ ettha nissitaṃ ettha paṭibaddhan"ti. 1- So atthato bhūtāni ceva
upādārūpāni ca. Evamettha "vatthu rūpaṃ, phassapañcamakā nāman"ti nāmarūpamattameva
passati. Rūpañcettha rūpakkhandho, nāmaṃ cattāro arūpino khandhāti pañcakkhandhamattaṃ
hoti. Nāmarūpavinimuttā hi pañcakkhandhā pañcakkhandhavinimuttaṃ vā nāmarūpaṃ natthi.
     So "ime pañcakkhandhā kiṃhetukā"ti upaparikkhanto "avijjādihetukā"ti
passati. Tato paccayā ceva paccayuppannañca idaṃ, añño satto vā puggalo vā
natthi, suddhasaṅkhārapuñjamattamevāti sappaccayanāmarūpavasena tilakkhaṇaṃ āropetvā
vipassanāpaṭipāṭiyā "aniccaṃ dukkhaṃ anattā"ti sammasanto vicarati.
     So "ajja ajjā"ti paṭivedhaṃ ākaṅkhamāno tathārūpe divase utusappāyaṃ
puggalasappāyaṃ bhojanasappāyaṃ dhammassavanasappāyaṃ ca labhitvā ekapallaṅkena
nisinno vipassanaṃ matthakaṃ pāpetvā arahatte patiṭṭhāti. Evaṃ imesaṃpi tiṇṇaṃ
janānaṃ yāva arahattā kammaṭṭhānaṃ kathitaṃ hoti.
     Idha pana bhagavā arūpakammaṭṭhānaṃ kathento vedanāvasena kathesi. Phassavasena
vā hi viññāṇavasena vā kathiyamānaṃ na pākaṭaṃ hoti, andhakāraṃ viya khāyati.
Vedanāvasena pana pākaṭaṃ hoti. Kasmā? vedanāuppattipākaṭatāya.
Sukhadukkhavedanānañhi uppatti pākaṭā. Yadā sukhaṃ uppajjati, sakalasarīraṃ khobhentaṃ
maddantaṃ pharamānaṃ abhisandayamānaṃ satadhotaṃ sappiṃ khādāpayantaṃ viya satapākatelaṃ
makkhayamānaṃ viya ghaṭasahassena pariḷāhaṃ nibbāpayamānaṃ viya "aho sukhaṃ aho
@Footnote: 1 dī.Sī. 9/234-5/77 sāmaññaphalasutta, Ma.Ma. 13/252/228 mahāsakuludāyisutta

---------------------------------------------------------------------------------------------
page294.
Sukhan"ti vācaṃ nicchārayamānameva uppajjati. Yadā dukkhaṃ uppajjati, sakalasarīraṃ
khobhentaṃ maddantaṃ pharamānaṃ abhisandayamānaṃ tattaphālaṃ pavesantaṃ viya vilīnatambalohena
āsiñcantaṃ viya sukkhatiṇavanappatimhi araññe dāruukkākalāpaṃ pakkhipayamānaṃ 1- viya
"aho dukkhaṃ aho dukkhan"ti vippalāpayamānameva uppajjati. Iti sukhadukkhavedanānaṃ
uppatti pākaṭā hoti.
     Adukkhamasukhā pana duddīpanā andhakārā avibhūtā. Hesā 2- sukhadukkhānaṃ
apagameva sātāsātapaṭikkhepavasena majjhattākārabhūtā adukkhamasukhā vedanāti nayato
gaṇhantassa pākaṭā hoti. Yathākiṃ? yathā antarā piṭṭhipāsāṇaṃ ārohitvā palātassa
migassa anupathaṃ gacchanto migaluddako piṭṭhipāsāṇassa orabhāgepi parabhāgepi
padaṃ disvā majjhe apassantopi "ito āruḷho, ito oruḷho, majjhe
piṭṭhipāsāṇe iminā padesena gato bhavissatī"ti nayato jānāti, evaṃ
āruḷhaṭṭhāne padaṃ viya hi sukhavedanāya uppatti pākaṭā hoti. Oruḷhaṭṭhāne
padaṃ viya dukkhavedanāya uppatti pākaṭā hoti. "ito āruyha ito oruyha
majjheeva gato"ti nayato gahaṇaṃ viya sukhadukkhānaṃ apagameva sātāsātapaṭikkhepavasena
majjhattākārabhūtā adukkhamasukhā vedanāti nayato gaṇhantassa pākaṭā hoti.
Evaṃ bhagavā paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena
nivattetvā ca 3- dassesi.
     Na kevalaṃ idheva evaṃ dassesi, cūḷataṇhāsaṅkhaye mahātaṇhāsaṅkhaye
cūḷavedalle mahāvedalle raṭṭhapālasutte māgandiyasutte dhātuvibhaṅge
āneñjasappāye dīghanikāyamhi mahānidāne sakkapañhe mahāsatipaṭṭhāne saṃyuttamhi
cūḷanidānasutte rukkhopame parivīmaṃsanasutte sakale vedanāsaṃyutteti evaṃ anekesu
suttesu paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena
nivattetvā dassesi. Yathā ca tesu, evaṃ imasmiṃpi satipaṭṭhānasutte paṭhamaṃ
rūpakammaṭṭhānaṃ kathetvā pacchā arūpakammaṭṭhānaṃ vedanāvasena nivattetvā
dassesi.
@Footnote: 1 cha.Ma. khipamānaṃ, Sī. khipiyamānaṃ, Ma. pakkhipamānaṃ   2 cha.Ma. sā
@3 cha.Ma. nibbattetvā va

---------------------------------------------------------------------------------------------
page295.
     Tattha sukhaṃ vedanantiādīsu ayaṃ aparopi pajānanapariyāyo:- sukhaṃ vedanaṃ
vediyāmīti pajānātīti sukhavedanākkhaṇe dukkhavedanāya abhāvato sukhaṃ vedanaṃ
vediyamāno "sukhaṃ vedanaṃ vediyāmī"ti pajānāti. Tena yā pubbe anubhūtapubbā
dukkhā vedanā, tassā idāni abhāvato imissā ca sukhāya vedanāya ito paṭhamaṃ
abhāvato vedanā nāma aniccā adhuvā vipariṇāmadhammāti 1- itiha tattha sampajāno
hoti.
     Vuttampi cetaṃ bhagavatā:-
     "yasmiṃ aggivessana samaye sukhaṃ vedanaṃ vedeti, neva tasmiṃ samaye
dukkhaṃ vedanaṃ vedeti, na adukkhamasukhaṃ vedanaṃ vedeti, sukhaṃyeva tasmiṃ samaye
vedanaṃ vedeti, yasmiṃ aggivessana samaye dukkhaṃ .pe. Adukkhamasukhaṃ vedanaṃ
vedeti, neva tasmiṃ samaye sukhaṃ vedanaṃ vedeti, na dukkhaṃ vedanaṃ vedeti,
adukkhamasukhaññeva tasmiṃ samaye vedanaṃ vedeti. Sukhāpi kho aggivessana
vedanā aniccā saṅkhatā paṭiccasamuppannā khayadhammā vayadhammā virāgadhammā
nirodhadhammā. Dukkhāpi kho .pe. Adukkhamasukhāpi kho aggivessana vedanā
aniccā .pe. Nirodhadhammā. Evaṃ passaṃ aggivessana sutavā ariyasāvako sukhāyapi
vedanāya nibbindati dukkhāyapi adukkhamasukhāyapi vedanāya nibbindati,
nibbindaṃ virajjati, virāgā vimuccati, vimuttasmiṃ vimuttamiti ñāṇaṃ hoti.
`khīṇā Jāti, vusitaṃ brahmacariyaṃ kataṃ karaṇīyaṃ, nāparaṃ itthattāyā'ti
pajānātī"ti. 2-
     Sāmisaṃ vā sukhantiādīsu sāmisā sukhā nāma pañcakāmaguṇāmisanissitā
cha gehasitasomanassavedanā. Nirāmisā sukhā nāma cha nekkhammasitasomanassavedanā.
Sāmisā dukkhā nāma cha gehasitadomanassavedanā. Nirāmisā dukkhā nāma cha
nekkhammasitadomanassavedanā. Sāmisā adukkhamasukhā nāma cha gehasitaupekkhāvedanā.
Nirāmisā adukkhamasukhā nāma cha nekkhammasitaupekkhāvedanā. Tāsaṃ vibhāgo
uparipaṇṇāsake pāliyaṃ āgatoyeva.
@Footnote: 1 cha.Ma. iti-saddo na dissati    2 Ma.Ma. 13/205/182 dīghanakhasutta

---------------------------------------------------------------------------------------------
page296.
     Iti ajjhattaṃ vāti evaṃ sukhavedanādipariggaṇhanena attano vā vedanāsu,
parassa vā vedanāsu, kālena vā attano, kālena vā parassa vedanāsu
vedanānupassī viharati. Samudayadhammānupassī vāti ettha pana "avijjāsamudayā
vedanāsamudayo"tiādīhi 1- pañcahi pañcahi ākārehi vedanānaṃ samudayañca vayañca
passanto samudayadhammānupassī vā vedanāsu viharati, vayadhammānupassī vā vedanāsu
viharati, kālena samudayadhammānupassī vā kālena vayadhammānupassī vā vedanāsu
viharatīti veditabbo. Ito paraṃ kāyānupassanāya vuttanayameva.
     Kevalañhi idha vedanāpariggāhikā sati dukkhasaccanti evaṃ yojanaṃ katvā
vedanāpariggāhakassa bhikkhuno niyyānamukhaṃ veditabbaṃ. Sesaṃ tādisamevāti.
                       Vedanānupassanā niṭṭhitā.
                          -------------
                         Cittānupassanāvaṇṇanā
     [114] Evaṃ navavidhena vedanānupassanāsatipaṭṭhānaṃ kathetvā idāni
soḷasavidhena cittānupassanaṃ kathetuṃ kathañca bhikkhavetiādimāha. Tattha sarāganti
aṭṭhavidhalobhasahagataṃ. Vītarāganti lokiyakusalābyākataṃ. Idaṃ pana yasmā sammasanaṃ na
dhammasamodhānaṃ, tasmā idha ekapadepi lokuttaraṃ na labbhati. Sesāni cattāri
akusalacittāni neva purimapadaṃ, na pacchimapadaṃ bhajanti. Sadosanti duvidhaṃ
domanassasahagataṃ. Vītadosanti lokiyakusalābyākataṃ. Sesāni dasākusalacittāni neva
purimapadaṃ, na pacchimapadaṃ bhajanti. Samohanti vicikicchāsahagatañceva uddhaccasahagatañcāti
duvidhaṃ. Yasmā pana moho sabbākusalesu uppajjati, tasmā tānipi idha
vaṭṭantiyeva. Imasmiṃyeva hi duke dvādasākusalacittāni pariyādinnānīti.
Vītamohanti lokiyakusalābyākataṃ. Saṅkhittanti thīnamiddhānupatitaṃ, etamhi
saṅkucitacittaṃ nāma. Vikkhittanti uddhaccasahagataṃ, etañhi pasavacittaṃ 2- nāma.
@Footnote: 1 khu. paṭi. 31/108/80 ñāṇakathā (syā)    2 cha.Ma., i. pasaṭacittaṃ

---------------------------------------------------------------------------------------------
page297.
     Mahaggatanti rūpāvacarārūpāvacaraṃ. Amahaggatanti kāmāvacaraṃ. Sauttaranti
kāmāvacaraṃ. Anuttaranti rūpāvacarañca arūpāvacarañca. Tatrāpi sauttaraṃ rūpāvacaraṃ,
anuttaraṃ arūpāvacarameva. Samāhitanti yassa appanāsamādhi upacārasamādhi vā atthi.
Asamāhitanti ubhayasamādhivirahitaṃ. Vimuttanti tadaṅgavikkhambhanavimuttīhi vimuttaṃ.
Avimattanti ubhayavimuttivirahitaṃ, samucchedapaṭipassaddhinissaraṇavimuttīnaṃ pana idha
okāsova natthi.
     Iti ajjhattaṃ vāti evaṃ sarāgādipariggaṇhanena yasmiṃ yasmiṃ khaṇe yaṃ yaṃ cittaṃ
pavattati, taṃ taṃ sallakkhento attano vā citte, parassa vā citte, kālena
vā attano, kālena vā parassa citte cittānupassī viharati. Samudayavayadhammānupassīti
ettha pana "avijjāsamudayā viññāṇasamudayo"ti 1- evaṃ pañcahi pañcahi ākārehi
viññāṇassa samudayo ca vayo ca nīharitabbo. Ito paraṃ vuttanayameva.
     Kevalañhi idha cittapariggāhikā sati dukkhasaccanti evaṃ yojanaṃ katvā
cittapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.
                        Cittānupassanā niṭṭhitā.
                           ----------
                     Dhammānupassanā nīvaraṇapabbavaṇṇanā
     [115] Evaṃ soḷasavidhena cittānupassanaṃ kathetvā idāni pañcavidhena
dhammānupassanaṃ dassetuṃ kathañca bhikkhavetiādimāha. Apica bhagavatā kāyānupassanāya
suddharūpapariggaho kathito, vedanā cittānupassanāhi suddhaarūpapariggaho. Idāni
rūpārūpamissakapariggahaṃ kathetuṃ "kathañca bhikkhave"tiādimāha. Kāyānupassanāya vā
rūpakkhandhapariggahova kathito, vedanānupassanāya vedanākkhandhapariggahova,
cittānupassanāya viññāṇakkhandhapariggahova. 2- Idāni saññāsaṅkhārakkhandhapariggahaṃpi
kathetuṃ "kathañca bhikkhave"tiādimāha.
@Footnote: 1 khu. paṭi. 31/110/81 ñāṇakathā (syā)     2 cha.Ma.....pariggahovāti.

---------------------------------------------------------------------------------------------
page298.
     Tattha santanti abhiṇhasamudācāravasena saṃvijjamānaṃ. Asantanti asamudācāravasena
vā pahīnattā vā avijjamānaṃ. Yathā cāti yena kāraṇena kāmacchandassa
uppādo hoti. Tañca pajānātīti tañca kāraṇaṃ pajānāti. 1- Iminā nayena
sabbapadesu attho veditabbo.
     Tattha subhanimitte ayonisomanasikārena kāmacchandassa uppādo hoti.
Subhanimittaṃ nāma subhaṃpi subhanimittaṃ, subhārammaṇaṃpi subhanimittaṃ. Ayonisomanasikāro
nāma anupāyamanasikāro uppathamanasikāro anicce niccanti vā dukkhe sukhanti
vā anattani attāti vā asubhe subhanti vā manasikāro, taṃ tattha bahulaṃ
pavattayato kāmacchando uppajjati. Tenāha bhagavā "atthi bhikkhave subhanimittaṃ,
tatthāyonisomanasikārabahulīkāro, ayamāhāro anuppannassa vā kāmacchandassa
uppādāya uppannassa vā kāmacchandassa bhiyyobhāvāya vepullāyā"ti. 2-
     Asubhanimitte pana yonisomanasikārenassa pahānaṃ hoti. Asubhanimittaṃ nāma
asubhaṃpi asubhārammaṇaṃpi. Yonisomanasikāro nāma upāyamanasikāro pathamanasikāro
anicce aniccanti vā dukkhe dukkhanti vā anattani anattāti vā asubhe
asubhanti vā manasikāro, taṃ tattha bahulaṃ pavattayato kāmacchando pahiyyati.
Tenāha bhagavā "atthi bhikkhave asubhanimittaṃ, tattha yonisomanasikārabahulīkāro,
ayamāhāro anuppannassa vā kāmacchandassa anuppādāya uppannassa vā
kāmacchandassa pahānāyā"ti. 3-
     Apica cha dhammā kāmacchandassa pahānāya saṃvattanti asubhanimittassa
uggaho asubhabhāvanānuyogo indriyesu guttadvāratā bhojane mattaññutā
kalyāṇamittatā sappāyakathāti. Dasavidhaṃ hi asubhanimittaṃ uggaṇhantassāpi
kāmacchando pahiyyati, bhāventassāpi, indriyesu pihitadvārassāpi, catunnaṃ
pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi.
Tenetaṃ vuttaṃ vuttaṃ:-
@Footnote: 1 ka. pajānātīti        2 saṃ. mahā. 19/232/91 āhārasutta
@3 saṃ. mahā. 19/232/94 āhārasutta

---------------------------------------------------------------------------------------------
page299.
         "cattāro pañca ālope         abhutvā udakaṃ pive
          alaṃ phāsuvihārāya              pahitattassa bhikkhuno"ti. 1-
     Asubhakammikatissattherasadise asubhabhāvanārate kalyāṇamitte sevantassāpi
kāmacchando pahiyyati, ṭhānanisajjādīsu dasaasubhanissitasappāyakathāyapi pahiyyati.
Tena vuttaṃ  "../../bdpicture/cha dhammā kāmacchandassa pahānāya saṃvattantī"ti. Imehi pana chahi
dhammehi pahīnassa kāmacchandassa arahattamaggena āyatiṃ anuppādo hotīti
pajānāti.
     Paṭighanimitte ayonisomanasikārena pana byāpādassa uppādo hoti.
Tattha paṭighaṃpi paṭighanimittaṃ, paṭighārammaṇaṃpi paṭighanimittaṃ. Ayonisomanasikāro
sabbattha ekalakkhaṇova. Taṃ tasmiṃ nimitte bahulaṃ pavattayato byāpādo uppajjati.
Tenāha bhagavā "atthi bhikkhave paṭighanimittaṃ, tattha ayonisomanasikārabahulīkāro,
ayamāhāro anuppannassa vā byāpādassa uppādāya uppannassa vā byāpādassa
bhiyyobhāvāya vepullāyā"ti. 2-
     Mettāya pana cetovimuttiyā yonisomanasikārenassa pahānaṃ hoti. Tattha tattha
"mettā"ti vutte appanāpi upacāropi vaṭṭati. "cetovimuttī"ti appanāva.
Yonisomanasikāro vuttalakkhaṇova. Taṃ tattha bahulaṃ pavattayato byāpādo pahiyyati.
Tenāha bhagavā "atthi bhikkhave mettā cetovimutti, tattha yonisomanasikārabahulīkāro,
ayamāhāro anuppannassa vā byāpādassa anuppādāya uppannassa vā
byāpādassa pahānāyā"ti. 3-
     Apica cha dhammā byāpādassa pahānāya saṃvattanti mettānimittassa
uggaho mettābhāvanānuyogo kammassakatāpaccavekkhaṇā paṭisaṅkhānabahulatā
kalyāṇamittatā sappāyakathāti. Odissakaanodissakadisāpharaṇānañhi aññataravasena mettaṃ
uggaṇhantassāpi byāpādo pahiyyati, odiso anodiso disāpharaṇavasena mettaṃ
bhāventassāpi. "tvaṃ etassa kuddho kiṃ karissasi, kimassa sīlādīni nāsetuṃ
sakkhissasi, nanu tvaṃ attano kammena āgantvā attano kammeneva gamissasi,
@Footnote: 1 khu. thera. 26/983/395 sāriputtattheragāthā   2 saṃ. mahā. 19/232/92 āhārasutta
@4 saṃ. mahā. 19/232/94 āhārasutta

---------------------------------------------------------------------------------------------
page300.
Parassa kujjhanaṃ nāma vitacchitaaṅgāratattaayasalākagūthādīni gahetvā paraṃ
paharitukāmatāsadisaṃ hoti, esopi tava kuddho kiṃ karissati, kiṃ te sīlādīni vināsetuṃ
sakkhissati, esa attano kammeneva āgantvā attano kammena gamissati,
apaṭicchitapaheṇakaṃ viya paṭivātaṃ khittarajomuṭṭhi viya ca etassevesa kodho matthake
paṭissatī"ti 1- evaṃ attano ca parassa ca kammassakataṃ paccavekkhatopi, ubhaya-
kammasakataṃ paccavekkhitvā paṭisaṅkhāne ṭhitassāpi, assaguttattherasadise
mettābhāvanārate kalyāṇamitte sevantassāpi byāpādo pahiyyati. Ṭhānanisajjādīsu
mettānissitasappāyakathāyapi pahiyyati. Tena vuttaṃ "../../bdpicture/cha dhammā byāpādassa
pahānāya saṃvattantī"ti. Imehi pana chahi dhammehi pahīnassa byāpādassa
anāgāmimaggena āyatiṃ anuppādo hotīti pajānāti.
     Aratiādīsu ayonisomanasikārena thīnamiddhassa uppādo hoti. Arati
nāma ukkaṇṭhittā. Tandi nāma kāyālasiyatā. Vijambhitā nāma kāyāvinamanā.
Bhattasammado nāma bhattamucchābhattapariḷāho. Cetaso līnattaṃ nāma cittassa
līnākāro. Imesu aratiādīsu ayonisomanasikāraṃ bahulaṃ pavattayato thīnamiddhaṃ
uppajjati. Tenāha bhagavā "atthi bhikkhave arati tandi vijambhitā bhattasammado
cetaso līnattaṃ, tattha ayonisomanasikārabahulīkāro, ayamāhāro anuppannassa vā
thīnamiddhassa uppādāya uppannassa vā thīnamiddhassa bhiyyobhāvāya vepullāyā"ti 2-
     ārambhadhātuādīsu pana yonisomanasikārenassa pahānaṃ hoti. Ārambhadhātu
nāma paṭhamārambhaviriyaṃ. Nikkamadhātu nāma kosajjato nikkhantatāya tato balavataraṃ.
Parakkamadhātu nāma paraṃ paraṃ ṭhānaṃ akkamanato tatopi balavataraṃ. Imasmiṃ tippabhede
viriye yonisomanasikāraṃ bahulaṃ pavattayato thīnamiddhaṃ pahiyyati. Tenāha "atthi
bhikkhave ārambhadhātu nikkamadhātu parakkamadhātu, tattha yonisomanasikārabahulīkāro,
ayamāhāro anuppannassa vā thīnamiddhassa anuppādāya uppannassa vā
thīnamiddhassa pahānāyā"ti. 3-
     Apica cha dhammā thīnamiddhassa pahānāya saṃvattanti, atibhojane nimittaggāho
iriyāpathasamparivattanatā ālokasaññāmanasikāro abbhokāsavāso
@Footnote: 1 cha.Ma. patissatīti   2 saṃ. mahā. 19/232/92 āhārasutta
@3 saṃ. mahā. 19/232/94 āhārasutta

Page 301-400.

page301.
Kalyāṇamittatā sappāyakathāti. Āhārahatthakabhuttavamitakatatravaṭṭakaalaṃsāṭakakākamāsakabhojanaṃ
bhuñjitvā rattiṭṭhānadivāṭṭhāne nisinnassa hi samaṇadhammaṃ karoto thīnamiddhaṃ
mahāhatthī viya ottharantaṃ āgacchati. Catupañcaālopaokāsaṃ pana ṭhapetvā
pānīyaṃ pivitvā yāpanasīlassa bhikkhuno taṃ na hotīti evaṃ atibhojananimittaṃ
gaṇhantassapi thīnamiddhaṃ pahiyyati. Yasmiṃ iriyāpathe thīnamiddhaṃ okkamati, tato aññaṃ
parivattentassāpi rattiṃ candālokadīpālokaukkāloke divā suriyālokaṃ
manasikarontassāpi, abbhokāse vasantassāpi, mahākassapattherasadise pahīnathīnamiddhe
kalyāṇamitte sevantassāpi thīnamiddhaṃ pahiyyati. Ṭhānanisajjādīsu
dhutaṅganissitasappāyakathāyapi pahiyyati. Tena vuttaṃ "../../bdpicture/cha dhammā thīnamiddhassa pahānāya
saṃvattantī"ti. Imehi pana chahi dhammehi pahīnassa thīnamiddhassa arahattamaggena āyatiṃ
anuppādo hotīti pajānāti.
     Cetaso avūpasame ayonisomanasikārena uddhaccassa kukkuccassa uppādo
hoti. Avūpasamo nāma avūpasantākāro. Uddhaccakukkuccameva taṃ atthato. Tattha
ayonisomanasikāraṃ bahulaṃ pavattayato uddhaccakukkuccaṃ uppajjati. Tenāha "atthi
bhikkhave cetaso avūpasamo, tattha yonisomanasikārabahulīkāro, ayamāhāro
anuppannassa vā uddhaccakukkuccassa uppādāya uppannassa vā
uddhaccakukccassa bhiyyobhāvāya vepullāyā"ti. 1-
     Samādhisaṅkhāte pana cetaso vūpasame yonisomanasikārenassa pahānaṃ hoti.
Tenāha "atthi bhikkhave cetaso vūpasamo, tattha yonisomanasikārabahulīkāro,
ayamāhāro anuppannassa vā uddhaccakukkuccassa anuppādāya uppannassa vā
uddhaccakukkuccassa pahānāyā"ti. 2-
     Apica cha dhammā uddhaccakukkuccassa pahānāya saṃvattanti bahussutatā
paripucchakatā vinaye pakataññutā vuḍḍhasevitā kalyāṇamittatā sappāyakathāti.
Bāhusaccenapi hi ekaṃ vā dve vā tayo vā cattāro vā pañca vā nikāye
pālivasena ca atthavasena ca uggaṇhantassāpi uddhaccakukkuccaṃ pahiyyati.
@Footnote: 1 saṃ. mahā. 19/232/92     2 saṃ. mahā. 19/232/94 bojjhaṅgasaṃyutta āhārasutta

---------------------------------------------------------------------------------------------
page302.
Kappiyākappiyaparipucchābahulassāpi vinayapaṇṇattiyaṃ ciṇṇavasikatāya pakataññunopi
vuḍḍhe mahallakatthere upasaṅkamantassāpi upālittherasadise vinayadhare kalyāṇamitte
sevantassāpi uddhaccakukkuccaṃ pahiyyati. Ṭhānanisajjādīsu kappiyākappiyanissita-
sappāyakathāya pahiyyati. Tena vuttaṃ "../../bdpicture/cha dhammā uddhaccakukkuccassa pahānāya
saṃvattantī"ti. Imehi pana chahi dhammehi pahīne uddhaccakukkucce uddhaccassa
arahattamaggena kukkuccassa anāgāmimaggena āyatiṃ anuppādo hotīti pajānāti.
     Vicikicchāṭṭhānīyesu dhammesu ayonisomanasikārena vicikicchāya uppādo
hoti. Vicikicchāṭṭhānīyā dhammā nāma punappunaṃ vicikicchāya kāraṇattā vicikicchāva,
tattha ayonisomanasikāraṃ bahulaṃ pavattayato vicikicchā uppajjati. Tenāha "atthi
bhikkhave vicikicchāṭṭhānīyā dhammā, tattha ayonisomanasikārabahulīkāro, ayamāhāro
anuppannāya vā vicikicchāya uppādāya uppannāya vā vicikicchāya bhiyyobhāvāya
vepullāyā"ti. 1-
     Kusalādīsu dhammesu yonisomanasikārena panassāpi vicikicchāya pahānaṃ
hoti. Tenāha "atthi bhikkhave kusalākusalā dhammā sāvajjānavajjā dhammā 2-
sevitabbāsevitabbā 2- dhammā hīnappaṇītā dhammā kaṇhasukkasappaṭibhāgā dhammā,
tattha yonisomanasikārabahulīkāro, ayamāhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāyā"ti. 3-
     Apica cha dhammā vicikicchāya pahānāya saṃvattanti bahussutatā paripucchakatā
vinaye pakataññutā adhimokkhabahulatā kalyāṇamittatā sappāyakathāti. Bāhusaccenapi
hi ekaṃ vā .pe. Pañca vā nikāye pālivasena ca atthavasena ca uggaṇhantassāpi
vicikicchā pahiyyati. Tīṇi ratanāni ārabbha paripucchābahulassāpi vinaye
ciṇṇavasibhāvassāpi tīsu ratanesu okappaniyasaddhāsaṅkhātaadhimokkhabahulassāpi
saddhādhimutte vakkalittherasadise kalyāṇamitte sevantassāpi vicikicchā pahiyyati.
Ṭhānanisajjādīsu tiṇṇaṃ ratanānaṃ guṇanissitasappāyakathāyapi pahiyyati. Tena vuttaṃ "../../bdpicture/cha
dhammā vicikicchāya pahānāya saṃvattantī"ti. Imehi pana chahi dhammehi pahīnāya
vicikicchāya sotāpattimaggena āyatiṃ anuppādo hotīti pajānāti.
@Footnote: 1 saṃ. mahā. 19/232/92 āhārasutta   2-2 pāliyaṃ ime pāṭhā na dissanti
@3 saṃ. mahā. 19/232/94 āhārastta

---------------------------------------------------------------------------------------------
page303.
     Iti ajjhattaṃ vāti evaṃ pañcanīvaraṇapariggaṇhanena attano vā dhammesu,
parassa vā dhammesu, kālena vā attano, kālena vā parassa dhammesu dhammānupassī
viharati. Samudayavayā panettha subhanimittaasubhanimittādīsu ayonisomanasikāra-
yonisomanasikāravasena pañcasu nīvaraṇesu vuttanayena nīharitabbā. Ito paraṃ vuttanayameva.
     Kevalañhi idha nīvaraṇapariggāhikā sati dukkhasaccanti evaṃ yojanaṃ katvā
nīvaraṇapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.
                       Nīvaraṇapabbavaṇṇanā niṭṭhitā.
                          -------------
                           Khandhapabbavaṇṇanā
     [116] Evaṃ pañcanīvaraṇavasena dhammānupassanaṃ vibhajitvā idāni
pañcakkhandhavasena vibhajituṃ puna caparantiādimāha. Tattha pañcasu upādānakkhandhesūti
upādānassa khandhā upādānakkhandhā, upādānassa paccayabhūtā dhammapuñjā
dhammarāsiyoti attho. Ayamettha saṅkhePo. Vitthārato pana khandhakathā visuddhimagge
vuttā. Iti rūpanti "idaṃ rūpaṃ, ettakaṃ rūpaṃ, na ito paraṃ rūpaṃ atthī"ti
sabhāvato rūpaṃ jānāti. Vedanādīsupi eseva nayo. Ayamettha saṅkhePo. Vitthārena
pana rūpādīni visuddhimagge khandhakathāyameva vuttāni. Iti rūpassa samudayoti evaṃ
avijjāsamudayādivasena pañcahākārehi rūpassa samudayo. Iti rūpassa atthaṅgamoti
evaṃ avijjānirodhādivasena pañcahākārehi rūpassa atthaṅgamo, vedanādīsupi eseva
nayo. Ayamettha saṅkhePo. Vitthāro pana visuddhimagge udayabbayañāṇakathāyaṃ vutto,
     iti ajjhattaṃ vāti evaṃ pañcakkhandhapariggaṇhanena attano vā dhammesu,
parassa vā dhammesu, kālena vā attano, kālena vā parassa dhammesu
dhammānupassī viharati. Samudayavayā panettha "avijjāsamudayā rūpasamudayo"tiādīnaṃ 1-
pañcasu khandhesu vuttānaṃ paññāsāya lakkhaṇānaṃ vasena nīharitabbā. Ito
paraṃ vuttanayameva.
@Footnote: 1 khu. paṭi. 31/106/79 udayabbayañāṇaniddesa (syā)

---------------------------------------------------------------------------------------------
page304.
     Kevalañhi idha khandhapariggāhikā sati dukkhasaccanti evaṃ yojanaṃ katvā
khandhapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.
                       Khandhapabbavaṇṇanā niṭṭhitā.
                           ----------
                          Āyatanapabbavaṇṇanā
     [117] Evaṃ pañcakkhandhavasena dhammānupassanaṃ vibhajitvā idāni
āyatanavasena vibhajituṃ puna caparantiādimāha. Tattha chasu ajjhattikabāhiresu āyatanesūti
cakkhu sotaṃ ghānaṃ jivhā kāyo manoti imesu chasu ajjhattikesu rūpaṃ saddo
gandho raso phoṭṭhabbo dhammāti imesu chasu bāhiresu. Cakkhuñca pajānātīti
cakkhupasādaṃ yāthāvasarasalakkhaṇavasena pajānāti. Rūpe ca pajānātīti bahiddhā
catusamuṭṭhānikarūpaṃ ca yāthāvasarasalakkhaṇavasena pajānāti. Yañca tadubhayaṃ paṭicca uppajjati
saññojananti yañca taṃ cakkhuñceva rūpe cāti ubhayaṃ paṭicca kāmarāgaññojanaṃ
paṭighamānadiṭṭhivicikicchāsīlabbataparāmāsabhavarāgaissāmacchariyāvijjāsaññojananti
dasavidhaṃ saññojanaṃ uppajjati, tañca yāthāvasarasalakkhaṇavasena pajānāti.
     Kathaṃ panetaṃ uppajjatīti. Cakkhudvāre tāva āpāthagataṃ iṭṭhārammaṇaṃ
kāmassādavasena assādayato abhinandato kāmarāgasaññojanaṃ uppajjati.
Aniṭṭhārammaṇe kujjhato paṭighasaññojanaṃ uppajjati. "ṭhapetvā maṃ na koci añño
etaṃ ārammaṇaṃ vibhāvetuṃ samattho atthī"ti maññato mānasaññojanaṃ uppajjati
"evaṃ 1- rūpārammaṇaṃ niccaṃ dhuvan"ti gaṇhato diṭṭhisaññojanaṃ uppajjati. "evaṃ 1-
rūpārammaṇaṃ satto nukho sattassa nukho"ti vicikicchato vicikicchāsaññojanaṃ
uppajjati. "sampattibhave vata no idaṃ sulabhaṃ jātan"ti bhavaṃ patthentassa
bhavasaññojanaṃ uppajjati. "āyatiṃ evarūpaṃ sīlabbataṃ samādiyitvā sakkā laddhun"ti
sīlabbataṃ samādiyantassa sīlabbataparāmāsasaññojanaṃ uppajjati. "aho vatetaṃ
rūpārammaṇaṃ aññe na labheyyun"ti usūyāyato 2- issāsaññojanaṃ uppajjati.
@Footnote: 1-1 cha.Ma. etaṃ            2 cha.Ma. usūyato

---------------------------------------------------------------------------------------------
page305.
Attanā laddhaṃ rūpārammaṇaṃ aññassa maccharāyato macchariyasaññojanaṃ uppajjati.
Sabbeheva sahajātaaññāṇavasena avijjāsaññojanaṃ uppajjati.
     Yathā ca anuppannassāti yena kāraṇena asamudācāravasena anuppannassa
tassa dasavidhassāpi saññojanassa uppādo hoti, tañca kāraṇaṃ pajānāti.
Yathā ca uppannassāti appahīnaṭṭhena pana samudācāravasena vā uppannassa
tassa dasavidhassāpi saññojanassa yena kāraṇena pahānaṃ hoti, tañca kāraṇaṃ
pajānāti. Yathā ca pahīnassāti tadaṅgavikkhambhanappahānavasena pahīnassāpi tassa
dasavidhassa saññojanassa yena kāraṇena āyatiṃ anuppādo hoti, tañca pajānāti.
Kena kāraṇena panassa āyatiṃ anuppādo hoti,? diṭṭhivicikicchāsīlabbataparāmāsa-
issāmacchariyabhedassa tāva pañcavidhassa saññojanassa sotāpattimaggena āyatiṃ
anuppādo hoti. Kāmarāgapaṭighasaññojanadvayassa oḷārikassa sakadāgāmimaggena
anusahagatassa anāgāmimaggena mānabhavarāgāvijjāsaññojanattayassa arahattamaggena
āyatiṃ anuppādo hoti.
     So tañca pajānāti sadde cātiādīsupi eseva nayo. Apicettha
āyatanakathā vitthārato visuddhimagge āyatananiddese vuttanayeneva veditabbā.
     Iti ajjhattaṃ vāti evaṃ ajjhattikāyatanapariggaṇhanena attano vā
dhammesu, bāhirāyatanapariggaṇhanena parassa vā dhammesu, kālena vā attano,
kālena vā parassa dhammesu dhammānupassī viharati. Samudayavayā panettha
"avijjāsamudayā cakkhusamudayo"ti rūpāyatanassa rūpakkhandhe, arūpāyatanesu manāyatanassa
viññāṇakkhandhe, dhammāyatanassa sesakkhandhesu vuttanayena nīharitabbā.
Lokuttaradhammā na gahetabbā. Ito paraṃ vuttanayameva.
     Kevalañhi idha āyatanapariggāhikā sati dukkhasaccanti evaṃ yojanaṃ katvā
āyatanapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.
                      Āyatanapabbavaṇṇanā niṭṭhitā.
                          ------------

---------------------------------------------------------------------------------------------
page306.
                         Bojjhaṅgapabbavaṇṇanā
     [118] Evaṃ chaajjhattikabāhirāyatanavasena dhammānupassanaṃ vibhajitvā
idāni bojjhaṅgavasena vibhajituṃ puna caparantiādimāha. Tattha bojjhaṅgesūti
bujjhanakasattassa aṅgesu. Santanti paṭilābhavasena saṃvijjamānaṃ. Satisambojjhaṅganti
satisaṅkhātaṃ sambojjhaṅgaṃ. Ettha hi sambujjhati āraddhavipassakato paṭṭhāya
yogāvacaroti sambodhi, yāya vā so satiādikāya sattadhammasāmaggiyā sambujjhati
kilesaniddāto uṭṭhāti, saccāni vā paṭivijjhati, sā dhammasāmaggī sambodhi.
Tassa sambodhissa, tassā vā sambodhiyā aṅganti sambojjhaṅgaṃ. Tena vuttaṃ
"satisaṅkhātaṃ sambojjhaṅgan"ti. Sesasambojjhaṅgesupi imināva nayena vacanattho
veditabbo.
     Asantanti appaṭilābhavasena avijjamānaṃ. Yathā ca anuppannassātiādīsu
pana satisambojjhaṅgassa tāva "atthi bhikkhave satisambojjhaṅgaṭṭhānīyā dhammā,
tattha yonisomanasikārabahulīkāro, ayamāhāro anuppannassa vā satisambojjhaṅgassa
uppādāya, uppannassa vā satisambojjhaṅgassa bhiyyobhāvāya vepullāya 1- bhāvanāya
pāripūriyā saṃvattatī"ti 2- evaṃ uppādo hoti. Tattha satiyeva
satisambojjhaṅgaṭṭhānīyā dhammā. Yonisomanasikāro vuttalakkhaṇoyeva, taṃ tattha
bahulaṃ pavattayato satisambojjhaṅgo uppajjati.
     Apica cattāro dhammā satisambojjhaṅgassa uppādāya saṃvattanti satisampajaññaṃ
muṭṭhassatipuggalaparivajjanatā upaṭṭhitassatipuggalasevanatā tadadhimuttāti.
Abhikkantādīsu hi sattasu ṭhānesu satisampajaññena bhattanikkhittakākasadisamuṭṭhassati-
puggalaparivajjanena tissadattattheraabhayattherasadisaupaṭṭhitassatipuggalasevanena
ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca satisambojjhaṅgo
uppajjati. Evaṃ catūhi kāraṇehi uppannassa panassa arahattamaggena bhāvanāpāripūrī
hotīti pajānāti.
@Footnote: 1 pāliyaṃ bhiyyobhāvāya vepullāyāti ime pāṭhā na dissanti
@2 saṃ. mahā. 19/183/60 kāyasutta.

---------------------------------------------------------------------------------------------
page307.
     Dhammavicayasambojjhaṅgassa pana "atthi bhikkhave kusalākusalā dhammā .p.
Kaṇhasukkasappaṭibhāgā dhammā, tattha yonisomanasikārabahulīkāro, ayamāhāro
anuppannassa vā dhammavicayasambojjhaṅgassa uppādāya, uppannassa vā dhammavicaya-
sambojjhaṅgassa bhiyyobhāvāya vepullāya bhāvanāya pāripūriyā saṃvattatī"ti 1- evaṃ
uppādo hotīti.
     Apica satta dhammā dhammavicayasambojjhaṅgassa uppādāya saṃvattanti
paripucchakatā vatthuvisadakiriyā indriyasamattapaṭipādanā duppaññapuggalaparivajjanā
paññavantapuggalasevanā gambhīrañāṇacariyapaccavekkhaṇā tadadhimuttatāti. Tattha
paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ
atthasannissitaparipucchābahulatā.
     Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ. Yadā hissa
kesanakhalomā atidīghā honti, sarīraṃ vā ussannadosañceva sedamalamakkhitañca,
tadā ajjhattikavatthu avisadaṃ hoti aparisuddhaṃ. Yadā pana cīvaraṃ jiṇṇaṃ kiliṭṭhaṃ
duggandhaṃ hoti, senāsanaṃ vā uklāpaṃ, tadā bāhiravatthu avisadaṃ hoti aparisuddhaṃ.
Tasmā kesādicchedāpanena uddhaṃvirecanaadhovirecanādīhi sarīrasallahukabhāvakaraṇena
ucchādananhāpanena ca 2- ajjhattikavatthu visadaṃ kātabbaṃ.
     Sūcikammadhovanarajanaparibhaṇḍakaraṇādīhi bāhiravatthu visadaṃ kātabbaṃ. Etasmiñhi
ajjhattikabāhire vatthusmiṃ avisade uppannesu cittacetasikesu ñāṇaṃpi aparisuddhaṃ
hoti, aparisuddhāni dīpakapallakavaṭṭitelāni nissāya uppannadīpasikhāya obhāso
viya. Visade pana ajjhattikabāhire vatthumhi uppannesu cittacetasikesu ñāṇaṃpi
visadaṃ hoti, parisuddhāni dīpakapallakavaṭṭitelāni nissāya uppannadīpasikhāya
obhāso viya. Tena vuttaṃ "vatthuvisadakiriyā dhammavicayasambojjhaṅgassa uppādāya
saṃvattatī"ti.
@Footnote: 1 saṃ. mahā. 19/232/92 āhārasutta.    2 ka. ca-saddo na dissati

---------------------------------------------------------------------------------------------
page308.
     Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace
hissa saddhindriyaṃ balavaṃ hoti, itarāni mandāni. Tato viriyindriyaṃ paggahakicca,
satindriyaṃ upaṭṭhānakiccaṃ, samādhindriyaṃ avikkhepakiccaṃ, paññindriyaṃ
dassanakaccaṃ kātuṃ na sakkoti. Tasmā taṃ dhammasabhāvapaccavekkhaṇena vā yathā vā
manasikaroto balavaṃ jātaṃ, tathā amanasikārena hāpetabbaṃ. Vakkalittheravatthu cettha
nidassanaṃ. Sace pana viriyindriyaṃ balavaṃ hoti, atha neva saddhindriyaṃ adhimokkhakiccaṃ
kātuṃ sakkoti, na itarāni itarakiccabhedaṃ. Tasmā taṃ passaddhādibhāvanāya hāpetabbaṃ.
Tatrāpi soṇattherassa vatthu dassetabbaṃ. Evaṃ sesesupi ekassa balavabhāve
sati itaresaṃ attano kiccesu asamatthatā veditabbā.
     Visesato panettha saddhāpaññānaṃ samādhiviriyānañca samattaṃ pasaṃsanti.
Balavasaddho hi mandapañño muddhappasanno 1- hoti, avatthusmiṃ pasīdati. Balavapañño
mandasaddho kerāṭikapakkhaṃ bhajati. Bhesajjasamuṭṭhito viya rogo atekiccho hoti.
Cittuppādamatteneva kusalaṃ hotīti atidhāvitvā dānādīni akaronto niraye
uppajjati. Ubhinnaṃ samatāya vatthusmiṃyeva pasīdati. Balavā samādhi 2- pana mandaṃ
viriyaṃ samādhissa kosajjapakkhattā kosajjaṃ abhibhavati. 3- Balavaṃ viriyaṃ mando samādhi 2-
viriyassa uddhaccapakkhattā uddhaccaṃ abhibhavati. 3- Samādhi pana viriyena saṃyojito
kosajje patituṃ na labhati. Viriyaṃ samādhinā saṃyojitaṃ uddhacce patituṃ na labhati.
Tasmā tadubhayaṃ samaṃ kātabbaṃ. Ubhayasamatāya hi appanā hoti.
     Apica samādhikammikassa balavatīpi saddhā vaṭṭati. Evaṃ saddahanto okappento
appanaṃ pāpuṇissati. Samādhipaññāsu pana samādhikammikassa ekaggatā balavatī
vaṭṭati, evañhi so appanaṃ pāpuṇāti. Vipassanākammikassa paññā balavatī
vaṭṭati, evañhi so lakkhaṇapaṭivedhaṃ pāpuṇāti. Ubhinnaṃ pana samatāyapi appanā
hotiyeva. Sati pana sabbattha balavatī vaṭṭati. Sati hi cittaṃ uddhaccapakkhikānaṃ
saddhāviriyapaññānaṃ vasena uddhaccapātato, kosajjapakkhikena samādhinā kosajjapātato
rakkhati. Tasmā sā loṇadhūpanaṃ viya sabbabyañjanesu sabbakammikaamacco viya ca
@Footnote: 1 cha.Ma. mudhāpasanno.   2-2 cha.Ma. i. samādhiṃ.    3-3 cha.Ma. adhibhavati.

---------------------------------------------------------------------------------------------
page309.
Sabbarājakiccesu sabbattha icchitabbā. Tenāha "sati ca pana sabbatthikā vuttā
bhagavatā, kiṃkāraṇā? cittañhi satipaṭisaraṇaṃ, ārakkhapaccupaṭṭhānāva 1- sati, na ca
vinā satiyā cittassa paggahaniggaho hotī"ti.
     Duppaññapuggalaparivajjanā nāma khandhādibhede anogāḷhapaññānaṃ
dummedhapuggalānaṃ ārakāva parivajjanaṃ. Paññavantapuggalasevanā nāma
samapaññāsalakkhaṇapariggāhikāya udayabbayapaññāya samannāgatapuggalasevanā.
Gambhīrañāṇacariyapaccavekkhaṇā nāma gambhīresu khandhādīsu pavattāya gambhīrapaññāya
pabhedapaccavekkhaṇā. Tadadhimuttatā nāma ṭhānanisajjādīsu dhammavicayasambojjhaṅga-
samuṭṭhāpanatthaṃ ninnapoṇapabbhāracittatā. Evaṃ uppannassa panassa arahattamaggena
bhāvanāpāripūrī hotīti pajānāti.
     Viriyasambojjhaṅgassa "atthi bhikkhave ārambhadhātu nikkamadhātu parakkamadhātu,
tattha yonisomanasikārabahulīkāro, ayamāhāro anuppannassa vā viriyasambojjhaṅgassa
uppādāya, uppannassa vā viriyasambojjhaṅgassa bhiyyobhāvāya vepullāya bhāvanāya
pāripūriyā saṃvattatī"ti 2- evaṃ uppādo hoti.
     Apica ekādasa dhammā viriyasambojjhaṅgassa uppādāya saṃvattanti
apāyabhayapaccavekkhaṇatā ānisaṃsadassāvitā gamanavīthipaccavekkhaṇatā piṇḍapātāpacāyanatā
dāyajjamahattapaccavekkhaṇatā satthumahattapaccavekkhaṇatā jātimahattapaccavekkhaṇatā
sabrahmacārimahattapaccavekkhaṇatā kusītapuggalaparivajjanatā āraddhaviriyapuggalasevanatā
tadadhimuttatāti.
     Tattha nirayesu pañcavidhabandhanakammakaraṇato paṭṭhāya mahādukkhamanubhavanakālepi,
tiracchānayoniyaṃ jālakkhipakuminādīhi gahitakālepi, pājanakaṇṭakādippahāratunnassa
pana sakaṭāhanādikālepi, pittivisaye anekānipi vassasahassāni ekaṃ buddhantaraṃpi
khuppipāsāhi āturībhūtakālepi 3- kālakañjikaasuresu saṭṭhihatthaasītihatthappamāṇena 4-
aṭṭhicammamatteneva attabhāvena vātātapādidukkhānubhavanakālepi na sakkā
@Footnote: 1 cha.Ma., i. ca.            2 saṃ. mahā. 19/232/93 āhārasutta.
@3 cha.Ma. āturitakālepi.     4 Ma. sattati...

---------------------------------------------------------------------------------------------
page310.
Viriyasambojjhaṅgaṃ uppādetuṃ, ayameva te bhikkhukālo viriyakaraṇāyāti evaṃ apāyabhayaṃ
paccavekkhantassāpi viriyasambojjhaṅgo uppajjati.
     "na sakkā kusītena navalokuttaradhammaṃ laddhuṃ āraddhaviriyeneva sakkā
ayamānisaṃso viriyassā"ti evaṃ ānisaṃsadassāvinopi uppajjati. "sabbabuddha-
paccekabuddhamahāsāvakehi 1- te gatamaggo gantabbo, so ca na sakkā kusītena
gantun"ti evaṃ gamanavīthiṃ paccavekkhantassāpi uppajjati. "ye taṃ piṇḍapātādīhi
upaṭṭhahanti, ime te manussā neva ñātakā, na dāsakammakarā, nāpi `taṃ
nissāya jīvissāmā'ti te paṇītāni piṇḍapātādīni denti, athakho attano
kārānaṃ mahapphalataṃ paccāsiṃsamānā denti, satthārāpi `ayaṃ ime paccaye
paribhuñjitvā kāyadaḷhībahulo sukhaṃ viharissatī'ti na evaṃ sampassatā tuyhaṃ paccayā
anuññātā, athakho `ayaṃ ime paribhuñjamāno samaṇadhammaṃ katvā vaṭṭadukkhato
muccissatī'ti te paccayā anuññātā, sodāni tvaṃ kusīto viharanto na taṃ
piṇḍapātaṃ apacāyissasi, āraddhaviriyasseva hi piṇḍapātāpacāyanaṃ nāma hotī"ti
evaṃ piṇḍapātāpacāyanaṃ paccavekkhantassāpi uppajjati mahāmittattherassa viya.
     Thero kira kassakaleṇe nāma paṭivasati. Tassa ca gocaragāme ekā
mahāupāsikā theraṃ puttaṃ katvā paṭijaggati. Sā ekadivasaṃ araññaṃ gacchantī dhītaraṃ
āha "amma asukasmiṃ ṭhāne purāṇataṇḍulā, asukasmiṃ khīraṃ, asukasmiṃ sappi,
asukasmiṃ phāṇitaṃ, tava bhātikassa ayyamittassa āgatakāle bhattaṃ pacitvā
khīrasappiphāṇitehi saddhiṃ dehi, tvaṃ ca bhuñjeyyāsi, ahaṃ pana hiyyo
pakkapārivāsikabhattaṃ kañjiyena bhuttamhī"ti. Divā kiṃ bhuñjissasi ammāti.
Sākapaṇṇaṃ pakkhipitvā kaṇataṇḍulehi ambilayāguṃ pacitvā ṭhapehi ammāti.
     Thero cīvaraṃ pārupitvā pattaṃ nīharantova taṃ saddaṃ sutvā attānaṃ
ovadi "mahāupāsikā kira kañjiyena pārivāsikabhattaṃ bhuñji, divāpi
kaṇapaṇṇambilayāguṃ bhuñjissati, tuyhaṃ atthāya pana purāṇataṇḍulādīni ācikkhati, taṃ
nissāya kho panesā neva khettaṃ na vatthuṃ na bhattaṃ na vatthaṃ paccāsiṃsati, tisso pana
sampattiyo patthayamānā deti, tvaṃ etissā tā sampattiyo dātuṃ sakkhissasi, na
@Footnote: 1 Sī....mahāsāvakeheva

---------------------------------------------------------------------------------------------
page311.
Sakkhissasīti, ayaṃ kho pana piṇḍapāto tayā sarāgena sadosena samohena na
sakkā gaṇhitunti pattaṃ thavikāya pakkhipitvā gaṇṭhikaṃ muñcitvā nivattitvā
kassakaleṇameva gantvā pattaṃ heṭṭhāmañce cīvaraṃ cīvaravaṃse ṭhapetvā arahattaṃ
pāpuṇitvā na nikkhamissāmī"ti viriyaṃ adhiṭṭhahitvā nisīdi. Dīgharattaṃ appamatto
hutvā nivutthabhikkhu vipassanaṃ vaḍḍhetvā purebhattameva arahattaṃ patvā vikasitamiva
padumaṃ mahākhīṇāsavo sitaṃ karontova nikkhami. Leṇadvāre rukkhamhi adhivatthā
devatā:-
         "namo te purisājañña           namo te purisuttama
          yassa te āsavā khīṇā         dakkhiṇeyyosi mārisā"ti
evaṃ udānaṃ udānetvā "bhante piṇḍāya paviṭṭhānaṃ tumhādisānaṃ arahantānaṃ
bhikkhaṃ datvā mahallakitthiyo dukkhā muccissantī"ti āha.
     Thero uṭṭhahitvā dvāraṃ vivaritvā kālaṃ olokento pātoyevāti ñatvā
pattacīvaramādāya gāmaṃ pāvisi. Dārikāpi bhattaṃ sampādetvā "idāni me bhātā
āgamissati, idāni āgamissatī"ti dvāraṃ olokayamānā nīsīdi. Sā there gharadvāraṃ
sampatte pattaṃ gahetvā sappiphāṇitayojitassa khīrapiṇḍapātassa pūretvā hatthe
ṭhapesi. Thero "sukhaṃ hotū"ti anumodanaṃ katvā pakkāmi. Sāpi taṃ olokayamānāva
aṭṭhāsi. Therassa hi tadā ativiya parisuddho chavivaṇṇo ahosi, vippasannāni
indriyāni, mukhaṃ bandhanā pamuttatālapakkaṃ viya ativiya virocittha. Mahāupāsikā
araññā āgantvā "kiṃ amma bhātiko te āgato"ti pucchi. Sā sabbaṃ taṃ
pavuttiṃ ārocesi. Sā upāsikā "aj jame puttassa pabbajitakiccaṃ matthakaṃ
pattan"ti ñatvā "abhiramati te amma bhātā buddhasāsane na ukkaṇṭhatī"ti āha.
     "mahantaṃ kho panetaṃ satthu dāyajjaṃ, yadidaṃ satta ariyadhanāni nāma,
taṃ na sakkā kusītena gahetuṃ. Yathā hi vippaṭipannaṃ puttaṃ mātāpitaro `ayaṃ
amhākaṃ aputto'ti paribāhiraṃ karonti, so tesaṃ accayena dāyajjaṃ na labhati,
evaṃ kusītopi idaṃ ariyadhanadāyajjaṃ na labhati, āraddhaviriyova labhatī"ti
dāyajjamahattaṃ paccavekkhatopi uppajjati. "mahā kho pana te satthā, satthuno hi

---------------------------------------------------------------------------------------------
page312.
Mātukucchismiṃ paṭisandhiggahaṇakālepi abhinikkhamanepi abhisambodhiyaṃpi dhammacakkappa-
vattanepi yamakapāṭihāriyadevorohaṇaāyusaṅkhāravossajjanesupi parinibbānakālepi
dasasahassīlokadhātu kampittha, yuttaṃ nu te evarūpapassa satthuno sāsane `pabbajitvā
kusītena bhavitun"ti evaṃ satthumahattaṃ paccavekkhatopi uppajjati.
     Jātiyāpi "tvaṃ idāni na lāmakajātiko, asambhinnāya mahāsammatapaveṇiyā
āgato, okkākarājavaṃse sañjātosi, suddhodanamahārājassapi mahāmāyādeviyā ca
nattā, rāhulabhaddassa kaniṭṭho, tayā nāma evarūpena jinaputtena hutvā na
yuttaṃ kusītena viharitun"ti evaṃ jātimahattaṃ paccavekkhatopi uppajjati.
"sāriputtamoggallānā ceva asīti ca mahāsāvakā viriyeneva lokuttaradhammaṃ
paṭivijjhiṃsu, tvaṃ etesaṃ sabrahmacārīnaṃ maggaṃ paṭipajjissasi na paṭipajjissasī"ti
evaṃ sabrahmacārimahattaṃ paccavekkhatopi uppajjati. Kucchiṃ pūretvā ṭhitaajagarasadise
vissaṭṭhakāyikacetasikaviriye kusītapuggale parivajjentassāpi āraddhaviriye pahitatte
puggale sevantassāpi, ṭhānanisajjādīsu viriyuppādanatthaṃ ninnapoṇapabbhāra-
cittassāpi uppajjati. Evaṃ uppannassa panassa arahattamaggena bhāvanāpāripūrī
hotīti pajānāti.
     Pītisambojjhaṅgassa "atthi bhikkhave pītisambojjhaṅgaṭṭhānīyā dhammā,
tattha yonisomanasikārabahulīkāro, ayamāhāro anuppannassa vā pītisambojjhaṅgassa
uppādāya, uppannassa vā pītisambojjhaṅgassa bhiyyobhāvāya vepullāya bhāvanāya
pāripūriyā saṃvattatī"ti 1- evaṃ uppādo hoti. Tattha pītiyeva
pītisambojjhaṅgaṭṭhānīyā dhammā nāma, tassa uppādakamanasikāro yonisomanasikāro nāma.
     Apica ekādasa dhammā pītisambojjhaṅgassa uppādāya saṃvattanti
buddhānussati dhammasaṃghasīlacāgadevatānussati upasamānussati lūkhapuggalaparivajjanatā
siniddhapuggalasevanatā pasādanīyasuttantapaccavekkhaṇatā tadadhimuttatāti.
     Buddhaguṇe anussarantassāpi hi yāva upacārā sakalasarīraṃ pharamāno
pītisambojjhaṅgo uppajjati. Dhammasaṃghaguṇaṃ 2- anussarantassāpi, dīgharattaṃ akhaṇḍaṃ
@Footnote: 1 saṃ. mahā. 19/232/93 āhārasutta   2 cha.Ma., i. dhammasaṃghaguṇe

---------------------------------------------------------------------------------------------
page313.
Katvā rakkhitacatuppārisuddhasīlaṃ paccavekkhantassāpi, gihinopi dasasīlaṃ pañcasīlaṃ
paccavekkhantassāpi, dubbhikkhabhayādīsu paṇītaṃ bhojanaṃ sabrahmacārīnaṃ datvā "evaṃ
nāma adamhā"ti cāgaṃ paccavekkhantassāpi gihinopi evarūpe kāle sīlavantānaṃ
dinnaṃ dānaṃ paccavekkhantassāpi yehi guṇehi samannāgatā devatā devattaṃ
pattā, tathārūpānaṃ guṇānaṃ attani atthitaṃ paccavekkhantassāpi, "samāpattiyā
vikkhambhitā kilesā saṭṭhīpi sattatipi vassāni na samudācarantī"ti
paccavekkhantassāpi, cetiyadassanabodhidassanatheradassanesu asakkaccakiriyāya
saṃsūcitalūkhabhāve buddhādīsu pasādasinehābhāvena gadrabhapiṭṭhe rajasadise lūkhapuggale
parivajjentassāpi, buddhādīsu pasādabahule muducittena siniddhapuggale
sevantassāpi, ratanattayaguṇaparidīpake pasādanīye suttante paccavekkhantassāpi,
ṭhānanisajjādīsu pītiuppādanatthaṃ ninnapoṇapabbhāracittassāpi uppajjati. Evaṃ
uppannassa panassa arahattamaggena bhāvanāpāripūrī hotīti pajānāti.
     Passaddhisambojjhaṅgassa "atthi bhikkhave kāyapassaddhi cittapassaddhi,
tattha yonisomanasikārabahulīkāro, ayamāhāro anuppannassa vā passaddhi-
sambojjhaṅgassa uppādāya, uppannassa vā passaddhisamabojjhaṅgassa bhiyyobhāvāya
vepullāya bhāvanāya pāripūriyā saṃvattatī"ti 1- evaṃ uppādo hoti.
     Apica satta dhammā passaddhisambojjhaṅgassa uppādāya saṃvattanti
paṇītabhojanasevanatā utusukhasevanatā iriyāpathasukhasevanatā majjhattapayogatā
sāraddhakāyapuggalaparivajjanatā passaddhakāyapuggalasevanatā tadadhimuttāti.
     Paṇītañhi siniddhaṃ sappāyabhojanaṃ bhuñjantassāpi, sītuṇhesu utūsu ṭhānādīsu
iriyāpathesu sappāyaṃ utuñca iriyāpathañca sevantassāpi passaddhi uppajjati.
Yo pana mahāpurisajātiko sabbautuiriyāpathakkhamova hoti, na taṃ sandhāyetaṃ vuttaṃ.
Yassa sabhāgavisabhāgatā atthi, tasseva visabhāge utuiriyāpathe vajjetvā sabhāge
sevantassāpi uppajjati. Majjhattapayogo vuccati attano ca parassa ca
kammassakatāpaccavekkhaṇā, iminā majjhattapayogena uppajjati. Yo leḍḍudaṇḍādīhi
@Footnote: 1 saṃ. mahā. 19/232/93 āhārasutta

---------------------------------------------------------------------------------------------
page314.
Paraṃ viheṭhayamānova vicarati. Evarūpaṃ sāraddhakāyaṃ puggalaṃ parivajjentassāpi,
saṃyatapādapāṇipassaddhakāyaṃ puggalaṃ sevantassāpi, ṭhānanisajjādīsu passaddhi-
uppādanatthāya ninnapoṇapabbhāracittassāpi uppajjati. Evaṃ uppannassa panassa
arahattamaggena bhāvanāpāripūrī hotīti pajānāti.
     Samādhisambojjhaṅgassa "atthi bhikkhave samathanimittaṃ abyagganimittaṃ, tattha
yonisomanasikārabahulīkāro, ayamāhāro anuppannassa vā samādhisambojjhaṅgassa
uppādāya, uppannassa vā samādhisambojjhaṅgassa bhiyyobhāvāya vepullāya bhāvanāya
pāripūriyā saṃvattatī"ti 1- evaṃ uppādo hoti. Tattha samathova samathanimittaṃ,
avikkhepaṭṭhena ca abyagganimittanti.
     Apica ekādasa dhammā samādhisambojjhaṅgassa uppādāya saṃvattanti
vatthuvisadakiriyatā indriyasamattapaṭipādanatā nimittakusalatā samaye cittassa
paggaṇhanatā samaye cittassa niggaṇhanatā samaye sampahaṃsanatā samaye
ajjhupekkhanatā asamāhitapuggalaparivajjanatā samāhitapuggalasevanatā jhānavimokkha-
paccavekkhaṇatā tadadhimuttatāti. Tattha vatthuvisadakiriyatā indriyasamattapaṭipādanatā
ca vuttanayeneva veditabbā.
     Nimittakusalatā nāma kasiṇanimittassa uggahakusalatā. Samaye cittassa
paggaṇhanatāti yasmiṃ samaye atisithilaviriyatādīhi līnaṃ cittaṃ hoti, tasmiṃ samaye
dhammavicayaviriyapītisambojjhaṅgasamuṭṭhāpanena 2- tassa paggaṇhanaṃ. Samaye cittassa
niggaṇhanatāti yasmiṃ samaye accāraddhaviriyatādīhi uddhataṃ cittaṃ hoti, tasmiṃ
samaye passaddhisamādhiupekkhāsambojjhaṅgasamuṭṭhāpanena tassa niggaṇhanaṃ. Samaye
sampahaṃsanatāti yasmiṃ samaye cittaṃ paññāpayogamandatāya vā upasamasukhānadhigamena
vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena saṃvejeti. Aṭṭha
saṃvegavatthūni nāma jātijarābyādhimaraṇāni cattāri, apāyadukkhaṃ pañcamaṃ, atīte
vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ
@Footnote: 1 saṃ. mahā. 19/232/96 āhārasutta.
@2 cha.Ma. dhammavicayaviriyasambojjhaṅga.... (pīti na dissati)

---------------------------------------------------------------------------------------------
page315.
Dukkhanti. Ratanattayaguṇānussaraṇena ca pasādaṃ janeti. Ayaṃ vuccati "samaye
sampahaṃsanatā"ti.
     Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ
anuddhataṃ anirassādaṃ ārammaṇe samappavattaṃ samathavīthipaṭipannaṃ cittaṃ hoti,
tadāssa paggahaniggahasampahaṃsanesu na byāpāraṃ āpajjati sārathī viya
samappavattesu assesu. Ayaṃ vuccati "samaye ajjhupekkhanatā"ti. Asamāhitapuggala-
parivajjanatā nāma upacāraṃ vā appanaṃ vā appattānaṃ vikkhittacittānaṃ puggalānaṃ
ārakā parivajjanaṃ. Samāhitapuggalasevanatā nāma upacārena vā appanāya vā
samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu
samādhiuppādanatthaṃyeva ninnapoṇapabbhāracittatā. Evaṃ hi paṭipajjato esa
uppajjati. Evaṃ uppannassa panassa arahattamaggena bhāvanāpāripūrī hotīti
pajānāti.
     Upekkhāsambojjhaṅgassa "atthi bhikkhave upekkhāsambojjhaṅgaṭṭhānīyā
dhammā, tattha yonisomanasikārabahulīkāro, ayamāhāro anuppannassa vā upekkhā-
sambojjhaṅgassa uppādāya, uppannassa vā upekkhāsambojjhaṅgassa bhiyyobhāvāya
vepullāya bhāvanāya pāripūriyā saṃvattatī"ti 1- evaṃ uppādo hoti. Tattha upekkhāva
upekkhāsambojjhaṅgaṭṭhānīyā dhammā nāma.
     Apica pañca dhammā upekkhāsambojjhaṅgassa uppādāya saṃvattanti
sattamajjhattatā saṅkhāramajjhattatā sattasaṅkhārakelāyanapuggalaparivajjanatā
sattasaṅkhāramajjhattapuggalasevanatā tadadhimuttatāti.
     Tattha dvīhākārehi sattamajjhattataṃ samuṭṭhāpeti "tvaṃ attano kammena
āgantvā attano kammena gamissasi, esopi attano kammena āgantvā
attano kammena gamissati, tvaṃ kaṃ kelāyasī"ti evaṃ kammassakatāpaccavekkhaṇena ca,
"paramatthato sattoyeva natthi, so tvaṃ kaṃ kelāyasī"ti evaṃ nissattapaccavekkhaṇena
@Footnote: 1 saṃ. mahā. 19/232/94 āhārasutta.

---------------------------------------------------------------------------------------------
page316.
Ca. Dvīhākārehi saṅkhāramajjhattataṃ samuṭṭhāpeti "idaṃ cīvaraṃ anupubbena vaṇṇavikāraṃ
ceva jiṇṇabhāvañca upagantvā pādapuñjanacoḷakaṃ hutvā yaṭṭhikoṭiyā chaḍḍanīyaṃ
bhavissati, sace panassa sāmiko bhaveyya, nāssa evaṃ vinassituṃ dadeyyā"ti evaṃ
assāmikabhāvapaccavekkhaṇena ca "anaddhaniyaṃ idaṃ tāvakālikan"ti evaṃ
tāvakālikabhāvapaccavekkhaṇena ca, yathā ca cīvare, evaṃ pattādīsupi yojanā kātabbā.
     Sattasaṅkhārakelāyanapuggalaparivajjanatāti ettha yo puggalo gihī vā attano
puttadhītādike pabbajito vā attano antevāsikasaddhivihārikasamānupajjhāyakādike 1-
mamāyati, sahattheneva nesaṃ kesacchedanasūcikammacīvaradhovanarajanapattapacanādīni karoti,
muhuttaṃpi apassanto "asuko sāmaṇero kuhiṃ, asuko daharo kuhin"ti
bhantamigo viya ito cito ca āloketi, aññena kesacchedanādīnaṃ atthāya
"muhuttaṃ tāva asukaṃ pesethā"ti yāciyamānopi "amhepi taṃ attano kammaṃ na
kārema, tumhe taṃ gahetvā kilamessathā"ti na deti. Ayaṃ sattakelāyano nāma.
Yo pana pattacīvarathālakakattarayaṭṭhiādīni mamāyati, aññassa hatthena parāmasituṃpi
na deti, tāvakālikaṃ yācito "mayaṃpi idaṃ mamāyantā 2- na paribhuñjāma, tumhākaṃ
kiṃ dassāmā"ti vadati. Ayaṃ saṅkhārakelāyano nāma. Yo pana tesu dvīsu vatthūsupi
majjhatto udāsino. Ayaṃ sattasaṅkhāramajjhatto nāma. Iti ayaṃ upekkhāsambojjhaṅgo
evarūpaṃ sattasaṅkhārakelāyanapuggalaṃ ārakā parivajjentassāpi
sattasaṅkhāramajjhattapuggalaṃ sevantassāpi ṭhānanisajjādīsu taduppādanatthaṃ
ninnapoṇapabbhāracittassāpi uppajjati. Evaṃ uppannassa panassa arahattamaggena
bhāvanāpāripūrī hotīti pajānāti.
     Iti ajjhattaṃ vāti evaṃ attano vā sattasambojjhaṅge pariggaṇhitvā parassa
vā, kālena vā attano, kālena vā parassa sambojjhaṅge pariggaṇhitvā dhammesu
dhammānupassī viharati. Samudayavayā panettha sambojjhaṅgānaṃ nibbattinirodhavasena
veditabbā. Ito paraṃ vuttanayameva.
@Footnote: 1 cha.Ma. antevāsikasamānupajjhāyakādike   2 Ma. noyantā

---------------------------------------------------------------------------------------------
page317.
     Kevalañhi idha bojjhaṅgapariggāhikā sati dukkhasaccanti evaṃ yojanaṃ
katvā bojjhaṅgapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.
                      Bojjhaṅgapabbavaṇṇanā niṭṭhitā.
                          -------------
                          Catusaccapabbavaṇṇanā
     [119] Evaṃ sattabojjhaṅgavasena dhammānupassanaṃ vibhajitvā idāni
catusaccavasena vibhajituṃ puna caparantiādimāha.
     Tattha idaṃ dukkhanti yathābhūtaṃ pajānātīti ṭhapetvā taṇhaṃ tebhūmike dhamme
"idaṃ dukkhan"ti yathāsabhāvato pajānāti, tasseva kho pana dukkhassa janikaṃ
samuṭṭhāpikaṃ purimataṇhaṃ "ayaṃ dukkhasamudayo"ti, ubhinnaṃ appavatti nibbānaṃ "ayaṃ
dukkhanirodho"ti, dukkhaparijānanaṃ samudayapajahanaṃ nirodhasacchikaraṇaṃ ariyamaggaṃ "ayaṃ
dukkhanirodhagāminī paṭipadā"ti yathāsabhāvato pajānātīti attho. Avasesā ariyasaccakathā
visuddhimagge vitthāritāyeva.
     Iti ajjhattaṃ vāti evaṃ attano vā cattāri saccāni pariggaṇhitvā,
parassa vā, kālena vā attano, kālena vā parassa cattāri saccāni pariggaṇhitvā
dhammesu dhammānupassī viharati. Samudayavayā panettha catunnaṃ saccānaṃ yathāsabhāvato
uppattinibbutivasena 1- veditabbā. Ito paraṃ vuttanayameva.
     Kevalañhi idha catusaccapariggāhikā sati dukkhasaccanti evaṃ yojanaṃ katvā
saccapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.
                      Catusaccapabbavaṇṇanā niṭṭhitā.
                          -------------
@Footnote: 1 cha.Ma. uppattinivattivasena

---------------------------------------------------------------------------------------------
page318.
     Ettāvatā ānāpānaṃ catuiriyāpathaṃ catusampajaññaṃ dvattiṃsākāraṃ
catudhātuvavatthānaṃ navasīvathikā vedanānupassanā cittānupassanā nīvaraṇapariggaho
khandhapariggaho āyatanapariggaho bojjhaṅgapariggaho saccapariggahoti ekavīsati
kammaṭṭhānāni vuttāni. Tesu ānāpānadvattiṃsākāranavasīvathikāti ekādasa appanā-
kammaṭṭhānāni honti. Dīghabhāṇakamahāsivatthero pana "navasīvathikā ādīnavānu-
passanāvasena vuttā"ti āha. Tasmā tassa matena dveyeva appanākammaṭṭhānāni,
sesāni upacārakammaṭṭhānāni. Kiṃ panetesu sabbesu abhiniveso jāyati na jāyatīti.
Na jāyati. Iriyāpathasampajaññanīvaraṇasambojjhaṅgesu hi abhiniveso na jāyati,
sesesu jāyatīti. Mahāsivatthero panāha "etesupi abhiniveso jāyati, ayañhi
atthi nu kho me cattāro iriyāpathā, udāhu natthi, atthi nu kho me catusampajaññaṃ,
udāhu natthi, atthi nu kho me pañca nīvaraṇā, udāhu natthi, atthi nu kho me
sattabojjhaṅgā, udāhu natthīti evaṃ pariggaṇhāti, tasmā sabbattha abhiniveso
jāyatī"ti.
     [137] Yo hi koci bhikkhaveti yo koci 1- bhikkhu vā bhikkhunī vā upāsako
vā upāsikā vā. Evaṃ bhāveyyāti ādito paṭṭhāya vuttena bhāvanānukkamena
bhāveyya. Pāṭikaṅkhanti paṭikaṅkhitabbaṃ, avassaṃ bhāvīti attho. Aññāti arahattaṃ.
Sati vā upādiseseti upādisese vā sati aparikkhīṇe. Anāgāmitāti anāgāmibhāvo.
     Evaṃ sattannaṃ vassānaṃ vasena sāsanassa niyyānikabhāvaṃ dassetvā
puna tato appatarepi kāle dassento "tiṭṭhantu bhikkhave"tiādimāha. Sabbaṃpi
cetaṃ majjhimasseva veneyyapuggalassa 2- vasena vuttaṃ. Tikkhapaññaṃ pana sandhāya
         "pāto anusiṭṭho sāyaṃ          visesaṃ adhigamissati,
          sāyaṃ anusiṭṭho pāto          visesaṃ adhigamissatī"ti 3-
vuttaṃ.
@Footnote: 1 cha.Ma. yo hi koci   2 cha.Ma. neyyapuggalassa
@3 Ma.Ma. 13/345/328 bodhirājakumārasutta

---------------------------------------------------------------------------------------------
page319.
     Iti bhagavā "evaṃ niyyānikaṃ bhikkhave mama sāsanan"ti dassetvā
ekavīsatiyāpi ṭhānesu arahattanikūṭena desitaṃ desanaṃ niyyātento "ekāyano
ayaṃ bhikkhave maggo .pe. Iti yantaṃ vuttaṃ, idametaṃ paṭicca vuttan"ti āha.
Sesaṃ uttānatthamevāti.
                    Papañcasūdaniyā majjhimanikāyaṭṭhakathāya
                     satipaṭṭhānasuttavaṇṇanā niṭṭhitā.
                           -----------
                   Mūlapariyāyavaggo nāma paṭhamo vaggo.
                              Niṭṭhito
                         ---------------

---------------------------------------------------------------------------------------------
page320.
                           2. Sīhanādavagga
                        1. Cūḷasīhanādasuttavaṇṇanā
     [139] Evamme sutanti cūḷasīhanādasuttaṃ. 1- Yasmā panassa atthuppattiko
nikkhepo, tasmā taṃ dassetvācassa apubbapadavaṇṇanaṃ karissāma. Katarāya pana
idaṃ atthuppattiyā nikkhittanti. Lābhasakkārapaccayā titthiyaparidevite. Bhagavato
kira dhammadāyādasutte vuttanayena mahālābhasakkāro uppajji. Catuppamāṇiko
hi ayaṃ lokasannivāso, rūpappamāṇo rūpappasanno, ghosappamāṇo ghosappasanno,
lūkhappamāṇo lūkhappasanno, dhammappamāṇo dhammappasannoti imesaṃ puggalānaṃ
vasena catudhā ṭhito.
     Tesaṃ idaṃ nānākaraṇaṃ:- katamo ca puggalo rūpappamāṇo rūpappasanno?
Idhekacco puggalo ārohaṃ vā passitvā pariṇāhaṃ vā passitvā pāripūriṃ vā
passitvā saṇṭhānaṃ vā passitvā tattha pamāṇaṃ gahetvā pasādaṃ janeti, ayaṃ
vuccati puggalo rūpappamāṇo rūpappasanno.
     Katamo ca puggalo ghosappamāṇo ghosappasanno? idhekacco puggalo
Paravaṇṇanāya parathomanāya parapasaṃsanāya paravaṇṇahārikāya tattha pamāṇaṃ gahetvā
pasādaṃ janeti, ayaṃ vuccati puggalo ghosappamāṇo ghosappasanno.
     Katamo ca puggalo lūkhappamāṇo lūkhappasanno? idhekacco puggalo cīvaralūkhaṃ
Vā passitvā pattalūkhaṃ vā passitvā senāsanalūkhaṃ vā passitvā vividhaṃ vā
dukkarakārikaṃ passitvā tattha pamāṇaṃ gahetvā pasādaṃ janeti, ayaṃ vuccati
puggalo lūkhappamāṇo lūkhappasanno.
     Katamo ca puggalo dhammappamāṇo dhammappasanno? idhekacco puggalo
Sīlaṃ vā passitvā samādhiṃ vā passitvā paññaṃ vā passitvā tattha pamāṇaṃ
gahetvā pasādaṃ janeti, ayaṃ vuccati puggalo dhammappamāṇo dhammappasannoti.
@Footnote: 1 ka. cullasīhanādasuttaṃ

---------------------------------------------------------------------------------------------
page321.
     Imesu catūsu puggalesu rūpappamāṇopi bhagavato ārohapariṇāhasaṇṭhāna-
pāripūrivaṇṇapokkharataṃ asītianubyañjanapaṭimaṇḍitattā nānāratanacittamiva
suvaṇṇamahāpaṭaṃ dvattiṃsamahāpurisalakkhaṇasamākiṇṇatāya tārāgaṇasamujjalaṃ viya gaganatalaṃ
sabbaphāliphullaṃ viya ca yojanasatubbedhaṃ pārichattakaṃ aṭṭhārasaratanubbedhaṃ
byāmappabhāparikkhepasassirīkaṃ anopamasarīraṃ disvā sammāsambuddheyeva pasīdati.
     Ghosappamāṇopi bhagavatā kappasatasahassādhikāni cattāri asaṅkheyyāni
dasa pāramiyo dasa upapāramiyo dasa paramatthapāramiyo pūritā, aṅgapariccāgo
puttadārapariccāgo rajjapariccāgo dhanapariccāgo 1- nayanapariccāgo ca katotiādinā
nayena pavattaṃ ghosaṃ sutvā sammāsambuddheyeva pasīdati.
     Lūkhappamāṇopi bhagavato cīvaralūkhaṃ disvā "sace bhagavā agāraṃ ajjhāvasittha,
kāsivatthameva adhārayissa. Pabbajitvā panānena sāṇapaṃsukūlacīvarena santussamānena
bhāriyaṃ katan"ti sammāsambuddheyeva pasīdati. Pattalūkhaṃpi disvā "iminā agāraṃ
ajjhāvasatā 2- rattavarasuvaṇṇabhājanesu  cakkavattibhojanārahaṃ sugandhasālibhojanaṃ
paribhuttaṃ, pabbajitvā pana pāsāṇamayaṃ pattaṃ ādāya uccanīcakuladvāresu
sapadānaṃ piṇḍāya caritvā laddhapiṇḍiyālopena santussamāno bhāriyaṃ karotī"ti
sammāsambuddheyeva pasīdati. Senāsanalūkhaṃ disvāpi "ayaṃ agāraṃ ajjhāvasanto
tiṇṇaṃ utūnaṃ anucchavikesu tīsu pāsādesu tividhanāṭakaparivāro dibbasampattiṃ viya
rajjasiriṃ anubhavitvā idāni pabbajjūpagato rukkhamūlasenāsanādīsu dāruphalakasilā-
paṭṭavidalamañcakādīhi 3- santussamāno bhāriyaṃ karotī"ti sammāsambuddheyeva pasīdati.
Dukkarakārikamassa disvāpi "../../bdpicture/chabbassāni nāma muggayūsakulatthayūsahareṇuyūsādīnaṃ
pasatamattena yāpessati, appāṇakajjhānaṃ jhāyissati, sarīre ca jīvite ca
anapekkho viharissati, aho dukkarakārako bhagavā"ti sammāsambuddheyeva pasīdati.
@Footnote: 1 cha.Ma. attapariccāgo   2 cha.Ma. ajjhāvasantena   3 cha.Ma. dāru...paṭṭapīṭhamañcakādīhi,
@Sī....bidalamañcakādīsu sayamāno

---------------------------------------------------------------------------------------------
page322.
     Dhammappamānopi bhagavato sīlaguṇaṃ samādhiguṇaṃ paññāguṇaṃ jhānavimokkhasamādhi-
samāpattisampadaṃ abhiññāpāripūriṃ yamakapāṭihāriyaṃ devorohaṇaṃ pāṭikaputtadamanādīni 1-
ca anekāni acchariyāni disvā sammāsambuddheyeva pasīdati, te evaṃ pasannā
bhagavato mahantaṃ lābhasakkāraṃ abhiharanti. Titthiyānaṃ pana bāverujātake kākassa
viya lābhasakkāro parihāyittha. Yathāha:-
         "adassanena morassa             sikhino mañjubhāṇino
          kākantattha apūjesuṃ             maṃsena ca phalena ca.
          Yadā ca sarasampanno            moro bāverumāgamā 2-
          atha lābho ca sakkāro          vāyasassa ahāyatha.
          Yāva nuppajjatī buddho           dhammarājā pabhaṅkaro
          tāva aññe apūjesuṃ            puthū samaṇabrāhmaṇe.
          Yadā ca sarasampanno            buddho dhammamadesayi
          atha lābho ca sakkāro          titthiyānaṃ ahāyathā"ti. 3-
     Te evaṃ pahīnalābhasakkārā rattiṃ ekadvaṅgulamattaṃ obhāsetvāpi
suriyuggamane khajjopanakā viya hatappabhā ahesuṃ.
          Yathāpi 4- khajjopanakā          kālapakkhamhi rattiyā
          nidassayanti obhāsaṃ             etesaṃ visayo hi so.
          Yadā ca rasmisampanno           abbhudeti pabhaṅkaro
          atha khajjopasaṅghānaṃ 5-          pabhā antaradhāyati.
          Evaṃ khajjūpasadisā              titthiyāpi puthū idha
          kālapakkhūpame loke            dīpayanti sakaṃ guṇaṃ.
          Yadā ca buddho lokasmiṃ          udeti amitappabho
          nippabhā titthiyā honti          suriye khajjupakā yathāti.
@Footnote: 1 cha.Ma. pāthika....   2 Ma. pāverumāgamā    3 khu. jā. catukka. 27/654/154
@bāverujātaka (syā)   4 cha.Ma. yathā hi   5 cha.Ma. khajjupasaṅghānaṃ, Sī. khajjupasaṅkhānaṃ

---------------------------------------------------------------------------------------------
page323.
     Te evaṃ nippabhā hutvā kacchupiḷakādiparikiṇṇasarīrā paramapārijuññappattā
yena buddho yena dhammo yena saṃgho yena ca mahājanassa sannipāto,
tena tena gantvā antaravīthiyampi siṅghāṭakepi catukkepi sabhāyaṃpi ṭhatvā
paridevanti:-
     "kiṃ bho samaṇoyeva gotamo samaṇo, mayaṃ assamaṇā. Samaṇasseva gotamassa
sāvakā samaṇā, amhākaṃpi sāvakā assamaṇā. Samaṇassa ca gotamassa,
sāvakānañcassa dinnaṃ mahapphalaṃ, 1- amhākaṃ dinnaṃ na mahapphalaṃ. 1- Nanu samaṇopi
gotamo samaṇo, mayaṃpi samaṇā. Samaṇassapi gotamassa sāvakā samaṇā,
amhākaṃpi sāvakā samaṇā. Samaṇassapi gotamassa sāvakānañcassa dinnaṃ
mahapphalaṃ, amhākaṃpi sāvakānañca no dinnaṃ mahapphalaṃ. 2- Samaṇassapi gotamassa
sāvakānañcassa detha karotha, amhākaṃpi sāvakānañca no detha karotha. 3-
Nanu samaṇo gotamo purimāni divasāni uppanno, mayaṃ pana loke
uppajjamānāyeva 4- uppannā"ti.
     Evaṃ nānappakāraṃ viravanti. Atha bhikkhū bhikkhuniyo upāsakā upāsikāyoti
catasso parisā tesaṃ saddaṃ sutvā bhagavato ārocesuṃ "titthiyā bhante idañcidañca
kathentī"ti. Taṃ sutvā bhagavā "mā tumhe bhikkhave titthiyānaṃ vacanena `aññatra
samaṇo atthī'ti saññino ahuvatthā"ti vatvā aññatitthiyesu samaṇabhāvaṃ
paṭisedhento idheva ca anujānanto imissā atthuppattiyā idheva bhikkhave samaṇoti
idaṃ suttaṃ abhāsi.
     Tatra 5- idhevāti imasmiṃyeva sāsane. Ayaṃ pana niyamo sesapadesupi
veditabbo. Dutiyādayopi hi samaṇā idheva, na aññattha. Samaṇoti sotāpanno.
Tenevāha "katamo ca bhikkhave paṭhamo samaṇo? idha bhikkhave bhikkhu tiṇṇaṃ
@Footnote: 1-1 cha.Ma. na amhākaṃ, sāvakānañca no dinnaṃ mahapphalaṃ.  2 cha.Ma. mahapphalañceva
@3 cha.Ma. sakkarotha    4 cha.Ma. uppajjamāneyeva        5 cha.Ma. tattha

---------------------------------------------------------------------------------------------
page324.
Saṃññojanānaṃ parikkhayā sotāpanno hoti avinipātadhammo niyato sambodhiparāyano,
ayaṃ bhikkhave paṭhamo samaṇo"ti. 1-
     Dutiyoti sakadāgāmī. Tenevāha "katamo ca bhikkhave dutiyo samaṇo?
idha bhikkhave bhikkhu tiṇṇaṃ saññojanānaṃ parikkhayā rāgadosamohānaṃ tanuttā
sakadāgāmī hoti sakideva imaṃ lokaṃ āgantvā dukkhassantaṃ karoti, ayaṃ bhikkhave
dutiyo samaṇo"ti. 1-
     Tatiyoti anāgāmī. Tenevāha "katamo bhikkhave tatiyo samaṇo? idha
bhikkhave bhikkhu pañcannaṃ orambhāgiyānaṃ saññojanānaṃ parikkhayā opapātiko
hoti tattha parinibbāyī anāvattidhammo tasmā lokā, ayaṃ bhikkhave tatiyo
samaṇo"ti. 1-
     Catutthoti arahā. Tenevāha "katamo ca bhikkhave catuttho samaṇo? idha
bhikkhave bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ
abhiññā sacchikatvā upasampajja viharati, ayaṃ bhikkhave catuttho samaṇo"ti. 1- Iti
imasmiṃ ṭhāne cattāro phalaṭṭhakasamaṇāva adhippetā.
     Suññāti rittā tucchā. Parappavādāti cattāro sassatavādā, cattāro
ekaccasassatikā, cattāro antānantikā, cattāro amarāvikkhepikā, dve
adhiccasamuppannikā, soḷasa saññīvādā, aṭṭha asaññīvādā, aṭṭha nevasaññī-
nāsaññīvādā, satta ucchedavādā, pañca diṭṭhadhammanibbānavādāti ime sabbepi
brahmajāle āgatā dvāsaṭṭhī diṭṭhiyo, ito bāhirānaṃ paresaṃ vādā parappavādā
nāma, te sabbepi imehi catūhi phalaṭṭhakasamaṇehi suññā, na hi te ettha
santi. Na kevalañca eteheva suññā, catūhi pana maggaṭṭhakasamaṇehipi catunnaṃ
maggānaṃ atthāya āraddhavipassakehipīti dvādasahipi samaṇehi suññāeva.
Imamevatthaṃ sandhāya bhagavatā mahāparinibbāne vuttaṃ:-
@Footnote: 1 aṅ. catukka. 21/241/266 samaṇasutta

---------------------------------------------------------------------------------------------
page325.
              "ekūnatiṃso vayasā subhadda
               yaṃ pabbajiṃ kiṃ kusalānuesī
               vassāni paññāsa samādhikāni
               yato ahaṃ pabbajito subhadda
               ñāyassa dhammassa padesavattī
               ito bahiddhā samaṇopi natthi.
     Dutiyopi samaṇo natthi, tatiyopi samaṇo natthi, catutthopi samaṇo natthi,
suññā parappavādā samaṇebhi aññehī"ti. 1-
     Ettha hi padesavattīti āraddhavipassako adhippeto, tasmā sotāpattimaggassa
āraddhavipassakaṃ maggaṭṭhaṃ phalaṭṭhanti tayopi ekato katvā samaṇopi natthīti
āha. Sakadāgāmimaggassa āraddhavipassakaṃ maggaṭṭhaṃ phalaṭṭhanti tayopi ekato
katvā dutiyopi samaṇo natthīti āha. Itaresupi dvīsu eseva nayo.
     Kasmā panete aññattha natthīti. Akhettatāya. Yathā hi na āragge sāsapo
tiṭṭhati, na udakapiṭṭhe aggi jalati, na piṭṭhipāsāṇe vījāni ruhanti, evameva
bāhiresu titthāyatanesu na ime samaṇā uppajjanti, imasmiṃyeva pana sāsane
uppajjanti. Kasmā? sukhettatāya. 2- Sā panesā 3- akhettatā ca sukhettatā 4- ca
ariyamaggassa abhāvato ca bhāvato ca veditabbā. Tenāha bhagavā:-
     "yasmiṃ kho subhadda dhammavinaye ariyo aṭṭhaṅgiko maggo na upalabbhati,
samaṇopi tattha na upalabbhati, dutiyopi tattha samaṇo na upalabbhati, tatiyopi tattha
samaṇo na upalabbhati, catutthopi tattha samaṇo na upalabbhati. Yasmiñca kho subhadda
dhammavinaye ariyo aṭṭhaṅgiko maggo upalabbhati, samaṇopi tattha upalabbhati, dutiyopi
tattha .pe. Catutthopi tattha samaṇo upalabbhati. Imasmiṃ kho subhadda dhammavinaye
ariyo aṭṭhaṅgiko maggo upalabbhati, idheva subhadda samaṇo, idha dutiyo samaṇo, idha
tatiyo samaṇo, idha catuttho samaṇo, suññā parappavādā samaṇebhi aññehī"ti. 5-
@Footnote: 1 dī. mahā. 10/214/133 subhaddaparibbājakavatthu   2 cha.Ma. khettatāya   3 cha.Ma. tesaṃ
@4 cha.Ma. khettatā     5 dī. mahā. 10/214/132 subhaddaparibbājakavatthu

---------------------------------------------------------------------------------------------
page326.
     Evaṃ yasmā titthāyatanaṃ akhettaṃ, sāsanaṃ khettaṃ, tasmā yathā surattahatthapādo
bhāsurakesarasīho 1- migarājā na susāne vā saṅkārakūṭe vā paṭivasati, tiyojanasahassa-
vitthataṃ pana himavantaṃ ajjhogāhetvā maṇiguhāyaṃyeva paṭivasati. Yathā ca chaddanto
nāgarājā na gocariyahatthikulādīsu navasu nāgakulesu uppajjati, chaddantakuleyeva
uppajjati. Yathā ca valāhako assarājā na gadrabhakule vā ghoṭakakule vā uppajjati,
sindhuyā tīre pana sindhavakuleyeva uppajjati. Yathā ca sabbakāmadadaṃ manoharaṃ
maṇiratanaṃ na saṅkārakūṭe vā paṃsupabbatādīsu vā uppajjati, vepullapabbatabbhantareyeva
uppajjati. Yathā ca timirapiṅgalo maccharājā na āvāṭakhuddakapokkharaṇīsu 2-
uppajjati, caturāsītiyojanasahassagambhīre mahāsamuddeyeva uppajjati. Yathā ca
diyaḍḍhayojanasatiko supaṇṇarājā na gāmadvāre eraṇḍavanādīsu paṭivasati,
mahāsamuddaṃ pana ajjhogāhetvā simbalidahavaneyeva paṭivasati. Yathā ca dhataraṭṭho
suvaṇṇahaṃso na gāmadvāre āvāṭakādīsu paṭivasati, navutihaṃsasahassaparivāro pana 3-
hutvā cittakūṭapabbateyeva paṭivasati. Yathā ca catudīpissaro cakkavattirājā na
nīcakule uppajjati, asambhinnakhattiyakuleyeva 4- pana uppajjati. Evameva imesu
samaṇesu ekasamaṇopi na aññatitthāyatane uppajjati, ariyamaggaparikkhitte pana
buddhasāsaneyeva uppajjati. Tenāha bhagavā "idheva bhikkhave samaṇo .pe.
Suññā parappavādā samaṇebhi aññehī"ti.
     Sammā sīhanādaṃ nadathāti ettha sammāti hetunā nayena kāraṇena.
Sīhanādanti seṭṭhanādaṃ abhītanādaṃ appaṭihatanādaṃ. 5- Imesañca 6- catunnaṃ samaṇānaṃ
idheva atthitāya ayaṃ nādo seṭṭhanādo nāma hoti. Uttamanādo. "ime
samaṇā idheva atthī"ti vadantassa aññato bhayaṃ vā āsaṅkā vā natthīti
abhītanādo nāma hoti. "amhākaṃpi sāsane ime samaṇā atthī"ti pūraṇādīsu
ekassāpi uṭṭhahitvā vattuṃ asamatthatāya ayaṃ nādo appaṭihatanādo nāma
hoti. Tena vuttaṃ "sīhanādanti seṭṭhanādaṃ abhītanādaṃ appaṭihatanādan"ti.
@Footnote: 1 cha.Ma. sūrakesarako sīho, Sī. bhāsurakesarasaṭo  2 cha.Ma. khuddakapokkharaṇīsu
@3 cha.Ma. pana-saddo na dissati  4 cha.Ma. asambhinnajātikhattiYu...  5 cha.Ma. appaṭinādaṃ
@evamuparipi     6 cha.Ma. imesaṃ hi, Sī. imesaṃ

---------------------------------------------------------------------------------------------
page327.
     [140] Ṭhānaṃ kho panetaṃ vijjatīti idaṃ kho pana kāraṇaṃ vijjati.
Yaṃ aññatitthiyāti yena kāraṇena aññatitthiyā. Ettha ca titthaṃ jānitabbaṃ,
titthakaro jānitabbo, titthiyā jānitabbā, titthiyasāvakā jānitabbā. Titthaṃ
nāma dvāsaṭṭhīdiṭṭhiyo. Ettha hi sattā taranti ullavanti 1- ummujjanimmujjaṃ
karonti, tasmā titthanti vuccanti. Tāsaṃ diṭṭhīnaṃ uppādetā titthakaro nāma.
Tassa laddhiṃ gahetvā pabbajitā titthiyā nāma. Tesaṃ paccayadāyakā titthiyasāvakāti
veditabbā. Paribbājakāti gihibandhanaṃ pahāya pabbajjūpagatā. Assāsoti
avassayo patiṭṭhā upatthambho. Balanti thāmo. Yena tumheti yena assāsena
vā balena vā evaṃ vadetha.
     Atthi kho no āvuso tena bhagavatā jānatā passatā arahatā sammā-
sambuddhenāti ettha ayaṃ saṅkhepattho:- yo so bhagavā samatiṃsa pāramiyo
pūretvā sabbakilese bhañjitvā anuttaraṃ sammāsambodhiṃ abhisambuddho, tena
bhagavatā tesaṃ tesaṃ sattānaṃ āsayānusayaṃ jānatā, hatthatale ṭhapitaṃ āmalakaṃ viya
sabbaññeyyadhammaṃ passatā. Apica pubbenivāsādīhi jānatā, dibbena cakkhunā
passatā. Tīhi vijjāhi chahi vā pana abhiññāhi jānatā, sabbattha appaṭihatena
samantacakkhunā passatā. Sabbadhammajānanasamatthāya paññāya jānatā, sabbasattānaṃ
cakkhuvisayātītāni tirokuḍḍādigatāni 2- vāpi rūpāni ativisuddhena maṃsacakkhunā
passatā. Attahitasādhikāya samādhipadaṭṭhānāya paṭivedhapaññāya jānatā,
parahitasādhikāya karuṇāpadaṭṭhānāya desanāpaññāya passatā. Arīnaṃ hatattā paccayādīnaṃ
arahattā ca arahatā, sammā sāmañca saccānaṃ buddhattā sammāsambuddhena.
Antarāyikadhamme vā jānatā, niyyānikadhamme passatā. Kilesārīnaṃ hatattā
arahatā, sammā sāmaṃ sabbadhammānaṃ buddhattā sammāsambuddhenāti evaṃ
catuvesārajjavasena catūhi ākārehi thomitena cattāro dhammā akkhātā, ye
mayaṃ attani sampassamānā evaṃ vadema, na rājarājamahāmattādīnaṃpi upatthambhaṃ
na 3- kāyabalanti.
@Footnote: 1 cha.Ma. uppalavanti   2 cha.Ma. tirokuṭṭādigatāni   3 cha.Ma. na-saddo na dissati

---------------------------------------------------------------------------------------------
page328.
     Satthari pasādoti "itipi so bhagavā"ti ādinā nayena buddhaguṇe
anussarantānaṃ uppannappasādo. Dhamme pasādoti "svākkhāto bhagavatā dhammo"tiādinā
nayena dhammaguṇe anussarantānaṃ uppannappasādo. Sīlesu paripūrakāritāti
ariyakantesu sīlesu paripūrakāritā. Ariyakantasīlāni nāma pañcasīlāni. Tāni hi
bhavantaragatopi ariyasāvako attano ariyasāvakabhāvaṃ ajānantopi na vītikkamati.
Sacepi hi naṃ koci vadeyya "imaṃ sakalacakkavattirajjaṃ sampaṭicchitvā khuddakamakkhikaṃ
jīvitā voropehī"ti, aṭṭhānametaṃ, yaṃ so tassa vacanaṃ kareyya. Evaṃ ariyānaṃ
sīlāni kantāni piyāni manāpāni. Tāni sandhāya vuttaṃ "sīlesu paripūrakāritā"ti.
     Sahadhammikā kho panāti bhikkhu bhikkhunī sikkhamānā sāmaṇero sāmaṇerī
upāsako upāsikāti ete satta sahadhammacārino. Etesu hi bhikkhu bhikkhūhi
saddhiṃ sahadhammañcarati samānasikkhatāya. Tathā bhikkhunī bhikkhunīhi .pe. Upāsikā
upāsikāhi, sotāpanno sotāpannehi, sakadāgāmī .pe. Anāgāmī anāgāmīhi
sahadhammañcarati. Tasmā sabbe cete 1- sahadhammikāti vuccanti. Apicettha
ariyasāvakāyeva adhippetā. Tesaṃ hi bhavantarepi maggadassanamhi vivādo natthi,
tasmā te accantaṃ ekadhammacāritāya sahadhammikā. Iminā "supaṭipanno bhagavato
sāvakasaṃgho"tiādinā nayena saṃghaṃ anussarantānaṃ uppannappasādo kathito.
Ettāvatā cattāri sotāpannassa aṅgāni kathitāni honti.
     Ime kho no āvusoti āvuso ime cattāro dhammā tena bhagavatā
amhākaṃ assāso ceva balañcāti akkhātā, ye mayaṃ attani sampassamānā
evaṃ vadema.
     [141] Yo amhākaṃ satthāti iminā pūraṇakassapādike cha satthāro
apadissanti. Yathā pana idāni sāsane ācariyaupajjhāyādīsu "amhākaṃ ācariyo,
amhākaṃ upajjhāyo"ti gehasitapemaṃ hoti. Evarūpaṃ pemaṃ sandhāya "satthari
pasādo"ti vadanti. Thero panāha "yasmā satthā nāma na ekassa, na dvinnaṃ
@Footnote: 1 cha.Ma. sabbepete

---------------------------------------------------------------------------------------------
page329.
Hoti, sadevakassa lokassa ekova satthā, tasmā titthiyā `amhākaṃ satthā'ti
ekapadeneva satthāraṃ visuṃ katvā imināva padena viruddhā parājitā"ti. Dhamme pasādoti
idha 1- pana yathā idāni sāsane "amhākaṃ dīghanikāyo amhākaṃ majjhimanikāyo"ti
mamāyanti, evaṃ attano attano pariyattidhamme gehasitapemaṃ sandhāya vadanti.
Sīlesūti ajasīlagosīlameṇḍakasīlakukkurasīlādīsu. Idha no āvusoti ettha idhāti
pasādaṃ 2- sandhāya vadanti. Ko adhippāyoti 3- ko adhikappayogo. Yadidanti yaṃ
idaṃ tumhākañceva amhākañca nānākaraṇaṃ vadeyyātha, taṃ kiṃ nāma. Tumhākaṃpi
hi catūsu ṭhānesu pasādo, amhākaṃpi. Nanu etasmiṃ pasāde tumhe ca amhe
ca dvedhā bhinnasuvaṇṇaṃ viya ekasadisāti vācāya samadhurā hutvā aṭṭhaṃsu.
     Atha nesaṃ taṃ samadhurataṃ bhindanto bhagavā evaṃvādinotiādimāha. Tattha
ekā niṭṭhāti yā tassa pasādassa pariyosānabhūtā niṭṭhā, kiṃ sā ekā,
udāhu puthūti evaṃ pucchathāti vadati. Yasmā pana tasmiṃ tasmiṃ samaye niṭṭhaṃ
apaññapento nāma natthi, brāhmaṇānaṃ hi brahmaloko niṭṭhā, ekā 4-
nibbatti 4- tāpasānaṃ 5- ābhassarā, paribbājakānaṃ subhakiṇhā, ājīvakānaṃ
"anantamānaso"ti evaṃ parikappito asaññībhavo. Imasmiṃ sāsane pana arahattaṃ
niṭṭhā. Sabbeva cete arahattameva niṭṭhāti. Vadanti. Diṭṭhivasena pana
brahmalokādīni paññapenti. Tasmā attano attano laddhivasena ekameva niṭṭhaṃ
paññapenti, taṃ dassetuṃ bhagavā sammā byākaramānātiādimāha.
     Idāni bhikkhūnaṃpi ekā niṭṭhā, titthiyānaṃpi ekā niṭṭhāti dvīsu
aṭṭakārakesu viya ṭhitesu bhagavā anuyogavattaṃ dassento sā panāvuso niṭṭhā
sarāgassa, udāhu vītarāgassātiādimāha. Tattha yasmā rāgarattādīnaṃ niṭṭhā nāma
natthi. Yadi siyā, soṇasiṅgālādīnipi 6- siyāti imaṃ dosaṃ passantānaṃ titthiyānaṃ
"vītarāgassa āvuso sā niṭṭhā"tiādinā nayena byākaraṇaṃ dassitaṃ.
@Footnote: 1 cha.Ma. idaṃ    2 Ma. sāsanaṃ    3 ka. adhippāyaso, cha.Ma. adhippayāso
@4-4 cha.Ma. ayaṃ pāṭho na dissati  5 cha.Ma. mahātāpasānaṃ  6 cha.Ma. soṇasiṅgālādīnampi

---------------------------------------------------------------------------------------------
page330.
     Tattha viddasunoti paṇḍitassa. Anuruddhapaṭiviruddhassāti rāgena anuruddhassa
kodhena paṭiviruddhassa. Papañcārāmassa papañcaratinoti attha āramanti etthāti
ārāmo. Papañco ārāmo assāti papañcārāmo. Papañce 1- rati assāti papañcarati.
Papañcoti ca mattapamattākārabhāvena pavattānaṃ taṇhādiṭṭhimānānaṃ etaṃ adhivacanaṃ.
Idha pana taṇhādiṭṭhiyova adhippetā. Sarāgassātiādīsu pañcasu ṭhānesu
ekova kileso āgato. Tassa ākāranānattaṃ veditabbaṃ. Sarāgassāti hi
vuttaṭṭhāne pañcakāmaguṇikarāgavasena gahito. Sataṇhassāti bhavataṇhāvasena.
Saupādānassāti gahaṇavasena. Anuruddhapaṭiviruddhassāti yugalavasena. Papañcarāmassāti
papañcuppattidassanavasena. Sarāgassāti vā ettha akusalamūlavasena gahito.
Sataṇhassāti ettha taṇhāpaccayā upādānavasena. 2- Sesaṃ purimasadisameva. Thero
panāha "kasmā evaṃ viddhaṃsetha, ekoyeva hi ayaṃ lobho rajjanavasena rāgoti
vutto. Taṇhākaraṇavasena pana 3- taṇhā gahaṇaṭṭhena upādānaṃ. Yugalavasena
anurodhapaṭivirodho. Papañcuppattiyaṭṭhena 4- papañco"ti.
     [142] Idāni imesaṃ kilesānaṃ mūlabhūtaṃ diṭṭhivādaṃ dassento dvemā
bhikkhave diṭṭhiyotiādimāha.
     Tattha bhavadiṭṭhīti sassatadiṭṭhi. Vibhavadiṭṭhīti ucchedadiṭṭhi. Bhavadiṭṭhiṃ
allīnāti taṇhādiṭṭhivasena sassatadiṭṭhiṃ allīnā. Upagatāti taṇhādiṭṭhivaseneva
upagatā. Ajjhositāti taṇhādiṭṭhivaseneva anupaviṭṭhā. Vibhavadiṭṭhiyā te
paṭiviruddhāti te sabbe ucchedavādīhi saddhiṃ "tumhe andhabālā na jānātha, sassato
ayaṃ loko, nāyaṃ loko ucchijjatī"ti paṭiviruddhā niccaṃ kalahabhaṇḍanapasutā viharanti.
Dutiyavārepi eseva nayo.
     Samudayañcātiādīsu dve diṭṭhīnaṃ samudayā khaṇikasamudayo paccayasamudayo
ca. Khaṇikasamudayo diṭṭhīnaṃ nibbatti. Paccayasamudayo aṭṭhaṭṭhānāni. Seyyathīdaṃ,
@Footnote: 1 Ma. papañcova    2 cha.Ma. upādānadassanavasena   3 cha.Ma. ayaṃ saddo na dissati
@4 cha.Ma. papañcuppattidassanaṭṭhena

---------------------------------------------------------------------------------------------
page331.
Khandhāpi diṭṭhiṭṭhānaṃ, avijjāpi, phassopi, saññāpi, vitakkopi, ayoniso-
manasikāropi, pāpamittopi, parato ghosopi diṭṭhiṭṭhānaṃ. "khandhā hetu khandhā
paccayo diṭṭhīnaṃ *- upādāya samuṭṭhānaṭṭhena. Evaṃ khandhāpi diṭṭhiṭṭhānaṃ.
Avijjā, phasso, saññā, vitakko, ayonisomanasikāro, pāpamitto,
paratoghoso hetu paratoghoso paccayo diṭṭhīnaṃ upādāya samuṭṭhānaṭṭhena. Evaṃ
paratoghosopi diṭṭhiṭṭhānaṃ". 1- Atthaṅgamāpi dveyeva khaṇikatthaṅgamo paccayatthaṅgamo
ca. Khaṇikatthaṅgamo nāma khayo vayo bhedo paribhedo aniccatā antaradhānaṃ.
Paccayatthaṅgamo nāma sotāpattimaggo. Sotāpattimaggo hi diṭṭhīnaṃ samugghātoti 2-
vutto.
     Assādanti diṭṭhimūlakaṃ ānisaṃsaṃ. Sandhāya vuttaṃ "yaṃdiṭṭhiko satthā hoti,
taṃdiṭṭhikā sāvakā honti. Yaṃdiṭṭhikaṃ 3- satthāraṃ sāvakā sakkaronti, garukaronti,
mānenti, pūjenti, labhanti tatonidānaṃ cīvarapiṇḍapātasenāsanagilānapaccaya-
bhesajjaparikkhārānaṃ. 4- Ayaṃ bhikkhave diṭṭhiyā diṭṭhadhammiko ānisaṃso"ti.
Ādīnavanti. Diṭṭhiggahaṇamūlakaṃ upaddavaṃ. So vaggulivattaṃ 5- ukkuṭikappadhānaṃ
kaṇṭakāpassayatā pañcātapatappanaṃ 6- 7- maruppapātapatanaṃ kesamassulocanaṃ
appāṇakajjhānantiādīnaṃ 7- vasena veditabbo. Nissaraṇanti diṭṭhīnaṃ nissaraṇaṃ nāma
nibbānaṃ. Yathābhūtaṃ nappajānantīti ye etaṃ sabbaṃ yathāsabhāvaṃ na jānanti. Na
parimuccanti dukkhasmāti sakalavaṭṭadukkhato na parimuccanti. Iminā etesaṃ niṭṭhā
nāma natthīti dasseti. Parimuccanti dukkhasmāti sakalavaṭṭadukkhato parimuccanti.
Iminā etesaṃ niṭṭhā nāma atthīti dvinnaṃ aṭṭakārakānaṃ aṭṭaṃ chindanto viya
sāsanasmiṃyeva niṭṭhāya atthitaṃ patiṭṭhapeti.
     [143] Idāni diṭṭhicchedanaṃ dassento cattārimāni bhikkhave
upādānānītiādimāha. Tesaṃ vitthārakakā visuddhimagge vuttāyeva.
@Footnote: * pāli. diṭṭhiṭṭhānaṃ, 1. khu. paṭi. 31/304/200 diṭṭhikathā (syā)
@2 cha.Ma. diṭṭhiṭṭhānasamugghātoti  3 cha.Ma. yaṃdiṭṭhikā  4 cha.Ma......parikkhāraṃ
@5 cha.Ma. vaggulivataṃ 6 Sī. pañcatāpatappanaṃ
@7-7 cha.Ma. sānupapātapatanaṃ kesamassuluñcanaṃ appāṇakaṃ jhānanti

---------------------------------------------------------------------------------------------
page332.
     Sabbupādānapariññāvādā paṭijānamānāti mayaṃ sabbesaṃ upādānānaṃ
pariññaṃ samatikkamaṃ vadāmāti evaṃ paṭijānamānā. Na sammā sabbupādānapariññaṃ
paññapentīti sabbesaṃ upādānānaṃ samatikkamaṃ sammā na paññapenti. Keci
kāmupādānamattassa pariññaṃ paññapenti, keci diṭṭhupādānamattassa paññapenti,
keci sīlabbatupādānamattassāpi. 1- Attavādupādānassa pana pariññaṃ paññapento
nāma natthi. Tesaṃ pana bhedaṃ dassento kāmupādānassa pariññaṃ paññapentītiādimāha.
Tattha sabbepi kāmupādānassa pariññaṃ paññapentiyeva, channavuti
pāsaṇḍāpi hi "kāmā kho pabbajitena na sevitabbā"ti vatthupaṭisevanako 2-
kappatīti na paññapenti, akappiyameva katvā paññapenti. Ye pana sevanti,
te theyyena sevanti. Tena vuttaṃ "kāmupādānassa pariññaṃ paññapentī"ti.
     Yasmā "natthi dinnan"tiādīni gahetvā caranti. "sīlena suddhi vatena
suddhi na 3- bhāvanāya suddhī"ti gaṇhanti, attupaladdhiṃ nappajahanti, tasmā na
diṭṭhupādānassa, na sīlabbatupādānassa, attavādupādānassa pariññaṃ paññapenti.
Taṃ kissa hetūti taṃ apaññāpanaṃ etesaṃ kissa hetu kiṃ kāraṇā. Imāni hi
te bhontoti yasmā te bhonto imāni tīṇi kāraṇāni yathāsabhāvato na
jānantīti attho. Ye panettha dvinnaṃ pariññānaṃ paññāpanakāraṇaṃ diṭṭhiñceva
sīlabbatañca "etaṃ pahātabban"ti yathāsabhāvato jānanti. Te sandhāya parato dve
vārā vuttā. Tattha ye "atthi dinnan"tiādīni gaṇhanti, te diṭṭhupādānassa
pariññaṃ paññapenti. Ye pana "sīlena suddhi, vatena suddhi, bhāvanāya suddhī"ti 4-
gaṇhanti, te sīlabbatupādānassapi pariññaṃ paññapenti. Attavādupādānassa
pariññaṃ pana ekopi parato 5- paññapetuṃ na sakkoti. Aṭṭhasamāpattilābhinopi
hi candimasuriye pāṇinā parimajjitvāva samānāpi 6- ca titthiyā tisso pariññā
paññapenti. Attavādaṃ 7- pana 8- muñcituṃ na sakkonti. Tasmā punappunaṃ
vaṭṭasmiṃyeva patanti, paṭhavījigucchanasasako viya hi ete.
@Footnote: 1 cha.Ma. sīlabbatupādānassāpi  2 cha.Ma. vatthupaṭisevanaṃ kāmaṃ
@3 cha.Ma. na-saddo na dissati  4 cha.Ma. "na sīlena suddhi, na vatena suddhi,
@na bhāvanāya suddhīti  5 cha.Ma. idaṃ padaṃ na dissati   6 cha.Ma. caramānāpi
@7 Sī. attavādupādānaṃ  8 cha.Ma. ayaṃ saddo na dissati

---------------------------------------------------------------------------------------------
page333.
     Tatthāyaṃ atthasallāpikā upamā:- paṭhavī kira sasakaṃ āha "bho sasakā"ti.
Sasako āha "ko eso"ti. "kasmā mameva upari sabbairiyāpathe kappento
uccārapassāvaṃ karonto maṃ na jānasī"ti. "suṭṭhu tayā ahaṃ diṭṭho, mayā
akkantaṭṭhānañhi 1- aṅgulaggehi phuṭṭhaṭṭhānaṃ viya hoti, vissaṭṭhaudakaṃ
appamattakaṃ, karīsaṃ katakaphalamattaṃ hatthiassādīhi pana akkantaṭṭhānaṃpi mahantaṃ,
passāvopi nesaṃ ghaṭamatto hoti, uccāro pacchimatto hoti, alaṃ mayhaṃ tayā"ti
uppatitvā aññasmiṃ ṭhāne patito. Tato naṃ paṭhavī āha "aho dūraṅgatosi 2- nanu mayhaṃ
upariyeva patitosī"ti. So puna taṃ jigucchanto uppatitvā aññattha patito,
evaṃ vassasahassaṃpi uppatitvā patamāno sasako paṭhaviṃ muñcituṃ na sakkoti.
Evameva titthiyā sabbupādānapariññaṃ paññapentāpi kāmupādānadīnaṃ tiṇṇaṃyeva
samatikkamaṃ paññapenti. Attavādaṃ pana muñcituṃ na sakkonti, asakkontā punappunaṃ
vaṭṭasmiṃyeva patantīti.
     Evaṃ yaṃ titthiyā samatikkamituṃ na sakkonti, tassa vasena diṭṭhicchedavādaṃ
vatvā idāni pasādacchedavādaṃ dassento evarūpe kho bhikkhave dhammavinayetiādimāha.
Tattha dhammavinayeti dhamme ceva vinaye ca, ubhayenapi aniyyānikasāsanaṃ dasseti. "yo
satthari pasādo so na sammaggato"ti aniyyānikasāsanasmiṃ hi satthā kālaṃ
katvā sīhopi hoti, byagghopi hoti, dīpipi acchopi taracchopi. Sāvakā panassa
migāpi sūkarāpi sasakāpi 3- honti, so "ime mayhaṃ pubbe upaṭṭhākā
paccayadāyakā"ti khantiṃ vā mettaṃ vā anuddayaṃ vā akatvā tesaṃ upari patitvā
lohitaṃ pivati, thūlathūlamaṃsānipi khādati. Satthā vā pana viḷāro 4- hoti, sāvakā
kukkuṭā vā musikā vā. Atha ne vuttanayeneva anukampaṃ akatvā khādati.
Athavā satthā nirayapālo hoti, sāvakā nerayikasattā. So "ime mayhaṃ pubbe
upaṭṭhākā paccayadāyakā"ti anukampaṃ akatvā vividhā kammakaraṇā karoti,
ādittepi rathe yojeti, aṅgārapabbataṃpi āropeti, 5- lohakumbhiyaṃ siraṃ khipati, 5-
@Footnote: 1 cha.Ma. akkantaṭṭhānampi   2 cha.Ma. are dūraṃ gatopi   3 cha.Ma. pasadāpi
@4 cha.Ma. biḷāro         5-5  cha.Ma. lohakumbhiyampi khipati

---------------------------------------------------------------------------------------------
page334.
Anekehipi dukkhadhammehi sampayojeti. Sāvakā vā pana kālaṃ katvā sīhādayo
honti, satthā migādīsu aññataro. Te "imaṃ mayaṃ pubbe catūhi paccayehi
upaṭṭhahimhā, satthā no ayan"ti tasmiṃ khantiṃ vā mettaṃ vā anuddayaṃ vā
akatvā vuttanayeneva anayabyasanaṃ pāpenti. Evaṃ aniyyānikasāsane yo satthari
pasādo, so na sammaggato hoti. Kañci kālaṃ gantvāpi pacchā vinassatiyeva.
     Yo dhamme pasādoti aniyyānikasāsanasmiṃ hi dhamme pasādo nāma,
uggahitapariyāpuṇitadhāritavācitamattake 1- tantidhamme pasādo hoti, vaṭṭamokkho
panettha natthi. Tasmā yo ettha pasādo, so punappunaṃ vaṭṭameva gambhīraṃ
karotīti sāsanasmiṃ asammaggato asabhāvato akkhāyati.
     Yā sīlesu paripūrakāritāti yāpi 2- aniyyānikasāsane ajasīlādīnaṃ vasena
paripūrakāritā, sāpi yasmā vaṭṭamokkhaṃ bhavanissaraṇaṃ na sampāpeti. Sampajjamānā
pana tiracchānayoniṃ āvahati, vipaccamānā nirayaṃ, tasmā na samgaggato 3- akkhāyati.
Yā sahadhammikesūti aniyyānikasāsanasmiṃ hi ye sahadhammikā, tesu yasmā ekacce
kālaṃ katvā sīhādayopi honti, ekacce migādayo. Tattha sīhādibhūtā "ime
amhākaṃ sahadhammikā ahesun"ti migādibhūtesu khantiādīni akatvā pubbe
vuttanayeneva nesaṃ mahādukkhaṃ uppādenti. Tasmā ettha sahadhammikesu piyamanāpatāpi
asammaggatā akkhāyati.
     Imaṃ 4- pana sabbaṃpi kāraṇabhedaṃ ekato katvā dassento bhagavā taṃ kissa
hetu evaṃ hetaṃ bhikkhave hotītiādimāha. Tatrāyaṃ saṅkhepattho:- evaṃ hetaṃ bhikkhave
hoti, yaṃ mayā vuttaṃ "yo satthari pasādo so na sammaggato hotī"ti 5- ādi, taṃ
evametaṃ 6- hoti. Kasmā? yasmā te pasādādayo durakkhāte dhammavinaye .pe.
Asammāsambuddhappavediteti, ettha hi yathātanti kāraṇatthe nipāto. Tattha
durakkhāteti dukkathite, dukkathitattāyeva duppavedite. So panesa yasmā maggaphalatthāya
@Footnote: 1 cha.Ma. uggahitapariyāpuṭa....  2 cha.Ma. yāpi ca       3 cha.Ma. sammaggatā
@4 cha.Ma. idaṃ               5 cha.Ma. akkhāyatīti     6 cha.Ma. evameva

---------------------------------------------------------------------------------------------
page335.
Na niyyāti, tasmā aniyyāniko. Rāgādīnaṃ upasamāya asaṃvattanato anupasamasaṃvattaniko.
Na sammāsambuddhena sabbaññunā paveditoti asammāsambuddhappavedito. Tasmiṃ
aniyyānike anupasamasaṃvattanike asammāsambuddhappavedite. Ettāvatā bhagavā
titthiyesu pasādo surāpītasiṅgāle pasādo viya niratthakoti dassesi.
     Eko kira kāṇasiṅgālo 1- rattiṃ nagaraṃ paviṭṭho surājallikaṃ khāditvā
punnāgavane nipajjitvā niddāyanto suriyuggamane pabujjhitvā cintesi
"imasmiṃ kāle na sakkā gantuṃ, bahū amhākaṃ verino, ekaṃ vañcetuṃ vaṭṭatī"ti.
So ekaṃ brāhmaṇaṃ gacchantaṃ disvā imaṃ vañcissāmīti 2- "ayya brāhmaṇā"ti
āha. Ko eso brāhmaṇaṃ pakkosatīti. Ahaṃ sāmi ito tāva ehīti. Kiṃ
bhoti. Maṃ bahigāmaṃ nehi, ahante dve kahāpaṇasatāni dassāmīti. Sopi nayissāmīti
taṃ pādesu gaṇhi. Ayya 3- bāla brāhmaṇa na mayhaṃ kahāpaṇā chaḍḍitakā
atthi, dullabhā kahāpaṇā, sādhukaṃ maṃ gaṇhāhīti. Kathaṃ bho gaṇhāmīti, uttarāsaṅge 4-
bhaṇḍikaṃ katvā aṃse laggetvā gaṇhāhīti, brāhmaṇo taṃ tathā gahetvā
dakkhiṇadvārasamīpaṭṭhānaṃ gantvā ettha otāremīti pucchi. Kataraṃ ṭhānaṃ nāma
etanti. Mahādvāraṃ etanti. Are bālabrāhmaṇa kiṃ tava ñātakā antaradvāre
kahāpaṇaṃ ṭhapenti, parato maṃ harāti. So punappunaṃ thokaṃ gantvā "ettha
otāremi ettha otāremī"ti pucchitvā tena tajjito 5- khemaṭṭhānaṃ gantvā
tattha otārehīti vutto otāretvā sāṭakaṃ gaṇhi. Kāṇasiṅgālo āha "ahaṃ
te dve kahāpaṇasatāni dassāmīti avocaṃ, mayahaṃ pana kahāpaṇā bahū, na dve
kahāpaṇasatāneva, yāva ahaṃ kahāpaṇe āharāmi, tāva tvaṃ suriyaṃ olokento
tiṭṭhā"ti vatvā thokaṃ gantvā nivatto 6- puna brāhmaṇaṃ āha "ayya brāhmaṇa
mā ito olokehi, suriyameva olokento tiṭṭhā"ti. Evañca pana vatvā
ketakīvanaṃ 7- pavisitvā yathāruciṃ pakkanto. Brāhmaṇassapi suriyaṃ olokentasseva
nalāṭato ceva kacchehi ca sedā mucciṃsu. Atha naṃ rukkhadevatā āha:-
@Footnote: 1 cha.Ma. kāḷasiṅgālo, evamuparipi  2 cha.Ma. vañcessāmīti  3 cha.Ma. are
@4 cha.Ma. uttarāsaṅgena  5 Sī. tajjitavañcito   6 cha.Ma. nivattetvā
@7 cha.Ma. ketakavanaṃ

---------------------------------------------------------------------------------------------
page336.
         "saddahāsi siṅgāssa *-       surāpitassa brāhmaṇa
       *- sippiyānaṃ sataṃ natthi          kuto kaṃsasatā duve"ti 1-
     evaṃ yathā kāṇasiṅgāle pasādo niratthako, evaṃ titthiyesupīti.
     [144] Aniyyānikasāsane pasādassa niratthakabhāvaṃ dassetvā
niyyānikasāsane tassa sātthakabhāvaṃ 2- dassetuṃ tathāgato ca kho bhikkhavetiādimāha. Tattha
kāmupādānassa pariññaṃ paññapetīti arahattamaggena kāmupādānassa pahānapariññaṃ
samatikkamaṃ paññapeti, itaresaṃ tiṇṇaṃ upādānānaṃ sotāpattimaggena pariññaṃ
paññapeti. Evarūpe kho bhikkhave dhammavinayeti bhikkhave evarūpe dhamme ca vinaye
ca. Ubhayenapi niyyānikasāsanaṃ dasseti. Satthari pasādoti evarūpe sāsane yo
satthari pasādo, so sammaggato akkhāyati, bhavadukkhanissaraṇāya saṃvattati.
     Tatrīmāni vatthūni:- bhagavā kira vedissakapabbate 3- indasālaguhāyaṃ
paṭivasati. Atheko ulūkasakuṇo bhagavati gāmaṃ piṇḍāya pavisante upaḍḍhamaggaṃ
anugacchati, nikkhamante upaḍḍhamaggaṃ paccuggamanaṃ karoti, so ekadivasaṃ sammā-
sambuddhaṃ sāyaṇhasamaye bhikkhusaṃghaparivutaṃ nisinnaṃ pabbatā oruyha vanditvā pakkhe
paṇāmetvā añjaliṃ paggayha sīsaṃ heṭṭhā katvā dasabalaṃ namassamāno aṭṭhāsi.
Bhagavā taṃ oloketvā sitaṃ pātuṃ akāsi. 4- Ānandatthero "ko nu kho bhante
hetu ko paccayo sitassa pātukammāyā"ti pucchi. "passānanda imaṃ ulūkasakuṇaṃ,
ayaṃ mayi ca bhikkhusaṃghe ca cittaṃ pasādetvā satasahassakappe devesu ca manussesu
ca saṃsaritvā somanasso nāma paccekabuddho bhavissatī"ti āha.
                Ulūka 5- maṇḍalakkhika 5-
                vedissake 6- ciradīghavāsika
                sukhitosi tvaṃ ayya kosiya
                kāluṭṭhitaṃ passasi buddhavaraṃ.
@Footnote: 1 cha.Ma. pāli. * sigālassa, ** sippikānaṃ khu. jā. ekaka. 27/113/37
@sigālajātaka (syā)  2 cha.Ma. sātthakataṃ   3 cha.Ma. vedisakapabbate
@4 cha.Ma. pātvākāsi   5-5 ulūko maṇḍalakkhiko, khu. khuddaka. A. 10/131
@maṅgalasuttavaṇṇanā  6 paramatthajotikāyaṃ vediyaketi pāṭho dissati, cha.Ma. vedissake

---------------------------------------------------------------------------------------------
page337.
         Mayi cittaṃ pasādetvā               bhikkhusaṃghe anuttare
         kappānaṃ satasahassāni                duggatiṃ so 1- na gacchati.
         Devalokā cavitvāna                kusalamūlena codito
         bhavissati anantañāṇo                somanassoti vissutoti.
     Aññānipi cettha rājagahanagare sumanamālākāravatthu mahābherivādakavatthu
morajātakavatthu 2- vīṇāvādakavatthu saṅkhadhamakavatthūti evamādīni vatthūni
vitthāretabbāni. Evaṃ niyyānikasāsane satthari pasādo sammaggato hoti.
     Dhamme pasādoti niyyānikasāsanamhi dhamme pasādo sammaggato hoti,
saramatte nimittaṃ gahetvā suṇantānaṃ tiracchānagatānaṃpi sampattidāyako hoti,
paramatthe kiṃ pana vattabbaṃ. Ayamattho maṇḍūkadevaputtādīnaṃ vatthuvasena veditabbo.
     Sīlesu paripūrakāritāti niyyānikasāsanamhi sīlesu paripūrakāritāpi sammaggatā
hoti, saggamokkhasampattiṃ āvahati. Tattha chattamāṇavakavatthusāmaṇeravatthuādīni
dīpetabbāni.
     Sahadhammikesūti niyyānikasāsane sahadhammikesu piyamanāpatāpi sammaggatā
hoti, mahāsampattiṃ āvahati. Ayamattho vimānapetavatthūhi dīpetabbo. Vuttaṃ hetaṃ:-
              "khīrodanamahamadāsiṃ bhikkhuno piṇḍāya carantassa .pe.
               Phāṇitaṃ .pe. Ucchukhaṇḍikaṃ.
               Timbarusakaṃ. Kakkārikaṃ.
               Eḷālukaṃ. Vallipakkaṃ. 3-
               Phārusakaṃ. Hatthapatākaṃ. 4-
               Sākamuṭṭhiṃ. Pupphakamuṭṭhiṃ. Mūlakaṃ.
               Nimbamuṭṭhiṃ. Ambilakañjikaṃ. 5-
@Footnote: 1 cha.Ma. dugateso   2 cha.Ma. morajikavatthu   3 pāli. valliphalaṃ, cha.Ma. vallipakkaṃ
@4 pāli. hatthappatāpakaṃ. cha.Ma. hatthapatākaṃ   5 pāli. ambakañjikaṃ cha.Ma. ambakañjikaṃ

---------------------------------------------------------------------------------------------
page338.
               Doṇinimmajjaniṃ. Kāyabandhanaṃ.
               Aṃsabandhakaṃ. 1- Āyogapaṭṭaṃ.
               Vidhūpanaṃ. Tālapaṇṇaṃ. 2-
               Morahatthaṃ. Chattaṃ. Upāhanaṃ.
               Pūvaṃ. Modakaṃ.
         Saṅkhalikamahamadāsiṃ, bhikkhuno piṇḍāya carantassa .pe.
         Tassā me passa vimānaṃ, accharā kāmavaṇṇinīhamasmī"ti. 3-
     Taṃ kissa hetūtiādi vuttanayānusāreneva yojetvā veditabbaṃ.
     [145] Idāni yesaṃ upādānānaṃ titthiyā na sammā pariññaṃ paññapenti,
tathāgato paññapeti, tesaṃ paccayaṃ dassetuṃ ime ca bhikkhavetiādimāha. Tattha
kiṃnidānātiādīsu nidānādīni sabbāneva kāraṇavevacanāni. Kāraṇaṃ hi yasmā
phalaṃ nideti handa naṃ gaṇhathāti appeti viya, tasmā nidānanti vuccati.
Yasmā taṃ tato jāyati samudeti pabhavati, tasmā samudayo, jāti, pabhavoti vuccati.
Ayaṃ panettha padattho:- kiṃ nidānaṃ etesanti kiṃnidānā. Ko samudayo etesanti
kiṃsamudayā. Kā jāti etesanti kiṃjātikā. Ko pabhavo etesanti kiṃpabhavā.
Yasmā pana tesaṃ taṇhā yathāvuttena atthena nidānañceva samudayo ca jāti
ca pabhavo ca, tasmā "taṇhānidānā"tiādimāha. Evaṃ sabbapadesu attho
veditabbo. Yasmā pana bhagavā na kevalaṃ upādānasseva paccayaṃ jānāti,
upādānassa paccayabhūtāya taṇhāyapi, taṇhādipaccayānaṃ vedanādīnaṃpi paccayaṃ
jānātiyeva, tasmā taṇhā cāyaṃ bhikkhavetiādimāha.
     Yato ca khoti yasmiṃ kāle. Avijjā pahīnā hotīti vaṭṭamūlikā avijjā
anuppādanirodhena pahīnā hoti. Vijjā uppannāti arahattamaggavijjā uppannā.
@Footnote: 1 cha.Ma. aṃsabaddhakaṃ   2 cha.Ma. tālavaṇṭaṃ
@3 khu. vimāna. 26/413/55 khīrodanadāyikāvimāna

---------------------------------------------------------------------------------------------
page339.
So avijjāvirāgā vijjuppādāti so bhikkhu avijjāya ca pahīnattā vijjāya
ca uppannattā. Neva kāmupādānaṃ upādiyatīti neva kāmupādānaṃ gaṇhāti na
upeti, na sesāni upādānāni. Anupādiyaṃ na paritassatīti evaṃ kiñci upādānaṃ
aggaṇhanto taṇhāparitassanāya na paritassati. Aparitassanti aparitassanto
taṇhaṃ anuppādento. Paccattaṃyeva parinibbāyatīti sayameva kilesaparinibbānena
parinibbāyatīti. 1- Evamassa āsavakkhayaṃ dassetvā idāni khīṇāsavassa bhikkhuno
paccavekkhaṇaṃ dassento khīṇā jātītiādimāha. Sesaṃ 2- vuttatthamevāti.
                    Papañcasūdaniyā majjhimanikāyaṭṭhakathāya
                     cūḷasīhanādasuttavaṇṇanā niṭṭhitā.
                          ------------
                       2. Mahāsīhanādasuttavaṇṇanā
                          vesālinagaravaṇṇanā
     [146] Evamme sutanti mahāsīhanādasuttaṃ. Tattha vesāliyanti evaṃnāmake
nagare. Taṃ kira aparāparaṃ visālībhūtatāya "vesālī"ti saṅkhaṃ 3- gataṃ. Tatrāyaṃ
anupubbikathā 3-:- bārāṇasirañño kira aggamahesiyā kucchimhi gabbho saṇṭhāsi,
sā ñatvā rañño nivedeti. 4- Rājā gabbhaparihāraṃ adāsi. Sā sammāparihariyamānā
gabbhaparipākakāle vijāyanagharaṃ pāvisi. Puññavantīnaṃ paccūsasamaye gabbhavuṭṭhānaṃ
hoti, sā ca tāsaṃ aññatarā, tena paccūsasamaye alattakapaṭalabandhujīvapupphasadisaṃ 5-
maṃsapesiṃ vijāyi. Tato "aññā deviyo suvaṇṇabimbasadise putte vijāyanti,
aggamahesī maṃsapesinti rañño purato mama avaṇṇo uppajjeyyā"ti cintetvā
tena avaṇṇabhayena taṃ maṃsapesiṃ ekasmiṃ bhājane pakkhipitvā paṭikujjitvā
@Footnote: 1 cha.Ma. iti-saddo na dissati   2 cha.Ma. taṃ    3 cha.Ma. saṅkhayaṃ evamuparipi
@4 cha.Ma. anupubbakathā       5 cha.Ma. nivedesi   6 cha.Ma. bandhujīvakapupphasadisaṃ

---------------------------------------------------------------------------------------------
page340.
Rājamuddikāya lañcetvā 1- gaṅgāya sote pakkhipāpesi. Manussehi chaḍḍitamatte
devatā ārakkhaṃ 2- saṃvidahiṃsu. Suvaṇṇapaṭṭakaṃ cettha jātihiṅgulakena "bārāṇasirañño
aggamahesiyā pajā"ti likhitvā bandhiṃsu. Tato taṃ bhājanaṃ ūmibhayādīhi anupaddutaṃ
gaṅgāsotena pāyāsi.
     Tena ca samayena aññataro tāpaso gopakulaṃ 3- nissāya gaṅgātīre viharati.
So pātova gaṅgamotiṇṇo taṃ bhājanaṃ āgacchantaṃ disvā paṃsukūlasaññāya aggahesi.
Athettha taṃ akkharapaṭṭakaṃ 4- rājamuddikālañcanaṃ 5- ca disvā muñcitvā taṃ maṃsapesiṃ
addasa, disvānassa etadahosi "siyā gabbho, tathāhissa duggandhapūtikabhāvo
natthī"ti assamaṃ ānetvā 6- suddhe okāse ṭhapasi. Atha addhamāsaccayena 7- dve
maṃsapesiyo ahesuṃ. Tāpaso disvā sādhutaraṃ ṭhapesi. Tato puna addhamāsaccayena
ekamekissā maṃsapesiyā hatthapādasīsānamatthāya pañca pañca pīḷakā uṭṭhahiṃsu.
Atha tato addhamāsaccayena ekā maṃsapesi suvaṇṇabimbasadiso dārako, ekā
dārikā ahosi.
     Tesu tāpasassa puttasineho uppajji, aṅguṭṭhakatopassa 8- khīraṃ nibbatti,
tato pabhūti ca khīrabhattaṃ alabhittha, so bhattaṃ bhuñjitvā khīraṃ dārakānaṃ mukhe
āsiñcati. Tesaṃ udaraṃ yaṃ yaṃ pavisati, taṃ taṃ sabbaṃ maṇibhājanagataṃ viya dissati,
evaṃ nicchavī ahesuṃ. Apare āhu "sibbetvā ṭhapitā viya nesaṃ aññamaññaṃ
līnacchavī ahesun"9- ti. Evaṃ te nicchavitāya vā līnacchavitāya vā licchavīti
paññāyiṃsu.
     Tāpaso dārake posento ussūre gāmaṃ bhikkhāya 10- pavisati, atidivā
paṭikkamati. Tassa taṃ byāpāraṃ ñatvā gopālakā āhaṃsu "bhante pabbajitānaṃ
dārakaposanaṃ palibodho, amhākaṃ dārake detha, mayaṃ posissāma, 11- tumhe attano
kammaṃ karothā"ti. Tāpaso sādhūti paṭissuṇi. Gopālakā dutiyadivase maggaṃ samaṃ
@Footnote: 1 cha.Ma. lañchetvā  2 ka. rakkhaṃ   3 cha.Ma. gopālakakulaṃ, Sī. gopakakulaṃ
@4 cha.Ma. akkharapaṭṭikaṃ   5 cha.Ma.....lañchanaṃ  6 cha.Ma. netvā  7 cha.Ma. aḍḍha....,
@evamuparipi  8 aṅguṭṭhakato cassa  9 cha.Ma. līnā chavi ahosīti   10 Sī. piṇḍāya
@11 cha.Ma. posessāma

---------------------------------------------------------------------------------------------
page341.
Katvā pupphehi okiritvā dhajapaṭākā ussāpetvā turiyehi vajjamānehi assamaṃ
āgatā. Tāpaso "mahāpuññā dārakā appamādena vaḍḍhetha, vaḍḍhetvā ca
aññamañañaṃ āvāhavivāhaṃ karotha, pañcagorasena rājānaṃ tosetvā bhūmibhāgaṃ
gahetvā nagaraṃ māpetha, tattha kumāraṃ abhisiñcathā"ti vatvā dārake adāsi. Te
sādhūti paṭissuṇitvā dārake netvā posesuṃ.
     Dārakā vuddhimanvāya kīḷantā vivādaṭṭhānesu aññe gopālakadārake
hatthenapi pādenapi paharanti. Te rodantā 1- "kissa rodathā"ti ca mātāpitūhi
vuttā "ime nimmātāpitikā tāpasapositā amhe atipaharantī"ti vadanti.
Tato tesaṃ mātāpitaro "ime dārakā aññe dārake vināsenti dukkhāpenti,
na ime saṅgahetabbā, vajjetabbā ime"ti āhaṃsu. Tato pabhūti kira so padeso
vajjīti vuccati yojanasatiko parimāṇena. Atha taṃ padesaṃ gopālakā rājānaṃ
tosetvā aggahesuṃ. Tattha ca nagaraṃ māpetvā soḷasavassuddesikaṃ kumāraṃ
abhisiñcitvā rājānaṃ akaṃsu. Tāyapassa 2- dārikāya saddhiṃ vivāhaṃ katvā katikaṃ
akaṃsu "na bāhirato dārikā ānetabbā, ito dārikā na kassaci dātabbā"ti.
Tesaṃ paṭhamasaṃvāsena dve dārakā jātā dhītā ca putto ca. Evaṃ soḷasakkhattuṃ
dve dve jātā. Tato tesaṃ dārakānaṃ yathākkamaṃ vaḍḍhantānaṃ ārāmuyyāna-
nivāsaṭṭhānaparivārasampattiṃ gahetuṃ appahontaṃ 3- nagaraṃ tikkhattuṃ gāvutantarena
gāvutantarena parikkhipiṃsu. Tassa punappunaṃ visālīkatattā vesālītveva nāmaṃ jātaṃ.
Tena vuttaṃ "vesāliyanti evaṃnāmake nagare"ti.
     Bahinagareti nagarassa bahi, na ambapālivanaṃ viya antonagarasmiṃ. Ayaṃ
pana jīvakambavanaṃ viya nagarassa bahiddhā vanasaṇḍo. Tena vuttaṃ "bahinagare"ti.
Aparapureti purassa apare, pacchimadisāyanti attho. Vanasaṇḍeti so kira vanasaṇḍo
nagarassa pacchimadisāyaṃ gāvutamatte ṭhāne. Tattha manussā bhagavato gandhakuṭiṃ
katvā taṃ parivāretvā bhikkhūnaṃ rattiṭṭhānadivāṭṭhānacaṅkamaleṇakuṭimaṇḍapādīni
patiṭṭhapesuṃ, bhagavā tattha viharati. Tena vuttaṃ "aparapure vanasaṇḍe"ti. Sunakkhattoti
@Footnote: 1 cha.Ma. rodanti     2 cha.Ma. tāya cassa      3 cha.Ma. appahontā

---------------------------------------------------------------------------------------------
page342.
Tassa nāmaṃ. Licchavīnaṃ pana puttattā licchaviputtoti vutto. Acirapakkantoti
vibbhamitvā gihibhāvūpagamanena adhunā pakkanto. Parisatīti parisamajjhe.
Uttarimanussadhammāti ettha manussadhammo 1- nāma dasa kusalakammapathā. Te paṭisedhetuṃ na
sakkoti. Kasmā? upārambhabhayā. Vesāliyaṃ hi bahū manussā ratanattaye pasannā
buddhamāmakā dhammamāmakā saṃghamāmakā. Te dasa kusalakammapathamattaṃpi natthi samaṇassa
gotamassāti vutte tvaṃ kattha bhagavantaṃ pāṇaṃ hanantaṃ addasa, kattha adinnaṃ
ādiyantantiādīni vatvā attano pamāṇaṃ na jānāsi, kiṃ dantā me atthīti
2- pāsāṇasakkharāni khādi, 2- ahinaṅguṭṭhe gaṇhituṃ vāyamasi, kakacadantesu pupphāvalikaṃ
kīḷituṃ icchasi, mukhato te dante pātessāmāti vadeyyuṃ. So tasmā 3- upārambhabhayā
evaṃ vattuṃ na sakkoti.
                       Uttarimanussadhammādivaṇṇanā
     tato uttariṃ pana visesādhigamaṃ paṭisedhento uttarimanussadhammā
alamariyañāṇadassanavisesoti āha.
     Tattha alamariyaṃ ñātunti alamariyo, ariyabhāvāya samatthoti vuttaṃ hoti.
Ñāṇadassanameva ñāṇadassanaviseso. Alamariyo ca so ñāṇadassanaviseso cāti
alamariyañāṇadassanaviseso. Ñāṇadassananti dibbacakkhupi vipassanāpi maggopi phalaṃpi
paccavekakhaṇañāṇaṃpi sabbaññutañāṇaṃpi vuccati. "appamatto samāno ñāṇadassanaṃ
ārādhetī"ti 4- hi ettha dibbacakkhu ñāṇadassanaṃ nāma. "ñāṇadassanāya cittaṃ
abhinīharati abhininnāmetī"ti 5- ettha hi 6- vipassanāñāṇaṃ. "abhabbā te ñāṇadassanāya
anuttarāya sambodhāyā"ti. 7- Ettha maggo. "ayaṃ maññe *- uttarimanussadhammā
alamariyañāṇadassanaviseso adhigato phāsuvihāro"ti 8- ettha phalañāṇaṃ. "ñāṇañca
pana me dassanaṃ udapādi, `akuppā me vimutti, ayamantimā jāti, natthidāni
@Footnote: 1 pāli., cha.Ma. manussadhammā, Ma.mū. 12/146/105 saṃsandetabbaṃ
@2-2 pāsāṇasakkharā khādasi  3 cha.Ma. tesaṃ   4 Ma.mū. 12/311/279 mahāsāropamasutta
@5 dī.Sī. 9/234/77 sāmaññaphalasutta    6 cha.Ma. hi-saddo na dissati
@7 aṅ catukka. 21/196/225 sāḷhasutta  *8 pāli. ayamañño,
@Ma.mū. 12/328/291 cūḷagosiṅgasutta

---------------------------------------------------------------------------------------------
page343.
Punabbhavo"ti 1- ettha paccavekkhaṇañāṇaṃ. "ñāṇañca pana me dassanaṃ udapādi
sattāhakālakato āḷāro kāḷāmo"ti 2- ettha sabbaññutañāṇaṃ. Idha pana
lokuttaramaggo adhippeto. Taṃpi 3- hi so bhagavato paṭisedheti.
     Takkapariyāhatanti iminā ācariyaṃ paṭibāhati. Evaṃ kirassa ahosi:-
samaṇena gotamena ācariye upasaṅkamitvā sukhumaṃ dhammantaraṃ gahitaṃ nāma natthi,
takkapariyāhataṃ pana takketvā vitakketvā 4- evaṃ bhavissati evaṃ bhavissatīti
takkapariyāhataṃ dhammaṃ deseti. 5- Vīmaṃsānucaritanti imināssa 6- lokiyapaññaṃ
anujānāta. Samaṇo gotamo paññavā, so taṃ paññāsaṅkhātaṃ indavajirūpamaṃ vīmaṃsaṃ evaṃ
vaṭṭissati. Ito cito ca anucarāpetvā vīmaṃsāya anucaritaṃ dhammaṃ deseti.
Sayaṃpaṭibhānanti imināssa dhammesu paccakkhabhāvaṃ paṭibāhati. Evaṃ hissa ahosi:-
samaṇassa gotamassa sukhumaṃ dhammantaraṃ vipassanā vā maggo vā phalaṃ vā
paccavekkhaṇā vā 7- natthi, ayaṃ pana laddhapariso, rājānaṃ cakkavattiṃ viya naṃ
cattāro vaṇṇā parivārenti, suphussitaṃ panassa dantāvaraṇaṃ, mudukā jivhā,
madhuro saro, anelagaḷā vācā, so yaṃ yaṃ devassa 8- upaṭṭhāti, taṃ taṃ gahetvā
sayaṃpaṭibhānaṃ kathaṃ 9- kathento mahājanaṃ rañjeti. 10-
     Yassa ca khvāssatthāya dhammo desitoti yassa ca kho atthāya ayaṃ 11-
desito. Seyyathīdaṃ? rāgapaṭighātatthāya asubhakammaṭṭhānaṃ, dosapaṭighātatthāya
mettābhāvanā, mohapaṭighātatthāya pañca dhammā, vitakkūpacchedāya ānāpānassati.
     So niyyāti takkarassa sammādukkhakkhayāyāti so dhammo yo taṃ yathādesitaṃ
karoti, tassa takkarassa sammā hetunā nayena kāraṇena vaṭṭadukkhakkhayāya
niyyāti gacchati taṃ atthaṃ sādhetīti dīpeti. Idaṃ panetaṃ 12- na attano ajjhāsayena
vadati. Buddhānaṃ hi dhammo aniyyānikoti evamevaṃ vadeyya, 13- na pana sakkoti
@Footnote: 1 vinaYu. mahā. 4/16/15 pañcavaggiyakathā  2 Ma.Ma. 13/341/322 bodhirājakumārasutta
@3 cha.Ma. pi-saddo na dissati   4 cha.Ma. ayaṃ pāṭho na dissati  5 cha.Ma. desetīti
@6 cha.Ma. iminā cassa   7 ka. paccakkhaṃ nāma   8 cha.Ma. so yaṃ yadevassa
@9 cha.Ma. ayaṃ pāṭho na dissati   10 cha.Ma. rañjetīti   11 cha.Ma. assa dhammo
@12 cha.Ma. panesa  13 cha.Ma. pavedeyya

---------------------------------------------------------------------------------------------
page344.
Vattuṃ. Kasmā? upārambhabhayā. Vesāliyaṃ hi bahū sotāpannasakadāgāmianāgāmiupāsakā.
Te evaṃ vadeyyuṃ "sunakkhatta tvaṃ bhagavatā desito dhammo aniyyānikoti
vadasi, yadi ayaṃ dhammo aniyyāniko, imasmiṃ nagare ime kasmā ettakā
sotāpannā jātā, ettakā sakadāgāmī, ettakā anāgāmīti pubbe vuttanayena
upārambhaṃ kareyyun"ti. So iminā upārambhabhayena aniyyānikoti vattuṃ
asakkonto ajjhanena 1- vissaṭṭhakaṇḍaṃ viya assa dhammo amogho niyyāti,
abbhantare panassa kiñci natthīti vadati.
     Assosi khoti vesāliyaṃ brāhmaṇakulaseṭṭhikulādīsu tattha tattha parisamajjhe
evaṃ bhāsamānassa taṃ vacanaṃ suṇi, na pana paṭisedhesi. Kasmā? kāruññatāya.
Evaṃ kirassa ahosi ayaṃ kuddho jhāyamānaṃ veḷuvanaṃ viya pakkhittaloṇaṃ uddhanaṃ
viya ca kodhavasena taṭataṭāyati, 2- mayā paṭibāhito pana mayipi āghātaṃ bandhissati,
evamassa tathāgate ca mayi cāti dvīsu janesu āghāto atibhāriyo bhavissatīti
kāruññatāya na paṭisedhesi. Apicassa evaṃ ahosi, buddhānaṃ avaṇṇakathanannāma
puṇṇacande dosāropanasadisaṃ, ko imassa kathaṃ gaṇhissati, sayameva kheḷe
pacchinne mukhe sukkhe oramissatīti iminā kāraṇena na paṭisedheti. 3-
Piṇḍapātapaṭikkantoti piṇḍapātapariyesanato apagato.
     [147] Kodhanoti caṇḍo pharuso. Moghapurisoti tucchapuriso. Yassa hi
tasmiṃ attabhāve maggaphalānaṃ upanissayo natthi, taṃ buddhā "moghapuriso"ti
vadanti. Upanissaye satipi tasmiṃ khaṇe magge vā phale vā asati "moghapuriso"ti
vadantiyeva. Imassa pana tasmiṃ attabhāve maggaphalānaṃ upanissayo samucchinnoyeva,
tena taṃ "moghapuriso"ti āha. Kodhā ca panassa esā vācā bhāsitāti esā
ca panassa vācā kodhena bhāsitā
     kasmā panesa bhagavato kuddhoti. Ayaṃ hi pubbe bhagavantaṃ upasaṅkamitvā
dibbacakkhuparikammaṃ pucchi. Athassa bhagavā kathesi. So dibbacakkhuṃ nibbattetvā
@Footnote: 1 cha.Ma. ajjunena    2 cha.Ma. paṭapaṭāyati    3 cha.Ma. paṭisedhesi

---------------------------------------------------------------------------------------------
page345.
Ālokaṃ vaḍḍhetvā devaloke olokento nandanavanacittalatāvanapārusakavanamis-
sakavanesu 1- dibbasampattiṃ anubhavamāne devaputte ca devadhītaro ca disvā etesaṃ
evarūpāya attabhāvasampattiyā ṭhitānaṃ kiṃ madhuro 2- nu kho saddo bhavissatīti saddaṃ
sotukāmo hutvā dasabalaṃ upasaṅkamitvā dibbasotadhātuparikammaṃ pucchi. Bhagavā
panassa dibbasotadhātuyā upanissayo natthīti ñatvā parikammaṃ na kathesi. Na hi
buddhā upanissayavirahitassa parikammaṃ kathenti. So bhagavati āghātaṃ bandhitvā
cintesi "ahaṃ samaṇaṃ gotamaṃ paṭhamaṃ dibbacakkhuparikammaṃ pucchiṃ, so `mayhaṃ taṃ
sampajjatu vā mā vā sampajjatū'ti kathesi. Ahaṃ pana paccattapurisakārena
taṃ nibbattetvā dibbasotadhātuparikammaṃ pucchiṃ, taṃ me na kathesi. Addhāssa evaṃ
hoti `ayaṃ rājapabbajito dibbacakkhuñāṇaṃ nibbattetvā dibbasotadhātuñāṇaṃ
nibbattetvā cetopariyañāṇaṃ nibbattetvā āsavānaṃ khayañāṇaṃ nibbattetvā
mayā samasamo bhavissatī'ti issāmacchariyavasena mayhaṃ na kathetī"ti. Bhiyyoso
mattāya 3- āghātaṃ bandhitvā kāsāyāni chaḍḍetvā gihibhāvaṃ patvāpi na
tuṇhībhūtova 4- vicarati. Dasabalaṃ pana asatā tucchena abbhācikkhanto vicarati.
Tenāha bhagavā "kodhā ca panassa esā vācā bhāsitā"ti.
     Vaṇṇo heso sāriputtāti sāripatta tathāgatena satasahassakappādhikāni
cattāri asaṅkheyyāni pāramiyo pūrentena etadatthameva vāyāmo kato "desanādhammo
me niyyāniko bhavissatī"ti. Tasmā yo evaṃ vadeyya, so vaṇṇaṃyeva
tathāgatassa bhāsati. Vaṇṇo 5- heso sāriputta guṇo so tathāgatassa guṇoti 5-
dasseti.
     Ayampi hi nāma sāriputtātiādinā kiṃ dasseti? sunakkhattena paṭisedhitassa 6-
Uttarimanussadhammassa attani atthitaṃ dasseti. Bhagavā kira ayaṃ 7- sāriputta
sunakkhatto moghapuriso natthi gathāgatassa uttarimanussadhammo vadati. Mayhaṃ ca
sabbaññutañāṇaṃ nāma atthi, iddhividhañāṇaṃ nāma atthi, dibbasotadhātuñāṇaṃ
@Footnote: 1 cha.Ma......phārusakavana.....   2 cha.Ma. kīvamadhuro    3 cha.Ma. ayaṃ saddo na dissati
@4 cha.Ma. tuṇhībhūto    5-5 cha.Ma. vaṇṇo heso sāriputta tathāgatassa, guṇo eso
@tathāgatassa, na aguṇoti   6 cha.Ma. paṭisiddhassa    7 Sī. passa

---------------------------------------------------------------------------------------------
page346.
Nāma atthi, cetopariyañāṇaṃ nāma atthi, dasabalañāṇaṃ nāma atthi,
catuvesārajjañāṇannāma atthi, aṭṭhasu parisāsu akampanañāṇannāma atthi,
catuyoniparicchedakañāṇannāma atthi, pañcagatiparicchedakañāṇaṃ nāma atthi, sabbepi cete
uttarimanussadhammāyeva. Evarūpesu uttarimanussadhammesu ekassāpi hi 1-
jānanasamatthaṃ 2- dhammanvayamattaṃpi nāma etassa moghapurisassa na bhavissatīti etamatthaṃ
dassetuṃ ayampi hi nāma sāriputtātiādinā nayena imaṃ desanaṃ ārabhi. Tattha
anvetīti anvayo, jānāti anubujjhatīti attho. Dhammassa anvayo dhammanvayo, taṃ taṃ
sabbaññutañāṇādidhammajānanapaññāyetaṃ adhivacanaṃ. "itipi so bhagavā"tiādīhi
evarūpaṃpi nāma mayhaṃ sabbaññutañāṇasaṅkhātaṃ uttarimanussadhammaṃ vijjamānameva
atthīti jānituṃ tassa moghapurisassa dhammanvayopi na bhavissatīti dasseti.
Iddhividhañāṇādīsupi evaṃ yojanā veditabbā.
                         Dasabalañāṇādivaṇṇanā
     [148] Ettha ca kiñcāpi cetopariyañāṇānantaraṃ tisso vijjā vattabbā
siyuṃ, yasmā pana tāsu vuttāsu upari dasabalañāṇaṃ nāma 3- paripūrati, tasmā tā
avatvā tathāgatassa dasabalañāṇaṃ paripūraṃ katvā dassento dasa kho panimāni
sāriputtātiādimāha. Tattha tathāgatabalānīti aññehi asādhāraṇāni tathāgatasseva
balāni. Yathā vā pubbabuddhānaṃ balāni puññissariyasampattiyā 4- āgatāni, tathā
āgatabalānītipi attho. Tattha duvidhaṃ tathāgatassa balaṃ kāyabalañca ñāṇabalañca.
Tesu kāyabalaṃ hatthikulānusārena veditabbaṃ. Vuttaṃ hetaṃ porāṇehi:-
         "kāḷāvakañca gaṅgeyyaṃ             paṇḍaraṃ tambapiṅgalaṃ
          gandhamaṅgalahemañca                uposathaṃ chaddantime dasā"ti.
     Imāni hi dasa hatthikulāni. Tattha kāḷāvakanti pakatihatthikulaṃ daṭṭhabbaṃ.
Yaṃ dasannaṃ purisānaṃ kāyabalaṃ, taṃ ekassa kāḷāvakahatthino. Yaṃ dasannaṃ kāḷāvakānaṃ
balaṃ, taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa paṇḍarassa.
@Footnote: 1 cha.Ma. hi-saddo na dassati          2 cha.Ma. vijānanasamatthaṃ
@3 cha.Ma. na                        4 cha.Ma. puññussayasampattiyā

---------------------------------------------------------------------------------------------
page347.
Yaṃ dasannaṃ paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa
piṅgalassa. Yaṃ dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ,
taṃ ekassa maṅgalassa. Yaṃ dasannaṃ maṅgalānaṃ, taṃ ekassa hemavatassa. Yaṃ dasannaṃ
hemavatānaṃ, taṃ ekassa uposathassa. Yaṃ dasannaṃ uposathānaṃ, taṃ ekassa
chaddantassa. Yaṃ dasannaṃ chaddantānaṃ, taṃ ekassa tathāgatassa. Nārāyanasaṅghātabalantipi
idameva vuccati. Tadetaṃ pakatihatthigaṇanāya hatthīnaṃ koṭisahassānaṃ purisagaṇanāya
dasannaṃ purisakoṭisahassānaṃ balaṃ hoti. Idaṃ tāva tathāgatassa kāyabalaṃ.
     Ñāṇabalaṃ pana pāliyaṃ tāva āgatameva. Dasabalañāṇaṃ, catuvesārajjañāṇaṃ,
aṭṭhasu parisāsu akampanañāṇaṃ, catuyoniparicchedakañāṇaṃ, pañcagatiparicchedakañāṇaṃ.
Saṃyuttake 1- āgatāni tesattati ñāṇāni sattasattati ñāṇānīti evaṃ aññānipi
anekāni ñāṇasahassāni, etaṃ ñāṇabalaṃ nāma. Idhāpi ñāṇabalameva adhippetaṃ.
Ñāṇañhi akampiyatthena upatthambhanatthena ca balanti vuttaṃ.
     Yehi balehi samannāgatoti yehi dasahi ñāṇabalehi upeto samupeto.
Āsabhaṃ ṭhānanti seṭṭhaṭṭhānaṃ uttamaṭṭhānaṃ. Āsabhā vā pubbabuddhā, tesaṃ
ṭhānanti attho. Apica gavasatajeṭṭhako usabho, gavasahassajeṭṭhako vasabho.
Gavajasatajeṭṭhako 2- vā usabho, gavajasahassajeṭṭhako 3- vasabho, sabbagavaseṭṭho
sabbaparissayasaho seto pāsādiko mahābhāravaho asanisatasaddehipi akampaniyo nisabho,
so idha usabhoti adhippeto. Idaṃpi hi tassa pariyāyavacanaṃ. Usabhassa idanti
āsabhaṃ. Ṭhānanti catūhi pādehi paṭhaviṃ uppīḷetvā acalaṭṭhānaṃ. Idaṃ pana āsabhaṃ
viyāti āsabhaṃ. Yatheva hi nisabhasaṅkhāto usabho usabhabalena samannāgato catūhi
pādehi paṭhaviṃ uppīḷetvā acalaṭṭhānena tiṭṭhati, evaṃ tathāgatopi dasahi
tathāgatabalehi samannāgato catūhi vesārajjapādehi aṭṭhaparisapaṭhaviṃ uppīḷetvā
sadevake loke kenaci paccatthikena paccāmittena akampiyo acalaṭṭhānena tiṭṭhati.
Evaṃ tiṭṭhamāno ca 4- taṃ āsabhaṃ ṭhānaṃ paṭijānāti upagacchati na paccakkhāti attani
āropeti. Tena vuttaṃ "āsabhaṃ ṭhānaṃ paṭijānātī"ti.
@Footnote: 1 saṃ. nidāna 16/34/58 dutiyañāṇavatthusutta    2 cha.Ma. vajasatajeṭṭhako
@3 cha.Ma. vajasahassajeṭṭhako                4 cha.Ma. va

---------------------------------------------------------------------------------------------
page348.
     Parisāsūti aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati,
sīhanādasadisaṃ vā nādaṃ nadati. Ayamattho sīhanādasuttena dīpetabbo. Yathā vā
sīho sahanato ca hananato ca sīhoti vuccati, evaṃ tathāgato lokadhammānaṃ sahanato
parappavādānañca hananato sīhoti vuccati. Evaṃ vuttassa sīhassa nādaṃ sīhanādaṃ.
Tattha yathā sīho sīhabalena samannāgato sabbattha visārado vigatalomahaṃso
sīhanādaṃ nadati, evaṃ tathāgatasīhopi tathāgatabalehi samannāgato aṭṭhasu parisāsu
visārado vigatalomahaṃso iti rūpantiādinā nayena nānāvidhadesanāvilāsasampannaṃ
sīhanādaṃ nadati. Tena vuttaṃ "parisāsu sīhanādaṃ nadatī"ti.
     Brahmacakkaṃ pavattetīti ettha brahmanti seṭṭhaṃ uttamaṃ visiṭṭhaṃ. Cakkasaddo
panāyaṃ:-
         sampattiyaṃ ca lakkhaṇe             rathaṅge iriyāpathe
         dāne ratane dhamma-             cakkādīsu ca dissati 1-
         dhamme idha adhippeto            tañca dvedhā vibhāvaye. 2-
     "cattārīmāni bhikkhave cakkāni, yehi samannāgatānaṃ devamanussāsanan"tiādīsu 3-
hi ayaṃ sampattiyaṃ dissati. "pādatalesu cakkāni jātānī"ti 4- ettha
lakkhaṇe. "cakkaṃva vahato padan"ti 5- ettha rathaṅge. "catucakkaṃ navadvāran"ti 6-
ettha iriyāpathe. "dadaṃ 7- bhuñja ca 8- mā ca pamādo, cakkaṃ pavattaya sabbapāṇīnan"ti
9- ettha dāne. "dibbaṃ cakkaratanaṃ pāturahosī"ti 10- ettha ratanacakke.
"mayā pavattitaṃ cakkan"ti 11- ettha dhammacakke. "icchāhatassa posassa, cakkaṃ
bhamati matthake"ti 12- ettha khuracakke. 13- "khurapariyantena cepi cakkenā"ti 14-
ettha paharacakke. 15- "asanivicakkan"ti 16- ettha asanimaṇḍale. Idha panāyaṃ
dhammacakke adhippeto.
@Footnote: 1 cha.Ma. dāne ratanadhammūra, cakkādīsu ca dissati  2 cha.Ma. dhammacakke idha mato taṃ
@ca dvedhā vibhāvaye    3 aṅ catukka. 21/31/37 cakkasutta
@4 dī. mahā. 10/35/15 mahāpadānasutta  5 khu. dhamMa. 25/1/15 cakakhupālattheravatthu
@6 saṃ. sagā. 15/29/18 catucakkasutta  7 Sī., i. dada   8 cha.Ma. ayaṃ pāṭho na dissati
@9 khu. jā. sattaka. 27/1110/234  kummāsapiṇḍajātaka (syā)  10 dī. mahā.
@10/243/150 mahāsudassanasutta      11 khu. sutta. 25/563/448 selasutta
@12 khu. jā. ekaka. 27/104,796/34,180 mittavindukajātaka (syā)  13 cha.Ma. uracakke
@14 dī.Sī. 9/166/52 sāmaññaphalasutta     15 cha.Ma. paharaṇa....
@16 dī. pāṭi 11/61/36 udumbarikasutta, saṃ. nidāna 16/162/219 asanisutta

---------------------------------------------------------------------------------------------
page349.
     Taṃ pana dhammacakkaṃ duvidhaṃ hoti paṭivedhañāṇañca desanāñāṇañca. Tattha
paññāpabhāvitaṃ attano ariyaphalāvahaṃ 1- paṭivedhañāṇaṃ. Karuṇāpabhāvitaṃ sāvakānaṃ
ariyaphalāvahaṃ desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ.
Tañhi abhinikkhamanato yāva arahattamaggā uppajjamānaṃ, phalakkhaṇe uppannaṃ
nāma. Tusitabhavanato vā yāva mahābodhipallaṅke arahattamaggā uppajjamānaṃ,
phalakkhaṇe uppannaṃ nāma. Dīpaṅkarato 2- paṭṭhāya vā yāva arahattamaggā
uppajjamānaṃ, phalakkhaṇe uppannaṃ nāma. Desanāñāṇaṃpi pavattamānaṃ pavattanti duvidhaṃ.
Tañhi yāva aññākoṇḍaññassa 3- sotāpattimaggā pavattamānaṃ, phalakkhaṇe
pavattannāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ. Ubhayaṃpi panetaṃ
aññehi asādhāraṇaṃ, buddhānaṃyeva orasaññāṇaṃ.
     Idāni yehi balehi samannāgato tathāgato āsabhaṇṭhānaṃ paṭijānāti,
yāni ādito ca 4- "dasa kho panīmāni sāriputta tathāgatassa tathāgatabalānī"ti
nikkhittāni, tāni vitthārato dassetuṃ katamāni dasa, idha sāriputta tathāgato
ṭhānañca ṭhānatotiādimāha. Tattha ṭhānañca ṭhānatoti kāraṇañca kāraṇato.
Kāraṇañhi yasmā tattha phalaṃ tiṭṭhati tadāyattavuttitāya 5- uppajjati ceva pavattati
ca, tasmā ṭhānanti vuccati. Taṃ bhagavā "ye ye dhammā yesaṃ yesaṃ dhammānaṃ
hetupaccayā upādāya, taṃ taṃ ṭhānaṃ. Ye ye dhammā yesaṃ yesaṃ dhammānaṃ na
hetupaccayā 6- upādāya, taṃ taṃ aṭṭhānan"ti pajānanto ṭhānañca ṭhānato
aṭṭhānañca aṭṭhānato yathābhūtaṃ pajānāti. Abhidhamme panetaṃ "tattha katamaṃ
tathāgatassa ṭhānañca ṭhānato aṭṭhānañca aṭṭhānato yathābhūtaṃ ñāṇan"tiādinā 7-
nayena vitthāritameva. Yampiti yena ñāṇena. Idampi sāriputta tathāgatassāti idaṃpi
ṭhānāṭhānañca ñāṇaṃ 8- tathāgatassa balannāma hotīti attho. Evaṃ sabbapadesu
yojanā veditabbā.
    Kammasamādānānanti samādiyitvā katānaṃ kusalāsusalakammānaṃ, kammameva
vā kammasamādānaṃ. Ṭhānaso hetusoti paccayato ceva hetuto ca. Tattha
@Footnote: 1 cha.Ma. ariyabalāvahaṃ, evamuparipi  2 cha.Ma. dīpaṅkaradasabalato
@3 cha.Ma. aññātakoṇḍañña...evamuparipi    4 cha.Ma. va
@5 cha.Ma. tadāyattavuttiyāya 6 cha.Ma. na hetū na paccayā  7 abhi. vibhaṅga 35/809/409
@ñāṇavibhaṅga. dasakaniddesa       8 cha.Ma. ṭhānāṭṭhānañāṇaṃ

---------------------------------------------------------------------------------------------
page350.
Gatiupadhikālapayogā vipākassa ṭhānaṃ. Kammaṃ hetu. Imassa pana ñāṇassa vitthārakathā
"atthekaccāni pāpakāni kammasamādānāni gatisampattipaṭibāḷhāni na
vipaccantī"tiādinā 1- nayena abhidhamme āgatāyeva.
     Sabbattha gāmininti sabbattha gatigāminiñca 2- agatigāminiñca. Paṭipadanti
maggaṃ. Yathābhūtaṃ pajānātīti bahūsupi manussesu ekameva pāṇaṃ ghātentesu imassa
cetanā nirayagāminī bhavissati, imassa cetanā tiracchānayonigāminīti iminā nayena
ekavatthusmiṃpi kusalākusalacetanāsaṅkhātānaṃ paṭipattīnaṃ aviparītato sabhāvaṃ jānātīti. 3-
Imassapi ca 4- ñāṇassa vitthārakathā "tattha katamaṃ tathāgatassa sabbatthagāminiṃ
paṭipadaṃ yathābhūtaṃ ñāṇaṃ? idha tathāgato `ayaṃ maggo ayaṃ paṭipadā nirayagāminī'ti
pajānātī"tiādinā 5- nayena abhidhamme āgatāyeva.
     Anekadhātunti cakkhudhātuādīhi kāmadhātuādīhi vā dhātūhi bahudhātuṃ.
Nānādhātunti tāsaṃyeva dhātūnaṃ vilakkhaṇattā 6- nānappakāradhātuṃ. Lokanti
khandhāyatanadhātulokaṃ. Yathābhūtaṃ pajānātīti tāsaṃ tāsaṃyeva 7- dhātūnaṃ aviparītato sabhāvaṃ
paṭivijjhati. Idaṃpi ñāṇaṃ "tattha katamaṃ tathāgatassa anekadhātunānādhātulokaṃ
yathābhūtaṃ ñāṇaṃ? idha tathāgato khandhanānattaṃ pajānātī"tiādīnā 8- nayena
abhidhamme vitthāritameva.
     Nānādhimuttikatanti hīnādīhi adhimutīhi nānādhimuttikabhāvaṃ. Idaṃpi ñāṇaṃ
"tattha katamaṃ tathāgatassa sattānaṃ nānādhimuttikataṃ yathābhūtaṃ ñāṇaṃ? idha tathāgato
pajānāti `santi sattā hīnādhimuttikā"tiādinā 9- nayena abhidhamme vitthāritameva.
     Parasattānanti padhānasattānaṃ. Parapuggalānanti tato paresaṃ hīnasattānaṃ.
Ekatthameva vā etaṃ padadvayaṃ. Veneyyavasena pana dvedhā vuttaṃ.
Indriyaparopariyattanti saddhādīnaṃ indriyānaṃ parabhāvañca aparabhāvañca, vuḍḍhiñca
10- hāniñcāti attho. Imassapi ñāṇassa vitthārakathā "tattha katamaṃ tathāgatassa parasattānaṃ
@Footnote: 1 abhi. vibhaṅga. 35/810/412 ñāṇavibhaṅga: dasakaniddesa  2 cha.Ma. sabbagatigāminiṃ
@3 cha.Ma. jānāti      4 cha.Ma. imassa ca      5 abhi. vibhaṅga 35/811/413 dasakaniddesa
@6 cha.Ma. vilakkhaṇatāya   7 cha.Ma. tāsaṃ tāsaṃ     8 abhi. vibhaṅga. 35/812/414 dasakaniddesa
@9 abhi. vibhaṅga. 35/813/414 dasakaniddesa    10  cha.Ma. vuddhiñca

---------------------------------------------------------------------------------------------
page351.
Parapuggalānaṃ indriyaparopariyattaṃ yathābhūtaṃ ñāṇaṃ? idha tathāgato sattānaṃ āsayaṃ
pajānāti anusayaṃ pajānātī"tiādinā 1- nayena abhidhamme āgatāyeva.
     Jhānavimokkhasamādhisamāpattīnanti paṭhamādīnaṃ catunnaṃ jhānānaṃ rūpī rūpāni
passatīti ādīnaṃ aṭṭhannaṃ vimokkhānaṃ savitakkasavicārādīnaṃ tiṇṇaṃ samādhīnaṃ
paṭhamajjhānasamāpattiādīnañca navannaṃ anupubbasamāpattinaṃ. Saṅkilesanti
hānabhāgiyadhammaṃ. Vodānanti visesabhāgiyadhammaṃ. Vuṭṭhānanti "vodānampi vuṭṭhānaṃ,
tamhā tamhā samādhimhā vuṭṭhānampi vuṭṭhānan"ti 2- evaṃ vuttaṃ paguṇajjhānañceva
bhavaṅgaphalasamāpattiyo ca. Heṭṭhimaṃ heṭṭhimañhi paguṇajjhānaṃ uparimassa uparimassa
padaṭṭhānaṃ hoti. Tasmā "vodānampi vuṭṭhānan"ti vuttaṃ. Bhavaṅgena sabbajjhānehi
vuṭṭhānaṃ hoti. Phalasamāpattiyā nirodhasamāpattito vuṭṭhānaṃ hoti. Taṃ sandhāya
"tamhā tamhā samādhimhā vuṭṭhānampi vuṭṭhānan"ti vuttaṃ. Idaṃpi ñāṇaṃ "tattha
katamaṃ tathāgatassa jhānavimokkhasamādhisamāpattīnaṃ saṅkilesaṃ vodānaṃ vuṭṭhānaṃ yathābhūtaṃ
ñāṇaṃ? jhāyīti cattāro jhāyī, atthekacco jhāyī sampattiṃyeva samānaṃ vipattīti
paccetī"tiādinā 3- nayena abhidhamme vitthāritaṃ. Sabbaññutañāṇañca 4- vitthārakathāya
vinicchayo 4- sammohavinodaniyaṃ vibhaṅgaṭṭhakathāyaṃ vutto. Pubbenivāsānussatidibba-
cakkhuñāṇakathā visuddhimagge 5- vitthāritā. Āsavakkhayakathā bhayabherave.
     [149] Imāni kho sāriputtāti yāni pubbe "dasa kho sāriputta
tathāgatassa tathāgatabalānī"ti avocaṃ, imāni tānīti appanaṃ karoti. Tattha
paravādikathā hoti:- dasabalañāṇaṃ nāma pāṭiyekkaṃ natthi, sabbaññutañāṇassevāyaṃ
pabhedoti. Taṃ na tathā daṭṭhabbaṃ. Aññameva, hi dasabalañāṇaṃ, aññaṃ
sabbaññutañāṇaṃ. Dasabalañāṇañhi sakasakakiccameva jānāti. Sabbaññutañāṇaṃ taṃpi tato
avasesaṃpi jānāti. 6- Dasabalañāṇesupi hi 7- paṭhamaṃ kāraṇākāraṇameva jānāti. Dutiyaṃ
kammantaravipākantarameva. Tatiyaṃ kammaparicchedameva. Catutthaṃ dhātunānattakāraṇameva.
Pañcamaṃ sattānaṃ ajjhāsayādhimuttimeva. Chaṭṭhaṃ indriyānaṃ tikkhamudubhāvameva. Sattamaṃ
@Footnote: 1 abhi. vibhaṅga. 35/814/414 ñāṇavibhaṅga: dasakaniddesa
@2 abhi. vibhaṅga 35/828/419 dasakaniddesa  3 abhi. vibhaṅga. 35/828/417 dasakaniddesa
@4-4 cha.Ma. sattannaṃ ñāṇānaṃ vitthārakathāvinicchayo  5 visuddhi. 2/251-2
@abhiññāniddesa  6 cha.Ma. pajānāti  7 cha.Ma. dasabalañāṇesu hi

---------------------------------------------------------------------------------------------
page352.
Jhānādīhi saddhiṃ tesaṃ saṅkilesādimeva. Aṭṭhamaṃ pubbenivutthakhandhasantatimeva. Navamaṃ
sattānaṃ cutipaṭisandhimeva. Dasamaṃ saccaparicchedameva. Sabbaññutañāṇaṃ pana etehi
jānitabbaṃ ca tato uttariñca pajānāti. Etesaṃ pana kiccaṃ na sabbaṃ karoti.
Tañhi jhānaṃ hutvā appetuṃ na sakkoti, iddhi hutvā vikubbituṃ na sakkoti,
maggo hutvā kilese khepetuṃ na sakkoti. Apica paravādī evaṃ pucchitabbo
"dasabalañāṇaṃ nāma etaṃ savitakkasavicāraṃ avitakkavicāramattaṃ avitakkaavicāraṃ
kāmāvacaraṃ rūpāvacaraṃ arūpāvacaraṃ lokiyaṃ lokuttaran"ti. Jānanto paṭipāṭiyā satta
ñāṇāni savitakkasavicārānīti vakkhati. Tato parāni dve avitakkaavicārānīti vakkhati.
Āsavakkhayañāṇaṃ siyā savitakkasavicāraṃ, siyā avitakkavicāramattaṃ, siyā
avitakkaavicāranti vakkhati. Tathā paṭipāṭiyā satta kāmāvacarāni, tato dve 1-
rūpāvacarāni, avasāne ekaṃ lokuttaranti vakkhati, sabbaññutañāṇaṃ pana savitakkasavicārameva
kāmāvacarameva lokiyamevāti vakkhati.
     Evamettha anupadavaṇṇanaṃ ñatvā 2- idāni yasmā tathāgato paṭhamaṃyeva
ṭhānāṭṭhānañāṇena veneyyasattānaṃ āsavakkhayādhigamanassa ceva anadhigamassa ca
ṭhānāṭṭhānabhūtaṃ kilesāvaraṇābhāvaṃ passati, lokiyasammādiṭṭhiṭṭhānadassanato
niyatamicchādiṭṭhiṭṭhānābhāvadassanato ca. Atha nesaṃ kammavipākañāṇena vipākāvaraṇābhāvaṃ
passati, tihetukapaṭisandhidassanato. Sabbatthagāminīpaṭipadāñāṇena kammāvaraṇābhāvaṃ
passati, anantariyakammābhāvadassanato. Evaṃ anāvaraṇānaṃ anekadhātunānādhātuñāṇena
anukūladhammadesanatthaṃ cariyavisesaṃ passati, dhātuvemattadassanato. Atha nesaṃ
nānādhimuttikatāñāṇena adhimuttiṃ passati, payogaṃ anādiyitvāpi adhimuttivasena
dhammadesanatthaṃ. Athevaṃ diṭṭhādhimuttīnaṃ yathāsatti yathābalaṃ dhammaṃ desetuṃ
indriyaparopariyattiñāṇena 3- indriyaparopariyattaṃ passati, saddhādīnaṃ
tikkhamudubhāvadassanato. Evaṃ pariññātindriyaparopariyattā pana tesaṃ 4-
ce 4- dūre honti, paṭhamajjhānādīsu  vasībhūttā iddhiviseseneva 5-
te khippaṃ upagacchati, upagantvā ca nesaṃ pubbenivāsānussati ñāṇena
pubbajātibhāvanaṃ, dibbacakkhuñāṇānubhāvato pattabbena cetopariyañāṇena
@Footnote: 1 cha.Ma. tato parāni dve    2 cha.Ma. katvā    3 cha.Ma.....pariyattañāṇena
@4-4 cha.Ma. te sace        5 cha.Ma. iddhivisesena

---------------------------------------------------------------------------------------------
page353.
Sampati cittavisesaṃ passanto āsavakkhayañāṇānubhāvena āsavakkhayagāminiyā paṭipadāya
vigatasammohattā āsavakkhayāya dhammaṃ deseti. Tasmā iminā anukkamena imāni
basabalāni vuttānīti veditabbāni.
     Taṃ sāriputta vācaṃ appahāyātiādīsu puna evarūpaṃ 1- vācaṃ na vakkhāmīti
vadanto taṃ vācaṃ pajahati nāma. Puna evarūpaṃ cittaṃ na uppādessāmīti cintento
cittaṃ pajahati nāma. Puna evarūpaṃ diṭṭhiṃ na gaṇhissāmīti pajahanto diṭṭhiṃ
paṭinissajjati nāma, tathā akaronto neva pajahati na paṭinissajjati. So
yathābhataṃ nikkhitto evaṃ nirayeti yathā nirayapālehi āharitvā niraye ṭhapito,
evaṃ niraye ṭhapitoyevāti. Veditabbo.
     Idānissa atthasādhakaṃ upamaṃ dassento seyyathāpītiādimāha. Tattha
sīlasampannotiādīsu lokiyalokuttarasīlasamādhipaññā veditabbā. Lokuttaravaseneva
vinivattetuṃpi vaṭṭati. Ayañhi sammāvācākammanatājīvehi sīlasampanno,
sammāvāyāmasatisamādhīhi samādhisampanno, sammādiṭṭhisaṅkappehi paññāsampanno, so
evaṃ sīlādisampanno bhikkhu yathā diṭṭheva dhamme imasmiṃyeva attabhāve aññaṃ
ārādheti arahattaṃ pāpuṇāti, evaṃ sampadamidaṃ sāriputta vadāmi imaṃpi kāraṇaṃ
evarūpameva, yathā hi maggānantaraṃ avirajjhitvāva phalaṃ nibbattati, evameva
imassapi puggalassa cutianantaraṃ avirajjhitvāva niraye paṭisandhi hotīti dasseti.
Sakalasmiñhi buddhavacane imāya upamāya gāḷhataraṃ katvā vuttaupamā nāma
natthi.
     [150] Vesārajjānīti ettha sārajjapaṭipakkho vesārajjaṃ, catūsu ṭhānesu
sārajjābhāvaṃ 2- paccavekkhantassa uppannasomanassamayañāṇassetaṃ nāmaṃ.
Sammāsambuddhassa te paṭijānatoti ahaṃ sammāsambuddho, sabbe dhammā mayā
abhisambuddhāti evaṃ paṭijānato tava. Anabhisambuddhāti ime nāma dhammā tayā
anabhisambuddhā. Tatra vatāti tesu vata anabhisambuddhāti evaṃ dassitadhammesu.
@Footnote: 1 cha.Ma. evarūpiṃ            2 ka. sārajjabhāvaṃ

---------------------------------------------------------------------------------------------
page354.
Sahadhammenāti sahetunā sakāraṇena vacanena sunakkhatto viya vippalapanto
appamāṇaṃ. Nimittametanti ettha puggalopi dhammopi nimittanti adhippeto. Taṃ
puggalaṃ na passāmi, yo maṃ paṭicodessati, taṃ dhammaṃ na passāmi, yaṃ dassetvā
ayaṃ nāma dhammo tayā anabhisambuddhoti maṃ paṭicodessatīti ayamettha attho.
Khemappattoti khemaṃ patto, sesapadadvayaṃ imasseva vevacanaṃ. Sabbaṃ hetaṃ
vesārajjañāṇameva sandhāya vuttaṃ. Dasabalassa hi ayaṃ nāma dhammo tayā
anabhisambuddhoti codakaṃ puggalaṃ vā codanākāraṇaṃ anabhisambuddhaṃ dhammaṃ vā apassato
sabhāvabuddhoyeva vā samāno ahaṃ buddhosmīti vadāmīti paccavekkhantassa balavataraṃ
somanassaṃ uppajjati. Tena sampayuttaṃ ñāṇaṃ vesārajjaṃ nāma. Taṃ sandhāya
"khemappatto"tiādimāha. Evaṃ sabbattha attho veditabbo.
     Antarāyikā dhammāti ettha pana antarāyaṃ karontīti antarāyikā, te
atthato sañcicca vītikkantā satta āpattikkhandhā. Sañcicca vītikkantañhi
antamaso dukkaṭadubbhāsitaṃpi maggaphalānaṃ antarāyaṃ karoti. Idha pana methunadhammo
adhippeto. Methunaṃ sevato hi yassa kassaci nissaṃsayameva maggaphalānaṃ antarāyo
hoti. Yassa kho pana tesu atthāyāti rāgakkhayādīsu yassa atthāya. Dhammo
desitoti asubhabhāvanādidhammo kathito. Tatra vata manti tasmiṃ niyyānikadhamme 1-
maṃ. Sesaṃ vuttanayeneva veditabbaṃ.
                           Aṭṭhaparisavaṇṇanā
     [151] "aṭṭha kho 2- imā sāriputtā"ti idaṃ kasmā āraddhaṃ?
vesārajjañāṇassa baladassanatthaṃ. Yathā hi byattaparisaṃ ajjhogāhetvā viññūnaṃ cittaṃ
ārādhanasamatthāya kathāya dhammakathikassa chekabhāvo paññāyati, evaṃ imā 3- aṭṭha
parisā patvā vesārajjañāṇassa 3- vesārajjabhāvo sakkā ñātunti
vesārajjañāṇassa balaṃ dassento aṭṭha kho imā sāriputtātiādimāha.
@Footnote: 1 cha.Ma. aniyyānikadhamme  2 ka. atha kho
@3-3 ka. imāhi aṭṭhahi parisāhipi vesārajjañāṇassa

---------------------------------------------------------------------------------------------
page355.
     Tattha khattiyaparisāti khattiyānaṃ sannipatitvā nisinnaṭṭhānaṃ, esa nayo
sabbattha. Mārakāyikānaṃ pana sannipatitvā nisinnaṭṭhānaṃ māraparisā veditabbā,
na mārānaṃ. Sabbāpi cetā parisā uggaṭṭhānadassanavasena gahitā. Manussā hi
"ettha rājā nisinno"ti pakativacanaṃpi vattuṃ na sakkonti, kacchehi sedā
muccanti. Evaṃ uggā khattiyaparisā. Brāhmaṇā tīsu vedesu kusalā honti,
gahapatayo nānāvohāresu ceva akkharacintāya ca. Samaṇā sakavādaparavādesu
kusalā honti. Tesaṃ majjhe dhammakathākathanaṃ nāma ativiya bhāro. Amanussāpi
uggā honti. Amanussoti hi vuttamattepi manussānaṃ sakalasarīraṃ saṅkampati,
tassa 1- rūpaṃ vā disvā saddaṃ vā sutvā sattā visaññinopi 2- honti. Evaṃ
amanussaparisā uggā. Tāsupi dhammakathākathanannāma ativiya bhāro. Iti
uggaṭṭhānadassanavasenetā 3- gahitāti veditabbā.
     Ajjhogāhatīti anupavisati. Anekasataṃ khattiyaparisanti bimbisārasamāgamañāti-
samāgamalicchavisamāgamasadisaṃ. Aññesupi cakkavāḷesu labbhatiyeva. Kiṃ pana bhagavā
aññāni cakkavāḷānipi gacchatīti, āma gacchati. Kīdiso hutvā? yādisā te,
tādisoyeva. Tenevāha "abhijānāmi kho panāhaṃ ānanda anekasataṃ khattiyaparisaṃ
upasaṅkamitvā 4- tattha yādisako tesaṃ vaṇṇo hoti, tādisako mayhaṃ vaṇṇo
hoti. Yādisako tesaṃ saro hoti, tādisako mayhaṃ saro hoti. Dhammiyā ca kathāya
sandassemi samādapemi samuttejemi sampahaṃsemi. Bhāsamānañca maṃ na jānanti
`ko nu kho ayaṃ bhāsati devo vā manusso vā'ti. Dhammiyā ca kathāya
sandassetvā samādapetvā samuttejetvā sampahaṃsetvā antaradhāyāmi. Antarahitañca
maṃ na jānanti `ko nu kho ayaṃ antarahito devo vā manusso vā"ti. 5-
     Khattiyā keyūraṅgamālāgandhādivibhūsitā nānāvirāgavasanā
āmuttamaṇikuṇḍalā 6- molīdharā honti. Kiṃ bhagavāpi evaṃ attānaṃ maṇḍeti.
Tepi 7- odātāpi honti kāḷāpi maṅguracchavīpi. 8- Kiṃ satthāpi evarūpo
@Footnote: 1 cha.Ma. tesaṃ    2 cha.Ma. pi-saddo na dissati     3 cha.Ma....dassanavasena tā
@4 pāli., cha.Ma. upasaṅkamitā   5 dī. mahā. 10/172/98 mahāparinibbānasutta
@6 cha.Ma. āmukkamaṇikuṇḍalā     7 cha.Ma. te ca    8 cha.Ma. maṅgulacchavīpi

---------------------------------------------------------------------------------------------
page356.
Hoti. 1- Satthā attano pabbajitaveseneva gacchati, tesaṃ pana tādiso hutvā
upaṭṭhāti, gantvā rājāsane nisinnaṃ attānaṃ dasseti, tesaṃ "ajja amhākaṃ
rājā ativiya virocatī"ti hoti. Te ca bhinnassarāpi 2- honti gambhīrassarāpi 3-
kākassarāpi. Satthā brahmassareneva dhammaṃ katheti. Tādisako mayhaṃ saro hotīti
idaṃ pana bhāsantaraṃ sandhāya kathitaṃ. Manussānaṃ pana taṃ sutvā "ajja rājā
madhurena saddena 4- kathetī"ti hoti. Kathetvā pakkante ca bhagavati puna rājānaṃ
āgataṃ disvā "ko nukho ayan"ti vīmaṃsā uppajjati.
     Idaṃ vuttaṃ hoti:- ko nukho ayaṃ imasmiṃ ṭhāne idāneva magadhabhāsāya 5-
sīhalabhāsāya 6- madhurena sarena kathento antarahito, kiṃ devo udāhu manussoti.
Kimatthaṃ panevaṃ ajānantānaṃ dhammaṃ desetīti. Vāsanatthāya. Evaṃ sutopi hi dhammo
anāgate paccayo hotiyevāti anāgataṃ paṭicca deseti. 7-
     Sannisinnapubbanti saṅgamma nisinnapubbaṃ. Sallapitapubbanti ālāpasallāpo
katapubbo. Sākacchāti dhammasākacchāpi samāpajjitapubbā. Anekasataṃ brāhmaṇa-
parisantiādinā hi 8- soṇadaṇḍasamāgamādivasena ceva aññacakkavāḷavasena ca
sambhavo veditabbo.
                           Catuyonivaṇṇanā
     [152] Catasso kho imā sāriputta yoniyoti ettha yonīti
khandhakoṭṭhāsassapi kāraṇassapi passāvamaggassapi nāmaṃ. "catasso nāgayoniyo catasso
supaṇṇayoniyo"ti 9- ettha hi khandhakoṭṭhāso yoni nāma. "yoni hesā bhūmija
phalassa adhigamāyā"ti 10- ettha kāraṇaṃ. "na cāhaṃ brāhmaṇaṃ brūmi, yonijaṃ
mattisambhavan"ti 11- ettha passāvamaggo. Idha pana khandhakoṭṭhāso yonīti
@Footnote: 1 cha.Ma. hotīti    2 Sī. chinnassarāpi   3 cha.Ma. gaggarassarāpi, Sī. baddhassarāpi
@4 cha.Ma. sarena    5 cha.Ma. māgadha...  6 cha.Ma. sīhaḷa... evamuparipi
@7 cha.Ma. desetīti  8 cha.Ma.... ādīnampi  9 saṃ. khandha. 17/342/204 nāgasaṃyutta
@10 Ma. upari. 14/226/192 bhūmijasutta   11 Ma.Ma. 13/457/449 vāseṭṭhasutta,
@khu. dhamMa. 25/396/86 aññatarabrāhmaṇavatthu

---------------------------------------------------------------------------------------------
page357.
Adhippeto. Tattha aṇḍe jātā aṇḍajā. Jalābumhi jātā jalābujā. Saṃsede
jātā saṃsedajā. Vinā etehi kāraṇehi uppatitvā viya nibbattā abhinibbattāti
opapātikā. Abhinibbhijja jāyantīti bhinditvā nikkhamanavasena jāyanti. Pūtikuṇape
vātiādīhi aniṭṭhaṭṭhānāneva 1- dassitāni. Iṭṭhesupi sappitelamadhuphāṇitādīsu
sattā jāyantieva. Devātiādīsu catummahārājikato paṭṭhāya uparidevā
opapātikāva honti. Bhummadevā 2- pana catuyonikā. Ekacce ca manussāti manussesu
keci devā viya opapātikā ca honti. Yebhuyyena panete jalābujāva, aṇḍajāpi
ettha kontaputtā 3- dve bhātiyattherā viya, saṃsedajāpi padumagabbhe nibbatta-
pokkharasātibrāhmaṇapadumavatīdevīādayo viya, evaṃ vinipātikesu, nijjhāmataṇhikapetā
nerayikā viya opapātikāyeva, avasesā catuyonikāpi honti. Yathā ca 4- te,
evaṃ yakkhāpi sabbacatuppadapakkhijātidīghajātiādayopi sabbepi catuyonikāyeva.
                           Pañcagativaṇṇanā
     [153] Pañca kho imā sāriputta gatiyoti ettha sukatadukkaṭakammavasena
gantabbāti gatiyo. Apica gatigatinibbattigatiajjhāsayagativibhavagatinipphattigatīti
bahuvidhā gati nāma. Tattha "taṃ gatiṃ pecca gacchāmī"ti 5- ca, "yassa gatiṃ na
jānanti, devā gandhabbamānusā"ti 6- ca ayaṃ gatigati nāma. "imesaṃ kho ahaṃ
bhikkhūnaṃ sīlavantānaṃ kalyāṇadhammānaṃ neva jānāmi gatiṃ vā agatiṃ vā"ti 7- ayaṃ
nibbattigati nāma. "evaṃ 8- kho te ahaṃ brahme gatiñca pajānāmi jutiñca
pajānāmī"ti 9- ayaṃ ajjhāsayagati nāma. "vibhavo gati dhammānaṃ, nibbānaṃ arahato
gatī"ti 10- ayaṃ vibhavagati nāma. "dveyeva gatiyo bhavanti anaññā"ti 11- ayaṃ
nipphattigati nāma. Tāsu idha gatigati adhippetā.
@Footnote: 1 Sī....ādīni aniṭṭhāneva   2 cha.Ma. bhūmadevā   3 Ma. koṇḍaputtā
@4 cha.Ma. ca saddo na dissati    5 aṅ. catukka. 21/184/199 abhayasutta
@6 khu. dhamMa. 25/420/90 vaṅgīsattheravatthu  7 Ma.mū. 12/508/452 māratajjanīyasutta
@8 cha.Ma. evampi   9 Ma.mū. 12/503/445 brahmanimantanikasutta
@10 vinaYu.  pari. 8/339/315 gāthāsaṅgaṇika  11 dī.Sī. 9/58/88 ambaṭṭhasutta,
@dī. mahā. 10/34/14 mahāpadānasutta

---------------------------------------------------------------------------------------------
page358.
     Nirayotiādīsu niratiaṭṭhena nirassādaṭṭhena nirayo. Tiriyaṃ añchantīti 1-
tiracchānā. Tesaṃ yoni tiracchānayoni. Peccabhāvaṃ pattānaṃ visayoti pettivisayo.
Manaso ussannattā manussā. Pañcahi kāmaguṇehi attano attano ānubhāvehi
ca dibbantīti devā. Nirayañcāhaṃ sāriputtātiādīsu nirayoti saddhiṃ okāsena
khandhā. Tiracchānayoniṃ cātiādīsupi eseva nayo. Maggaṃ paṭipadanti ubhayenāpi
vuttaṃ gatisaṃvattanikakammameva dasseti. Yathā ca paṭipannoti yena maggena yāya
paṭipadāya paṭipannoti ubhayaṃpi ekato katvā niddisati. Apāyantiādīsu
vuḍḍhisaṅkhātā 2- sukhasaṅkhātā vā ayā apetattā apāyo. Dukkhassa gati paṭissaraṇanti
duggati. Dukkaṭakārino ettha vinipatantīti vinipāto. Nibbānañcāhanti idaṃ pana
na kevalaṃ gatigatimeva, gatinissaraṇaṃ nibbānaṃpi jānāmīti dassanatthaṃ āha. Idha
maggoti paṭipadāti 3- ubhayenapi ariyamaggova vutto.
                        Ñāṇappavattākāravaṇṇanā
     [154] Idāni yathāvuttesu ṭhānesu 4- attano ñāṇappavattākāraṃ dassento
idhāhaṃ sāriputtātiādimāha.
     Tattha ekantadukkhāti niccadukkhā nirantaradukkhā. Tippāti 5- bahalā.
Kaṭukāti khaRā. Seyyathāpītiādīni opammadassanatthaṃ vuttāni. Tattha kāsūti āvāṭopi
vuccati rāsīpi.
         "kinnu santaramānova                kāsuṃ khaṇasi sārathi
          puṭṭho me samma akkhāhi            kiṃ kāsuyā karissasī"ti 6-
ettha hi āvāṭo kāsu nāma:-
                  "aṅgārakāsuṃ apare thunanti 7-
                   narā rudantā paridaḍḍhagattā"ti 8-
@Footnote: 1 cha.Ma. añchitāti     2 cha.Ma. vaḍḍhisaṅkhātā   3 cha.Ma. maggo paṭipadāti
@4 cha.Ma. sattasu ṭhānesu aṭṭhasu ṭhānesu  5 cha.Ma. tibbāti   6 khu. jā,
@mahā. 28/396/153 temiyajātaka (syā)    7 cha.Ma. phuṇanti, i. phunanti
@8 khu. jā, mahā. 28/546/203 nemirājajātaka (syā)

---------------------------------------------------------------------------------------------
page359.
Ettha rāSī. Idha pana āvāṭo adhippeto. Tenevāha "sādhikaporisā"ti. Tattha
sādhikaṃ porisaṃ pamāṇaṃ assāti sādhikaporisā, atirekapañcaratanāti attho. Vītaccikānaṃ
vītadhūmānanti etaṃ pariḷāhassa balavabhāvadīpanatthaṃ vuttaṃ, acciyā vā sati dhūme
vā sati vāto samuṭṭhāti, tena pariḷāho na balavā hoti. Ghammaparetoti
ghammānugato. Tasitoti jātataṇho. Pipāsitoti udakaṃ pātukāmo. Ekāyanena maggenāti
ekapatheneva maggena, anugamanīyena 1- ubhosu passesu nirantarakaṇṭakarukkhagahanena.
Paṇidhāyāti aṅgārakāsuyaṃ patthanā nāma natthi, aṅgārakāsuṃ ārabbha pana
iriyāpathassa ṭhapitattā evaṃ vuttaṃ.
     Evameva khoti ettha idaṃ opammasaṃsandanaṃ:- aṅgārakāsu viya hi nirayo
daṭṭhabbo. Aṅgārakāsumaggo viya nirayūpagaṃ kammaṃ. Maggāruḷho viya
kammasamaṅgīpuggalo. Cakkhumā puriso viya dibbacakkhuko bhagavā. Yathā so puriso
maggārūḷhaṃ disvāva jānāti 2- "ayaṃ iminā maggena gantvā aṅgārakāsuyaṃ
patissatī"ti, evameva 3- bhagavā pāṇātipātādīsu yaṅkiñci kammaṃ āyūhantaṃ evaṃ
jānāti "ayaṃ imaṃ kammaṃ katvā niraye nibbattissatī"ti. Yathā so puriso aparabhāge
taṃ aṅgārakāsuyā patitaṃ passati, evameva bhagavā aparabhāge "so puriso taṃ kammaṃ
katvā kuhiṃ nibbatto"ti ālokaṃ vaḍḍhetvā dibbacakkhunā olokento niraye
nibbattaṃ passati pañcavidhabandhanādimahādukkhaṃ anubhavantaṃ. Tattha kiñcāpi tassa
kammāyūhanakāle añño vaṇṇo, niraye nibbattassa aññoti 4-, athāpi "so
satto taṃ kammaṃ katvā tattha nibbatto"ti olokentassa anekasahassānaṃ
sattānaṃ majjhe ṭhitopi "ayaṃ so"ti soyeva satto āpāthaṃ āgacchatīti 5-
"dibbacakkhubalaṃ nāma etan"ti vadanti.
     Dutiyaupamāyaṃ yasmā aṅgārakāsuyaṃ viya gūthakūpe pariḷāho natthi, tasmā
"ekantadukkhā"ti avatvā "dukkhā"tiādimāha. Etthapi purimanayeneva
opammasaṃsandanaṃ veditabbaṃ. Imaṃpi hi puggalaṃ bhagavā hatthiyoniādīsu yattha katthaci
nibbattaṃ vadhabandhanaākaḍḍhanavikaḍḍhanādīhi mahādukkhaṃ anubhavamānaṃ passatiyeva.
@Footnote: 1 cha.Ma. anukkamaniyena    2 cha.Ma. disvā vijānāti    3 cha.Ma. evamevaṃ
@4 cha.Ma. iti-saddo na dissati      5 cha.Ma. iti-saddo na dissati

---------------------------------------------------------------------------------------------
page360.
     Tatiyaupamāyaṃ tanupattapalāsoti na abbhapaṭalaṃ viya tanupaṇṇo, viraḷapaṇṇataṃ
pana 1- sandhāya idaṃ vuttaṃ. Kabaracchāyoti viraḷacchāyo. Dukkhabahulanti 2-
pittivisayasmiṃ hi dukkhameva bahulaṃ, sukhaṃ parittaṃ, kadāci anubhavitabbaṃ hoti, tasmā
evamāha. Idhāpi 3- purimanayeneva opammasaṃsandanaṃ veditabbaṃ.
     Catutthaupamāyaṃ bahalapattapalāsoti nirantarapaṇṇo pattasañchanno.
Saṇḍacchāyoti 4- pāsāṇacchattaṃ viya ghanacchāyo. Sukhabahulā vedanāti manussaloke
khattiyakulādīsu sukhabahulā vedanā veditabbā hoti, tā vediyamānaṃ nipannaṃ vā
nisinnaṃ vā passāmīti dasseti. Idaṃpi 5- opammasaṃsandanaṃ purimanayeneva veditabbaṃ.
     Pañcamaupamāyaṃ pāsādoti dīghapāsādo. Ullittāvalittanti anto ceva
ullitaṃ bahi ca avalittaṃ. Phusitaggaḷanti dvārabāhāhi saddhiṃ supihitakavāṭaṃ.
Gonakatthatoti caturaṅgulādhikalomena kāḷakojavena atthato. Paṭikatthatoti uṇṇāmayena
setaattharaṇena atthato. Paṭalikatthatoti ghanapubbakena uṇṇāmayaattharaṇena atthato.
Kaddalimigapavarapaccattharaṇoti kadalimigacammamayena uttamapaccattharaṇena atthato. Taṃ
kira paccattharaṇaṃ setavatthassa upari kadalimigacammaṃ attharitvā sibbetvā karonti.
Sauttaracchadoti saha uttaracchadena, uparibandhena 6- rattavitānena saddhinti attho.
Ubhato lohitakūpadhānoti sīsūpadhānañca pādūpadhānañcāti pallaṅkassa ubhato
ṭhapitalohitakūpadhāno. Idhāpi upamāsaṃsandanaṃ purimanayena vibhajitabbaṃ. 7-
     Ayampanettha aparabhāgayojanā, yathā so puriso maggāruḷhameva jānāti
"ayaṃ etena maggena gantvā pāsādaṃ abhiruyha 8- kūṭāgāraṃ pavisitvā pallaṅke
nisīdissati vā nipajjissati vā"ti, evameva bhagavā dānādīsu puññakiriyāvatthūsu
yaṅkiñci kusalakammaṃ āyūhantaṃyeva puggalaṃ disvā "ayaṃ imaṃ katvā devaloke
nibbattissatī"ti jānāti. Yathā so puriso aparabhāge taṃ pāsādaṃ āruyha
kūṭāgāraṃ pavisitvā pallaṅke nisinnaṃ vā nipannaṃ vā ekantasukhaṃ nirantarasukhaṃ
vediyamānaṃ passati, evameva bhagavā aparabhāge "so puriso taṃ kalyāṇakammaṃ
@Footnote: 1 cha.Ma. panassa   2 cha.Ma. dukkhabahulāti   3 cha.Ma. etthāpi   4 cha.Ma. santanadāyo
@5 cha.Ma. idhāpi   6 cha.Ma. uttaribaddhena   7 cha.Ma. veditabbaṃ   8 cha.Ma. āruyha

---------------------------------------------------------------------------------------------
page361.
Katvā kuhiṃ nibbatto"ti ālokaṃ vaḍḍhetvā dibbacakkhunā olokento
devaloke nibbattaṃ passati nandanavanādīsu accharāsaṅghaparivutaṃ dibbasampattiṃ
anubhavamānaṃ.
                         Āsavakkhayavāravaṇṇanā
     āsavakkhayavāre "dibbena cakkhunā"ti avatvā "tamenaṃ passāmī"ti vuttaṃ.
Taṃ kasmāti ce? niyamābhāvā. Imaṃ hi puggalaṃ dibbacakkhunāpi passissati,
Cetopariyañāṇenāpi jānissati, sabbaññutañāṇenāpi jānissatiyeva. Ekantasukhā
vedanāti idaṃ kiñcāpi devalokasukhena saddhiṃ byañjanato ekaṃ, atthato pana
nānā hoti. Devalokasukhaṃ hi rāgapariḷāhādīnaṃ atthitāya na ekanteneva
ekantasukhaṃ. 1- Nibbānasukhaṃ pana sabbapariḷāhānaṃ vūpasamāya sabbākārena
ekantasukhaṃ. Upamāyaṃpi "yathā pāsāde ekantasukhā"ti vuttaṃ. Taṃ maggapariḷāhassa
avūpasantatāya chātajjhattatāya pipāsābhibhūtāya ca ekantameva sukhaṃ. Vanasaṇḍe
pana pokkharaṇiyaṃ oruyha rajojallassa pavāhitattā maggadarathassa vūpasantatāya
bhisamuḷālakhādanena 2- ceva madhurodakapānena ca khuppipāsānaṃ vinītatāya udakasāṭakaṃ
parivattetvā maṭṭhadukūlaṃ nivāsetvā taṇḍulatthavikaṃ ussīsake katvā udakasāṭakaṃ
pīḷetvā hadaye ṭhapetvā mandamandena ca vātena vījayamānassa nipannattā
sabbākārena ekantasukhaṃ hoti.
     Evameva khoti ettha idaṃ opammasaṃsandanaṃ:- pokkharaṇī viya hi ariyamaggo
daṭṭhabbo. Pokkharaṇīmaggo viya pubbabhāgapaṭipadā. Maggāruḷho viya
paṭipadāsamaṅgīpuggalo. Cakkhumā puriso viya dibbacakkhu bhagavā. Vanasaṇḍo viya nibbānaṃ.
Yathā so puriso maggāruḷhaṃ disvāva jānāti "ayaṃ iminā maggena gantvā
pokkharaṇiyaṃ nhātvā 3- ramaṇīye vanasaṇḍe rukkhamūle nisīdissati vā nipajjissati
vā"ti, evameva bhagavā paṭipadaṃ pūrentameva nāmarūpaṃ paricchindantameva
paccayapariggahaṃ karontameva lakkhaṇārammaṇāya vipassanāya kammaṃ karontameva
@Footnote: 1 cha.Ma. sukhaṃ    2 cha.Ma. bhisamūlakhādanena       3 cha.Ma. nhatvā, evamuparipi

---------------------------------------------------------------------------------------------
page362.
Jānāti "ayaṃ imaṃ paṭipadaṃ pūretvā sabbāsave khepetvā anāsavaṃ cetovimuttiṃ
paññāvimuttinti evaṃ vuttaphalasamāpattiṃ upasampajja viharissatī"ti. Yathā so
puriso aparabhāge tāyaṃ pokkharaṇiyaṃ nhātvā vanasaṇḍaṃ pavisitvā nisinnaṃ vā
nipannaṃ vā ekantasukhaṃ vedanaṃ vedayamānaṃ passati, evameva bhagavā aparabhāge
taṃ puggalaṃ paṭipadaṃ pūretvā maggaṃ bhāvetvā phalaṃ sacchikatvā nirodhasayanavaragataṃ
nibbānārammaṇaṃ phalasamāpattiṃ appetvā ekantasukhaṃ vedanaṃ vedayamānaṃ passati.
                       Dukkarakārikādisuddhivaṇṇanā
     [155] "abhijānāmi kho panāhaṃ sāriputta caturaṅgasamannāgatan"ti idaṃ
kasmā āraddhaṃ? pāṭiyekkaṃ anusandhivasena āraddhaṃ. Ayaṃ kira sunakkhatto
dukkarakārikāya suddhi hotīti evaṃladdhiko. Athassa bhagavā mayā etasmiṃ attabhāve
ṭhatvā caturaṅgasamannāgataṃ dukkaraṃ kataṃ, dukkarakārako nāma mayā sadiso natthi.
Dukkarakārena suddhiyā sati ahameva suddho bhaveyyanti dassetuṃ imaṃ desanaṃ
ārabhi. Apica ayaṃ sunakkhatto dukkarakārikāya pasanno, sopassa 1- pasannabhāvo
"addasā kho bhagavā sunakkhatto licchaviputto acelaṃ korakkhattiyaṃ catukuṇḍikaṃ
chamānikiṇṇaṃ bhakkhasaṃ mukheneva 2- khādantaṃ mukheneva 2- bhuñjantaṃ, disvānassa
etadahosi `sādhurūpo vata bho ayaṃ 3- samaṇo catukuṇḍiko chamānikiṇṇaṃ bhakkhasaṃ mukheneva
khādati, mukheneva bhuñjatī"tievamādinā pāṭikasutte 4- āgatanayena veditabbo.
     Atha bhagavā ayaṃ dukkarakārikāya pasanno, mayā ca etasmiṃ attabhāve
ṭhatvā caturaṅgasamannāgataṃ dukkaraṃ kataṃ, dukkarakāre pasīdantenāpi anena mayi
pasīditabbaṃ siyā, sopissa pasādo mayi natthīti dassento 5- idaṃ desanaṃ
ārabhi.
     Tatra brahmacariyanti dānaṃpi veyyāvaccaṃpi sikkhāpadaṃpi brahmavihārāpi
dhammadesanāpi methunaviratipi sadārasantosopi uposathopi ariyamaggopi sakalasāsanaṃpi
ajjhāsayopi viriyaṃpi vuccati.
@Footnote: 1 cha.Ma. so cassa     2-2  cha.Ma. mukhena       3 pāli., Sī. arahaṃ
@4 dī. pāṭi. 11/7/5 korakkhattiyavatthu         5 cha.Ma. Sī. dassentopi

---------------------------------------------------------------------------------------------
page363.
              "kinte vataṃ kiṃ pana brahmacariyaṃ
               kissa suciṇṇassa ayaṃ vipāko
               iddhī jutī balaviriyūpapatti
               akkhāhi me 1- nāga mahāvimānaṃ.
               Ahañca bhariyā ca manussaloke
               saddhā ubho dānapatī ahumhā
               opānabhūtaṃ me gharaṃ tadāsi
               santappitā samaṇabrāhmaṇā ca.
               Taṃ me vataṃ taṃ pana brahmacariyaṃ
               tassa suciṇṇassa ayaṃ vipāko
               iddhī jutī balaviriyūpapatti
               idañca me dhīra mahāvimānan"ti 2-
imasmiñhi puṇṇakajātake dānaṃ brahmacariyanti vuttaṃ.
         "kena pāṇi kāmadado             kena pāṇi madhussavo
          kena te brahmacariyena           puññaṃ pāṇimhi ijjhati.
          Tena pāṇi kāmadado             tena pāṇi madhussavo
          tena me brahmacariyena           puññaṃ pāṇimhi ijjhatī"ti 3-
     imasmiṃ aṅkurapetavatthusmiṃ veyyāvaccaṃ brahmacariyanti vuttaṃ. "idaṃ 4- kho
bhikkhave tittiriyannāma brahmacariyaṃ ahosī" 4- imasmiṃ tittirajātake
pañcasikkhāpadaṃ brahmacariyanti vuttaṃ. "taṃ kho pana me pañcasikkha brahmacariyaṃ neva
nibbidāya na virāgāya na nirodhāya yāvadeva brahmalokūpapattiyā"ti 5- imasmiṃ
mahāgovindatte brahmavihārā brahmacariyanti vuttā. "ekasmiṃ brahmacariyassumiṃ,
sahassaṃ
@Footnote: 1 pāli., cha.Ma. idañca te   2 khu. jā, mahā. 28/1010-11/355 vidhurajātaka (syā)
@3 khu. peta. 26/275,277/183 ubbarīvagga   4-4 pāli evaṃ, vinaYu. cūḷa. 7/311/82
@senāsanakkhandhaka   5 dī. mahā 10/329/214 mahāgovindapabbajjā

---------------------------------------------------------------------------------------------
page364.
Maccuhāyinan"ti 1- ettha dhammadesanā brahmacariyanti vuttā. "apare 2- abrahmacārī
bhavissanti, mayamettha brahmacārī bhavissāmā"ti 2- sallekhasutte methunavirati
brahmacariyanti vuttā.
              "mayañca bhariyā nātikkamāma
               bhariyāpi amhe 3- nātikkamanti
               aññatra tāhi brahmacariyaṃ carāma
            4- tasmātihamha daharā na miyyare"ti 4-
mahādhammapālajātake sadārasantoso brahmacariyanti vutto.
         "hīnena brahmacariyena               khattiye upapajjati
          majjhimena ca devesu 5-            uttamena visujjhatī"ti 5-
     evaṃ nimijātake attadamanavasena kato aṭṭhaṅgiko uposatho brahmacariyanti
vutto. "idaṃ kho pana me pañcasikha brahmacariyaṃ ekantanibbidāya virāgāya
.pe. Ayameva ariyo aṭṭhaṅgiko maggo"ti 6- mahāgovindasuttasmiññeva ariyamaggo
brahmacariyanti vutto. "tayidaṃ brahmacariyaṃ iddhañceva phītañca  vitthārikaṃ
bāhujaññaṃ puthubhūtaṃ yāva devamanussehi suppakāsitan"ti 7- pāsādikasutte
sikkhāttayasaṅgahaṃ sāsanaṃ brahmacariyanti vuttaṃ.
         "api ataramānānaṃ               phalāsāva samijjhati
          vipakkabrahmacariyosmi            evaṃ jānāhi gāmaṇī"ti 8-
ettha ajjhāsayo brahmacariyanti vutto. Idha pana viriyaṃ brahmacariyanti adhippetaṃ.
Viriyabrahmacariyassa hi idameva suttaṃ. Tadetaṃ ekasmiṃ attabhāve catubbidhassa
dukkarassa katattā caturaṅgasamannāgatanti vuttaṃ.
@Footnote: 1 saṃ. sagā. 15/184/186 andhakavindasutta,   2-2 pāli. pare, Ma.mū. 12/83/56
@mūlapariyāyavagga   3 cha.Ma. amhe ca bhariyā    4-4 pāli. tasmā hi amhaṃ, khu. jā.
@dasaka. 27/1415/289 mahādhammapālajātaka (syā)   5-5 pāli. devattaṃ, khu. jā.
@aṭṭhaka. 27/1186/249 ādittajātaka (syā)  6 dī. mahā. 10/329/214
@mahāgovindapabbajjā    7 dī. pāṭi. 11/174/107 brahmacariyaparipūrādikathā
@8 khu. jā. ekaka. 27/8/3 gāmaṇijātaka (syā)

---------------------------------------------------------------------------------------------
page365.
     Tapassī sudaṃ homīti sudanti nipātamattaṃ, tapanissitako homīti attho.
Paramatapassīti paramo tapassī, tapanissitakānaṃ uttamo. Lūkho sudaṃ homīti lūkho
homi. Jegucchīti pāpajegucchiko. Pavivitto sudaṃ homīti pavivitto ahaṃ homi.
Tatrassu me idaṃ sāriputtāti tatra caturaṅge brahmacariye idaṃ mama tapassitāya
hoti, tapanissitakabhāve mayhaṃ idaṃ acelakāditapassitakataṃ hotīti dasseti.
     Tattha acelakoti niccelo naggo. Muttācāroti visaṭṭhācāro,
uccārakammādīsu lokiyakulaputtācārena virahito, ṭhitakova uccāraṃ karomi, passāvaṃ
karomi, khādāmi bhuñjāmi ca. Hatthāvalekhanoti 1- hatthe piṇḍamhi niṭṭhite 2-
jivhāya hatthaṃ avalikhāmi, 3- uccāraṃ vā katvā hatthasmiṃyeva daṇḍakasaññī hutvā
hatthena avalikhāmīti dasseti. Te kira daṇḍakaṃ sattoti paññapenti, tasmā
tesaṃ paṭipadaṃ pūrento evamakāsi. Bhikkhāgahaṇatthaṃ ehi bhanteti 4- vutto na
etīti na ehibhaddantiko. Tenahi tiṭṭha tiṭṭha bhanteti 5- vuttopi na tiṭṭhatīti
na tiṭṭhabhaddantiko. Tadubhayaṃpi titthiyā ca 6- etassa vacanaṃ kataṃ bhavissatīti na
karonti. Ahaṃpi evaṃ akāsinti dasseti. Abhihatanti puretaraṃ gahetvā āhaṭabhikkhaṃ.
Uddissa katanti imaṃ tumhe uddissa katanti evaṃ ārocitabhikkhaṃ. Na nimantananta
asukannāma kulaṃ vā vīthiṃ vā gāmaṃ vā paviseyyāthāti evaṃ nimantitabhikkhaṃpi na
sādiyāmi na gaṇhāmi.
     Na kumbhimukhāti kumbhito uddharitvā diyyamānaṃ bhikkhaṃ na gaṇhāmi. Na
kaḷopimukhāti kaḷopīti ukkhali vā pacchi vā, tatopi na gaṇhāmi. Kasmā?
kumbhikaḷopiyo maṃ nissāya kaṭacchunā pahāraṃ labhantīti. Na eḷakamantaranti ummāraṃ
antaraṃ katvā diyyamānaṃ na gaṇhāmi. Kasmā? ayaṃ maṃ nissāya antarakaraṇaṃ
labhatīti. Daṇḍamusalesupi eseva nayo. Na dvinnanti dvīsu bhuñjamānesu ekasmiṃ
uṭṭhāya dente na gaṇhāmi. Kasmā? kabaḷantarāyo hotīti. Na gabbhiniyātiādīsu
pana gabbhiniyā kucchiyaṃ dārako kilamati, pāyantiyā dārakassa khīrantarāyo
@Footnote: 1 cha.Ma., i. hatthāpalekhano   2 cha.Ma. ṭhite    3 cha.Ma., i. apalijāmi, evamuparipi
@4 cha.Ma. bhaddanteti          5 cha.Ma. evaṃ

---------------------------------------------------------------------------------------------
page366.
Hoti, purisantaragatāyāti 1- ratiantarāyo hotīti na gaṇhāmi. Na saṅkittīsūti
saṅkittetvā katabhattesu. Dubbhikkhasamaye kira acelakasāvakā acelakānaṃ atthāya
tato tato taṇḍulādīhi 2- samādapetvā bhattaṃ pacanti. Ukkaṭṭhācelako. Gato 3-
na paṭigaṇhāti,
     na yattha sāti yattha sunakho piṇḍaṃ labhissāmīti upaṭṭhito hoti, tattha
tassa adatvā āhaṭaṃ na gaṇhāmi. Kasmā? etassa piṇḍantarāyo hotīti.
Saṇḍasaṇḍacārinīti samūhasamūhacārinī, sace hi acelakaṃ disvā imassa bhikkhaṃ
dassāmāti mānusakā bhattagehaṃ pavisanti. Tesu ca pavisantesu kaḷopimukhādīsu
nilīnā makkhikā uppatitvā saṇḍasaṇḍā vicaranti. 4- Tato āhaṭabhikkhaṃ na
gaṇhāmi, kasmā? maṃ nissāya makkhikānaṃ gocarantarāyo jātoti, ahaṃpi tathā
akāsiṃ. Na thusodakanti sabbasassasambhārehi 5- kataṃ loṇasocirakaṃ, 6- ettha ca
surāpānameva sāvajjaṃ, ayaṃ pana sabbesupi sāvajjasaññī.
     Ekāgārikoti yo ekasmiṃyeva gehe bhikkhaṃ labhitvā nivattati. Ekālopikoti
yo ekeneva ālopena yāpeti. Dvāgārikādīsupi eseva nayo.
Ekissāpi dattiyāti ekāya dattiyā. Datti nāma ekā khuddakapātī hoti, yattha
aggabhikkhaṃ pakkhipitvā ṭhapenti. Ekāhikanti ekadivasantarikaṃ. Aḍḍhamāsikanti
aḍḍhamāsantarikaṃ. Pariyāyabhattabhojananti vārabhattabhojanaṃ. Ekāhavārena dvīhavārena
sattāhavārena aḍḍhamāsavārenāti evaṃ divasavārena āgataṃ bhattabhojanaṃ.
     Sākabhakkhoti allasākabhakkho. Sāmākabhakkhoti sāmākataṇḍulabhakkho. Nīvārādīsu
nīvārā nāma tāva araññe sayaṃ jātavīhijāti. Daddulanti cammakārehi cammaṃ
likhitvā chaḍḍitakasaṭaṃ. Haṭaṃ vuccati silesopi sevālopi kaṇṇikārādirukkhaniyyāsopi.
Kaṇanti koṇḍakaṃ. 7- Ācāmoti bhattaukkhalikāya laggojjhāmaodano, taṃ
chaḍḍitaṭṭhāne gahetvā khādatīti. 8- "odanakañjiyan"tipi vadanti. Piññākādayo
pākaṭā. 9- Pavattaphalabhojīti patitaphalabhojī.
@Footnote: 1 cha.Ma. iti-saddo na dissagi   2 cha.Ma. taṇḍulādīni      3 cha.Ma. tatopi
@4 cha.Ma. caranti     5 Ma. sabbasambhārehi     6 cha.Ma. loṇasovīrakaṃ, Sī. suvīrakaṃ
@7 cha.Ma. kuṇḍakaṃ     8 cha.Ma. iti-saddo na dissati 9 cha.Ma. pākaṭāeva

---------------------------------------------------------------------------------------------
page367.
     Sāṇānīti sāṇavākacoḷāni. Masāṇānīti missakacoḷāni. Chavadussānīti
matasarīrato chaḍḍitavatthāni. Erakatiṇādīni vā ganthetvā katanivāsanāni. Paṃsukūlānīti
paṭhaviyaṃ chaḍḍitanantakāni. Tiriṭānīti rukkhatacavatthāni. Ajinanti ajinamigacammaṃ.
Ajinakkhipanti tadeva majjhe dāḷikaṃ 1- sakhurakantipi vadanti. Kusacīranti kusatiṇaṃ
ganthetvā katacīraṃ. Vākacīraphalakacīresupi eseva nayo. Kesakambalanti manussakesehi
katakambalaṃ. Yaṃ sandhāya vuttaṃ "yāni kānici bhikkhave tantāvutānaṃ vatthānaṃ,
kesakambalo tesaṃ paṭikuṭṭho akkhāyati. Kesakambalo bhikkhave sīte sīto uṇhakāle
uṇho dubbaṇṇo duggandho dukkhasamphassoti" 2- vālakambalanti assavālādīhi
katakambalaṃ. Ulūkapakkhanti ulūkapattāni ganthetvā katanivāsanaṃ. Ubbhaṭṭhakoti uddhaṃ
ṭhitako. Ukkuṭikappadhānamanuyuttoti ukkaṭikaviriyaṃ anuyutto, gacchantopi
ukkuṭikova hutvā uppatitvā uppatitvā gacchati. Kaṇṭakāpassayikoti ayakaṇṭake
vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karomīti
dasseti. Seyyanti sayantopi tattheva seyyaṃ kappemi. Sāyatatiyakanti 3-
sāyatatiyaṃ. 3- Pāto majjhantike sāyanti divassa tikkhattuṃ pāpaṃ pavāhessāmīti
udakorohanānuyogaṃ anuyutto viharāmīti dasseti.
     [156] Nekavassagaṇikanti nekavassagaṇasañjātaṃ. Rajojallanti rajamalaṃ,
idaṃ attano rajojallakavatasamādānakālaṃ sandhāya vadati. Jegucchisminti
pāpajigucchanabhāve. Yāva udakabindumhipīti yāva udakatthevepi 4- mama dayā
paccupaṭṭhitā hoti. Ko pana vādo aññesu sakkharakathaladaṇḍakavālakādīsu. Te kira
udakabinduṃ ca ete ca sakkharakathalādayo khuddakapāṇāti paññapenti. Tenāha "yāva
udakabindumhipi me dayā paccupaṭṭhitā hotī"ti. Udakabindumpi na hanāmi na
vināsemi, kiṃkāraṇa? māhaṃ khuddake pāṇe visamagate saṅghātaṃ āpādesinti
ninnathalatiṇaggarukkhasākhādīsu viya 5- visamaṭṭhāne gate udakabindusaṅkhāte khuddakapāṇe
saṅghātaṃ vadhaṃ mā āpādesinti. Etamatthaṃ "sato ca 5- abhikkamāmī"ti dasseti.
Acelakesu
@Footnote: 1 cha.Ma. phālitaṃ              2 aṅ tika. 20/138/279 kesakambalasutta
@3-3 cha.Ma. sāyaṃ tatiyamassāti sāyatatiyakaṃ   4 cha.Ma. udakathevakepi
@5 cha.Ma. ayaṃ saddo na dissati           6 cha.Ma. va

---------------------------------------------------------------------------------------------
page368.
Kira bhūmiakkantakālato pabhūti sīlavā nāma natthi. Bhikkhācāraṃ gacchantāpi dussīlāva
hutvā gacchanti, upaṭṭhākānaṃ gehe bhuñjantāpi dussīlāva hutvā bhuñjanti.
Āgacchantāpi dussīlāva hutvā āgacchanti. Yadā pana morapiñchena phalakaṃ
sammajjitvā sīlaṃ adhiṭṭhāya nisīdanti, tadā sīlavanto nāma hoti.
     Vanakammikanti kaṇḍamūlaphalādīnaṃ 1- atthāya vane vicarantaṃ. Vanena vananti
vanato vanaṃ, esa nayo sabbattha. Papatāmīti 2- gacchāmi. Āraññakoti araññe
jātavaddho, 3- idaṃ attano ājīvakakālaṃ sandhāya vadati. Bodhisatto kira pāsaṇḍaṃ
parigaṇhanatthāya taṃ pabbajjaṃ pabbajji, niratthakabhāvaṃ pana ñatvāpi na upabbajito,
bodhisattā hi yaṃ yaṃ ṭhānaṃ upenti, tato anivattitadhammā honti, pabbajitvā
pana mā maṃ koci addasāti tatova araññaṃ paviṭṭho. Tenevāha "mā maṃ te
addasaṃsu ahañca mā te addasan"ti.
     Goṭṭhāti govajā. Paṭṭhitagāvoti nikkhantagāvo. Tattha catukuṇḍikoti
vananteyeva 4- ṭhito gopālakānaṃ gāvīhi saddhiṃ apagatabhāvaṃ disvā dve hatthe
dve ca jaṇṇukāni bhūmiyaṃ ṭhapetvā evaṃ catukuṇḍiko upasaṅkamitvāti attho.
Tāni sudaṃ āhāremīti mahallakavacchakānaṃ gomayāni kasaṭāni nirojāni honti,
tasmā tāni vajjetvā yāni taruṇakānaṃ 5- khīrapāṇeneva vadantānaṃ saojāni
gomayāni, tāni kucchipūraṃ khāditvā puna vanasaṇḍameva pavisati. Taṃ sandhāyāha
"tāni sudaṃ āhāremī"ti. Yāvakīvañca meti yattakaṃ kālaṃ mama sakaṃ muttakarīsaṃ
aparikkhīṇaṃ hoti. Yāva me dvāravalañjo pavattittha, tāva tadeva āhāremīti
attho. Kāle pana gacchante gacchante parikkhīṇamaṃsalohito upacchinnadvāravalañjo
vacchakānaṃ gomayāni āhāremi. Mahāvikaṭabhojanasminti mahante vikaṭabhojane,
apakatibhojaneti attho.
     [157] Tatra sudaṃ sāriputta bhiṃsanakassa vanasaṇḍassa bhiṃsanakatasmiṃ hotīti
tatrāti purimavacanāpekkhanaṃ. Sudanti padapūraṇamatte nipāto. Sāriputtāti ālapanaṃ.
@Footnote: 1 cha.Ma. kandamūlaphalāphalādīnaṃ           2 cha.Ma. saṃpatāmīti
@3 cha.Ma. jātavuddho                 4 ka. carantoyeva   5 cha.Ma. taruṇavacchakānaṃ

---------------------------------------------------------------------------------------------
page369.
Ayaṃ panettha atthayojanā:- tatrāti yaṃ vuttaṃ 1- aññatarasmiṃ bhiṃsanake vanasaṇḍeti, 1-
tatra yo so bhiṃsanako vanasaṇḍo vutto, tassa bhiṃsanakassa vanasaṇḍassa
bhiṃsanakatasmiṃ hoti, bhiṃsanakakiriyāya hotīti attho. Kiṃ hoti, idaṃ hoti, yo koci
avītarāgo .pe. Lomāni haṃsantīti.
     Athavā tatrāti sāmiatthe bhummaṃ. Su iti nipāto, kiṃsu nāma te bhonto
samaṇabrāhmaṇātiādīsu viya. Idanti adhippetamatthaṃ paccakkhaṃ viya katvā
dassanavacanaṃ. Sudanti su idaṃ, sandhivasena ikāralopo veditabbo cakkhundriyaṃ
itthindriyaṃ anaññataññassāmītindriyaṃ kiṃsūdha vittantiādīsu viya. Ayaṃ panettha
atthayojanā, tassa sāriputta bhiṃsanakassa vanasaṇḍassa bhiṃsanakatasmiṃ idaṃsu hotīti.
Bhiṃsanakatasminti bhiṃsanakabhāveti attho. Ekassa takārassa lopo daṭṭhabbo.
"bhiṃsanakattasmin"ti yeva vā pāṭho, bhiṃsanakatāya iti vā vattabbe liṅgavipallāso
kato, nimittatthe cettha 2- bhummavacanaṃ, tasmā evaṃ sambandho veditabbo,
bhiṃsanakabhāve idaṃsu hoti, bhiṃsanakabhāvanimittaṃ bhiṃsanakabhāvahetu bhiṃsanakabhāvapaccayā
idaṃsu hoti, yo koci avītarāgo taṃ vanasaṇḍaṃ pavisati, yebhuyyena lomāni
haṃsanti bahutarāni lomānī haṃsanti, uddhaṃmukhāni sūcisadisāni kaṇṭakasadisāni ca
hutvā tiṭṭhanti, appāni na haṃsanti, bahutarānaṃ vā sattānaṃ haṃsanti, appakānaṃ
atisūrapurisānaṃ na haṃsantīti.
     Antaraṭṭhakāti māghamāsassa avasāne catasso, phagguṇamāsassa ādimhi
catassoti evaṃ ubhinnaṃ antare aṭṭharatti. Abbhokāseti mahāsatto himapātasamaye
rattiṃ abbhokāse viharati, athassa lomakūpesu āvutā muttā viya himabindūni
tiṭṭhanti, sakalasarīraṃ 3- setadukūlapārutaṃ viya hoti. Divā vanasaṇḍeti divā
himabindūsu suriyātāpasamphassena vigatesu assāsopi bhaveyya, ayaṃ pana suriye
uggacchanteyeva vanasaṇḍaṃ pavisati, tatrāpissa suriyātapena paggharantaṃ himaṃ sarīreyeva
patatīti. 4- Divā abbhokāse viharāmi rattiṃ vanasaṇḍeti gimhakāle kiresa divā
abbhokāse
@Footnote: 1-1 cha.Ma. aññataraṃ bhiṃsanakaṃ vanasaṇḍanti   2 cha.Ma. cetaṃ     3 cha.Ma. sarīraṃ
@4 cha.Ma. iti-saddo na dissati

---------------------------------------------------------------------------------------------
page370.
Vihāsi, tenassa kacchehi sedadhārā mucciṃsu, rattiṃ assāso bhaveyya, ayaṃ
pana suriye atthaṅgacchanteyeva vanasaṇḍaṃ pavisati. Athassa divā gahitausme
vanasaṇḍe aṅgārakāsuyaṃ pakkhitto viya attabhāvo pariḍayhittha. Anacchariyāti
anuacchariyā. Paṭibhāsīti upaṭṭhāsi.
     Sotattoti divā ātapena rattiṃ pavanausmāya 1- sutatto. Sosinnoti
rattiṃ himena divā himodakena suṭṭhu tinto. Bhiṃsanaketi bhayajanake. Naggoti
niccelo. Nivāsanapārupane hi sati sītaṃ vā uṇhaṃ vā na atibādheyya, tampi
me natthīti dasseti. Na caggimāsinoti aggiṃpi na upagato. Esanāpasutoti
suddhiesanatthāya pasuto payutto. Munīti tadā attānaṃ munīti katvā kathesi. 2-
     Chavaṭṭhikānīti upaḍḍhadaḍḍhāni aṭṭhīni. Upadhāyāti 3- yathā sīsūpadhānañca
pādūpadhānañca paññāyati, evaṃ santharitvā tattha seyyaṃ kappemīti dasseti.
Gomaṇḍalāti 4- gopāladārakā. Te kira bodhisattassa santikaṃ gantvā sumedha
tvaṃ imasmiṃ ṭhāne kasmā nisinno, kathehīti vadanti. Bodhisatto adhomukho
nisīdati, na katheti. Atha naṃ te akathetuṃ na dassāmāti parivāretvā oṭṭhubhanti
sarīre kheḷaṃ pātenti. Bodhisatto evaṃpi na katheti. Atha naṃ tvaṃ na kathesīti
omuttenti passāvamassa upari vissajjenti. Bodhisatto evaṃpi na kathetiyeva.
Tato naṃ kathehi kathehīti paṃsukena okiranti. Bodhisatto evaṃpi na kathetiyeva.
Athassa na kathesīti daṇḍasalākā gahetvā kaṇṇasotesu pavesenti. Bodhisatto
dukkhā tippā 5- kaṭukā vedanā adhivāsento kassaci kiñci na kathessāmīti 6-
matako viya acchati. Tenāha "na kho panāhaṃ sāriputta abhijānāmi tesu pāpakaṃ
cittaṃ uppādetā"ti. Na mayā tesu pāpakaṃ cittaṃpi uppāditanti attho.
Upekkhāvihārasmiṃ hotīti upekkhāvihāro hoti. Vihārova 7- hi vihārasminti
vutto. Teneva ca "idaṃsu me"ti etthāpi ayaṃsu meti evaṃ attho veditabbo.
@Footnote: 1 cha.Ma. vanausmāya     2 cha.Ma. katheti     3 ka. upaṇidhāyāti    4 cha.Ma. gāmanḍalāti
@5 cha.Ma. tibbā        7 cha.Ma. karissāmīti  6 cha.Ma. vihāro eva.

---------------------------------------------------------------------------------------------
page371.
Iminā nayena aññānipi evarūpāni padāni veditabbāni. Iminā ito
ekanavute kappe pūritaṃ upekkhāvihāraṃ dasseti. Yaṃ sandhāyāha:-
         "sukhe patte 1- na rajjāmi          dukkhe na homi dummano
          sabbattha tulito homi               esā me upekkhāpāramī"ti.
                            Āhārasuddhivaṇṇanā
     [158] Āhārena suddhīti kolādinā ekaccena parittakaāhārena sakkā
sujjhitunti evaṃ diṭṭhino honti. Evamāhaṃsūti evaṃ vadanti. Kolehīti bada-
rehi. 2- Kolodakanti kolāni maddetvā katapānakaṃ. Kolavikatinti kolasāḷavakolapūva-
kolaguḷādikolavikāraṃ. Etaparamoti etaṃ pamāṇaṃ paramaṃ assāti etaparamo. Tadā
ekanavutikappamatthake pana na beluvapakkatālapakkappamāṇo kolo hoti, yaṃ
etarahi kolassa pamāṇaṃ, ettakova hotīti attho.
     [159] Adhimattakisamānanti ativiya kisabhāvaṃ. Āsītikapabbāni vā kāḷapabbāni
vāti yathā āsītikavalliyā vā kāḷavalliyā vā sandhiṭṭhānesu milāyitvā majjhe
unnatunnatā 3- honti, evaṃ mayhaṃ aṅgapaccaṅgāni hontīti dasseti.
Oṭṭhapadanti yathā oṭṭhassa padaṃ majjhe gambhīraṃ hoti, evameva bodhisattassa milāte
maṃsalohite vaccadvārassa antopaviṭṭhattā ānisadaṃ majjhe gambhīraṃ hoti. Athassa
bhūmiyaṃ nisinnaṭṭhānaṃ sarapoṅkhena akkantaṃ viya majjhe unnataṃ hoti. Vaṭṭanāvaḷīti
yathā yaṭṭhi 4- rajjuyā āvunitvā katā vaṭṭanāvalī vaṭṭanānaṃ antarantarā
ninnā hoti, vaṭṭanaṭṭhānesu unnatā, evaṃ piṭṭhikaṇṭako unnatāvanato hoti,
jarasālāya gopānasiyoti jiṇṇasālāya gopānasiyo, tā vaṃsato muccitvā
maṇḍale patiṭṭhanti maṇḍalato muccitvā bhūmiyanti evaṃ ekā upari hoti,
ekā heṭṭhāti oluggaviluggā bhavanti. Bodhisattassa pana na evaṃ phāsuḷiyo,
@Footnote: 1 cha.Ma. sukhapatto  2 cha.Ma. padarehi  3 cha.Ma. unnatunnatāni
@4 cha.Ma. ayaṃ saddo na dissati

---------------------------------------------------------------------------------------------
page372.
Tassa hi lohite chinne maṃse milāte phāsuḷantarehi cammāni heṭṭhā otiṇṇāni,
taṃ sandhāyetaṃ vuttaṃ.
     Okkhāyikāti heṭṭhā anupaviṭṭhā. Tassa kira lohite chinne maṃse
milāte akkhiāvāṭakā matthaluṅgaṃ āhacca aṭṭhaṃsu, tenassa evarūpā akkhitārakā
ahesuṃ. Āmakacchinnoti atitaruṇakāle chinno, so hi vātātapena samphusati ceva
milāyati ca. Yāvassu me sāriputtāti sāriputta mayhaṃ udaracchavi yāva piṭṭhikaṇṭakaṃ
allīnā hoti. Athavā yāvassu me sāriputta bhāriyabhāriyā ahosi dukkarakārikā,
mayhaṃ udaracchavi yāva piṭṭhikaṇṭakaṃ allīnā ahosīti evamettha sambandho
veditabbo. Piṭṭhikaṇṭakaññeva pariggaṇhāmīti sahaudaracchaviṃ gaṇhāmi. Udaracchaviṃyeva
pariggaṇhāmīti sahapiṭṭhikaṇṭakaṃ gaṇhāmi. Avakujjo papatāmīti tassa hi uccāra-
passāvatthāya nisinnassa passāvo neva nikkhamati, vaccaṃ pana ekadvekatakaṭṭhimattaṃ
nikkhami. Balavadukkhaṃ uppādeti. Sarīrato sedā muccanti, tattheva avakujjo
bhūmiyaṃ patati. Tenāha "avakujjo papatāmī"ti. Tameva kāyanti taṃ ekanavutikappamatthake
kāyaṃ. Mahāsaccakasutte pana pacchimabhavakāyaṃ 1- sandhāya imameva kāyanti āha.
Pūtimūlānīti maṃse vā lohite vā sati tiṭṭhanti. Tassa pana abhāve cammakhaṇḍe
lomāni viya hattheyeva lagganti, taṃ sandhāyāha "pūtimūlāni lomāni kāyasmā
papatantī"ti.
     Alamariyañāṇadassanavisesanti ariyabhāvaṃ kātuṃ samatthaṃ lokuttaramaggaṃ.
Imissāyeva ariyāya paññāyāti vipassanāya paññāya anadhigamā. Yāyaṃ ariyāti
yā ayaṃ maggapaññā adhigatā. Idaṃ vuttaṃ hoti:- yathā etarahi vipassanāya
paññāya adhigatattā maggapaññā adhigatā, evaṃ ekanavutikappamatthake vipassanāya
paññāya anadhigatattā lokuttaramaggapaññaṃ nādhigatosmīti, majjhimabhāṇakattherā
panāhu, imissāyevāti vuttapaññāpi yāyaṃ ariyāti vuttapaññāpi maggapaññāyeva.
Atha ne bhikkhū ahaṃsu "evaṃ sante maggassa anadhigatattā maggaṃ nādhigatosmīti
@Footnote: 1 cha.Ma. pacchimabhavikakāyaṃ

---------------------------------------------------------------------------------------------
page373.
Idaṃ vuttaṃ hoti bhante"ti, āvuso kiñcāpi dīpetuṃ na sakkomi, dvepi pana
maggapaññāyevāti, etadeva cettha yuttaṃ. Itarathā hi yā ayanti niddeso
ananurūpo siyā.
                         Saṃsārasuddhiādivaṇṇanā
     [160] Saṃsārena suddhīti bahukaṃ saṃsaritvā sujjhantīti vadanti. Upapattiyā
suddhīti bahukaṃ upapajjitvā sujjhantīti vadanti. Āvāsena suddhīti bahūsu ṭhānesu
vasitvā sujjhantīti vadanti. Tīsupi ṭhānesu saṃsaraṇakavasena saṃsāro. Upapajjanakavasena
upapatti. Vasanakavasena āvāsoti khandhāyeva vuttā. Yaññenāti
bahuyāge yajitvā sujjhantīti vadanti. Muddhāvasittenāti tīhi saṅkhehi
khattiyābhisekena muddhani abhisittena. Aggipāricariyāyāti bahuaggiparicaraṇena
sujjhantīti vadanti.
     [161] Daharoti taruṇo. Yuvāti yobbanena samannāgato. Susukāḷakesoti
suṭṭhu kāḷakeso. Bhadrena yobbanena samannāgatoti imināssa yena yobbanena
samannāgato yuvā, taṃ yobbanaṃ bhaddaṃ laddhakanti dasseti. Paṭhamena vayasāti
paṭhamavayo nāma tettiṃsa vassāni, tena samannāgatoti attho, paññāveyyattiyenāti
paññāveyyattibhāvena. Jiṇṇoti jarājiṇṇo. Vuḍḍhoti vaḍḍhitvā
ṭhitaaṅgapaccaṅgo. Mahallakoti jātiyā mahallako. Addhagatoti bahuaddhānaṃ gato
cirakālātikkanto. Vayo anuppattoti vassasatassa tatiyakoṭṭhāsaṃ pacchimavayaṃ
anuppatto. Āsītiko me vayo vattatīti imaṃ kira suttaṃ bhagavā parinibbānasaṃvacchare
kathesi. Tasmā evamāha. Paramāyāti uttamāya. Satiyātiādīsu padasataṃpi
padasahassaṃpi vadantasseva uggaṇhaṇasamatthatā 1- sati nāma. Tadeva
ādhāraṇaupanibandhanasamatthatā gati nāma. Evaṃ gahitaṃ dhāritaṃ sajjhāyaṃ kātuṃ samatthaviriyaṃ
dhiti nāma. Tassa atthañca kāraṇañca dassanasamatthatā paññāveyyattiyaṃ nāma.
@Footnote: 1 cha.Ma. gahaṇasamatthatā

---------------------------------------------------------------------------------------------
page374.
     Daḷhadhammo 1- dhanuggahoti daḷhadhanuṃ gahetvā ṭhito issāso. Daḷhadhanu
nāma dvisahassathāmaṃ vuccati, dvisahassathāmaṃ nāma yassa āropitassa jiyābandho
lohasīsādīnaṃ bhāro daṇḍe gahetvā yāva kaṇṭhappamāṇā 2- ukkhittassa paṭhavito
muccati. Sikkhitoti dasadvādasa vassāni ācariyakule uggahitasipPo. Katahatthoti
koci sippameva uggaṇhāti. Katahattho na hoti, ayaṃ pana katahattho
ciṇṇavasībhāvo. Katūpāsanoti rājakulādīsu dassitasipPo. Lahukena asanenāti anto
susiraṃ katvā tulādīni pūretvā katalākhāparikammena sallahukakaṇḍena. Evaṃ kataṃ
hi ekausabhagāmi dve usabhāni gacchati, aṭṭhausabhagāmi soḷasa usabhāni gacchati.
Appakasirenāti niddukkhena. Atipāteyyāti atikkameyya. Evaṃ adhimattasatimantoti
yathā so dhanuggaho taṃ vidatthicaturaṅgulacchāyaṃ sīghameva atikkameti, evaṃ padasataṃpi
padasahassaṃpi uggahetuṃ upadhāretuṃ sajjhāyituṃ atthakāraṇāni ca upaparikkhituṃ
samatthāti 3- attho. Aññatra asitapītakhāyitasāyitāti asitapītādīni hi bhagavatāpi
kātabbāni honti, bhikkhūhipi. Tasmā tesaṃ karaṇamattakālaṃ ṭhapetvāti dasseti.
     Apariyādinnāyevāti aparikkhīṇā eva. Sace hi eko bhikkhu
kāyānupassanaṃ pucchati, añño vedanānupassanaṃ, añño cittānupassanaṃ, añño
dhammānupassanaṃ. Iminā puṭṭho 4- ahaṃ pucchissāmīti eko ekaṃ na oloketi.
Evaṃ santepi tesaṃ vāro paññāyati. Evaṃ buddhānaṃ pana vāro na paññāyati,
vidatthicaturaṅgulacchāyaṃ sīghameva 5- atikkamanato puretaraṃyeva bhagavā cuddasavidhena
kāyānupassanaṃ, navavidhena vedanānupassanaṃ, soḷasavidhena cittānupassanaṃ, pañcavidhena
dhammānupassanaṃ katheti. Tiṭṭhantu vā tāva ete cattāro. Sace hi aññe
cattāro sammappadhānesu, aññe iddhipādesu, aññe pañcindriyesu, 6- aññe
pañcabalesu, 7- aññe satta bojjhaṅgesu, aññe aṭṭhasu maggaṅgesu pañhaṃ
puccheyyuṃ, taṃpi bhagavā katheyya. Tiṭṭhantu vā ete aṭṭha. Sace aññe
sattatiṃsajanā bodhipakkhiyesu pañhaṃ puccheyyuṃ, taṃpi bhagavā tāvadeva katheyya. Kasmā?
@Footnote: 1 cha.Ma. daḷhadhammā         2 cha.Ma. kaṇḍappamāṇā     3 Ma. samatthoti
@4 cha.Ma. puṭṭhaṃ             5 cha.Ma. ayaṃ saddo na dissati
@6 Ma. indriyesu           7 Ma. balesu

---------------------------------------------------------------------------------------------
page375.
Yāvatā hi lokiyamahājanā ekaṃ padaṃ kathenti. Tāvatā 1- ānandatthero aṭṭha
padāni katheti. Ānandatthere pana ekaṃ padaṃ kathenteyeva bhagavā soḷasapadāni
katheti. Kasmā? bhagavato hi jivhā mudukā dantāvaraṇaṃ suphusitaṃ vacanaṃ
agalitaṃ bhavaṅgaparivāso lahuko. Tenāha "pariyādinnāyevassa sāriputta tathāgatassa
dhammadesanā"ti.
     Tattha dhammadesanāti tantiṭhapanā. Dhammapadabyañjananti pāliyā padabyañjanaṃ,
tassa tassa atthassa byañjanakaṃ akkharaṃ. Pañhapaṭibhānanti pañhābyākaraṇaṃ.
Iminā kiṃ dasseti? tathāgato pubbe daharakāle akkharāni sampiṇḍetvā padaṃ
Vattuṃ sakkoti, padāni sampiṇḍetvā gāthaṃ vattuṃ sakkoti, catuakkharehi vā
aṭṭhaakkharehi vā soḷasaakkharehi vā padehi yuttāya gāthāya atthaṃ vattuṃ sakkoti.
Idāni pana mahallakakāle akkharāni sampiṇḍetvā padaṃ vā, padāni sampiṇḍetvā
gāthaṃ vā, gāthāya atthaṃ vā vattuṃ na sakkotīti evaṃ natthi. Daharakāle
ca mahallakakāle ca sabbametaṃ tathāgatassa apariyādinnamevāti idaṃ 2- dasseti.
Mañcakena cepi manti idaṃ buddhabaladīpanatthameva parikappetvā āha. Dasabalaṃ
pana mañcakaṃ 3- āropetvā gāmanigamarājadhāniyo pariharaṇakālo nāma natthi.
Tathāgatā hi pañcame āyukoṭṭhāse khaṇḍiccādīhi anabhibhūtā suvaṇṇavaṇṇassa
sarīrassa vevaṇṇiye anuppatte 4- devamanussānaṃ piyamanāpakāleyeva parinibbāyanti.
     [162] Nāgasamāloti tassa therassa nāmaṃ. Paṭhamabodhiyaṃ hi
vīsativassabbhantare upavānanāgitameghiyattherā viya ayaṃpi bhagavato upaṭṭhāko ahosi.
Vījayamānoti mandamandena tālavaṇṭavātena bhagavato utusukhaṃ samuṭṭhāpayamāno.
Etadavocāti sakalasuttantaṃ sutvā bhagavato pubbacaritaṃ dukkarakāraṃ āgamma pasanno
etaṃ "acchariyaṃ bhante"tiādivacanaṃ avoca. Tattha accharaṃ paharituṃ yuttanti
acchariyaṃ. Abhūtapubbaṃ bhūtanti abhūtaṃ. Ubhayenapi attano vimhayameva dīpeti. Ko nāmo
@Footnote: 1 cha.Ma. tāva                 2 cha.Ma. imaṃ
@3 cha.Ma. mañcake               4 cha.Ma. ananuppatte

---------------------------------------------------------------------------------------------
page376.
Ayaṃ bhanteti idaṃ bhaddako vatāyaṃ dhammapariyāyo, handassa bhagavantaṃ āyācitvā
nāmaṃ gaṇhāpemīti adhippāyena āha. Athassa bhagavā nāmaṃ gaṇhanto tasmā
tiha tvantiādimāha. Tassattho, yasmā idaṃ suttaṃ sutvā tava lomāni haṭṭhāni,
tasmātiha tvaṃ nāgasamāla imaṃ dhammapariyāyaṃ "lomahaṃsanapariyāyo"tveva naṃ dhārehīti.
                    Papañcasūdaniyā majjhimanikāyaṭṭhakathāya
                     mahāsīhanādasuttavaṇṇanā niṭṭhitā.
                          ------------

---------------------------------------------------------------------------------------------
page377.
                      3. Mahādukkhakkhandhasuttavaṇṇanā
     [163] Evamme sutanti mahādukkhakkhandhasuttaṃ. Tattha vinayapariyāyena
tayo janā sambahulāti vuccanti, tato paraṃ saṃgho. Suttantapariyāyena tayo tayo
eva, tato uddhaṃ sambahulāti vuccanti. Idha suttantapariyāyena sambahulāti
veditabbā. Piṇḍāya pāvisiṃsūti paviṭṭhā, te pana na tāva paviṭṭhā, pavisissāmāti
nikkhantā 1- pana pavisiṃsūti vuttā. Yathākiṃ 2-? yathā gāmaṃ gamissāmīti nikkhanta-
puriso taṃ gāmaṃ appattopi "kuhiṃ itthannāmo"ti vutte "gāmaṃ gato"ti vuccati,
evaṃ. Paribbājakānaṃ ārāmoti jetavanato avidūre aññatitthiyānaṃ paribbājakānaṃ
ārāmo atthi, taṃ sandhāya evamāhaṃsu. Samaṇo āvusoti āvuso tumhākaṃ satthā
samaṇo gotamo. Kāmānaṃ pariññanti kāmānaṃ pahānaṃ samatikkamaṃ paññapeti.
Rūpavedanādīsupi eseva nayo.
     Tattha titthiyā sakasamayaṃ jānantā kāmānaṃ pariññaṃ paññapeyyuṃ paṭhamajjhānaṃ
vadamānā, rūpānaṃ pariññaṃ paññapeyyuṃ arūpabhavaṃ vadamānā, vedanānaṃ pariññaṃ
paññapeyyuṃ asaññibhavaṃ 3- vadamānā. Te pana "idaṃ nāma paṭhamajjhānaṃ ayaṃ
rūpabhavo ayaṃ arūpabhavo"tipi na jānanti. Te paññapetuṃ asakkontāpi kevalaṃ
"paññapema paññapemā"ti vadanti. Tathāgato kāmānaṃ pariññaṃ anāgāmimaggena
paññapeti, rūpavedanānaṃ arahattamaggena. Te evaṃ mahante visese vijjamānepi
idha no āvuso ko visesotiādimāhaṃsu.
     Tattha idhāti imasmiṃ paññāpane. Dhammadesanāya vā dhammadesananti yadidaṃ
samaṇassa vā gotamassa dhammadesanāya saddhiṃ amhākaṃ dhammadesanaṃ, amhākaṃ vā
dhammadesanāya saddhiṃ samaṇassa gotamassa dhammadesanaṃ ārabbha nānākaraṇaṃ
vuccatha, 4- taṃ kiṃ nāmāti vadanti. Dutiyapadepi eseva nayo. Iti te vemajjhe
bhinnasuvaṇṇaṃ viya sāsanena saddhiṃ attano ladadhiṃ vacanamattena samadhuraṃ ṭhapayiṃsu.
@Footnote: 1 cha.Ma. nikkhantattā  2 cha.Ma. ayaṃ pāṭho na dissati  3 cha.Ma. asaññabhavaṃ
@4 cha.Ma. vuccetha

---------------------------------------------------------------------------------------------
page378.
Neva abhinandiṃsūti evametanti na sampaṭicchiṃsu. Nappaṭikkosiṃsūti nayidaṃ evanti
na paṭisedhesuṃ. Kasmā? te kira titthiyā nāma andhasadisā, 1- jānitvā vā
ajānitvā vā katheyyunti nābhinandiṃsu, pariññanti vacanena īsakaṃ sāsanagandho
atthīti nappaṭikkosiṃsu. Janapadavāsino vā ete sakasamayaparasamayesu na suṭṭhu
kusalātipi ubhayaṃ akaṃsu. 2-
     [165] Na ceva sampāyissantīti sampādetvā kathetuṃ na sakkhissanti.
Uttariñca vighātanti asampāyanato uttariṃ ca 3- dukkhaṃ āpajjissanti.
Sampādetvā kathetuṃ asakkontānaṃ nāma hi dukkhaṃ uppajjati. Yathā taṃ bhikkhave
avisayasminti ettha yathāti kāraṇavacanaṃ, tanti nipātamattaṃ. Yasamā avisaye pañhe 4-
pucchito hotīti attho. Sadevaketi sahadevake. 5- Samārakādīsupi eseva nayo. Evaṃ
tīṇi ṭhānāni loke pakkhipitvā dve pajāyāti pañcahipi sattalokameva pariyādiyitvā
etasmiṃ sadevakādibhede loke kaṃ 6- devaṃ vā manussaṃ vā na passāmīti
dīpeti. Ito vā pana sutvāti ito vā pana mama sāsanato sutvā, atathāgatopi
atathāgatasāvakopi ārādheyya paritoseyya. Aññathā ārādhanā 7- nāma natthīti
dasseti.
     [166] Idāni attano tesaṃ pañhānaṃ veyyākaraṇena cittārādhanaṃ
dassento ko ca bhikkhavetiādimāha. Kāmaguṇāti kāmayitabbaṭṭhena kāmā.
Bandhanaṭṭhena guṇā. "anujānāmi bhikkhave āhaṭānaṃ vatthānaṃ diguṇaṃ saṃghāṭin"ti 8-
ettha 9- paṭalaṭṭho guṇaṭṭho. "accenti kālā tarayanti rattiyo, vayoguṇā
anupubbaṃ jahantī"ti 10- ettha rāsaṭṭho guṇaṭṭho. "sataguṇā dakkhiṇā
pāṭikaṅkhitabbā"ti 11- ettha ānisaṃsaṭṭho guṇaṭṭho. "antaṃ antaguṇaṃ 12- kayirā
@Footnote: 1 Sī. andhajātā   2 cha.Ma. nākaṃsu   3 cha.Ma. uttarimpi   4 cha.Ma. pañho
@5 cha.Ma. saha devehi sadevake     6 cha.Ma. taṃ    7 cha.Ma. ārādhanaṃ
@8 pāli. anujānāmi bhikkhave ahatānaṃ dussānaṃ ahatakappānaṃ dviguṇaṃ saṃghāṭiṃ, vinaYu.
@mahā. 5/348/151 cīvarakkhandhaka   9 cha.Ma. ettha hi, Ma. idha
@10 saṃ. sagā. 15/4/3 accentisutta  11 Ma. upari. 14/379/124
@dakkhiṇāvibhaṅgasugta  12 dī. mahā. 10/377/251 mahāsatipaṭṭhānasutta,
@khu.khu. 25/2/dvattiṃsākāra

---------------------------------------------------------------------------------------------
page379.
Mālāguṇe bahū"ti 1- ettha bandhanaṭṭho guṇaṭṭho. Idhāpi eseva adhippeto,
tena vuttaṃ "bandhanaṭṭhena guṇā"ti. Cakkhuviññeyyāti cakkhuviññāṇena passitabbā.
Etenupāyena sotaviññeyyādīsupi attho veditabbo. Iṭṭhāti pariyiṭṭhā vā
hontu mā vā, iṭṭhārammaṇabhūtāti attho. Kantāti kāmanīyā. 2- Manāpāti
manavaḍḍhanakā. Piyarūpāti piyajātikā. Kāmūpasañhitāti ārammaṇaṃ katvā
uppajjamānena kāmena upasañhitā. Rajanīyāti rajanīyā, rāguppattikāraṇabhūtāti
attho.
     [167] Yadi muddhāyāti 3- ādīsu muddhāyāti aṅgulipabbesu saññaṃ
ṭhapetvā hatthamuddhāya. Gaṇanāyāti acchiddagaṇanāya. Saṅkhānanti piṇḍagaṇanā.
Yāya khettaṃ oloketvā idha ettakā vīhī bhavissantīti, 4- rukkhaṃ oloketvā
idha ettakāni phalāni bhavissanti, ākāsaṃ oloketvā ime ākāse sakuṇā
ettakā nāma bhavissantīti jānanti. Kasīti kasikammaṃ. Vaṇijjāti
jalavaṇijjathalavaṇijjādivaṇijjappatho. 5- Gorakkhanti attano vā paresaṃ vā gāvo
rakkhitvā pañcagorasavikkayena jīvanakammaṃ. 6- Issaṭṭho 7- vuccati āvudhaṃ gahetvā
upaṭṭhānakammaṃ. Rājaporisanti āvudhena rājakammaṃ katvā upaṭṭhānaṃ. Sippaññataranti
gahitāvasesaṃ hatthiassasippādi. Sītassa purakkhatoti lakkhaṃ viya sarassa sītassa purato,
ṭhito 8- sītena bādhiyamānoti attho. Uṇhepi eseva nayo. Ḍaṃsādīsu ḍaṃsāti
piṅgalamakkhikā. Makasāti sabbamakkhikā, siriṃsapāti 9- ye keci saritvā gacchanti.
Rissamānoti kampamāno 10- ghaṭṭiyamāno. Miyyamānoti maramāno. Ayaṃ bhikkhaveti
bhikkhave ayaṃ muddhādīhi jīvitakappanaṃ āgamma sītādipaccayo ābādho. Kāmānaṃ
ādīnavoti kāmesu upaddavo, upasaggoti attho. Sandiṭṭhikoti paccakkho sāmaṃ
passitabbo. Dukkhakkhandhoti dukakharāsi. Kāmahetūtiādīsu paccayaṭṭhena kāmā assa
hetūti kāmahetu. Mūlaṭṭhena kāmā nidānamassāti kāmanidāno. Liṅgavipallāsena pana
kāmanidānanti vutto. Kāraṇaṭṭhena kāmā adhikaraṇaṃ assāti kāmādhikaraṇo.
@Footnote: 1 khu. dhamMa. 25/53/26 visākhāvatthu   2 cha.Ma. kamanīyā   3 cha.Ma. muddāyāti
@4 cha.Ma. iti-saddo na dissati  5 cha.Ma. jaṅghavaṇijja....vaṇippatho
@6 Ma. jīvitakappanaṃ    7 cha.Ma. issatto  8 cha.Ma. ayaṃ saddo na dissati
@9 cha.Ma. sarīsapāti  cha.Ma. 10 ruppamāno

---------------------------------------------------------------------------------------------
page380.
Liṅgavipallāseneva pana kāmādhikaraṇanti vutto. Kāmānameva hetūti idaṃ niyamavacanaṃ,
kāmapaccayā uppajjatiyevāti attho.
     Uṭṭhahatoti ājīvasamuṭṭhāpakaviriyena uṭṭhahantassa. Ghaṭatoti taṃ viriyaṃ
pubbe nāma paraṃ 1- ghaṭentassa. Vāyamatoti vāyāmaṃ parakkamaṃ payogaṃ karontassa.
Nābhinipphajjantīti na nipphajjanti, hatthaṃ nābhirūhanti. Socatīti citte uppanna-
balavasokena socati. Kilamatīti kāye uppannadukkhena kilamati. Paridevatīti vācāya
paridevati. Urattāḷinti uraṃ tāḷitvā. Kandatīti rodati. Sammohaṃ āpajjatīti
visaññī viya sammuḷho hoti. Moghanti tucchaṃ. Aphaloti nipphalo. Ārakkhādikaraṇanti
ārakkhakāraṇā. Kinti meti 2- kena nukho upāyena. Yampi meti yaṃpi mayhaṃ
kasikammādīni katvā uppāditaṃ dhanaṃ ahosi. Tampi no natthīti taṃpi amhākaṃ
idāni natthi.
     [168] "puna ca paraṃ bhikkhave kāmahetū"tiādināpi kāraṇaṃ dassetvā va
ādīnavaṃ dīpeti. Tattha kāmahetūti kāmapaccayā rājānopi rājūhi vivadanti,
kāmanidānanti bhāvanapuṃsakaṃ, kāme nidānaṃ katvā vivadantīti attho. Kāmādhikaraṇantipi
bhāvanapuṃsakameva, kāme adhikaraṇaṃ katvā vivadantīti attho. Kāmānameva hetūti
gāmanigamanagarasenāpatipurohitaṭṭhānantarādīnaṃ kāmānaṃyeva hetu vivadantīti
attho. Upakkamantīti paharanti. Asicammanti asiṃ ceva kheṭakaphalakādīni ca. Dhanukalāpaṃ
sannayhitvāti dhanuṃ gahetvā sarakalāpaṃ sannayhitvā. Ubhatobyūḷhanti 3- ubhato
rāsibhūtaṃ. Pakkhandantīti pavisanti. Usūsūti kaṇḍesu. Vijjotalantesūti
viparivattantesu te tatthāti te tasmiṃ saṅgāme.
     Aṭṭāvalepanā 4- upakāriyoti cettha manussā pākārapādaṃ
assakhurasaṇṭhānena iṭṭhakāhi cinitvā upari sudhāya limpanti. Evaṃ katā pākārapādā
upakāriyoti vuccanti. Tā tattena 5- kalalena sittā aṭṭāvalepanā nāma honti.
Pakkhandantīti tāsaṃ heṭṭhā tikhiṇaayasūlādīhi vijjhiyamānāpi pākārassa picchilabhāvena
@Footnote: 1 cha.Ma. pubbenāparaṃ   2 cha.Ma. kintīti   3 cha.Ma. ubhatobyūḷanti, sī, i.
@ubhatoviyūḷhanti  4 cha.Ma., Sī. addāvalepanā, evamuparipi   5 cha.Ma. tintena

---------------------------------------------------------------------------------------------
page381.
Ārohituṃ asakkontāpi upadhāvantiyeva. Chakaṇaṭiyāti 1- kuṭṭhitagomayena. Abhivaggenāti
saha dantena. Taṃ aṭṭhadantākārena katvā "nagaradvāraṃ bhinditvā pavisissāmā"ti
āgate uparidvāre ṭhitā tassa bandhanayottāni chinditvā tena abhivaggena
omaddanti.
     [169] Sandhimpi chindantīti gharasandhiṃpi chindanti. Nillopanti gāmādayo 2-
paharitvā mahāvilopaṃ karonti. Ekāgārikanti paṇṇāsamattāpi saṭṭhīmattāpi
paharitvā 3- jīvaggāhaṃ gahetvā āharāpenti. Paripanthe tiṭṭhantīti panthadūhanakammaṃ
karonti. Aḍḍhadaṇḍakehīti muggarehi pahārasādhanatthaṃ vā catuhatthadaṇḍaṃ dvedhā
chetvā gahitadaṇḍakehi. Bilaṅgathālikanti kañjiyaukkhalikammakaraṇaṃ, 4- taṃ karontā
sīsakapālaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti,
tena matthaluṅgaṃ pakkuthitvā, 5- upari uttarati. Saṅkhamuṇḍikanti saṅkhamuṇḍa-
kammakaraṇaṃ, taṃ karontā uttaroṭṭhaubhatokaṇṇacuḷikagalavāṭakaparicchedena cammaṃ chinditvā
sabbakese ekatova gaṇṭhiṃ katvā daṇḍakena valitvā 6- uppāṭenti, saha kesehi
cammaṃ uppāṭeti. 7- Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ
karonti.
     Rāhumukhanti rāhumukhakammakaraṇaṃ, taṃ karontā saṅkunā mukhaṃ vivaritvā
antomukhe dīpaṃ jāletvā 8- kaṇṇacuḷikāhi vā paṭṭhāya mukhaṃ nikhādanena khaṇanti.
Lohitaṃ paggharitvā mukhaṃ pūreti. Jotimālikanti sakalasarīraṃ telapilotikāya veṭhetvā
ālimpanti. Hatthapajjotikanti hatthe telapilotikāya veṭhetvā dīpaṃ 9-
jālenti. 10- Erakavattikanti erakavattakammakaraṇaṃ, taṃ karontā gīvato 11- paṭṭhāya
cammapaṭṭe 12- kantantā gopphakesu 12- ṭhapenti. Atha naṃ yottehi bandhitvā
kaḍḍhanti. So attano cammapaṭṭe akkamitvā akkamitvā patti. Cīrakavāsikanti
cīrakavāsikakammakaraṇaṃ, taṃ karontā tatheva cammapaṭṭe kantitvā kaṭiyaṃ
ṭhapenti. Kaṭito paṭṭhāya
@Footnote: 1 cha.Ma. chakaṇakāyāti, Sī., i. pakkaṭaṭhiyāti   2 cha.Ma. gāme   3 cha.Ma. parivāretvā
@4 cha.Ma......kammakāraṇaṃ, evamuparipi  5 Sī. pakkaṭṭhitvā  6 cha.Ma. vallitvā, Sī.
@cāletvā   7 cha.Ma. uṭṭhahati   8 cha.Ma. jālenti   9 cha.Ma. dīpaṃ viya
@10 Sī. pajjālenti   11 Sī. heṭṭhā gīvato  12-12 cha.Ma. cammabadadhe kantitvā
@gopphake

---------------------------------------------------------------------------------------------
page382.
Kantitvā gopphakesu ṭhapenti. Uparimehi heṭṭhimasarīraṃ cīrakanivāsananivatthaṃ viya
hoti. Eṇeyyakanti eṇeyyakakammakaraṇaṃ. Taṃ karontā ubhosu kapparesu ca jāṇūsu
ca ayavalayāni datvā ayasūlāni koṭṭenti. So catūhi ayasūlehi bhūmiyaṃ
patiṭṭhahati. Atha naṃ parivāretvā aggiṃ karonti. "eṇeyyako jotipariggaho
yathā"ti āgataṭṭhānepi idameva vuttaṃ. Taṃ kālena kālaṃ sūlāni apanetvā
catūhi aṭṭhikoṭīhiyeva ṭhapenti. Evaṃ 1- evarūpā karaṇā 2- nāma natthi.
     Baḷisamaṃsikanti ubhato mukhehi baḷisehi paharitvā cammamaṃsanhārūni
uppāṭenti. Kahāpaṇikanti sakalasarīraṃ tiṇhāhi vāsīhi koṭito paṭṭhāya
kahāpaṇamattaṃ pātentā koṭṭenti. Khārāpaṭicchikanti sarīraṃ tattha tattha āvudhena
paharitvā kocchehi khāraṃ ghaṃsanti. Cammamaṃsanhārūni paggharitvā savanti.
Aṭṭhikasaṅkhalikāva tiṭṭhati. Palighaparivattikanti ekena passena nipajjāpetvā
kaṇṇacchidde ayasūlaṃ koṭṭetvā paṭhaviyā ekābaddhaṃ karonti. Atha naṃ pāde
gahetvā āvijjhanti. Palālapīṭhakanti chekā kāraṇikā chavicammaṃ chinditvā 3-
nisadapotakehi aṭṭhīhi bhinditvā kesesu gahetvā ukkhipanti. Maṃsarāsiyeva hoti,
atha naṃ keseyeva 4- pariyonaddhitvā gaṇhanti. 5- Palālavaṭṭi viya katvā
paliveṭhenti. 5- Sunakhehīti katipayāni divasāni āhāraṃ adatvā chātakehi sunakhehi
khādāpenti. Te muhuttena aṭaṭhisaṅkhalikameva karonti. Samparāyikoti samparāye
dutiyattabhāve vipākoti attho.
     [170] Chandarāgavinayo chandarāgappahānanti nibbānaṃ. Nibbānañhi
āgamma kāmesu chandarāgo viniyyati ceva pahiyyati ca, tasmā nibbānaṃ
chandarāgavinayo chandarāgappahānanti ca vuttaṃ. Sāmaṃ vā kāme parijānissantīti
sayaṃ vā te kāme tīhi pariññāhi parijānissanti. Tathattāyāti tathabhāvāya.
Yathāpaṭipannoti yāya paṭipadāya paṭipanno.
@Footnote: 1 cha.Ma. ayaṃ saddo na dassati    2 cha.Ma. kāraṇā    3 cha.Ma. acchinditvā
@4 cha.Ma. keseheva           5-5 cha.Ma. palālavaṭṭiṃ viya katvā pana veṭhenti

---------------------------------------------------------------------------------------------
page383.
     [171] Khattiyakaññā vātiādi aparittena vipulena kusalena gahitapaṭisandhikaṃ
vatthālaṅkārādīni labhanaṭṭhāne nibbattaṃ dassetuṃ vuttaṃ. Paṇṇarasavassuddesikāti
paṇṇarasavassavayā. Dutiyapadepi eseva nayo. Vayapadesaṃ kasmā gaṇhati?
vaṇṇasampattiṃ dassanatthaṃ. Mātugāmassa hi duggatakule nibbattassāpi ekasmiṃ 1-
kāle thokaṃ kokaṃ vaṇṇāyatanaṃ pasīdati. Purisānaṃ pana vīsativassapañcavīsativassakāle
pasannaṃ hoti. Nātidīghātiādīhi chadosavirahitaṃ sarīrasampattiṃ dīpeti. Vaṇṇanibhāti
vaṇṇāyeva. 2-
     Jiṇṇanti jarājiṇṇaṃ. Gopānasivaṅkanti gopānasī viya vaṅkaṃ. Bhogganti
bhaggaṃ, imināpissa vaṅkabhāvameva dīpeti. Daṇḍaparāyananti daṇḍapaṭissaraṇaṃ
daṇḍadutiyaṃ. Pavedhamānanti kampamānaṃ. Āturanti jarāturaṃ. Khaṇḍadantanti
jiṇṇabhāvena khaṇḍitadantaṃ. Palitakesanti paṇḍarakesaṃ. Vilūnanti luñcitvā
gahitakesaṃ viya khallātaṃ. Khalitasiranti mahākhallātasīsaṃ. Valinanti sañjātavaliṃ.
Tilakāhatagattanti setakāḷatilakehi vikiṇṇasarīraṃ. Ābādhikanti byādhikaṃ. Dukkhitanti
dukkhappattaṃ.
     Bāḷhagilānanti adhimattagilānaṃ. Sīvathikāya chaḍḍitanti āmakasusāne
pātitaṃ. Sesamettha satipaṭṭhāne vuttameva. Idhāpi nibbānaṃyeva chandarāgavinayo.
     [173] Neva tasmiṃ samaye attabyābādhāyāti tasmiṃ samaye attanopi
dukkhatthāya na ceteti. Abyāpajjhaṃyevāti niddukkhameva.
     [174] Yaṃ bhikkhave vedanā aniccāti bhikkhave yasmā vedanā aniccā,
tasmā ayaṃ aniccādiākārova vedanāya ādīnavoti attho, nissaraṇaṃ
vuttappakāramevāti.
                    Papañcasūdaniyā majjhimanikāyaṭṭhakathāya
                    mahādukkhakkhandhasuttavaṇṇanā niṭṭhitā.
                        ----------------
@Footnote: 1 cha.Ma. etasmiṃ           2 cha.Ma. vañṇoyeva

---------------------------------------------------------------------------------------------
page384.
                      4. Cūḷadukkhakkhandhasuttavaṇṇanā
     [175] Evamme sutanti cūḷadukkhakkhandhasuttaṃ. Tattha sakkesūti evaṃnāmake
janapade. So hi janapado sakyānaṃ rājakumārānaṃ vasanaṭṭhānattā sakyātveva
saṅkhaṃ 1- gato. Sakyānaṃ pana uppatti ambaṭṭhasutte āgatāva. Kapilavatthusminti
evaṃnāmake nagare, tañhi kapilassa isino nivāsanaṭṭhāne katattā kapilavatthunti
vuttaṃ, taṃ gocaragāmaṃ katvā. Nigrodhārāmeti nigrodho nāma sakko, so
ñātisamāgamakāle kapilavatthuṃ āgate bhagavati attano ārāme vihāraṃ kāretvā
bhagavato niyyādesi, 2- tasmiṃ viharatīti attho. Mahānāmoti anuruddhattherassa bhātā
bhagavato cullapituputto. Suddhodano sukkodano sakkodano dhotodano amitodanoti
ime pañca janā bhātaro. Amitā nāma devī tesaṃ bhaginī. Tissatthero tassā
putto. Tathāgato ca nandatthero ca suddhodanassa puttā, mahānāmo ca
anuruddhatthero ca sukkodanassa. Ānandatthero amitodanassa, so bhagavato
kaniṭṭho. Mahānāmo mahallakataro sakadāgāmī ariyasāvako.
     Dīgharattanti mayhaṃ sakadāgāmiphaluppattito paṭṭhāya ciraṃ rattaṃ jānāmīti
dasseti. Lobhadhammāti lobhasaṅkhātā dhammā, nānappakāraṃ lobhaṃyeva sandhāya vadati.
Itaresupi dvīsu eseva nayo. Pariyādāya tiṭṭhantīti khepetvā tiṭṭhanti. Idaṃ
hi pariyādānannāma "sabbaṃ hatthikāyaṃ pariyādiyitvā sabbaṃ assakāyaṃ sabbaṃ
rathakāyaṃ sabbaṃ pattikāyaṃ pariyādiyitvā jīvantaṃyeva naṃ ossajjeyyan"ti ettha
gahaṇe āgataṃ. "aniccasaññā bhikkhave bhāvitā bahulīkatā sabbaṃ kāmarāgaṃ pariyādiyatī"ti
4- ettha khepane. Idhāpi khepane adhippeto. 5- Tena vuttaṃ "pariyādiyitvāti
khepetvā"ti.
@Footnote: 1 cha.Ma. saṅkhyaṃ     2 cha.Ma. niyyātesi    3 saṃ. sagā. 15/126/101
@dutiyasaṅgāmasutta  4 saṃ. khandha. 17/102/122 aniccasaññāsutta  5 cha.Ma. adhippetaṃ

---------------------------------------------------------------------------------------------
page385.
     Yena me ekadā lobhadhammāpīti yena mayhaṃ ekekasmiṃ kāle lobhadhammāpi
cittaṃ pariyādāya tiṭṭhantīti pucchati. Ayaṃ kira rājā "sakadāgāmimaggena
lobhadosamohā niravasesā pahīyantī"ti saññī ahosi, ayaṃ "appahīnaṃ me atthī"tipi
jānāti, appahīnakaṃ upādāya 1- pahīnakaṃ puna pacchato vattatīti 1- saññī hoti.
Ariyasāvakassa evaṃ sandeho uppajjatīti. Āma uppajjati. Kasmā? paṇṇattiyā
Akovidattā. "ayaṃ kileso asukamaggavajjho"ti imissā paṇṇattiyā akovidassa
hi ariyasāvakassapi evaṃ hoti. Kiṃ tassa paccavekkhaṇā natthīti. Atthi. Sā ca 2-
na sabbesaṃ paripuṇṇā hoti. Eko hi pahīnakilesameva paccavekkhati. Eko
avasiṭṭhakilesameva, eko maggameva, eko phalameva, eko nibbānameva. Imāsu
pana pañcasu paccavekkhaṇāsu ekaṃ vā dve vā no laddhuṃ na vaṭṭati. 3- Iti
yassa paccavekkhaṇā na paripuṇṇā, tassa maggavajjhakilesapaṇṇattiyaṃ akovidattā
evaṃ hoti.
     [176] Soeva kho teti soyeva lobho doso moho ca tava santāne
appahīno, tvaṃ pana pahīnasaññī ahosīti dasseti. So ca hi teti so tuyhaṃ
lobhadosamohadhammo. Kāmeti duvidhe kāme. Na paribhuñjeyyāsīti mayaṃ viya
pabbajeyyāsīti dasseti.
     [177] Appassādāti parittasukhā. Bahudukkhāti diṭṭhadhammikasamparāyika-
dukkhamevettha bahukaṃ. Bahupāyāsāti diṭṭhadhammikasamparāyiko upāyāsakilesoyevettha
bahu. Ādīnavoti diṭṭhadhammikasamparāyiko upaddavo. Ettha bhiyyoti etesu
kāmesu ayaṃ ādīnavoyeva bahu. Assādo pana himavantaṃ upanidhāya sāsapo viya
appo parittako. Iti cepi mahānāmāti mahānāma evaṃ cepi ariyasāvakassa.
Yathābhūtanti yathāsabhāvaṃ. Sammā nayena kāraṇena paññāya suṭṭhu diṭṭhaṃ hotīti
dasseti. Tattha paññāyāti vipassanāpaññāya, heṭṭhāmaggadvayañāṇenāti attho.
So cāti soeva maggadvayena diṭṭhakāmādīnavo ariyasāvako. Pītisukhanti iminā
@Footnote: 1-1 cha.Ma. pahīnakampi puna pacchatovā vattatīti   2 cha.Ma. pana   3 cha.Ma. vaṭṭanti

---------------------------------------------------------------------------------------------
page386.
Sappītikāni dve jhānāni dasseti. Aññaṃ vā tato santataranti tato
jhānadvayato santataraṃ aññaṃ uparijhānadvayañceva maggadvayañca. Neva tāva anāvaṭṭī
kāmesu hotīti athakho so dve magge paṭivijjhitvā ṭhitopi ariyasāvako upari
jhānānaṃ maggānaṃ vā anadhigatattā neva tāva kāmesu anāvaṭṭī hoti,
anāvaṭṭino anābhogo na hoti. Sāvaṭṭino 1- sābhogoyeva hoti. Kasmā? catūhi
jhānehi vikkhambhanappahānassa, dvīhi maggehi samucchedappahānassa abhāvā.
     Mayhampi khoti na kevalaṃ tuyhameva, athakho mayhaṃpi. Pubbeva sambodhāti
maggasambodhito paṭhamatarameva. Paññāya sudiṭṭhaṃ hotīti 2- ettha
orodhanāṭakāpajahanapaññā adhippetā. Pītisukhaṃ nājjhagaminti 3- sappītikāni dve
jhānāni na paṭilabhiṃ. Aññaṃ vā tato santataranti idha uparijhānadvayaṃ ceva cattāro ca
maggā adhippetā. Paccaññāsinti paṭiaññāsiṃ.
     [179] Ekamidāhaṃ mahānāma samayanti kasmā āraddhaṃ? ayaṃ pāṭiyekko
Anusandhi. Heṭṭhā kāmānaṃ assādopi ādīnavopi kathito, nissaraṇaṃ na kathitaṃ,
taṃ kathetuṃ ayaṃ desanā āraddhā. Kāmasukhallikānuyogo hi eko anto
attakilamathānuyogo eko 4- imehi antehi muttaṃ mama sāsananti upariphala-
samāpattisīsena sakalasāsanaṃ dassetuṃpi ayaṃ desanā āraddhā.
     Gijjhakūṭe pabbateti tassa pabbatassa gijjhasadisaṃ kūṭaṃ atthi, tasmā
gijjhakūṭoti vuccati. Gijjhā vā tassa kūṭesu nivasantītipi gijjhakūṭoti vuccati.
Isigilipasseti isigilipabbatassa passe. Kāḷasilāyanti kāḷavaṇṇe piṭṭhipāsāṇe.
Ubbhaṭṭhakā hontīti ubbhāyeva 5- ṭhitakā honti anisinnā. Opakkamikāti
ubbhaṭṭhakādinā attano upakkamena nibbattitā. Nigantho āvusoti aññaṃ kāraṇaṃ
vatthuṃ asakkontā niganthassa upari pakkhipiṃsu. Sabbaññū sabbadassāvīti so
amhākaṃ satthā atītānāgatapaccuppannaṃ sabbaṃ jānāti passatīti dasseti.
Aparisesaṃ ñāṇadassanaṃ paṭijānātīti so amhākaṃ satthā aparisesadhammaṃ jānanto
@Footnote: 1 cha.Ma. āvaṭṭino      2 ka. ahosīti     3 cha.Ma. nājjhagamanti
@4 cha.Ma. ekoti        5 cha.Ma. uddhaṃyeva, Sī. ubbhaṃyeva

---------------------------------------------------------------------------------------------
page387.
Aparisesasaṅkhātaṃ ñāṇadassanaṃ paṭijānāti, paṭijānanto ca evaṃ paṭijānāti
"carato me tiṭṭhato ca .pe. Paccupaṭṭhitan"ti. Tattha satatanti niccaṃ. Samitanti
tasseva vevacanaṃ.
     [180] Kiṃ pana tumhe āvuso niganthā jānātha ettakaṃ vā dukkhaṃ
nijjiṇṇanti idaṃ bhagavā puriso nāma yaṃ karoti, taṃ jānāti. Vīsatikahāpaṇe
iṇaṃ gahetvā dasa datvā "dasa me dinnā dasa ṭhitā"ti 1- jānāti, tepi
datvā "sabbakicce 2- sabbaṃ dinnan"ti jānāti. Khettassa tatiyaṃ bhāgaṃ lāyitvā
"eko bhāgo lāyito, dve avasiṭṭhā"ti jānāti. Puna ekaṃ lāyitvā "dve
lāyitā, eko avasiṭṭho"ti jānāti. Tasmiṃpi lāyite "sabbaṃ niṭṭhitan"ti
jānāti, evaṃ sabbakiccesu katañca akatañca jānāti, tumhehipi tathā ñātabbaṃ
siyāti dasseti. Akusalānaṃ dhammānaṃ pahānanti iminā akusalaṃ pahāya kusalaṃ
bhāvetvā suddhattaṃ 3- patto nigantho nāma tumhākaṃ sāsane atthīti pucchati.
     Evaṃ santeti tumhākaṃ evaṃ jānanabhāve 4- sati. Luddāti luddācaRā.
Lohitapāṇinoti pāṇe jīvitā voropentā lohitena makkhitapāṇino. Pāṇaṃ hi
hanantassapi yassa lohitena pāṇi nāma 5- makkhiyati, sopi lohitapāṇītveva
vuccati. Kurūrakammantāti dāruṇakammā. Mātari pitari dhammikasamaṇabrāhmaṇādīsu ca
katāparādhā. Māgavikādayo vā kakkhaḷakammā.
     Na kho āvuso gotamāti idaṃ niganthā "ayaṃ amhākaṃ vāde dosaṃ
deti, mayaṃpissa dosaṃ āropemā"ti maññamānā ārabhiṃsu. Tassattho "āvuso
gotama yathā tumhe paṇītacīvarāni dhārentā sālimaṃsodanaṃ bhuñjantā devavimānavaṇṇāya
gandhakuṭiyā vasamānā sukhena sukhaṃ adhigacchatha, na evaṃ sukhena sukhaṃ
adhigantabbaṃ. Yathā pana mayaṃ ukkuṭikappadhānādīhi nānappakārakaṃ dukkhaṃ anubhavāma,
evaṃ dukkhena sukhaṃ adhigantabban"ti. Sukhena ca āvusoti 6- idaṃ sace sukhena ca
sukhaṃ adhigantabbaṃ siyā. Rājā adhigaccheyyāti dassanatthaṃ vuttaṃ. Tattha māgadhoti
magadharaṭṭhassa issaro. Seniyoti tassa nāmaṃ. Bimbīti attabhāvassa nāmaṃ. So
@Footnote: 1 cha.Ma. avasiṭṭhāti     2 cha.Ma. ayaṃ pāṭho na dissati    3 cha.Ma. suddhantaṃ
@4 cha.Ma. ajānanabhāve   5 cha.Ma. na                 6 cha.Ma. hāvusoti

---------------------------------------------------------------------------------------------
page388.
Tassa sārabhūto dassanīyo pāsādiko attabhāvasamiddhiyā bimbisāroti vuccati.
Sukhavihāritaroti idaṃ te 1- rañño tīsu pāsādesu tividhavayehi nāṭakehi saddhiṃ
sampattiṃ anubhavanaṃ sandhāya vadanti. Addhāti ekaṃsena. Sahasā appaṭisaṅkhāti
sahasaṃ katvā apaccavekkhitvāva yathā ratto rāgavasena duṭṭho dosavasena muḷho
mohavasena bhāsati, evamevaṃ vācā bhāsitāti dasseti.
     Tattha paṭipucchissāmīti tasmiṃ atthe pucchissāmi. Yathā vo khameyyāti
yathā tumhākaṃ rucceyya. Pahotīti sakkoti.
     Aniñjamānoti acalamāno. Ekantasukhaṃ paṭisaṃvedīti nirantarasukhaṃ paṭisaṃvedī.
"ahaṃ kho āvuso niganthā 2- pahomi .pe. Ekantasukhaṃ paṭisaṃvedī"ti idaṃ attano
phalasamāpattisukhaṃ dassento āha. Ettha ca kathāpatiṭṭhāpanatthaṃ rājavāre satta
ādiṃ katvā pucchā katā. Satta rattindivāni nappahotīti hi vutte cha pañca
cattārīti sukhaṃ pucchituṃ hoti. Buddhavāre 3- pana sattātivutte puna cha pañca
cattārīti vuccamānaṃ anacchariyaṃ hoti, tasmā ekaṃ ādiṃ katvā desanā katā.
Sesaṃ sabbattha uttānatthamevāti.
                    Papañcasūdaniyā majjhimanikāyaṭṭhakathāya
                    cūḷadukkhakkhandhasuttavaṇṇanā niṭṭhitā.
                        ----------------
@Footnote: 1 cha.Ma. te nigaṇṭhā     2 cha.Ma. nigaṇṭhā      3 cha.Ma. suddhavāre

---------------------------------------------------------------------------------------------
page389.
                        5. Anumānasuttavaṇṇanā
     [181] Evamme sutanti anumānasuttaṃ.
     Tattha bhaggesūti evaṃnāmake janapade, vacanattho panettha vuttānusāreneva
veditabbo. Suṃsumāragireti 1- evaṃnāmake nagare. Tassa kira nagarassa
vatthupariggahaṇadivase 2- avidūre udakarahade suṃsumāro saddamakāsi, giraṃ nicchāresi. Atha
nagare niṭṭhite 3- suṃsumāragiraṃtvevassa nāmaṃ akaṃsu. Bhesakaḷāvaneti bhesakaḷānāmake
vane. "bhesakaḷāvane"tipi pāṭho. Migadāyeti taṃ vanaṃ migapakkhīnaṃ abhayaṃ dinnaṭṭhāne
jātaṃ, tasmā migadāyoti vuccati.
     Pavāretīti icchāpeti. Vadantūti ovādānusāsanīvasena vadantu, ovadantu, 4-
anusāsantūti attho. Vacanīyomhīti ahaṃ tumhehi vattabbo, anusāsitabbo
ovaditabboti attho. So ca hoti dubbacoti so ca dukkhena vattabbo hoti,
vutto na sahati. Dovacassakaraṇehīti dubbacabhāvakārakehi upari āgatehi soḷasahi
dhammehi. Apadakkhiṇaggāhī anusāsaninti yo hi vuccamāno tumhe maṃ kasmā vadatha,
ahaṃ attano kappiyākappiyaṃ sāvajjānavajjaṃ atthānatthaṃ jānāmīti vadati, ayaṃ
anusāsaniṃ padakkhiṇato na gaṇhāti, vāmato gaṇhāti, tasmā apadakkhiṇaggāhīti
vuccati.
     Pāpikānaṃ icchānanti lāmakānaṃ asantasambhāvanapatthanānaṃ. Paṭippharatīti
paṭiviruddho, paccanīko hutvā tiṭṭhati, apasādetīti kiṃ nukho tuyhaṃ bālassa
abyattassa bhaṇitena, tvaṃpi nāma bhaṇitabbaṃ maññissasīti evaṃ ghaṭeti. 5-
Paccāropetīti tvaṃpi khosi itthannāmaṃ āpattiṃ āpanno, taṃ tāva paṭikarohīti
evaṃ paṭiāropeti.
     Aññenaññaṃ paṭicaratīti aññena kāraṇena vacanena vā aññaṃ kāraṇaṃ
vacanaṃ vā paṭicchādeti, "āpattiṃ āpannosī"ti vutte "ko āpanno, kiṃ
@Footnote: 1 cha.Ma. susumāragireti evamuparipi   2 cha.Ma.....pariggahadivase   3 Sī. nimmite
@4 cha.Ma. ayaṃ pāṭho na dissati      5 cha.Ma. ghaṭṭeti

---------------------------------------------------------------------------------------------
page390.
Āpanno, kismiṃ āpanno, kaṃ bhaṇatha, kiṃ bhaṇathā"ti vā vadati, "evarūpaṃ kiñci
tayā diṭṭhan"ti vutte "na suṇāmī"ti sotaṃ vā upaneti. Bahiddhā kathaṃ apanāmetīti
"itthannāmaṃ āpattiṃ āpannosī"ti puṭṭho "pāṭaliputtaṃ gatomhī"ti vatvā
puna "na tava pāṭaliputtagamanaṃ pucchāma, āpattiṃ pucchāmā"ti vutte "tato
rājagehaṃ gatomhī"ti, rājagehaṃ vā yāhi brāhmaṇagehaṃ vā, āpattiṃ āpannosīti.
Tattha me sūkaramaṃsaṃ laddhantiādīni vadanto kathaṃ bahiddhā vikkhipati.
     Apadāneti attano cariyāyaṃ. 1- Na sampāyatīti āvuso tvaṃ kuhiṃ vasasi,
kaṃ nissāya vasasīti vā, yaṃ tvaṃ vadesi "mayā esa āpattiṃ āpanno
diṭṭho"ti. Tvaṃ tasmiṃ samaye kiṃ karosi, ahaṃ kiṃ karomi, 2- kattha vā tvaṃ acchasi,
kattha vā ahanti 3- ādinā nayena cariyaṃ puṭṭho sampādetvā kathetuṃ na sakkoti.
     [183] Tatrāvusoti āvuso tesu soḷasasu dhammesu. Attanāva attānaṃ
evaṃ anumānitabbanti 4- evaṃ attanāva attā anumetabbo tuletabbo
tīretabbo.
     [184] Paccavekkhitabbanti paccavekkhitabbo. Ahorattānusikkhināti
divāpi rattimpi sikkhantena, rattiñca divā ca kusalesu dhammesu sikkhantena
pītipāmojjameva uppādetabbanti attho.
     Acche vā udakapatteti pasanne vā udakabhājane. Mukhanimittanti
mukhapaṭibimbaṃ. Rajanti āgantukarajaṃ. Aṅgaṇanti tattha jātakaṃ tilakaṃ vā piḷakaṃ
vā. Sabbepime pāpake akusale dhamme pahīneti iminā sabbaṃ pahānaṃ kathesi.
Kathaṃ? ettakā akusalā dhammā pabbajitassa nānucchavikāti paṭisaṅkhānaṃ uppādayato
Hi paṭisaṅkhānappahānaṃ kathitaṃ hotīti. 5- Sīlaṃ padaṭṭhānaṃ katvā kasiṇaparikammaṃ
ārabhitvā aṭṭhasamāpattiyo nibbattentassa vikkhambhanappahānaṃ kathitaṃ. Samāpattiṃ
padaṭṭhānaṃ katvā vipassanaṃ vaḍḍhentassa tadaṅgappahānaṃ kathitaṃ. Vipassanaṃ vaḍḍhetvā
@Footnote: 1 cha.Ma. cariyāya    2 cha.Ma. ayaṃ kiṃ karoti     3 cha.Ma. kattha vā ayanti
@4 cha.Ma. anuminitabba...., Ma.mū. 12/183/148 saṃsandetabbaṃ    5 cha.Ma. hoti

---------------------------------------------------------------------------------------------
page391.
Maggaṃ bhāventassa samucchedappahānaṃ kathitaṃ. Phale āgate paṭipassaddhippahānaṃ,
nibbāne āgate nissaraṇappahānanti evaṃ imasmiṃ sutte sabbaṃ pahānaṃ kathitaṃva
hoti.
     Idaṃ hi suttaṃ bhikkhupāṭimokkhaṃ nāmāti porāṇā vadanti. Iti 1- divasassa
tikkhattuṃ paccavekkhitabbaṃ. Pāto eva vasanaṭṭhānaṃ pavisitvā nisinnena "ime
ettakā kilesā atthi nu kho mayhaṃ natthī"ti paccavekkhitabbaṃ. 2- Sace atthīti
passati, tesaṃ pahānāya vāyamitabbaṃ. No ce passati, supabbajitosmīti attamanena
bhavitabbaṃ. Bhattakiccaṃ katvā rattiṭṭhāne vā divāṭṭhāne vā nisīditvāpi
paccavekkhitabbaṃ. Sāyaṃ vasanaṭṭhāne nisīditvāpi paccavekkhitabbaṃ. Tikkhattuṃ
asakkontena dvikkhattuṃ 3- paccavekkhitabbaṃ. Dve vāre asakkontena pana
avassaṃ ekavāraṃ paccavekkhitabbaṃ, apaccavekkhituṃ na vaṭṭatīti. Vadanti sesaṃ
sabbattha uttānatthamevāti.
                    Papañcasūdaniyā majjhimanikāyaṭṭhakathāya
                      anumānasuttavaṇṇanā niṭṭhitā.
                           -----------
@Footnote: 1 cha.Ma. idaṃ       2 cha.Ma. paccavekkhitabbā      3 cha.Ma. dve vāre

---------------------------------------------------------------------------------------------
page392.
                      6. Cetokhīlasuttavaṇṇanā 1-
     [185] Evamme sutanti cetokhīlasuttaṃ.
     Tattha cetokhīlāti cittassa thaddhabhāvā kacavarabhāvā khāṇukabhāvā. Cetaso
vinibandhāti cittaṃ bandhitvā muṭṭhiyaṃ katvā viya gaṇhantīti cetaso vinibandhā.
Vuḍḍhinti 2- ādīsu sīlena vuḍḍhiṃ, maggena viruḷhiṃ, nibbānena vepullaṃ.
Sīlasamādhīhi vā vuḍḍhiṃ, vipassanāmaggehi viruḷhiṃ, phalanibbānehi vepullaṃ. Satthari
kaṅkhatīti satthu sarīre vā guṇe vā kaṅkhati. Sarīre kaṅkhamāno dvattiṃsavaralakkhaṇa-
paṭimaṇḍitaṃ nāma sarīraṃ atthi nu kho natthīti kaṅkhati, guṇe kaṅkhamāno atītānāgata-
paccuppannajānanasamatthaṃ sabbaññutañāṇaṃ atthi nu kho natthīti kaṅkhati. Vicikicchatīti
vicinanto kicchati, dukkhaṃ āpajjati,  vinicchetuṃ na sakkoti. Nādhimuccatīti
evametanti adhimokkhaṃ na paṭilabhati. Na sampasīdatīti guṇesu otaritvā
nibbicikicchabhāvena pasīdituṃ, anāvilo bhavituṃ na sakkoti. Ātappāyāti
kilesasantāpakaviriyakaraṇatthāya. Anuyogāyāti punappunaṃ yogāya. Sātaccāyāti
sātaccakiriyāya. 3- Padhānāyāti padahanatthāya. Ayaṃ paṭhamo cetokhīloti
ayaṃ satthari vicikicchāsaṅkhāto paṭhamo cittassa thaddhabhāvo, evametassa
bhikkhuno appahīno hoti. Dhammeti pariyattidhamme ca paṭipattidhamme
ca 4- paṭivedhadhamme ca. Pariyattidhamme kaṅkhamāno tepiṭakaṃ buddhavacanaṃ
caturāsītidhammakkhandhasahassānīti vadanti, atthi nu kho etaṃ natthīti kaṅkhati.
Paṭivedhadhamme kaṅkhamāno vipassanānissando maggo nāma, magganissando phalaṃ
nāma, sabbasaṅkhārapaṭinissaggo nibbānaṃ nāmāti vadanti, taṃ atthi nu kho
natthīti kaṅkhati. Saṃghe kaṅkhatīti supaṭipannotiādīnaṃ padānaṃ vasena evarūpaṃ
paṭipadaṃ paṭipannā cattāro maggaṭṭhā cattāro phalaṭṭhāti aṭṭhannaṃ puggalānaṃ
samūhabhūto saṃgho nāma, so atthi nu kho natthīti kaṅkhati. Sikkhāya kaṅkhamāno
adhisīlasikkhā nāma adhicittasikkhā nāma adhipaññāsikkhā nāmāti vadanti, sā
@Footnote: 1 cha.Ma. cetokhila...., Ma.mū. 12/185/156 passitabbaṃ.  2 cha.Ma. vuddhiṃ.....,
@evamuparipi  3 cha.Ma. satatakiriyāya     4 cha.Ma. paṭipattidhamme cāti pāṭho na dissati
@3 cha.Ma. satatakiriyāya     4 cha.Ma. paṭipattidhamme cāti pāṭho na dissati

---------------------------------------------------------------------------------------------
page393.
Atthi nukho natthīti kaṅkhati. Ayaṃ pañcamoti ayaṃ sabrahmacārīsu kopasaṅkhāto
pañcamo cittassa thaddhabhāvo kacavarabhāvo khāṇukabhāvo.
     [186] Vinibandhesu kāmeti vatthukāmepi kilesakāmepi. Kāyeti attano
kāye. Rūpeti bahiddhā rūpe. Yāvadatthanti yattakaṃ icchati, tattakaṃ. Udarāvadehakanti
udarapūraṃ. Tañhi udaraṃ avadehanato udarāvadehakanti vuccati. Seyyasukhanti
mañcapīṭhasukhaṃ, utusukhaṃ vā. Passasukhanti yathā samparivattakaṃ sayantassa
dakkhiṇapassavāmapassānaṃ sukhaṃ hoti, evaṃ uppannasukhaṃ hoti. Middhasukhanti
niddāsukhaṃ. Anuyuttoti yuttappayutto viharati.
     Paṇidhāyāti patthayitvā. Sīlenāti ādīsu hi 1- sīlanti catuppārisuddhasīlaṃ.
Vatanti vatasamādānaṃ. Tapoti tapacaraṇaṃ. Brahmacariyanti methunavirati. Devo vā
bhavissāmīti mahesakkhadevo vā bhavissāmi. Devaññataro vāti appesakkhadevesu
vā aññataro.
     [189] Iddhipādesu chandaṃ nissāya patto chandasamādhi. Padhānabhūtā
saṅkhārā padhānasaṅkhāRā. Samannāgatanti tehi dhammehi upetaṃ. Iddhiyā pādaṃ,
iddhibhūtaṃ vā pādanti iddhipādaṃ. Sesesupi eseva nayo, ayamettha saṅkhePo.
Vitthāro pana iddhipādavibhaṅge 2- āgato eva. Visuddhimagge panassa 3- attho
dīpito. Iti imehi catūhi iddhipādehi vikkhambhanappahānaṃ kathitaṃ.
     Ussoḷhīyeva pañcamīti ettha ussoḷhīti sabbattha kattabbaṃ viriyaṃ
dasseti. Ussoḷhīpaṇṇarasaṅgasamannāgatoti 4- pañcacetokhīlappahānāni
pañcavinibandhappahānāni cattāro iddhipādā ussoḷhīti evaṃ ussoḷhiyā saddhiṃ
paṇṇarasahi aṅgehi samannāgato. Bhabboti anurūpo anucchaviko. Abhinibbhidāyāti
ñāṇena kilesabhedāya. Sambodhāyāti catumaggasambodhāya. Anuttarassāti seṭṭhassa.
Yogakkhemassāti catūhi yogehi khemassa arahattassa. Adhigamāyāti paṭilābhāya.
@Footnote: 1 cha.Ma. hi-saddo na dissati    2 abhi. vibhaṅga. 35/413 ādi/260
@3 cha.Ma. visuddhimaggepissa, visuddhi. 2/199 ādi. iddhividhaniddesa
@4 cha.Ma.....pannarasa...., evamuparipi, Ma.mū. 12/189/160 saṃsandetabbaṃ

---------------------------------------------------------------------------------------------
page394.
Seyyathāti opammatthe nipāto. Pīti sambhāvanatthe. Ubhayenāpi seyyathāpi nāma
bhikkhaveti dasseti.
     Kukkuṭiyā aṇḍāni aṭṭha vā dasa vā dvādasa vāti ettha pana
kiñcāpi kukkuṭiyā vuttappakārato onādhikānipi 1- aṇḍāni honti,
vacanasiliṭṭhatāya pana etaṃ 2- vuttaṃ. Evaṃ hi loke siliṭṭhavacanaṃ hoti. Tānassūti tāni
assu, bhaveyyunti attho. Kukkuṭiyā sammā adhisayitānīti tāya janettiyā
kukkuṭiyā pakkhe pasāretvā tesaṃ upari sayantiyā sammā adhisayitāni. Sammā
pariseditānīti kālena kālaṃ utuṃ gāhāpentiyā suṭṭhu samantato seditāni
usamīkatāni. Sammā paribhāvitānīti kālena kālaṃ suṭṭhu samantato bhāvitāni,
kukkuṭagandhaṃ gāhāpitānīti attho. Kiñcāpi tassā kukkuṭiyāti tassā kukkuṭiyā
imaṃ 3- tividhakiriyākaraṇena appamādaṃ katvā kiñcāpi na evaṃ icchā uppajjeyya.
Athakho bhabbāva teti athakho te kukkuṭapotakā vuttanayena sotthinā
abhinibbhijjituṃ bhabbāva. Te hi yasmā tāya kukkuṭiyā evaṃ tīhākārehi tāni
aṇḍāni paripāliyamānāni na pūtīni honti. Yopi nesaṃ allasineho, sopi
pariyādānaṃ gacchati, kapālaṃ tanukaṃ hoti, pādanakhasikhā ca mukhatuṇḍakaṃ ca kharaṃ
hoti, sayaṃ paripākaṃ gacchanti, 4- kapālassa tanuttā bahi āloko anto
paññāyati, tasmā "ciraṃ vata mayaṃ saṅkuṭitahatthapādā sambādhe sayimhā, ayañca
bahi āloko dissati, etthadāni no sukhavihāro bhavissatī"ti nikkhamitukāmā
hutvā kapālaṃ pādena paharanti, gīvaṃ pasārenti, tato taṃ kapālaṃ dvedhā
bhijjati. Atha kho 5- pakkhe vidhunantā taṃkhaṇānurūpaṃ viravantā nikkhamantiyeva,
nikkhamitvāva 6- gāmakkhettaṃ upasobhayamānā vicaranti.
     Evameva khoti idaṃ opammasampaṭipādanatthaṃ 7- evaṃ etthena saṃsandetvā
veditabbaṃ:- tassā kukkuṭiyā aṇḍesu tividhakiriyākaraṇaṃ viya hi imassa bhikkhuno
ussoḷhīpaṇṇarasehi aṅgehi samannāgatabhāvo. Kukkuṭiyā tividhakiriyāsampādanena
aṇḍānaṃ apūtibhāvo viya paṇṇarasaṅgasamannāgatassa bhikkhuno
@Footnote: 1 cha.Ma. ūnādhikānipi    2 cha.Ma. evaṃ    3 Sī. idha    4 cha.Ma. gacchati
@5 cha.Ma. atha te       6 cha.Ma. nikkhamitvā ca    7 cha.Ma. opammasampaṭipādanaṃ. taṃ

---------------------------------------------------------------------------------------------
page395.
Tividhānupassanāsampādanena vipassanāñāṇassa aparihāni. Tassā tividhakiriyākaraṇena
aṇḍānaṃ allasinehapariyādānaṃ viya tassa bhikkhuno tividhānupassanāsampādanena
bhavattayānugatanikantisinehapariyādānaṃ. Aṇḍakapālānaṃ tanubhāvo viya bhikkhuno
avijjaṇḍakosassa tanubhāvo. Kukkuṭapotakānaṃ pādanakhamukhatuṇḍakānaṃ thaddhakharabhāvo viya
bhikkhuno vipassanāñāṇassa tikkhakharavippasannasūrabhāvo. Kukkuṭapotakānaṃ pariṇāmakālo
viya bhikkhuno vipassanāñāṇassa pariṇāmakālo vaḍḍhitakālo gabbhaggahaṇakālo.
Kukkuṭapotakānaṃ pādanakhasikhāya vā mukhatuṇḍakena vā aṇḍakosaṃ padāletvā
pakkhe pappoṭhetvā 1- sotthinā abhinibbhidākālo viya 2- tassa vipassanāñāṇaṃ
gabbhaṃ gaṇhāpetvā vicarantassa tajjātikaṃ utusappāyaṃ vā bhojanasappāyaṃ vā
puggalasappāyaṃ vā dhammassavanasappāyaṃ vā labhitvā ekāsane nisinnasseva
vipassanaṃ vaḍḍhentassa anupubbādhigatena arahattamaggena avijjaṇḍakosaṃ
padāletvā abhiññāpakkhe pappoṭhetvā sotthinā arahattappattakālo veditabbo.
Yathā pana kukkuṭapotakānaṃ pariṇatabhāvaṃ ñatvā mātāpi aṇḍakosaṃ bhindati, evaṃ
tathārūpassa bhikkhuno ñāṇaparipākaṃ ñatvā satthāpi:-
              "ucchinda 3- sinehamattano
               kumudaṃ sāradikaṃva pāṇinā
               santimaggameva brūhaya 4-
               nibbānaṃ sugatena desitan"ti 5-
ādinā nayena obhāsaṃ pharitvā gāthāya avijjaṇḍakosaṃ paharati, so
gāthāpariyosāne avijjaṇḍakosaṃ bhinditvā arahattaṃ pāpuṇāti. Tato paṭṭhāya yathā
te kukkuṭapotakā gāmakkhettaṃ upasobhayamānā tattha tattha vicaranti, evaṃ ayampi
mahākhīṇāsavo nibbānārammaṇaṃ phalasamāpattiṃ appetvā saṃghārāmaṃ upasobhayamāno
vicarati.
@Footnote: 1 cha.Ma. papphoṭetvā evamuparipi   2 cha.Ma. abhinikkhamanakālo viya  3 ka. ucchinna
@4 ka. brūheyya    5 khu. dhamMa. 25/285/66 sāriputtattherassa saddhivihārikavatthu

---------------------------------------------------------------------------------------------
page396.
     Iti imasmiṃ sutte cattāri pahānāni kathitāni. Kathaṃ? cetokhīlānañhi
cetovinibandhānaṃ pahānena paṭisaṅkhānappahānaṃ kathitaṃ, iddhipādehi vikkhambhanappahānaṃ
kathitaṃ, magge āgate samucchedappahānaṃ kathitaṃ, phale āgate
paṭipassaddhippahānaṃ kathitaṃ. Sesaṃ sabbattha uttānatthamevāti.
                    Papañcasūdaniyā majjhimanikāyaṭṭhakathāya
                      cetokhīlasuttavaṇṇanā niṭṭhitā.
                          -------------

---------------------------------------------------------------------------------------------
page397.
                    7. Vanapatthapariyāyasuttavaṇṇanā 1-
     [190] Evamme sutanti vanapatthapariyāyasuttaṃ. Vanapatthapariyāyanti
vanapatthakāraṇaṃ, vanapatthadesanaṃ vā.
     [191] Vanapatthaṃ upanissāya viharatīti manussūpacārātikkantaṃ
vanasaṇḍasenāsanaṃ nissāya samaṇadhammaṃ karonto viharati. Anupaṭṭhitātiādīsu pubbe
anupaṭṭhitā sati taṃ upanissāya viharatopi na upaṭṭhāti, pubbe asamāhitaṃ cittaṃ
na samādhiyati, pubbe aparikkhīṇā āsavā na parikkhayaṃ gacchanti, pubbe
ananuppattaṃ anuttaraṃ yogakkhemasaṅkhātaṃ arahattañca na pāpuṇātītiattho.
Jīvitaparikkhārāti jīvitasambhāRā. Samudānetabbāti samāharitabbā. Kasirena
samudāgacchantīti dukkhena uppajjanti. Rattibhāgaṃ vā divasabhāgaṃ vāti rattikoṭṭhāse
vā divasakoṭṭhāse vā. Ettha ca rattibhāge paṭisañcikkhamānena ñatvā rattiṃyeva
pakkamitabbaṃ, rattiṃ caṇḍavāḷādīnaṃ paripanthe 2- sati aruṇuggamanaṃ āgametabbaṃ.
Divasabhāge ñatvā divāva pakkamitabbaṃ, divā paripanthe 2- sati suriyatthaṅgamanaṃ
āgametabbaṃ.
     [192] Saṅkhāpīti evaṃ samaṇadhammassa anipphajjanabhāvaṃ jānitvā.
Anantaravāre pana saṅkhāpīti evaṃ samaṇadhammassa nipphajjanabhāvaṃ jānitvā.
     [194] Yāvajīvanti yāva jīvitaṃ vattati, tāva vatthabbameva. 3-
     [195] So puggaloti padassa nānubandhitabboti iminā sambandho.
Anāpucchāti idha pana taṃ puggalaṃ anāpucchā pakkamitabbanti attho.
     [197] Saṅkhāpīti evaṃ samaṇadhammassa anipphajjanabhāvaṃ ñatvā so puggalo
nānubandhitabbo, taṃ āpucchā pakkamitabbaṃ.
@Footnote: 1 pāli. vanapatthasutta....., Ma.mū. 12/190/160 saṃsandetabbaṃ  2 cha.Ma. paribandhe
@3 ka. vaṭṭhabbameva

---------------------------------------------------------------------------------------------
page398.
     [198] Api samujjamānenapīti 1- api nikkaḍḍhiyamānenapi. Evarūpo hi
puggalo sacepi dārukalāpasataṃ vā udakaghaṭasataṃ vā vālikambanasataṃ vā daṇḍaṃ
āharāpeti, mā idha vasīti nikkaḍḍhāpeti vā, taṃ taṃ khamāpetvā yāvajīvaṃ
vatthabbamevāti.
                    Papañcasūdaniyā majjhimanikāyaṭṭhakathāya
                    vanapatthapariyāyasuttavaṇṇanā niṭṭhitā.
                          ------------
@Footnote: 1 cha.Ma. panujjamānenāpīti

---------------------------------------------------------------------------------------------
page399.
                        8. Madhupiṇḍikasuttavaṇṇanā
     [199] Evamme sutanti madhupiṇḍikasuttaṃ.
     Tattha mahāvananti. Himavantena saddhiṃ ekābaddhaṃ aropitaṃ 1- jātivanaṃ, na
yathā vesāliyaṃ ropitāropitamissakaṃ. Divāvihārāyāti divā paṭisallānatthāya.
Veluvalaṭṭhikāyāti 2- taruṇaveluvarukkhassa. Daṇḍapāṇīti na jarādubbalatāya daṇḍahattho.
Ayaṃ hi taruṇova 3- paṭhamavaye ṭhito, daṇḍacittatāya pana suvaṇṇadaṇḍaṃ gahetvā
vicarati, tasmā daṇḍapāṇīti vutto. Jaṅghāvihāranti jaṅghākilamathavinodanatthaṃ
jaṅghācāraṃ. Anucaṅkamamāno anuvicaramānoti 4- vanadassanapabbatadassanādīnaṃ atthāya
ito cito ca vicaramāno. Abhinikkhamanto 5- kiresa nikkhamitvā evaṃ vicarati.
Daṇḍamolubbhāti daṇḍaṃ olumbitvā gopālakadārako viya daṇḍaṃ purato ṭhapetvā
daṇḍamatthake dve hatthe patiṭṭhāpetvā piṭṭhipāṇiṃ hanukena 6- uppīḷetvā
ekamantaṃ aṭṭhāsi.
     [200] Kiṃvādīti kiṃdiṭṭhiko. Kimakkhāyīti kiṃ katheti. Ayaṃ rājā bhagavantaṃ
avanditvāva paṭisanthāramattakameva katvā pañhaṃ pucchati. Taṃ pana 7- añātukāmatāya,
acittīkārena pucchati. Kasmā? devadattassa pakkhiko kiresa, devadatto attano
santikaṃ āgacchamāne tathāgate bhindati. So kira evaṃ vadeti "samaṇo gotamo
amhākaṃ kulena saddhiṃ verī, na no kulassa vuḍḍhiṃ icchati, bhaginīpi me
cakkavattiparibhogā, taṃ pahāya `nassatesā'ti nikkhamitvā pabbaji, bhāgineyyopi
me cakkavattibījanti ñatvā amhākaṃ kulassa vuḍḍhiyā 8- atussanto `nassatetan'ti
taṃpi daharakāleyeva pabbājesi. Ahaṃ panetena 9- vinā vattituṃ asakkonto
anupabbajito, evaṃ pabbajitaṃpi maṃ pabbajitadivasato paṭṭhāya na ujukehi
akkhīhi oloketi, parisamajjhe bhāsantopi mahāpharasunā paharanto viya apāyiko
@Footnote: 1 cha.Ma. aropimaṃ   2 cha.Ma. pāli, cha.Ma. beluva....  3 cha.Ma. taruṇo
@4 pāli. anuvicaramānoti pāṭho na dissati   5 cha.Ma. adhiccanikkhamano  6 ka. haṇukena
@7 cha.Ma. tampi na   8 cha.Ma. vaḍḍhiyā    9 cha.Ma. pana tena

---------------------------------------------------------------------------------------------
page400.
Devadattotiādīni bhāsatī"ti. Evaṃ ayaṃpi rājā devadattena bhinno, tasmā
evamākāsi.
     Atha bhagavā yathā ayaṃ rājā mayā pañhe pucchite na kathetīti vattuṃ
na labhati, yathā ca bhāsitassa atthaṃ na jānāti, evamassa kathessāmīti
tassānucchavikaṃ kathento yathāvādī khotiādimāha.
     Tattha na kenaci loke viggayha tiṭṭhatīti loke kenaci saddhiṃ
viggāhikakathaṃ na karoti na vivadati. Tathāgato hi lokena saddhiṃ na vivadati, loko
pana tathāgatena saddhiṃ aniccanti vutte niccanti vadamāno, dukkhaṃ, anattā,
asubhanti vutte subhanti vadamāno vivadatīti. 1- Tenevāha "nāhaṃ bhikkhave lokena
vivadāmi, lokova kho bhikkhave mayā vivadati, tathā na bhikkhave dhammavādī kenaci
lokasmiṃ vivadati, adhammavādīva kho bhikkhave vivadatī"ti. 2- Yathāti yena kāraṇena.
Kāmehīti vatthukāmehipi kilesakāmehipi. Taṃ brāhmaṇanti taṃ khīṇāsavabrāhmaṇaṃ.
Akathaṃkathinti nibbicikicchaṃ. Chinnakukkuccanti vippaṭisārakukkuccassa ceva
hatthapādakukkuccassa ca chinnattā chinnakukkuccaṃ. Bhavābhaveti punappunaṃ bhave, 3-
hīnappaṇīte vā bhave, paṇīto hi bhavo vuḍḍhippatto 4- abhavoti vuccati. Saññāti
kilesasaññā. Kilesāyeva vā idha saññānāmena vuttā, tasmā yena kāraṇena kāmehi
visaṃyuttaṃ viharantaṃ taṃ lokehi 5- nibbānavādiṃ 6- khīṇāsavabrāhmaṇaṃ kilesasaññā
nānusenti, tañca kāraṇaṃ ahaṃ vadāmīti ayamettha attho. Iti bhagavā attano
khīṇāsavabhāvaṃ dīpeti. Nillāḷetvāti nīharitvā kīḷāpetvā. Tivisākhanti tisākhaṃ.
Nalāṭikanti valibhaṅgaṃ 7- nalāṭe tisso rājiyo dassento valibhaṅgaṃ vuṭṭhāpetvāti
attho. Daṇḍamolubbhāti daṇḍaṃ pīḷetvā. 8- "daṇḍamālubbhā"tipi pāṭho, gahetvā
pakkāmīti attho.
     [201] Aññataroti nāmena apākaṭo eko bhikkhu.
     So kira anusandhikusalo, bhagavatā yathā daṇḍapāṇī na jānāti, tathā
mayā kathitanti vutte kinti nukho bhagavatā aviññeyyo 9- katvā pañho kathitoti
@Footnote: 1 cha.Ma. vivadati   2 saṃ. khandha. 17/94/110 pupphasutta   3 cha.Ma. punappunabbhave
@4 cha.Ma. vuddhippatto   5 cha.Ma. loke   6 Sī. nibbivādaṃ  7 Ma. valibhaṅge
@8 cha.Ma. uppīḷetvā   9 cha.Ma. aviññeyyaṃ

Page 401-423.

page401.
Anusandhiṃ gahetvā dasabalaṃ yācitvā imaṃ pañhaṃ bhikkhusaṃghassa pākaṭaṃ karissāmīti
uṭṭhāyāsanā ekaṃsaṃ uttarāsaṅgaṃ karitvā dasanakhasamujjalaṃ añjaliṃ paggayha
kiṃvādī pana bhante bhagavātiādimāha.
     Yatonidānanti bhāvanapuṃsakaṃ etaṃ, yena kāraṇena yasmiṃ kāraṇe satīti
attho. Papañcasaññāsaṅkhāti ettha saṅkhāti koṭṭhāso. 1- Papañcasaññāti
taṇhāmānadiṭṭhipapañcasampayuttā saññā, saññānāmena vā papañcāyeva vuttā.
Tasmā papañcakoṭṭhāsāti ayamettha attho. Samudācarantīti pavattanti. Ettha ce
natthi abhinanditabbanti yasmiṃ dvādasāyatanasaṅkhāte kāraṇe sati papañcasaññāsaṅkhā
samudācaranti, ettha ekāyatanaṃpi ce abhinanditabbaṃ abhivaditabbaṃ ajjhositabbaṃ
natthīti attho. Tattha abhinanditabbanti 2- ahaṃ mamanti abhinanditabbaṃ.
Abhivaditabbanti ahaṃ mamanti vattabbaṃ. Ajjhositabbanti ajjhositvā gilitvā
pariniṭṭhāpetvā gahetabbayuttaṃ. Etenettha taṇhādīnaṃyeva appavattiṃ katheti.
Esevantoti ayaṃ abhinandanādīnaṃ natthibhāvova rāgānusayādīnaṃ anto. Eseva
nayo sabbattha.
     Daṇḍādānādīsu pana yāya cetanāya daṇḍaṃ ādiyati, sā daṇḍādānaṃ.
Yāya satthaṃ ādiyati parāmasati, sā satthādānaṃ. Matthakappattaṃ kalahaṃ. Nānāgāhappattaṃ 3-
viggahaṃ. Nānāvādappattaṃ 4- vivādaṃ. Tuvaṃ tuvanti evaṃ pavattaṃ tuvaṃ tuvaṃ
vācaṃpi. 5- Pesuññakaraṇaṃ 6- pesuññaṃ. Ayathāsabhāvaṃ musāvādaṃ karoti, sā musāvādoti
veditabbā. Ettheteti ettha dvādasasu āyatanesu ete kilesā. Kilesā hi
uppajjamānāpi dvādasa āyatanāni nissāya uppajjanti, nirujjhamānāpi dvādasasu
āyatanesuyeva nirujjhanti. Evaṃ yatthuppannā, tattheva niruddhā honti. Svāyamattho
samudayasaccapañhena dīpetabbo:-
     "sā kho panesā taṇhā kattha uppajjamānā uppajjati, kattha
nivisamānā nivisatī"ti 7- hi 8- vatvā "yaṃ loke piyarūpaṃ sātarūpaṃ, etthesā taṇhā
@Footnote: 1 cha.Ma. koṭṭhāsā   2 cha.Ma. abhininditabbanti   3 cha.Ma. nānāgāhamattaṃ
@4 cha.Ma. nānāvādamattaṃ   5 cha.Ma. ayaṃ pāṭho na dissati   6 cha.Ma. piyasuññakaraṇaṃ
@7 abhi. vibhaṅga. 35/203/120 samudayasacca  8 cha.Ma. hi-saddo na dissati

---------------------------------------------------------------------------------------------
page402.
Uppajjamānā uppajjati, ettha nivisamānā nivisati. Kiñca loke piyarūpaṃ
sātarūpaṃ. Cakkhu loke piyarūpaṃ sātarūpan"tiādinā 1- nayena dvādasasuyeva āyatanesu
tassā uppatti ca nirodho ca vutto. Yatheva ca taṇhā dvādasasu āyatanesu
uppajjitvā nibbānaṃ āgamma niruddhāpi āyatanesu puna samudācārassa abhāvato
āyatanesuyeva niruddhāti vuttā, evamimepi pāpakā akusalā dhammā āyatanesu
nirujjhantīti veditabbā. Athavā yvāyaṃ abhinandanādīnaṃ abhāvova rāgānusayādīnaṃ
antoti vutto. Etthete rāgānusayādīnaṃ antoti laddhavohāre nibbāne
pāpakā akusalā dhammā aparisesā nirujjhanti. Yañhi yattha natthi, taṃ tattha
niruddhaṃ nāma hoti, svāyamattho nirodhapañhena 2- dīpetabbo. Vuttaṃ hetaṃ
"dutiyajjhānaṃ samāpannassa vitakkavicārā vacīsaṅkhārā paṭipassaddhā hontī"tiādi. 3-
     [202] Satthu ceva saṃvaṇṇitoti satthārāva pasaṭṭho. 4- Viññūnanti idaṃpi
kāraṇatthe sāmivacanaṃ, paṇḍitehi sabrahmacārīhi ca sambhāvitoti attho. Pahotīti
sakkoti.
     [203] Atikkammeva mūlaṃ atikkamma khandhanti sāro nāma mūle vā
khandhe vā bhaveyya, taṃpi atikkamitvāti attho. Evaṃ sampadanti evaṃ sampattikaṃ,
īdisanti attho. Atisitvāti atikkamitvā. Jānaṃ jānātīti jānitabbameva jānāti.
Passaṃ passatīti passitabbameva passati. Yathā vā ekacco viparītaṃ gaṇhanto
jānantopi na jānāti, passantopi na passati, na evaṃ bhagavā. Bhagavā pana
jānanto jānātiyeva, passanto passatiyeva. Svāyaṃ dassanapariṇāyakaṭṭhena
cakkhubhūto. Viditakaraṇaṭṭhena ñāṇabhūto. Aviparītasabhāvaṭṭhena pariyattidhammappavattanato
vā hadayena cintetvā vācāya nicchāritadhammamayoti dhammabhūto. Seṭṭhaṭṭhena
brahmabhūto. Athavā cakkhu viya bhūtoti cakkhubhūto 5- evametesu padesupi 6- attho
veditabbo. Svāyaṃ dhammassa vattanato vattā. Pavattanato 7- pavattā. Atthaṃ
@Footnote: 1 abhi. vibhaṅga. 35/203/120 saccavibhaṅga   2 abhi. vibhaṅga. 35/204/122 nirodhasacca
@3 khu. paṭi. 31/222/154 ñāṇakathā (syā)  4 cha.Ma. satthārā ca pasaṃsito
@5 cha.Ma. bhūto cakkhubhūtoti   6 cha.Ma. padesu   7 cha.Ma. pavattāpanato

---------------------------------------------------------------------------------------------
page403.
Nīharitvā nīharitvā 1- dassanasamatthatāya atthassa ninnetā. Amatādhigamāya
paṭipattiṃ dadātīti amatassa dātā. Agarukaritvāti 2- punappunaṃ āyācāpentopi 3-
hi garuṃ karoti nāma, attano sāvakapāramīñāṇe ṭhatvā sinerupādato vālukaṃ
uddharamāno viya duviññeyyaṃ 4- katvā kathentopi garuṃ karotiyeva nāma. Evaṃ
akatvā amhe punappunaṃ āyācāpetvā suviññeyyaṃpi no katvā kathehīti
vuttaṃ hoti.
     [204] Yaṃ kho no āvusoti ettha kiñcāpi "yaṃ kho vo"ti vattabbaṃ
siyā, te pana bhikkhū attanā saddhiṃ saṅgaṇhanto "yaṃ kho no"ti āha.
Yasmā vā uddesova tesaṃ uddiṭṭho. Bhagavā pana therassāpi tesaṃpi bhagavāva.
Tasmā bhagavāti padaṃ sandhāyapi evamāha, yaṃ kho amhākaṃ bhagavā tumhākaṃ
saṅkhittena uddesaṃ uddisitvāti attho.
     Cakkhuñcāvusotiādīsu ayamattho, āvuso nissayabhāvena pana 5- cakkhupasādañca
ārammaṇabhāvena catusamuṭṭhānikarūpe ca paṭicca cakkhuviññāṇaṃ nāma uppajjati.
Tiṇṇaṃ saṅgati phassoti tesaṃ tiṇṇaṃ saṅgatiyā phasso nāma uppajjati. Taṃ phassaṃ
paṭicca sahajātādivasena phassapaccayā vedanā uppajjati. Tāya vedanāya ca 6-
yaṃ ārammaṇaṃ vedeti, tadeva saññā sañjānāti, yaṃ saññā sañjānāti, tadeva
ārammaṇaṃ vitakko vitakketi. Yaṃ vitakko vitakketi, tadevārammaṇaṃ papañco
papañceti. Tatonidānanti etehi cakkhurūpādīhi kāraṇehi. Purisaṃ papañcasaññāsaṅkhā
samudācarantīti taṃ apariññātakāraṇaṃ purisaṃ papañcakoṭṭhāsā abhibhavanti, tassa
pavattantīti attho. Tattha phassavedanāsaññā cakkhuviññāṇena sahajātā honti.
Vitakko cakkhuviññāṇānantarādīsu savitakkacittesu daṭṭhabbo. Papañcasaṅkhā
javanena sahajātā honti. Yadi evaṃ kasmā atītānāgataggahaṇaṃ katanti. Tathā
uppajjanato. Yatheva hi etarahi cakkhudvāriko papañco cakkhuñca rūpe ca
@Footnote: 1 cha.Ma. ekameva "nīharitvāti padaṃ dissati   2 cha.Ma. agaruṃ katvā, Sī. agarukatvā,
@Ma.mū. 12/203/171 passitabbaṃ   3 Sī. yācāpentopi   4 cha.Ma. dubbiññeyyaṃ
@5 cha.Ma. pana-saddo na dissati    6 cha.Ma. ca-saddo natthi

---------------------------------------------------------------------------------------------
page404.
Phassavedanāsaññāvitakke ca paṭicca uppanno, evameva 1- atītānāgatesupi
cakkhuviññeyyesu rūpesu tassuppattiṃ dassento evamāha.
     Sotañcāvusotiādīsupi eseva nayo. Chaṭṭhadvāre pana mananti bhavaṅgacittaṃ.
Dhammeti tebhūmikadhammārammaṇaṃ. 2- Manoviññāṇanti āvajjanaṃ vā javanaṃ vā. Āvajjane
gahite phassavedanāsaññāvitakkā āvajjanasahajātā honti. Papañco javanasahajāto.
Javane gahite sahāvajjanakaṃ bhavaṅgaṃ mano nāma hoti, tato phassādayo sabbepi
javanena sahajātāva. Manodvāre pana yasmā atītādibhedaṃ sabbaṃpi ārammaṇaṃ
hoti, tasmā atītānāgatapaccuppannesūti idaṃ yuttameva.
     Idāni vaṭṭaṃ dassento so vatāvusoti desanaṃ ārabhi. Phassapaññattiṃ
paññapessatīti phasso nāma eko dhammo uppajjatīti evaṃ phassapaññattiṃ
paññapessati, dassessatīti attho. Esa nayo sabbattha. Evaṃ imasmiṃ sati
idaṃ hotīti dvādasāyatanavasena sakalaṃ vaṭṭaṃ dassetvā idāni dvādasāyatana-
paṭipakkhepavasena vivaṭṭaṃ dassento so vatāvuso cakkhusmiṃ asatīti desanaṃ ārabhi.
Tattha vuttanayeneva attho veditabbo.
     Evaṃ pañhaṃ vissajjetvā idāni sāvakena pañho kathitoti mā kaṅkhā
ahuvattha, 3- ayaṃ bhagavā sabbaññutaññāṇatulaṃ gahetvā nisinno, icchamānā
tameva upasaṅkamitvā nikkaṅkhā hothāti uyyojento ākaṅkhamānā ca
panātiādimāha.
     [205] Imehi ākārehīti imehi kāraṇehi papañcuppattiyā pāṭiyekka-
kāraṇehi ceva vaṭṭavivaṭṭakāraṇehi ca. Imehi padehīti imehi akkharasampiṇḍanehi.
Byañjanehīti pāṭiyekkaakkharehi. Paṇḍitoti paṇḍiccena samannāgato. Catūhi
vā kāraṇehi paṇḍito dhātukusalo āyatanakusalo paccayākārakusalo kāraṇākāraṇa-
kusaloti. Mahāpaññoti mahante atthe mahante dhamme mahantā niruttiyo
mahantāni paṭibhāṇāni pariggaṇhanasamatthāya 4- mahāpaññāya samannāgato. Yathā taṃ
@Footnote: 1 cha.Ma. evamevaṃ                 2 cha.Ma. tebhūmaka....., evamuparipi
@3 cha.Ma. mā nikkaṅkhā ahuvattha,      4 cha.Ma. pariggahaṇa....

---------------------------------------------------------------------------------------------
page405.
Mahākaccānenāti yathā mahākaccānena byākataṃ, taṃ sandhāya tanti vuttaṃ. Yathā
mahākaccānena byākataṃ, ahaṃpi taṃ evameva 1- byākareyyanti attho.
     Madhupiṇḍikanti mahantaṃ guḷapūvaṃ baddhasattuguḷakaṃ vā. Asecanakanti
asecitabbakaṃ. Sappiphāṇitamadhusakkarādīsu idannāmettha mandaṃ idaṃ bahukanti na
vattabbaṃ samayojitarasaṃ. Cetasoti cintakajātiko. Dabbajātikoti paṇḍitasabhāvo.
Ko nāmo ayanti idaṃ thero "atigaruko 2- ayaṃ dhammapariyāyo, dasabalassa
sabbaññutaññāṇenevassa nāmaṃ gaṇhāpessāmī"ti cintetvā āha. Tasmāti
yasmā madhupiṇḍiko viya madhuro, tasmā madhupiṇḍikapariyāyotveva naṃ dhārehīti
vadati. Sesaṃ sabbattha uttānatthamevāti.
                    Papañcasūdaniyā majjhimanikāyaṭṭhakathāya
                      madhupiṇḍikasuttavaṇṇanā niṭṭhitā.
                          -------------
@Footnote: 1 cha.Ma. evamevaṃ           2 cha.Ma. atibhaddako

---------------------------------------------------------------------------------------------
page406.
                      9. Dvedhāvitakkasuttavaṇṇanā
     [206] Evamme sutanti dvedhāvitakkasuttaṃ.
     Tattha dvidhā katvā dvidhā katvāti dve dve bhāge katvā.
Kāmavitakkoti kāmapaṭisaṃyutto vitakko. Byāpādavitakkoti byāpādapaṭisaṃyutto
vitakko. Vihiṃsāvitakkoti vihiṃsāpaṭisaṃyutto vitakko. Ekaṃ bhāganti ajjhattaṃ vā
bahiddhā vā oḷāriko vā sukhumo vā sabbopāyaṃ vitakko akusalapakkhikoyevāti
tayopi kāmabyāpādavihiṃsāvitakke ekaṃ koṭṭhāsamakāsiṃ. Kāmehi nissaṭo
nekkhammapaṭisaṃyutto vitakko nekkhammavitakko nāma, so yāva paṭhamajjhānā
vaṭṭati. Abyāpādapaṭisaṃyutto vitakko abyāpādavitakko, so mettāpubbabhāgato
paṭṭhāya yāva paṭhamajjhānā vaṭṭati. Avihiṃsāpaṭisaṃyutto vitakko avihiṃsāvitakko,
so karuṇāpubbabhāgato paṭṭhāya yāva paṭhamajjhānā vaṭṭati. Dutiyaṃ bhāganti
sabbopāyaṃ kusalapakkhikoyevāti dutiyaṃ koṭṭhāsamakāsinti. 1- Iminā bodhisattassa
vitakkaniggaṇhanakālo 2- kathito.
     Bodhisattassa hi chabbassāni padhānaṃ padahantassa nekkhammavitakkādayo
puñjapuñjā mahānadiyaṃ 3- oghā viya pavattiṃsu. Satisammosena pana sahasā
kāmavitakkādayo uppajjitvā kusalavāraṃ pacchinditvā sayaṃ akusalajavanavārā
hutvā tiṭṭhanti. Tato bodhisatto cintesi "mayhaṃ ime kāmavitakkādayo kusalavāraṃ
pacchinditvā tiṭṭhanti, handāhaṃ ime vitakke dve bhāge katvā viharāmī"ti
kāmavitakkādayo akusalapakkhikāti ekaṃ bhāgaṃ karoti nekkhammavitakkādayo kusalapakkhikāti
ekaṃ. Atha puna cintesi "akusalapakkhato āgatavitakkaṃ mantena kaṇhasappaṃ
uppīḷetvā gaṇhanto viya amittaṃ gīvāyaṃ akkamanto viya ca niggahessāmi,
@Footnote: 1 cha.Ma. iti-saddo na dissati   2 cha,Ma......niggahaṇakālo, evamuparipi
@3 ka. mahānadī

---------------------------------------------------------------------------------------------
page407.
Nāssa vaḍḍhituṃ dassāmi. Kusalapakkhato āgatavitakkaṃ meghasamaye meghaṃ viya sukhettaṃ 1-
sālakalyāṇapotakaṃ viya ca sīghaṃ sīghaṃ vaḍḍhessāmī"ti. So tathā katvā akusalavitakke
niggaṇhi, kusalavitakke vaḍḍhesi. Evaṃ iminā bodhisattassa vitakkaniggaṇhanakālo
kathitoti veditabbo.
     [207] Idāni yathāssa te vitakkā uppajjiṃsu, yathā ca ne niggahesi,
taṃ dassento tassa mayhaṃ bhikkhavetiādimāha. Tattha appamattassāti satiyā
avippavāse ṭhitassa. Ātāpinoti ātāpaviriyavantassa. Pahitattassāti pesitacittassa.
Uppajjati kāmavitakkoti bodhisattassa chabbassāni padhānaṃ padahato rajjasukhaṃ
vā ārabbha, pāsāde vā nāṭakāni vā orodhe vā kiñcideva vā sampattimārabbha
kāmavitakko nāma uppannapubbo. 2- Dukkarakārikāya panassa āhārūpacchedena
adhimattakasamādānaṃ 3- pattassa etadahosi "na sakkā āhārūpacchedena visesaṃ
nibbattetuṃ, yannūnāhaṃ oḷārikaṃ āhāraṃ āhāreyyan"ti. So uruvelaṃ piṇḍāya
pāvisi. Manussā "mahāpuriso pubbe āharitvā dinnaṃpi na gaṇhi, addhāssa
idāni manoratho matthakaṃ patto, tasmā sayameva āgato"ti paṇītapaṇītaṃ
āhāraṃ upahariṃsu. Bodhisattassa attabhāvo na cirasseva pākatiko ahosi.
Jarājiṇṇattabhāvo hi sappāyabhojanaṃ labhitvāpi pākatiko na hoti. Bodhisatto
pana daharo. Tenassa sappāyabhojanaṃ bhuñjato attabhāvo na cirasseva pākatiko
jāto, vippasannāni indriyāni, parisuddho chavivaṇṇo, samuggatatārāgaṇaṃ viya
nabhaṃ paripuṇṇadvattiṃsamahāpurisalakkhaṇappaṭimaṇḍitaṃ sarīraṃ ahosi. So taṃ oloketvā
"tāva kilanto nāma attabhāvo evaṃ paṭipākatiko jāto"ti cintetvā attano
paññāmahantatāya evaṃ parittakaṃpi vitakkaṃ gahetvā kāmavitakkoti akāsi.
     Paṇṇasālāya purato nisinno 4- camararurupasadagavayarohitamigādike migagaṇe 4-
manuññasaddaravane moravanakukkuṭādike pakkhigaṇe nīluppalakumudakamalādisañchannāni
pallalāni nānākusumasañchannaviṭapā vanarājiyo maṇikkhandhanimmalajalavahaṃ 5- nadiṃ
@Footnote: 1 cha.Ma. sukhette   2 cha.Ma. na uppannapubbo   3 cha.Ma. adhimattakasimānaṃ
@4-4 cha.Ma. camarapasadagavayarohitamigādige magagaṇe  5 cha.Ma.....jalapavāhañca

---------------------------------------------------------------------------------------------
page408.
Nerañjaraṃ ca passati. Tassa evaṃ hoti "sobhanā vatime migajātā pakkhigaṇā
pallalāni vanarājiyo nadī nerañjarā"ti. So taṃpi evaṃ parittakaṃ vitakkaṃ
gahetvā kāmavitakkaṃ akāsi, tenāha "uppajjati kāmavitakko"ti.
     Attabyābādhāyapīti attadukkhāyapi. Eseva nayo sabbattha. Kiṃ pana
mahāsattassa ubhayadukkhāya saṃvattanikavitakko 1- nāma atthīti. Natthi. Apariññāya 2-
ṭhitassa pana vitakko yāva ubhayabyādhāya saṃvattatīti evaṃ tāni 3- tīṇi nāmāni
labhati, tasmā evamāha. Paññānirodhikoti anuppannāya lokiyalokuttarāya
paññāya uppajjituṃ na deti, lokiyapaññaṃ pana aṭṭhasamāpattipañcābhiññāvasena
uppannaṃpi samucchinditvā khipatīti paññānirodhiko. Vighātapakkhikoti
dukkhakoṭṭhāsiko. Asaṅkhataṃ nibbānaṃ nāma, taṃ paccakkhaṃ kātuṃ na detīti
anibbānasaṃvattaniko. Abbhatthaṃ gacchatīti khayaṃ natthibhāvaṃ gacchati. Udakabubḷako 4- viya
nirujjhati. Pajahamevāti chaḍḍitameva. 5- Vinodamevāti vinīharitameva. 6- Byantameva 7-
naṃ akāsinti vigatantaṃ nissesaṃ parivaṭmaṃ paṭicchannameva naṃ akāsiṃ.
     [208] Byāpādavitakkoti na bodhisattassa parūpaghātappaṭisaṃyutto nāma
vitakko citte uppajjati, athassa ativassaaccuṇhaatisītādīni pana paṭicca
cittapariṇāmabhāvo hoti, taṃ sandhāya "byāpādavitakko"ti āha. Vihiṃsāvitakkoti na
mahāsattassa paresaṃ dukkhuppādapaṭisaṃyutto 8- vitakko uppajjati, citte pana
uddhatākāro anekaggatākāro hoti, taṃ gahetvā vihiṃsāvitakkaṃ akāsi.
Paṇṇasālādvāre nisinno hi sīhabyagghādike vāḷamige sūkarādayo khuddakamige
vihiṃsante passati, atha bodhisatto imasmiṃpi nāma akutobhaye araññe imesaṃ
tiracchānagatānaṃ paccatthikā uppajjanti, balavanto dubbale khādanti,
dubbalakhādakā 9- vattantīti kāruññaṃ uppādeti. Aññepi viḷārādayo
kukkuṭamūsikādīni khādente passati, gāmaṃ piṇḍāya paviṭṭho manusse
rājakammikehi upaddute
@Footnote: 1 cha.Ma. saṃvattanakavitakko  2 cha.Ma. apariññāyaṃ  3 cha.Ma. saṃvattatīti etāni
@4 cha.Ma. udakapupphuḷako  5 cha.Ma. pajahimeva  6 cha.Ma. nīharimeva  7 Sī., i. byanteva,
@Ma.mū 12/207/176 passitabbaṃ   8 cha.Ma. dukkhuppādana.....,  9 cha.Ma. balavantakhādikā

---------------------------------------------------------------------------------------------
page409.
Vadhabandhādīni anubhavante attano kasivāṇijjādīni kammāni katvā jīvituṃ na
labhantīti kāruññaṃ uppādeti, taṃ sandhāya "uppajjati vihiṃsāvitakko"ti āha.
Tathā tathāti tena tena kāraṇena. 1- Idaṃ vuttaṃ hoti:- kāmavitakkādīsu yaṃ yaṃ
vitakketi, yaṃ yaṃ vitakkaṃ pavatteti, tena tena cassākārena kāmavitakkādibhāveneva 2-
cetaso na hi hotīti. Pahāsi nekkhammavitakkanti nekkhammavitakkaṃ pajahati.
Bahulamakāsīti bahulaṃ akāsi. 3- Tassa taṃ kāmavitakkāya cittanti tassa taṃ cittaṃ
kāmavitakkatthāya. Yathā kāmavitakkasampayuttaṃ hoti, evameva 4- namatīti attho.
Sesapadesupi eseva nayo.
     Idāni atthadīpakaṃ 5- upamaṃ dassento seyyathāpītiādimāha. Tattha
kiṭṭhasambādheti sassasambādhe. Ākoṭṭeyyāti ujukaṃ piṭṭhikaṃ 6- pahareyya.
Paṭikoṭṭeyyāti tiriyaṃ phāsukāsu pahareyya. Sanniruddheyyāti āvaritvā
tiṭṭheyya. Sannivāreyyāti ito cito ca gantuṃ na dadeyya. Tatonidānanti tena
kāraṇena, evaṃ arakkhitānaṃ gunnaṃ paresaṃ sassakhādanakāraṇenāti attho. Bālo hi
gopālako evaṃ gāvo arakkhamāno "ayaṃ amhākaṃ bhattavetanaṃ khādati, ujuṃ gāvo rakkhituṃpi
na sakkoti, kulehi saddhiṃ veraṃ gaṇhāpetī"ti gosāmikānaṃpi santikā vadhādīni
pāpuṇāti, kiṭṭhasāmikānaṃpi. Paṇḍito pana imāni cattāri bhayāni sampassanto gāvo
phāsukaṃ 7- rakkhati, taṃ sandhāyetaṃ vuttaṃ. Ādīnavanti upaddavaṃ. Okāranti
lāmakabhāvaṃ, 8- khandhesu okāraṃ. 9- Saṅkilesanti saṅkiliṭṭhabhāvaṃ. Nekkhammeti
nekkhammamhi. Ānasaṃsanati visuddhipakkhaṃ. Vodānapakkhanti idamasseva 10- vevacanaṃ,
kusalānaṃ dhammānaṃ nekkhammamhi visuddhipakkhaṃ addasanti attho.
     [209] Nekkhammanti ca kāmehi nissaṭaṃ sabbaṃ kusalaṃ, ekadhamme
saṅgayhamāne nibbānameva. Tatridaṃ opammasaṃsandanaṃ:- kiṭṭhasambādhaṃ viya hi
rūpādiārammaṇaṃ, kūṭagāvo viya kūṭacittaṃ, paṇḍitagopālako viya bodhisatto,
catubbidhabhayaṃ viya attaparūbhayabyābādhāya saṃvattanavitakkā, 11- paṇḍitagopālassa
@Footnote: 1 cha.Ma. ākārena   2 cha.Ma. kāmavitakkādibhāvo   3 cha.Ma. karoti   4 cha.Ma. evamevaṃ
@5 cha.Ma. atthadīpikaṃ    6 cha.Ma. piṭṭhiyaṃ            7 cha.Ma. sādhukaṃ   8 cha.Ma. lāmakaṃ
@9 cha.Ma. otāraṃ    10 cha.Ma. idaṃ tasseva       11 cha.Ma.......vitakko

---------------------------------------------------------------------------------------------
page410.
Catubbidhaṃ bhayaṃ disvā kiṭṭhasambādhe appamādena gorakkhanaṃ viya bodhisattassa
chabbassāni padhānaṃ padahato attabyābādhādibhayaṃ disvā rūpādīsu ārammaṇesu
yathā kāmavitakkādayo na uppajjanti, evaṃ cittarakkhanaṃ. Paññāvuḍḍhikoti 1-
ādīsu anuppannāya lokiyalokuttarapaññāya uppādāya, uppannāya ca vuḍḍhiyā
saṃvattatīti paññāvuḍḍhiko. Na dukkhakoṭṭhāsāya saṃvattatīti avighātapakkhiko.
Nibbānadhātusacchikiriyāya saṃvattatīti nibbānasaṃvattaniko. Rattiñcepi taṃ bhikkhave
anuvitakkeyyanti sakalarattiñcepi taṃ vitakkaṃ pavatteyyaṃ. Tatonidānanti taṃmūlakaṃ.
Ohaññeyyāti ugghāṭiyeyya, uddhaccāya saṃvatteyyāti attho. Ārāti dūre.
Samādhimhāti upacārasamādhitopi appanāsamādhitopi. So kho ahaṃ bhikkhave
ajjhattameva cittanti so ahaṃ bhikkhave mā me cittaṃ samādhimhā dūre hotūti
ajjhattameva cittaṃ saṇṭhapemi, gocarajjhatte ṭhapemīti attho. Sannisādemīti
tattheva ca naṃ sannisīdāpemi. Ekodiṃ karomīti ekaggaṃ karomi. Samādahāmīti sammā
ādahāmi, suṭṭhu āropemīti attho. Mā me cittaṃ ugghāṭīti 2- mā mayhaṃ cittaṃ
ugghāṭayittha 3- mā uddhaccāya saṃvattatūti attho.
     [210] Uppajjati abyāpādavitakko .pe. Avihiṃsāvitakkoti ettha yo
so imāya heṭṭhā vuttataruṇavipassanāya saddhiṃ uppannavitakko kāmapaccanīkaṭṭhena
nekkhammavitakkoti vutto. Soyeva byāpādapaccanīkaṭṭhena abyāpādavitakkoti ca,
vihiṃsāpaccanīkaṭṭhena avihiṃsāvitakkoti ca vutto.
     Ettāvatā bodhisattassa samāpattiṃ nissāya vipassanāpaṭṭhapanakālo
kathito. Tassa 4- hi samādhipi taruṇo, vipassanāpi. Tassa vipassanaṃ paṭṭhapetvā
aticiraṃ nisinnassa kāyo kilamati, anto aggi viya uṭṭhahati, 5- kacchehi sedā
muccanti, matthakato usumā vaṭṭi viya uṭṭhahati, cittaṃ haññati vihaññati
vipphandati uddhataṃ hoti. 6- So puna samāpattiṃ samāpajjitvā taṃ paridametvā
mudukaṃ katvā
@Footnote: 1 cha.Ma. paññāvuddhiko. evamuparipi, Ma.mū. 12/209/177 saṃsandetabbaṃ
@2 cha.Ma. ūhaññīti, Ma. mū. 12/209/179 passitabbaṃ   3 cha.Ma. ugghāṭīyittha
@4 cha.Ma. yassa   5 Sī. upaṭṭhahati   6 cha.Ma. uddhataṃ hotīti pāṭhā na dissanti

---------------------------------------------------------------------------------------------
page411.
Samassāsetvā puna vipassanaṃ paṭṭhapeti. Tassa puna aticiraṃ nisinnassa tatheva
hoti. So puna samāpattiṃ samāpajjitvā tatheva karoti. Vipassanāya hi
bahūpakārā samāpatti.
     Yathā yodhassa phalakakoṭṭhako nāma bahūpakāro hoti, so taṃ nissāya
saṅgāmaṃva pavisati, tattha hatthīhipi assehipi yodhehipi saddhiṃ kammaṃ katvā āvudhesu
vā khīṇesu bhuñjitukāmatādibhāve vā sati nivattitvā phalakakoṭṭhakaṃ pavisitvā
āvudhāni gaṇhāti, vīmaṃsatipi, 1- bhuñjatipi, pānīyaṃ pivatipi, sannāhaṃpi
paṭisannayhati, taṃ taṃ katvā puna saṅgāmaṃ pavisati, tattha kammaṃ katvā puna
uccārādipīḷito vā kenacideva vā karaṇīyena phalakakoṭṭhakaṃ pavisati. Tattha santhambhitvā
puna saṅgāmaṃ pavisati, evaṃ yodhassa phalakakoṭṭhako viya vipassanāya bahūpakārā samāpatti.
     Samāpattiyā pana saṅgāmaṃ nittharaṇakayodhassa phalakakoṭṭhakatopi vipassanā
bahūpakārataRā. Kiñcāpi hi tattha 2- samāpattiṃ nissāya vipassanaṃ paṭṭhapeti,
vipassanā pana thāmajātā samāpattiṃpi rakkhati. Thāmajātaṃ karoti.
     Yathā hi thale nāvaṃpi nāvāya bhaṇḍaṃpi sakaṭabhāraṃ karonti. Udakaṃ
patvā pana sakaṭaṃpi sakaṭabhaṇḍaṃpi yuttagoṇepi nāvābhāraṃ karonti. Nāvā tiriyaṃ
sotaṃ chinditvā sotthinā supaṭṭanaṃ gacchati, evameva 3- kiñcāpi samāpattiṃ
nissāya vipassanaṃ paṭṭhapeti, vipassanā pana thāmajātā samāpattiṃpi rakkhati,
thāmajātaṃ karoti. Thalaṃ patvā sakaṭaṃ viya hi samāpatti. Udakaṃ patvā nāvā viya
vipassanā. Iti bodhisattassa ettāvatā samāpattiṃ nissāya vipassanāpaṭṭhapanakālo
kathitoti veditabbo.
     Yaññadevātiādi kaṇhapakkhe vuttānusāreneva veditabbaṃ, idhāpi
atthadīpakaṃ 4- upamaṃ dassetuṃ seyyathāpītiādimāha. Tattha gāmantasambhavesūti 5-
gāmantaāhaṭesu. Satikaraṇīyameva hotīti etā gāvoti satiuppādamattameva kātabbaṃ
hoti. Ito cito ca gantvā ākoṭanādikiccaṃ natthi. Ete dhammāti ete
@Footnote: 1 cha.Ma. vissamatipi  2 cha.Ma. tatthāti pāṭho na dissati   3 cha.Ma. evamevaṃ evamuparipi
@4 cha.Ma. atthadīpikaṃ  5 cha.Ma. gāmantasambhatesūti......, Ma.mū. 12/210/178 passitabbaṃ

---------------------------------------------------------------------------------------------
page412.
Samathavipassanādhammāti satuppādamattameva kātabbaṃ hoti. Iminā bodhisattassa
samathavipassanānaṃ thāmajātakālo kathito. Tadā kirassa samāpattiappanatthāya
nisinnassa aṭṭhasamāpattiyo ekāvajjanena āpāthaṃ āgacchanti, vipassanaṃ
paṭṭhapetvā nisinno satta anupassanā ekappahāreneva āruḷhova hoti.
     [215] Seyyathāpīti idha kiṃ dasseti? ayaṃ pāṭiyekko anusandhi,
Sattānañhi hitūpacāraṃ attano satthubhāvasampadaṃ ca dassento bhagavā imaṃ desanaṃ
ārabhi. Tattha araññeti aṭaviyaṃ. Pavaneti vanasaṇḍe. Atthato hi idaṃ dvayaṃ
ekameva, paṭhamassa pana dutiyaṃ vevacanaṃ. Ayogakkhemakāmoti catūhi yogehi khemaṃ
nibbhayaṭṭhānaṃ anicchanto bhayameva icchanto. Sovatthikoti sotthibhāvāvaho.
Pītigamanīyoti tuṭṭhiṃ gamanīyo. Pītagamanīyo"ti vā pāṭho. Pidaheyyāti sākhādīhi
thakeyya. Vivareyyāti visadaṃ mukhaṃ katvā vivaṭaṃ kareyya. Kummagganti
udakavanapabbatādīhi sanniruddhaṃ amaggaṃ. Odaheyya okacaranti tesaṃ oke caramānaṃ viya
ekadīpimigaṃ 1- ekasmiṃ ṭhāne ṭhapeyya. Okacārikanti dīgharajjuyā bandhitaṃyeva migiṃ.
     Migaluddako hi araññaṃ migānaṃ vasanaṭṭhānaṃ gantvā "idha vasanti, iminā
maggena nikkhamanti, ettha caranti, ettha pivanti, iminā maggena pavisantī"ti
sallakkhetvā maggaṃ pidhāya kummaggaṃ vivaritvā okacarañca okacārikañca ṭhapetvā
sayaṃ paṭicchannaṭṭhāne sattiṃ gahetvā tiṭṭhati, atha sāyaṇhasamaye migā akutobhaye
araññe caritvā pānīyaṃ pivanti 2- migapotakehi saddhiṃ kīḷamānā vasanaṭṭhānasantikaṃ
āgantvā okacarañca okacārikañca disvā "sahāyakā no āgatā bhavissantī"ti
nirāsaṅkā pavisanti, te maggaṃ pihitaṃ disvā "nāyaṃ maggo, ayaṃ maggo bhavissatī"ti
kummaggaṃ paṭipajjanti. Migaluddako na tāva kiñci karoti, paviṭṭhesu pana sabbapacchima
sanikaṃ 3- paharati, so uttasati, tato sabbe uttasitvā "bhayaṃ uppannan"ti purato
oloketvā 4- udakena vā vanena vā pabbatena vā sanniruddhaṃ maggaṃ disvā
ubhohi passehi aṅgulisaṅkhalikaṃ viya gahanavanaṃ pavisituṃ asakkontā paviṭṭhamaggeneva
@Footnote: 1 cha.Ma. ekaṃ dīpakamigaṃ             2 cha.Ma. pivitvā
@3 cha.Ma. saṇikaṃ evamuparipi           4 cha.Ma. olokentā

---------------------------------------------------------------------------------------------
page413.
Nikkhamituṃ ārabhanti. Luddako tesaṃ nivattabhāvaṃ 1- ñatvā ādito paṭṭhāya tiṃsaṃpi
cattāḷīsaṃpi mige ghāteti. Idaṃ satthārā 2- evañhi so bhikkhave mahāmigasaṅgho
aparena samayena anayabyasanaṃ āpajjeyyāti vuttaṃ.
     "nandirāgassetaṃ adhivacanaṃ, avijjāyetaṃ 3- adhivacanan"ti ettha yasmā
ime sattā avijjāya aññāṇā hutvā nandirāgena ābandhitvā rūpārammaṇādīni
upanītā vaṭṭadukkhasattiyā ghātaṃ labhanti. Tasmā bhagavā okacaraṃ nandirāgoti,
okacārikaṃ avijjāti katvā dassesi.
     Migaluddako hi ekadāpi tesaṃ sākhābhaṅgena sarīraṃ puñchitvā manussagandhaṃ
apanetvā okacaraṃ ekasmiṃ ṭhāne ṭhapetvā okacārikaṃ saha rajjuyā vissajjitvā
attānaṃ paṭicchādetvā sattiṃ ādāya okacarassa santike tiṭṭhati, okacārikā
migagaṇassa caraṇaṭṭhānābhimukhī gacchati. Taṃ disvā migā sīsāni ukkhipitvā tiṭṭhanti,
sāpi sīsaṃ ukkhipitvā tiṭṭhati, te "amhākaṃ samajātikā ayan"ti gocaraṃ gaṇhanti.
Sāpi tiṇāni khādantī viya sanikaṃ upagacchati. Āraññako 4- yūthapati migo tassā
vātaṃ labhitvā sakaparisaṃ 5- vissajjitvā tadabhimukho hoti.
     Sattānañhi navanavameva piyaṃ hoti. Okacārikā āraññakassa migassa
accāsannabhāvaṃ adatvā tadabhimukhīva pacchato paṭikkamitvā okacarassa santikaṃ
gacchati, yattha yatthassa 6- rajju laggati, tattha tattha khurena paharitvā moceti,
āraññako migo okacaraṃ disvā okacārikāya sammatto hutvā okacare usūyaṃ
katvā piṭṭhiṃ nāmetvā sīsaṃ kampento tiṭṭhati, tasmiṃ khaṇe sattiṃ jivhāya
lehantopi "kiṃ etan"ti na jānāti, okacaropi sacassa uparibhāgena taṃ migaṃ
paharituṃ sukhaṃ hoti, piṭṭhiṃ nāmeti. Sacassa heṭṭhābhāgena paharituṃ sukhaṃ hoti,
hadayaṃ unnāmeti. Atha luddako āraññakaṃ migaṃ sattiyā paharitvā tattheva ghātetvā
maṃsaṃ ādāya gacchati. Evameva yathā so migo okacārikāya sammatto okacare
usūyaṃ katvā sattiṃ jivhāya lehantopi kiñci na jānāti, tathā ime sattā
@Footnote: 1 cha.Ma. nivattanabhāvaṃ          2 cha.Ma. idaṃ sandhāya    3 ka. avijjāyeva
@4 cha.Ma. āraññiko evamuparipi   5 cha.Ma. sakabhariyaṃ       6 cha.Ma. yatthassā

---------------------------------------------------------------------------------------------
page414.
Avijjāya sammattā andhabhūtā kiñci ajānantā rūpādīsu nandirāgaṃ upagamma
vaṭṭadukkhasattiyā vadhaṃ labhantīti bhagavā okacaraṃ nandirāgoti, 1- okacārikaṃ avijjāti
katvā dasseti. 2-
     Iti kho bhikkhave vivaṭo mayā khemo maggoti iti kho bhikkhave mayā
imesaṃ sattānaṃ hitacaraṇena sammāsambodhiṃ patvā ahaṃ buddhosmīti tuṇhībhūtena
anisīditvā dhammacakkappavattanato paṭṭhāya dhammaṃ desentena vivaṭo khemo ariyo
aṭṭhaṅgiko maggo, pihito kummaggo, aññākoṇḍaññādīnaṃ 3- bhabbapuggalānaṃ
ohato okacaro nandirāgo dvedhā chetvā pāpito, nāsitā okacārikā
avijjā sabbena sabbaṃ samugghātitāti attano hitūpacāraṃ dasseti. 4- Sesaṃ
sabbattha uttānamevāti. 5-
                    Papañcasūdaniyā majjhimanikāyaṭṭhakathāya
                    dvedhāvitakkasuttavaṇṇanā niṭṭhitā.
                          ------------
@Footnote: 1 cha.Ma. nandīrāgo.....evamuparipi   2 cha.Ma. dassesi
@3 cha.Ma. aññātakoṇḍaññā.,..evamuparipi
@4 cha.Ma. dassesi    5 uttānatthamevāti

---------------------------------------------------------------------------------------------
page415.
                      10. Vitakkasaṇṭhānasuttavaṇṇanā
     [216] Evamme suttanti vitakkasaṇṭhānasuttaṃ.
     Tattha adhicittamanuyuttenāti dasakusalakammapathavasena uppannaṃ cittaṃ cittameva,
vipassanāpādakaṭṭhasamāpatticittaṃ tato cittato adhikaṃ cittanti adhicittaṃ.
Anuyuttenāti taṃ adhicittaṃ anuyuttena, tattha yuttappayuttenāti attho.
     Tatrāyaṃ bhikkhu purebhattaṃ piṇḍāya caritvā pacchābhattaṃ piṇḍapātappaṭikkanto
nisīdanaṃ ādāya asukasmiṃ rukkhamūle vā vanasaṇḍe vā pabbatapāde
vā pabbhāre vā samaṇadhammaṃ karissāmīti nikkhamantopi, tattha gantvā hatthehi
vā pādehi vā nisajjaṭṭhānato tiṇapaṇṇāni apanentopi 1- adhicittaṃ anuyuttoyeva.
Nisīditvā pana hatthapāde dhovitvā pallaṅkaṃ ābhujitvā mūlakammaṭṭhānaṃ gahetvā
viharantopi adhicittaṃ anuyuttoyeva.
     Nimittānīti kāraṇāni. Kālena kālanti samayena samayaṃ. 2- Nanu ca kammaṭṭhānaṃ
nāma muhuttaṃpi achaḍḍetvā nirantaraṃ nirantaraṃ manasikātabbaṃ, kasmā bhagavā
"kālena kālan"ti āhāti. Pāliyaṃ hi aṭṭhattiṃsa kammaṭṭhānāni vibhattāni,
tesu bhikkhunā attano cittarucitaṃ kammaṭṭhānaṃ gahetvā nisinnena yāva kocideva
upakkileso nuppajjati, tāva imesaṃ nimittānaṃ manasikārakiccaṃ natthi. Yadā pana
uppajjati, tadā imāni gahetvā citte uppannaṃ abbudaṃ nīharitabbanti
dassento evamāha.
     Chandūpasañhitāti chandasahagatā rāgasampayuttā. Imesaṃ pana tiṇṇaṃ
vitakkānaṃ khettañca ārammaṇañca jānitabbaṃ. Tattha chandūpasañhitānaṃ aṭaṭhalobha-
sahagatacittāni khettaṃ, dosūpasañhitānaṃ dve domanassasahagatāni, mohūpasañhitānaṃ
dvādasapi akusalacittāni. Vicikicchāuddhaccasampayuttacittāni pana dve etesaṃ
pāṭipuggalikaṃ khettaṃ. Sabbesaṃpi sattā ceva saṅkhārā ca ārammaṇāva, 3-
@Footnote: 1 Ma. upanentopi    2 cha.Ma. samaye samaye     3 cha.Ma. ārammaṇaṃ

---------------------------------------------------------------------------------------------
page416.
Iṭṭhāniṭṭhesu asamapekkhitesu hi sattesu ca saṅkhāresu ca te uppajjanti.
Aññaṃpi 1- nimittaṃ manasikātabbaṃ kusalūpasañhitanti tato nimittato aññaṃ
kusalanissita nimittaṃ manasikātabbaṃ. Tattha aññaṃ nimittaṃ nāma chanadūpasañhite vitakke
sattesu uppanne asubhabhāvanā aññaṃ nimittaṃ nāma. Saṅkhāresu uppanne
aniccamanasikāro aññaṃ nimittaṃ nāma. Dosūpasañhite sattesu uppanne
mettābhāvanā aññaṃ nimittaṃ nāma. Saṅkhāresu uppanne dhātumanasikāro aññaṃ
nimittaṃ nāma. Mohūpasañhite yattha katthaci uppanne pañcadhammaupanissayo aññaṃ
nimittaṃ nāma.
     Imassa hatthā vā sobhaṇā 2- pādā vātiādinā nayena hi sattesu lobhe
uppanne asubhato upasaṃharitabbaṃ. Kimhi sārattosi, kesesu sārattosi. Lomesu
.pe. Mutte 3- sārattosi. Ayaṃ attabhāvo nāma tīhi aṭṭhisatehi ussāhito, 4-
navahi nahārusatehi avabaddho, 5- navahi maṃsapesisatehi anulitto, allacammena
pariyonaddho, chavirāgena paṭicchanno, navahi vaṇamukhehi navanavutilomakūpasahassehi ca
asuci paggharati, kuṇapapūrito, duggandho, jeguccho, paṭikkūlo, dvattiṃsakuṇapasañcayo,
natthettha sāraṃ vā varaṃ vāti evaṃ asubhato upasaṃharantassa sattesu uppanno
lobho pahīyati, tenassa asubhato upasaṃharaṇaṃ aññaṃ nimittaṃ nāma hoti.
     Pattacīvarādīsu saṅkhāresu lobhe uppanne dvīhākārehi saṅkhāramajjhattataṃ
samuṭṭhapetīti satipaṭṭhānavaṇṇanāyaṃ vuttanayena assāmikatāvakālikabhāvavasena
manasikaroto so pahīyati, tenassa aniccato manasikāro aññaṃ nimittaṃ nāma
hoti, sattesu dose uppanne pana āghātavinayakakacopamādīnaṃ 6- vasena mettā
bhāvetabbā, taṃ bhāvayato doso pahīyati, tenassa mettābhāvanā aññaṃ nimittaṃ
nāma hoti. Khānukaṇṭakatiṇapaṇṇādīsu pana dose uppanne tvaṃ kassa kuppasi,
kiṃ paṭhavidhātuyā, udāhu āpodhātuyā, ko vā panāyaṃ kuppati nāma, kiṃ paṭhavīdhātu
@Footnote: 1 pāli. aññaṃ        2 cha.Ma. sobhanā        3 cha.Ma. muttesu
@4 cha.Ma. ussāpito    5 cha.Ma. ābaddho       6 cha.Ma......kacopamovādādīnaṃ

---------------------------------------------------------------------------------------------
page417.
Udāhu āpodhātūtiādinā nayena dhātumanasikāraṃ karontassa doso pahīyati,
tenassa dhātumanasikāro aññaṃ nimittaṃ nāma hoti.
     Mohe pana yattha katthaci uppanne:-
         "garusaṃvāso uddeso         uddiṭṭhaparipucchanaṃ
          kālena dhammassavanaṃ          ṭhānāṭṭhānavinicchayo
          pañca dhamme upanissāya       moho 1- pahīyatī"ti.
     Ime pañca dhammā upanissitabbā. Garuṃ upanissāya viharanto hi bhikkhu 2-
"ācariyo gāmappavesanaṃ anāpucchantassa vattakāle 3- vattaṃ akarontassa
ghaṭasataudakāharaṇādidaṇḍakammaṃ karotī"ti yattappaṭiyatto hoti, athassa moho pahīyati.
Uddesaṃ gaṇhantopi 4- "āciriyo uddesakāle uddesaṃ agaṇhantassa asādhukaṃ
5- sajjhāyantassa asajjhāyantassa ca daṇḍaṃ 5- karotī"ti yattappaṭiyatto hoti,
evaṃpissa moho pahīyati. Garubhāvanīye bhikkhū upasaṅkamitvā "idaṃ bhante kathaṃ imassa
ko attho"ti paripucchantopi kaṅkhaṃ vinodeti, evaṃpissa moho pahīyati. Kālena
dhammassavanaṭṭhānaṃ gantvā sakkaccaṃ dhammaṃ suṇantassāpi tesu tesu ṭhānesu attho
pākaṭo hoti. Evaṃpissa moho pahīyati. Idamassa kāraṇaṃ, idaṃ akāraṇanti 6-
ṭhānāṭṭhānavinicchaye cheko hoti, evaṃpissa moho pahīyati, tenassa pañca
dhamme upanissayo 7- aññaṃ nimittaṃ nāma hoti.
     Apica aṭṭhattiṃsāya ārammaṇesu yaṃkiñci bhāventassāpi ime vitakkā
pahīyanti. 8- Evaṃ imāni pañca 8- nimittāni ujuvipaccanīkāni paṭipakkhabhūtāni.
Imehi pahīnā rāgādayo supahīnā honti. Yathā hi aggiṃ allakaṭṭhehipi paṃsūhipi
sākhāhipi 9- pothetvā nibbāpentiyeva, udakaṃ pana aggissa ujuvipaccanīkaṃ, tena
nibbuto sunibbuto hoti, evamimehi nimittehi pahīnā rāgādayo supahīnā
honti. Tasmā etāni kathitānīti veditabbāni.
@Footnote: 1 cha.Ma. mohadhātu      2 ka.,Ma. viharato hi        3 cha.Ma. pattakāle
@4 ka.,Ma. gaṇhatopi     5-5 cha.Ma. sajjhāyantassa ca daṇḍakammaṃ  6 cha.Ma. na kāraṇanti
@7 cha.Ma. dhammūpanissayo   8-8 cha.Ma. pahīyanti eva. imāni pana  9 cha.Ma. sākhādīhipi

---------------------------------------------------------------------------------------------
page418.
     Kusalapasañhitanti 1- kusalanissitaṃ kusalassa paccayabhūtaṃ. Ajjhattamevāti
gocarajjhattameva palagaṇḍoti vaḍḍhakī. Sukhumāya āṇiyāti yaṃ āṇiṃ nīharitukāmo
hoti, tato sukhumatarāya sāradāruāṇattiyā. Oḷārikaṃ āṇinti candanaphalake vā
sāraphalake vā ākoṭitaṃ visamāṇiṃ. Abhinihaneyyāti 2- muggarena ākoṭento
haneyya. Abhinīhareyyāti 3- evaṃ abhihananto 4- phalakato nīhareyya. Abhinivatteyyāti
idāni bahū nikkhantāti 5- ñatvā hatthena cāletvā nikkaḍḍheyya. Tattha phalakaṃ
viya cittaṃ, phalake visamāṇi viya akusalavitakko, 6- sukhumāṇi viya
asubhabhāvanādikusalanimittaṃ, sukhumāṇiyā oḷārikāṇinīharaṇaṃ viya asubhabhāvanādīhi
kusalanimittehi tesaṃ vitakkānaṃ nīharaṇaṃ.
     [217] Ahikuṇapenātiādi atijegucchapaṭikkūlakuṇapadassanatthaṃ vuttaṃ.
Kaṇṭhe ālaggenāti 7- katthacideva paccatthikena ānetvā kaṇṭhe bandhena 8-
paṭimukkena. Aṭṭiyeyyāti aṭṭo dukkhito bhaveyya. Harāyeyyāti lajjeyya.
Jiguccheyyāti sañjātajiguccho bhaveyya.
     Pahīyantīti evaṃ imināpi kāraṇena ete akusalā dhammā sāvajjā
dukkhavipākāti attano paññābalena upaparikkhato ahikuṇapādīni viya jigucchantassa
pahīyanti. Yo pana attano paññābalena upaparikkhituṃ na sakkoti, tena ācariyaṃ
vā upajjhāyaṃ vā aññataraṃ vā garuṭṭhānīyaṃ sabrahmacāriṃ saṃghattheraṃ vā upasaṅkamitvā
gaṇḍiṃ paharitvā bhikkhusaṃghameva vā sannipātetvā ārocetabbaṃ, bahunnaṃ
hi sannipāte bhavissateva eko paṇḍitamanusso, svāyaṃ evaṃ etesu ādīnavo
daṭṭhabboti kathissati, 9- kāyavicchindanīyakathādīhi 10- vā pana te vitakke
niggaṇhissatīti.
     [218] Asatimanasikāro āpajjitabboti neva so vitakko saritabbo
na manasikātabbo, aññavihiteneva 11- bhavitabbaṃ. Yathā hi rūpaṃ apassitukāmo
puriso akkhīni nimmileyya, 12- evametaṃ mūlakammaṭṭhānaṃ gahetvā nisinnabhikkhunā
@Footnote: 1 cha.Ma. kusalūpasaṃhitanti      2,3 ka. abhihaneyYu...., abhinīhaneyyāti
@Ma.mū. 12/216/182 saṃsandetabbaṃ   4 cha.Ma. abhinihananto    5 cha.Ma. idāni
@bahunikkhantāti   6 cha.Ma. akusalavitakkā   7 cha.Ma., Sī., i. āsattenāti
@8 cha.Ma. baddhena, evamuparipi   9 cha.Ma. kathessati  10 Sī. kāyavicchandaniyakathādīhi
@11 cha.Ma. aññavihitakena   12 cha.Ma. nimīleyya

---------------------------------------------------------------------------------------------
page419.
Cittamhi vitakke uppanne aññavihitakena bhavitabbaṃ, evamassa so vitakko
pahīyati, tasmiṃ pahīne puna kammaṭṭhānaṃ gahetvā nisīditabbaṃ.
     Sace na pahīyati, uggaṇhato dhammakathāpāṭho 1- hoti, so mahāsaddena
sajjhāyitabbo. Evaṃpi ce aññavihitakassa sato so na pahīyati. Thavikāya muṭṭhipotthako
hoti, yattha ca buddhavaṇṇāpi dhammavaṇṇāpi likhitā honti, taṃ nīharitvā
cittena 2- aññavihitakena bhavitabbaṃ. Evaṃpi ce na pahīyati, thavikato araṇīsahitāni
nīharitvā "ayaṃ uttarāraṇī ayaṃ adharāraṇī"ti āvajjantena aññavihitakena
bhavitabbaṃ. Evaṃpi ce na pahīyati, sipāṭikaṃ nīharitvā "idaṃ ārakaṇḍakaṃ nāma,
ayaṃ pipphalako nāma, idaṃ nakhacchedanaṃ nāma, ayaṃ sūci nāmā"ti parikkhāraṃ
samannānentena aññavihitakena bhavitabbaṃ. Evaṃpi ce na pahīyati, sūciṃ gahetvā
cīvare jiṇṇaṭṭhānaṃ sibbantena aññavihitakena bhavitabbaṃ. Evaṃ yāva na pahīyati,
tāva taṃ taṃ kusalakammaṃ karontena aññavihitakena bhavitabbaṃ. Pahīne pana 3-
mūlakammaṭṭhānaṃ gahetvā nisīditabbaṃ, navakammaṃ pana na paṭṭhapetabbaṃ. Kasmā?
vitakke apacchinne 4- kammaṭṭhānamanasikārassa okāso na hoti.
     Porāṇakapaṇḍitā pana navakammaṃ katvāpi vitakkaṃ pacchindiṃsu. Tatridaṃ vatthu:-
     tissasāmaṇerassa kira upajjhāyo tissamahāvihāre vasati. Tissasāmaṇero
"bhante ukkaṇṭhitomhī"ti āha. Atha naṃ thero "imasmiṃ vihāre nhānaudakaṃ
dullabhaṃ, maṃ gahetvā cittalatāpabbataṃ 5- gacchāhī"ti āha. So tathā akāsi.
Tattha naṃ thero āha "ayaṃ vihāro accantasaṃghiko, ekaṃ puggalikaṭṭhānaṃ
karohī"ti. So sādhu bhanteti ādito paṭṭhāya saṃyuttanikāyaṃ 6- pabbhārasodhanaṃ
tejodhātukasiṇaparikammanti tīṇipi ekato ārabhitvā kammaṭṭhānaṃ appanaṃ pāpeti,
saṃyuttanikāyaṃ 6- pariyosāpesi, leṇakammaṃ paṭṭhapesi, 7- sabbaṃ katavā upajjhāyassa
saññaṃ adāsi. Upajjhāyo "dukkhena te sāmaṇera kataṃ, ajja tāva tvaṃyeva
vasāhī"ti āha. So taṃ rattiṃ leṇe vasanto utusappāyaṃ labhitvā vipassanaṃ
@Footnote: 1 cha.Ma. uggahito dhammakathāpabandho   2 cha.Ma. vācentena   3 cha.Ma. puna
@4 cha.Ma. pacchinne  5 cha.Ma. cittalapabbataṃ  6 cha.Ma. saṃyuttakanikāyaṃ
@7 cha.Ma. niṭṭhāpesi

---------------------------------------------------------------------------------------------
page420.
Vaḍḍhetvā arahattaṃ patvā tattheva parinibbāyi. Tassa dhātuyo gahetvā cetiyaṃ
akaṃsu, ajjāpi tissattherassa cetiyanti paññāyittha. 1- Idaṃ pabbaṃ asatipabbaṃ
nāma.
     [219] Imasmiṃ ṭhatvā vitakke niggaṇhituṃ asakkonto idha ṭhatvā
niggaṇhissatīti vitakkamūlabhedapabbaṃ dassento puna tassa ce bhikkhavetiādimāha.
Tattha vitakkasaṅkhārasaṇṭhānaṃ mamasikātabbanti saṅkharotīti saṅkhāro, paccayo, kāraṇaṃ
mūlanti attho. Santiṭṭhati etthāti saṇṭhānaṃ, vitakkasaṅkhārassa saṇṭhānaṃ
vitakkasaṅkhārasaṇṭhānaṃ, taṃ manasikātabbanti. Idaṃ vuttaṃ hoti, ayaṃ vitakko kiṃhetu
kiṃpaccayo 2- kiṃkāraṇā uppannoti vitakkānaṃ mūlañca mūlāmūlañca 3- manasikātabbanti.
Kiṃ nukho ahaṃ sīghaṃ gacchāmīti kena nukho kāraṇena ahaṃ sīghaṃ gacchāmi. Yannūnāhaṃ
sanikaṃ gaccheyyanti kiṃ me iminā sīghagamanena, sanikaṃ 4- gacchissāmīti cinteti. 5-
So sanikaṃ gaccheyyāti so evaṃ cintetvā sanikaṃ gaccheyya. Esa nayo sabbattha.
     Tattha tassa purisassa sīghagamanakālo viya imassa bhikkhuno vitakkasamāruḷhakālo,
tattha sanikagamanakālo viya imassa vitakkacāraparicchedakālo, 6- tassa
vitakkakālo 7- viya imassa vitakkacāre pacchinne mūlakammaṭṭhānaṃ vitakkāharaṇakālo, 8-
tassa nisinnakālo viya imassa vipassanaṃ vaḍḍhetvā arahattappattakālo,
tassa nipannakālo viya imassa nibbānārammaṇāya phalasamāpattiyā divasaṃ
vītivattanakālo. Tattha ime vitakkā kiṃhetukā kiṃpaccayāti vitakkānaṃ mūlamūlaṃ
gacchantassa vitakkacāro sithilo hoti. Tasmiṃ sithilībhūte matthakaṃ gacchante vitakkā
sabbaso nirujjhanti. Ayamattho duddubhajātakena 9- dīpetabbo:-
     sasakassa kira veluvarukkhamūle 10- niddāyantassa veluvapakkaṃ vaṇṭato
chijjitvā kaṇṇamūle patitaṃ. 11- So tassa saddena "paṭhavī bhijjatī"ti saññāya
uṭṭhahitvā vegena palāyi. Taṃ disvā purato aññepi catuppādā palāyiṃsu.
Tadā bodhisatto sīho hoti, so cintesi "ayaṃ paṭhavī nāma kappavināse
@Footnote: 1 cha.Ma. tissattheracetiyanti paññāyati   2 cha.Ma. kiṃpaccayā    3 cha.Ma. mūlamūlañca
@4 cha.Ma. saṇikaṃ, evamuparipi     5 cha.Ma. cintesi     6 cha.Ma. vitakkacārapacchedakālo
@7 cha.Ma. ṭhitakālo           8 cha.Ma. cittotaraṇakālo  9 Sī. daddabhajātakena
@10 cha.Ma. beluva....evamuparipi  11 Sī. pati

---------------------------------------------------------------------------------------------
page421.
Bhijjati, antarā paṭhavībhedo nāma natthi, yannūnāhaṃ mūlamūlaṃ gantvā
anuvijjeyyan"ti. So hatthināgato paṭṭhāya yāva sasakaṃ pucchi "tayā tāva 1- paṭhavī
bhijjamānā diṭṭhā"ti. So 2- "āma devā"ti āha. Sīho "ehi bho dassehī"ti.
Saso "na sakkomi sāmī"ti. "ehi re mā bhāyī"ti saṇhamudukena gahetvā
gato saso rukkhassa avidūre ṭhatvā:-
         "duddubhāyati bhaddante            yasmiṃ dese vasāmahaṃ
          ahampetaṃ na jānāmi            kimetaṃ duddubhāyatī"ti 3-
gāthamāha, bodhisatto "tvaṃ ettheva tiṭṭhāhī"ti 4- rukkhamūlaṃ gantvā sasakassa
nipannaṭṭhānaṃ addasa, beluvapakkaṃ addasa, uddhaṃ oloketvā vaṇṭaṃ addasa,
disvā "ayaṃ saso ettha nipanno, niddāyamāno imassa kaṇṇamūle patitassa
saddena `paṭhavī bhijjatī'ti evaṃsaññī hutvā palāyī"ti ñatvā taṃ kāraṇaṃ sasaṃ
pucchi, saso "āma devā"ti āha. Bodhisatto imaṃ gāthamāha:-
         "beluvaṃ patitaṃ sutvā             duddubhanti saso javi
          sasassa vacanaṃ sutvā             santattā migavāhinī"ti. 5-
     Tato bodhisatto "mā bhāyathā"ti migagaṇe assāsesi. Evaṃ vitakkānaṃ
mūlamūlaṃ gacchantassa vitakkā pahīyanti.
     [220] Imasmiṃ vitakkamūlabhedapabbe ṭhatvā vitakke niggaṇhituṃ
asakkontena pana evaṃ niggaṇhitabbāti idaṃpi 6- kāraṇaṃ dassento puna tassa
ce bhikkhavetiādimāha.
     Dantebhi dantamādhāyāti heṭṭhādante uparidantaṃ ṭhapetvā. Cetasā
cittanti kusalacittena akusalacittaṃ abhiniggaṇhitabbaṃ. Balavā purisoti yathā
thāmasampanno mahābalo puriso dubbalaṃ purisaṃ sīse vā gale vā khandhe vā
@Footnote: 1 cha.Ma. tāta   2 cha.Ma. saso    3 khu. jā. catukka. 27/586/142 duddubhāyajātaka (syā)
@4 cha.Ma. tiṭṭhā"ti   5 khu. jā. catukka. 27/587/143   6 cha.Ma. aparampi

---------------------------------------------------------------------------------------------
page422.
Gahetvā abhiniggaṇheyya abhinippīḷeyya abhisantāpeyya, santattaṃ, kilantaṃ
mucchāparetaṃ viya kareyya, evameva bhikkhunā vitakkehi saddhiṃ paṭimallena hutvā
"ke ca tumhe ko cāhan"ti abhibhavitvā "kāmaṃ taco ca nahāru ca aṭṭhi
ca avasissatu 1- sarīre upasussatu maṃsalohitan"ti 2- evaṃ mahāviriyaṃ paggayha
vitakkā niggaṇhitabbāti dassento imaṃ atthadīpakaṃ 3- upamaṃ āha. 4-
     [221] Yato ca kho 5- bhikkhaveti idaṃ mariyādabhājanīyaṃ nāma, taṃ uttānatthameva.
Yathā pana satthācariyo tiroraṭṭhā āgataṃ rājaputtaṃ pañcāvudhasippaṃ uggaṇhāpetvā
"gaccha, attano raṭṭhe rajjaṃ gaṇha, sace te antarāmagge corā uṭṭhahanti,
dhanunā kammaṃ katvā gaccha, sace te dhanu nassati vā bhijjati vā sattiyā
asinā"ti evaṃ pañcahipi āvudhehi kattabbaṃ dassetvā uyyojeti, so tathā
katvā sakaṃ raṭṭhaṃ gantvā rajjaṃ gahetvā rajjasiriṃ anubhoti, evameva bhagavā
adhicittamanuyuttaṃ bhikkhuṃ arahattagahaṇatthāya uyyojento "sacassa antarā
akusalavitakkā uppajjanti, aññanimittapabbe ṭhatvā te niggahetvā 6-
vipassanaṃ vaḍḍhetvā arahattaṃ pāpuṇissati, tattha asakkonto ādīnavapabbe
ṭhatvā, tatrāpi asakkonto asatipabbe ṭhatvā, tatrāpi asakkonto
vitakkamūlakabhedapabbe ṭhatvā, tatrāpi asakkonto abhiniggaṇhanapabbe ṭhatvā vitakke
niggaṇhitvā vipassanaṃ vaḍḍhetvā arahattaṃ pāpuṇissatī"ti imāni pañca
pabbāni desesi.
     Vasī vitakkapariyāyapathesūti vitakkavārapathesu ciṇṇavasī paguṇavasīti vuccati.
Yaṃ vitakkaṃ ākaṅkhissatīti  idamassa vasībhāvākāradassanatthaṃ vuttaṃ. Ayaṃ hi pubbe
yaṃ vitakkaṃ vitakketukāmo hoti, taṃ na vitakketi. Yaṃ na vitakketukāmo hoti,
taṃ vitakketi. Idāni pana vasībhūtattā yaṃ vitakkaṃ vitakketukāmo hoti, taṃyeva
@Footnote: 1 ka. avasussatu   2 aṅ. duka. 20/5/50 upaññātasutta.  3 cha.Ma. atthadīpikaṃ......
@evamuparipi     4 cha.Ma. āhari   5 Sī., i., cha.Ma. yato kho,
@6 cha.Ma. niggaṇhitvā

---------------------------------------------------------------------------------------------
page423.
Vitakketi. Yaṃ na vitakketukāmo, na taṃ vitakketi. Tena vuttaṃ "yaṃ vitakkaṃ
ākaṅkhissati, taṃ vitakkaṃ vitakkessati. Yaṃ vitakkaṃ na ākaṅkhissati, na taṃ vitakkaṃ
vitakkessatī"ti. Acchecchi taṇhantiādi sabbāsavasutte vuttamevāti.
                    Papañcasūdaniyā majjhimanikāyaṭṭhakathāya
                    vitakkasaṇṭhānasuttavaṇṇanā niṭṭhitā.
                           Sīhanādavaggassa
                       dutiyavaggavaṇṇanā niṭṭhitā.
                           ----------
                         Mūlapaṇṇāsakaṭṭhakathāya
                            paṭhamo bhāgo
                             niṭṭhito.
