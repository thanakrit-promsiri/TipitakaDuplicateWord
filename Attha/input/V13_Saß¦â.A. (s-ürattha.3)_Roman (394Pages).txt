AṬṬHAKATHĀ Book 13 : PĀḶI ROMAN
Saṃ.A. (sārattha.3)

Page 1-100.

page1.
                   Sāratthappakāsinī nāma saṃyuttanikāyaṭṭhakathā
                         saḷāyatanavaggavaṇṇanā
                           -----------
                namo tassa bhagavato arahato sammāsambuddhassa.
                          1. Saḷāyatanasaṃyutta
                           1. Aniccavagga
                      1. Ajjhattāniccasuttavaṇṇanā
     [1] Saḷāyatanavaggassa paṭhame cakkhunti dve cakkhūni ñāṇacakkhu ceva
maṃsacakkhu ca. Tattha ñāṇacakkhu pañcavidhaṃ buddhacakkhu dhammacakkhu samantacakkhu
dibbacakkhu paññācakkhūti. Tesu buddhacakkhu nāma āsayānusayañāṇañceva
indriyaparopariyattañāṇañca, yaṃ "buddhacakkhunā lokaṃ volokento"ti 1- āgataṃ.
Dhammacakkhu nāma heṭṭhimā tayo maggā tīṇi ca phalāni, yaṃ "virajaṃ vītamalaṃ dhammacakkhuṃ
udapādī"ti 2- āgataṃ. Samantacakkhu nāma sabbaññutañāṇaṃ, yaṃ "pāsādamāruyha
samantacakkhū"ti 3- āgataṃ. Dibbacakkhu nāma ālokapharaṇena uppannaṃ ñāṇaṃ, yaṃ
"dibbena cakkhunā visuddhenā"ti  4- āgataṃ. Paññācakkhu nāma catusaccaparicchedakañāṇaṃ,
yaṃ "cakkhuṃ udapādī"ti 5- āgataṃ.
      Maṃsacakkhupi duvidhaṃ sasambhāracakkhu pasādacakkhūti. Tesu yvāyaṃ akkhikūpake
akkhipaṭalehi parivārito maṃsapiṇḍo, yattha catasso dhātuyo vaṇṇagandharasojā
@Footnote: 1 vi. mahā. 4/9/9, Ma.mū. 12/283/244, Ma.Ma. 13/339/321
@2 vi. mahā. 4/16/15, Ma.Ma. 13/395/378
@3 vi. mahā. 4/8/8,Ma. mū. 12/282/243, Ma.Ma. 13/338/320
@4 vi. mahāvi. 1/13/6           5 vi. mahā. 4/16/15

---------------------------------------------------------------------------------------------
page2.
Sambhavo jīvitaṃ bhāvo cakkhupasādo kāyapasādoti saṅkhepato terasa sambhārā
honti. Vitthārato pana catasso dhātuyo vaṇṇagandharasojā sambhavoti ime
nava catusamuṭṭhānavasena chattiṃsa, jīvitaṃ bhāvo cakkhupasādo kāyapasādoti ime
kammasamuṭṭhānā tāva cattāroti cattāḷīsa sambhārā honti. Idaṃ sasambhāracakkhu
nāma. Yaṃ panettha setamaṇḍalaparicchinnena kaṇhamaṇḍalena parivārite diṭṭhamaṇḍale 1-
sanniviṭṭhaṃ rūpadassanasamatthaṃ pasādamattaṃ, idaṃ pasādacakkhu nāma. Tassa tato
paresañca sotādīnaṃ vitthārakathā visuddhimagge vuttāva.
      Tattha yadidaṃ pasādacakkhu, taṃ gahetvā bhagavā cakkhuṃ bhikkhave aniccantiādimāha.
Tattha "catūhi kāraṇehi aniccaṃ udayabbayavantatāyā"tiādinā nayena
vitthārakathā heṭṭhā pakāsitāyeva. Sotampi 2-  pasādasotameva adhippetaṃ, tathā
ghānajivhakāyā. Manoti tebhūmakasammasanacāracittaṃ. Iti idaṃ suttaṃ chasu
ajjhattikāyatanesu tīṇi lakkhaṇāni dassetvā kathite bujjhanakānaṃ ajjhāsayena vuttaṃ.
                     2-3. Ajjhattadukkhasuttādivaṇṇanā
      [2-3] Dutiyaṃ dve lakkhaṇāni, tatiyaṃ ekalakkhaṇaṃ dassetvā kathite
bujjhanakānaṃ ajjhāsayena vuttaṃ. Sesāni pana tehi sallakkhitāni ca 3- ettakeneva
taṃ 4- sallakkhessantīti.
                     4-6. Bāhirāniccasuttādivaṇṇanā
      [4-6] Catutthe rūpagandharasaphoṭṭhabbā catusamuṭṭhānā, saddo dvisamuṭṭhāno,
dhammāti tebhūmakadhammārammaṇaṃ. Idampi bāhiresu chasu āyatanesu tilakkhaṇaṃ dassetvā
@Footnote: 1 cha.Ma. diṭṭhimaṇḍale            2 ka. sotañca
@3 cha.Ma. vā                  4 Sī. vā taṃ, cha.Ma. vā

---------------------------------------------------------------------------------------------
page3.
Kathite bujjhanakānaṃ vasena vuttaṃ. Pañcame chaṭṭhe ca dutiyatatiyesu vuttasadisova
nayo.
                7-12. Ajjhattāniccātītānāgatasuttādivaṇṇanā
      [7-12] Sattamādīni atītānāgatesu cakkhādīsu aniccalakkhaṇādīni
sallakkhetvā paccuppannesu balavagāhena kilamantānaṃ vasena vuttāni. Sesaṃ
sabbattha heṭṭhā vuttanayamevāti.
                         Aniccavaggo paṭhamo.
                           -----------
                            2. Yamakavagga
                   1-4. Paṭhamapubbesambodhasuttādivaṇṇanā
      [13-16] Yamakavaggassa paṭhamadutiyesu ajjhattikānanti ajjhattajjhattavasena
ajjhattikānaṃ. So pana nesaṃ ajjhattikabhāvo chandarāgassa adhimattabalavatāya
veditabbo. Manussānaṃ hi antogharaṃ viya cha ajjhattikāyatanāni, gharūpacāraṃ
viya cha bāhirāyatanāni. Yathā nesaṃ puttadāradhanadhaññapuṇṇe antoghare
chandarāgo adhimattabalavā hoti, tattha kassaci pavisituṃ na denti, appamattena
bhājanasaddamattenāpi "kiṃ etan"ti vattāro bhavanti, evameva chasu ajjhattikesu
āyatanesu adhimattabalavachandarāgoti. Iti imāya chandarāgabalavatāya tāni
"ajjhattikānī"ti vuttāni. Gharūpacāre pana no tathā balavā hoti, tattha
carante manussepi catuppadānipi na sahasā nivārenti. Kiñacāpi na nivārenti,
anicchantā pana paṃsupacchimattampi gahituṃ na denti. 1- Iti nesaṃ tattha na
@Footnote: 1 ka. na vārenti

---------------------------------------------------------------------------------------------
page4.
Adhimattabalavachandarāgo hoti. Rūpādīsupi tatheva na adhimattabalavachandarāgo, tasmā
tāni "bāhirānī"ti vuttāni. Vitthārato pana ajjhattikabāhirakathā visuddhimagge
vuttāva. Sesaṃ dvīsupi suttesu heṭṭhā vuttanayameva. Tathā tatiyacatutthesu.
                   5-6. Paṭhamanoceassādasuttādivaṇṇanā
      [17-18] Pañcame nissaṭāti nikkhantā. Visaññuttāti nosaṃyuttā.
Vippamuttāti noadhimuttā. Vimariyādikatena cetasāti nimmariyādīkatena cetasā.
Yaṃ hi kilesajātaṃ vā vaṭṭaṃ vā appahīnaṃ hoti, tena sekhānaṃ cittaṃ
samariyādīkataṃ nāma. Yaṃ pahīnaṃ, tena vimariyādīkataṃ. Idha pana sabbaso kisesānañceva
vaṭṭassa ca pahīnattā vimariyādīkatena kilesavaṭṭamariyādaṃ atikkantena cittena
vihariṃsūti attho. Chaṭṭhepi eseva nayo. Chasupi panetesu catusaccameva kathitanti
veditabbaṃ.
                     7-10. Paṭhamābhinandasuttavaṇṇanā
      [19-22] Sattamādīsu catūsu vaṭṭavivaṭṭameva kathitaṃ.  anupubbikathā 1- pana
nesaṃ heṭṭhā vuttanayeneva veditabbāti.
                          Yamakavaggo dutiyo
                           ----------
                            3. Sabbavagga
                        1. Sabbasuttādivaṇṇanā
      [23] Sabbavaggassa paṭhame sabbaṃ vo bhikkhaveti sabbaṃ nāma catubbidhaṃ
sabbasabbaṃ āyatanasabbaṃ sakkāyasabbaṃ padesasabbanti. Tattha:-
@Footnote: 1 cha. anupubbakathā

---------------------------------------------------------------------------------------------
page5.
                    "na tassa addiṭṭhamidhatthi kiñci
                     atho aviññātamajānitabbaṃ
                     sabbaṃ abhiññāsi yadatthi neyyaṃ
                     tathāgato tena samantacakkhū"ti 1-
idaṃ sabbasabbaṃ nāma. "sabbaṃ vo bhikkhave desissāmi, taṃ suṇāthā"ti 2- idaṃ
āyatanasabbaṃ nāma. "sabbadhammamūlapariyāyaṃ vo bhikkhave desissāmī"ti 3- idaṃ
sakkāyasabbaṃ nāma. "sabbadhammesu vā pana paṭhamasamannāhāro  uppajjati cittaṃ
mano mānasaṃ .pe. Tajjāmanodhātū"ti 4- idaṃ padesasabbaṃ nāma. Iti
pañcā rammaṇamattaṃ padesasabbaṃ. Tebhūmakadhammā sakkāyasabbaṃ. Catubhūmakadhammā
āyatanasabbaṃ. Yaṅkiñci neyyaṃ sabbasabbaṃ. Padesasabbaṃ sakkāyasabbaṃ na pāpuṇāti,
sakkāyasabbaṃ āyatanasabbaṃ na pāpuṇāti, āyatanasabbaṃ sabbasabbaṃ na pāpuṇāti.
Kasmā? sabbaññutañāṇassa ayaṃ nāma dhammo ārammaṇaṃ na hotīti natthitāya.
Imasmiṃ pana sutte āyatanasabbaṃ adhippetaṃ.
      Paccakkhāyāti paṭikkhipitvā. Vācāvatthukamevassāti vācāya vattabbaṃ
vatthumattakameva bhaveyya. Imāni pana dvādasāyatanāni atikkamitvā ayaṃ nāma
añño sabhāvadhammo atthīti dassetuṃ na sakkuṇeyya. Puṭṭho ca na sampāyeyyāti
"katamaṃ aññaṃ sabbaṃ nāmā"ti pucchito "idaṃ nāmā"ti vacanena sampādetuṃ na sakkuṇeyya.
Vighātaṃ āpajjeyyāti dukkhaṃ āpajjeyya. Yathā taṃ bhikkhave avisayasminti
ettha tanti nipātamattaṃ. Yathāti kāraṇavacanaṃ, yasmā avisaye puṭṭhoti attho.
Avisayasmiṃ hi sattānaṃ vighātova hoti, kūṭāgāramattasilaṃ sīsena ukkhipitvā
gambhīre udake taraṇaṃ avisayo, tathā candimasūriyānaṃ ākaḍḍhitvā pātanaṃ, tasmiṃ
avisaye vāyamanto vighātameva āpajjati, evaṃ imasmimpi avisaye vighātameva
āpajjeyyāti adhippāyo.
@Footnote: 1 khu.mahā. 29/272/436, khu.cūḷa. 30/216/113, khu.paṭi. 31/291/193
@2 saṃ.saḷā. 18/24/19   3 Ma.mū. 12/1/1    4  abhi.vi. 35/184/104

---------------------------------------------------------------------------------------------
page6.
                         2. Pahānasuttavaṇṇanā
     [24] Dutiye sabbappahānāyāti sabbassa pahānāya. Cakkhusamphassapaccayā
uppajjati vedayitanti cakkhusamphassaṃ mūlapaccayaṃ katvā uppannā sampaṭicchanna-
santīraṇavoṭṭhabbajavanavedanā. Cakkhuviññāṇasampayuttāya pana vattabbameva natthi.
Sotadvārādivedanāpaccayādīsupi eseva nayo. Ettha pana manoti bhavaṅgacittaṃ.
Dhammāti ārammaṇaṃ. Manoviññāṇanti sahāvajjanakaṃ javanaṃ. Manosamphassoti
bhavaṅgasahajāto samphasso. Vedayitanti sahāvajjanavedanāya javanavedanā.
Bhavaṅgasampayuttāya pana vattabbameva natthi. Āvajjanaṃ bhavaṅgato amocetvā
manoti sahāvajjanena bhavaṅgaṃ daṭaṭhabbaṃ. Dhammāti ārammaṇaṃ. Manoviññāṇanti
javanaviññāṇaṃ. Manosamphassoti bhavaṅgasahajāto samphasso. Vedayitanti javanasahajātā
vedanā. Sahāvajjanena bhavaṅgasahajātāpi vattatiyeva. Yā panettha 1- desanā
anusiṭṭhiāṇā, 2- ayaṃ paṇṇatti nāmāti.
                    3. Abhiññāpariññāpahānasuttavaṇṇanā
     [25] Tatiye sabbaṃ abhiññā pariññā pahānāyāti sabbaṃ abhijānitvā
parijānitvā pajahanatthāya. Abhiññā pariññā pahātabbanti abhijānitvā
parijānitvā pahātabbaṃ. Sesaṃ vuttanayeneva veditabbaṃ.
                      4. Paṭhamaaparijānanasuttavaṇṇanā
     [26] Catutthe anabhijānaṃ aparijānaṃ avirājayaṃ appajahanti anabhijānanto
aparijānanto avirājento appajahanto. Ettha ca avirājentoti avigacchāpento. 3-
Iti imasmiṃ sutte tissopi pariññā kathitā honti. "abhijānan"ti hi vacanena
@Footnote: 1 ṭīkā. yāpi ca       2 ka. anusandhisāsanaṃ     3 ka. avitacchāpento

---------------------------------------------------------------------------------------------
page7.
Ñātapariññā kathitā, "parijānan"ti vacanena tīraṇapariññā, "virājayaṃ pajahan"ti
dvīhi pahānapariññāti.
                      5. Dutiyaaparijānanasuttavaṇṇanā
     [27] Pañcame cakkhuviññāṇaviññātabbā dhammāti heṭṭhā gahitarūpameva
gaṇhitvā dasseti. Heṭaṭhā vā āpāthagataṃ gahitaṃ, idha anāpāthagataṃ. Idaṃ panettha
sanniṭṭhānaṃ:- heṭṭhā āpāthagatampi anāpāthagatampi gahitameva, idha pana
cakkhuviññāṇasampayuttā tayo khandhā. Te hi cakkhuviññāṇena saha viññātabbattā
"cakkhuviññāṇaviññātabbā"ti vuttā. Sesapadesupi eseva nayo.
                        6. Ādittasuttavaṇṇanā
     [28] Chaṭṭhe gayāsīseti gayāgāmassa hi avidūre gayāti ekā pokkharaṇīpi
atthi nadīpi, gayāsīsanāmako hatthikumbhasadiso piṭṭhipāsāṇopi, yattha bhikkhusahassassapi
okāso pahoti, bhagavā tattha viharati. Tena vuttaṃ "gayāsīse"ti. Bhikkhū
āmantesīti tesaṃ sappāyadhammadesanaṃ vicinitvā taṃ desessāmīti āmantesi.
     Tatrāyaṃ anupubbikathā:- ito kira dvānavute kappe mahindo nāma
rājā ahosi. Tassa jeṭṭhaputto pusso 1- nāma, so pūritapāramī pacchimabhavikasatto,
paripākagate ñāṇe bodhimaṇḍaṃ āruyha sabbaññutaṃ paṭivijjhi. Rañño kaniṭṭhaputto
tassa aggasāvako ahosi, purohitaputto dutiyasāvako. Rājā cintesi "mayhaṃ
jeṭṭhaputto nikkhamitvā buddho jāto, kaniṭṭhaputto aggasāvako, purohitaputto
dutiyasāvako"ti. So "amhākaṃyeva buddho, amhākaṃ dhammo, amhākaṃ saṃgho"ti
vihāraṃ kāretvā vihāradvārakoṭṭhakato yāva attano gharadvārā ubhato
@Footnote: 1 cha.Ma. phusso

---------------------------------------------------------------------------------------------
page8.
Veḷubhittikuṭikāhi 1- parikkhipitvā matthake suvaṇṇatārakakhacita-
samosaritagandhadāmamālādāmavitānaṃ bandhāpetvā heṭṭhā rajatavaṇṇaṃ
vālikaṃ santharitvā pupphāni vikirāpetvā tena maggena bhagavato
āgamanaṃ kāresi.
     Satthā vihārasmiṃyeva ṭhito cīvaraṃ pārupitvā antosāṇiyāva saddhiṃ bhikkhusaṃghena
rājagehaṃ āgacchati, katabhattakicco antosāṇiyāva gacchati. Koci kaṭacchubhikkhāmattampi
dātuṃ na labhati. Tato nāgarā ujjhāyiṃsu "buddho loke uppanno, na ca mayaṃ
puññāni kātuṃ labhāma. Yathā hi candimasūriyā sabbesaṃ ālokaṃ karonti, evaṃ
buddhā nāma sabbesaṃ hitatthāya uppajjanti, ayaṃ pana rājā sabbesaṃ
puññacetanaṃ 2- attanoyeva anto pavesetī"ti.
     Tassa ca rañño aññe tayo puttā atthi, nāgarā tehi saddhiṃ ekato
hutvā sammantayiṃsu "rājakulehi saddhiṃ aṭṭo nāma natthi, ekaṃ upāyaṃ karomā"ti.
Te paccante core uṭṭhāpetvā "katipayā gāmā pahaṭā"ti sāsanaṃ āharāpetvā
rañño ārocayiṃsu. Rājā putte pakkosāpetvā "tātā ahaṃ mahallako, gacchatha
core vūpasamethā"ti pesesi. Payuttacorā ito cito ca avippakiritvā 3- tesaṃ
santikameva āgamiṃsu. Te anāvāse gāmeva pesetvā 4- "vūpasamitā corā"ti
āgantvā rājānaṃ vanditvā aṭṭhaṃsu.
     Rājā tuṭṭho "tātā varaṃ vo demī"ti āha. Te adhivāsetvā gantvā
nāgarehi saddhiṃ mantayiṃsu "raññā amhākaṃ varo dinno, kiṃ gaṇhāmā"ti.
Ayyaputtā tumhākaṃ hatthiassādayo na dullabhā, buddharatanaṃ pana dullabhaṃ, na
sabbakālaṃ uppajjati, tumhākaṃ jeṭṭhabhātikassa pussabuddhassa paṭijagganavaraṃ
@Footnote: 1 Sī. veḷukiṭikāhi, ka. veḷukaṭṭhakāhi        2 Sī. puññakkhettaṃ
@3 ka. vippakiritvā                 4 cha.Ma. gāme vāsetvā

---------------------------------------------------------------------------------------------
page9.
Gaṇhathāti. Te "evaṃ karissāmā"ti nāgarānaṃ paṭissuṇitvā katamassukammā
nhātānulittā 1- rañño santikaṃ gantvā "deva no varaṃ dethā"ti yāciṃsu. Kiṃ
gaṇhissatha tātāti. Deva amhākaṃ hatthiassādīhi attho natthi, jeṭṭhabhātikassa
no pussabuddhassa 2- paṭijagganavaraṃ dethāti. "ayaṃ varo na sakkā mayā jīvamānena
dātun"ti dve kaṇṇe pidahi. 3- "deva na tumhe amhehi balakkārena varaṃ
dāpitā, tumhehi attano ruciyā tuṭṭhehi dinno, kiṃ deva rājakulassa dve
kathā vaṭṭantī"ti saccavāditāya bhaṇiṃsu. 4-
     Rājā vinivattituṃ alabhanto "tātā satta saṃvacchare satta māse satta ca
divase upaṭṭhahitvā tumhākaṃ dassāmī"ti āha. Sundaraṃ deva pāṭibhogaṃ dethāti.
Kissa pāṭibhogaṃ tātāti. Ettakaṃ kālaṃ amaraṇapāṭibhogaṃ dethāti. Tātā
ayuttapāṭibhogaṃ dāpetha, na sakkā evaṃ pāṭibhogaṃ dātuṃ, tiṇagge ussāvabindusadisaṃ
sattānaṃ jīvitanti. No ce deva pāṭibhogaṃ detha, mayaṃ antarā matā kiṃ kusalaṃ
karissāmāti. Tenahi tātā cha saṃvaccharāni dethāti. Na sakkā devāti. Tenahi
pañca, cattāri, tīṇi, dve, ekaṃ saṃvaccharaṃ detha. Satta, cha māse detha .pe.
Māsaḍḍhamattaṃ dethāti. Na sakkā devāti. Tenahi divasamattaṃ dethāti. Sādhu
devāti satta divase sampaṭicchiṃsu. Rājā satta saṃvacchare satta māse satta
divase kattabbasakkāraṃ sattasuyeva divasesu akāsi.
     Tato puttānaṃ vasanaṭṭhānaṃ satthāraṃ pesetuṃ aṭṭhausabhavitthataṃ maggaṃ
alaṅkārāpesi, majjhaṭṭhāne catuusabhappamāṇaṃ padesaṃ hatthīhi maddāpetvā
kasiṇamaṇḍalasadisaṃ katvā vālikāya santharāpetvā pupphābhikiṇṇaṃ akāsi, tattha tattha
kadaliyo ca puṇṇaghaṭe ca ṭhapāpetvā dhajapaṭākā ukkhipāpesi. Usabhe usabhe pokkharaṇiṃ
khanāpesi, aparabhāge dvīsu passesu gandhamālāpupaphāpaṇe pasārāpesi.
@Footnote: 1 cha.Ma. sunhātā suvilittā  2 cha.Ma. phussabuddhassa  3 Sī.,ka. dve kaṇṇepi thakesi
@4 Sī. vaṭṭanti, mayaṃ saccavāditāya gaṇhimhāti āhaṃsu,
@ka. vaṭṭatīti saccavāditāya gaṇhiṃsu

---------------------------------------------------------------------------------------------
page10.
Majjhaṭṭhāne catuusabhavitthārassa alaṅkatamaggassa ubhosu passesu dve dve
usabhavitthāramagge khāṇukaṇṭake harāpetvā daṇḍadīpikāyo kārāpesi. Rājaputtāpi
attano āṇāpavattiṭṭhāne soḷasausabhamaggaṃ tatheva alaṅkārāpesuṃ.
     Rājā attano āṇāpavattiṭṭhānassa kedārasīmaṃ gantvā satthāraṃ vanditvā
paridevamāno "tātā mayhaṃ dakkhiṇakkhiṃ uppāṭetvā gaṇhantā viya gacchatha. Evaṃ
gaṇhitvā gatā pana buddhānaṃ anucchavikaṃ kareyyātha, mā surāsoṇḍā viya
pamattā vicaritthā"ti āha. Te "jānissāma mayaṃ devā"ti satthāraṃ gahetvā gatā
vihāraṃ kāretvā satthu niyyātetvā tattha satthāraṃ paṭijaggantā kālena therāsane,
kālena majjhimāsane, kālena saṃghanavakāsane tiṭṭhanti. Dānaṃ upaparikkhamānānaṃ 1-
tiṇṇampi janānaṃ 2- ekasadisameva ahosi. Te upakaṭṭhāya vassūpanāyikāya cintayiṃsu
"kathaṃ nu kho satthu ajjhāsayaṃ gaṇheyyāmā"ti. Atha nesaṃ etadahosi "buddhā nāma
dhammagaruno na āmisagaruno, sīle patiṭṭhamānā 3- mayaṃ satthu ajjhāsayaṃ gahetuṃ
sakkhissāmā"ti dānasaṃvidhāyake manusse pakkosāpetvā "tātā imināva nīhārena
yāgubhattakhādanīyādīni sampādentā dānaṃ pavattethā"ti vatvā dānasaṃvidahanapalibodhaṃ
chindiṃsu.
     Atha nesaṃ jeṭṭhabhātā pañcasate purise ādāya dasasīlesu patiṭṭhāya dve
kāsāyāni acchādetvā kappiyaṃ udakaṃ paribhuñjamāno vāsaṃ kappesi. Majjhimo
tīhi, kaniṭṭho dvīhi purisasatehi saddhiṃ tatheva paṭipajji. Te yāvajīvaṃ satthāraṃ
upaṭṭhahiṃsu. Satthā tesaṃyeva santike parinibbāyi.
     Tepi kālaṃ katvā tato paṭṭhāya dvānavutikappe manussalokato devalokaṃ, devalokato
ca manussalokaṃ saṃsarantā amhākaṃ satthu kāle devalokā cavitvā manussaloke
@Footnote: 1 Sī. upaparikkhamānā, ka. upaparikkhaya   2 Sī. janānaṃ dānaṃ   3 ka. patiṭṭhāya

---------------------------------------------------------------------------------------------
page11.
Nibbattiṃsu. Tesaṃ dānagge byāvaṭo 1- mahāamacco aṅgamagadhānaṃ rājā bimbisāro
hutvā nibbatti. Te tasseva rañño raṭṭhe brāhmaṇamahāsālakule nibbattiṃsu.
Jeṭṭhabhātā jeṭṭhova jāto, majjhimakaniṭṭhā majjhimakaniṭṭhāyeva.  yepi tesaṃ
parivāramanussā, te parivāramanussāva jātā. Te vuḍḍhimanvāya tayopi janā taṃ
purisasahassaṃ ādāya nikkhamitvā tāpasā hutvā uruvelāyaṃ nadītīreyeva vasiṃsu.
Aṅgamagadhavāsino māse māse tesaṃ mahāsakkāraṃ abhiharanti.
     Atha amhākaṃ bodhisatto katābhinikkhamano anupubbena sabbaññutaṃ patvā
pavattitapavaradhammacakko yasādayo kulaputte vinetvā saṭṭhi arahante
dhammadesanatthāya disāsu uyyojetvā sayaṃ pattacīvaramādāya "te tayo jaṭilabhātike
damessāmī"tiuruvelaṃ gantvā anekehi pāṭihāriyasatehi tesaṃ diṭṭhiṃ bhinditvā te
pabbājesi. So taṃ iddhimayapattacīvaradharaṃ samaṇasahassaṃ ādāya gayāsīsaṃ gantvā
tehiparivārito nisīditvā "katarā nu kho etesaṃ dhammakathā sappāyā"ti cintento
"ime sāyaṃpātaṃ aggiṃ paricaranti, imesaṃ dvādasāyatanāni ādittāni sampajjalitāni
viya katvā desessāmi, evaṃ ime arahattaṃ pāpuṇituṃ sakkhissantī"ti
sanniṭṭhānamakāsi. Atha nesaṃ tathā dhammaṃ desetuṃ imaṃ ādittapariyāyaṃ abhāsi.
Tena vuttaṃ "bhikkhū āmantesīti tesaṃ sappāyadhammadesanaṃ vicinitavā taṃ desessāmīti
āmantesī"ti. Tattha ādittanti padittaṃ sampajjalitaṃ. Sesaṃ vuttanayameva. Iti
imasmiṃ sutte dukkhalakkhaṇaṃ kathitaṃ.
                        7. Addhabhūtasuttavaṇṇanā
     [29] Sattame addhabhūtanti adhibhūtaṃ ajjhotthaṭaṃ, upaddutanti attho.
Imasmimpi sutte dukkhalakkhaṇameva kathitaṃ.
@Footnote: 1 Sī.,ka. vācako

---------------------------------------------------------------------------------------------
page12.
                     8. Samugghātasāruppasuttavaṇṇanā
         [30] Aṭṭhame sabbamaññitasamugghātasāruppanti sabbesaṃ taṇhāmānadiṭṭhi-
maññitānaṃ samugghātāya anucchavikaṃ. Idhāti imasmiṃ sāsane. Cakkhuṃ na maññatīti
    cakkhuṃ ahanti vā mamanti vā paroti vā parassāti vā na maññati. Cakkhusmiṃ
    na maññatīti ahaṃ cakkhusmiṃ, mama kiñcanapalibodho cakkhusmiṃ, paro cakkhusmiṃ,
    parassa kiñcanapalibodho cakkhusminti na maññati. Cakkhuto na maññatīti
    ahaṃ cakkhuto niggato, mama kiñcanapalibodho cakkhuto niggato, paro cakkhuto
niggato, parassa kiñcanapalibodho cakkhuto niggatoti evampi na maññati,
taṇhāmānadiṭṭhimaññanānaṃ ekampi na uppādetīti attho. Cakkhuṃ meti na
maññatīti mama cakkhūti na maññati, mamattabhūtaṃ taṇhāmaññanaṃ na uppādetīti
attho. Sesaṃ uttānamevāti. Imasmiṃ sutte catucattāḷīsāya ṭhānesu 1- arahattaṃ
pāpetvā vipassanā kathitā.
                    9. Paṭhamasamugghātasappāyasuttavaṇṇanā
          [31] Navame samugghātasappāyāti samugghātassa upakārabhūtā. Tato taṃ
hoti aññathāti tato taṃ aññenākārena hoti. Aññathābhāvī bhavasatto loko
bhavameva abhinandatīti aññathābhāvaṃ vipariṇāmaṃ upagamanena aññathābhāvī hutvāpi
bhavesu satto laggo lagito palibuddho 2- ayaṃ loko bhavaṃyeva abhinandati. Yāvatā
bhikkhave khandhadhātuāyatananti bhikkhave yattakaṃ idaṃ khandhā ca dhātuyo ca
āyatanañcāti khandhadhātuāyatanaṃ. Tampi na maññatīti sabbampi na maññatīti heṭṭhā
gahitameva saṅkaḍḍhitvā puna dasseti. Imasmiṃ sutte aṭṭhacattāḷīsāya ṭhānesu 3-
arahattaṃ pāpetvā vipassanā kathitā.
@Footnote: 1 Sī.,ka. catucattāḷīsādhikasatesu ṭhānesu   2 Sī.,ka. laggito palibodho
@3 Sī.,ka. aṭṭhacattāḷīsādhikasatesu ṭhānesu

---------------------------------------------------------------------------------------------
page13.
                   10. Dutiyasamugghātasappāyasuttavaṇṇanā
         [32] Dasame etaṃ mamātiādīhi tīhi tīhi padehi taṇhāmānadiṭṭhiggāhe
dassetvā tiparivaṭṭanayena desanā katā. Paṭipāṭiyā pana tīsupi imesu
suttesu saha vipassanāya cattāropi maggā kathitā.
                          Sabbavaggo tatiyo.
                           ----------
                        4. Jātidhammavaggavaṇṇanā
          [33-42] Jātidhammavagge jātidhammanti jāyanadhammaṃ nibbattanasabhāvaṃ.
Jarādhammanti jīraṇasabhāvaṃ. Byādhidhammanti byādhino uppattipaccayabhāvena
byādhisabhāvaṃ. Maraṇadhammanti maraṇasabhāvaṃ.  sokadhammanti sokassa uppattipaccayabhāvena
sokasabhāvaṃ. Saṅkilesikadhammanti saṅkilesikasabhāvaṃ. 1- Khayadhammanti khayagamanasabhāvaṃ.
Vayadhammādīpi eseva nayoti.
                        Jātidhammavaggo catuttho.
                         --------------
                       5. Sabbaaniccavaggavaṇṇanā
          [43-52] Aniccavagge abhiññeyyanti pade ñātapariññā āgatā,
itarā pana dve gahitāyevāti veditabbā. Pariññeyyapahātabbapadesupi
tīraṇapahānapariññāva āgatā, itarāpi pana dve gahitāyevāti veditabbā.
Sacchikātabbanti paccakkhaṃ kātabbaṃ. Abhiññāpariññeyyanti idhāpi pahānapariññā
@Footnote: 1 Sī. saṃkilissanasabhāvaṃ

---------------------------------------------------------------------------------------------
page14.
Avuttāpi gahitāyevāti veditabbā. Upaddutanti anekaggaṭṭhena. 1- Upassaṭṭhanti
upahatatthena. Sesaṃ uttānamevāti.
                       Sabbaaniccavaggo pañcamo.
                          Paṭhamo paṇṇāsako.
                           ----------
                       6. 1. Avijjāvaggavaṇṇanā
           [53-62] Avijjāvagge avijjāti catūsu saccesu aññāṇaṃ. Vijjāti
arahattamaggavijjā. Aniccato jānato passatoti dukkhānattavasenāpi jānato
passato pahīyatiyeva, idaṃ pana aniccavasena kathite bujjhanakapuggalassa ajjhāsayena
vuttaṃ. Eseva nayo sabbattha. Apicettha saññojanāti dasa saññojanāni.
Āsavāti cattāro āsavā. Anusayāti satta anusayā. Sabbupādānapariññāyāti
sabbesaṃ catunnampi upādānānaṃ tīhi pariññāhi parijānanatthāya. Pariyādānāyāti
khepanatthāya. Sesaṃ sabbattha uttānamevāti.
                         Avijjāvaggo paṭhamo.
                          ------------
                         7. 2. Migajālavagga
                       1. Paṭhamamigajālasuttavaṇṇanā
            [63] Migajālavaggassa paṭhame cakkhuviññeyyāti cakkhuviññāṇena
passitabbā. Sotaviññeyyādīsupi eseva nayo. Iṭṭhāti pariyiṭṭhā vā hontu mā vā
iṭṭhārammaṇabhūtāti attho. Kantāti kamanīyā. Manāpāti manavaḍḍhanakā. Piyarūpāti
@Footnote: 1 ka. anekattaṭṭhena

---------------------------------------------------------------------------------------------
page15.
Piyajātikā. Kāmūpasañhitāti ārammaṇaṃ katvā uppajjamānena kāmena upasañhitā.
Rajanīyāti rañjanīyā, rāguppattikāraṇabhūtāti attho. Nandīti taṇhānandī.
Saññogoti saññojanaṃ. Nandisaññojanasaṃyuttoti nandībandhanena baddho.
Araññavanapatthānīti araññāni ca vanapatthāni ca. Tattha kiñcāpi abhidhamme
nippariyāyena "nikkhamitvā bahi indakhīlā sabbametaṃ araññan"ti 1- vuttaṃ, tathāpi
yantaṃ "pañcadhanusatikaṃ pacchiman"ti 2- araññakaṅganipphādakaṃ senāsanaṃ vuttaṃ. Tadeva
adhippetanti veditabbaṃ. Vanapatthanti gāmantaṃ atikkamitvā manussānaṃ
anupacāraṭṭhānaṃ, yattha na kasiyati na vapiyati. Vuttampi cetaṃ:-
                     "vanapatthanti dūrānametaṃ senāsanānaṃ adhivacanaṃ.
              Vanapatthanti vanasaṇṭhānametaṃ, vanapatthanti bhiṃsanakānametaṃ,
              vanapatthanti salomahaṃsānametaṃ, vanapatthanti pariyantānametaṃ,
              vanapatthanti amanussūpacārānaṃ senāsanānametaṃ adhivacanan"ti. 3-
            Ettha pariyantānanti imaṃ ekaṃ pariyāyaṃ ṭhapetvā sesapariyāyehi
vanapatthanāni veditabbāni. Pantānīti pariyantāni atidūrāni. Appasaddānīti
udukkhalamusaladārakasaddādīnaṃ 4- abhāvena appasaddāni. Appanigghosānīti tesaṃ
tesaṃ ninnādamahānigghosassa abhāvena appanigghosāni. Vijanavātānīti
sañcaraṇajanassa sarīravātavirahitāni. Manussarāhaseyyakānīti manussānaṃ raho kammassa
anucchavikāni. Paṭisallānasāruppānīti nilīyanasāruppāni.
                       2. Dutiyamigajālasuttavaṇṇanā
            [64] Dutiye nandinirodhā dukkhanirodhoti taṇhānandiyā nirodhena
vaṭṭadukkhassa nirodho.
@Footnote: 1 abhi.vi. 35/529/302    2 vi. mahāvi. 2/654/97
@3 abhi.vi. 35/531/303    4 Sī.....sarāvādisaddānaṃ

---------------------------------------------------------------------------------------------
page16.
                  3-5. Paṭhamasamiddhimārapañhāsuttādivaṇṇanā
       [65-67] Tatiye samiddhīti attabhāvassa samiddhatāya evaṃladdhanāmo.
Tassa kira therassa attabhāvo abhirūpo ahosi pāsādiko, ukkhittamālāpuṭo viya
alaṅkatamālāgabbho viya ca sabbākārapāripūriyā samiddho. Tasmā samiddhitveva
saṅkhaṃ gato. Māroti maraṇaṃ pucchati. Mārapaññattīti māroti paññattināmaṃ
nāmadheyyaṃ. Atthi tattha māro vā mārapaññatti vāti tattha maraṇaṃ vā
maraṇanti idaṃ nāmaṃ vā atthīti dasseti. Catutthaṃ uttānameva, tathā pañcamaṃ.
                     6. Samiddhilokapañhāsuttavaṇṇanā
       [68] Chaṭṭhe lokoti lujjanapalujjanaṭṭhena 1- loko. Iti migajālattherassa
āyācanasuttato paṭṭhāya pañcasupi suttesu vaṭṭavivaṭṭameva kathitaṃ.
                      7. Upasenaāsīvisasuttavaṇṇanā
       [69] Sattame sītavaneti evaṃnāmake susānavane. Sappasoṇḍikapabbhāreti
sappaphaṇasadisatāya evaṃladdhanāme pabbhāre. Upasenassāti dhammasenāpatino
kaniṭṭhabhātikaupasenattherassa. Āsīviso patito hotīti thero kira katabhattakicco
mahācīvaraṃ gahetvā leṇacchāyāya maṇḍamaṇḍena vātapānavātena vījiyamāno
nisīditvā dupaṭṭanivāsane sūcikammaṃ karoti. Tasmiṃ khaṇe leṇacchadane dve
āsīvisapotakā kīḷanti. Tesu eko patitvā therassa aṃsakūṭe avatthāsi. So ca
phuṭṭhaviso hoti. Tasmā patitaṭṭhānato paṭṭhāya therassa kāye dīpasikhā viya
vaṭṭiṃ pariyādiyamānamevassa visaṃ otiṇṇaṃ, thero visassa tathāgamanaṃ disvā
kiñcāpi taṃ patitamattameva yathāparicchedena gataṃ, attano pana iddhibalena
@Footnote: 1 Sī., ka. lujjanaṭṭhena

---------------------------------------------------------------------------------------------
page17.
"ayaṃ attabhāvo leṇe mā vinassatū"ti adhiṭṭhahitvā bhikkhū āmantesi. Purāyaṃ
kāyo idheva vikiratīti yāva na vikirati, tāva naṃ bahiddhā nīharathāti attho.
Aññathattanti aññathābhāvaṃ. Indriyānaṃ vā vipariṇāmanti cakkhusotādīnaṃ
indriyānaṃ pakativijahanabhāvaṃ. Tattheva vikirīti bahi nīharitvā ṭhapitaṭṭhāne
mañcakasmiṃyeva vikiri.
                     8. Upavāṇasandiṭṭhikasuttavaṇṇanā
     [70] Aṭṭhame rūpappaṭisaṃvedīti nīlapītādibhedaṃ ārammaṇaṃ vavatthāpento
rūpaṃ paṭisaṃviditaṃ karoti, tasmā rūpapaṭisaṃvedī nāma hoti. Rūparāgappaṭisaṃvedīti
kilesassa atthibhāveneva pana rūparāgaṃ paṭisaṃviditaṃ karoti nāma, tasmā
rūparāgappaṭisaṃvedīti vuccati. Sandiṭṭhikotiādīni visuddhimagge vuttatthāneva.
No ca rūparāgapaṭisaṃvedīti kilesassa natthibhāveneva na rūparāgaṃ paṭisaṃviditaṃ karoti nāma,
tasmā "no ca rūparāgappaṭisaṃvedī"ti vuccati. Imasmiṃ sutte sekhāsekhānaṃ
paccavekkhaṇā kathitā.
                     9. Paṭhamachaphassāyatanasuttavaṇṇanā
     [71] Navame phassāyatanānanti phassākarānaṃ. Avusitanti avutthaṃ. Ārakāti
dūre. Etthāhaṃ bhante anassasanti 1- bhante ahaṃ ettha anassasiṃ, naṭṭho
nāma ahanti vadati. Bhagavā "ayaṃ bhikkhu ahaṃ nāma imasmiṃ sāsane naṭṭho'ti
vadati, kinnu khvassa aññesu dhātukammaṭṭhānakasiṇakammaṭṭhānādīsu abhiyogo atthī"ti
cintetvā tampi apassanto "kataraṃ nu kho kammaṭṭhānaṃ imassa sappāyaṃ
bhavissatī"ti cintesi. Tato "āyatanakammaṭṭhānameva sappāyan"ti disvā taṃ
@Footnote: 1 Sī. anassāsinti

---------------------------------------------------------------------------------------------
page18.
Kathento taṃ kiṃ maññasi bhikkhūtiādimāha. Sādhūti tassa byākaraṇe sampahaṃsanaṃ.
Esevanto dukkhassāti ayameva vaṭṭadukkhassanto paricchedo, nibbānanti
attho.
                     10. Dutiyachaphassāyatanasuttavaṇṇanā
     [72] Dasame anassasanti nassasiṃ, naṭṭho nāmamhi icceva attho.
Āyatiṃ apunabbhavāyāti ettha āyatiṃ apunabbhavo nāma nibbānaṃ, anibbattanatthāya 1-
pahīnaṃ bhavissatīti attho.
                     11. Tatiyachaphassāyatanasuttavaṇṇanā
     [73] Ekādasame anassasanti naṭṭho. Panassasanti atinaṭṭho. 2- Sesaṃ
vuttanayeneva veditabbanti.
                         Migajālavaggo dutiyo.
                          ------------
                          8. 3. Gilānavagga
                     1-5. Paṭhamagilānasuttādivaṇṇanā
     [74-78] Gilānavaggassa paṭhame amukasminti asukasmiṃ. Ayameva vā
pāṭho. Appaññātoti aññāto apākaṭo. Navopi hi koci paññāto hoti.
Rāhulatthero viya sumanasāmaṇero viya ca. Ayaṃ pana navo ceva apaññāto ca.
Sesamettha vuttanayamevāti. Tathā ito paresu catūsu.
@Footnote: 1 cha.Ma. nibbānatthāya    2 Sī. panassassanti panaṭṭho assaṃ atinaṭṭho

---------------------------------------------------------------------------------------------
page19.
                     6. Paṭhamaavijjāpahānasuttavaṇṇanā
     [79] Chaṭṭhe aniccato jānatoti dukkhānattavasena jānatopi pahiyyatiyeva,
idaṃ pana aniccalakkhaṇaṃ dassetvā vutte bujjhanakassa ajjhāsayena vuttaṃ.
                     7. Dutiyaavijjāpahānasuttavaṇṇanā
     [80] Sattame sabbe dhammāti sabbe tebhūmakadhammā. Nālaṃ abhinivesāyāti
abhinivesaparāmāsaggāhena gaṇhituṃ 1- na yuttā. Sabbanimittānīti sabbāni
saṅkhāranimittāni. Aññato passatīti yathā apariññātābhiniveso jano passati,
tato aññato passati. Apariññātābhiniveso hi jano sabbanimittānipi attato
passati. Pariññātābhiniveso pana anattato passati, no attatoti. Evaṃ imasmiṃ
sutte anattalakkhaṇameva kathitaṃ.
                       8. Sambahulabhikkhusuttavaṇṇanā
     [81] Aṭṭhame idha noti ettha nokāro nipātamattameva. Sesaṃ
uttānatthameva. Kevalaṃ idha dukkhalakkhaṇaṃ kathitanti veditabbaṃ.
                       9. Lokapañhāsuttavaṇṇanā
     [82] Navame lujjatīti palujjati bhijjati. Idha aniccalakkhaṇaṃ kathitaṃ.
                      10. Phaggunapañhāsuttavaṇṇanā
     [83] Dasame chinnapapañceti taṇhāpapañcassa chinnattā chinnapapañce.
Chinnavaṭumeti taṇhāvaṭumasseva chinnattā chinnavaṭume. Kiṃ pucchāmīti pucchati?
@Footnote: 1 Sī.,ka. gāhetuṃ, Ma. gāhatthaṃ

---------------------------------------------------------------------------------------------
page20.
Atikkantabuddhehi pariharitāni 1- cakkhusotādīni pucchāmīti pucchati. Athavā sace
magge bhāvitepi anāgate cakkhusotādivaṭṭaṃ vaṭṭeyya, taṃ pucchāmīti pucchati.
                         Gilānavaggo tatiyo.
                           -----------
                          9. 4. Channavagga
                       1. Palokadhammasuttavaṇṇanā
       [84] Channavaggassa paṭhame palokadhammanti bhijjanakasabhāvaṃ. Evamettha
aniccalakkhaṇameva kathitaṃ.
                       2. Suññatalokasuttavaṇṇanā
       [85] Dutiye attaniyenāti attano santakena parikkhārena. Evamettha
anattalakkhaṇameva kathitaṃ.
                       3. Saṅkhittadhammasuttavaṇṇanā
       [86] Tatiyaṃ khandhiyavagge ānandovāde 2- vuttanayeneva veditabbaṃ.
                         4. Channasuttavaṇṇanā
       [87] Catutthe channoti evaṃnāmako thero, na abhinikkhamanaṃ nikkhantatthero.
Paṭisallānāti phalasamāpattito. Gilānapucchakāti gilānupaṭṭhākā. Gilānupaṭṭhānaṃ
nāma buddhapasatthaṃ buddhavaṇṇitaṃ, tasmā evamāha. Sīsaveṭhaṃ dadeyyāti sīse vedanaṃ
sīsaveṭhaṃ, taṃ ca dadeyya. Satthanti jīvitahārakasatthaṃ. Nāvakaṅkhāmīti na icchāmi.
Pariciṇṇoti paricarito. Manāpenāti manavaḍḍhanakena kāyakammādinā. Ettha ca
satta sekhā paricaranti nāma, arahā paricārī 3- nāma, bhagavā pariciṇṇo nāma.
@Footnote: 1 ka. parivāritāni   2 saṃ.kha. 17/83/84   3 Sī. paricari

---------------------------------------------------------------------------------------------
page21.
      Etaṃ hi āvuso sāvakassa paṭirūpanti āvuso sāvakassa nāma etaṃ anucchavikaṃ.
Anupavajjanti appavattikaṃ appaṭisandhikaṃ. Pucchāvuso sāriputta sutvā
vedissāmāti ayaṃ sāvakaparivāraṇā nāma. Etaṃ mamātiādīni taṇhāmānadiṭṭhiggāhavasena
vuttāni. Nirodhaṃ disvāti khayavayaṃ ñatvā. Netaṃ mama, nesohamasmi, na meso
attāti samanupassāmīti aniccaṃ dukkhaṃ anattāti samanupassāmi. Ettakesu ṭhānesu
channatthero sāriputtattherena pucchitaṃ pañhaṃ arahatte pakkhipitvā kathesi.
Sāriputtatthero panassa puthujjanabhāvaṃ ñatvāpi taṃ "puthujjano"ti vā "khīṇāsavo"ti
vā avatvā tuṇahīyeva ahosi. Cundatthero panassa puthujjanabhāvaṃ saññāpessāmīti 1-
cintetvā ovādaṃ adāsi.
      Tattha tasmāti yasmā māraṇantikaṃ vedanaṃ adhivāsetuṃ asakkonto satthaṃ
āharāmīti vadati, tasmā puthujjano āyasmā, tena idampi manasikaromīti 2- dīpeti.
Yasmā vā channaṃ āyatanānaṃ nirodhaṃ disvā cakkhādīni tiṇṇaṃ gāhānaṃ vasena
na samanupassāmīti vadasi, tasmā idampi tassa bhagavato sāsanaṃ āyasmatā
manasikattabbantipi puthujjanabhāvameva dīpento vadati. Niccakappanti niccakālaṃ. 3-
Nissitassāti taṇhāmānadiṭṭhīhi nissitassa. Calitanti vipphanditaṃ hoti. Yathayidaṃ
āyasmato uppannaṃ vedanaṃ adhivāsetuṃ asakkontassa "ahaṃ vedayāmi, mama
vedanā"ti appahīnaggāhassa idāni vipphanditaṃ hoti, imināpi naṃ "puthujjanova
tvan"ti vadati.
      Passaddhīti kāyacittapassaddhi, kilesapassaddhi nāma hotīti attho.
Nandīti taṇhānandiyā. 4- Asatīti bhavatthāya ālayanikantipariyuṭṭhāne asati.
@Footnote: 1 ka. ñāpessāmīti              2 cha.Ma. manasikarohīti
@3 Ma. niccakāle           4 cha.Ma. natiyāti taṇhānatiyā

---------------------------------------------------------------------------------------------
page22.
Āgatigati na hotīti paṭisandhivasena āgati nāma, cutivasena gamanaṃ nāma na
hoti. Cutūpapātoti cavanavasena cuti, upapajjanavasena upapāto. Nevidha na huraṃ
na ubhayamantarenāti na idha loke na paraloke na ubhayattha hoti. Esevanto
dukkhassāti vaṭṭadukkhakilesadukkhassa ayameva anto ayaṃ paricchedo parivaṭumabhāvo
hoti. Ayameva hi ettha attho. Ye pana  "ubhayamantarenā"ti vacanaṃ gahetvā
antarābhavaṃ icchanti, tesaṃ vacanaṃ niratthakaṃ. Antarā bhavassa hi bhāvo abhidhamme
paṭikkhittoyeva. "antarenā"ti vacanaṃ  pana vikappantaradīpanaṃ. Tasmā ayamettha
attho:- neva idha na huraṃ, aparo vikappo na ubhayanti.
      Satthaṃ āharesīti jīvitahārakasatthaṃ āhari, āharitvā kaṇṭhanāḷaṃ chindi.
Athassa tasmiṃ khaṇe maraṇabhayaṃ okkami, gatinimittaṃ upaṭṭhāsi. So attano
puthujjanabhāvaṃ ñatvā saṃviggacitto vipassanaṃ paṭṭhapetvā saṅkhāre pariggaṇhanto
arahattaṃ patvā samasīsī hutvā parinibbuto. Sammukhāyeva anupavajjatā byākatāti
kiñcāpi idaṃ therassa puthujjanakāle byākaraṇaṃ hoti, etena pana byākaraṇena
anantarāyamassa 1-  parinibbānaṃ ahosi, tasmā bhagavā tadeva byākaraṇaṃ
gahetvā kathesi.
      Upavajjakulānīti upasaṅkamitabbakulāni. Iminā thero "bhante evaṃ upaṭṭhākesu
ca upaṭṭhāyikāsu ca vijjamānāsu so bhikkhu tumhākaṃ sāsane parinibbāyissatī"ti
pubbabhāge paṭipattiyaṃ kulasaṃsaggadosaṃ dassento pucchati. Athassa bhagavā kulesa
saṃsaggābhāvaṃ dīpento honti hete sāriputtātiādimāha. Imasmiṃ kiraṭṭhāne
therassa kulesu asaṃsaṭṭhabhāvo pākato ahosi. Sesaṃ sabbattha uttānameva.
@Footnote: 1 Sī. anantarāyevassa

---------------------------------------------------------------------------------------------
page23.
                       5-6. Puṇṇasuttādivaṇṇanā
   [88-89] Pañcame tañceti taṃ cakkhuñceva rūpañca. Nandisamudayā
dukkhasamudayoti taṇhāya samodhānena pañcakkhandhadukkhassa samodhānaṃ hoti. Iti
chasu dvāresu "nandisamudayā dukkhasamudayo"ti iminā dvinnaṃ saccānaṃ vasena
vaṭṭaṃ matthakaṃ pāpetvā dassesi. Dutiyanaye nirodho maggoti dvinnaṃ
saccānaṃ vasena vivaṭṭaṃ matthakaṃ pāpetvā dassesi. Iminā tvaṃ puṇṇāti
pāṭiyekko 1- anusandhi. Evaṃ tāva vaṭṭavivaṭṭavasena desanaṃ arahatte pakkhipitvā
idāni puṇṇattheraṃ sattasu ṭhānesu sīhanādaṃ nadāpetuṃ iminā tvantiādimāha.
       Caṇḍāti duṭṭhā kibbisā. Pharusāti kakkhaḷā. Akkosissantīti dasahi
akkosavatthūhi akkosissanti. Paribhāsissantīti "kiṃ samaṇo nāma tvaṃ, idañcidañca
te karissāmā"ti tajjessanti. Evametthāti evaṃ mayhaṃ ettha bhavissati. Daṇḍenāti
catuhatthadaṇḍena khadiradaṇḍena vā ghaṭikamuggarena vā 2- satthenāti ekatodhārādinā
satthena. Satthahārakaṃ pariyesantīti jīvitahārakasatthaṃ pariyesanti. Idaṃ thero
tatiyapārājikavatthusmiṃ asubhakathaṃ sutvā attabhāvena jigucchantānaṃ bhikkhūnaṃ
satthahārakapariyesanaṃ sandhāyāha. Damūpasamenāti ettha damoti indriyasaṃvarādīnaṃ
etaṃ nāmaṃ.
                     "saccena danto damasā upeto
                      vedantagū vusitabrahmacariyo"ti 3-
ettha hi indriyasaṃvaro damoti vutto. "yadi saccā damā cāgā, khantyā
bhiyyodha vijjatī"ti 4- ettha paññā damoti vuttā. "dānena damena saññamena
@Footnote: 1 Sī.,ka. eko    2 Sī.,ka. daṇḍenāti catuhatthadaṇḍena, khadiramuggare na vā
@3 saṃ.sa. 15/195/201      4 saṃ.sa. 15/246/259

---------------------------------------------------------------------------------------------
page24.
Saccavajjenā"ti 1- ettha uposathakammaṃ damoti vuttaṃ. Imasmiṃ pana sutte khanti
damoti veditabbā. Upasamoti tasseva vevacanaṃ.
        Athakho āyasmā puṇṇoti ko panesa puṇṇo, kasmā ca panettha
gantukāmo ahosīti? sunāparantavāsiko eva esa, sāvatthiyaṃ pana asappāyavihāraṃ
sallakkhetvā tattha gantukāmo ahosi.
        Tatrāyaṃ anupubbikathā:- sunāparantaraṭṭhe kira ekasmiṃ vāṇijagāme
ete dve bhātaro. Tesu kadāci jeṭṭho pañca sakaṭasatāni gahetvā janapadaṃ
gantvā bhaṇḍaṃ āharati, kadāci kaniṭṭho. Imasmiṃ pana samaye kaniṭṭhaṃ ghare
ṭhapetvā jeṭṭhabhātiko pañca sakaṭasatāni gahetvā janapadacārikaṃ caranto
anupubbena sāvatthiṃ patvā jetavanassa nātidūre sakaṭasatthaṃ nivesetvā
bhuttapātarāso parijanaparivuto phāsukaṭṭhāne nisīdi.
         Tena ca samayena sāvatthivāsino bhuttapātarāsā uposathaṅgāni adhiṭṭhāya
suddhuttarāsaṅgā gandhapupphādihatthā yena buddho, yena dhammo, yena saṃgho,
tanniṇṇā tappoṇā tappabbhārā hutvā dakkhiṇadvārena nikkhamitvā jetavanaṃ
gacchanti. So te disvā "kahaṃ ime gacchantī"ti ekaṃ manussaṃ pucchi. Kiṃ tvaṃ
ayyo na jānāsi, loke buddhadhammasaṃgharatanāni nāma uppannāni, icceso
mahājano satthu santikaṃ dhammakathaṃ sotuṃ gacchatīti. Tassa "buddho"ti vacanaṃ
chavicammādīni chinditvā aṭṭhimiñjaṃ āhacca aṭṭhāsi, so attano parijanaparivuto
tāya parisāya saddhiṃ vihāraṃ gantvā satthu madhurassarena dhammaṃ desentassa
parisapariyante ṭhito dhammaṃ sutvā pabbajjāya cittaṃ uppādesi. Atha tathāgatena
kālaṃ viditvā parisāya uyyojitāya satthāraṃ upasaṅkamitvā vanditvā svātanāya
@Footnote: 1 dī.Sī. 9/166/53, Ma.Ma. 13/226/200

---------------------------------------------------------------------------------------------
page25.
Nimantetvā dutiyadivase maṇḍapaṃ kāretvā āsanāni paññāpetvā buddhappamukhassa
saṃghassa mahādānaṃ datvā bhuttapātarāso uposathaṅgāni adhiṭṭhāya bhaṇḍāgārikaṃ
pakkosāpetvā "ettakaṃ dhanaṃ vissajjitaṃ, ettakaṃ dhanaṃ vissajjitaṃ, ettakaṃ dhanaṃ
vissajjitabban"ti sabbaṃ ācikkhitvā "imaṃ sāpateyyaṃ mayhaṃ kaniṭṭhassa dehī"ti
sabbaṃ niyyātetvā satthu santike pabbajitvā kammaṭṭhānaparāyano ahosi.
        Athassa kammaṭṭhānaṃ manasikarontassa kammaṭṭhānaṃ na upaṭṭhāti. Tato
cintesi "ayaṃ janapado mayhaṃ asappāyo, yannūnāhaṃ satthu santike kammaṭṭhānaṃ
gahetvā sakaṭaṭhānameva 1- gaccheyyan"ti. Atha pubbanhasamaye piṇḍāya caritvā
sāyanhe paṭisallānā vuṭṭhahitvā bhagavantaṃ upasaṅkamitvā kammaṭṭhānaṃ kathāpetvā
satta sīhanāde naditvā pakkāmi. Tena vuttaṃ "athakho āyasmā puṇṇo .pe.
Viharatī"ti.
         Kattha panāyaṃ vihāsīti? catūsu ṭhānesu vihāsi. Sunāparantaraṭṭhaṃ tāva
Pavisitvā ca abbuhatthapabbate 2- nāma pavisitvā vāṇijagāmaṃ piṇḍāya pāvisi.
Atha naṃ kaniṭṭhabhātā sañjānitvā bhikkhaṃ datvā "bhante aññattha agantvā
idheva vasathā"ti paṭiññaṃ kāretvā tattheva vasāpesi.
          Tato samuddagirivihāraṃ nāma agamāsi. Tattha ayakantapāsāṇehi paricchinditvā
katacaṅkamo atthi, koci taṃ samattho nāma natthi. Tattha samuddavīciyo āgantvā
ayakantapāsāṇesu paharitvā mahāsaddaṃ karonti. Thero "kammaṭṭhānaṃ manasikarontānaṃ
phāsuvihāro hotū"ti samuddaṃ nissaddaṃ katvā adhiṭṭhāsi.
           Tato mātulagiriṃ nāma agamāsi. Tatthapi sakuṇasaṃgho ussanno rattiñca
divā ca saddo ekābaddho va ahosi. Thero "idaṃ ṭhānaṃ na phāsukan"ti tato
@Footnote: 1 cha. sakaraṭṭhameva  2 Sī. abbhahatthapabbataṃ nāma patvā. ajjuhatthapabbate nāma pavisitvā

---------------------------------------------------------------------------------------------
page26.
Makulakārāmavihāraṃ 1- nāma gato. So vāṇijagāmassa nātidūro nāccāsanno
gamanāgamanasampanno vivitto appasaddo, thero "imaṃ ṭhānaṃ phāsukan"ti tattha
rattiṭṭhānadivāṭṭhānacaṅkamaṭṭhānādīni kāretvā vassaṃ upagacchi. Evaṃ catūsu
ṭhānesu vihāsi.
        Athekadivasaṃ tasmiṃyeva antovasse pañca vāṇijasatāni "parasamuddaṃ gacchāmā"ti
nāvāya bhaṇḍaṃ pakkhipiṃsu. Nāvārohaṇadivase therassa kaniṭṭhabhātā theraṃ bhojetvā
therassa santike sikkhāpadāni gahetvā vanditvā "bhante samuddo nāma
asaddheyyo anekantarāyo, amhe āvajjeyyāthā"ti vatvā nāvaṃ abhiruyhi.
Nāvā uttamajavena gacchamānā aññataraṃ dīpakaṃ pāpuṇi. Manussā "pātarāsaṃ
karissāmī"ti dīpato otiṇṇā. 2- Tasmiṃ pana dīpake aññaṃ kiñci natthi,
candanavanameva ahosi.
         Atheko vāsiyā rukkhaṃ ākoṭetvā lohitacandanabhāvaṃ ñatvā āha "bho
mayaṃ lābhatthāya parasamuddaṃ gacchāma, ito ca uttari lābho nāma natthi,
caturaṅgulamattā ghaṭikā satasahassaṃ agghati, hāretabbayuttakaṃ bhaṇḍaṃ hāretvā
candanassa pūressāmā"ti. Te tathā kariṃsu. Candanavane adhivatthā amanussā
kujjhitvā "imehi amhākaṃ candanavanaṃ nāsitaṃ, ghātessāma ne"ti cintetvā
"idheva ghātitesu sabbaṃ ekakuṇapaṃ bahi bhavissati, samuddamajjhe nesaṃ nāvaṃ
osīdessāmā"ti āhaṃsu. Atha tesaṃ nāvaṃ abhiruyha muhuttaṃ gatakāleyeva
uppatikaṃ 3- upaṭṭhapetvā sayampi te amanussā bhayānakāni rūpāni dassayiṃsu. Bhītā
manussā attano attano devatānaṃ namassanti. Therassa kaniṭṭho cūḷapuṇṇakuṭambiko
"mayhaṃ bhātā avassayo hotū"ti therassa namassamāno 4-  aṭṭhāsi.
@Footnote: 1 Sī. maṅkulakārāmavihāraṃ   2 cha.Ma. dīpake uttiṇṇā
@3 ṭīkā. uppādikaṃ     4 Sī. therassa nāmaṃ saramāno

---------------------------------------------------------------------------------------------
page27.
      Theropi kira tasmiṃyeva khaṇe āvajjetvā tesaṃ byasanuppattiṃ ñatvā
vehāsaṃ uppatitvā abhimukho aṭṭhāsi. Amanussā theraṃ disvāva "ayyo puṇṇatthero
etī"ti apakkamiṃsu, uppātikaṃ sannisīdi. Thero "mā bhāyitthā"ti te assāsetvā
"kahaṃ te gantukāmā"ti 1- pucchi. Bhante amhākaṃ sakaṭṭhānameva gacchāmāti.
Thero nāvaṃ gaṇe 2- akkamitvā "etesaṃ icchitaṭṭhānaṃ gacchatū"ti adhiṭṭhāsi.
Vāṇijakā sakaṭṭhānaṃ gantvā taṃ pavattiṃ puttadārassa ārocetvā "etha theraṃ
saraṇaṃ gacchāmā"ti pañcasatāni attano pañcahi mātugāmasatehi saddhiṃ tīsu
saraṇesu patiṭṭhāya upāsakattaṃ paṭipādesuṃ. Tato nāvāya bhaṇḍaṃ otāretvā
therassekaṃ koṭṭhāsaṃ katvā "ayaṃ bhante tumhākaṃ koṭṭhāso"ti āhaṃsu. Thero
mayhaṃ visuṃ koṭṭhāsakiccaṃ natthi. Satthā pana tumhehi diṭṭhapubboti. Na
diṭṭhapubbo bhanteti. Tenahi iminā satthu maṇḍalamālaṃ karotha, evaṃ
satthāraṃ passissathāti. Te sādhu bhanteti. Teneva koṭṭhāsena attano ca
koṭṭhāsehi maṇḍalamālaṃ kātuṃ ārabhiṃsu.
      Satthāpi kira taṃ āraddhakālato paṭṭhāya paribhogaṃ akāsi. Ārakkhamanussā
rattiṃ okāsaṃ disvā "mahesakkhā devatā atthī"ti saññaṃ kariṃsu. Upāsakā
maṇḍalamālañca bhikkhusaṃghassa ca senāsanāni niṭṭhāpetvā dānasambhāraṃ sajjetvā
"kataṃ bhante amhehi attano kiccaṃ, satthāraṃ pakkosathā"ti therassa ārocesuṃ.
Thero sāyanhasamaye iddhiyā sāvatthiṃ gantvā "bhante vāṇijagāmavāsino tumhe
daṭṭhukāmā, tesaṃ anukampaṃ karothā"ti bhagavantaṃ yāci. Bhagavā adhivāsesi. Thero
sakaṭṭhānameva paccāgato.
      Bhagavāpi ānandattheraṃ āmantesi "ānanda sve sunāparante vāṇijagāme
piṇḍāya carissāma, tvaṃ ekūnapañcasatānaṃ bhikkhūnaṃ salākaṃ dehī"ti. Thero "sādhu
@Footnote: 1 cha.Ma. gantukāmatthāti    2 Sī. khaṇe

---------------------------------------------------------------------------------------------
page28.
Bhante"ti bhikkhusaṃghassa tamatthaṃ ārocetvā "ākāsacārī bhikkhū 1- salākaṃ
gaṇhantū"ti āha. Taṃdivasaṃ kuṇḍadhānatthero 2- paṭhamaṃ salākaṃ aggahesi.
Vāṇijagāmavāsinopi "sve kira satthā āgamissatī"ti gāmamajjhe maṇḍapaṃ katvā
dānaggaṃ sajjayiṃsu. Bhagavā pātova sarīrapaṭijagganaṃ katvā gandhakuṭiṃ pavisitvā
phalasamāpattiṃ appetvā nisīdi. Sakkassa paṇḍukambalasilāsanaṃ uṇhaṃ ahosi.
So "kiṃ idan"ti āvajjetvā satthu sunāparantagamanaṃ disvā vissakammaṃ 3-
āmantesi "tāta ajja bhagavā tiṃsamattāni yojanasatāni piṇḍacāraṃ gamissati,
pañca kūṭāgārasatāni māpetvā jetavanadvārakoṭṭhamatthake gamanasajjāni katvā
ṭhapehī"ti. So tathā akāsi. Bhagavato kūṭāgāraṃ catumukhaṃ ahosi, dvinnaṃ
aggasāvakānaṃ dvimukhāni, sesāni ekamukhāni, satthā gandhakuṭito nikkhamma 4-
paṭipāṭiyā ṭhapitakūṭāgāresu dhurakūṭāgāraṃ pāvisi. 5- Dve aggasāvake ādiṃ katvā
ekūnapañcabhikkhusatānipi kūṭāgāragatāni ahesuṃ, ekaṃ tucchaṃ kūṭāgāraṃ ahosi,
pañcapi kūṭāgārasatāni ākāse uppatiṃsu.
      Satthā saccabandhapabbataṃ nāma patvā kūṭāgāraṃ ākāse ṭhapesi. Tasmiṃ
pabbate saccabandho nāma micchādiṭṭhitāpaso mahājanaṃ micchādiṭṭhiṃ uggaṇhāpento
lābhaggayasaggappatto hutvā vasati, abbhantare cassa antocāṭiyaṃ padīpo viya
arahattaphalassa upanissayo jalati. Taṃ disvā "dhammadhajassa kathessāmī"ti gantvā
dhammaṃ desesi. Tāpaso desanāpariyosāne arahattaṃ pāpuṇi. Maggenevassa
abhiññā āgatā, so ehibhikkhu hutvā iddhimayapattacīvaradharo kūṭāgāraṃ pāvisi.
   Bhagavā kūṭāgāragatehi pañcahi bhikkhusatehi saddhiṃ vāṇijagāmaṃ gantvā
    kūṭāgārāni adissamānakāni katvā vāṇijagāmaṃ pāvisi. Vāṇijā buddhappamukhassa
@Footnote: 1 Ma. janapadacārikabhikkhū    2 Ma. koṇḍadhānatthero   3 Ma. visukammaṃ
@4 cha.Ma. nikkhamitvā    5 Sī. pavisitvā nisīdi

---------------------------------------------------------------------------------------------
page29.
Saṃghassa mahādānaṃ datvā satthāraṃ kūṭāgāraṃ 1- nayiṃsu. Satthā maṇḍalamālaṃ pāvisi.
Mahājano yāva satthā bhattadarathaṃ paṭippassambheti, tāva pātarāsaṃ katvā
uposathaṅgāni samādāya bahuṃ gandhañca pupphañca ādāya dhammassavanatthāya
ārāmaṃ paccāgamāsi. Satthā dhammaṃ desesi. Mahājanassa bandhanamokkho jāto,
mahantaṃ buddhakolāhalaṃ ahosi.
      Satthā mahājanassa saṅgahatthāya sattāhaṃ ttatheva vasati, aruṇaṃ pana
mahāgandhakuṭiyaṃyeva upaṭṭhapesi. Sattāhampi dhammadesanāpariyosāne caturāsītiyā
pāṇasahassānaṃ dhammābhisamayo ahosi. Tattha sattāhaṃ vasitvā vāṇijagāme
piṇḍāya caritvā "tvaṃ idheva vasāhī"ti puṇṇattheraṃ nivattetvā antarena
nammadānadī nāma atthi, tassā tīraṃ agamāsi. Nammadā 2- nāma nāgarājā
satthu paccuggamanaṃ katvā nāgabhavanaṃ pavesetvā tiṇṇaṃ ratanānaṃ sakkāraṃ akāsi.
Satthā tassa dhammaṃ kathetvā nāgabhavanā nikkhami. So "mayhaṃ bhante paricaritabbaṃ
dethā"ti yāci. Bhagavā nammadānadītīre padacetiyaṃ dasseti. Taṃ vīcīsu āgatāsu
pithiyyati 3- , gatāsu vivarīyati. Mahāsakkārasampattaṃ ahosi. Satthā tato nikkhamitvā
saccabandhapabbataṃ gantvā saccabandhaṃ āha "tayā mahājano apāyamagge
otārito, tvaṃ idheva vasitvā etesaṃ laddhiṃ vissajjāpetvā nibbānamagge
patiṭṭhāpehī"ti. Sopi paricaritabbaṃ yāci. Satthā ghanapiṭṭhipāsāṇe
allamattikapiṇḍamhi lañjanaṃ viya padacetiyaṃ dassesi. Tato jetavanameva gato. Etamatthaṃ
sandhāya teneva antaravassenātiādi vuttaṃ.
      Parinibbāyīti anupādisesāya parinibbānadhātuyā parinibbāyi. Mahājano
therassa satta divasāni sarīrapūjaṃ katvā bahūni gandhakaṭṭhāni samodhānetvā
@Footnote: 1 cha.Ma. makulakārāmaṃ               2 Sī. nammado
@2 cha.Ma. āgatāsu pidhīyati            4 cha.Ma. sarīraṃ jhāpetvā

---------------------------------------------------------------------------------------------
page30.
Parijjhāpetvā dhātuyo ādāya cetiyaṃ akāsi. Sambahulā bhikkhūti therassa
āḷāhanaṭṭhāne ṭhitā bhikkhū. Sesaṃ sabbattha uttānameva. Chaṭṭhaṃ uttānameva.
                     7-8. Paṭhamaejāsuttādivaṇṇanā
      [90-91] Sattame ejāti taṇhā. Sā hi calanaṭṭhena ejāti vuccati.
Sāva bādhanaṭṭhena rogo, anto dussanaṭṭhena gaṇḍo, nikantanaṭṭhena
sallaṃ. Tasmāti yasmā ejā taṇhā ceva rogo ca 1- sallañca, tasmā. Cakkhu
na maññeyyāti ādi vuttanayameva, idhāpi sabbanti heṭṭhā gahitameva
saṅkaḍḍhitvā dassitaṃ .pe. Aṭṭhamaṃ vuttanayameva.
                     9-10. Paṭhamadvayasuttādivaṇṇanā
      [92-93] Navame dvayanti dve dve koṭṭhāse. Dasame itthetaṃ
dvayanti evametaṃ dvayaṃ. Calañceva byathañcāti attano sabhāvena asaṇṭhahanato 2-
calati ceva byathati. Yopi hetu yopi paccayoti cakakhuviññāṇassa vatthārammaṇaṃ
hetu ceva paccayo ca. Cakkhutova niccaṃ bhavissatīti kena kāraṇena niccaṃ
bhavissati. Yathā pana dāsassa dāsiyā kucchismiṃ jāto putto parova dāso hoti,
evaṃ aniccameva hotīti attho. Saṅgatīti sahagati. Sannipātoti ekato
sannipatanaṃ. Samavāyoti ekato samāgamo. Ayaṃ vuccati cakkhusamphassoti iminā
saṅgati sannipātasamavāyasaṅkhātena paccayena uppannattā paccayanāmeneva saṅgati
sannipāto samavāyoti. Ayaṃ vuccati cakkhusamphasso.
      Sopi hetūti phassassa vatthu ārammaṇasahajātā tayo khandhāti ayaṃ hetu.
Phuṭṭhoti upayogatthe paccattaṃ, phassena phuṭṭhameva gocaraṃ vedanā vedeti, cetanā
@Footnote: 1 cha.Ma. ejā rogo ceva gaṇḍo ca   2 Sī. asaṃvahanato

---------------------------------------------------------------------------------------------
page31.
Ceteti, saññā sañjānātīti attho. Phuṭṭhoti vā phassasamaṅgī puggalo, phassena
phuṭṭhārammaṇameva vedanādīhi vedeti ceteti sañjānātīpi vuttaṃ hoti. Iti
imasmiṃ sutte samatiṃsa khandhā kathitā honti, kathaṃ? cakkhudvāre tāva vatthu ceva 1-
ārammaṇañca rūpakkhandho, phuṭṭho vedetīti vedanākkhandho, cetetīti saṅkhārakkhandho,
sañjānātīti saññākkhandho, vijānātīti viññāṇakkhandhoti. Sesadvāresupi
eseva nayo. Manodvārepi hi vatthurūpaṃ ekantato rūpakkhandho, rūpena
ārammaṇe sati ārammaṇampi rūpakkhandhoti. Cha pañcakā tiṃsa honti. Saṅkhepena
panete chasupi dvāresu pañceva khandhāti sapaccaye pañcakkhandhe aniccāti
vitthāretvā vuccamāne bujjhanakānaṃ ajjhāsayena idaṃ suttaṃ desitanti.
                         Channavaggo catuttho.
                           -----------
                          10. 5. Saḷavagga
                       1. Adantaaguttasuttavaṇṇanā
      [94] Saḷavaggassa paṭhame adantāti adamitā. Aguttāti agopitā.
Arakkhitāti na rakkhitā. Asaṃvutāti apihitā. Dukkhādhivāhā hontīti nerayikādibhedaṃ
adhikadukkhaṃ āvahanakā honti. Sukhādhivāhā hontīti jhānamaggaphalappabhedaṃ adhikasukhaṃ
āvahanakā honti. Adhivāhanakā honti. Adhivāhātipi pāṭho. Eseva attho.
      Saḷevāti cha eva. Asaṃvuto. Yattha dukkhaṃ nigacchatīti yesu āyatanesu
saṃvaraṇavirahito dukkhaṃ pāpuṇāti. Tesañca ye saṃvaraṇaṃ avedisunati ye tesaṃ
āyatanānaṃ saṃvaraṃ vindiṃsu paṭilabhiṃsu. Viharantānavassutāti viharanti anavassutā
atintā.
@Footnote: 1 Ma. cakkhuñceva

---------------------------------------------------------------------------------------------
page32.
      Asāditañca sādunti asādavantaṃ ca madhuraṃ ca. Phassadvayaṃ sukhadukkhe
upekkheti sukhaphassañca dukkhaphassañcāti idaṃ phassadvayaṃ upekkhe, upekkhāmevettha
uppādeyyāti attho. Phassadvayaṃ sujadukkhaṃ upekkhoti vā pāṭho, phassahetukaṃ
sukhadukkhaṃ upekkho, sukhe anurodhaṃ dukkhe ca virodhaṃ anuppādento upekkhako
bhaveyyātipi attho. Anānuruddho aviruddha kenacīti kenaci saddhiṃ neva anuruddho
na viruddho bhaveyya.
      Papañcasaññāti kilesasaññāya papañcasaññā nāma hutvā. Itarītarā
narāti lāmakasattā. 1- Papañcayantā upayantīti papañcayamānā vaṭṭaṃ upagacchanti.
Saññinoti sasaññā sattā. Manomayaṃ gehasitañca sabbanti sabbameva
pañcakāmaguṇagehanissitaṃ manomayaṃ vitakkaṃ. Panujjāti panuditvā nīharitvā.
Nekkhammasitaṃ iriyatīti dabbajātiko bhikkhu nekkhammasitaṃ iriyena irīyati.
      Chassu yadā subhāvitoti chasu ārammaṇesu yadā suṭṭhu bhāvito.  phuṭṭhassa
cittaṃ na vikampate kvacīti sukhaphassena vā dukkhaphassena vā phuṭṭhassa kismiñci
cittaṃ na kampati na vedhati. Bhavatha 1- jātimaraṇassa pāragāti jātimaraṇānaṃ pāraṃ
nibbānaṃ gamakā hotha.
                       2. Mālukyaputtasuttavaṇṇanā
      [95] Dutiye mālukyaputtoti mālukyabrāhmaṇiyā putto. Etthāti
etasmiṃ tava ovādāyācane. Iminā theraṃ apasādetipi ussādetipi. Kathaṃ? ayaṃ
kira daharakāle rūpādīsu pamajjitvā pacchā mahallakakāle araññavāsaṃ patthento
kammaṭṭhānaṃ yācati. Atha bhagavā "ettha dahare kiṃ vakkhāmi, mālukyaputto viya
@Footnote: 1 cha.Ma. bhavattha

---------------------------------------------------------------------------------------------
page33.
Tumhehipi taruṇakāle 1- pamajjitvā mahallakakāle araññaṃ pavisitvā samaṇadhammaṃ
kareyyāthā"ti iminā adhippāyena bhaṇanto theraṃ apasādeti nāma.
      Yasmā pana thero mahallakakālepi araññaṃ pavisitvā samaṇadhammaṃ kātukāmo,
tasmā bhagavā "ettha dahare kiṃ vakkhāmi, 2- ayaṃ amhākaṃ mālukyaputto
mahallakakālepi araññaṃ pavisitvā samaṇadhammaṃ kattukāmo kammaṭṭhānaṃ yācati,
tumhe nāma taruṇakālepi vīriyaṃ na karothā"ti iminā adhippāyena bhaṇanto
theraṃ ussādeti nāma.
      Yatra hi nāmāti yo nāma. Kiñcāpihanti 3- kiñcāpi  "ahaṃ mahallako"ti
ñātaṃ, yadi ahaṃ mahallako, mahallako samānopi sakkhissāmi samaṇadhammaṃ kātuṃ,
desetu me bhante bhagavāti adhippāyena mahallakabhāvaṃ anuggaṇhanto ovādaṃ
ca pasaṃsanto evamāha.
      Adiṭṭhā adiṭṭhapubbāti imasmiṃ attabhāve adiṭṭhā atītepi adiṭṭhapubbā.
Na ca passasīti etarahipi na passasi. Na na te hoti passeyyanti evaṃ
samannāhāropi te yattha natthi, api nu te tattha chandādayo uppajjeyyunti
pucchati
      diṭṭhe diṭṭhamattanti rūpāyatane cakkhuviññāṇena diṭṭhamattaṃ. Cakkhuviññāṇaṃ
hi rūpe rūpamattameva passati, na niccādisabhāvaṃ, iti sesaviññāṇehipi me
ettha diṭṭhamattameva cittaṃ bhavissatīti attho.  athavā diṭṭhe diṭṭhaṃ nāma
cakkhuviññāṇaṃ, rūpe rūpavijānananti attho.  mattāti pamāṇaṃ, diṭṭhaṃ mattā assāti
diṭṭhamattaṃ, cittaṃ, cakkhuviññāṇamattameva me cittaṃ bhavissatīti attho. Idaṃ vutataṃ
hoti:- yathā āpāthagatarūpe cakkhuviññāṇaṃ na rajjati na dussati na muyhati,
@Footnote: 1 Ma. daharakāle    2 cha.Ma. vakkhāma   3 cha.Ma. kiñcāpāhanti

---------------------------------------------------------------------------------------------
page34.
Evaṃ rāgādivirahena cakkhuviññāṇamattameva javanaṃ bhavissati, cakkhuviññāṇappamāṇeneva
javanaṃ ṭhapessāmīti. Athavā diṭṭhaṃ nāma cakkhuviññāṇena diṭṭharūpaṃ, diṭṭhe
diṭṭhamattaṃ nāma tattheva uppannasampaṭicchannasantīraṇavoṭṭhabbanasaṅkhātacittattayaṃ.
Yathā taṃ na rajjati na dussati na muyhati, evaṃ āpāthagate rūpe teneva
sampaṭicchannādippamāṇena javanaṃ uppādessāmi, nāssa 1- taṃ pamāṇaṃ atikkamitvā
rajjanādivasena uppajjituṃ dassāmīti ayamettha attho. Eseva nayo sutamutesu.
   Viññāte viññātamattanti ettha pana viññātaṃ nāma manodvārāvajjanena
viññātārammaṇaṃ, tasmiṃ viññāte viññātamattanti āvajjanappamāṇaṃ. Yathā
āvajjanena na rajjati na dussati na muyhati, evaṃ rajjanādivasena uppajjituṃ
adatvā āvajjanappamāṇeneva cittaṃ ṭhapessāmīti ayamettha attho.
      Yatoti yadā. Tatoti tadā. Na tenāti tena rāgena vā ratto, dosena
vā duṭṭho, mohena vā mūḷho na bhavissati. Tato tvaṃ mālukyaputta na tatthāti
yadā tvaṃ tena rāgena vā dosamohehi vā ratto vā duṭṭho vā mūḷho
vā na bhavissasi, tadā tvaṃ na tattha tasmiṃ diṭṭhe vā sutamutaviññāte vā
paṭibaddho allīno patiṭṭhito nāma bhavissasi. Nevidhātiādi vuttatthameva.
      Sati muṭṭhāti sati naṭṭhā. Tañca ajjhosāti taṃ ārammaṇaṃ gilitvā.
Abhijjhā ca vihesā cāti abhijjhāya ca vihesāya 2- ca. Athavā "tassa vaḍḍhantī"ti
padenapi saddhiṃ yojetabbaṃ, abhijjhā ca vihesā cāti imepi dve dhammā tassa
vaḍḍhantīti attho.
      Cittamassūpahaññatīti abhijjhāvihesāhi assa cittaṃ upahaññati. Ācinatoti
ācinantassa. Ārā nibbāna vuccatīti evarūpassa puggalassa nibbānaṃ nāma
@Footnote: 1 cha.Ma. nāhaṃ      2 cha.Ma. vihiṃsāya

---------------------------------------------------------------------------------------------
page35.
Dūre pavuccati. Ghatvāti ghāyitvā. Bhotvāti bhutvā sāyitvā lehitvā. Phussāti
phusitvā. Paṭissatoti paṭissatisaṅkhātāya satiyā yutto. Sevato cāpi vedananti
catumaggasampayuttaṃ nibbattitalokuttaravedanaṃ sevantassa. Khiyyatīti khayaṃ gacchati, kiṃ
taṃ? dukkhampi kilesajātampi. Aññataroti asītiyā mahāsāvakānaṃ abbhantaro eko.
Iti imasmiṃ sutte gāthāhipi vaṭṭavivaṭṭameva kathitaṃ.
                       3. Parihānadhammasuttavaṇṇanā
      [96] Tatiye parihānadhammanti parihānasabhāvaṃ. Abhibhāyatanānīti abhibhavitāni
āyatanāni. Sarasaṅkappāti ettha sarantīti sarā, dhāvantīti attho. Sarā ca te saṅkappā
ca sarasaṅkappā. Saññojaniyāti bandhaniyā bandhanassa paccayabhūtā. Tañce bhikkhūti
taṃ evaṃ uppannakilesajātaṃ, taṃ vā ārammaṇaṃ. Adhivāsetīti citte āropetvā
vāseti. Nappajahatīti chandarāgappahānena na pajahati. Evaṃ sabbapadehi yojetabbaṃ.
Abhibhāyatanaṃ hetaṃ vuttaṃ bhagavatāti etaṃ buddhena bhagavatā abhibhavitaṃ āyatananti
kathitaṃ. Idha dhammaṃ pucchitvā vibhajantena puggalena dhammo dassito.
                       4. Pamādavihārīsuttavaṇṇanā
      [97] Catutthe asaṃvutassāti apihitassa na pidahitvā sañchāditvā ṭhapitassa.
Byāsiñcatīti viāsiñcati, 1- kilesatintaṃ hutvā vattati. Pāmojjanti
dubbalapīti. Pītīti balavapīti. Passaddhīti darathappassaddhi. Dhammā na pātubhavantīti
samathavipassanādhammā na uppajjanti. Imasmiṃ sutte puggalaṃ pucchitvā vibhajantena
dhammena puggalo dassito.
@Footnote: 1 Sī.,ka. byāsiccatīti viyāsiccati

---------------------------------------------------------------------------------------------
page36.
                         5. Saṃvarasuttavaṇṇanā
      [98] Pañcame kathañca bhikkhave asaṃvaroti idaṃ maggakusalassa vāmaṃ
muñcitvā dakkhiṇaṃ gaṇheyyāsīti paṭhamaṃ pahātabbamaggakkhānaṃ viya uddesakkamena
avatvā desanākusalatāya paṭhamaṃ pahātabbadhammakkhānavasena vuttanti veditabbaṃ.
Idha dhammaṃ pucchitvā dhammova vibhatto.
                         6. Samādhisuttavaṇṇanā
       [99] Chaṭṭhe samādhinti cittekaggataṃ. Idaṃ hi suttaṃ cittekaggatāya
parihāyamāne disvā "imesaṃ cittekaggataṃ labhantānaṃ kammaṭṭhānaṃ phātiṃ gamissatī"ti
ñatvā kathitaṃ.
                       7. Paṭisallānasuttavaṇṇanā
        [100] Sattame paṭisallānanti kāyavivekaṃ. Idaṃ hi suttaṃ kāyavivekena
parihāyamāne disvā "imesaṃ kāyavivekaṃ labhantānaṃ kammaṭṭhānaṃ phātiṃ gamissatī"ti
ñatvā kathitaṃ.
                    8-9. Paṭhamanatumhākasuttādivaṇṇanā
        [101-102] Aṭṭhamaṃ upamāya parivāretvā kathite bujjhanakānaṃ, navamaṃ
suddhikavaseneva bujjhanakānaṃ ajjhāsayavasena vuttaṃ. Attho pana ubhayatthāpi
khandhiyavagge vuttanayeneva veditabbo.
                         10. Udakasuttavaṇṇanā
        [103] Dasame udako sudanti ettha sudanti nipātamattaṃ. Udakoti tassa
nāmaṃ. Idaṃ jātu vedagūti ettha idanti nipātamattaṃ. Athavā idaṃ mama vacanaṃ

---------------------------------------------------------------------------------------------
page37.
Suṇāthāti dīpento evamāha. Jātu vedagūti ahaṃ ekaṃsena vedagū, vedasaṅkhātena
ñāṇena neyyesu gato, vedaṃ vā gato adhigato, paṇḍito asmīti 1- attho.
Sabbajjīti ekaṃsena sabbaṃ vaṭṭaṃ jinitvā abhibhavitvā ṭhitosmīti vadati. Apalikhataṃ
gaṇḍamūlanti akhataṃ 2- dukkhamūlaṃ. Palikhaṇinti palikhataṃ mayā, khaṇitvā ṭhitosmīti
dīpeti.
       Mātāpettikasambhavassāti mātito ca pitito ca nibbhatena mātāpettikena
sukkasoṇitena sambhūtassa. Odanakummāsūpacayassāti odanena ceva kummāsena ca
upacitassa vaḍḍhitassa. Aniccucchādanaparimaddanabhedanaviddhaṃsanadhammassāti ettha ayaṃ
kāyo hutvā abhāvaṭṭhena aniccadhammo, duggandhavighātatthāya gandhavilepanena 3-
ucchādanadhammo, aṅgapaccaṅgābādhavinodanatthāya udakasambāhanena 4- parimaddanadhammo,
daharakāle vā ūrūsu sayāpetvā gabbhavāsena dussaṇṭhitānaṃ tesaṃ tesaṃ aṅgānaṃ
saṇṭhānasampādanatthaṃ añjanapīḷanādivasena parimaddanadhammo, evaṃ pariharitopi ca
bhedanaviddhaṃsanadhammo bhijjati ceva vikirati ca, evaṃ sabhāvoti attho.
       Tattha mātāpettikasambhavaodanakummāsūpacayaparimaddanapadehi vuḍḍhi kathitā,
aniccabhedanaviddhaṃsanapadehi parihāni. Purimehi vā tīhi samudayo, pacchimehi
atthaṅgamoti. Evaṃ cātumahābhūtikassa kāyassa vuḍḍhiparihāninibbattibhedā dassitā.
Sesaṃ uttānatthamevāti.
                          Saḷavaggo pañcamo.
                          Dutiyo paṇṇāsako.
                          -------------
@Footnote: 1 cha.Ma. paṇḍitohamasmīti    2 cha.Ma. aparikhataṃ, ṭīkā. avakhataṃ
@3 cha.Ma. tanuvilepanena     4 cha.Ma. khuddakasambāhanena

---------------------------------------------------------------------------------------------
page38.
                        11. 1. Yogakkhemivagga
                       1. Yogakkhemisuttavaṇṇanā
       [104] Yogakkhemivaggassa paṭhame yogakkhemipariyāyanti catūhi yogehi
khemino kāraṇabhūtaṃ. Dhammapariyāyanti dhammakāraṇaṃ. Akkhāsi yoganti yuttiṃ kathesi.
Tasmā? kiṃ akkhātattā, udāhu pahīnattāti? pahīnattā. Na hi akkhānena
Yogakkhemi nāma hoti.
                     2-10. Upādāyasuttādivaṇṇanā
       [105-113] Dutiye vedanāsukhadukkhaṃ kathitaṃ, taṃ pana vipākasukhadukkhaṃ vaṭṭati.
Tatiye dukkhassāti vaṭṭadukkhassa. Catutthe lokassāti saṅkhāralokassa. Pañcamādīsu
yaṃ vattabbaṃ siyā, taṃ khandhiyavagge vuttanayameva.
                        Yogakkhemivaggo paṭhamo.
                        -----------------
                       12. 2. Lokakāmaguṇavagga
                    1-2. Paṭhamamārapāsasuttādivaṇṇanā
       [114-115] Lokakāmaguṇavaggassa paṭhame āvāsagatoti vasanaṭṭhānaṃ gato.
Mārassa vasaṃ gatoti tividhassāpi mārassa vasaṃ gato. Paṭimukkassa mārapāsoti
assa gīvāya mārapāso paṭimukko pavesito. Dutiyaṃ uttānameva.
                       3. Lokantagamanasuttavaṇṇanā
       [116] Tatiye lokassāti cakkavāḷalokassa. Lokassa antanti saṅkhāralokassa
antaṃ. Vihāraṃ pāvisīti "mayi vihāraṃ paviṭṭhe ime bhikkhū imaṃ uddesaṃ
ānandaṃ pucchissanti, so ca tesaṃ mama sabbaññutañāṇena saṃsanditvā kathessati.

---------------------------------------------------------------------------------------------
page39.
Tato naṃ thomessāmi, mama thomanaṃ sutvā bhikkhū ānandaṃ upasaṅkamitabbaṃ, vacanampissa
1- sotabbaṃ saddhātabbaṃ maññissanti, taṃ nesaṃ bhavissati dīgharattaṃ hitāya
sukhāyā"ti cintetvā saṅkhittena bhāsitassa vitthārena atthaṃ avibhajitvāva
nisinnāsane antarahito gandhakuṭiyaṃ pāturahosi. Tena vuttaṃ "uṭṭhāyāsanā vihāraṃ
pāvisī"ti.
       Satthu ceva saṃvaṇṇitoti satthārā ca pasattho. Viññūnanti idampi karaṇatthe
sāmivacanaṃ, paṇḍitehi sabrahmacārīhi ca sambhāvitoti attho. Pahotīti sakkoti.
Atikkammeva mūlaṃ atikkammeva khandhanti sāro nāma mūle vā khandhe vā bhaveyya,
tampi atikkamitvāti attho. Evaṃsampadamidanti evaṃsampattikaṃ, īdisanti attho.
Atisitvāti atikkamitvā. Jānaṃ jānātīti jānitabbameva jānāti. Passaṃ passatīti
passitabbameva passati. Yathā vā ekacco viparītaṃ gaṇhanto jānantopi na
jānāti, passantopi na passati, na evaṃ bhagavā. Bhagavā pana jānanto jānāti,
passanto passatiyeva. Svāyaṃ dassanapariṇāyakaṭṭhena cakkhubhūto. Viditakaraṇaṭṭhena
ñāṇabhūto. Aviparītasabhāvaṭṭhena pariyattidhammapavattanato vā hadayena cintetvā
vācāya nicchāritadhammamayoti dhammabhūto. Seṭṭhaṭṭhena brahmabhūto. Athavā cakkhu
viya bhūtoti cakkhubhūto. Evametesu padesu attho veditabbo. Svāyaṃ dhammassa
vattanato vattā. Pavattanato pavattā. Hatthaṃ nīharitvā dassanasamatthatāya atthassa
ninnetā. Amatādhigamāya 2- paṭipattiṃ desetīti amatassa dātā.
       Agaruṃ karitvāti punappunaṃ yācāpentopi hi garuṃ karoti nāma. Attano
sekkhapaṭisambhidāñāṇe ṭhatvā sinerupādato vālikaṃ uddharamāno viya duviññeyyaṃ
katvā kathentopi garuṃ karotiyeva nāma. Evaṃ akatvā amhe punappunaṃ
ayācāpetvā suviññeyyampi no katvā kathehīti vuttaṃ hoti.
@Footnote: 1 cha.Ma. vacanañcassa     2 Ma. amatādhigamassa

---------------------------------------------------------------------------------------------
page40.
      Yaṃ kho voti yaṃ kho tumhākaṃ. Cakkhunā kho āvuso lokasmiṃ lokasaññī
hoti lokamānīti cakkhuṃ hi loke appahīnadiṭṭhiputhujjano sattalokavasena lokoti
sañjānāti ceva maññati ca, tathā cakkavāḷalokavasena. Na hi aññatra
cakkhvādīhi dvādasaāyatanehi tassa sā saññā vā māno vā uppajjati.
Tena vuttaṃ "cakkhunā kho āvuso lokasmiṃ lokasaññī hoti lokamānī"ti. Imassa
ca lokassa gamanena anto nāma ñātuṃ vā daṭṭhuṃ vā pattuṃ vā na sakkā.
Lujjanaṭṭhena pana tasseva cakkhvādibhedassa lokassa nibbānasaṅkhātaṃ antaṃ
appatvā vaṭṭadukkhassa antakiriyā nāma natthīti veditabbā.
     Evaṃ pañhaṃ vissajjetvā idāni "sāvakena pañho kathitoti mā
nikkaṅkhā ahuvattha, ayaṃ bhagavā sabbaññutañāṇatulaṃ gahetvā nisinno,
icchamānā tameva upasaṅkamitvā nikkaṅkhā hothā"ti uyyojento ākaṅkhamānā
panātiādimāha.
     Imehi ākārehīti imehi kāraṇehi cakkavāḷalokassa antābhāvakāraṇehi
ceva saṅkhāralokassa antāpattikāraṇehi ca.
     Imehi padehīti imehi akkharasampiṇḍanehi. Byañjanehīti pāṭiyekkaakkharehi.
     Paṇḍitoti paṇḍiccena samannāgato. Catūhi kāraṇehi paṇḍito dhātukusalo
āyatanakusalo paccayākārakusalo kāraṇākāraṇakusaloti. Mahāpaññoti mahante
atthe mahante dhamme mahantā niruttiyo mahantāni paṭibhānāni
pariggaṇhaṇasamatthatāya mahāpaññāya samannāgato. Yathā taṃ ānandenāti yathā ānandena
byākataṃ,
     taṃ sandhāya vuttaṃ. Yathā ānandena taṃ byākataṃ, ahampi taṃ evameva
byākareyyanti attho.

---------------------------------------------------------------------------------------------
page41.
                        4. Kāmaguṇasuttavaṇṇanā
    [117] Catutthe ye meti ye mama. Cetaso samphuṭṭhapubbāti cittena
anubhūtapubbā. Tatra me cittaṃ bahulaṃ gacchamānaṃ gaccheyyāti tesu pāsādattaya-
tividhanāṭakādibhedasampattivasena anubhūtapubbesu 1- pañcasu kāmaguṇesu bahūsu vāresu 2-
uppajjamānaṃ uppajjeyyāti dīpeti. Paccuppannesu vāti idha padhānacariyakāle
chabbassāni supupphitavanasaṇḍajātassaramigagaṇādīnaṃ 3- vasena diṭṭhasutādibhedaṃ
manoramārammaṇaṃ kāmaguṇaṃ katvā dassento "evarūpesu paccuppannesu vā bahulaṃ
uppajjeyyā"ti dasseti. Appaṃ vā anāgatesūti anāgate "metteyyo nāma
buddho bhavissati, saṅkho nāma rājā, ketumatī nāma rājadhānī"tiādivasena 4-
parittakameva anāgatesu kāmaguṇesu uppajjeyyāti dasseti. Tatra me attarūpenāti
tatra mayā attano hitakāmajātikena. Appamādoti sātaccakiriyā pañcasu
kāmaguṇesu cittassa avossaggo. Satīti ārammaṇapariggahitasati. Ārakkhoti ayaṃ
appamādo ca sati ca cetaso ārakkho karaṇīyo. Evaṃ me ahosīti dasseti,
ārakkhatthāya ime dve dhammā kattabbāti vuttaṃ hoti.
    Tasmātiha bhikkhave se āyatane veditabbeti yasmā cetaso ārakkhatthāya
appamādo ca sati ca kātabbā, yasmā tasmiṃ āyatane vidite appamādena vā
satiyā vā kātabbaṃ natthi, tasmā se āyatane veditabbe, taṃ kāraṇaṃ jānitabbanti
attho. Saḷāyatananirodhanti saḷāyatananirodho vuccati nibbānaṃ, taṃ sandhāya bhāsitanti
attho. Nibbānasmiṃ hi cakkhuādīhi ceva nirujjhanti rūpasaññādayo ca nirujjhantīti.
Sesaṃ vuttanayameva.
@Footnote: 1 Sī.,ka. anubhūtapubbo      2 Sī.,ka. bahutare
@3 cha.Ma...... vanasaṇḍajātānaṃ dijagaṇādīnaṃ    4 dī.pā. 11/106/64

---------------------------------------------------------------------------------------------
page42.
                      5-6. Sakkapañhasuttādivaṇṇanā
    [118-119] Pañcame diṭṭheva dhammeti imasmiṃyeva attabhāve.
Parinibbāyantīti kilesaparinibbānena parinibbāyanti. Tannissitaṃ viññāṇaṃ hotīti
taṇhānissitakammaviññāṇaṃ hoti. Tadupādānanti taṃgahaṇaṃ, taṇhāgahaṇena
sahagataṃ 1- viññāṇaṃ hotīti attho. Chaṭṭhaṃ uttānameva.
                    7. Sāriputtasaddhivihārikasuttavaṇṇanā
    [120] Sattame santānessatīti ghaṭessati, vicchedamassa 2- pāpuṇituṃ na
dassati.
                       8. Rāhulovādasuttavaṇṇanā
    [121] Aṭṭhame vimuttiparipācaniyāti vimuttiṃ paripācentīti
vimuttiparipācaniyā. Dhammāti paṇṇarasa dhammā, te saddhindriyādīnaṃ visuddhikaraṇavasena
veditabbā. Vuttaṃ hetaṃ:-
         "assaddhe puggale parivajjayato, saddhe puggale sevato
          bhajato payirupāsato pasādanīye suttante paccavekkhato imehi
          tīhākārehi saddhindriyaṃ visujjhati. Kusīte puggale parivajjayato,
          āraddhavīriye puggale sevato bhajato payirupāsato, sammappadhāne
          paccavekkhato imehi tīhākārehi vīriyindriyaṃ visujjhati. Muṭṭhassatī
          puggale parivajjayato, upaṭṭhitassatī puggale sevato bhajato
          payirupāsato, satipaṭṭhāne paccavekkhato imehi tīhākārehi
          satindriyaṃ visujjhati. Asamāhite puggale parivajjayato, samāhite
@Footnote: 1 ka. saṅhagaṇaṃ     2 cha.Ma. yogavicchedamassa

---------------------------------------------------------------------------------------------
page43.
          Puggale sevato bhajato payirupāsato, jhānavimokkhe paccavekkhato
          imehi tīhākārehi samādhindriyaṃ visujjhati. Duppaññe puggale
          parivajjayato, paññavante puggale sevato bhajato payirupāsato,
          gambhīrañāṇacariyaṃ 1- paccavekkhato imehi tīhākārehi paññindriyaṃ
          visujjhati. Iti ime pañca puggale  parivajjayato, pañca puggale
          sevato bhajato payirupāsato, pañca suttante paccavekkhato
          imehi paṇṇarasahi ākārehi imāni pañcindriyāni visujjhantī"ti. 2-
    Aparepi paṇṇarasa dhammā vimuttiparipācaniyā:- saddhāpañcamāni
indriyāni, aniccasaññā, anicce dukkhasaññā, dukkhe anattasaññā,
pahānasaññā, virāgasaññāti imā pañca nibbedhabhāgiyā saññā, meghiyattherassa
kathitā kalyāṇamittatādayo pañca dhammāti. 3- Kāya pana velāya bhagavato etadahosi?
paccūsasamaye lokaṃ volokentassa.
     Anekāni devatāsahassānīti āyasmatā rāhulena padumuttarassa bhagavato
pādamūle pālitanāgarājakāle patthanaṃ paṭṭhapentena saddhiṃ patathanaṃ
paṭṭhapitadevatāsu pana kāci bhummaṭṭhakā devatā, kāci antalikkhaṭṭhakā, kāci
cātummahārājikā, kāci devaloke, kāci brahmaloke nibbattā. Imasmiṃ pana divase
sabbāpi tā ekaṭṭhāne andhavanasmiṃyeva sannipatitā, tā sandhāyāha "anekāni
devatāsahassānī"ti. Dhammacakkhunti imasmiṃ sutte cattāro ca maggā cattāri ca
phalāni dhammacakkhūti veditabbāni. Tattha hi  kāci devatā sotāpannā ahesuṃ,
kāci sakadāgāmī, anāgāmī, khīṇāsavā. Tāsaṃ ca pana devatānaṃ ettakāti
gaṇanavasena paricchedo natthi. Sesaṃ sabbattha uttānameva.
@Footnote: 1 ṭīkā. gambhīrañāṇacariye   2 khu. paṭi. 31/185/214   3 khu. u. 25/31/141

---------------------------------------------------------------------------------------------
page44.
                    9-10. Saṃyojaniyadhammasuttādivaṇṇanā
    [122-123] Navamadasamāni iṭṭhārammaṇavasena kathiyamāne bujjhanakānaṃ
vasena vuttānīti.
                       Lokakāmaguṇavaggo dutiyo.
                        ----------------
                         13. 3. Gahapativagga
                      1-3. Vesālīsuttādivaṇṇanā
    [124-126] Gahapativaggassa paṭhame uggoti paṇītadāyakānaṃ aggauggo,
so bhagavatā "etadaggaṃ bhikkhave mama sāvakānaṃ paṇītadāyakānaṃ yadidaṃ uggo
gahapatī"ti evaṃ etadagge ṭhapito. Sesametesu ceva dvīsu tatiye ca vuttatthameva.
                     4-5. Bhāradvājasuttādivaṇṇanā
    [127-128] Catutthe piṇḍaṃ ulamāno pariyesamāno pabbajitoti
piṇḍolo. So kira parijiṇṇabhogo brāhmaṇo ahosi. Atha bhikkhusaṃghassa
lābhasakkāraṃ disvā piṇḍatthāya nikkhamitvā pabbajito, so mahantaṃ kapallapattaṃ
gahetvā carati, tena kapallapūraṃ yāguṃ pivati, kapallapūrapūve khādati, kapallapūraṃ
bhattaṃ bhuñjati. Athassa mahagghasabhāvaṃ satthu ārocayiṃsu. Satthā tassa pattathavikaṃ
nānujāni. Heṭṭhāmañce pattaṃ nikujjetvā ṭhapeti. So ṭhapentopi ghaṃsantova
paṇāmetvā ṭhapeti, gaṇhantopi ghaṃsantova ākaḍḍhitvā gaṇhāti. Taṃ gacchante
kāle ghaṃsanena parikkhīṇaṃ nāḷikodanamattameva gaṇhaṇakaṃ jātaṃ. Tato satthu
ārocesuṃ, athassa satthā pattathavikaṃ anujāni. Thero aparena samayena indriyabhāvanaṃ
bhāvetvā aggaphale arahatte patiṭṭhāsi. Iti so piṇḍatthāya pabbajitattā

---------------------------------------------------------------------------------------------
page45.
Piṇḍolo, gottena pana bhāradvājoti ubhayaṃ ekato katvā piṇḍolabhāradvājoti
vuccati.
       Upasaṅkamīti uggatuggatehi mahāamaccehi parivuto upasaṅkami. Thero kira
ekadivasaṃ sāvatthiyaṃ piṇḍāya caritvā katabhattakicco nidāghasamaye sītaṭṭhāne
divāvihāraṃ nisīdissāmīti ākāsena gantvā gaṅgātīre udenassa rañño
udakaṭṭhānaṃ nāma 1- uyyānaṃ atthi, tattha vicaritvā 2- aññatarasmiṃ rukkhamūle
divāvihāraṃ nisīdi sītena udakavātena vījiyamāno.
    Udenopi kho nāma rājā sattāhaṃ mahāpānaṃ pivitvā sattame divase
uyyānaṃ paṭijaggāpetvā mahājanaparivāro uyyānaṃ gantvā maṅgalasilāpatte
atthatāya seyyāya nipajji. Tassa ekā paricārikā pāde sambāhamānā nisinnā.
Rājā kamena niddaṃ okkami. Tasmiṃ niddaṃ okkamante nāṭakitthiyo "yassatthāya
mayaṃ gītādīni payojeyyāma, so niddaṃ upagato, na ca niddākāle pahāsaṃ 3-
kātuṃ vaṭṭatī"ti attano attano tūriyāni ṭhapetvā uyyānaṃ pakkantā. Tā
tattha tattha phalāphalāni khādamānā pupphāni pilandhamānā vicarantiyo theraṃ disvā
"mā saddamakaritthā"ti aññamaññaṃ nivārayamānā vanditvā nisīdiṃsu. Thero "issā
pahātabbā, maccheraṃ vinodetabban"tiādinā nayena tāsaṃ dhammakathaṃ 4- kathesi.
     Sāpi kho rañño pāde sambāhamānā nisinnā itthī pāde cāletvā
rājānaṃ pabodhesi. So "kahantā gatā"ti pucchi. Kiṃ tāsaṃ tumhehi, tā ekaṃ samaṇaṃ
parivāretvā nisinnāti. Rājā kuddho uddhane pakkhittaloṇaṃ viya taṭataṭāyamāno
uṭṭhahitvā "tambakipillikāhi naṃ khādāpessāmī"ti gacchanto ekasmiṃ asokarukkhe
@Footnote: 1 cha.Ma. udapānaṃ nāma          2 cha.Ma. pavisitvā
@3 cha.Ma. mahāsaddaṃ          4 cha.Ma. anurūpaṃ dhammakathaṃ

---------------------------------------------------------------------------------------------
page46.
Tambakipillikānaṃ puṭaṃ disvā hatthenākaḍḍhitvā sākhaṃ gaṇhituṃ nāsakkhi.
Kipillikānaṃ puṭo chinditvā 1- rañño sīse pati, sakalasarīraṃ sālithusehi parikiṇṇaṃ
viya daṇḍadīpikāhi jhāpiyamānaṃ 2- viya ca ahosi. Thero rañño duṭṭhabhāvaṃ ñatvā
iddhiyā ākāsaṃ pakkhandi. Tāpi itthiyo uṭṭhāya rañño santikaṃ gantvā
sarīraṃ puñchantiyo viya bhūmiyaṃ patitapatitā kipillikāyo gahetvā sarīre khipamānā
sabbā mukhasattīhi vijjhiṃsu "kiṃ nāmetaṃ, aññe rājāno pabbajite disvā
vandanti, pañhaṃ pucchanti, ayaṃ pana rājā kipillikapuṭaṃ sīse bhinditukāmo
jāto"ti.
    Rājā attano aparādhaṃ disvā uyyānapālaṃ pakkosāpetvā pucchi "kiṃ
esa pabbajito aññesupi divasesu idha āgacchatī"ti. Āma devāti. Idha tvaṃ
āgatadivase mayhaṃ āroceyyāsīti. Theropi katipāheneva puna āgantvā rukkhamūle
nisīdi. Uyyānapālo disvā "mahanto me ayaṃ paṇṇākāro"ti vegena gantvā
rañño ārocesi. Rājā uṭṭhahitvā saṅkhapaṇavādisaddaṃ nivāretvā uggatuggatehi
amaccehi saddhiṃ uyyānaṃ agamāsi. Tena vuttaṃ "upasaṅkamī"ti.
    Anikīḷitāvino kāmesūti yā kāmesu kāmakīḷitaṃ 3- akīḷitapubbā,
aparibhuttakāmāti attho. Addhānañca āpādentīti paveṇiṃ paṭipādenti, dīgharattaṃ
anubandhāpenti. Mātumattīsūti mātupamāṇāsu. Lokasmiṃ hi mātā bhaginī dhītāti
idaṃ tividhaṃ garukārammaṇaṃ nāma, iti garukārammaṇena 4- upanibandhaṃ cittaṃ
sodhetuṃ 5- na labhatīti dassento evamāha. Athassa tena pañhena cittaṃ
anotarantaṃ disvā bhagavatā paṭikūlamanasikāravasena cittūpanibandhanatthaṃ vuttaṃ
battiṃsākārakammaṭṭhānaṃ kathesi.
@Footnote: 1 cha.Ma. chijjitvā    2 cha.Ma. ḍayhamānaṃ    3 cha.Ma. kāmakīḷā, taṃ
@4 cha.Ma. garukārammaṇe       5 cha.Ma. vimocetuṃ

---------------------------------------------------------------------------------------------
page47.
    Abhāvitakāyāti abhāvitapañcadvārikakāyā. Tesantaṃ dukkaraṃ hotīti tesaṃ taṃ
asubhakammaṭṭhānaṃ bhāvetuṃ dukkaraṃ hoti. Itissa imināpi cittaṃ anotarantaṃ disvā
indriyasaṃvarasīlaṃ kathesi. Indriyasaṃvarasmiṃ hi upanibandhacittaṃ visodhituṃ 1- na
labhati. Rājā taṃ sutvā tattha otiṇṇacitto acchariyaṃ bho bhāradvājātiādimāha.
    Arakkhiteneva kāyenātiādīsu hatthapāde kīḷāpento gīvaṃ parivattento
kāyaṃ na rakkhati nāma, nānappakāraṃ duṭṭhullaṃ kathento vacanaṃ na rakkhati nāma,
kāmavitakkādayo vitakkento cittaṃ na rakkhati nāma. Rakkhiteneva kāyenātiādīsu
vuttavipariyāyena attho veditabbo.
      Ativiya maṃ tasmiṃ samaye lobhadhammā parisahantīti maṃ tasmiṃ samaye atikkamitvā
lobho adhibhavatīti attho. Upaṭṭhitāya satiyāti kāyagatāya satiyā upaṭṭhitāya.
Na maṃ tathā tasmiṃ samayeti tasmiṃ samaye maṃ yathā pubbe, na tathā lobho
atikkamitvā uppajjatīti attho. Parisahantīti padassa uppajjantītipi atthoyeva.
Iti imasmiṃ sutte tayo kāyā kathitā. Kathaṃ? "imameva kāyan"ti ettha hi
Karajakāyo kathito, "bhāvitakāyo"ti ettha pañcadvārikakāyo, "rakkhiteneva
kāyenā"ti ettha copanakāyo, kāyaviññattīti attho. Pañcamaṃ uttānameva.
                         6. Ghositasuttavaṇṇanā
    [129] Chaṭṭhe rūpā ca manāpāti rūpā ca manāpā saṃvijjanti. Cakkhuviññāṇañcāti
cakkhuviññāṇaṃ 2- saṃvijjati. Sukhavedaniyaṃ phassanti cakkhuviññāṇasampayuttaṃ
upanissayavasena javanakāle sukhavedanāya paccayabhūtaṃ phassaṃ. Sukhā vedanāti
ekaṃ phassaṃ paṭicca javane 3- sukhavedanā uppajjati. Sesapadesupi eseva nayo.
@Footnote: 1 cha.Ma. viheṭhetuṃ   2 cha.Ma. cakkhuviññāṇañca    3 cha.Ma. javanavasena

---------------------------------------------------------------------------------------------
page48.
    Iti imasmiṃ sutte tevīsati dhātuyo kathitā. Kathaṃ? ettha hi cakkhuppasādo
cakkhudhātu, tassārammaṇā rūpadhātu, cakkhuviññāṇaṃ viññāṇadhātu, cakkhuviññāṇadhātuyā
sahajātā tayo khandhā dhammadhātu, evaṃ pañcasu dvāresu catunnaṃ catunnaṃ vasena
vīsati. Manodvāre "manodhātū"ti āvajjanacittaṃ gahitaṃ, ārammaṇañceva hadayavatthuñca
dhammadhātu, vatthunissitaṃ cittaṃ manoviññāṇadhātūti evaṃ tevīsati honti. Evaṃ
tevīsatiyā dhātūnaṃ vasena dhātunānattaṃ vuttaṃ bhagavatāti dasseti.
                     7-8. Hāliddikānisuttādivaṇṇanā
    [130-131] Sattame manāpaṃ itthetanti pajānātīti yaṃ anena 1-
manāpaṃ rūpaṃ diṭṭhaṃ, taṃ itthetanti evameva taṃ manāpameva tanti pajānāti.
Cakkhuviññāṇaṃ sukhavedaniyañca phassaṃ paṭiccāti cakkhuviññāṇañceva yo ca
upanissayakoṭiyā vā anantarakoṭiyā vā samanantarakoṭiyā vā sampayuttakoṭiyā
vā sukhavedanāya paccayo phasso, taṃ sukhavedaniyaṃ phassaṃ ca paṭicca uppajjati
sukhavedanāti. Esa nayo sabbattha. Iti imesu dvīsu suttesu kiriyamanoviññāṇadhātu
āvajjanakiccā, manodhātuyeva vā samānā manodhātu nāmena vuttāti veditabbā.
Aṭṭhamaṃ uttānameva.
                        9. Lohiccasuttavaṇṇanā
    [132] Navame makkarakaṭeti evaṃnāmake nagare. Araññakuṭikāyanti araññe
katāya pāṭiyekkāya kuṭiyaṃ, na vihārapaccantakuṭiyaṃ. Māṇavakāti yepi tattha mahallakā,
te mahallakakālepi antevāsikatāya māṇavakātveva vuttā. Tenupasaṅkamiṃsūti pāto
sippaṃ uggaṇahitvā sāyaṃ "ācariyassa kaṭṭhāni āharissāmā"ti araññaṃ pavisitvā
vicarantā yena sā kuṭikā, tenupasaṅkamiṃsu. Parito parito kuṭikāyāti tassā
@Footnote: 1 ka. manena

---------------------------------------------------------------------------------------------
page49.
Kuṭikāya samantato samantato. Seleyyakānīti aññamaññassa piṭṭhiṃ gahetvā
laṅghitvā ito cito ca caṅkamanakīḷanāni. 1-
    Muṇḍakātiādīsu muṇḍe muṇḍāti samaṇe ca samaṇāti vattuṃ vaṭṭeyya.
Ime pana hīḷentā "muṇḍasamaṇakā"ti āhaṃsu. Ibbhāti gahapatikā. Kaṇhāti
kaṇhā, kāḷakāti attho. Bandhupādāpaccāti ettha bandhūti brahmā adhippeto.
Taṃ hi brāhmaṇā pitāmahoti voharanti. Pādānaṃ apaccā pādāpaccā, brahmuno
piṭṭhipādato jātoti adhippāyo. Tesaṃ kira ayaṃ laddhi "brāhmaṇā brahmuno
mukhato nikkhantā, khattiyā urato, vessā nābhito, suddā jānuto, samaṇā
piṭṭhipādato"ti. Bharatakānanti kuṭumbikānaṃ. Kuṭumbikā hi yasmā raṭṭhaṃ bharanti,
tasmā bharatāti vuccanti. Ime pana paribhavaṃ katvā vadamānā "bharatakānan"ti
āhaṃsu.
    Vihārā nikkhamitvāti "rattiṭṭhakāparicchanne rajatapaṭasannibhasamavippakiṇṇavālike
ramaṇīye pariveṇe kaṭṭhakalāpe bandhitvā khipamānā vālikaṃ āluḷetvā
hatthena hatthaṃ ādāya paṇṇakuṭiṃ pariyāyantā `ime imesaṃ bharatakānaṃ sakkatā,
ime imesaṃ bharatakānaṃ sakkatā'ti punappunaṃ viravantā ativiya ime māṇavakā
kīḷakīḷaṃ karonti, vihāre bhikkhūnaṃ atthibhāvampi na jānanti, dassessāmi nesaṃ
bhikkhūnaṃ atthibhāvan"ti cintetvā paṇṇakuṭito nikkhami.
    Sīluttamā pubbatarā ahesunti guṇavantānaṃ guṇe kathite nigguṇānaṃ guṇābhāvo
pākaṭova bhavissatīti porāṇakabrāhmaṇānaṃ guṇe kathento evamāha. Tattha
sīluttamāti sīlajeṭṭhakā. Sīlaṃ hi tesaṃ uttamaṃ, na jātigottaṃ. Ye purāṇaṃ sarantīti
ye porāṇakaṃ brāhmaṇadhammaṃ saranti. Abhibhuyya kodhanti kodhaṃ abhibhavitvā tesaṃ
@Footnote: 1 ka. tāpanakīḷanāni

---------------------------------------------------------------------------------------------
page50.
Dvārāni suguttāni surakkhitāni ahesuṃ. Dhamme ca jhāne ca ratāti dasavidhe
kusalakammapathadhamme aṭṭhasamāpattijjhānesu ca ratā.
    Evaṃ porāṇānaṃ guṇaṃ kathetvā athetarahi brāhmaṇānaṃ madaṃ 1- nimmadanto
imeva vokkamma jahāmhasetiādimāha. 2- Tattha vokkammāti etehi guṇehi
apakkamitvā. Jahāmhaseti mayaṃ jahāma sajjhāyāmāti ettakeneva brāhmaṇamhāti
maññamānā brāhmaṇā mayanti iminā gottena mattā hutvā visamaṃ caranti,
visamāni kāyakammādīni karontīti attho. Puthuttadaṇḍāti 3- puthu attadaṇḍā
etehīti puthuttadaṇḍā, gahitanānāvidhadaṇḍāti attho. Tasathāvaresūti 4- sataṇhe
nittaṇeehasu. Aguttadvārassa bhavanti moghāti asaṃvutadvārassa sabbepi
vattasamādānā moghā bhavantīti dīpeti, yathā kinti? supineva laddhaṃ purisassa
vittanti. Yathā supine purisassa laddhaṃ maṇimuttādinānāvidhaṃ vittamoghaṃ hoti,
pabujjhitvā kiñci na passati, evaṃ moghā bhavantīti attho.
    Anāsakāti ekāhadvīhādivasena anāhārakā. Thaṇḍilasāyikā cāti
haritakusasanthate bhūmibhāge sayanaṃ. Pāto sinānañca tayo ca vedāti pātova udakaṃ
pavisitvā nhānañceva tayo ca vedā. Kharājinaṃ jaṭā paṅkoti kharasamphassaṃ
ajinacammañceva jaṭākapālo ca paṅko ca, paṅko nāma dantamalaṃ. Mantā sīlabbataṃ
tapoti mantā ca ajasīlagosīlasaṅkhātaṃ sīlaṃ ajavatagovatasaṅkhātaṃ vatañca. Ayaṃ 5-
idāni brāhmaṇānaṃ tapoti vadati. Kuhanā vaṅkadaṇḍā cāti paṭicchannagūtho
viya 6- paṭicchannadosaṃ kohaññañceva vaṅkadaṇḍo ca, udumbarapalāsaveḷuvarukkhānaṃ
aññatarato gahitaṃ vaṅkadaṇḍakaṭṭhañcāti 7- attho. Udakācamanāni cāti udakena
@Footnote: 1 cha.Ma. mānaṃ   2 cha.Ma. japāmaseti, evamuparipi   3 cha.Ma. puthuattadaṇḍāti
@4 cha.Ma. sataṇhātaṇhesūti                 5 Ma. ubhayaṃ
@6 Sī. paṭicchannabhūto, cha.Ma. paṭicchannakūpo    7 cha.Ma. vaṅkadaṇḍañcāti

---------------------------------------------------------------------------------------------
page51.
Mukhaparimajjanāni. Vaṇṇā ete brāhmaṇānanti ete brāhmaṇānaṃ
parikkhārabhaṇḍakavaṇṇānīti dasseti. Katakiñcikkhabhāvanāti katā kiñcikkhabhāvanā. Ayameva
vā pāṭho, āmisakiñcikkhassa vaḍḍhanatthāya katanti attho.
    Evaṃ etarahi brāhmaṇānaṃ madaṃ nimmādetvā puna porāṇabrāhmaṇānaṃ
vaṇṇaṃ kathento cittañca susamāhitantiādimāha. Tattha susamāhitanti tesaṃ
brāhmaṇānaṃ cittaṃ upacārappanāsamādhīhi susamāhitaṃ ahosīti dasseti. Akhilanti mudu
athaddhaṃ. So maggo brahmapattiyāti so seṭṭhapattiyā maggo, tumhe pana kiṃ
brāhmaṇā nāmāti dīpento evamāha.
     Agamaṃsu nu khvidhāti agamaṃsu nu kho idha. Adhimuccatīti kilesavasena adhimutto
giddho hoti. Byāpajjatīti byāpādavasena pūticittaṃ hoti. Parittacetasoti
anupaṭṭhitasatitāya saṅkilesacittena parittacitto. Cetovimuttinti phalasamādhiṃ.
Paññāvimuttinti phalapaññaṃ. Appamāṇacetasoti upaṭṭhitasatitāya nikkilesacittena
appamāṇacitto.
                      10. Verahaccānisuttavaṇṇanā
    [133] Dasame kāmaṇḍāyanti evaṃnāmake nagare. Yaggheti codanatthe
nipāto. Sesaṃ uttānamevāti.
                         Gahapativaggo tatiyo.
                           -----------
                         14. 4. Devadahavagga
                        1. Devadahasuttavaṇṇanā
    [134] Devadahavaggassa paṭhame devadahanti napuṃsakaliṅgena laddhanāmo
nigamo. Manoramāti manaṃ ramayantā, manāpāti attho. Amanoramāti amanāpā.

---------------------------------------------------------------------------------------------
page52.
                          2. Khaṇasuttavaṇṇanā
    [135] Dutiye chaphassāyatanikā nāmāti visuṃ chaphassāyatanikā nāma nirayo
natthi. Sabbesupīti hi ekattiṃsamahānirayesu chadvāraphassāyanapaññatti 1- hotiyeva.
Idaṃ pana avīcimahānirayaṃ sandhāya vuttaṃ. Saggāti idhāpi tāvatiṃsapurameva adhippetaṃ.
Kāmāvacaradevaloke pana etasmimpi chaphassāyatanapaññattiyā 2- abhāvo nāma
natthi. Iminā kiṃ dīpeti? niraye ekantadukkhasamappitabhāvena devaloke ca
ekantasukhasamappitattā ekantakhiḍḍārativasena uppannapamādena maggabrahmacariyavāsaṃ
vasituṃ na sakkā. Manussaloko pana vokiṇṇasukhadukkho, idheva apāyopi saggopi
paññāyati. Ayaṃ maggabrahmacariyassa kammabhūmi nāma, sā tumhehi laddhā. Tasmā
ye vo ime mānussakā khandhā laddhā, te vo lābhā. Yaṃ ca vo idaṃ manussattaṃ
laddhaṃ, paṭiladdho vo brahmacariyavāsassa khaṇo samayoti. Vuttampi cetaṃ 3- porāṇehi:-
                        "ayaṃ kammabhūmi idha maggabhāvanā
                         ṭhānāni saṃvejaniyā bahū idha
                         saṃvegasaṃyojaniyesu 4- vatthusu
                         saṃvegajātova payuñja 5- yoniso"ti.
                      3. Paṭhamarūpārāmasuttavaṇṇanā
    [136] Tatiye rūpasammuditāti rūpe sammuditā pamoditā. Dukkhāti dukkhitā.
Sukhoti nibbānasukhena sukhito. Kevalāti sakalā. Yāvatatthīti vuccatīti yattakā
@Footnote: 1 ka.....phassapaṭiviññatti
@2 Sī.,ka. chaphassāyatane sati viññattiyā     3 cha.Ma. hetaṃ
@4 ka. saṃvegasaṃyojaniyesu             5 Ma. payujja

---------------------------------------------------------------------------------------------
page53.
Atthīti vuccati. Ete voti ettha vokāro nipātamattaṃ. Paccanīkamidaṃ hoti,
sabbalokena passatanti yaṃ idaṃ passantānaṃ paṇḍitānaṃ dassanaṃ, taṃ sabbalokena
paccanīkaṃ hoti viruddhaṃ. Loko hi pañcakkhandhe niccā sukhā attā subhāti maññati,
paṇḍitā aniccā dukkhā anattā asubhāti. Sukhato āhūti sukhanti kathenti.
Sukhato vidū sukhanti jānāti. Sabbametaṃ nibbānameva sandhāya vuttaṃ.
     Sammūḷhetthāti ettha nibbānasampamūḷhā. Aviddasūti bālā. Sabbehi
channavutipāsaṇḍino "nibbānaṃ pāpuṇissāmā"ti saññino honti, te pana
"nibbānaṃ nāma idan"tipi na jānanti. Nivutānanti kilesanīvaraṇena nivutānaṃ
pariyonaddhānaṃ. Andhakāro apassatanti apassantānaṃ andhakāro hoti. Kiṃ taṃ
evaṃ hoti? nibbānaṃ vā nibbānadassanaṃ vā. Apassantānaṃ hi bālānaṃ
nibbānampi nibbānadassanampi kāḷameghaavacchāditaṃ viya candamaṇḍalaṃ kaṭāhena
paṭibujjhitapatto viya ca niccakālaṃ tamo ceva andhakāro ca 1- sampajjati.
     Satañca vivaṭaṃ hoti, āloko passatāmivāti satañca sappurisānaṃ
paññādassanena passantānaṃ nibbānaṃ āloko viya vivaṭaṃ hoti. Santike na
vijānanti, magā 2- dhammassa akovidāti yaṃ attano sarīre kese vā lomādīsu
vā aññatarakoṭṭhāsaṃ paricchinditvā anantarameva adhigantabbato attano vā
khandhānaṃ nirodhamaggato 3- santike nibbānaṃ taṃ evaṃ santike samānampi magabhūtā 4-
janā maggāmaggadhammassa catusaccassa dhammassa vā akovidā na jānanti.
Māradheyyānupannebhīti  5- tebhūmakavaṭṭaṃ mārassa nivāsaṭṭhānaṃ anuppannehi.
Ko nu aññatramariyebhīti ṭhapetvā ariye ko nu añño nibbānaṃ 6- jānituṃ arahati.
@Footnote: 1 Sī. tamo vivaṭṭaṃ viya ca            2 ka. maggā
@3 Ma. nirodhaṃ maggato               4 ka. maggabhūtā
@5 cha.Ma. māradheyyānupannehīti        6 cha.Ma. nibbānapadaṃ

---------------------------------------------------------------------------------------------
page54.
Sammadaññāya parinibbantīti arahattapaññāya sammā jānitvā anantarameva
anāsavā hutvā kilesaparinibbānena parinibbanti. Athavā sammadaññāya anāsavā
hutvā ante khandhaparinibbānena parinibbāyanti.
                    4-12. Dutiyarūpārāmasuttādivaṇṇanā
    [137-145] Catutthaṃ suddhikaṃ katvā desiyamāne bujjhanakānaṃ ajjhāsayena
vuttaṃ. Pañcamādīni tathā tathā bujjhantānaṃ ajjhāsayena vuttāni. Attho pana
tesaṃ pākaṭoyevāti.
                        Devadahavaggo catuttho.
                        ----------------
                        15. 5. Navapurāṇavagga
                       1. Kammanirodhasuttavaṇṇanā
    [146]  Navapurāṇavaggassa paṭhame navapurāṇānīti navāni ca purāṇāni ca.
Cakkhuṃ bhikkhave purāṇakammanti na cakkhu purāṇaṃ, kammameva purāṇaṃ, kammato pana
nibbattattā paccayanāmena evaṃ vuttaṃ. Abhisaṅkhatanti paccayehi abhisamāgantvā
kataṃ. Abhisañcetayitanti cetanāya pakappitaṃ. Vedaniyaṃ daṭṭhabbanti vedanāya vatthūti
passitabbaṃ. Nirodhā vimuttiṃ phusatīti imassa tividhakammassa nirodhena vimuttiṃ
phusati. Ayaṃ vuccatīti ayaṃ tassā vimuttiyā ārammaṇabhūto nirodho kammanirodhoti
vuccati. Iti imasmiṃ sutte pubbabhāgavipassanā kathitā.
                  2-5. Aniccanibbānasappāyasuttādivaṇṇanā
    [147-150] Dutiye nibbānasappāyanti nibbānassa sappāyaṃ upakārapaṭipadaṃ.
Tatiyādīsupi eseva nayo. Paṭipāṭiyā pana catūsupi etesu suttesu saha
vipassanāya cattāro maggā kathitā.

---------------------------------------------------------------------------------------------
page55.
                     6-7. Antevāsikasuttādivaṇṇanā
    [151-152] Chaṭṭhe anantevāsikanti anto vāsanakakilesavirahitaṃ.
Anācariyakanti ācaraṇakakilesavirahitaṃ. Antassa vasantīti anto assa vasanti. Te naṃ
samudācarantīti te etaṃ adhibhavanti ajajhottharanti sikkhāpenti vā.  "evaṃ
vejjakammaṃ karohi, evaṃ dūtakamman"ti iti sikkhāpanasaṅkhātena
samudācaraṇaṭṭhenassa te ācariyā nāma honti, tehi ācariyehi sācariyakoti. 1-
Sesamettha vuttanayeneva veditabbaṃ. Sattamaṃ heṭṭhā kathitanayameva.
                     8. Atthinukhopariyāyasuttavaṇṇanā
    [153] Aṭṭhame yaṃ pariyāyaṃ āgammāti yaṃ kāraṇaṃ āgamma. Aññatreva
saddhāyāti vinā saddhāya saddhaṃ apanetvā. Ettha ca saddhāti na paccakkhā
saddhā. Yo pana parassa evaṃ kira evaṃ kirāti kathentassa sutvā uppasanno
saddahanākāro, taṃ sandhāyetaṃ vuttaṃ. Ruciādīsupi rucāpetvā khamāpetvā
atthetanti gahaṇākāro ruci nāma, evaṃ kira bhavissatīti anussavanaṃ anussavo,
nisīditvā etaṃ kāraṇaṃ cintentassa kāraṇaṃ upaṭṭhāti, evaṃ upaṭṭhitassa
atthetanti gahaṇaṃ ākāraparivitakko nāma, karaṇavitakkoti attho. Kāraṇaṃ
cintentassa pāpikā laddhi uppajjati, taṃ atthesāti gahaṇākāro
diṭṭhinijjhānakkhanti nāma. Aññaṃ byākareyyāti imāni pañcaṭṭhānāni muñcitvā
arahattaṃ byākareyya. Imasmiṃ sutte sekkhaasekkhānaṃ paccavekkhaṇā kathitā.
                   9-10. Indriyasampannasuttādivaṇṇanā
    [154-155] Navame indriyasampannoti paripuṇṇindriyo. Tattha yena
cha indriyāni sammasitvā arahattaṃ pattaṃ, so tehi nibbisevanehi indriyehi
@Footnote: 1 cha.Ma. sācariyakoti vuccati

---------------------------------------------------------------------------------------------
page56.
Samannāgatattā cakkhvādīni vā cha indriyāni sammasantassa uppannehi
saddhādīhi indriyehi samannāgatattā paripuṇṇindriyo nāma hoti, taṃ sandhāya
bhagavā cakkhundriye cetiādinā nayena desanaṃ vitthāretvā ettāvatā kho bhikkhu
indriyasampanno hotīti āha. Dasamaṃ heṭṭhā vuttanayamevāti.
                        Navapurāṇavaggo pañcamo.
                          Tatiyo paṇṇāsako.
                         --------------
                        16. 1. Nandikkhayavagga
                   1-4. Ajjhattanandikkhayasuttādivaṇṇanā
    [156-159] Nandikkhayavaggassa paṭhame nandikkhayā rāgakkhayo, rāgakkhayā
nandikkhayoti nandiyā ca rāgassa ca atthato ekattā 1- vuttaṃ. Suvimuttanti
arahattaphalavimuttivasena suṭṭhu vimuttaṃ. Sesamettha dutiyādīsu ca uttānameva.
                   5-6. Jīvakambavanasamādhisuttādivaṇṇanā
    [160-161] Pañcamaṃ samādhivikallānaṃ, chaṭṭhaṃ paṭisallānavikalānaṃ
cittekaggatañca kāyavivekañca labhantānaṃ etesaṃ kammaṭṭhānaṃ phātiṃ 2- gamissantīti
ñatvā kathitaṃ. Tattha okkhāyati paccakkhāyati paññāyati pākaṭaṃ hoti. Iti dvīsupi
etesu saha vipassanāya cattāro maggā kathitā.
                    7-9.  Koṭaṭhikaaniccasuttādivaṇṇanā
    [162-164] Sattamādīsu tīsu therassa vimuttiparipācariyā dhammā 3- kathitā.
@Footnote: 1 Sī. ekattaṃ        2 ka. dhātiṃ           3 cha. dhammāva

---------------------------------------------------------------------------------------------
page57.
                  10-12. Micchādiṭṭhipahānasuttādivaṇṇanā
    [165-167] Dasamādīni tīṇi pāṭiyekkena puggalajjhāsayavasena vuttāni.
Tesaṃ attho vuttanayeneva veditabboti.
                        Nandikkhayavaggo paṭhamo.
                           ----------
                       17. 2. Saṭṭhipeyyālavagga
                  1-60. Ajjhattaaniccachandasuttādivaṇṇanā
    [168-227] Tadanantaro saṭṭhipeyyālo nāma hoti, so uttānatthova.
Yāni panettha saṭṭhi vuttāni suttāni, tāni "../../bdpicture/chando pahātabbo"ti evaṃ tassa
tasseva padassa vasena bujjhanakānaṃ ajjhāsayavasena vuttāni. Iti sabbāni tāni
pāṭiyekkena puggalajjhāsayavasena kathitāni. Ekekasuttapariyosāne cettha saṭṭhi
saṭṭhi bhikkhū arahattaṃ pattāti.
                         Saṭṭhipeyyālavaggo.
                         --------------
                         18. 3. Samuddavagga
                       1. Paṭhamasamuddasuttavaṇṇanā
    [228] Samuddavaggassa paṭhame cakkhuṃ bhikkhave purisassa samuddoti yadi
duppūraṇaṭṭhena samuddanaṭṭhena yadi vā samuddanaṭṭhena samuddo, cakkhumeva
samuddo. Tassa hi paṭhavito yāva akaniṭṭhabrahmalokā nīlādiārammaṇaṃ
samosarantaṃ paripuṇṇabhāvaṃ kātuṃ na sakkoti, evaṃ duppūraṇaṭṭhenapi samuddo.
Cakkhu ca tesu tesu nīlādīsu ārammaṇesu samuddoti, asaṃvutaṃ hutvā osaranaṃ

---------------------------------------------------------------------------------------------
page58.
Kilesuppattiyā kāraṇabhāvena sadosagamanena gacchatīti samuddanaṭṭhenapi samuddo.
Tassa rūpamayo vegoti samuddassa appamāṇo ūmimayo vego viya tassāpi
cakkhusamuddassa samosarantassa nīlādibhedassa ārammaṇassa vasena appameyyo
rūpamayo vego veditabbo. Yo taṃ rūpamayaṃ vegaṃ sahatīti yo taṃ cakkhusamudde
samosaḍaṃ rūpamayaṃ vegaṃ, manāpe rūpe rāgaṃ, amanāpe dosaṃ, asamapekkhite
mohanti evaṃ rāgādikilese anuppādento upekkhakabhāvena sahati.
    Saūmintiādīsu kilesaūmīti saūmiṃ. Kilesāvaṭṭehi sāvaṭṭaṃ. Kilesaggāhehi
sagāhaṃ. Kilesarakkhasehi sarakkhasaṃ. Kodhupāyāsassa ca vasena saūmiṃ. Vuttaṃ hetaṃ
"ūmibhayanti kho bhikkhave kodhupāyāsassetaṃ adhivacanan"ti. 1- Kāmaguṇavasena sāvaṭṭaṃ.
Vuttaṃ hetaṃ "āvaṭṭaggā hoti kho bhikkhave pañcannetaṃ kāmaguṇānaṃ adhivacanan"ti. 2-
Mātugāmavasena sagāhaṃ sarakkhasaṃ. Vuttaṃ hetaṃ "gāharakkhasoti kho bhikkhave
mātugāmassetaṃ adhivacanan"ti. 3- Sesavāresupi eseva nayo. Sabhayaṃ duttaraṃ accatarīti
ūmibhayena sabhayaṃ duratikkamaṃ atikkami. Lokantagūti saṅkhāralokassa antaṃ gato.
Pāraṃ gatoti vuccatīti nibbānaṃ gatoti kathiyyati.
                     2-3. Dutiyasamuddasuttādivaṇṇanā
    [229-230] Dutiye samuddoti samuddanaṭṭhena samuddo, kilesanaṭṭhena
temanaṭṭhenāti vuttaṃ hoti. Yebhuyyenāti ṭhapetvā ariyasāvake. Samuddāti 4-
kilinnā tintā nimuggā. Kantā kulakajātātiādi heṭṭhā vitthāritameva.
Maccujahoti tayo maccu jahitvā ṭhito. Nirūpadhīti tīhi upadhīhi anupadhi.
@Footnote: 1 khu. iti. 25/109/327, Ma.Ma. 13/162/134, aṅ. catukka. 21/122/14
@2 saṃ. saḷā. 18/323/225 (syā)  3 khu. iti. 25/109/328   4 cha. samunnāti

---------------------------------------------------------------------------------------------
page59.
Apunabbhavāyāti nibbānatthāya. Mohayī maccurājanti yathāssa gatiṃ na jānāti,
evaṃ maccurājānaṃ mohetvā gato. Tatiyaṃ vuttanayameva.
                     4-6. Khīrarukkhopamasuttādivaṇṇanā
    [231-233] Catutthe appahīnaṭṭhena atthi, tenevāha so appahīnoti.
Parittāti pabbatamattampi hi rūpaṃ adiṭṭhaṃ arajanīyaṃ parittaṃ nāma hoti,
evarūpāpissa rūpā cittaṃ pariyādiyantīti dasseti. Ko pana vādo adhimattānanti
iṭṭhārammaṇaṃ panassa rajanīyaṃ vatthu cittaṃ pariyādiyissatīti ettha kā kathā. Ettha
ca nakhapiṭṭhippamāṇampi maṇimuttādirajaniyaṃ vatthuadhimattārammaṇamevāti veditabbaṃ.
Daharotiādīni tīṇipi aññamaññaṃ vevacanāneva. Ābhindeyyāti 1- pahareyya
padāleyya vā. Pañcame tadubhayanti taṃ ubhayaṃ. Chaṭṭhaṃ uttānameva.
                         7. Udāyīsuttavaṇṇanā
    [234] Sattame anekapariyāyenāti anekehi kāraṇehi. Itipāyanti itipi
ayaṃ. Imasmiṃ sutte aniccena anattalakkhaṇaṃ kathitaṃ.
                      8. Ādittapariyāyasuttavaṇṇanā
    [235] Aṭṭhame anubyañjanaso nimittaggāhoti "hatthā sobhanā pādā
sobhanā"ti evaṃ anubyañjanavasena nimittaggāho. Nimittaggāhoti hi saṃsandetvā
gahaṇaṃ, anubyañjanaggāhoti vibhattigahaṇaṃ. Nimittaggāho kumbhīlasadiso sabbameva
gaṇhāti, anubyañjanaggāho rattapāsadiso vibhajitvā hatthapādādīsu taṃ taṃ
koṭṭhāsaṃ. Ime pana dve gāhā ekajavanavārepi labbhanti, nānājavanavāre
vattabbameva natthi.
@Footnote: 1 Sī.,ka. bhindeyyāti

---------------------------------------------------------------------------------------------
page60.
    Nimittassādagathitanti nimittassādena ca ganthitaṃ bandhaṃ. Viññāṇanti
kammaviññāṇaṃ. Tasmiṃ ce samaye kālaṃ kareyyāti na koci saṅkiliṭṭhena cittena
kālaṃ karonto nāma atthi. Sabbasattānaṃ hi bhavaṅgeneva kālakiriyā hoti.
Kilesabhayaṃ pana dassento evamāha. Samayavasena vā evaṃ vuttaṃ. Cakkhudvārasmiṃ
hi āpāthagate ārammaṇe rattacittaṃ vā duṭṭhacittaṃ vā muḷhacittaṃ vā ārammaṇarasaṃ
anubhavitvā bhavaṅgaṃ otarati, bhavaṅge ṭhatvā kālakiriyaṃ karoti. Tasmiṃ samaye kālaṃ
karontassa dveva gatiyo pāṭikaṅkhā, imassa samayassa vasena taṃ vuttaṃ.
    Imaṃ khvāhaṃ bhikkhave ādīnavanti imaṃ anekāni vassasatasahassāni niraye
anubhavitabbaṃ dukkhaṃ sampassamāno evaṃ vadāmi tattāya ayosalākāya akkhīni
añjāpetukāmoti. Iminā nayena sabbattha attho veditabbo. Ayosaṃkunāti
ayasūlena. Sampalimaṭṭhanti dvepi kaṇṇacchiddāni vinivijjhitvā paṭhaviyaṃ
ākoṭanavasena sampalimaṭṭhaṃ.
    Tatiyavāre sampalimaṭṭhanti nakhacchedanaṃ 1- pavesetvā ukkhipitvā saha
dhunaṭṭhena 2- chinditvā pātanavasena sampalimaṭṭhaṃ. Catutthavāre sampalimaṭṭhanti
bandhanamūlaṃ chetvā pātanavasena sampalimaṭṭhaṃ. Pañcamavāre sampalimaṭṭhanti tikhiṇāya
sattiyā kāyapasādaṃ uppāṭetvā pātanavasena sampalimaṭṭhaṃ. Sattiyāti 3- ettha
mahatī daṇḍakavāsī veditabbā. Sottanti nipajjitvā niddokkamanaṃ. Yathārūpānaṃ
vitakkānaṃ vasaṃ gato saṃghaṃ bhindeyyāti iminā vitakkānaṃ yāva saṃghabhedā
pāpakammāvahanatā dassitā. Sesamettha uttānameva.
                  9-10. Paṭhamahatthapādopamasuttādivaṇṇanā
    [236-237] Navame hatthesu bhikkhave satīti hatthesu vijjamānesu.
@Footnote: 1 Sī., Ma. nikhādanaṃ     2 Sī. saha dhunantena     3 ka. sattīhi

---------------------------------------------------------------------------------------------
page61.
Dasame na hotīti vuccamāne bujjhanakānaṃ ajjhāsayena 1- vuttaṃ. Dvīsupi cetesupi
vipākasukhadukkhameva dassetvā vaṭṭavivaṭṭaṃ kathitanti.
                         Samuddavaggo niṭṭhito.
                         ---------------
                         19. 4. Āsīvisavagga
                       1. Āsīvisopamasuttavaṇṇanā
     [238] Āsīvisavaggassa paṭhame "bhikkhū āmantesī"ti ekacārikadvicārikaticārika-
catucārikapañcacārike sabhāgavuttino kārake yuttapayutte sabbepi
dukkhalakkhaṇakammaṭṭhānike parivāretvā nisinne yogāvacare bhikkhū āmantesi. Idaṃ hi
suttaṃ puggalajjhāsayena vuttaṃ. Puggalesupi ugghaṭitaññūnaṃ 2- disāvāsikānaṃ
dukkhalakkhaṇakammaṭṭhānikānaṃ upaṭṭhānavelāyaṃ āgantvā satthāraṃ parivāretvā
nisinnānaṃ vasena vuttaṃ. Evaṃ santepi ugghaṭitaññūādīnaṃ catunnampi puggalānaṃ
paccayabhūtamevetaṃ. Ugghaṭitaññū puggalo hi imassa suttassa mātikānikkhepeneva
arahattaṃ pāpuṇissati, vipañcitaññū mātikāya vitthārabhājanena, neyyapuggalo
imameva suttaṃ sajjhāyanto paripucchanto yonisomanasikaronto kalyāṇamitte
sevanto bhajanto payirupāsanto arahattaṃ pāpuṇissati, padaparamassetaṃ suttaṃ
anāgate vāsanā bhavissatīti evaṃ sabbesampi upakārabhāvaṃ ñatvā bhagavā sineruṃ
ukkhipanto viya ākāsaṃ vitthārento viya cakkavāḷapabbataṃ kampento viya ca
mahantena ussāhena seyyathāpi bhikkhaveti imaṃ āsīvisopamasuttaṃ ārabhi.
     Tattha cattāro āsīvisāti kaṭṭhamukho pūtimukho aggimukho satthamukhoti
ime cattāro. Tesu kaṭṭhamukhena daṭṭhassa sakalasarīraṃ sukkhakaṭṭhaṃ viya
@Footnote: 1 cha.Ma. ajjhāsayavasena             2 cha.Ma. vipañcitaññū

---------------------------------------------------------------------------------------------
page62.
Thaddhaṃ hoti, sandhipabbesu adhimattaṃ ayasūlasamappitaṃ viya tiṭṭhati. Pūtimukhena
daṭṭhassa pakkapūtipanasaṃ viya vipubbakabhāvaṃ āpajjitvā paggharati, caṅgavāre
pakkhittaudakaṃ viya hoti. Aggimukhena daṭṭhassa sakalasarīraṃ jhāyitvā bhasmamuṭṭhi
viya bhassamuṭṭhi 1- viya ca vippakirīyati. Satthamukhena daṭṭhassa sakalasarīraṃ chijjati,
asanipātaṭṭhānaṃ viya mahānikhādanena khatasandhimukhaṃ viya ca hoti. Evaṃ visavasena
vibhattā cattāro āsīvisā.
     Visavegavikārena panete soḷasa honti. Kaṭṭhamukho hi daṭṭhaviso diṭṭhaviso
phuṭṭhaviso vātavisoti catubbidho hoti. Tena hi daṭṭhampi phuṭṭhampi tassa vātena 2-
pahaṭampi sarīraṃ vuttappakārena thaddhaṃ hoti. Sesesupi eseva nayoti. Evaṃ
visavegavikāravasena soḷasa honti.
    Puna puggalapaṇṇattivasena catusaghoraviso no āgataviso, āgatavisoṭṭhi
honti. Kathaṃ? kaṭṭhamukhesu tāva daṭṭhaviso ca āgataviso no ghoraviso, ceva ghoraviso
ca, nevāgataviso na ghoravisoti catubbidho hoti. Tattha yassa visaṃ sampajjalitatiṇṇukāya
aggi viya sīghaṃ abhiruhitvā akkhīni gahetvā khandhaṃ gahetvā sīsaṃ gahetvā ṭhitanti
vattabbataṃ āpajjati maṇisappādīnaṃ visaṃ viya, mantaṃ pana parivattetvā kaṇṇavātaṃ
datvā daṇḍakena pahaṭamatte otaritvā daṭṭhaṭṭhāneyeva tiṭṭhati, ayaṃ āgataviso
no ghoraviso nāma. Yassa pana visaṃ saṇikaṃ abhiruhati, āruḷhāruḷhaṭṭhāne 3- pana ayaṃ
sītaudakaṃ viya hoti udakasappādīnaṃ visaṃ viya, dvādasavassaccayenāpi
kaṇṇapiṭṭhikhandhapiṭṭhikādīsu gaṇḍapiḷakādivasena paññāyati, mantaparivattanādīsu ca
kayiramānāsu sīghaṃ na otarati, ayaṃ ghoraviso no āgataviso nāma. Yassa pana visaṃ sīghaṃ
abhiruhati, na sīghaṃ otarati aneḷakasappādīnaṃ visaṃ viya, ayaṃ āgataviso ca
@Footnote: 1 cha.Ma. thusamuṭṭhi                    2 Ma. nāsavātena
@3 ka. āruḷhaṭṭhāne

---------------------------------------------------------------------------------------------
page63.
Ghoraviso ca. Yassa pana visaṃ mandaṃ hoti, otāriyamānampi sukheneva otarati
nīlasappadhammanisappādīnaṃ visaṃ viya, ayaṃ neva āgataviso na ghoraviso nāma.
Iminā upāyena kaṭṭhamukhe daṭṭhavisādayo pūtimukhādīsu ca daṭṭhavisādayo veditabbāti.
Evaṃ puggalapaṇṇattivasena catusaṭṭhi.
     Tesu "aṇḍajā nāgā"tiādinā. 1- Yonivasena ekekaṃ catudhā vibhajitvā
chapaṇṇāsādhikāni dve satāni honti. Te jalajāthalajātidviguṇitā dvādasādhikāni
pañcasatāni honti, te kāmarūpaakāmarūpānaṃ vasena dviguṇitā catuvīsādhikasahassasaṅkhā
honti. Puna gatamaggassa paṭilomato saṅkhipamānā kaṭṭhamukhādivasena cattārova
hontīti. Te sandhāya bhagavā "seyyathāpi bhikkhave cattāro āsīvisā"ti āha.
Kulavasena hi ete gahitā.
    Tattha āsīvisāti 2- āsittavisātipi āsīvisā, asitavisātipi āsīvisā,
asisadisavisātipi āsīvisā. Āsittavisāti sakalakāye āsiñcitvā viya ṭhapitavisā,
parassa ca attano sarīre āsiñcanavisāti attho. Asitavisāti yaṃ yaṃ etehi
asitaṃ hoti paribhuttaṃ, taṃ taṃ visameva sampajjati, tasmā asitaṃ visaṃ hoti
etesanti āsīvisā. Asisadisavisāti asi viya tikhiṇaṃ paramammacchedanasamatthaṃ visaṃ
etesanti āsīvisāti evamettha vacanattho veditabbo. Uggatejāti uggatatejā
balavatejā. Ghoravisāti dunnimmaddanavisā. 3-
    Evaṃ vadeyyunti paṭijaggāpanatthaṃ evaṃ vadeyyuṃ. Rājāno hi āsīvise
gāhāpetvā "tathārūpe core vā etehi ḍaṃsāpetvā māressāma, nagarūparodhakāle
parasenāya vā taṃ khipissāma, parabalaṃ nimmaddetuṃ asakkontā subhojanaṃ bhuñjitvā
varasayanaṃ āruyha etehi attānaṃ ḍaṃsāpetvā sattūnaṃ vasaṃ anāgacchantā
@Footnote: 1 saṃ. kha. 17/342/204                  2 Ma. āsivisāti
@3 Ma. dunnimmathanavisā

---------------------------------------------------------------------------------------------
page64.
Attano ruciyā mārissāmā"ti āsīvise jaggāpenti. Te yaṃ corā sahasāva
māretuṃ na icchanti, "evamete dīgharattaṃ dukkhappatto hutvā marissantī"ti
icchantā taṃ purisaṃ evaṃ vadanti ime tehambho purisa cattāro āsīvisāti.
     Tattha kālena kālanti kāle kāle. Pavesetabbāti 1- nipajjāpetabbā.
Aññataro vā aññataro vāti kaṭṭhamukhādīsu yo koci. Yaṃ te ambho purisa
karaṇīyaṃ, taṃ karohīti idaṃ atthacarakassa vacanaṃ veditabbaṃ. Tassa kira purisassa
evaṃ āsīvise paṭipādetvā "ayaṃ vo upaṭṭhāko"ti catūsu pelāsu 2- ṭhapitānaṃ
āsīvisānaṃ ārocenti. Atheko nikkhamitvā āgamma tassa purisassa
dakkhiṇapādānusārena abhiruhitvā dakkhiṇahatthaṃ maṇibandhato paṭṭhāya veṭhetvā
dakkhiṇakaṇṇasotamūle phaṇaṃ katvā susūti karonto nipajji. Aparo vāmapādānusārena
abhiruhitvā tatheva vāmahatthaṃ veṭhetvā vāmakaṇṇasotamūle phaṇaṃ katvā susūti
karonto nipajji, tatiyo nikkhamitvā abhimukhaṃ abhiruhitvā kucchiṃ veṭhetvā
galavāṭakamūle phaṇaṃ katvā susūti karonto nipajji, catuttho piṭṭhibhāgena abhiruhitvā
gīvaṃ veṭhetvā uparimuddhani phaṇaṃ ṭhapetvā susūti karonto nipajji.
    Evaṃ catūsu āsīvisesu sarīraṭṭhakesuyeva jātesu eko tassa purisassa
atthacarakapuriso taṃ disvā "kinte bho purisa laddhan"ti pucchi, tato tena
"ime me bho hatthesu hatthakaṭakaṃ viya bāhāsu keyūraṃ viya kucchimhi kucchiveṭhanasāṭako
viya kaṇṇesu kaṇṇacūḷikā viya gale muttāvaliyo viya sīse sīsapasādhanaṃ
viya keci alaṅkāravisesā raññā "dinnā"ti vutte so āha "bho andhabāla,
mā evaṃ maññittha' raññā me tuṭṭhenetaṃ pasādhanaṃ dinnan'ti. Tvaṃ rañño
āgucārī coro, ime ca cattāro āsīvisā durupaṭṭhāhā duppaṭijaggiyā,
@Footnote: 1 cha. saṃvesetabbāti            2 Ma. ṭhānesu

---------------------------------------------------------------------------------------------
page65.
Ekasmiṃ uṭṭhātukāme eko nahāyitukāmo hoti, ekasmiṃ nahāyitukāme eko
bhuñjitukāmo, ekasmiṃ bhuñjitukāme eko nipajjitukāmo. Tesu yasseva icchā
na pūrati, so tattheva ḍaṃsetvā māretī"ti. Atthi pana bho evaṃ sante koci
sotthimaggoti. Āma, rājapurisānaṃ vikkhittabhāvaṃ ñatvā palāyanaṃ sotthibhāvoti
vatvā "yaṃ te karaṇīyaṃ, taṃ karohī"ti vadeyya.
    Taṃ sutvā itaro catunnaṃ āsīvisānaṃ pamādakkhaṇaṃ rājapurisehi ca
pavivittaṃ disvā vāmahatthena dakkhiṇahatthaṃ veṭhetvā dakkhiṇakaṇṇacūḷikāya phaṇaṃ
ṭhapetvā sayitāsīvisassa sarīraṃ parimajjanto viya saṇikaṃ taṃ apanetvā
etenevupāyena sesepi apanetvā tesaṃ bhīto palāyeyya. Atha naṃ te āsīvisā
"ayaṃ amhākaṃ raññā upaṭṭhāko dinno"ti anubandhamānā āgaccheyyuṃ. Idaṃ
sandhāya athakho so bhikkhave puriso bhīto catunnaṃ āsīvisānaṃ .pe.
Palāyethāti vuttaṃ.
    Tasmiṃ pana purise evaṃ āgatamaggaṃ oloketvā oloketvā palāyante
rājā "palāto so puriso"ti sutvā "ko nu kho taṃ anubandhitvā ghātetuṃ
sakkhissatī"ti vicinanto tasseva paccatthike pañca jane labhitvā "gacchatha naṃ
anubandhitvā ghātethā"ti peseyya. Athassa atthacarā purisā taṃ pavattiṃ ñatvā
āroceyyuṃ. So bhiyyoso mattāya bhīto palāyetha. Imamatthaṃ sandhāya tamenaṃ
evaṃ vadeyyuntiādi vuttaṃ.
    Chaṭṭho antaracaro vadhakoti "paṭhamaṃ āsīvisehi anubaddho ito cito ca
te vañcento palāyi, idāni pañcahi paccatthikehi anubaddho suṭṭhutaraṃ palāyati,
na sakkā so evaṃ gahetuṃ, upalāḷanāya pana sakkā, tasmā daharakālato

---------------------------------------------------------------------------------------------
page66.
Paṭṭhāya ekato khāyitvā ca pivitvā ca sambandhaṃ 1- antaracaraṃ vadhakamassa
pesethā"ti amaccehi vutte na raññā pariyesitvā pesito antaracaro vadhako.
     So passeyya suññaṃ gāmanti nivattitvā olokento padaṃ ghāyitvā
ghāyitvā vegenāgacchante cattāro āsīvise pañca vadhake paccatthike chaṭṭhañca
antaracaraṃ vadhakaṃ "nivatta bho, mā palāyi, puttadārena saddhiṃ kāme paribhuñjanto
sukhaṃ vasissasī"ti vatvā āgacchantaṃ disvā bhiyyoso mattāya yena vā tena vā
palāyanto paccantaraṭṭhe abhimukhagataṃ ekaṃ cha kuṭikaṃ suññaṃ gāmaṃ passeyya.
Rittakaṃyeva paviseyyāti dhanadhaññamañcapīṭhādīhi virahitattā rittakaññeva paviseyya.
Tucchakaṃ suññakanti etasseva vevacanaṃ. Parimaseyyāti "sace pānīyaṃ bhavissati,
pivissāmi, sace bhattaṃ bhavissati, bhuñjissāmī"ti bhājanaṃ vivaritvā 2- hatthaṃ anto
pavesetvā parimaseyya.
     Tamenaṃ evaṃ vadeyyunti channaṃ gharānaṃ ekagharepi kiñci alabhitvā gāmamajjhe
eko sandacchāyo 3- rukkho atthi, tattha vaṅkaphalakaṃ aṭṭhataṃ disvā "idha tāva
nisīdissāmī"ti gantavā tattha nisinnaṃ mandamandena vātena vījiyamānaṃ tattakamattampi
sukhaṃ santato assādayamānaṃ 4- tamenaṃ purisaṃ kecideva atthacarakā bahi
pavattiṃ ñatvā āgatā evaṃ vadeyyuṃ. Idānimbho purisāti idāni ambho purisa.
Corā gāmaghātakāti "yadevettha labhissāma, taṃ gaṇhissāma vā ghātessāma vā"ti
āgatā cha gāmaghātakacoRā.
     Udakaṇṇavanti gambhīraṃ puthulaṃ udakaṃ. Gambhīrampi hi aputhulaṃ  puthulaṃ vā
agambhīraṃ, na aṇṇavoti vuccati, yampana gambhīrañca puthulañca, tassevetaṃ nāmaṃ.
Sāsaṅkaṃ sappaṭibhayanti catunnaṃ āsīvisānaṃ pañcannaṃ vadhakānaṃ chaṭṭhassa antaracarassa
@Footnote: 1 cha.Ma. santhavaṃ              2 Sī.,Ma.,ka. āsāya vicaritvā
@3 Ma.,ka. santacchāyo         4 Sī.,ka. anussārayamānaṃ

---------------------------------------------------------------------------------------------
page67.
Channañca gāmaghātakacorānaṃ vasena sāsaṅkaṃ sappaṭibhayaṃ. Khemaṃ appaṭibhayanti tesaṃyeva
āsīvisādīnaṃ abhāvena khemañca nibbhayañca vicitrauyyānavaraṃ bahvannapānaṃ
devanagarasadisaṃ. Natthassa 1- nāvā santāraṇīti "imāya nāvāya orimatīrato paratīraṃ
gamissantī"ti evaṃ ṭhapitā ca santāraṇī nāvā na bhaveyya. Uttarasetu vāti
rukkhasetujaṅghasetusakaṭasetūnaṃ aññataro uttarasetu vā na bhaveyya. Tiṭṭhati
brāhmaṇoti na kho esa brāhmaṇo. Kasmā naṃ brāhmaṇoti āha? ettakānaṃ
paccatthikānaṃ bāhitattā, desanaṃ vā vinivattento ekaṃ khīṇāsavabrāhmaṇaṃ
dassetumpi evamāha.
     Tasmiṃ pana evaṃ uttiṇṇe cattāro āsīvisā "na laddhovatāsi amhehi,
ajja te murumurāya 2- jīvitaṃ khāditvā chaḍḍeyyāmā. "pañca paccatthikā "na
laddhovatāsi amhehi, ajja te parivāretvā aṅgamaṅgāni chinditvā rañño
santikaṃ gatā sataṃ vā sahassaṃ vā labheyyāma. "../../bdpicture/chaṭṭho antaracaro "na
laddhovatāsi mayā, ajja te phalikavaṇṇena asinā sīsaṃ chinditvā senāpatiṭṭhānaṃ
labhitvā sampattiṃ anubhaveyyaṃ. "../../bdpicture/cha corā "na laddhovatāsi amhehi, ajja te
vividhāni kammakaraṇāni kāretvā bahudhanaṃ āharāpessāmā"ti cintetvā udakaṇṇavaṃ
otarituṃ asakkontā rañño āṇāya kopitattā parato gantumpi avisahantā
tattheva susitvā mareyyuṃ.
     Upamā kho myāyanti ettha evaṃ ādito paṭṭhāya opammasaṃsandanaṃ
veditabbaṃ:- rājā viya hi kammaṃ daṭṭhabbaṃ, rājaparādhikapuriso viya vaṭṭanissito
puthujjano, cattāro āsīvisā viya cattāri mahābhūtāni, rañño tassa cattāro
āsīvise paṭicchāpitakālo viya kammunā puthujjanassa paṭisandhikkhaṇeyeva catunnaṃ
@Footnote: 1 cha.Ma. na cassa               2 Ma. murāmurāya

---------------------------------------------------------------------------------------------
page68.
Mahābhūtānaṃ dinnakālo, "imesaṃ āsīvisānaṃ pamādakkhaṇe rājapurisānañca vivittakkhaṇe
nikkhamitvā yaṃ te ambho purisa karaṇīyaṃ, taṃ karohī"ti vacanena "palāyassū"ti
vuttakālo viya satthārā imassa bhikkhuno mahābhūtakammaṭṭhānaṃ kathetvā "imesu
catūsu mahābhūtesu nibbinda virajja, 1- evaṃ vaṭṭato parimuñcissasī"ti kathitakālo,
tassa purisassa atthacarakavacanaṃ sutvā catunnaṃ āsīvisānaṃ pamādakkhaṇe rājapurisānañca
vivittakkhaṇe nikkhamitvā yena vā tena vā palāyanaṃ viya imassa bhikkhuno satthu
santike kammaṭṭhānaṃ labhitvā mahābhūtāsīvisehi parimuccanatthāya ñāṇapalāyanena
palāyanaṃ.
     Idāni catunnetaṃ mahābhūtānaṃ adhivacanaṃ paṭhavīdhātuyā āpodhātuyātiādīsu
catumahābhūtakathā ca pañcuppādānakkhandhakathā ca āyatanakathā ca visuddhimagge
vitthāritanayeneva veditabbā. Ettha ca kaṭṭhamukhaāsīviso viya paṭhavīdhātu daṭṭhabbā,
pūtimukhaaggimukhasatthamukhā viya sesadhātuyo. Yatheva hi kaṭṭhamukhena daṭṭhassa sakalakāyo
thaddho hoti, evaṃ paṭhavīdhātupakopenāpi. Yathā ca pūtimukhādīhi daṭṭhassa paggharati
ceva jhāyati ca chijjati ca, evaṃ āpodhātutejodhātuvāyodhātupakopenāpīti. Tenāhu
aṭṭhakathācariyā:-
               "patthaddho bhavatī kāyo     daṭṭho kaṭṭhamukhena vā
                paṭhavīdhātupakopena        hoti kaṭṭhamukheva so.
                Pūtiko bhavatī kāyo       daṭṭho pūtimukhena vā
                āpodhātupakopena       hoti pūtimukheva so.
                Santatto bhavatī kāyo     daṭṭho aggimukhena vā
                tejodhātupakopena       hoti aggimukheva so.
@Footnote: 1 Sī.,ka. nibbindaṃ virajjaṃ

---------------------------------------------------------------------------------------------
page69.
                 Sañchinno bhavatī kāyo     daṭṭho satthamukhena vā
                 vāyodhātupakopena       hoti satthamukhe so"ti.
Evaṃ tāvettha visesato sadisabhāvo 1- veditabbo.
     Avisesato pana āsayato visavegavikārato anatthagahaṇato durupaṭṭhānato
durāsadato akataññutato avisesakārito anantadosūpaddavatoti imehi kāraṇehi
etesaṃ āsīvisasadisatā veditabbā. Tattha āsayatoti āsīvisānaṃ hi vammiko
āsayo, tattheva te vasanti. Mahābhūtānampi kāyavammiko āsayo. Āsīvisānañca
rukkhasusiratiṇapaṇṇagahaṇasaṅkāraṭṭhānānipi āsayo. Etesupi hi te vasanti.
Mahābhūtānampi kāyasusiraṃ kāyagahaṇaṃ kāyasaṅkāraṭṭhānaṃ āsayoti. Evaṃ tāva āsayato
sadisatā veditabbā.
     Visavegavikāratoti āsīvisā hi kulavasena kaṭṭhamukhādibhedato cattāro. Tattha
ekeko visavikārato vibhajjamāno daṭṭhavisādivasena catubbidho hoti. Mahābhūtānipi
paccattalakkhaṇavasena paṭhavīādibhedato cattāri. Ettha ekekaṃ kammasamuṭṭhānādivasena
catubbidhaṃ hoti. Evaṃ visavegavikārato sadisatā veditabbā.
     Anatthaggahaṇatoti āsīvise gaṇhantā pañca anatthe gaṇhanti:-
duggandhaṃ gaṇhanti, asuciṃ gaṇhanti, byādhiṃ gaṇhanti, visaṃ gaṇhanti, maraṇaṃ
gaṇhanti. Mahābhūtānipi gaṇhantā pañca anatthe gaṇhanti:- duggandhaṃ
gaṇhanti, asuciṃ gaṇhanti, byādhiṃ gaṇhanti, jaraṃ gaṇhanti, maraṇaṃ gaṇhanti.
Tenāhu porāṇā:-
                "ye keci sappaṃ gaṇhanti   miḷhalittaṃ mahāvisaṃ
                 pañca gaṇhantyanatthāni    loke sappābhinandino.
@Footnote: 1 Sī.,ka. sarīrasambhavo

---------------------------------------------------------------------------------------------
page70.
                 Duggandhaṃ asuciṃ byādhiṃ     visaṃ maraṇapañcamaṃ
                 anatthā honti pañcete  miḷhalitte bhujaṅgame.
                 Evamevaṃ akusalā       andhabālaputhujjanā
                 pañca gaṇhantyanatthāni    bhave jātābhinandino.
                 Duggandhaṃ asuciṃ byādhiṃ     jaraṃ maraṇapañcamaṃ
                 anatthā honti pañcete   miḷhalitteva pannage"ti. 1-
Evaṃ anatthagahaṇato sadisatā veditabbā.
      Durupaṭṭhānatoti te āsīvisā durupaṭṭhānā, ekasmiṃ upaṭṭhātukāme eko
nahāyitukāmo hoti, tasmiṃ nahāyitukāme aparo bhuñjitukāmo, tasmiṃ bhuñjitukāme
añño nipajjitukāmo hoti. Tesu yassa kāyasseva ajjhāsayo na pūrati, so
tattheva ḍaṃsitvā māreti. Imehi āsīvisehi pana bhūtāneva durupaṭṭhānatarāni.
Paṭhavīdhātuyā hi bhesajje kayiramāne āpodhātu kuppati, tassa 2- bhesajjaṃ karontassa
tejodhātūti evaṃ ekissā bhesajje kayiramāne aparā kuppantīti evaṃ
durupaṭṭhānato sadisatā veditabbā.
     Durāsadatoti durāsadā hi āsīvisā, gehassa purimabhāge āsīvisaṃ disvā
pacchimabhāgena palāyanti, pacchimabhāge disvā purimabhāgena, gehamajjhe disvā
gabbhaṃ pavisanti, gabbhe disvā mañcapīṭhaṃ abhiruhanti. Mahābhūtāni tatopi
durāsadatarāni. Tathārūpena hi kuṭṭharogena phuṭṭhassa kaṇṇanāsādīni chinditvā
patanti, sarīraṃ samphuṭati, 3- nīlamakkhikā parivārenti, sarīragandho dūratova
ubbāhati, 4- taṃ purisaṃ akkosamānampi paridevamānampi neva rosavasena 5- na
kāruññena upasaṅkamituṃ sakkonti, nāsikaṃ pidahitvā kheḷaṃ pātentā dūratova
@Footnote: 1 Sī. miḷhalitte bhavantareti     2 cha.Ma. tasseva    3 Ma.,ka. samphunati
@4 Ma. ubbhāhati             5 Ma. rogavasena

---------------------------------------------------------------------------------------------
page71.
Naṃ vivajjenti. Evaṃ aññesampi bhagandarakucchirogavātarogādīnaṃ
bībhacchajegucchabhāvakarānañca rogānaṃ vasena ayamevattho vibhāvetabboti. Evaṃ durāsadato
sadisatā veditabbā.
     Akataññutatoti āsīvisā hi akataññuno honti, nhāpiyamānāpi
bhojiyamānāpi gandhamālādīhi pūjiyamānāpi peḷāyaṃ pakkhipitvā parihariyamānāpi
otārameva gavesanti. Yattha otāraṃ labhanti, tattheva naṃ ḍaṃsitvā mārenti.
Āsīvisehi mahābhūtāneva akataññutarāni. Etesaṃ hi kataṃ nāma 1- natthi, sītena
vā uṇhena vā nimmalena jalena nhāpiyamānānipi gandhamālādīhi sakkariyamānānipi
muduvatthamudusayanamuduāsanādīhi parihariyamānānipi varabhojanaṃ bhojiyamānānipi
varapānaṃ pāyāpiyamānānipi otārameva gavesanti. Yattha otāraṃ labhanti, tattheva
kuppitvā anayabyasanaṃ pāpentīti. Evaṃ akataññutato sadisatā veditabbā.
       Avisesakāritoti āsīvisā hi "ayaṃ khattiyo vā brāhmaṇo vā vesso
vā suddo vā gahaṭṭho vā pabbajito vā"ti visesaṃ na karonti,
sampattasampattameva ḍaṃsitvā mārenti. Mahābhūtānipi "ayaṃ khattiyo vā brāhmaṇo vā
vesso vā suddo vā gahaṭṭho vā pabbajito vā devo vā manusso vā
māro vā brahmā vā nigguṇo vā saguṇo vā"ti visesaṃ na karonti. Yadi
hi nesaṃ "ayaṃ guṇavā"ti lajjā uppajjeyya, sadevake loke aggapuggale
tathāgate lajjaṃ uppādeyyuṃ. Athāpi nesaṃ "ayaṃ mahāpañño ayaṃ mahiddhiko ayaṃ
dhutavādo cā"tiādinā nayena lajjā uppajjeyya, dhammasenāpatisāriputtattherādīsu
lajjaṃ uppādeyyuṃ. Athāpi nesaṃ "ayaṃ nigguṇo dāruṇo thaddho"ti bhayaṃ
uppajjeyya, sadevake loke nigguṇadāruṇathaddhānaṃ 2- aggassa devadattassa channaṃ
@Footnote: 1 Ma. manāpaṃ           2 cha.Ma. nigguṇathaddhadāruṇānaṃ

---------------------------------------------------------------------------------------------
page72.
  Vā satthārānaṃ bhāyeyyuṃ, na ca lajjanti na ca bhāyanti, kuppitvā yaṅkiñci
  anayabyasanaṃ āpādentiyeva. Evaṃ avisesakārito sadisatā veditabbā.
        Anantadosūpaddavatoti āsīvise nissāya uppajjanakānaṃ hi dosūpaddavānaṃ
  pamāṇaṃ natthi. Tathāhete ḍaṃsitvā kāṇampi karonti khujjampi pīṭhasappimpi
  ekapakkhalampīti evaṃ aparimāṇaṃ vippakāraṃ dassenti bhūtānipi kuppitāni
  kāṇādibhāvesu na kiñci vippakāraṃ na karonti, appamāṇo etesaṃ dosūpaddavoti.
  Evaṃ anantadosūpaddavato sadisatā veditabbā.
        Idānettha catumahābhūtavasena yāva arahattā kammaṭṭhānaṃ kathetabbaṃ siyā,
  taṃ visuddhimagge catudhātuvavatthānaniddese kathitameva.
        Pañca vadhakā paccatthikāti kho bhikkhave pañcannetaṃ upādānakkhandhānaṃ
adhivacananti ettha dvīhi ākārehi khandhānaṃ vadhakapaccatthikasadisatā veditabbā.
Khandhā hi aññamaññañca vadhenti, tesu ca santesu vadho nāma paññāyati.
Kathaṃ? rūpaṃ tāva rūpampi vadheti arūpampi, tathā arūpaṃ arūpampi vadheti rūpampi.
Kathaṃ? ayaṃ hi paṭhavīdhātu bhijjamānā itarā tisso dhātuyo gahetvāva
Bhijjati, āpodhātuādīsupi eseva nayo, evaṃ tāva rūpaṃ rūpameva vadheti.
Rūpakkhandho pana bhijjamāno cattāro arūpakkhandhe gahetvāva bhijjati, evaṃ
rūpaṃ arūpampi vadheti. Vedanākkhandhopi bhijjamāno saññāsaṅkhāraviññāṇakkhandhe
gahetvāva bhijjati. Saññākkhandhādīsupi eseva nayo. Evaṃ arūpaṃ arūpameva
vadheti. Cutikkhaṇe pana cattāro arūpakkhandhā bhijjamānā vatthurūpampi gahetvāva
bhijjanti, evaṃ arūpaṃ rūpampi vadheti. Evaṃ tāva aññamaññaṃ vadhentīti vadhakā.
Yattha pana khandhā atthi, tattheva 1- chedanabhedanavadhabandhanādayo honti, na
aññatthāti. Evaṃ khandhesu sati 2- vadho paññāyatītipi vadhakā.
@Footnote: 1 cha.Ma. tattha           2 cha.Ma. evaṃ khandhesu santesu

---------------------------------------------------------------------------------------------
page73.
        Idāni pañcakkhandhe rūpārūpavasena dve koṭṭhāse katvā rūpavasena vā
nāmavasena vā rūpapariggahaṃ ādiṃ katvā yāva arahattaṃ 1- kammaṭṭhānaṃ kathetabbaṃ
siyā, tampi visuddhimagge kathitameva.
        Chaṭṭho antaracaro vadhako ukkhittāsikoti kho bhikkhave nandīrāgassetaṃ
adhivacananti ettha dvīhākārehi nandīrāgassa ukkhittāsikavadhakasadisatā veditabbā
paññāsirapātanato ca yonisampaṭipādanato ca. Kathaṃ? cakkhudvārasmiṃ hi
iṭṭhārammaṇe āpāthagate taṃ ārammaṇaṃ nissāya lobho uppajjati, ettāvatā
paññāsīsaṃ patitaṃ nāma hoti, sotadvārādīsupi eseva nayo. Evaṃ tāva
paññāsirapātanato sadisatā veditabbā. Nandīrāgo panesa aṇḍajādibhedā
catasso yoniyo upaneti. Tassa yoniupagamanamūlakāni pañcavīsati mahābhayāni
dvattiṃsa kammakaraṇāni ca āgatāneva hontīti evaṃ yonisampaṭipādanatopissa
ukkhittāsikavadhakasadisatā veditabbā.
        Iti nandīrāgavasenāpi ekassa bhikkhuno kammaṭṭhānaṃ kathitameva hoti.
Kathaṃ? ayaṃ hi nandīrāgo saṅkhārakkhandho, taṃ saṅkhārakkhandhoti vavatthapetvā
Taṃsampayuttā vedanā vedanākkhandho, saññā saññākkhandho, cittaṃ viññāṇakkhandho,
tesaṃ vatthārammaṇaṃ rūpakkhandhoti evaṃ pañcakkhandhe vavatthapeti. Idāni te
pañcakkhandhe nāmarūpavasena vavatthapetvā tesaṃ paccayapariyesanato paṭṭhāya
vipassanaṃ vaḍḍhetvā anupubbena eko arahattaṃ pāpuṇātīti evaṃ nandīrāgavasena
kammaṭṭhānaṃ kathitaṃ hoti.
        Channaṃ ajjhattikāyatanānaṃ suññagāmena sadisatā pāliyaṃyeva āgatā. Ayaṃ
panettha kammaṭṭhānanayo:- yathā ca te cha corā chakuṭikaṃ suññagāmaṃ pavisitvā
@Footnote: 1 cha.Ma. arahattā

---------------------------------------------------------------------------------------------
page74.
Aparāparaṃ vicarantā kiñci alabhitvā gāmena anatthikā honti, evameva 1- bhikkhu
chasu ajjhattikāyatanesu abhinivisitvā vicinanto "ahan"ti  vā "maman"ti vā
gahetabbaṃ kiñci adisvā tehi anatthiko hoti. So "vipassanaṃ paṭṭhapessāmī"ti
upādārūpakammaṭṭhānavasena cakkhupasādādayo pariggahetvā "ayaṃ rūpakkhandho"ti
vavatthapeti, manāyatanaṃ "arūpakkhandho"ti. Iti sabbāni cetāni 2- nāmañceva rūpañcāti
nāmarūpavasena vavatthapetvā tesaṃ paccayaṃ pariyesitvā vipassanaṃ vaḍḍhetvā
saṅkhāre sammasanto anupubbena arahatte patiṭṭhāti. Idaṃ ekassa bhikkhuno
yāva arahattā kammaṭṭhānaṃ kathitaṃ hoti.
        Idāni bāhirānaṃ gāmaghātakacorehi sadisataṃ dassento corā gāmaghātakāti
khotiādimāha. Tattha manāpāmanāpesūti karaṇatthe bhummaṃ, manāpāmanāpehīti
attho. Tattha coresu gāmaṃ hanantesu pañca kiccāni vattanti:- corā tāva
gāmaṃ parivāretvā ṭhitā aggiṃ datvā kaṭakaṭasaddaṃ 3- uṭṭhāpenti, tato manussā
hatthasāraṃ gahetvā bahi nikkhamanti, tato tehipi 4- saddhiṃ bhaṇḍakassa kāraṇā
hatthaparāmāsaṃ karonti, keci panettha pahāraṃ pāpuṇanti, keci pahāraṭṭhāne
patanti, avasese pana arogajane bandhitvā attano vasanaṭṭhānaṃ netvā
rajjubandhanādīhi bandhitvā dāsaparibhogena paribhuñjanti.
        Tattha gāmaghātakacorānaṃ gāmaṃ parivāretvā aggidānaṃ viya chasu dvāresu
ārammaṇe āpāthagate kilesapariḷāhuppatti veditabbā, hatthasāraṃ ādāya bahi
nikkhamanaṃ viya taṃkhaṇe kusaladhammaṃ pahāya akusalasamaṅgino, 5- bhaṇḍakassa kāraṇā
hatthaparāmasanā pajjanaṃ viya dukkaṭadubbhāsitapācittiyathullaccayānaṃ āpajjanakālo,
pahāraladdhakālo viya saṃghādisesaṃ āpajjanakālo, pahāraṃ laddhā pana pahāraṭṭhāne
@Footnote: 1 cha.Ma. evamevaṃ       2 cha.Ma. sabbānipetāni      3 ka. ṭhitā kalahasaddaṃ
@4 cha.Ma. tehi              5 cha.Ma. akusalasamaṅgitā

---------------------------------------------------------------------------------------------
page75.
Patitakālo viya pārājikaṃ āpajjitvā assamaṇakālo, avasesajanassa bandhitvā
vasanaṭṭhānaṃ netvā dāsaparibhogena paribhuñjanakālo viya tameva ārammaṇaṃ
nissāya sabbesaṃ passantānaṃyeva cūḷasīlamajjhimasīlamahāsīlāni bhinditvā sikkhaṃ
paccakkhāya gihibhāvaṃ āpajjanakālo. Tatrassa puttadāraṃ posentassa sandiṭṭhiko
dukkhakkhandho veditabbo, kālaṃ katvā apāye nibbattassa samparāyiko.
        Imānipi bāhirāyatanāni ekassa bhikkhuno kammaṭṭhānavaseneva kathitāni.
Ettha hi rūpādīni cattāri upādārūpāni, phoṭṭhabbāyatanaṃ, tisso dhātuyo,
dhammāyatane āpodhātuyā saddhiṃ tā catassoti imāni cattāri bhūtāni, tesaṃ
paricchedavasena ākāsadhātu, lahutādivasena lahutādayoti evamidaṃ sabbampi
bhūtupādāyarūpaṃ rūpakkhandho, tadārammaṇā vedanādayo cattāro arūpakkhandhā. Tattha
"rūpakkhandho rūpaṃ, cattāro arūpino khandhā nāman"ti nāmarūpaṃ vavatthapetvā
purimanayeneva paṭipajjantassa yāva arahattā kammaṭṭhānaṃ kathitaṃ hoti.
        Oghānanti ettha duruttaraṇaṭṭho oghaṭṭho. Ete hi "sīlasaṃvaraṃ pūretvā
arahattaṃ pāpuṇissāmī"ti ajjhāsayaṃ samuṭṭhāpetvā kalyāṇamitte nissāya sammā
vāyamantena taritabbā, yena vā tena vā duruttaRā. 1- Iminā duruttaraṇaṭṭhena
oghāti vuccanti. Tepi ekassa bhikkhuno kammaṭṭhānavasena kathitā. Cattāropi hi
eko eko saṅkhārakkhandho vāti. Tesaṃ nandīrāge vuttanayeneva yojetvā
vitthāretabbaṃ.
        Sakkāyassetaṃ adhivacananti sakkāyopi hi āsīvisādīhi udakaṇṇavassa
orimatīraṃ viya catumahābhūtādīhi sāsaṅkasappaṭibhayo, sopi ekassa bhikkhuno
kammaṭṭhānavaseneva kathito. Sakkāyo hi tebhūmikā pañcakkhandhā, te ca samāsato
@Footnote: 1 Ma. yānena vā rathena vā atarā duruttarā

---------------------------------------------------------------------------------------------
page76.
Nāmarūpamevāti evamettha nāmarūpavavatthānaṃ ādiṃ katvā yāva arahattā
kammaṭṭhānaṃ vitthāretabbanti.
        Nibbānassetaṃ adhivacananti nibbānaṃ hi udakaṇṇavassa pārimatīraṃ viya
catumahābhūtādīhi khemaṃ appaṭibhayaṃ. Vīriyārambhassetaṃ adhivacananti ettha
cittakiriyādassanatthaṃ heṭṭhā vuttaṃ vāyāmameva vīriyanti gaṇhitvā dasseti.
Tiṇṇo pāraṅgatoti taritvā pāraṃ gato.
        Tattha yathā sāsaṅkaorimatīre ṭhite na udakaṇṇavantaritukāmena katipāhaṃ
vasitvā saṇikaṃ nāvaṃ sajjetvā udakakīḷaṃ kīḷantena viya na nāvaṃ abhirūhitabbā.
Evaṃ karonto hi anāruḷhova byasanaṃ pāpuṇāti. Evameva kilesaṇṇavaṃ turitukāmena
"taruṇo tāvamhi, mahallakakāle aṭṭhaṅgikamaggakullaṃ bandhissāmī"ti papañco na
kātabbo. Evaṃ karonto hi mahallakakālaṃ appatvāpi vināsaṃ pāpuṇāti, patvāpi
kātuṃ na sakkoti. Bhaddekarattādīni pana anussaritvā vegeneva ayaṃ ariyamaggakullo
bandhitabbo.
        Yathā ca kullaṃ bandhantassa hatthapādapāripūri icchitabbā. Kuṇṭhapādo hi
khañjapādo vā patiṭṭhātuṃ na sakkoti, phaṇahatthakādayo tiṇapaṇṇādīni gahetuṃ
na sakkonti. Evamimampi ariyamaggakullaṃ bandhantassa sīlapādānaṃ ceva saddhāhatthassa
ca pāripūri icchitabbā. Na hi dussīlo assaddho sāsane apatiṭṭhito paṭipattiṃ
assaddahanto ariyamaggakullaṃ bandhituṃ sakkoti. Yathā ca paripuṇṇahatthapādopi dubbalo
byādhipīḷito kullaṃ bandhituṃ na sakkoti, thāmasampannova sakkoti, evaṃ sīlavā
saddhopi alaso kusīto imaṃ maggakullaṃ bandhituṃ na sakkoti, āraddhavīriyova sakkotīti
imaṃ bandhitukāmena āraddhavīriyena bhavitabbaṃ. Yathā so puriso kullaṃ bandhitvā
tīre ṭhatvā yojanavitthāraṃ udakaṇṇavaṃ "ayaṃ mayā paccattapurisakāraṃ nissāya

---------------------------------------------------------------------------------------------
page77.
Nittharitabbo"ti mānasaṃ bandhati, evaṃ yogināpi caṅkamaṃ 1- oruyha "ajja mayā
catumaggavajjhaṃ kilesaṇṇavaṃ taritvā arahatte patiṭṭhātabban"ti mānasaṃ
bandhitabbaṃ.
        Yathā ca so puriso kullaṃ nissāya udakaṇṇavaṃ taranto gāvutamattaṃ
gantvā nivattitvā olokento "ekakoṭṭhāsaṃ atikkantomhi, aññe tayo
sesā"ti jānāti, aparampi gāvutamattaṃ gantvā nivattitvā olokento "dve
atikkantomhi, dve sesā"ti jānāti, aparampi gāvutamattaṃ gantvā tato
nivattitvā olokento "tayo atikkantomhi, eko seso"ti jānāti, tampi
atikkamma nivattitvā olokento "cattāropime koṭṭhāsā atikkantā"ti
jānāti, tañca kullaṃ pādena atikkamitvā 2- sotābhimukhaṃ khipitvā uttaritvā
tīre tiṭṭhati. Evaṃ ayampi bhikkhu ariyamaggakullaṃ nissāya kilesaṇṇavantaranto
sotāpattimaggena paṭhamamaggavajjhe kilese taritvā maggānantare phale ṭhito
paccavekkhaṇañāṇena nivattitvā olokento "catumaggavajjhānaṃ me kilesānaṃ
eko koṭṭhāso pahīno, itare tayo sesā"ti jānāti, puna tatheva
indriyabalabojjhaṅgāni samodhānetvā saṅkhāre sammasanto sakadāgāmimaggena
dutiyamaggavajjhe kilese taritvā maggānantare phale ṭhito paccavekkhaṇañāṇena nivattitvā
olokento "catumaggavajjhānaṃ me kilesānaṃ dve koṭṭhāsā pahīnā, itare
dve sesā"ti jānāti. Puna tatheva indriyabalabojjhaṅgāni samodhānetvā
saṅkhāre sammasanto anāgāmimaggena tatiyamaggavajjhe kilese taritvā maggānantare
phale ṭhito paccavekkhaṇañāṇena nivattitvā olokento "catumaggavajjhānaṃ me
kilesānaṃ tayo koṭṭhāsā pahīnā, eko seso"ti jānāti, puna tatheva
@Footnote: 1 cha.Ma. caṅkamā             2 cha.Ma. akkamitvā

---------------------------------------------------------------------------------------------
page78.
Indriyabalabojjhaṅgāni samodhānetvā saṅkhāre sammasanto arahattamaggena
catutthamaggavajjhe kilese taritvā maggānantare phale ṭhito paccavekkhaṇañāṇena
nivattitvā olokento "sabbakilesā me pahīnā"ti jānāti.
        Yathā so puriso taṃ kullaṃ sote pavāhetvā uttaritvā thale ṭhito
nagaraṃ pavisitvā uparipāsādavaragato "ettakena vatamhi anatthena mutto"ti
ekaggacitto tuṭṭhamānaso nisīdati, evaṃ tasmiṃyeva vā āsane aññesu vā
rattiṭṭhānadivāṭṭhānādīsu yattha katthaci nisinno "ettakena vatamhi anatthena
mutto"ti nibbānārammaṇaṃ phalasamāpattiṃ appetvā ekaggacitto tuṭṭhamānaso
nisīdati. Idaṃ vā sandhāya vuttaṃ tiṇṇo pāraṅgato thale tiṭṭhati brāhmaṇoti
kho bhikkhave arahato etaṃ adhivacananti. Evaṃ tāvettha nānākammaṭṭhānāni
kathitāni, samodhānetvā pana sabbānipi ekameva katvā dassetabbāni. Ekaṃ
katvā dassentenāpi pañcakkhandhavaseneva vinivattetabbāni.
        Kathaṃ? ettha hi cattāri mahābhūtāni ajjhattikāni pañcāyatanāni
Bāhirāni pañcāyatanāni dhammāyatane pannarasasukhumarūpāni sakkāyassa ekadesoti
ayaṃ rūpakkhandho, manāyatanaṃ viññāṇakkhandho dhammāyatanekadeso cattāro oghā
sakkāyekadesoti ime cattāro arūpino khandhā. Tattha rūpakkhandho rūpaṃ,
cattāro arūpino khandhā nāmanti idaṃ nāmarūpaṃ, tassa nandirāgo kāmogho
bhavogho dhammāyatanekadeso sakkāyekadesoti ime paccayā. Iti sappaccayaṃ
nāmarūpaṃ vavatthapeti nāma. Sappaccayaṃ nāmarūpaṃ vavatthapetvā tilakkhaṇaṃ āropetvā
vipassanaṃ vaḍḍhetvā saṅkhāre sammasanto arahattaṃ pāpuṇātīti idamekassa
bhikkhuno niyyānamukhaṃ.
        Tattha cattāro mahābhūtā pañcuppādānakkhandhā ajjhattikabāhirāni
ekādasāyatanāni dhammāyatanekadeso diṭṭhogho avijjogho sakkāyekadesoti idaṃ

---------------------------------------------------------------------------------------------
page79.
Dukkhasaccaṃ, nandirāgo dhammāyatanekadeso kāmogho bhavogho sakkāyekadesoti
idaṃ samudayasaccaṃ, pārimatīrasaṅkhātaṃ nibbānaṃ nirodhasaccaṃ, ariyamaggo maggasaccaṃ.
Tattha dve saccāni vaṭṭaṃ, dve vivaṭṭaṃ, dve lokiyāni, dve lokuttarānīti
cattāri saccāni soḷasahākārehi saṭṭhinayasahassehi 1- vibhajitvā dassetabbānīti.
Desanāpariyosāne vipañcitaññū pañcasatā bhikkhū arahatte patiṭṭhahiṃsu. Suttaṃ
pana dukkhalakkhaṇavasena kathitaṃ.
                        2. Rathopamasuttavaṇṇanā
     [239] Dutiye sukhasomanassabahuloti kāyikasukhañceva cetasikasomanassañca
bahulaṃ assāti sukhasomanassabahulo. Yoni cassa āraddhā hotīti kāraṇaṃ cassa
paripuṇṇaṃ hoti. Āsavānaṃ khayāyāti idha āsavakkhayoti arahattamaggo adhippeto,
tadatthāyāti attho. Odhastapatodoti rathamajjhe tiriyaṃ ṭhapitapatodo. Yenicchakanti
yena disābhāgena icchati. Yadicchakanti yaṃ yaṃ gamanaṃ icchati. Sāreyyāti peseyya.
Paccāsāreyyāti paṭivinivatteyya. Ārakkhāyāti rakkhanatthāya. Saññamāyāti
veganiggahaṇatthāya. Damāyāti nibbisevanatthāya. Upasamāyāti kilesūpasamatthāya.
        Evameva khoti ettha yathā akusalassa sārathino adante sindhave
yojetvā visamamaggena rathaṃ pesentassa cakkānipi bhijjanti, akkhopi sindhavānaṃ
ca khurā, attanāpi anayabyasanaṃ pāpuṇāti, na ca icchiticchitena gamanena
sāretuṃ sakkoti, evaṃ chasu indriyesu aguttadvāro bhikkhu na icchiticchitaṃ
samaṇaratiṃ anubhavituṃ sakkoti. Yathā pana cheko 2- sārathi dante sindhave yojetvā
same bhūmibhāge rathaṃ otāretvā rasmiyo gahetvā sindhavānaṃ khuresu satiṃ
ṭhapetvā patodaṃ ādāya nibbisevane katvā pesento icchiticchitena gamanena
@Footnote: 1 Ma. saddhiṃ nayasahassehi        2 Ma. paramaccheko

---------------------------------------------------------------------------------------------
page80.
Sāreti, evameva chasu indriyesu guttadvāro bhikkhu imasmiṃ sāsane
icchiticchitaṃ samaṇaratiṃ anubhoti, sace aniccānupassanābhimukhaṃ ñāṇaṃ pesetukāmo hoti,
tadabhimukhaṃ ñāṇaṃ gacchati. Dukkhānupassanādīsupi eseva nayo.
        Bhojane mattaññūti bhojanamhi pamāṇaññū, tattha dve pamāṇāni
paṭiggahaṇappamāṇañca paribhogappamāṇañca. Tattha paṭiggahaṇappamāṇe dāyakassa vaso
veditabbo, deyyadhammassa vaso veditabbo, attano thāmo veditabbo. 1- Evarūpo
hi bhikkhu sace deyyadhammo bahuko hoti, dāyako appaṃ dātukāmo, dāyakassa
vasena appaṃ gaṇhāti. Deyyadhammo appo, dāyako bahuṃ dātukāmo,
deyyadhammassa vasena appaṃ gaṇhāti. Deyyadhammopi bahu, dāyakopi bahuṃ dātukāmo,
attano thāmaṃ ñatvā pamāṇena gaṇhāti. So tāya paṭiggahaṇamattaññutāya
uppannaṃ ca lābhaṃ uppādeti, uppannañca thāvaraṃ karoti dhammikatissamahārājakāle
sattavassiko sāmaṇero viya.
        Rañño kira pañcahi sakaṭasatehi guḷaṃ āhariṃsu. Rājā "manāpo
paṇṇākāro, ayyehi vinā na khādissāmā"ti aḍḍhateyyāni sakaṭasatāni mahāvihāraṃ
pesetvā sayampi bhuttapātarāso agamāsi. Bheriyā pahaṭāya dvādasabhikkhusahassāni
sannipatiṃsu. Rājā ekamante ṭhito ārāmikaṃ pakkosāpetvā āha "rañño
nāma dāne pattapūrova pamāṇaṃ, gahitabhājanaṃ pūretvā vadehi, sace koci
mattapaṭiggahaṇe ṭhito na gaṇhāti, mayhaṃ āroceyyāsī"ti.
        Atheko mahāthero "mahābodhi mahācetiyāni vandissāmī"ti cetiyapabbatā
āgantvā vihāraṃ pavisanto mahāmaṇḍapaṭṭhāne bhikkhū guḷaṃ gaṇhante disvā
pacchato āgacchantaṃ sāmaṇeraṃ āha "natthi te guḷena attho"ti. Āma bhante
@Footnote: 1 cha.Ma. jānitabbo

---------------------------------------------------------------------------------------------
page81.
Natthīti. Sāmaṇera mayaṃ maggakilantā, ekena kapiṭṭhaphalapattena piṇḍakena
amhākaṃ atthoti. Sāmaṇero thālakaṃ nīharitvā therassa vassaggapaṭipāṭiyaṃ aṭṭhāsi.
Ārāmiko thālakaṃ gahaṇūpagaṃ 1- pūretvā ukkhipi, sāmaṇero aṅguliṃ cālesi. Tāta
sāmaṇera rājakulānaṃ dāne bhājanapūrameva pamāṇaṃ, thālakapūraṃ gaṇhāhīti. Āma
upāsaka rājāno nāma mahajjhāsayā honti, amhākaṃ 2- upajjhāyassa
ettakeneva atthoti.
    Rājā tassa kathaṃ sutvā "kiṃ bho sāmaṇero bhaṇatī"ti tassa santikaṃ
āgato. 3- Ārāmiko āha "sāmaṇerassa bhājanaṃ khuddakaṃ, bahuṃ na gaṇhātī"ti.
Rājā āha "ānītabhājanaṃ pūretvā gaṇhatha bhante"ti. Mahārāja rājāno nāma
mahajjhāsayā honti, ukkhittabhājanaṃ pūretvāva dātukāmā, amhākaṃ pana
upajjhāyassa ettakeneva atthoti. Rājā cintesi "ayaṃ sattavassikadārako,
ajjāpissa mukhato khīragandho na muccati, gahetvā ghaṭe 4- vā kuṭumbhe vā
pūretvā svepi punadivasepi khādissāmāti na vadati, sakkā buddhassa
pariggahetun"ti purise āṇāpesi "bho pasanno pasannomhi sāmaṇerassa,
itarānipi aḍḍhateyyāni sakaṭasatāni ānetvā saṃghassa dethā"ti.
    Soyeva pana rājā ekadivasaṃ tittiramaṃsaṃ khāditukāmo cintesi "sace ahaṃ
aṅgārapakkaṃ tittiramaṃsaṃ khāditukāmomhīti aññassa kathessāmi, samantā
yojanaṭṭhāne tittirasamugghātaṃ karissantī"ti uppannampi pāsaṃ adhivāsento tīṇi
saṃvaccharāni vītināmesi. Athassa kaṇṇesu pubbo saṇṭhāsi, so adhivāsetuṃ
asakkonto "atthi nu kho bho amhākaṃ koci upaṭṭhākupāsako 5- sīlarakkhako"ti
@Footnote: 1 cha.Ma. gahaṇamānaṃ    2 cha.Ma. amhākaṃ pana     3 cha.Ma. gato
@4 cha.Ma. kuṭe              5 ka. upaṭṭhākadārako

---------------------------------------------------------------------------------------------
page82.
Pucchi. Āma deva atthi, tisso nāma so akhaṇḍasīlaṃ rakkhatīti. Atha naṃ
vīmaṃsitukāmo pakkosāpesi. So āgantvā rājānaṃ vanditvā aṭṭhāsi. Tato naṃ
āha "tvaṃ tāta tisso nāmā"ti. Āma devāti. Tenahi gacchāti. Tasmiṃ gate
ekaṃ kukkuṭaṃ āharāpetvā ekaṃ purisaṃ āṇāpesi "gaccha tissaṃ vadāhi, imaṃ
tīhi pākehi pacitvā amhākaṃ upaṭṭhāpehī"ti. So gantvā tathā avoca. So
āha "sace bho ayaṃ matako assa, yathā jānāmi, tathā pacitvā upaṭṭhaheyyaṃ,
pāṇātipātaṃ panāhaṃ karomī"ti. So āgantvā rañño ārocesi.
    Rājā puna "ekavāraṃ gacchā"ti pesesi. So gantvā "rājupaṭṭhānaṃ
nāma bhāriyaṃ, mā evaṃ kari, punapi sīlaṃ sakkā samādātuṃ, cetanti 1- āha. Atha
naṃ tisso avoca "bho ekasmiṃ nāma attabhāve dhuvaṃ ekaṃ maraṇaṃ, nāhaṃ
pāṇātipātaṃ karissāmī"ti. So punapi rañño ārocesi. Rājā tatiyampi pesetvā
asampaṭicchantaṃ pakkosāpetvā attanā pucchi. Raññopi tatheva paṭivacanaṃ adāsi.
Atha rājā purise āṇāpesi "ayaṃ rañño āṇaṃ kopeti, gacchatessa
āghātanagaṇḍikāyaṃ ṭhapetvā sīsaṃ chindathā"ti. Raho ca na nesaṃ saññamadāsi "imaṃ
santajjayamānā 2- netvā sīsamassa āghātanagaṇḍikāyaṃ ṭhapetvā āgantvā mayhaṃ
ārocethā"ti.
    Te taṃ āghātanagaṇḍikāyaṃ nipajjāpetvā tamassa kukkuṭaṃ hatthesu ṭhapayiṃsu.
So taṃ hadaye ṭhapetvā "ahaṃ tāta mama jīvitaṃ tuyhaṃ demi, tava jīvitaṃ ahaṃ
gaṇhāmi, tvaṃ nibbhayo gacchā"ti vissajjesi. Kukkuṭo pakkhe papphoṭetvā
ākāsena gantvā vaṭṭarukkhe nilīyi. Tassa kukkuṭassa abhayadinnaṭṭhānaṃ kukkuṭagiri
nāma jātaṃ.
@Footnote: 1 cha.Ma. pacetanti             2 Sī. santajjiyamānā

---------------------------------------------------------------------------------------------
page83.
    Rājā taṃ pavattiṃ sutvā amaccaputtaṃ pakkosāpetvā sabbābharaṇehi
alaṅkaritvā āha "tāta mayā tvaṃ etadatthameva vīmaṃsito, mayhaṃ tittiramaṃsaṃ
khāditukāmassa tīṇi saṃvaccharāni atikkantāni, sakkhissasi me tikoṭiparisuddhaṃ
katvā upaṭṭhapetun"ti. "etaṃ nāma deva mayhaṃ kamman"ti nikkhamitvā dvārantare
ṭhito ekaṃ purisaṃ pātova tayo tittire gahetvā pavisantaṃ disvā dve kahāpaṇe
datvā tittire ādāya parisodhetvā jīrakādīhi vāsetvā aṅgāresu supakke
pacitvā rañño upaṭṭhāpesi. Rājā mahātale siripallaṅke nisinnova ekaṃ
gahetvā thokaṃ chinditvā mukhe pakkhipi, tāvadevassa sattarasaharaṇīsahassāni
pharitvā aṭṭhāsi.
    Tasmiṃ samaye bhikkhusaṃghaṃ saritvā "mādiso nāma paṭhavissaro rājā tittiramaṃsaṃ
khāditukāmo tīṇi saṃvaccharāni na labhi, paccamāno bhikkhusaṃgho kuto labhissatī"ti
mukhe pakkhittakhaṇḍaṃ bhūmiyaṃ chaḍḍesi. Amaccaputto jannukehi patitvā mukhena
gaṇhi. Rājā "apehi tāta, jānāmahaṃ tava niddosabhāvaṃ, iminā nāma kāraṇena
mayā etaṃ chaḍḍitan"ti kathetvā "sesakaṃ tatheva saṅgopetvā ṭhapehī"ti āha.
    Punadivase rājakulūpako thero piṇḍāya pāvisi. Amaccaputto taṃ disvā
pattaṃ gahetvā rājagehaṃ pavesesi. Aññataro vuḍḍhapabbajitopi therassa
pacchāsamaṇo viya hutvā anubandhanto pāvisi. Thero "raññā pakkosāpitabhikkhu
bhavissatī"ti pamajji. Amaccaputtopi "therassa upaṭṭhāko bhavissatī"ti pamādaṃ āpajji.
Tesaṃ nisīdāpetvā yāguṃ adaṃsu. Yāguyā pītāya rājā tittire upanesi. Theropi
ekaṃ gaṇhi, itaropi ekaṃ gaṇhi. Rājā "anubhāgo atthi, anāpucchitvā khādituṃ na
yuttan"ti mahātheraṃ āpucachi. Thero hatthaṃ pidahi, mahallakatthero sampaṭicchi. Rājā
anattamano hutvā katabhattakiccaṃ theraṃ pattaṃ ādāya anugacchanto āha "bhante

---------------------------------------------------------------------------------------------
page84.
Kulagehaṃ āgacchantehi uggahitavattaṃ bhikkhuṃ gahetvā āgantuṃ vaṭṭatī"ti. Thero
tasmiṃ khaṇe aññāsi "na esa raññā pakkosāpito"ti.
    Punadivase upaṭṭhākasāmaṇeraṃ gahetvā pāvisi. Rājā tadāpi yāguyā pītāya
tittire upanāmesi. Thero ekaṃ aggahesi, sāmaṇero aṅguliṃ cāletvā majjhe
chindāpetvā ekakoṭṭhāsameva aggahesi. Rājā taṃ koṭṭhāsaṃ mahātherassa upanāmesi.
Mahāthero hatthaṃ pidahi, sāmaṇeropi pidahi. Rājā avidūre nisīditvā khaṇḍākhaṇḍaṃ
chinditvā khādanto "uggahitavatte nissāya diyaḍḍhatittire khādituṃ labhimhā"ti
āha. Tassa maṃse khāditamatteyeva kaṇṇehi pubbo nikkhami. Tato mukhaṃ vikkhāletvā
sāmaṇeraṃ upasaṅkamitvā "pasannosmi tāta, aṭṭha te dhuvabhattāni demī"ti āha. Ahaṃ
mahārāja upajjhāyassa dammīti. Aparānipi aṭṭha demīti. Tāni amhākaṃ ācariyassa
dammīti. Aparānipi aṭṭha demīti. Tāni samānupajjhāyānaṃ dammīti. Aparānipi
aṭṭha demīti. Tāni bhikkhusaṃghassa demīti. Aparānipi aṭṭha demīti. Sāmaṇero
adhivāsesi. Evaṃ taṃ paṭiggahaṇamattaṃ jānanto anuppannañceva lābhaṃ uppādeti,
uppannañca thāvaraṃ karoti. Idaṃ paṭiggahaṇapamāṇaṃ nāma. Tattha paribhogapamāṇaṃ
paccavekkhaṇapayojanaṃ, "idamatthi yaṃ bhojanaṃ bhuñjissāmī"ti pana paccavekkhitaparibhogasseva
payojanattā paribhogappamāṇaṃyeva nāma, taṃ idha adhippetaṃ. Teneva
paṭisaṅkhā yonisotiādimāha. Itarampi pana vaṭṭatiyeva.
    Sīhaseyyanti ettha kāmabhogiseyyā petaseyyā sīhaseyyā tathāgataseyyāti
catasso seyyā. Tattha "yebhuyyena bhikkhave kāmabhogī vāmena passena sentī"ti 1-
ayaṃ kāmabhogiseyyā. Tesaṃ hi yebhuyyena dakkhiṇapassena sayāno nāma natthi.
@Footnote: 1 aṅ.catukka. 21/246/272

---------------------------------------------------------------------------------------------
page85.
"yebhuyyena bhikkhave petā uttānā sentī"ti 1- ayaṃ petaseyyā. Petā hi
appamaṃsalohitattā aṭṭhisaṅghāṭajaṭitā ekena passena sayituṃ na sakkonti,
uttānāva sayanti.
    "yebhuyyena bhikkhave sīho migarājā naṅguṭṭhaṃ antarasatthimhi anupakkhipitvā
dakkhiṇena passena sayatī"ti 1- ayampi sīhaseyyā. Tejussadattā hi sīho migarājā
dvepi purimapāde ekasmiṃ, pacchimapāde ekasmiṃ ṭhāne ṭhapetvā naṅguṭṭhaṃ
antarasatthimhi pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā
dvinnaṃ purimapādānaṃ matthakaṃ sīsaṃ ṭhapetvā sayati, divasampi sayitvā pabujjhamāno
na utrasanto pabujjhati, sīsaṃ pana ukkhipitvā purimapādādīnaṃ ṭhitokāsaṃ
sallakkheti. Sace kiñci ṭhānaṃ vijahitvā ṭhitaṃ hoti, "nayidaṃ tuyhaṃ jātiyā
sūrabhāvassa ca anurūpan"ti anattamano hutvā puna tattheva 2- sayati na gocarāya
pakkamati. Avijahitvā ṭhite pana "tuyhaṃ jātiyā ca sūrabhāvassa ca anurūpamidan"ti
haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ
sīhanādaṃ naditvā gocarāya pakkamati.
    Catutthajjhānaseyyā pana tathāgataseyyāti vuccati. Tāsu idha sīhaseyyā
āgatā. Ayaṃ hi tejussadairiyāpathattā uttamaseyyā nāma.
    Pāde pādanti dakkhiṇapāde vāmapādaṃ. Accādhāyāti atiādhāya, īsakaṃ
atikkamma ṭhapetvā. Gopphakena hi gopphake jannunā vā jānumhi saṅghaṭṭiyamāne
abhiṇhaṃ vedanā uppajjati, cittaṃ ekaggaṃ na hoti, seyyā aphāsukā hoti.
Yathā pana na saṅghaṭṭeti, evaṃ atikkamma ṭhapite vedanā nuppajjati, cittaṃ
ekaggaṃ hoti, seyyā phāsukā hoti. Tasmā evaṃ seyyaṃ kappeti.
@Footnote: 1 aṅ. catukka. 21/246/272    2 Sī. tatheva, cha.Ma. hutvā tattheva

---------------------------------------------------------------------------------------------
page86.
    Sato sampajānoti kathaṃ niddāyanto sato sampajāno hotīti?
satisampajaññassa appahānena. Ayaṃ hi divasañceva sakalayāmañca āvaraṇīyehi dhammehi
cittaṃ parisodhetvā paṭhamayāmāvasāne caṅkamā oruyha pāde dhovantopi
mūlakammaṭṭhānaṃ avijahantova dhovati, taṃ avijahantova dvāraṃ vivarati, mañce nisīdati,
avijahantova niddaṃ okkamati. Pabujjhanto pana mūlakammaṭṭhānaṃ gahetvāva
pabujjhati. Evaṃ niddaṃ okkamantopi sato sampajāno hoti. Etaṃ pana
ñāṇadhātukanti na rocayiṃsu.
    Vuttanayena panesa cittaṃ parisodhetvā paṭhamayāmāvasāne "upādinnakaṃ
sarīraṃ niddāya samassāseyyāmī"ti 1- caṅkamā oruyha mūlakammaṭṭhānaṃ avijahantova
pāde dhovati, dvāraṃ vivarati, mañce pana nisīditvā mūlakammaṭṭhānaṃ pahāya
"khandhāva khandhesu, dhātuyova dhātūsu paṭihaññantī"ti senāsanaṃ paccavekkhanto
kamena niddaṃ okkamati, pabujjhanto pana mūlakammaṭṭhānaṃ gahetvāva pabujjhati.
Evaṃ niddaṃ okkamantopi sato sampajāno nāma hotīti veditabbo.
    Iti imasmiṃ sutte tivaṅgikā pubbabhāgavipassanāva kathitā. Ettakeneva
pana vosānaṃ anāpajjitvā tāneva indriyabalabojjhaṅgāni samodhānetvā
vipassanaṃ vaḍḍhetvā bhikkhu arahattaṃ pāpuṇātīti. Evaṃ yāva arahattā desanā
kathetabbā.
                        3. Kummopamasuttavaṇṇanā
    [240] Tatiye kummoti aṭṭhikummo. Kacchapoti tasseva vevacanaṃ. Anunadītīreti
nadiyā anutīre. Gocarapasutoti "sace kiñci phalāphalaṃ labhissāmi, khādissāmī"ti
@Footnote: 1 cha.Ma. samassāsessāmi

---------------------------------------------------------------------------------------------
page87.
Gocaratthāya pasuto ussukko tannibandho. Samodahitvāti samugge viya pakkhipitvā.
Saṅkasāyatīti acchati. Samodahanti samodahanto ṭhapento. Idaṃ vuttaṃ hoti:-
yathā kummo aṅgāni sake kapāle samodahanto siṅgālassa otāraṃ na deti,
na ca naṃ siṅgālo pasahati, evaṃ bhikkhu attano manovitakke sake ārammaṇakapāle
samodahanto kilesamārassa otāraṃ na deti, na ca naṃ māro pasahati.
    Anissitoti taṇhādiṭṭhinissayehi anissito. Aññamaheṭhayānoti aññaṃ
kañci puggalaṃ aviheṭhento. Parinibbutoti kilesaparinibbānena parinibbuto.
Na upavadeyya kañcīti aññaṃ kañci puggalaṃ sīlavipattiyā vā ācāravipattiyā
vā attānaṃ ukkaṃsetukāmatāya vā paraṃ vambhetukāmatāya na upavadeyya, aññadatthu
pañca dhamme ajjhattaṃ upaṭṭhapetvā "kālena vakkhāmi, no akālena, bhūtena
vakkhāmi, no abhūtena, saṇhena vakkhāmi, no pharusena, atthasañhitena
vakkhāmi, no anatthasañhitena, mettacitto vakkhāmi, no dosantaro"ti evaṃ
ullumpanasabhāvasaṇṭhiteneva 1- cittena viharati.
                    4. Paṭhamadārukkhandhopamasuttavaṇṇanā
    [241] Catutthe addasāti gaṅgātīre paññattavarabuddhāsane nisinno
addasa. Vuyhamānanti caturassaṃ tacchetvā pabbatantare ṭhapitaṃ vātātapena
suparisukkhaṃ 2- pāvussake meghe vassante udakena uplavitvā anupubbena gaṅgāya
nadiyā sote patitaṃ tena sotena vuyhamānaṃ. Bhikkhū āmantesīti "iminā
dārukkhandhena sadisaṃ katvā mama sāsane saddhāpabbajitaṃ kulaputtaṃ dassissāmī"ti
dhammaṃ desetukāmatāya āmantesi. Amuṃ mahantaṃ dārukkhandhaṃ gaṅgāya nadiyā
@Footnote: 1 Sī. ullampana...               2 ka. suparisukkaṃ

---------------------------------------------------------------------------------------------
page88.
Sotena vuyhamānanti idaṃ pana aṭṭhadosavimuttattā sotapaṭipannassa dārukkhandhassa
apare samuddapattiyā antarāyakare aṭṭha dose dassetuṃ ārabhi.
    Tatrassa evaṃ aṭṭhadosavimuttatā veditabbā:- eko hi gaṅgāya nadiyā
avidūre pabbatatale jāto nānāvallīhi pariveṭhito paṇḍupalāsataṃ āpajjitvā
upacikādīhi khajjamāno tasmiṃyeva ṭhāne apaṇṇattikabhāvaṃ gacchati, ayaṃ dārukkhandho
gaṅgaṃ otaritvā vaṅkaṭṭhānesu 1- vilāsamāno sāgaraṃ patvā maṇivaṇṇe ūmipiṭṭhe
sobhituṃ na labhati. (1)
    Aparo gaṅgātīre bahimūlo antosākho hutvā jāto, ayaṃ kiñcāpi
kālena kālaṃ olambinīhi sākhāhi udakaṃ phusati, bahimūlattā pana gaṅagaṃ otaritvā
vaṅkaṭṭhānesu 2- vilāsamāno sāgaraṃ patvā maṇivaṇṇe ūmipiṭṭhe sobhituṃ na
labhati. (2)
    Aparo majjhe gaṅgāya jāto, daḷhamūlena pana suppatiṭṭhito, bahiddhā
cassa 3- gaṅgāvaṅkasākhā nānāvallīhi ābaddhā, ayaṃpi daḷhamūlattā bahiddhā
vallīhi ābaddhattā ca gaṅgaṃ otaritvā .pe. Sobhituṃ na labhati. (3)
    Aparo patitaṭṭhāneyeva vālikāya oṭṭhato pūtibhāvaṃ āpajjati, ayaṃpi
gaṅgaṃ otaritvā .pe. Na labhati. (4)
    Aparo dvinnaṃ pāsāṇānaṃ antare jātattā sunikhāto viya niccalo
ṭhito, āgatāgataṃ udakaṃ dvidhā phāleti, ayaṃ pāsāṇantare suṭṭha patiṭṭhitattā
suṭṭha patiṭṭhitattā gaṅgaṃ otaritvā .pe. Na labhati. (5)
    Aparo abbhokāsaṭṭhāne nabhaṃ pūretvā vallīhi ābaddho ṭhito. Ekaṃ
dve saṃvacchare atikkamitvā āgate mahoghe 4- sakiṃ vā dvikkhattuṃ vā temeti,
@Footnote: 1 Ma. bahiṭhānesu               2 Ma. gaṅgāṭhānesu
@3 cha.Ma. bahi cassa              4 ka. mahāmeghe

---------------------------------------------------------------------------------------------
page89.
Ayampi nabhaṃ pūretvā ṭhitatāya ceva ekassa vā dvinnaṃ vā saṃvaccharānaṃ accayena
sakiṃ vā dvikkhattuṃ vā temanatāya ca gaṅgaṃ otaritvā .pe. Na labhati. (6)
    Aparopi majjhe gaṅgādīpake jāto mudukkhandhasākho 1- oghe āgate
anusotaṃ nipajjitvā udake gate sīsaṃ ukkhipitvā naccanto viya tiṭṭhati.
Yassatthāya sāgaro gaṅgaṃ evaṃ viya vadati "bho gaṅge tvaṃ mayhaṃ
candanasārasalaḷasārādīni nānādārūni āharasi, dārukkhandhaṃ na 2- āharasī"ti. Sulabho
esa deva, puna vāre jānissāmīti. Puna vāre tambavaṇṇena udakena āliṅgamānā
viya āgacchati. Sopi tatheva anusotaṃ nipajjitvā udake gate sīsaṃ ukkhipitvā
naccanto viya tiṭṭhati. Ayaṃ attano mudutāya gaṅgaṃ otaritvā .pe. Na labhati. (7)
    Aparo gaṅgāya nadiyā tiriyaṃ patito vālikāya ottharito antarasetu
viya bahunnaṃ paccayo jāto, ubhosu tīresu veḷunaḷakarañjakakudhādayo uppalavitvā
tattheva lagganti. Tathā nānāvidhā gacchā vuyhamānā bhinnamusalabhinnasuppa-
ahikukkurahatthiassādikuṇapānipi tattheva lagganti, mahāgaṅgāpi naṃ āsajja
bhijjitvā dvidhā gacchati, macchakacchapakumbhīlamakarādayopi tattheva vāsaṃ kappenti.
Ayampi tiriyaṃ patitvā mahājanassa paccayattakatabhāvena 3- gaṅgaṃ otaritvā
vaṅkaṭṭhānesu 4- vilāsamāno sāgaraṃ patvā maṇivaṇṇe ūmipiṭṭhe sobhituṃ na labhati. (8)
    Iti bhagavā imehi aṭṭhahi dosehi vimuttattā sotapaṭipannassa dārukkhandhassa
apare samuddapattiyā antarāyakare aṭṭha dose dassetuṃ amuṃ mahantaṃ dārukkhandhaṃ
gaṅgāya nadiyā sotena vuyhamānanti. Tattha na thale ussīdissatīti 5- thalaṃ
nābhiruhissati. Na manussaggāho gahessatīti "mahāvatāyaṃ dārukkhandho"ti disvā
uḷumpena taramānā gantvā gopānasīādīnaṃ atthāya manussā na gaṇhissanti.
@Footnote: 1 ka. mududārukkhandhasākho            2 cha.Ma. dārukkhandhaṃ pana, mududārukkhandhe
@3 Sī. paccayatthakatabhāvena, ka. paccatthikabhāvena   4 ka. pattaṭṭhānesu
@5 ka. ussādissati

---------------------------------------------------------------------------------------------
page90.
Na amanussaggāho gahessatīti "mahaggho ayaṃ candanasāro, vimānadvāre naṃ
ṭhapessāmā"ti maññamānā na amanussā gaṇhissanti.
    Evameva khoti ettha saddhiṃ bāhirehi aṭṭhahi dosehi evaṃ opammasaṃsandanaṃ
veditabbaṃ:- gaṅgāya adūre pabbatathale jāto tattheva upacikādīhi khajjamāno
apaṇṇattikabhāvaṃ gatadārukkhandho viya hi "natthi dinnan"tiādikāya micchādiṭṭhiyā
samannāgato puggalo veditabbo. Ayaṃ hi sāsanassa dūrībhūtattā ariyamaggaṃ
oruyha samādhikulle nisinno nibbānasāgaraṃ pāpuṇituṃ na sakkoti. (1)
    Gaṅgātīre bahimūlo antosākho hutvā jāto viya acchinnagihibandhano
samaṇakuṭumbikapuggalo daṭṭhabbo. Ayaṃ hi "cittaṃ nāmetaṃ anibaddhaṃ, `samaṇomhī'ti
vadantova gihī hoti `gihīmhī'ti vadantova samaṇo hoti, ko jānissati kiṃ
bhavissatī"ti mahallakakāle pabbajjantopi gihibandhanaṃ na vissajjeti.
Mahallakapabbajitānañca sampatti nāma natthi. Tassa sace cīvaraṃ pāpuṇāti, antacchinnakaṃ
vā jiṇṇadubbaṇṇaṃ vā pāpuṇāti. Senāsanampi vihārapaccante paṇṇasālā vā
maṇḍapo vā pāpuṇāti. Piṇḍāya carantenāpi puttanattakānaṃ dārakānaṃ pacchato
caritabbaṃ hoti, pariyante nisīditabbaṃ hoti. Tena so dukkhī dummano assūni
muñcanto 1- "atthi me kulasantakaṃ dhanaṃ, kappati nu kho taṃ khādantena 2- jīvitun"ti
cintetvā ekaṃ vinayadharaṃ pucchi 3- "kiṃ bhante ācariya attano santikaṃ vicāretvā
khādituṃ kappati, no kappatī"ti. Natthettha doso, vaṭṭatetanti. 4- So attano
bhajamānake katipaye dubbace durācāre bhikkhū gahetvā sāyanhasamaye antogāmaṃ
gantvā gāmamajjhe ṭhito gāmike pakkosāpetvā "amhākaṃ payogato uṭṭhitaṃ
āyaṃ kassa dethā"ti āha. Bhante tumhe pabbajitā, mayaṃ kassa dassāmāti.
@Footnote: 1 Ma. puñchanto         2 Ma. khādanto
@3 cha.Ma. pucchati         4 cha.Ma. kappatetanti

---------------------------------------------------------------------------------------------
page91.
Kiṃ pabbajitānaṃ attano santakaṃ na vaṭṭatīti kudālapiṭakaṃ gāhāpetvā 1-
khettamariyādabandhanādīni karonto nānappakāraṃ pubbaṇṇāparaṇṇañceva phalāphale
ca saṅgaṇhitvā hemantagimhavassānesu yaṃ yaṃ icchati, taṃ taṃ paccāpetvā
khādanto samaṇakuṭumbiko hutvā jīvati. Kevalamassa pañcacūḷakena dārakena saddhiṃ
pādaparicārikāva ekā natthi. Ayaṃ puggalo kiñcāpi olambinīhi sākhāhi udakaṃ
phusamāno antosākho rukkho viya cetiyaṅgaṇabodhiyaṅgaṇādīsu bhikkhūnaṃ kāyasāmaggiṃ
deti, gihibandhanassa pana icchinnatāya bahimūlattā ariyamaggaṃ otaritvā
samādhikulle nisinno nibbānasāgaraṃ pāpuṇituṃ na sakkoti. (2)
    Gaṅgāya majjhe jāto bahiddhā vallīhi ābaddhavaṅkasākho viya saṃghasantakaṃ
nissāya jīvamāno bhinnājīvapuggalo daṭṭhabbo. Ekacco gihibandhanaṃ pahāya
pabajjantopi sāruppaṭṭhāne pabbajjaṃ na labhati. Pabbajjā hi nāmesā
paṭisandhiggahaṇasadisā. Yathā manussā yattha paṭisandhiṃ gaṇhanti, tesaṃyeva kulānaṃ
ācāraṃ sikkhanti, evaṃ bhikkhūpi yesaṃ santike pabbajanti, tesaṃyeva ācāraṃ
gaṇhanti. Tasmā ekacco asāruppaṭṭhāne pabbajitvā ovādānusāsanīuddesa-
paripucchādīhi paribāhiro hutvā pātova muṇḍaghaṭaṃ gahetvā udakatitthaṃ
gacchati, ācariyupajjhāyānaṃ bhattatthāya khandhe pattaṃ katvā bhattasālaṃ gacchati,
dubbacasāmaṇerehi saddhiṃ nānākīḷaṃ kīḷati, ārāmikadārakehi saṃsaṭṭho viharati.
    So daharabhikkhukāle attano anurūpehi daharabhikkhūhi ceva ārāmikehi
ca saddhiṃ saṃghabhogaṃ katvā 2- "ayaṃ khīṇāsavehi asukarañño santikā
paṭiggahitasaṃghabhogo, tumhe saṃghassa idañcidañca na detha, na hi tumhākaṃ pavattiṃ
@Footnote: 1 cha.Ma. gahetvā            2 Sī., patvā, cha.Ma. gantvā

---------------------------------------------------------------------------------------------
page92.
Sutvā rājā vā rājamahāmattā vā attamanā bhavissanti, ettha dāni
idañcidañca karothā"ti kudālapiṭakāni gāhāpetvā heṭṭhātaḷākamātikāsu
kattabbakiccāni kārāpetvā bahupubbaṇṇāparaṇṇaṃ vihāraṃ pavesetvā ārāmikehi
attano upakārabhāvaṃ saṃghassa ārocāpesi. 1- Saṃgho "ayaṃ daharo bahūpakāro,
imassa sataṃ vā dvisataṃ vā dethā"ti dāpeti. Iti so ito cito ca saṃghasantakeneva
vaḍḍhanto bahiddhā ekavīsatividhāhi anesanāhi baddho ariyamaggaṃ otaritvā
samādhikulle nisinno nibbānasāgaraṃ pāpuṇituṃ na sakkoti. (3)
    Patitaṭṭhāneyeva vālikāya ottharitvā pūtibhāvaṃ āpāditarukkho viya
ālasiyamahagghaso veditabbo. Evarūpaṃ hi puggalaṃ āmisacakkhupaccayalolaṃ
vissaṭṭhaācariyupajjhāyavattaṃ uddesaparipucchāyonisomanasikāravajjitaṃ sandhāya pañca
nīvaraṇāni atthato evaṃ vadanti "bho kassa santikaṃ gacchāmā"ti 2- atha thīnamiddhaṃ
uṭṭhāya evamāha "kiṃ na passatha, eso asukavihāravāsī kusītapuggalo asukaṃ nāma
gāmaṃ gantvā yāgumatthake yāguṃ, pūvamatthake pūvaṃ, bhattamatthake bhattaṃ ajjhoharitvā
vihāraṃ āgamma vissaṭṭhasbbavatto uddesādivirahito mañcaṃ upagacchanto mayhaṃ
okāsaṃ karotī"ti.
    Tato kāmacchandanīvaraṇaṃ uṭṭhāyāha "tava 3- okāse kate mayhaṃ katova
hoti, idāneva 4- niddāyitvā kilesānurañjitova pabujjhitvā kāmavitakkaṃ
vitakkessatī"ti. Tato byāpādanīvaraṇaṃ uṭṭhāyāha "tumhākaṃ okāse kate mayhaṃ
katova hoti, idāneva niddāyitvā uṭṭhito' vattapaṭipattiṃ karohī'ti vuccamāno
`bho ime attano kammaṃ akatvā amhesu byāvaṭā'ti nānappakāraṃ pharusavacanaṃ
vadanto akkhīni nīharitvā vicarissatī"ti. Tato uddhaccanīvaraṇaṃ uṭṭhāyāha
@Footnote: 1 cha.Ma.  ārocāpeti     2 Ma. gacchathāti
@3 cha.Ma. bho tava          4 cha.Ma. idāneva

---------------------------------------------------------------------------------------------
page93.
"tumhākaṃ okāse kate mayhaṃ katova hoti, kusīto nāma vātāhato aggikhandho
viya uddhato 1- hotī"ti. Atha kukkuccanīvaraṇaṃ uṭṭhāyāha "tumhākaṃ okāse kate
mayhaṃ katova hoti, kusīto nāma kukkuccapakato hoti, akappiye kappiyasaññaṃ kappiye
ca akappiyasaññaṃ uppādetī"ti. Atha vicikicchānīvaraṇaṃ uṭṭhāyāha "tumhākaṃ
okāse kate mayhaṃ katova hoti. Evarūpo hi aṭṭhasu ṭhānesu mahāvicikicchaṃ
uppādetī"ti. 2- Evaṃ ālasiyamahagghasaṃ pañca nīvaraṇāni caṇḍasunakhādayo viya
siṅgacchinnaṃ jaragavaṃ ajjhottharitvā gaṇhanti. Sopi ariyamaggasotaṃ otaritvā
samādhikulle nisinno nibbānasāgaraṃ pāpuṇituṃ na sakkoti. (4)
     Dvinnaṃ pāsāṇānaṃ antare nikhātamūlākārena 3- ṭhitarukkho viya diṭṭhiṃ
uppādetvā ṭhito diṭṭhigatiko veditabbo. So hi "arūpabhave rūpaṃ atthi, asaññībhave
cittaṃ pavattati, bahucittakkhaṇiko lokuttaramaggo, anusayo cittavippayutto,
te ca sattā sandhāvanti saṃsarantī"ti vadanto ariṭṭho viya kaṇṭhakasāmaṇero
viya ca vicarati. Pisuṇavāco pana hoti, upajjhāyādayo saddhivihārikādīhi
bhindanto vicarati. Sopi ariyamaggasotaṃ otaritvā samādhikulle nisinno
nibbānasāgaraṃ pāpuṇituṃ na sakkoti. (5)
    Abbhokāse nabhaṃ pūretvā vallīhi ābaddho ṭhito ekaṃ dve saṃvacchare atikkamitvā
āgate mahoghe sakiṃ vā dvikkhattuṃ vā temanarukkho viya mahallakakāle pabbajitvā
paccante vasamāno dullabhasaṃghadassano ceva dullabhadhammassavano ca puggalo ekacco
hi vuḍḍhakāle pabbajito katipāhena upasampadaṃ labhitvā pañcavassakāle veditabbo.
Pātimokkhaṃ paguṇaṃ katvā dasavassakāle vinayadharatherassa santike vinayakathākāle maricaṃ
vā harītakakhaṇḍaṃ vā mukhe ṭhapetvā vījanena mukhaṃ pidhāya niddāyanto nisīditvā
@Footnote: 1 Sī. uṭṭhito          2 cha.Ma. uppādesīti     3 Ma. nikhātasūlākārena

---------------------------------------------------------------------------------------------
page94.
Lesakappena katavinayo nāma hutvā pattacīvaraṃ ādāya paccantaṃ gacchati. Tatra
naṃ manussā sakkaritvā bhikkhudassanassa dullabhatāya "idheva bhante vasathā"ti
vihāraṃ kāretvā pupphūpagaphalūpagarukkhe ropetvā tattha vāsenti.
    Atha mahāvihārasadisā vihārā bahussutā bhikkhū "janapade cīvararajanādīni 1-
katvā āgamissāmā"ti tattha gacchanti. So te disvā haṭṭhatuṭṭho vattapaṭivattaṃ
katvā punadivase ādāya bhikkhācāragāmaṃ pavisitvā "asuko thero suttantiko,
asuko ābhidhammiko, asuko vinayadharo, asuko tepiṭako, evarūpe there kadā
labhissatha, dhammassavanaṃ kārethā"ti vadati. Upāsakā "dhammassavanaṃ kāressāmā"ti
vihāramaggaṃ sodhetvā sappitelādīni ādāya mahātheraṃ upasaṅkamitvā "bhante
dhammassavanaṃ kāressāma, 2- dhammakathikānaṃ vicārethā"ti vatvā punadivase āgantvā
dhammaṃ suṇanti.
    Nevāsikatthero āgantukānaṃ pattacīvarāni paṭisāmento antogabbheyeva
divasabhāgaṃ vītināmeti. Divā kathiko uṭṭhito sarabhāṇako 3- ghaṭena udakaṃ vamanto viya
sarabhāṇaṃ bhaṇitvā uṭṭhito, tampi so na jānāti. Rattikathiko sāgaraṃ khobhento
viya rattiṃ kathetvā uṭṭhito, tampi so na jānāti. Paccūsakathiko kathetvā
uṭṭhāsi, tampi so na jānāti. Pāto pana uṭṭhāya mukhaṃ dhovitvā therānaṃ
pattacīvarāni upanāmetvā bhikkhācāraṃ upagacchanto mahātheraṃ āha "bhante divā
kathiko kataraṃ jātakaṃ nāma kathesi, sarabhāṇako kataraṃ suttaṃ nāma bhaṇi, rattikathiko
kataraṃ dhammakathaṃ nāma kathesi, paccūsakathiko kataraṃ jātakaṃ nāma kathesi, khandhā
nāma kati, dhātuyo nāma kati, āyatanaṃ nāma katī"ti. Evarūpo ekaṃ dve
saṃvaccharāni atikkamitvā bhikkhudassanañceva dhammassavanañca labhantopi oghe
@Footnote: 1 Sī. vipassanādīni        2 Ma. karissāma         3 Sī. padabhāṇako

---------------------------------------------------------------------------------------------
page95.
Āgate udakena temitasadiso 1- hoti. So evaṃ saṃghadassanato ca dhammassavanato
ca paṭikkamma dūre vasanto ariyamaggaṃ otaritvā samādhikulle nisinno
nibbānasāgaraṃ pāpuṇituṃ na sakkoti. (6)
    Majjhe gaṅgāya dīpake jāto mudurukkho viya madhurasarabhāṇakapuggalo
veditabbo. So hi abhiññātāni abhiññātāni vessantarādīni jātakāni
uggaṇhitvā dullabhabhikkhudassanaṃ paccantaṃ gantvā tattha dhammakathāya pasāditahadayena
janena upaṭṭhiyamāno attānaṃ uddissa kate sampannapupphaphalarukkhe
nandanavanābhirāme vihāre vasati. Athassa bhārahārabhikkhū taṃ pavattiṃ sutvā "asuko kira
evaṃ upaṭṭhākesu paṭibaddhacitto viharati, paṇḍito bhikkhu paṭibalo buddhavacanaṃ
vā uggaṇhituṃ, kammaṭṭhānaṃ vā manasikātuṃ, ānetvā tena saddhiṃ asukattherassa
santike dhammaṃ uggaṇhissāma, asukattherassa santike kammaṭṭhānan"ti tattha
gacchanti.
    So tesaṃ vattaṃ katvā sāyanhasamayaṃ vihāracārikaṃ nikkhantehi tehi "imaṃ
āvuso cetiyaṃ tayā kāritan"ti puṭṭho "āma bhante"ti vadati. Ayaṃ bodhi,
ayaṃ maṇḍapo, idaṃ uposathāgāraṃ, esā aggisālā, ayaṃ caṅkamo tayā kārito,
ime rukkhe ropāpetvā tayā nandanavanābhirāmo vihāro kāritoti. Āma
bhanteti.
    So sāyaṃ therupaṭṭhānaṃ gantvā vanditvā pucchati "kasmā bhante
āgatatthā"ti. "āvuso taṃ ādāya gantvā asukattherassa santike dhammaṃ
uggaṇhitvā asukattherassa santike kammaṭṭhānaṃ asukasmiṃ nāma araññe samaggā
samaṇadhammaṃ karissāmāti iminā kāraṇena āgatamhā"ti. Sādhu bhante tumhe
@Footnote: 1 cha.Ma. udakena sakiṃ vā dvikkhattuṃ vā temitarukkhasadiso

---------------------------------------------------------------------------------------------
page96.
Nāma mayhaṃ atthāya āgatā, ahampi ciranivāsena idha ukkaṇṭhito gacchāmi
pattacīvaraṃ gaṇhāmi bhanteti. Āvuso sāmaṇeradaharā magge kilantā, ajja
vasitvā sve pacchābhattaṃ gamissāmāti. Sādhu bhanteti punadivase tehi saddhiṃ
piṇḍāya pāvisi 1- , gāmavāsino "amhākaṃ ayyo bahū āgantuke bhikkhū gahetvā
āgato"ti āsanāni paññāpetvā yāguṃ pāyetvā sukhanisinnakathaṃ sutvā bhattaṃ
adaṃsu. Therā "tvaṃ āvuso anumodanaṃ katvā nikkhamma, mayaṃ udakaphāsukaṭṭhāne
bhattakiccaṃ karissāmā"ti nikkhantā.
    Gāmavāsino anumodanaṃ sutvā pucchiṃsu 2- "kuto bhante therā āgatā"ti.
Ete amhākaṃ ācariyupajjhāyā samānupajjhāyā sandiṭṭhasambhattāti. Kasmā
āgatāti. Maṃ gahetvā gantukāmatāyāti. Tumhe pana gantukāmāti. Āma āvusoti.
Kiṃ vadetha bhante, amhehi kassa uposathāgāraṃ kāritaṃ, kassa bhojanasālā,
kassa aggisālādayo kāritā, maṅgalāmaṅgalesu kassa santikaṃ gamissāmāti.
Mahāupāsikāyopi tattheva nisīditvā assūni pavattayiṃsu. Daharo "tumhesu evaṃ
dukkhitesu ahaṃ gantvā kiṃ karissāmi, there uyyojessāmī"ti vihāraṃ gato.
    Therāpi katabhattakiccā pattacīvarānipi gahetvā nisinnā taṃ disvāva "kiṃ
āvuso cirāyasi, divā hoti, gacchāmā"ti āhaṃsu. Āma bhante, tumhe sukhitā,
asukagehassa iṭṭhakāmūlaṃ ṭhitasaṇṭhāneneva ṭhitaṃ, asukagehādīnaṃ cittakammamūlādīni
atthi, gatassāpi me cittavikkhepo bhavissati, tumhe purato gantvā asukavihāre
cīvaradhovanarajanādīni karotha, ahaṃ tattha sampāpuṇissāmīti. Te tassa osakkitukāmataṃ
patvā tvaṃ pacchā āgaccheyyāsīti pakkamiṃsu.
    So there anugantvā nivatto vihārameva āgantvā bhojanasālādīni
olokento vihāraṃ rāmaṇeyyakaṃ 3- disvā cintesi "sādhu vatamhi na gato,
@Footnote: 1 cha.Ma. pavisati          2 Sī. pucchanti      3 Ma. rāmaṇeyyārāmaṃ

---------------------------------------------------------------------------------------------
page97.
Sace gamissaṃ, kocideva dhammakathiko āgantvā sabbesaṃ manaṃ bhinditvā vihāraṃ
attano nikāyasantakaṃ kareyya, atha mayā pacchā āgantvā etassa pacchato
laddhapiṇḍaṃ bhuñjantena caritabbaṃ bhavissatī"ti.
    So aparena samayena suṇāti "te kira bhikkhū gataṭṭhāne ekanikāya-
dvenikāyaekapiṭakadvepiṭakādivasena buddhavacanaṃ uggaṇhitvā aṭṭhakathācariyā jātā
vinayadharā jātā sataparivārāpi sahassaparivārāpi caranti, ye panettha samaṇadhammaṃ
kātuṃ gatā, te ghaṭentā vāyamantā sotāpannā jātā, sakadāgāmino
anāgāmino arahanto jātā, mahāsakkārena parinibbutā"ti. So cintesi "sace
ahampi agamissaṃ, mayhampesā sampatti abhavissa, imaṃ panaṭṭhānaṃ muñcituṃ
asakkonto ativiya parihīnamhī"ti. Ayaṃ puggalo attano mudutāya taṃ ṭhānaṃ
muñcanto ariyamaggaṃ otaritvā samādhikulle nisinno nibbānasāgaraṃ pāpuṇituṃ
na sakkoti. (7)
    Gaṅgāya nadiyā tiriyaṃ patitvā vālikāya otthatabhāvena antarasetu viya
hutvā bahunnaṃ paccayo jātarukkho viya rathavinītamahāariyavaṃsacandopamādipaṭipadāsu
aññataraṃ paṭipadaṃ uggahetvā ṭhito olīnavuttiko puggalo veditabbo. So hi
taṃ paṭipattinissitaṃ dhammaṃ uggahetvā pakatiyā mañjussaro cittalapabbatādisadisaṃ
mahantaṃ ṭhānaṃ gantvā cetiyaṅgaṇavattādīni karoti. Atha naṃ dhammassavanaggaṃ
pattaṃ 1- āgantukadaharā "dhammaṃ kathehī"ti vadanti. So sammā uggahitaṃ
dhammaṃ paṭipadaṃ dīpetvā katheti. Athassa paṃsukūlikapiṇḍapātikādayo sabbe theranavamajjhimā
bhikkhū "aho sappuriso"ti attamanā bhavanti.
    So kassaci nidānamattaṃ, kassaci upaḍḍhagāthaṃ, kassaci gāthaṃ
upaṭṭhāpento 2- ayapaṭakena ābandhanto viya daharasāmaṇere saṅgaṇhitvā
@Footnote: 1 Sī. dhammassavanatthaṃ pattā           2 Sī. upadahanto

---------------------------------------------------------------------------------------------
page98.
Mahāthere upasaṅkamitvā "bhante ayaṃ pana porāṇakavihāro atthi, ettha koci
tatruppādo"ti pucchati. Therā "kiṃ vadesi āvuso, catuvīsati karīsasahassāni
tatruppādo"ti. Bhante tumhe evaṃ vadetha, uddhane pana aggipi na jalatīti.
Āvuso mahāvihāravāsīhi laddhā nāma evameva na santi, na koci paṭṭhapetīti. 1-
Bhante porāṇakarājūhi dinnaṃ khīṇāsavehi paṭiggahitaṃ kasmā ete nāsentīti.
Āvuso tādisena dhammakathikena sakkā bhaveyya laddhunti. Mā evaṃ vadetha,
amhe paṭipattidīpakadhammakathikā nāma, tumhe maṃ "saṃghakuṭumbiko vihārupaṭṭhāko"ti
maññamānā kātukāmāti. Kiṃ nu kho āvuso akappiyametaṃ, tumhādisehi pana
kathite amhākaṃ uppajjeyyāti. Tenahi bhante ārāmikesu āgatesu amhākaṃ
bhāraṃ karotha, ekaṃ kappiyadvāraṃ kathessāmāti.
    So pātova gantvā sannipātasālāyaṃ 2- ṭhatvā ārāmikesu āgatesu
"upāsakā asukakhette bhāgo kuhiṃ, asukakhette kahāpaṇaṃ kuhintiādīni
vatvā aññassa khettaṃ gahetvā aññassa deti. 3- Evaṃ anukkamena taṃ taṃ
paṭisedhento tassa tassa dento tathā akāsi, yathā yāguhatthā pūvahatthā
bhattahatthā telamadhuphāṇitaghatādihatthā ca attanova santikaṃ āgacchanti.
Sakalavihāro ekakolāhalo hoti, pesalā bhikkhū nibijja apakkamiṃsu.
    Sopi ācariyupajjhāyehi vissatthakānaṃ 4- bahunnaṃ dubbacapuggalānaṃ upajjhaṃ
dento vihāraṃ pūresi. Āgantukā bhikkhū vihāradvāre ṭhatvāva "vihāre ke
vasantī"ti pucchitvā "evarūpā nāma bhikkhū"ti sutvā bāhireneva pakkamanti. Ayaṃ
puggalo sāsane tiriyaṃ nipannatāya mahājanassa paccayabhāvaṃ upagato ariyamaggaṃ
otaritvā samādhikulle nisinno nibbānasāgaraṃ pāpuṇituṃ na sakkoti. (8)
@Footnote: 1 cha.Ma. saṇṭhapetīti                  2 Sī. sannipātavelāyaṃ
@3 Sī. aññassa hatthā gahetvā aññassa hatthe deti      4 Sī. anatthikānaṃ

---------------------------------------------------------------------------------------------
page99.
    Bhagavantaṃ etadavocāti "nibbānapabbhārā"ti padena osāpitaṃ dhammadesanaṃ
ñatvā anusandhikusalatāya etaṃ "kiṃ nukho bhanteti ādivacanaṃ avoca. Tathāgatopi
hi imissaṃ parisati nisinno "anusandhikusalo bhikkhu atthi, so maṃ pañhaṃ
pucchissatī"ti tasseva okāsakaraṇatthāya imasmiṃ ṭhāne desanaṃ niṭṭhapesi.
    Idāni orimaṃ tīrantiādinā nayena vuttesu ajjhattikāyatanādīsu
evaṃ upagamanānupagamanādīni veditabbāni. "mayhaṃ cakkhu pasannaṃ, 1- ahaṃ
appamattakampi rūpārammaṇaṃ paṭivijjhituṃ sakkomī"ti etaṃ nissāya cakkhuṃ
assādentopi timirakavātādīhi upahatappasādo "amanāpaṃ mayhaṃ cakkhu, mahantampi
rūpārammaṇaṃ vibhāvetuṃ na sakkomī"ti domanassaṃ āpajjantopi cakkhvāyatanaṃ upagacchati
nāma. Aniccaṃ dukkhaṃ anattāti tiṇṇaṃ lakkhaṇānaṃ vasena vipassanto pana na upagacchati
nāma. Sotādīsupi eseva nayo.
    Manāyatane pana "manāpaṃ vata me mano, kiñci vāmato aggahetvā
sabbaṃ dakkhiṇatova gaṇhātī"ti vā "manena me cintitacintitassa alābho nāma natthī"ti
vā evaṃ assādentopi, "ducintitacintitassa me mano appadakkhiṇaggāhī"ti
evaṃ domanassaṃ uppādentopi manāyatanaṃ upagacchati nāma. Iṭṭhe pana rūpe
rāgaṃ, aniṭṭhe paṭighaṃ uppādento rūpāyatanaṃ upagacchati nāma. Saddāyatanādīsupi
eseva nayo.
    Nandīrāgassetaṃ adhivacananti yathā hi majjhe saṃsīditvā thalaṃ pattaṃ
dārukkhandhaṃ saṇhathūlavālikā pidahati, so puna sīsaṃ ukkhipituṃ na sakkoti, evaṃ
nandīrāgena ābaddho puggalo catūsu apāyesu 2- patito mahādukkhena pīḷīyati, 3-
so anekehipi vassasahassehi puna sīsaṃ ukkhipituṃ na sakkoti. Tena vuttaṃ
"nandīrāgassetaṃ adhivacanan"ti.
@Footnote: 1 Ma. sampannaṃ         2 cha.Ma. mahāapāyesu       3 cha.Ma. pidhīyati

---------------------------------------------------------------------------------------------
page100.
    Asmimānassetaṃ adhivacananti yathā hi thale ārūḷho dārukkhandho heṭṭhā
gaṅgodakena ceva upari vassena ca temento anukkamena sevālapariyonaddho
"pāsāṇo nu kho esa khāṇuko"ti vattabbataṃ āpajjati, evameva asmimānena
unnato puggalo paṃsukūlikaṭṭhāne paṃsukūliko hoti, dhammakathikaṭṭhāne dhammakathiko,
bhaṇḍanakārakaṭṭhāne bhaṇḍanakārako, 1- vejjaṭṭhāne vejjopi pisuṇaṭṭhānepi
pisuṇo. So nānappakāraṃ anesanaṃ āpajjanto tāhi tāhi āpattīhi paliveṭhito
"atthi nu kho assa abbhantare kiñci sīlaṃ, udāhu natthī"ti vattabbataṃ āpajjati.
Tena vuttaṃ "asmimānassetaṃ adhivacanan"ti.
    Pañcannetaṃ kāmaguṇānaṃ adhivacananti yathā hi āvaṭṭe patitadārukkhandho
antoyeva 2- pāsāṇādīsu āhatasamabbhāhato bhijjitvā cuṇṇavicuṇṇaṃ hoti,
evaṃ pañcakāmaguṇāvaṭṭe patitapuggalo catūsu apāyesu kammakaraṇakhuppipāsādidukkhehi
āhatasamabbhāhato dīgharattaṃ cuṇṇavicuṇṇataṃ āpajjati. Tena vuttaṃ "pañcannetaṃ
kāmaguṇānaṃ adhivacanan"ti.
    Dussīloti nissīlo. Pāpadhammoti lāmakadhammo. Asucīti na suci.
Saṅkassarasamācāroti "imassa maññe imassa maññe idaṃ kamman"ti evaṃ parehi
saṅkāya saritabbasamācāro. Saṅkāya vā paresaṃ samācāraṃ caratītipi 3- saṅkassarasamācāro.
Tassa hi dve tayo jane kathente disvā "mama dosaṃ maññe kathentī"ti
tesaṃ samācāraṃ saṅkassarati dhāvatītipi 4- saṅkassarasamācāro.
    Samaṇapaṭiññoti salākaggahaṇādīsu "kittakā vihāre samaṇā"ti gaṇanāya
āraddhāya "ahampi samaṇo, ahampi samaṇo"ti paṭiññaṃ deti, salākaggahaṇādīni
@Footnote: 1 Ma. bhaṇḍāgārikaṭṭhāne bhaṇḍāgāriko     2 Ma. dārukkhandhoyeva
@3 cha.Ma. saratītipi                     4 cha.Ma. dhāvatīti

Page 101-200.

page101.
Karoti. Brahmacāripaṭiññoti uposathapavāraṇādīsu "ahampi brahmacārī"ti paṭiññāya
tāni kammāni pavisati. Antopūtīti vakkahadayādīsu apūtikassapi guṇānaṃ pūtibhāvena
antopūti. Avassutoti rāgena tinto. Kasambukajātoti rāgādīhi kilesehi
kacavarajāto.
    Etadavocāti gogaṇaṃ gaṅgātīrābhimukhaṃ katvā parisapariyante ṭhito ādito
paṭṭhāya yāva pariyosānā satthu dhammadesanaṃ sutvā "satthā orimatīrādīnaṃ
anupagacchantādivasena sakkā paṭipattiṃ pūretunti vadati yadi evaṃ pūretuṃ sakkā,
ahaṃ pabbajitvā pūressāmī"ti cintetvā etaṃ "ahaṃ kho bhante"ti ādivacanaṃ
avoca.
    Vacchagiddhiniyoti vacchesu saṅketathanehi 1- khīrappaggharantehi vacchakasnehena
sayameva gamissantīti. Niyyātehevāti niyyātehiyeva gāvīsu hi aniyyātitāsu
gosāmikā āgantvā "ekā gāvī na dissati, eko goṇo, eko vacchako
na dissatī"ti tuyhaṃ piṭṭhito piṭṭhito vicarissanti, iti te aphāsukaṃ bhavissati.
Pabbajjā ca nāmesā saiṇassa na ruhati, aṇaṇā 2- pabbajjā ca buddhādīhi
saṃvaṇṇitāti 2- dassanatthaṃ evamāha. Niyyātāti niyyātitā. Imasmiṃ sutte
vaṭṭavivaṭṭaṃ kathitaṃ.
                    5. Dutiyadārukkhandhopamasuttavaṇṇanā
    [242] Pañcame kimmilāyanti kimilānāmake 3- nagare. Saṅkiliṭṭhanti
paṭicchannakālato paṭṭhāya asaṅkiliṭṭhā nāma āpatti natthi, evarūpaṃ saṅkiliṭṭhaṃ
@Footnote: 1 cha. sasnehā thanehi, Ma. sakathanehi
@2-2 Sī. anaṇasseva ruhati, ananuvajjā ca viññūnaṃ, buddhādīhi saṃvaṇṇitāti
@3 Sī. kimbilāyanti kimbilanāmake

---------------------------------------------------------------------------------------------
page102.
Āpattiṃ. Na vuṭṭhānaṃ paññāyatīti parivāsamānattaabbhānehi vuṭṭhānaṃ na
dissatīti.
                      6. Avassutapariyāyasuttavaṇṇanā
    [243] Chaṭṭhe navaṃ santhāgāranti adhunā kāritaṃ santhāgāraṃ, ekā
mahāsālāti attho. Uyyogakālādīsu 1- hi rājāno tattha ṭhatvā "ettakā
purato gacchantu, ettakā pacchā, ettakā ubhohi passehi, ettakā hatthī
abhiruhantu, ettakā asse, ettakā rathesu tiṭṭhantū"ti evaṃ santhaṃ 2- karonti,
mariyādaṃ bandhanti, tasmā taṃ ṭhānaṃ santhāgāranti vuccati. Uyyogaṭṭhānato ca
āgantvā yāva gehesu allagomayaparibhaṇḍādīni kārenti, tāva dve tīṇi
divasāni te rājāno tattha santhambhantītipi santhāgāraṃ. Tesaṃ rājūnaṃ saha
atthānusāsanaṃ agārantipi santhāgāraṃ. Gaṇarājāno hi te, tasmā uppannaṃ
kiccaṃ ekassa vasena 3- na chijjati, sabbesaṃ chandopi laddhuṃ vaṭṭati, tasmā
sabbe tattha sannipatitvā anusāsanti. Tena vuttaṃ "saha atthānusāsanaṃ
agārantipi santhāgāran"ti. Yasmā pana te tattha sannipatitvā "imasmiṃ
kāle kasituṃ vaṭṭati, imasmiṃ kāle vapitun"ti evamādinā nayena gharāvāsakiccāni
sammantayanti, tasmā chiddāvachiddaṃ gharāvāsaṃ tattha santhāgāraṃ. Acirakāritaṃ hotīti
iṭṭhakammasudhākammacittakammādivasena susajjitaṃ devavimānaṃ viya adhunā niṭṭhāpitaṃ.
Samaṇena vāti ettha yasmā gharavatthupariggahakāleyeva devatā attano vasanaṭṭhānaṃ
gaṇhanti, tasmā "devena vā"ti avatvā "samaṇena vā brāhmaṇena vā
kenaci vā manussabhūtenā"ti vuttaṃ.
@Footnote: 1 Sī. uyyodha   2 cha.Ma. santhaṃ, pa.sū. 3/22/13    3 Ma. vacanena

---------------------------------------------------------------------------------------------
page103.
    Yena bhagavā tenupasaṅkamiṃsūti santhāgāraṃ niṭṭhitanti sutvā "gacchāma naṃ
passissāmā"ti gantvā dvārakoṭṭhakato paṭṭhāya sabbaṃ oloketvā "idaṃ
santhāgāraṃ ativiya manoramaṃ sassirikaṃ, kena paṭhamaṃ paribhuttaṃ amhākaṃ dīgharattaṃ
hitāya sukhāya assā"ti cintetvā "amhākaṃ ñātiseṭṭhassa paṭhamaṃ diyyamānepi
satthunova anucchavikaṃ, dakkhiṇeyyavasena diyyamānepi satthunova anucchavikaṃ, tasmā
satthāraṃ paṭhamaṃ paribhuñjāpessāma, bhikkhusaṃghassa ca āgamanaṃ karissāma, bhikkhusaṃghe
āgate tepiṭakaṃ buddhavacanaṃ āgatameva bhavissati, satthāraṃ tiyāmarattiṃ amhākaṃ
dhammakathaṃ kathāpessāma, iti tīhi ratanehi paribhuttaṃ pacchā mayaṃ paribhuñjissāma,
evaṃ no dīgharattaṃ hitāya sukhāya bhavissatī"ti sanniṭṭhānaṃ katvā upasaṅkamiṃsu.
    Yena navaṃ santhāgāraṃ tenupasaṅkamiṃsūti taṃdivasaṃ kira santhāgāraṃ kiñcāpi
rājakulānaṃ dassanatthāya devavimānaṃ viya susajjitānaṃ hoti supaṭijaggitaṃ, buddhārahaṃ
pana katvā apaññattaṃ. Buddhā hi nāma araññajjhāsayā araññārāmā
antogāme vaseyyuṃ vā no vā, tasmā "bhagavato manaṃ jānitvāva paññāpessāmā"ti
cintetvā te bhagavantaṃ upasaṅkamiṃsu, idāni pana manaṃ labhitvā paññāpetukāmā
yena santhāgāraṃ tenupasaṅkamiṃsu.
    Sabbasanthariṃ santhāgāraṃ santharitvāti yathā sabbameva santhataṃ hoti, evaṃ
taṃ santharāpetvā. Sabbapaṭhamaṃ tāva "gomayaṃ nāma sabbamaṅgalesu vaṭṭatī"ti
sudhāparikammakatampi bhūmiṃ allagomayena opuñjāpetvā parisukkhabhāvaṃ ñatvā yathā
akkantaṭṭhāne padaṃ paññāyati, evaṃ catujjātiyagandhehi limpāpetvā upari
nānāvaṇṇakaṭasārathe santharitvā tesaṃ upari mahāpiṭṭhikakojave ādiṃ katvā
hatthattharaassattharasīhattharabyagghattharacandattharakasūriyattharakacittattharakādīhi 1-
@Footnote: 1 Sī. byagghattharakañcanattharasūriyattharacittattharakādīsu

---------------------------------------------------------------------------------------------
page104.
Nānāvaṇṇehi attharakehi santharitabbayuttakaṃ sabbokāsaṃ santharāpesuṃ. Tena vuttaṃ
"sabbasanthariṃ santhāgāraṃ santharitvā"ti.
    Āsanāni paññāpetvāti majjhaṭṭhāne tāva maṅgalathambhaṃ nissāya mahārahaṃ
buddhāsanaṃ paññāpetvā, tattha tattha yaṃ yaṃ mudukañca manoramañca paccattharaṇaṃ,
taṃ taṃ paccattharitvā ubhato lohitakaṃ manuññadassanaṃ upadhānaṃ upadahitvā
upari suvaṇṇarajatatārakavicittavitānaṃ bandhitvā gandhadāmapupphadāmapattadāmādīhi
alaṅkaritvā samantā dvādasahatthe ṭhāne pupphajālaṃ kāretvā tiṃsahatthamattaṃ ṭhānaṃ
pupphasāṇiyā 1- parikkhipāpetvā pacchimabhittiṃ nissāya bhikkhusaṃghassa
pallaṅkapīṭhaapassayapīṭhamuṇḍapīṭhāni paññāpetvā upari setapaccattharaṇehi
paccattharāpetvāva pācīnabhittiṃ nissāya attano attano mahāpiṭṭhakakojave
paññāpetvā manoramāni haṃsalomādipūritāni upadhānāni ṭhapāpesuṃ
"evaṃ akilamamānā sabbarattiṃ dhammaṃ suṇissāmā"ti. Idaṃ sandhāya
vuttaṃ "āsanāni paññāpetvā"ti.
    Udakamaṇikaṃ patiṭṭhāpetvāti mahākucchikaṃ udakacāṭiṃ patiṭṭhāpetvā. "evaṃ
bhagavā ca bhikkhusaṃgho ca yathāruciyā hatthehi dhovissanti pāde vā, mukhaṃ vā
vikkhālessantī"ti tesu tesu ṭhānesu maṇivaṇṇassa udakassa pūrāpetvā vāsatthāya
nānāpupphāni ceva udakavāsacuṇṇāni ca pakkhipitvā kaddalipaṇṇehi pidahitvā
patiṭṭhāpesuṃ. Idaṃ sandhāya vuttaṃ "udakamaṇikaṃ patiṭṭhāpetvā"ti.
    Telappadīpaṃ āropetvāti rajatasuvaṇṇādimayadaṇḍadīpikāsu yonakarūpakirātarūpakādīnaṃ
hatthe ṭhapitasuvaṇṇarajatādimayāsu kapallikāsu ca telappadīpaṃ jālāpetvāti
attho. Yena bhagavā tenupasaṅkamiṃsūti ettha pana te sakyarājāno na
kevalaṃ santhāgārameva, athakho yojanāvaṭṭe kapilavatthusmiṃ nagaravīthiyopi
@Footnote: 1 cha. paṭa....           2 Ma..... tūliyāni

---------------------------------------------------------------------------------------------
page105.
Sammajjāpetvā dhaje ussāpetvā gehadvāresu puṇṇaghaṭe ca kadaliyo ca ṭhapāpetvā
sakalanagaraṃ dīpamālādīhi vippakiṇṇatārakaṃ viya katvā "khirūpate dārake khīraṃ
pāyetha, dahare kumāre lahuṃ lahuṃ bhojetvā sayāpetha, uccāsaddaṃ mā karittha,
ajja ekarattiṃ satthā antogāme vasissati, buddhā nāma appasaddakāmā
hontī"ti bheriṃ carāpetvā sayaṃ maṇḍadīpikā ādāya yena bhagavā tenupasaṅkamiṃsu.
    Athakho bhagavā nivāsetvā pattacīvaramādāya saddhiṃ bhikkhusaṃghena yena navaṃ
santhāgāraṃ tenupasaṅkamīti "yassadāni bhante bhagavā kālaṃ maññatī"ti evaṃ kira
kāle ārocite bhagavā lākhārasatintarattakoviḷārapupphavaṇṇarattadupaṭṭaṃ 1- kattariyā
padumaṃ kantento viya, saṃvidhāya timaṇḍalaṃ paṭicchādento nivāsetvā suvaṇṇapāmaṅgena
padumakalāpaṃ parikkhipanto viya, vijjulatāsassirikaṃ kāyabandhanaṃ bandhitvā
rattakambalena dhajakumbhaṃ pariyonandhanto viya, ratanasatubbedhe suvaṇṇagghike
pavāḷajālaṃ khipamāno viya, suvaṇṇacetiye rattakambalakañcukaṃ paṭimuñcanto viya,
gacchantaṃ puṇṇacandaṃ rattavaṇṇavalāhakena paṭicchādayamāno viya, kāñcanapabbatamatthake
supakkalākhārasaṃ parisiñcanto viya, cittakūṭapabbatamatthakaṃ vijjulatāya
parikkhipanto viya ca sacakkavāḷasineruyugandharaṃ mahāpaṭhaviṃ sañcāletvā gahitaṃ
nigrodhapallavasamānavaṇṇaṃ rattavarapaṃsukūlaṃ pārupitvā gandhakuṭidvārato nikkhami
kāñcanaguhato sīho viya udayapabbatakūṭato puṇṇacando viya ca. Nikkhamitvā
pana gandhakuṭipamukhe aṭṭhāsi.
    Athassa kāyato meghamukhehi vijjukalāpā viya rasmiyo nikkhamitvā
suvaṇṇarasadhārāparisekapiñjarapattapupphalaviṭape viya ārāmarukkhe kariṃsu. Tāvadeva
ca attano attano pattacīvaramādāya mahābhikkhusaṃgho bhagavantaṃ parivāresi. Te
@Footnote: 2 Ma. surattadupaṭṭaṃ

---------------------------------------------------------------------------------------------
page106.
Pana parivāretvā ṭhitā bhikkhū evarūpā ahesuṃ:- appicchā santuṭṭhā pavivittā
asaṃsatthā āraddhavīriyā vattāro vacanakkhamā codakā pāpagarahino sīlasampannā
samādhisampannā paññāvimuttivimuttiñāṇadassanasampannā. Tehi parivārito bhagavā
rattakambalaparikkhitto viya suvaṇṇakkhandho, rattapadumasaṇḍamajjhagatā viya suvaṇṇanāvā,
pavāḷavedikā parikkhitto viya suvaṇṇapāsādo virocittha. Sāriputta-
moggallānādayo mahātherāpi naṃ meghavaṇṇaṃ paṃsukūlaṃ pārupitvā maṇivammavammikā viya
mahānāgā parivārayiṃsu vantarāgā bhinnakilesā vijaṭitajaṭā  chinnabandhanā kule
vā gaṇe vā alaggā.
    Iti bhagavā sayaṃ vītarāgo vītarāgehi, vītadoso vītadosehi, vītamoho
vītamohehi, nittaṇho nittaṇhehi, nikkileso nikkilesehi, sayaṃ buddho
bahussutabuddhehi parivārito pattaparivāritaṃ viya kesaraṃ, kesaraparivāritā viya
kaṇṇikā, aṭṭhanāgasahassaparivārito viya chaddanto nāgarājā, navutihaṃsasahassa-
parivārito viya dhataraṭṭho haṃsarājā, senāṅgaparivārito viya cakkavattirājā,
marugaṇaparivārito viya sakko devarājā, brahmagaṇaparivārito viya hāritamahābrahmā,
  tārāgaṇaparivārito viya puṇṇacando asamena buddhavesena aparimāṇena
buddhavilāsena kapilavatthugāmimaggaṃ paṭipajji.
    Athassa puratthimakāyato suvaṇṇavaṇṇā rasmi uṭṭhahitvā asītihatthaṭṭhānaṃ
aggahesi, pacchimakāyato, dakkhiṇahatthato, vāmahatthato suvaṇṇavaṇṇā rasmi
uṭṭhahitvā asītihatthaṭṭhānaṃ aggahesi. Uparikesantato paṭṭhāya sabbakesāvaṭṭehi
moragīvavaṇṇā rasmi uṭṭhahitvā gaggaṇatale asīhatthaṭṭhānaṃ aggahesi. Heṭṭhā
pādatalehi pavālavaṇṇā rasmi uṭṭhahitvā ghanapaṭhaviṃ asītihatthaṭṭhānaṃ aggahesi.
Evaṃ samantā asītihatthaṭṭhānaṃ chabbaṇṇā buddharasmiyo vijotamānā

---------------------------------------------------------------------------------------------
page107.
Vipphandamānā kāñcanadaṇḍadīpikāhi niccharitvā ākāsaṃ pakkhandajālā viya
catudīpikamahāmeghato nikkhantavijjulatā viya vidhāviṃsu. Sabbadisābhāgā
suvaṇṇacampakapupphehi vikiriyamānā viya, suvaṇṇaghaṭato nikkhantasuvaṇṇarasadhārāhi
siñcamānā viya, pasāritasuvaṇṇapaṭaparikkhittā viya, verambhavātasamuṭṭhitakiṃsuka-
kaṇṇikārapupphacuṇṇasamokiṇṇā viya vippabhāsiṃsu 1-
    bhagavatopi asītianubyañjanappabhā dvattiṃsavaralakkhaṇasamujjalasarīraṃ samuggatatārakaṃ
viya gaganathalaṃ, vikasitasiva padumavanaṃ, sabbaphāliphullo 2- viya yojanasatiko
pārichattako, paṭipāṭiyā ṭhapitānaṃ dvattiṃsacandānaṃ dvattiṃsasūriyānaṃ
dvattiṃsacakkavattīnaṃ dvattiṃsadevarājānaṃ dvattiṃsamahābrahmānaṃ siriyā siriṃ
abhibhavamānaṃ viya virocittha, yathā taṃ dasahi pāramīhi dasahi upapāramīhi dasahi
paramatthapāramīhi sammadeva pūritāhi 3- samatiṃsapāramitāhi alaṅkataṃ. Kappasatasahassādhikāni
cattāri asaṅkhyeyyāni dinnadānaṃ rakkhitasīlaṃ katakalyāṇakammaṃ ekasmiṃ attabhāve
osaritvā vipākaṃ dātuṃ  ṭhānaṃ alabhamānaṃ sambādhappattaṃ viya ahosi. Nāvāsahassabhaṇḍaṃ
ekaṃ nāvaṃ āropanakālo viya, sakaṭasahassabhaṇḍaṃ ekaṃ sakaṭaṃ āropanakālo viya,
pañcavīsatiyā gaṅgānaṃ oghassa sambhijja mukhadvāre ekato rāsibhūtakālo viya
ahosi.
    Imāya buddhasiriyā obhāsamānassāpi ca bhagavato purato anekāni
daṇḍadīpikāsahassāni ukkhipiṃsu, tathā pacchato, vāmapasse, dakkhiṇe passe.
Jātisumanacampakavanamallikā rattuppalanīluppalabakulasindhuvārapupphāni ceva
nīlapītādivaṇṇasugandhagandhacuṇṇāni ca cātuddīpikameghavissaṭṭhā udakavuṭṭhiyo viya
vippakiriṃsu. Pañcaṅgikatūriyanigghosā ceva buddhadhammasaṃghaguṇapaṭisaṃyuttā thutighosā ca
sabbadisā
@Footnote: 1 Ma. vippakiriṃsu    2 cha. sabbapāliphullo    3 Ma. paripūritāhi

---------------------------------------------------------------------------------------------
page108.
Pūrayiṃsu. Devamanussanāgasupaṇṇagandhabbayakkhādīnaṃ akkhīni amatapānaṃ 1- viya labhiṃsu.
Imasmiṃ pana ṭhāne ṭhatvā padasahassena 2- gamanavaṇṇaṃ vattuṃ vaṭṭati. Tatridaṃ
mukhamattaṃ:-
         "evaṃ sabbaṅgasampanno      kampayanto vasundharaṃ
          aheṭhayanto pāṇāni       yāti lokavināyako.
          Dakkhiṇaṃ paṭhamaṃ pādaṃ         uddharanto narāsabho
          gacchanto sirisampanno      sobhate dipaduttamo. 3-
          Gacchato buddhaseṭṭhassa      heṭṭhāpādatalaṃ mudu
          samaṃ samphusate bhūmiṃ         rajasā nupalippati.
          Ninnaṭṭhānaṃ uṇṇamati        gacchante lokanāyake
          uṇṇatañca samaṃ hoti        paṭhavī ca acetanā.
          Pāsāṇā sakkharā ceva     kathalā khāṇukaṇṭakā
          sabbe maggā vivajjanti     gacchante lokanāyake.
          Nātidūre uddharati         nāccāsanne ca nikkhipaṃ
          aghaṭayanto niyyāti        ubho jāṇū ca gopphake.
          Nātisīghaṃ pakkamati          sampannacaraṇo muni
          na cāpi saṇikaṃ 4- yāti     gacchamāno samāhito.
          Uddhaṃ adho tiriyañca        disañca vidisaṃ tathā
          na pekkhamāno so yāti    yugamattaṃ hi pekkhati.
@Footnote: 1 Ma. amatasāraṃ               2 Sī. padasatena padasahassena
@3 cha.Ma. dvipaduttamo          4 na cātisaṇikaṃ, pa.sū. 3/22/18

---------------------------------------------------------------------------------------------
page109.
            Nāgavikkantacāro so      gamane sobhate jino
            cāruṃ gacchati lokaggo      hāsayanto sadevake.
            Uḷurājāva sobhanto       catucārīva 1- kesarī
            tosayanto bahū satte      puraṃ seṭṭhaṃ upāgamī"ti.
    Vaṇṇakālo nāma kiresa, evaṃvidhesu kālesu buddhassa sarīravaṇṇe vā
guṇavaṇṇe vā dhammakathikassa thāmoyeva pamāṇaṃ. Cuṇṇiyapadehi vā gāthābandhanena
vā yattakaṃ sakkoti, tattakaṃ vattabbaṃ. Dukathitanti na vattabbaṃ. Appamāṇavaṇṇā
hi buddhā. Tesaṃ buddhāpi anavasesato vaṇṇaṃ vattuṃ asamatthā, pageva itarā
pajāti. Imināpi sirivilāsena alaṅkatapaṭiyattaṃ sakyarājapuraṃ pavisitvā bhagavā
pasannacittena janena gandhadhūmavāsacuṇṇādīhi pūjayamāno santhāgāraṃ pāvisi.
Tena vuttaṃ "athakho bhagavā nivāsetvā pattacīvaramādāya saddhiṃ bhikkhusaṃghena yena
navaṃ santhāgāraṃ, tenupasaṅkamī"ti.
    Bhagavantaṃyeva purakkhatvāti bhagavantaṃ purato katvā. Tattha bhagavā bhikkhūnañceva
upāsākānañca majjhe nisinno gandhodakena nahāpetvā dukūlacumbaṭakena
vodakaṃ katvā jātihiṅgulakena majjitvā rattakambalapaliveṭhite pīṭhe
ṭhapitarattasuvaṇṇaghanapaṭimā viya ativirocittha. Ayaṃ panettha porāṇānaṃ vaṇṇabhaṇanamaggo:-
            "gantvāna maṇḍalamālaṃ     nāgavikkantacāraṇo
             obhāsayanto lokaggo   nisīdi varamāsane.
                    Tahiṃ nisinno naradammasārathi
                    devātidevo satapuññalakkhaṇo
                    buddhāsane majjhagato virocati
                    suvaṇṇanekkhaṃ viya paṇḍukambale.
@Footnote: 1 Sī.,Ma.,ka. cātucārīva

---------------------------------------------------------------------------------------------
page110.
               Nekkhaṃ jambonadasseva   nikkhittaṃ paṇḍukambale
               virocati vītamalo       maṇiverocano yathā.
               Mahāsālova samphullo   sinerurājāvalaṅkato
               suvaṇṇayūpasaṅkāso      padumo kokanado 1- yathā.
               Jalanto dīparukkhova     pabbatagge yathā sikhī
               devānaṃ pārichattova    sabbaphullo virocatī"ti.
    Kāpilavatthave sakye bahudeva rattiṃ dhammiyā kathāyāti ettha dhammakathā
nāma santhāgārānumodanapaṭisaṃyuttā pakiṇṇakakathā veditabbā. Tadā hi bhagavā
ākāsagaṅgaṃ otārento viya paṭhavojaṃ ākaḍḍhanto viya mahājambuṃ matthake
gahetvā cālento viya yojanīkaṃ madhubhaṇḍaṃ cakkayantena pīḷetvā madhupānaṃ
pāyamāno 1- viya kapilavatthuvāsīnaṃ sakyānaṃ hitasukhāvahaṃ pakiṇṇakakathaṃ kathesi.
"āvāsadānaṃ nāmetaṃ mahārāja mahantaṃ, tumhākaṃ āvāso mayā paribhutto,
bhikkhusaṃghena ca paribhutto, mayā ca bhikkhusaṃghena ca paribhutto dhammaratanena
paribhuttoyevāti tīhi ratanehi paribhutto nāma hoti. Āvāsadānasmiṃ hi dinne
sabbadānaṃ dinnameva hoti. Bhummaṭṭhakapaṇṇasālāya vā sākhāmaṇḍapassa vā
ānisaṃso nāma paricchindituṃ na sakkā. Āvāsadānānubhāvena hi bhave bhave
nibbattassāpi sambādhitagabbhavāso 2- na hoti, dvādasahattho ovarako viya
mātukucchiasambādhova hotī"ti evaṃ nānānayavicittaṃ bahuṃ dhammikathaṃ kathetvā:-
               "sītaṃ uṇhaṃ paṭihanti      tato vāḷamigāni ca
                sirīsape ca makase      sisire cāpi vuṭṭhiyo.
                Tato vātātapo ghoro  sañjāto 3- paṭihaññati
                leṇatthañca sukhatthañca    jhāyituñca vipassituṃ.
@Footnote: 1 Sī. kokāsako              2 Sī. pāyento
@3 Sī.,ka. saṃpiḷita....        4 Ma. vātātape ghore sañjāte

---------------------------------------------------------------------------------------------
page111.
               Vihāradānaṃ saṃghassa         aggaṃ buddhena vaṇṇitaṃ
               tasmā hi paṇḍito poso    sampassaṃ atthamattano.
               Vihāre kāraye ramme     vāsayettha bahussute
               tesaṃ annañca pānañca      vatthasenāsanāni ca.
               Dadeyya ujubhūtesu         vippasannena cetasā
               te tassa dhammaṃ desenti    sabbadukkhāpanūdanaṃ.
               Yaṃ so dhammaṃ idhaññāya      parinibbāti anāsavo"ti 1-
    evaṃ "ayampi āvāse ānisaṃso, ayampi āvāse ānisaṃso"ti bahudeva
rattiṃ atirekataraṃ diyaḍḍhayāmaṃ āvāsānisaṃsakathaṃ kathesi. Tattha imā tāva gāthāya
saṅgahaṃ ārūḷhā, pakiṇṇakadhammadesanā pana saṅgahaṃ nārohati. Sandassetvātiādīni
vuttaṭṭhāneva.
    Abhikkantāti atikkantā dve yāmā gatā. Yassa dāni kālaṃ maññathāti
yassa tumhe gamanassa kālaṃ maññatha, gamanakālo tumhākaṃ, gacchathāti vuttaṃ hoti.
Kasmā pana bhagavā te uyyojesīti? anukampāya. Sukhumālā hi te, tiyāmarattiṃ
Nisīditvā vītināmentānaṃ sarīre ābādho uppajjeyya, bhikkhusaṃghopi mahā, tassa
ṭhānanisajjānaṃ okāso laddhuṃ vaṭṭatīti ubhayānukappāya uyyojesi.
    Vigatathinamiddhoti tatra kira bhikkhū yāmadvayaṃ ṭhitāpi nisinnāpi acālayiṃ, 2-
pacchimayāme pana āhāro pariṇamati, tassa pariṇatattā bhikkhusaṃgho vigatathinamiddho
jātoti akāraṇametaṃ. Buddhānaṃ hi kathaṃ suṇantassa kāyikacetasikadarathā na honti,
kāyacittalahutādayo uppajjanti, tena tesaṃ dve yāme ṭhitānampi nisinnānampi
@Footnote: 1 vi. cūḷa. 7/295/61           2 Sī. ālasiṃsu

---------------------------------------------------------------------------------------------
page112.
Dhammaṃ suṇantānaṃ thinamiddhaṃ vigataṃ, pacchimayāmepi samapatte tathā vigatameva jātaṃ.
Tenāha "vigatathinamiddho"ti.
    Piṭṭhi me āgilāyatīti kasmā āgilāyati? bhagavato hi chabbassāni
Mahāpadhānaṃ padahantassa mahantaṃ kāyadukkhaṃ ahosi, athassa aparabhāge mahallakakāle
piṭṭhivāto 1- uppajjīti akāraṇaṃ vā etaṃ, pahoti hi bhagavā uppannaṃ vedanaṃ
vikkhambhetvā ekampi dvepi sattāhāni ekapallaṅkena nisīdituṃ. Santhāgārasālaṃ
pana catūhi iriyāpathehi paribhuñjitukāmo ahosi. Tattha pādadhovanato 2-
    yāva dhammāsanā agamāsi, ettake ṭhāne gamanaṃ nipphannaṃ. Dhammāsanaṃ
sampatto 3- thokaṃ ṭhatvā nisīdi, ettake ṭhāne ṭhānaṃ nipphannaṃ. Dveyāmaṃ
dhammāsane nisīdi `ettake ṭhāne nisajjā nipphannā. Idāni dakkhiṇena
passena thokaṃ nipanne sayanaṃ nipphajjissatīti evaṃ catūhi iriyapathehi
paribhuñjitukāmo ahosi. Upādinnakasarīrañca nāma "no āgilāyatī"ti na vattabbaṃ,
tasmā ciranisajjāya sañjātaṃ appakampi āgilāyanaṃ gahetvā evamāha.
    Saṅghāṭiṃ paññāpetvāti santhāgārassa kira ekapasse te rājāno
paṭasāṇiyo parikkhipāpetvā kappiyamañcakaṃ paññāpetvā kappiyapaccattharaṇena
attharitvā upari suvaṇṇatārakagandhamālādidāmapaṭimaṇḍitaṃ vitānaṃ bandhitvā
gandhatelappadīpaṃ āropayiṃsu "appeva nāma satthā dhammāsanato vuṭṭhāya thokaṃ
visamanto idha nipajjeyya, evaṃ no imaṃ santhāgāraṃ bhagavatā catūhi iriyāpathehi
paribhuttaṃ dīgharattaṃ hitāya sukhāya bhavissatī"ti. Satthāpi tadeva sandhāya tattha
saṅghāṭiṃ paññāpetvā nipajji. Uṭṭhānasaññaṃ manasikaritvāti "ettakaṃ kālaṃ
atikkamitvā vuṭṭhahissāmī"ti vuṭṭhānasaññaṃ citte ṭhapetvā, tañca kho
aniddāyantova therassa dhammakathaṃ suṇamāno.
@Footnote: 1 Sī. piṭṭhirogo     2 Sī.,ka. hatthapādadhovanaṭṭhānato    3 cha.Ma. patto

---------------------------------------------------------------------------------------------
page113.
    Avassutapariyāyanti avassutassa pariyāyaṃ, avassutassa kāraṇanti attho.
Adhimuccatīti kilesādhimuccanena muccati, giddho hoti. Byāpajjatīti byāpādavasena
pūticitto hoti. Cakkhutoti cakkhubhāvena. Māroti kilesamāropi devaputtamāropi.
Otāranti vivaraṃ. Ārammaṇanti paccayaṃ. Naḷāgāratiṇāgāraṃ viya hi savisevanāni
āyatanāni, tiṇukkā viya kilesuppattirahaṃ ārammaṇaṃ, tiṇukkāya ṭhapitaṭhapitaṭṭhāne
aṅgārassa pajjalanaṃ 1- viya ārammaṇe āpāthamāgate kilesānaṃ uppatti. Tena
vuttaṃ labhetha māro otāranti.
    Sukkapakkhe bahalamattikapiṇḍāvalepanaṃ kūṭāgāraṃ viya nibbisevanāni
āyatanāni, tiṇukkā viya vuttappakāraṃ ārammaṇaṃ, tiṇukkāya ṭhapitaṭhapitaṭṭhāne
nibbāpanaṃ viya nibbisevanānaṃ āyatanānaṃ ārammaṇe āpāthamāgate kilesapariḷāhassa
anuppatti. Tena vuttaṃ neva labhetha māro otāranti.
                        7. Dukkhadhammasuttavaṇṇanā
    [244] Sattame dukkhadhammānanti dukkhasambhavadhammānaṃ. Pañcasu hi khandhesu
sati chedanavadhabandhanādibhedaṃ dukkhaṃ sambhavati, tasmā te dukkhasambhavadhammatā
dukkhadhammāti vuccanti. Tathā kho panassāti tenākārenassa. Yathāssa kāme
passatoti yenākārenassa kāme passantassa. Yathā carantanti yenākārena
cārañca vihārañca anubandhitvā 2- carantaṃ. Aṅgārakāsūpamā kāmā diṭṭhā
hontīti pariyeṭṭhimūlakassa ceva paṭisandhimūlakassa ca dukkhassa vasena aṅgārakāsu
viya mahāpariḷāhāti diṭṭhā honti. Kāme pariyesantānaṃ hi nāvāya mahāsamuddo
gāhaṇaajapathasaṅkupathapaṭipajjanaubhatobyūḷhasaṅgāmapakkhandanādivasena pariyeṭṭhimūlakampi, 3-
kāme paribhuñjantānaṃ kāmaparibhogacetanāya catūsu apāyesu
@Footnote: 1 cha.Ma. aṅgārassujjalanaṃ  2 Sī. anubujjhitvā  3 Sī. pariyeṭṭhidāyajjamūlakampi

---------------------------------------------------------------------------------------------
page114.
Dinnapaṭisandhimūlakampi mahāpariḷāhaṃ dukkhaṃ uppajjati. Evametassa duvidhassāpi
dukkhassa vasena aṅgārakāsu viya mahāpariḷāhāti diṭṭhā honti.
    Dāyanti aṭaviṃ. Puratopi kaṇṭakoti purimapasse vijjhitukāmo viya
āsannaṭṭhāneyeva ṭhitakaṇṭako. Pacchatotiādīsupi eseva nayo. Heṭṭhā pana
pādehi akkantaṭṭhānassa santike, na akkantaṭṭhāneyeva. 1- Evaṃ so kaṇṭakagabbhaṃ
paviṭṭho viya bhaveyya. Mā maṃ kaṇṭakoti mā maṃ kaṇṭako vijjhīti kaṇṭakavedhaṃ
rakkhamāno.
    Dandho bhikkhave satuppādoti satiyā uppādoyeva dandho, uppannamattāya
pana tāya kāci kilesā niggahitāva honti, na saṇṭhātuṃ sakkonti. Cakkhudvārasmiṃ
hi rāgādīsu uppannesu dutiyajavanavārena 2- "kilesā me uppannā"ti ñatvā
tatiye javanavāre saṃvarajavanaṃyeva javati. Anacchariyaṃ cetaṃ, yaṃ vipassako tatiye
javanavāre kilese niggaṇheyya. Cakkhudvāre pana iṭṭhārammaṇe āpāthagate bhavaṅgaṃ
āvaṭṭetvā āvajjanādīsu uppannesu voṭṭhabbanānantaraṃ sampattakilesajavanavāraṃ
nivattetvā kusalameva uppādeti. Āraddhavipassakānaṃ hi ayamānisaṃso
bhāvanāpaṭisaṅkhāne patiṭṭhitabhāvassa.
    Abhihaṭṭhuṃ pavāreyyunti sudinnattherassa viya raṭṭhapālakulaputtassa viya ca
kāyena vā satta ratanāni abhiharitvā vācāya vā "amhākaṃ dhanato yattakaṃ
icchasi, tattakaṃ gaṇhā"ti vadantā pavāreyyuṃ. Anudahantīti sarīre paliveṭhitattā
uṇhapariḷāhaṃ janetvā anudahanti, sañjātasede vā sarīre laggantā
anusentītipi attho. Yaṃ hi taṃ bhikkhave cittanti idaṃ yasmā citte anāvaṭṭante
puggalassa āvaṭṭanaṃ nāma natthi. Evarūpañhi cittaṃ anāvaṭṭanti, 3- tasmā
vuttaṃ. Iti imasmiṃ sutte vipassanābalameva dīpitaṃ.
@Footnote: 1 Sī.,ka. akkantaṭṭhāneyeva vā   2 Ma. dutiyajavanavāre
@3 Sī. evarūpañca cittaṃ na vattati

---------------------------------------------------------------------------------------------
page115.
                        8. Kiṃsukopamasuttavaṇṇanā
    [245] Aṭṭhame dassananti paṭhamamaggassetaṃ adhivacanaṃ. Paṭhamamaggo hi
kilesappahānakiccaṃ sādhento paṭhamaṃ nibbānaṃ passati, tasmā dassananti
vuccati. Gotrabhuñāṇaṃ pana kiñcāpi maggato paṭhamataraṃ passati, passitvā
pana kattabbakiccassa kilesappahānassa abhāvena na dassananti vuccati.
Apica cattāropi maggā dassanameva. Kasmā? sotāpattimaggakhaṇe dassanaṃ
Visujjhati, phalakkhaṇe visuddhaṃ. Sakadāgāmianāgāmiarahattamaggakkhaṇe visujjhati,
phalakkhaṇe visuddhanti evaṃ kathentānaṃ bhikkhūnaṃ sutvā so bhikkhu "ahampi dassanaṃ
visodhetvā arahattaphale patiṭṭhito dassanavisuddhikaṃ nibbānaṃ sacchikatvā
viharissāmī"ti taṃ bhikkhuṃ upasaṅkamitvā evaṃ pucchi. So phassāyatanakammaṭṭhāniko
channaṃ phassāyatanānaṃ vasena rūpārūpadhamme pariggahetvā arahattaṃ patto. Ettha hi
purimāni pañcaāyatanāni rūpaṃ manāyatanaṃ arūpaṃ. Iti so attanā adhigatamaggameva kathesi.
     Asantuṭṭhoti padesasaṅkhāresu ṭhatvā kathitattā asantuṭṭho. Evaṃ kirassa
ahosi "ayaṃ padesasaṅkhāresu ṭhatvā kathesi, sakkā nu kho padesasaṅkhāresu
ṭhatvā dassanavisuddhikaṃ nibbānaṃ pāpuṇitun"ti. Tato naṃ pucchi "āvuso tvaṃyeva
nu kho idaṃ dassanavisuddhikaṃ nibbānaṃ jānāsi, udāhu aññepi jānantā
atthī"ti. Athāvuso asukavihāre asukatthero nāmāti. So tampi upasaṅkamitvā
pucchi, etenupāyena aññampi aññampīti.
    Ettha ca dutiyo pañcakkhandhakammaṭṭhāniko rūpakkhandhavasena   rūpaṃ,
sesakkhandhavasena 1- nāmanti nāmarūpaṃ vavatthapetvā anukkamena arahattaṃ patto,
tasmā sopi attanā adhigatamaggameva kathesi. Ayaṃ pana "imesaṃ aññamaññaṃ na sameti,
@Footnote: 1 Ma. arūpakkhanadhavasena

---------------------------------------------------------------------------------------------
page116.
Paṭhamena sappadesasaṅkhāresu ṭhatvāva kathitaṃ, iminā nippadesesū"ti asantuṭṭho
hutvā tatheva taṃ pucchitvā pakkāmi.
    Tatiyo mahābhūtakammaṭṭhāniko cattāri mahābhūtāni saṅkhepato ca vitthārato
ca pariggahetvā arahattaṃ patto, tasmā ayampi attanā adhigataṃ maggameva
kathesi. Ayaṃ pana "imesaṃ aññamaññaṃ na sameti, paṭhamena sappadesasaṅkhāresu
ṭhatvā kathitaṃ, dutiyena nippadesesu, tatiyena atisappadesesū"ti asantuṭṭho
hutvā tatheva taṃ pucchitvā pakkāmi.
    Catuttho tebhūmakakammaṭṭhāniko. Tassa kira samappavattā dhātuyo ahesuṃ,
kallasarīraṃ 1- balappattaṃ, kammaṭṭhānānipissa sabbāneva sappāyāni, atītā vā
saṅkhārā hontu anāgatā vā paccuppannā vā kāmāvacarā vā rūpāvacarā vā
arūpāvacarā vā, sabbepi sappāyāva. Asappāyakammaṭṭhānaṃ nāma natthi. Kālesupi
purebhattaṃ vā hotu pacchābhattaṃ vā paṭhamayāmādayo vā, asappāyo kālo nāma natthi.
Yathā nāma cāribhūmiṃ otiṇṇo mahāhatthī hatthena gahetabbaṃ hattheneva luñcitvā
gaṇhāti, pādehi paharitvā gahetabbaṃ padehi paharitvā gaṇhāti, evameva
sakalatebhūmakadhamme kalāpaggāhena gahetvā sammasanto arahattaṃ patto, tasmā
esopi attanā adhigatamaggameva kathesi. Ayaṃ pana "imesaṃ aññamaññaṃ na sameti,
paṭhamena sappadesasaṅkhāresu ṭhatvā kathitaṃ, dutiyena nippadesesu, puna tatiyena
sappadesesu, catutthena nippadesesuyevā"ti asantuṭṭho hutvā taṃ pucchi "kiṃ nu
kho āvuso idaṃ dassanavisuddhikaṃ nibbānaṃ tumhehi attano va dhammatāya ñātaṃ,
udāhu kenaci vo akkhātan"ti āvuso mayaṃ kiṃ jānāma, atthi pana sadevake
loke sammāsambuddho, taṃ nissāyetaṃ amhehi ñātanti. So cintesi "ime
@Footnote: 1 Sī., ka. kantaṃ sarīraṃ

---------------------------------------------------------------------------------------------
page117.
Bhikkhū mayhaṃ ajjhāsayaṃ gahetvā kathetuṃ na sakkonti, ahaṃ sabbaññubuddhameva
pucchitvā nikkaṅkho bhavissāmī"ti yena bhagavā tenupasaṅkami.
    Bhagavā tassa vacanaṃ sutvā "yehi te pañho kathito, te cattāropi
khīṇāsavā, sukathitaṃ tehi, tvaṃ pana attano andhabālatāya taṃ na sallakkhesī"ti
na evaṃ vihesesi. Kārakabhāvaṃ panassa ñatvā "atthagavesako esa, dhammadesanāya
eva naṃ bujjhāpessāmī"ti kiṃsukopamaṃ āhari. Tattha bhūtaṃ vatthuṃ katvā evamattho
vibhāvetabbo:- ekasmiṃ kira mahānagare eko sabbaganthadharo brāhmaṇavejjo
paṇḍito paṭivasati. Atheko nagarassa pācīnadvāragāmavāsī paṇḍurogapuriso tassa
santikaṃ āgantvā taṃ vanditvā aṭṭhāsi. Vejjapaṇḍito tena saddhiṃ sammoditvā
"kenatthena āgatosi bhadramukhā"ti pucchi. Rogenamhi ayya upadduto, bhesajjaṃ
me kathehīti. Tenahi bho gaccha, kiṃsukarukkhaṃ chinditvā sosetvā jhāpetvā tassa
khārodakaṃ gahetvā iminā ciminā ca bhesajjena yojetvā ariṭṭhaṃ katvā piva,
tena te phāsukaṃ bhavissatīti. So tathā katvā nirogo balavā pāsādiko jāto.
    Athañño dakkhiṇadvāragāmavāsī puriso teneva rogena āturo "asuko
kira bhesajjaṃ katvā arogo jāto"ti sutvā taṃ upasaṅkamitvā pucchi "kena te
samma phāsukaṃ jātan"ti. Kiṃsukāriṭṭhena nāma, gaccha tvampi karohīti. Sopi tathā
katvā tādisova jāto.
    Athañño pacchimadvāragāmavāsī .pe. Uttaradvāragāmavāsī puriso teneva
rogena āturo "asuko kira bhesajjaṃ katvā arogo jāto"ti taṃ upasaṅkamitvā
pucchi "kena te samma phāsukaṃ jātan"ti. Kiṃsukāriṭṭhena nāma, gaccha tvampi
karohīti. Sopi tathā katvā tādiso va jāto.
    Athañño paccantavāsī adiṭṭhapubbakiṃsuko eko puriso teneva rogena
āturo ciraṃ tāni tāni bhesajjāni katvā roge avūpasamasamāne "asuko kira

---------------------------------------------------------------------------------------------
page118.
Nagarassa pācīnadvāragāmavāsī puriso bhesajjaṃ katvā arogo jāto"ti sutvā
"gacchāmahampi tena katabhesajjaṃ karissāmī"ti daṇḍamolubbha anupubbena tassa
santikaṃ gantvā "kena te samma phāsukaṃ jātan"ti pucchi. Kiṃsukāriṭṭhena sammāti
kīdiso pana so kiṃsukoti. Jhāpitagāme ṭhitajjhāmathūno viyāti. Iti so puriso
attanā diṭṭhākāreneva kiṃsukaṃ ācikkhi. Tena hi diṭṭhakāle kiṃsuko patitapatto
khāṇukakāle diṭṭhattā tādiso va ahosi.
    So pana puriso sutamaṅgalikattā "ayaṃ' jhāpitagāme jhāmathūno viyā'ti
āha, amaṅgalametaṃ. Ekasmiṃ hi me bhesajje katepi rogo na vūpasamissatī"ti
tassa veyyākaraṇena asantuṭṭho taṃ pucchi "kiṃ nu kho bho tvaññeva kiṃsukaṃ
jānāsi, udāhu aññopi atthī"ti. Atthi bho dakkhiṇadvāragāme asuko nāmāti.
So taṃ upasaṅkamitvā pucchi, svāssa 1- pupphitakāle diṭṭhattā attano
dassanānurūpena "lohitako kiṃsuko"ti āha. So "ayaṃ purimena viruddhaṃ āha,
kāḷako lohitakato suvidūradūre"ti 2- tassapi veyyākaraṇena asantuṭṭho "atthi
pana bho aññopi koci kiṃsukadassāvī, yena kiṃsuko diṭṭhapubbo"ti pucchitvā
"atthi pacchimadvāragāme asuko nāmā"ti vutte tampi upasaṅkamitvā pucchi.
Svāssa 3- phalitakāle diṭṭhattā attano dassanānurūpena "ocirakajāto
ādinnasipāṭiko"ti āha. Phalitakālasmiṃ hi kiṃsuko olambamānacīrako viya adhomukhaṃ katvā
gahitaasikoso viya ca sirīsarukkho viya ca lambamānaphalo hoti. So "ayaṃ purimehi
viruddhaṃ āha, na sakkā imassa vacanaṃ gahetun"ti tassāpi veyyākaraṇena
asantuṭṭho "atthi pana bho aññopi koci kiṃsukadassāvī, yena kiṃsuko
diṭṭhapubbo"ti pucchitvā "atthi uttaradvāragāme asuko nāmā"ti vutte tampi
@Footnote: 1 Ma. svāyaṃ   2 Ma. suvidūravidūroti     3 Ma. svāyaṃ

---------------------------------------------------------------------------------------------
page119.
Upasaṅkamitvā pucchi. So assa sañchannapattakāle diṭṭhattā attano
dassanānurūpena "bahalapattapalāso sandacchāyo"ti āha. Sandacchāyo nāma
saṃsanditvā ṭhitacchāyova. 1-
    So "ayampi purimehi viruddhaṃ āha, na sakkā imassa vacanaṃ gahetun"ti
tassapi veyyākaraṇena asantuṭṭho taṃ āha "kiṃ nu kho bho tumhe attano
va dhammatāya kiṃsukaṃ jānātha, udāhu kenaci vo akkhāto"ti. Kiṃ bho mayaṃ
jānāma, atthi pana mahānagarassa majjhe amhākaṃ ācariyo vejjapaṇḍito,
taṃ nissāya amhehi ñātan"ti. "tenahi ahampi ācariyameva upasaṅkamitvā
nikkaṅkho bhavissāmī"ti tassa santikaṃ upasaṅkamitvā taṃ vanditvā aṭṭhāsi.
Vejjapaṇḍito tena saddhiṃ sammoditvā "kenatthena āgatosi bhadramukhā"ti
pucchi. Rogenamhi ayya upadduto bhesajjaṃ me kathethāti. Tenahi bho gaccha,
kiṃsukarukkhaṃ chinditvā sosetvā jhāpetvā tassa khārodakaṃ gahetvā iminā ciminā
ca bhesajjena yojetvā ariṭṭhaṃ katvā piva, etena te phāsukaṃ bhavissatīti.
So tathā katvā nirogo balavā pāsādiko jāto.
    Tattha mahānagaraṃ viya nibbānanagaraṃ daṭṭhabbaṃ. Vejjapaṇḍito viya
sammāsambuddho. Vuttampi ce taṃ "bhisakko sallakattoti kho sunakkhatta
tathāgatassetaṃ adhivacanaṃ arahato sammāsambuddhassā"ti. 2- Catūsu dvāragāmesu 3-
cattāro vejjantevāsikā viya cattāro dassanavisuddhippattā khīṇāsavā.
Paccantavāsī paṭhamapuriso viya pañhapucchako bhikkhu. Paccantavāsino catunnaṃ
vejjantevāsikānaṃ kathāya asantuṭṭhassa ācariyameva upasaṅkamitvā pucchanakālo
viya imassa bhikkhuno catunnaṃ dassanavisuddhippattānaṃ khīṇāsavānaṃ kathāya
asantuṭṭhassa satthāraṃ upasaṅkamitvā pucchanakālo.
@Footnote: 1 si. diṭṭhacchāyo      2 Ma. u. 14/65/48      3 Ma. dvāresu

---------------------------------------------------------------------------------------------
page120.
    Yathā yathā adhimuttānanti yena yenākārena adhimuttānaṃ. Dassanaṃ
suvisuddhanti nibbānadassanaṃ suṭṭhu visuddhaṃ. Tathā tathā kho tehi sappurisehi
byākatanti tena tenevākārena tuyhaṃ tehi sappurisehi kathitaṃ. Yathā hi
"kāḷako kiṃsuko"ti kathento na aññaṃ kathesi, attanā diṭṭhanayena kiṃsukameva
kathesi, evameva chaphassāyatanānaṃ vasena dassanavisuddhippattakhīṇāsavopi imaṃ
pañhaṃ kathento na aññaṃ kathesi, attanā adhigatamaggena dassanavisuddhikaṃ
nibbānameva kathesi.
    Yathā ca "lohitako ocirakajāto bahalapattapalāso kiṃsuko"ti kathentopi na
aññaṃ kathesi, attanā diṭṭhanayena kiṃsukameva kathesi, evameva pañcupādānakkhandhavasena
cātummahābhūtavasena tebhūmakadhammavasena dassanavisuddhippattakhīṇāsavopi
imaṃ pañhaṃ kathento na aññaṃ kathesi, attanā adhigatamaggena dassanavisuddhikaṃ
nibbānameva kathesi.
    Tattha yathā kāḷakakāle kiṃsukadassāvinopi taṃ dassanaṃ bhūtaṃ tacchaṃ, na
tena aññaṃ diṭṭhaṃ, kiṃsukova diṭṭho, evameva chaphassāyatanavasena dassanavisuddhip-
pattassāpi khīṇāsavassa dassanaṃ bhūtaṃ tacchaṃ, na tena aññaṃ kathitaṃ, attanā
adhigatamaggena dassanavisuddhikaṃ nibbānameva kathitaṃ. Yathā ca lohitakāle
ocirakajātakāle bahalapattapalāsakāle kiṃsukadassāvinopi taṃ dassanaṃ bhūtaṃ tacchaṃ,
na tena aññaṃ diṭṭhaṃ kiṃsukova diṭṭhova, evameva pañcuppādānakkhandhavasena
cātummahābhūtavasena tebhūmakadhammavasena dassanavisuddhippattassāpi khīṇāsavassa
dassanaṃ bhūtaṃ tacchaṃ, na tena aññaṃ kathitaṃ, attanā adhigatamaggena dassanavisuddhikaṃ
nibbānameva kathitaṃ.
    Seyyathāpi bhikkhu rañño paccantimaṃ nagaranti idaṃ kasmā āraddhaṃ?
Sace tena bhikkhunā taṃ sallakkhitaṃ, atthassa dhammadesanatthaṃ āraddhaṃ. Sace na

---------------------------------------------------------------------------------------------
page121.
Sallakkhitaṃ, athassa iminā nagaropamena tassevatthassa dīpanatthāya āvībhāvanatathāya
āraddhaṃ. Tattha yasmā majjhimappadese nagarassa pākārādīni thirāni vā hontu
dubbalāni vā, sabbaso vā mā hontu, corāsaṅkā na honti, tasmā taṃ aggahetvā
"paccantimaṃ nagaran"ti āha. Daḷhuddhāpanti thirapākāraṃ. Daḷhapākāratoraṇanti
thirapākārañceva thiratoraṇañca. Toraṇāni nāma hi purisubbedhāni nagarassa
alaṅkāratthaṃ kariyanti, coranivāraṇaṭṭhānipi hontiyeva. Athavā toraṇanti
piṭṭhasaṅghāṭassetaṃ nāmaṃ, thirapiṭṭhasaṅghāṭantipi attho. Chadvāranti nagaradvāraṃ nāma
ekampi hoti dvepi satampi sahassampi, idha pana satthā chadvārikanagaraṃ dassento
evamāha. Paṇḍitoti paṇḍiccena samannāgato. Byattoti veyyattiyena
samannāgato visadaññāṇo. Medhāvīti ṭhānuppattikapaññāsaṅkhātāya medhāya
samannāgato.
    Puratthimāya disāyāti ādimhi bhūtamatthaṃ katvā evamattho veditabbo:-
samiddhe kira mahānagare sattaratanasampanno rājā cakkavattirajjaṃ anusāsati, tassetaṃ
paccantanagaraṃ rājāyuttavirahitaṃ, atha purisā āgantvā "amhākaṃ devanagare
āyuttako natthi, dehi no kiñci āyuttakan"ti āhaṃsu. Rājā ekaṃ puttaṃ
datvā "gacchatha, etaṃ ādāya tattha abhisiñcitvā vinicchayaṭṭhānādīni katvā
vasathā"ti. Te tathā akaṃsu. Rājaputto pāpamittasaṃsaggena katipāheyeva surāsoṇḍo
hutvā sabbāni vinicchayaṭṭhānādīni hāretvā nagaramajjhe dhuttehi parivārito
suraṃ pivanto naccagītādiratiyā vītināmeti. Atha rañño āgantvā ārocayiṃsu.
    Rājā ekaṃ paṇḍitaṃ amaccaṃ āṇāpesi "gaccha kumāraṃ ovaditvā
vinicchayaṭṭhānādīni kāretvā puna abhisekaṃ katvā ehī"ti. Na sakkā deva
kumāraṃ ovadituṃ caṇḍo kumāro ghāteyyāpi manti. Athekaṃ balasampannaṃ yodhaṃ
āṇāpesi "tvaṃ iminā saddhiṃ gantvā sace so ovāde na tiṭṭhati, sīsamassa

---------------------------------------------------------------------------------------------
page122.
Chindāhī"ti. Iti so amacco yodho cāti idaṃ sīghaṃ dūtayugaṃ tattha gantvā
dovārikaṃ pucchi "kahaṃ bho nagarassa sāmi kumāro"ti. Esa majjhe siṅghāṭake
suraṃ pivanto dhuttaparivārito gītādiratiṃ anubhonto nisinnoti. Atha taṃ dūtayugaṃ
gantvā amacco tāvettha "sāmi vinicchayaṭṭhānādīni kira kāretvā sādhukaṃ
rajjamanusāsāhī"ti āha. Kumāro asuṇanto viya nisīdi. Atha naṃ yodho sīse
gahetvā "sace rañño āṇaṃ karosi, kara, no ce, ettheva vegena sīsaṃ
pātessāmī"ti khaggaṃ abbhāhi. Paricārikā dhuttā tāvadeva disāsu palāyiṃsu.
Kumāro bhīto sāsanaṃ sampaṭicchi. Athassa tattheva abhisekaṃ katvā setacchattaṃ
ussāpetvā "sammā rajjaṃ anusāsāhī"ti raññā vuttaṃ yathābhūtavacanaṃ niyyātetvā
yathāgatamaggameva paṭipajjiṃsu. Imamatthaṃ āvīkaronto bhagavā "puratthimāya disāyā"ti
āha.
    Tatridaṃ opammasaṃsandanaṃ:- samiddhamahānagaraṃ viya hi nibbānanagaraṃ daṭṭhabbaṃ,
sattaratanasamannāgato rājā cakkavatti viya sattabojjhaṅgaratanasamannāgato dhammarājā
sammāsambuddho, paccantimanagaraṃ viya sakkāyanagaraṃ, tasmiṃ nagare kūṭarājaputto
viya imassa bhikkhuno kūṭacittuppādo, kūṭarājaputtassa dhuttehi parivāritakālo
viya imassa bhikkhuno pañcahi nīvaraṇehi samaṅgikālo, dve sīghadūtā viya
samathakammaṭṭhānañca vipassanākammaṭṭhānañca, mahāyodhena sīse gahitakālo viya
uppannena paṭhamajjhānasamādhinā niccalaṃ katvā cittaggahitakālo, yodhena sīse
gahitamatte dhuttānaṃ disāsu palāyitvā dūrībhāvo viya paṭhamajjhānamhi uppannamatte
nīvaraṇānaṃ dūrībhāvo, "karissāmi rañño sāsanan"ti sampaṭicchitamatte vissaṭṭhakālo
viya jhānato vuṭṭhitakālo, amaccena rañño sāsanaṃ ārocitakālo viya samādhinā
cittaṃ kammaniyaṃ katvā vipassanākammaṭṭhānassa vaḍḍhitakālo, tatthevassa tehi
dvīhi dūtehi katābhisekassa setacchattaussāpanaṃ viya samathavipassanākammaṭṭhānaṃ
nissāya arahattappattassa vimuttisetacchattussāpanaṃ veditabbaṃ.

---------------------------------------------------------------------------------------------
page123.
    Nagaranti kho bhikkhu imassetaṃ cātumahābhūtikassa kāyassa adhivacanantiādīsu
pana cātumahābhūtikassātiādīnaṃ padānaṃ attho heṭṭhā vitthāritova.
Kevalaṃ pana viññāṇarājaputtassa nivāsaṭṭhānattā ettha kāyo "nagaran"ti
vutto, tasseva dvārabhūtattā cha āyatanāni "dvārānī"ti, tesu dvāresu niccaṃ
supatiṭṭhitattā sati "dovāriko"ti, kammaṭṭhānaṃ ācikkhantena dhammarājena
pesitattā samathavipassanā "sīghaṃ dūtayugan"ti. Ettha mahāyodho viya samatho,
paṇḍiccāmacco viya vipassanā veditabbā.
    Majjhe siṅghāṭakoti nagarassa majjhe siṅghāṭako. Mahābhūtānanti hadayavatthussa
nissayabhūtānaṃ mahābhūtānaṃ. Vatthurūpassa hi paccayadassanatmevetaṃ cātumahābhūtagahaṇaṃ
kataṃ. Nagaramajjhe pana so rājakumāro viya sarīramajjhe hadayarūpasiṅghāṭake
nisinno samathavipassanādūtehi arahattābhisekena abhisiñcitabbo vipassanā-
viññāṇarājaputto daṭṭhabbo. Nibbānaṃ pana yathābhūtasabhāvaṃ akuppaṃ adhikārīti katvā
yathābhūtaṃ vacananti vuttaṃ. Ariyamaggo pana yādisova pubbabhāgavipassanāmaggo,
ayampi aṭṭhaṅgasamannāgatattā tādisoyevāti katvā yathāgatamaggoti vutto. Idaṃ
tāvettha dhammadesanatthaṃ ābhatāya upamāya saṃsandanaṃ.
    Tassevatthassa pākaṭīkaraṇatthaṃ ābhatapakkhe pana idaṃ saṃsandanaṃ:- ettha
hi chadvārūpamā chaphassāyatanavasena dassanavisuddhippattaṃ khīṇāsavaṃ dassetuṃ
ābhatā, nagarasāmiupamā pañcakkhandhavasena, siṅghāṭakūpamā catumahābhūtavasena,
nagarūpamā tebhūmakadhammavasena dassanavisuddhippattaṃ khīṇāsavaṃ dassetuṃ ābhatā.
Saṅkhepato panimasmiṃ sutte catusaccameva kathitaṃ. Sakalenapi hi nagarasambhārena
dukkhasaccameva kathitaṃ, yathābhūtavacanena nirodhasaccaṃ, yathāgatamaggena maggasaccaṃ,
dukkhassa pana pabhāvikā 1- taṇhā samudayasaccaṃ. Desanāpariyosāne pañhapucchako
bhikkhu sotāpattiphale patiṭṭhitoti.
@Footnote: 1 ka. sādhitā

---------------------------------------------------------------------------------------------
page124.
                        9. Vīṇopamasuttavaṇṇanā
    [246] Navame yassa kassaci bhikkhave bhikkhussa vā bhikkhuniyā vāti idaṃ
satthā yathā nāma mahākuṭumbiko mahantaṃ kasikammaṃ katvā nipphannasasso
gharadvāre maṇḍapaṃ katvā ubhatosaṃghassa dānaṃ pavatteyya. Kiñcāpi tena
ubhatosaṃghassa dānaṃ patiṭṭhāpitaṃ, 1- dvīsu pana parisāsu santappitāsu sesajanampi
santappetiyeva, evameva bhagavā samadhikāni cattāri asaṅkhyeyyāni pāramiyo
pūretvā bodhimaṇḍe sabbaññutañāṇaṃ adhigantvā pavattitapavaradhammacakko
jetavanamahāvihāre nisinno bhikkhuparisāya ceva bhikkhuniparisāya ca mahādhammayāgaṃ yajanto
vīṇopamasuttaṃ ārabhi. Taṃ panetaṃ kiñcāpi dve parisā sandhāya āraddhaṃ,
catunnampi pana parisānaṃ avāritaṃ. Tasmā sabbehipi sotabbañceva saddhātabbañca,
pariyogāhitvā cassa attharaso vinditabboti.
    Tattha chandotiādīsu chando nāma pubbuppattikā dubbalataṇhā, so
rañjetuṃ na sakkoti. Aparāparaṃ uppajjamānā pana balavataṇhā rāgo nāma,
so rañjetuṃ sakkoti. Daṇḍādānādīni kātuṃ asamattho pubbuppattiko
dubbalakodho doso nāma. Tāni kātuṃ samattho aparāparuppattiko balavakodho paṭighaṃ
nāma. Moho pana mohanasampamohanavasena uppannaṃ aññāṇaṃ. Evamettha
pañcahipi padehi tīṇi akusalamūlāni gahitāni. Tesu gahitesu sabbepi tammūlakā
kilesā gahitāva honti. "../../bdpicture/chando rāgo"ti vā padadvayena aṭṭhalobhasahagatacittuppādā,
"doso paṭighan"ti padadvayena dve domanassasahagatacittuppādā,
mohapadena lobhadosarahitā dve uddhaccavicikicchāsahagatacittuppādā gahitāti. Evaṃ
sabbepi dvādasacittuppādā dassitāva honti.
@Footnote: 1 cha.Ma. paṭṭhapitaṃ

---------------------------------------------------------------------------------------------
page125.
    Sabhayoti kilesacorānaṃ nivāsaṭṭhānattā sabhayo. Sappaṭibhayoti vadhabandhanādīnaṃ
kāraṇattā sappaṭibhayo. Sakaṇṭakoti rāgādīhi kaṇṭakehi sakaṇṭako.
Sagahanoti rāgagahaṇādīhi sagahano. Ummaggoti devalokaṃ vā manussalokaṃ vā nibbānaṃ
vā gacchantassa amaggo. Kummaggoti kucchitajegucchabhūtaṭṭhānagamanaekapadikamaggo
viya apāyasampāpakattā kummaggo. Duhitikoti ettha ihitīti iriyanā,
dukkhā ihiti etthāti duhitiko. Yasmiṃ hi magge mūlaphalādikhādanīyaṃ vā sāyanīyaṃ 1-
vā natthi, kasmiṃ iriyanā dukkhā hoti, na sakkā taṃ paṭipajjitvā icchitaṭṭhānaṃ
gantuṃ. Kilesamaggampi paṭipajjitvā na sakkā sampattibhavaṃ gantunti kilesamaggo
duhitikoti vutto. Dvīhitikotipi pāṭho, esevattho. Asappurisasevitoti
kokālikādīhi asappurisehi sevito.
    Tato cittaṃ nivārayeti tehi cakkhuviññeyyehi rūpehi taṃ chandādivasena
pavattaṃ cittaṃ asubhāvajjanādīhi upāyehi nivāraye. Cakkhudvārasmiṃ hi iṭṭhārammaṇe
rāge uppanne asubhato āvajjantassa cittaṃ nivattati, aniṭṭhārammaṇe dose
uppanne mettato āvajjantassa cittaṃ nivattati, majjhattārammaṇe mohe
uppanne uddesaparipucchaṃ garuvāsaṃ āvajjantassa cittaṃ nivattati. Evaṃ
asakkontena pana satthu mahattataṃ dhammassa svākkhātatā saṃghassa supaṭipatti ca
āvajjitabbā. Satthu mahattataṃ paccavekkhatopi hi dhammassa svākkhātataṃ saṃghassa
supaṭipattiṃ paccavekkhatopi cittaṃ nivattati. Tena vuttaṃ "asubhāvajjanādīhi upāyehi
nivāraye"ti.
    Kiṭṭhanti kiṭṭhaṭṭhāne uppannasassaṃ. Sampannanti paripuṇṇaṃ sunipphannaṃ.
Kiṭṭhādoti sassakhādako. Evameva khoti ettha sampannaṃ kiṭṭhaṃ viya pañcakāmaguṇā
daṭṭhabbā, kiṭṭhādo goṇo viya kūṭacittaṃ, kiṭṭhārakkhassa pamādakālo viya
@Footnote: 1 Ma. asanīyaṃ vā

---------------------------------------------------------------------------------------------
page126.
Bhikkhuno chasu dvāresu satiṃ pahāya vicaraṇakālo, kiṭṭhārakkhassa pamādamāgamma
goṇena gahitagabbhassa kiṭṭhassa khāditattā sassasāmino sassaphalānadhigamo viya
chadvārarakkhikāya satiyā vippavāsamāgamma pañcakāmaguṇaṃ assādentena cittena
kusalapakkhassa nāsitattā bhikkhuno sāmaññaphalādhigamābhāvo veditabbo.
    Uparighaṭāyanti dvinnaṃ siṅgānaṃ antare. Suniggahitaṃ niggaṇheyyāti
ghaṭāyaṃ patiṭṭhite nāsārajjuke suṭṭhu niggahitaṃ katvā niggaṇheyya. Daṇḍenāti
muggarasadisena thūladaṇḍakena. Evaṃ hi so bhikkhave goṇoti evaṃ so kiṭṭhārakkhassa
pamādamanvāya yasmiṃ yasmiṃ khaṇe kiṭṭhaṃ otaritukāmo hoti, tasmiṃ tasmiṃ khaṇe
evaṃ niggaṇhitvā tāḷetvā osajjanena 1- nibbisevanabhāvaṃ upanīto goṇo.
    Evameva khoti idhāpi sampannaṃ kiṭṭhamiva pañcakāmaguṇā daṭṭhabbā,
kiṭṭhādo viya kūṭacittaṃ, kiṭṭhārakkhassa appamādo viya imassa bhikkhuno chasu
dvāresu satiyā avissajjanaṃ, daṇḍo viya suttanto, goṇassa kiṭṭhābhimukhakāle
daṇḍena tāḷanaṃ viya cittassa bahiddhā puthuttārammaṇābhimukhakāle
anamataggiyadevadūtaādittaāsīvisūpamaanāgatabhayādīsu taṃ taṃ suttaṃ āvajjetvā
cittuppādassa puthuttārammaṇato nivāretvā mūlakammaṭṭhāne otāraṇaṃ veditabbaṃ.
Tenāhu porāṇā:-
                 "subhāsitaṃ sutvā mano pasīdati
                  sameti 2- naṃ pītisukhañca vindati
                  tassa 3- ārammaṇe tiṭṭhate mano
                  goṇova kiṭṭhādako daṇḍatajjito"ti.
    Udujitanti tajjitaṃ. Sudujitanti sutajjitaṃ, sujitantipi attho. Udu,
sudūti idaṃ pana nipātamattameva. Ajjhattanti gocarajjhattaṃ. Santiṭṭhatītiādīsu
@Footnote: 1 Ma.,ka. ossajjanena    2 cha.Ma. dameti    4 cha.Ma. tadassa

---------------------------------------------------------------------------------------------
page127.
Paṭhamajjhānavasena santiṭṭhati, dutiyajjhānavasena sannisīdati, tatiyajjhānavasena ekodi
hoti, catutthajjhānavasena samādhiyati. Sabbampi vā etaṃ paṭhamajjhānavasena veditabbaṃ.
Ettāvatā hi sammāsambuddhena samathānurakkhanaindriyasaṃvarasīlaṃ nāma kathitaṃ.
    Rañño vāti kassacideva paccantarañño vā. Saddaṃ suṇeyyāti paccūsakāle
pabuddho kusalena vīṇāvādakena vādiyamānāya madhurasaddaṃ suṇeyya. Rajanīyotiādīsu
cittaṃ rañjetīti rajanīyo. Kāmetabbatāya kamanīyo. Cittaṃ madayatīti madanīyo
cittaṃ mucchitaṃ viya karaṇato mucchiyatīti mucchanīyo. Ābandhitvā viya gahaṇato
bandhatīti bandhanīyo. Alaṃ ghe bhoti vīṇāya saṇṭhānaṃ disvā taṃ anicchanto
evamāha. Upadhāraṇeti veṭṭhake 1- koṇanti caturassasāradaṇḍakaṃ.
    So taṃ vīṇanti so rājā "āharatha naṃ vīṇaṃ, ahamassā saddaṃ
passissāmī"ti taṃ vīṇaṃ gahet vā. Dasadhā vātiādīsu paṭhamaṃ tāva dasadhā phaleyya,
athassā saddaṃ apassanto sattadhā phaleyya, tathāpi apassanto sakalikaṃ sakalikaṃ kareyya,
tathāpi apassanto "sakalikā jhāyissanti, saddo pana nikkhamitvā palāyissati,
tadā naṃ passissāmī"ti agginā ḍaheyya. Tathāpi apassanto "sallahukāni
masicuṇṇāni vātena bhassissanti, saddo sāradhaññaṃ viya pādamūle patissati,
tadā naṃ passissāmī"ti mahāvāte vā ophuneyya. 2- Tathāpi apassanto "masicuṇṇāni
yathodakaṃ gamissanti, saddo pana pāraṃ gacchanto puriso viya nikkhamitvā
tarissati 3- , tadā naṃ passissāmī"ti nadiyā vā sīghasotāya pavāheyya.
    Evaṃ vadeyyāti sabbehipimehi upāyehi apassanto te manusse evaṃ
vadeyya. Asatī kirāyanti asatī kira ayaṃ vīṇā, lāmikāti attho. Asatīti
lāmakādhivacanametaṃ. Yathāha:-
@Footnote: 1 Sī.,ka. vedhike     2 Sī. opuneyya       3 Ma. pavāhissati

---------------------------------------------------------------------------------------------
page128.
             "asā lokitthiyo nāma      velā tāsaṃ na vijjati
              sārattā ca pagabbhā ca     sikhī sabbaghaso yathā"ti. 1-
    Yathevaṃ 2- yaṅkiñci vīṇā nāmāti na kevalañca vīṇāyeva lāmikā, yatheva
pana ayaṃ vīṇā nāma, evaṃ yaṅkiñci aññampi tanti baddhaṃ, sabbaṃ taṃ
lāmakamevāti attho. Evameva khoti ettha vīṇā viya pañcakkhandhā daṭṭhabbā, rājā
viya yogāvacaro, yathā so rājā taṃ vīṇaṃ dasadhā phālanato paṭṭhāya vicinanto
saddaṃ adisvā vīṇāya anatthiko hoti, evaṃ yogāvacaro pañcakkhandhe sammasanto
ahanti vā mamanti vā gahetabbaṃ apassanto khandhehi anatthiko hoti. Tenassa
taṃ khandhasammasanaṃ dassento rūpaṃ samanvesati yāvatā rūpassa gatītiādimāha.
    Tattha samanvesatīti pariyesati. Yāvatā rūpassa gatīti yattakā rūpassa gati.
Tattha gatīti gatigati sañjātigati sallakkhaṇagati vibhavagati bhedagatīti pañcavidhā 3-
honti. Tattha idaṃ rūpaṃ nāma heṭṭhā avīcipariyantaṃ katvā upari akaniṭṭhaṃ
brahmalokaṃ anto katvā etthantare saṃsarati vattati, ayamassa gatigati nāma.
    Ayaṃ pana kāyo neva padumagabbhe, na puṇḍarikanīluppalādīsu sañjāyati,
āmāsayapakkāsayānaṃ pana antare bahalandhakāre duggandhapavanavicarite paramajegucche
okāse pūtimacchādīsu kimi viya sañjāyati, ayaṃ rūpassa sañjātigati nāma.
    Duvidhaṃ pana rūpassa lakkhaṇaṃ, "ruppatīti kho bhikkhave tasmā rūpan"ti 4-
evaṃ vuttaṃ ruppanasaṅkhātaṃ paccattalakkhaṇañca aniccādibhedaṃ sāmaññalakkhaṇañca,
ayamassa salakkhaṇagati nāma.
             "gati migānaṃ pavanaṃ      ākāso pakkhinaṃ gati
              vibhavo gati dhammānaṃ    nibbānaṃ arahato gatī"ti 5-
@Footnote: 1 khu.jā. 27/61/20 (syā)     2 Sī. yatheva    3 Ma.ka. bahuvidhā
@4 saṃ.kha. 17/79/71           5 vi.pa. 8/339/315

---------------------------------------------------------------------------------------------
page129.
Evaṃ vutto rūpassa abhāvo vibhavagati nāma. Yo panassa bhedo, ayaṃ bhedagati
nāma. Vedanādīsupi eseva nayo. Kevalaṃ hettha upari yāva bhavaggā tesaṃ
sañjātigati, salakkhaṇagatiyaṃ ca vedayitasañjānanaabhisaṅkharaṇavijānanavasena paccattalakkhaṇaṃ
veditabbaṃ.
    Tamhi tassa na hotīti yadetaṃ rūpādīsu ahanti vā mamanti vā asmīti
vā evaṃ niddiṭṭhaṃ diṭṭhitaṇhāmānagāhattayaṃ, tampi tassa khīṇāsavassa na hotīti
yathānusandhināva suttāgataṃ. 1- Tena vuttaṃ mahāaṭṭhakathāyaṃ:-
            "ādimhi sīlaṃ kathitaṃ      majjhe samādhibhāvanā
             pariyosāne ca nibbānaṃ  esā vīṇūpamā kathā"ti. 2-
                      10. Chappāṇakopamasuttavaṇṇanā
    [247] Dasame arugattoti vaṇasarīro. Tesaṃyeva arūnaṃ pakkattā pakkagatto.
Saravananti kaṇḍavaṇaṃ. 3- Evameva khoti arugatto puriso viya dussīlapuggalo
veditabbo. Tassa kusakaṇṭakehi viddhassa sarapattehi ca asidhārūpamehi vilikhitagattassa
bhiyyoso mattāya dukkhadomanassaṃ viya tattha tattha sabrahmacārīhi "ayaṃ
so imesañca imesañca kammānaṃ kārako"ti vuccamānassa uppajjanadukkhaṃ
veditabbaṃ.
    Labhati vattāranti labhati codakaṃ. Evaṃkārīti evarūpānaṃ vejjakammadūtakammādīnaṃ
kārako. Evaṃsamācāroti vidhavā gocarādivasena evarūpo gocaro.
Asucigāmakaṇṭakoti asuddhaṭṭhena asuci, gāmavāsīnaṃ vijjhanaṭṭhena kaṇṭakoti
gāmakaṇṭako.
@Footnote: 1 Sī.,ka. yathānusandhi nāma suttaṃ     2 Sī.,ka. katāti   3 Sī. kaṇṭakavanaṃ

---------------------------------------------------------------------------------------------
page130.
    Pakkhinti hatthisoṇḍikasakuṇaṃ. Ossajjeyyāti vissajjeyya. Āviñcheyyunti
ākaḍḍheyyuṃ. Pavekkhāmīti pavisissāmi. Ākāsaṃ ḍessāmīti ākāsaṃ uppatissāmi.
    Etesu pana ahi "bhogehi maṇḍalaṃ bandhitvā supissāmī"ti vammikaṃ
pavisitukāmo hoti. Suṃsumāro "dūre bilaṃ pavisitvā nipajjissāmī"ti udakaṃ
pavisitukāmo hoti. Pakkhī "ajaṭākāse sukhaṃ vicarissāmī"ti ākāsaṃ ḍetukāmo
hoti. Kukkuro "uddhanaṭṭhāne chārikaṃ byūhitvā 1- usumaṃ gaṇhanto
nipajjissāmī"ti gāmaṃ pavisitukāmo hoti. Siṅgālo "manussamaṃsaṃ khāditvā piṭṭhiṃ
pasāretvā sayissāmī"ti āmakasusānaṃ pavisitukāmo hoti.  makkaṭo "ucce rukkhe
abhiruhitvā disādisaṃ pakkhandissāmī"ti pavanaṃ pavisitukāmo hoti.
    Anuvidhāyeyyunti anugaccheyyuṃ, anuvidhiyeyyuntipi pāṭho, anuvidhānaṃ
āpajjeyyunti attho. Yattha so yāti, tattheva gaccheyyunti vuttaṃ hoti.
Evamevāti ettha cha pāṇakā viya cha āyatanāni daṭṭhabbāni, daḷharajju viya
taṇhā, majjhe gaṇṭhi 2- viya avijjā. Yasmiṃ yasmiṃ dvāre ārammaṇaṃ balavaṃ
hoti, taṃ taṃ āyatanaṃ tasmiṃ tasmiṃ ārammaṇe āviñchati.
    Imaṃ pana upamaṃ bhagavā sarikkhakena vā āhareyya āyatanānaṃ vā
nānattadassanavasena. Tattha sarikkhakena tāva visuṃ appanākiccaṃ natthi, pāḷiyaṃyeva
appitā. Āyatanānaṃ nānattadassanena pana ayaṃ appanā:- ahi nāmesa bahi
sittasammaṭṭhe ṭhāne nābhiramati, saṅkāraṭṭhānatiṇapaṇṇagahanavammikāniyeva pana
pavisitvā nipannakāle abhiramati, ekaggataṃ āpajjati. Evameva cakkhupetaṃ
visamajjhāsayaṃ, maṭṭhāsu suvaṇṇabhittiādīsu nābhiramati, oloketumpi na icchati,
rūpacittapupphalatādivicittesuyeva pana abhiramati. Tādisesupi ṭhānesu cakkhumhi
appahonte mukhampi vivaritvā oloketukāmo hoti.
@Footnote: 1 Sī. viyūhitvā            2 Sī.,ka. tanti

---------------------------------------------------------------------------------------------
page131.
    Suṃsumāropi bahi nikkhanto gahetabbaṃ na passati, akkhiṃ nimmiletvā
vicarati. Yadā pana byāmasatamattaṃ udakaṃ ogāhitvā bilaṃ pavisitvā nipanno
hoti, tadā tassa cittaṃ ekaggaṃ hoti, sukhaṃ supati. Evameva sotaṃpetaṃ vilajjhāsayaṃ 1-
ākāsasannissitaṃ, kaṇṇachiddakūpakeyeva ajjhāsayaṃ karoti, kaṇṇacchiddākāsoyeva
tassa saddasavane paccayo hoti. Ajaṭākāsopi vaṭṭatiyeva. Antoleṇasmiṃ hi
sajjhāye kayiramāne na leṇacchadanaṃ bhinditvā saddova bahi nikkhamati,
dvāravātapānachiddehi pana nikkhamitvā dhātuparamparā ghaṭṭento āgantvā
sotappasādaṃ ghaṭeti. Atha tasmiṃ kāle "asukaṃ nāma sajjhāyatī"ti leṇapiṭṭhe
nisinnā jānanti.
    Evaṃ sante sampattagocaratā hoti, kiṃ panetaṃ sampattagocaranti? āma
Sampattagocaraṃ. Yadi evaṃ dūre bheriādīsu vajjamānesu "dūre saddo"ti jānanaṃ
na bhaveyyāti no na bhavati. Sotappasādasmiṃ hi saṅghaṭṭite "dūre saddo,
āsanne saddo, paratīre orimatīre"ti tathā tathā jānanākāro hoti, dhammatā
esāti. Kiṃ etāya dhammatāya, yato yato chiddaṃ, tato tato savanaṃ hoti
candimasūriyādīnaṃ dassanaṃ viyāti asampattagocaramevetaṃ.
    Pakkhīpi rukkhe vā bhūmiyaṃ vā na ramati. Yadā pana ekaṃ vā dve
vā leṇḍupāte atikkamma ajaṭākāsaṃ pakkhando hoti, tadā ekaggacittataṃ
āpajjati. Evameva ghānampi ākāsajjhāsayaṃ vātūpanissayagandhagocaraṃ. Tathāhi gāvo
navavuṭṭhe deve bhūmiṃ ghāyitvā ghāyitvā ākāsābhimukhā hutvā vātaṃ ākaḍḍhanti.
Aṅgulīhi gandhapiṇḍaṃ gahetvāpi ca upasiṅghanakāle vātaṃ anākaḍḍhento neva
tassa gandhaṃ jānāti.
    Kukkuropi bahi caranto khemaṭṭhānaṃ na passati, leḍḍudaṇḍādīhi
   upadduto hoti. Antogāmaṃ pavisitvā uddhanaṭṭhāne chārikaṃ byūhitvā nipannassa
@Footnote: 1 Sī. visamajjhāsayaṃ

---------------------------------------------------------------------------------------------
page132.
Panassa phāsu hoti. Evameva jivhāpi gāmajjhāsayā āposannissitā rasārammaṇā.
Tathāhi tiyāmarattiṃ samaṇadhammaṃ katvāpi pātova pattacīvaraṃ ādāya gāmaṃ pavisitabbaṃ
hoti. Sukkhakhādanīyassa ca na sakkā kheḷena atemitassa rasaṃ jānituṃ.
    Siṅgālo bahi caranto ratiṃ na vindati, āmakasusāne manussamaṃsaṃ khāditvā
nipannasseva panassa phāsu hoti. Evameva kāyopi upādinnakajjhāsayo
paṭhavīsannissitaphoṭṭhabbārammaṇo. Tathāhi aññaṃ upādinnakaṃ alabhamānā sattā
attanova hatthatale sīsaṃ katvā nipajjanti. Ajjhattikabāhirā cassa paṭhavī
ārammaṇaggahaṇe paccayo hoti. Suatthatassāpi 1- hi sayanassa heṭṭhāṭhitānampi
vā phalakānaṃ 2- na sakkā anisīdantena vā anupiḷantena vā 3- thaddhamudubhāvo
jānitunti ajjhattikabāhirā paṭhavī etassa phoṭṭhabbajānane paccayo hoti.
    Makkaṭopi bhūmiyaṃ vicaranto nābhiramati, hatthasattubbedhaṃ panassa rukkhaṃ
āruyha viṭapapiṭṭhe nisīditvā disāvidisā olokentasseva phāsuko hoti.
Evameva manopi nānajjhāsayo bhavaṅgapaccayo, diṭṭhapubbepi nānārammaṇe
ajjhāsayaṃ karotiyeva, mūlabhavaṅgaṃ panassa paccayo hotīti ayamettha saṅkhepo,
vitthārena pana āyatanānaṃ nānattaṃ visuddhimagge āyatananiddese vuttameva.
    Taṃ cakkhu nāviñchatīti taṇhārajakānaṃ āyatanapāṇakānaṃ kāyagatāsatithambhe
bandhānaṃ nibbisevanabhāvaṃ āpannattā na ākaḍḍhatīti imasmiṃ sutte
pubbabhāgavipassanāva kathitā.
                       11. Yavakalāpisuttavaṇṇanā
    [248] Ekādasame yavakalāpīti lāyitvā ṭhapitayavapuñjo. Byābhaṅgihatthāti
kājahatthā. Chahi byāgaṅgīhi haneyyunti chahi puthulakājadaṇḍakehi potheyyuṃ.
@Footnote: 1 cha.Ma. susanthatassāpi   2 Sī. heṭṭhā ṭhitānampi vā, Ma. hatthe ṭhitānampi vā phalānaṃ
@3 Sī. anupapiḷantena

---------------------------------------------------------------------------------------------
page133.
Sattamoti tesu chasu janesu yave lāyitvā 1- pasibbake pūretvā ādāya gatesu
añño sattamo āgaccheyya. Suhatatarā assāti yaṃ tattha avasiṭṭhaṃ atthi
bhusapalāsamattampi, tassa gahaṇatthaṃ suṭṭhutaraṃ hatā.
    Evameva khoti ettha catumahāpatho viya cha āyatanāni daṭṭhabbāni,
catumahāpathe nikkhittayavakalāpi viya satto, cha byābhaṅgiyo viya iṭṭhāniṭṭhamajjhattavasena
aṭṭhārasa ārammaṇāni, sattamā byābhaṅgī viya bhavapatthanā kilesā.
Yathā catumahāpathe ṭhapitā yavakathāpi chahi byābhaṅgīhi haññati, evameva sattā
aṭṭhārasahi ārammaṇadaṇḍakehi chasu āyatanesu haññanti. Yathā sattamena
suhatatarā honati, evaṃ sattā bhavapatthanakilesehi suhatatarā honti bhavamūlakaṃ
dukkhaṃ anubhavamānā.
    Idāni nesaṃ taṃ bhavapatthanakilesaṃ dassetuṃ bhūtapubbaṃ bhikkhavetiādimāha.
Tatrāti sudhammāyaṃ bhummaṃ, sudhammāya devasabhāya dvāreti attho. 2- Dhammikā kho
devāti dhammikā ete devā nāma, yehi mādisaṃ asurādhipatiṃ gahetvā mayhaṃ
bhedanamattampi na katanti sandhāya vadati. Adhammikā devāti adhammikā ete devā
nāma, ye mādisaṃ asurādhipatiṃ navagūthasūkaraṃ viya kaṇṭhapañcamehi bandhanehi bandhitvā
nisīdāpenti. Evaṃ sukhumaṃ kho bhikkhave vepacittibandhananti taṃ kira padumanāḷasuttaṃ
viya makkaṭajālasuttaṃ viya ca sukhumaṃ hoti, chettuṃ pana neva vāsiyā na pharasunā
sakkā. Yasmā pana citteneva sañjāti, 3- cittena muccati, tasmā
"vepacittibandhanan"ti vuttaṃ.
    Tato sukhumataraṃ mārabandhananti kilesabandhanaṃ panetaṃ tatopi sukhumataraṃ, neva
cakkhussa āpāthaṃ gacchati, na iriyāpathaṃ nivāreti. Tena hi baddhā sattā paṭhavitalepi
@Footnote: 1 cha.Ma. pothetvā
@2 Sī. tatra sudhammaṃ devasabhanti bhummaṃ         3 cha.Ma. bajjhati

---------------------------------------------------------------------------------------------
page134.
Ākāsepi yojanasatampi yojanasahassampi gacchantipi āgacchantipi. Chijjamānaṃ panetaṃ
ñāṇeneva chijjati na aññenāti "ñāṇamokkhaṃ bandhanan"tipi vuccati.
    Maññamānoti taṇhādiṭṭhimānānaṃ vasena khandhe maññanto. Baddho
mārassāti mārabandhanena baddho. Karaṇatthe vā etaṃ sāmivacanaṃ, kilesamārena
baddhoti attho. Mutto pāpimatoti mārassa bandhanena mutto. Karaṇattheyeva vā
idaṃ sāmivacanaṃ, pāpimatā kilesabandhanena muttoti attho.
    Asmīti padena taṇhāmaññitaṃ vuttaṃ. Ayamahamasmīti diṭṭhimaññitaṃ. Bhavissantīti
sassatavasena diṭṭhimaññitameva. Na bhavissantīti ucchedavasena. Rūpītiādīni sassatavasena
pabhedadīpanāni. Tasmāti yasmā maññitaṃ ābādhaṃ antodosanikantanavasena
rogo ceva gaṇḍo ca sallaṃ ca, tasmā. Iñjitantiādīni yasmā imehi kilesehi
sattā iñjanti ceva phandanti ca papañcitā ca honti samaggākāraṃ pattā,
tasmā tesaṃ ākāradassanatthaṃ vuttāni.
    Mānagatavāre pana mānassa gataṃ mānagataṃ, mānapavattīti attho. Mānoyeva
gataṃ gūthagataṃ muttagataṃ viya. Tattha asmīti idaṃ taṇhāya sampayuttamānavasena vuttaṃ.
Ayamadamasmīti diṭṭhivasena. Nanu ca diṭṭhisampayutto nāma māno natthīti? āma
Natthi, mānassa pana appahīnattā diṭṭhi nāma hoti. Mānamūlakaṃ diṭṭhiṃ sandhāyetaṃ
vuttaṃ. Sesaṃ sabbattha uttānamevāti.
                        Āsīvisavaggo samatto.
                         Catuttho paṇṇāsako.
                     Saḷāyatanasaṃyuttavaṇṇanā niṭṭhitā.
                       -------------------

---------------------------------------------------------------------------------------------
page135.
                          2. Vedanāsaṃyutta
                           1. Sagāthāvagga
                         1. Samādhisuttavaṇṇanā
    [249] Vedanāsaṃyutte sagāthāvaggassa paṭhame samāhitoti upacārena vā
appanāya vā samāhito. Vedanā ca pajānātīti vedanā dukkhasaccavasena pajānāti.
Vedanānañca sambhavanti tāsaṃyeva sambhavaṃ samudayasaccavasena pajānāti. Yattha cetāti
yatthetā vedanā nirujjhanti, taṃ nibbānaṃ nirodhasaccavasena pajānāti. Khayagāminanti
tāsaṃyeva vedanānaṃ khayagāminaṃ maggaṃ maggasaccavasena pajānāti. Nicchāto parinibbutoti
nittaṇho hutvā kilesaparinibbānena parinibbuto. Evamettha sutte sammasanacārikā
vedanā kathitā. Gāthāsu dvīhi padehi samathavipassanā kathitā, sesehi catusaccaṃ
kathitaṃ. Evamettha sabbasaṅgāhiko catubhūmakadhammaparicchedo vutto.
                          2. Sukhasuttavaṇṇanā
    [250] Dutiye adukkhamasukhaṃ sahāti adukkhamasukhañca sukhadukkhehi saha.
Ajjhattañca bahiddhā cāti attano ca parassa ca. Mosadhammanti nassanasabhāvaṃ.
Palokinanti palujjanakaṃ bhijjanabhāvaṃ. Phussa phussa vayaṃ phussanti 1- ñāṇena phusitvā
samphassanto. 2- Evaṃ tattha virajjatīti evaṃ tāsu vedanāsu virajjati. Idhāpi
sutte sammasanacāravedanā kathitā, gāthāsu ñāṇaphusanaṃ.
                         3. Pahānasuttavaṇṇanā
    [251] Tatiye acchecchi taṇhanti sabbampi taṇhaṃ chindi samucchindi.
Vivattayi saññojananti dasavidhampi saṃyojanaṃ parivattayi nimmūlamakāsi. Sammāti hetunā
@Footnote: 1 cha. passanti        2 Ma. phusanto, cha. passanto

---------------------------------------------------------------------------------------------
page136.
Kāraṇena. Mānābhisamayāti mānassa dassanābhisamayā pahānābhisamayā ca. Arahattamaggo
hi kiccavasena mānaṃ passati, ayamassa dassanābhisamayo. Tena diṭṭho pana
so tāvadeva pahīyati diṭṭhavasena diṭṭhi sattānaṃ jīvitaṃ viya, ayamassa pahānābhisamayo.
    Antamakāsi dukkhassāti evaṃ arahattamaggena mānassa diṭṭhattā ca pahīnattā
ca ye ime "kāyabandhanassa anto jīrati 1- haritantaṃ vā"ti 2- evaṃ
vuttaantimamariyādanto ca, "antamidaṃ bhikkhave jīvitānan"ti 3- evaṃ vuttalāmakanto
ca, "sakkāyo eko anto"ti 4- evaṃ vuttakoṭṭhāsanto ca, "esevanto dukkhassa
sabbapaccayasaṅkhayā"ti 5- evaṃ vuttakoṭanto 6- cāti cattāro antā, tesu sabbasseva
vaṭṭadukkhassa aduṃ catutthakoṭisaṅkhātaṃ antamakāsi, paricchedaṃ paricchetumakāsi, 7-
antimasamussayamattāvasesaṃ dukkhamakāsīti vuttaṃ hoti. Sampajaññaṃ na riñcatīti
sampajaññaṃ na jahati. Saṅkhayaṃ nūpetīti ratto duṭṭho muḷhoti paññattiṃ
na upeti, taṃ paññattaṃ pahāya mahākhīṇāsavo nāma hotīti attho. Imasmiṃ sutte
sārammaṇānusayo kathito.
                        4. Pātālasuttavaṇṇanā
   [252] Catutthe pātāloti pātassa alaṃ pariyatto, natthi ettha patiṭṭhāti
pātālo. Asantaṃ asaṃvijjanānanti 8- asambhūtattaṃ apaññāyamānattaṃ. Evaṃ vācaṃ
bhāsatīti atthi mahāsamudde pātāloti evaṃ vācaṃ. So hi yaṃ taṃ balavā mukhaṃ
mahāsamuddassa udakaṃ vegena pakkhanditvā cakkavāḷaṃ vā sineruṃ vā āhacca
@Footnote: 1 vi. cūḷa. 7/278/43              2 Ma.mū. 12/304/266
@3 khu.iti. 25/91/309. saṃ.kha. 17/80/75.
@4 aṅ.chakka 22/332/448 (syā) khu.cūḷa. 30/112/38 (syā)
@5 saṃ.sa. 16/51/82. saṃ.saḷā. 18/84/53 (syā) khu.u. 25/71/212.
@6 Sī. vuttakoṇanto. ka. vuttakoṭṭhāsato   7 cha. parivaṭumaṃ   8 cha. avijjamānanti

---------------------------------------------------------------------------------------------
page137.
Yojanadviyojanadasayojanappamāṇampi uggantvā puna mahāsamudde patati, yassa
patitaṭṭhāne mahānarakapapāto viya hoti, yaṃ loke balavā mukhanti vuccati, taṃ
sandhāya evaṃ vadati.
    Yasmā pana tattha tathārūpānaṃ macchakacchapadevadānavānaṃ patiṭṭhāpi hoti
sukhanivāsopi, tasmā asantaṃ avijjamānaṃ taṃ taṃ vācaṃ bhāsati nāma. Yasmā pana
sabbaputhujjanā sārīrikāya dukkhavedanāya patiṭṭhātuṃ na sakkonti, tasmā pātassa
alanti atthena ayameva pātāloti dassento sārīrikānaṃ kho etaṃ bhikkhavetiādimāha.
    Pātāle na paccuṭṭhāsīti pātālasmiṃ na patiṭṭhāsi. Gādhanti patiṭṭhaṃ.
Akkandatīti anibaddhaṃ vilāpaṃ lapanto kandati. Dubbaloti dubbalañāṇo.
Appathāmakoti ñāṇathāmassa paritattāya parittathāmako. Imasmiṃ sutte ariyasāvako
sotāpanno, sotāpanno hi ettha dhuraṃ, balavavipassako pana tikkhabuddhi uppannaṃ
vedanaṃ ananuvattitvā patiṭṭhātuṃ samattho yogāvacaropi vaṭṭati.
                        5. Daṭṭhabbasuttavaṇṇanā
    [253] Pañcame dukkhato daṭṭhabbāti vipariṇāmanavasena dukkhato daṭṭhabbā.
Sallatoti dukkhā pana vinivijjhanaṭṭhena sallāti daṭṭhabbā. Aniccatoti adukkhamasukhā
hutvā abhāvākārena aniccato daṭṭhabbā. Addāti addasa. Santanti santasabhāvaṃ.
                         6. Sallasuttavaṇṇanā
    [254] Chaṭṭhe tatrāti tesu dvīsu janesu. Anuvedhaṃ vijjheyyāti
tasseva vaṇamukhassa aṅgurantare vā dvaṅgulantare vā āsannappadese
anugatavedhaṃ. Evaṃ viddhassa hi sā anuvedhā vedanā paṭhamavedanāya balavatarā hoti,

---------------------------------------------------------------------------------------------
page138.
Pacchā uppajjamānā domanassavedanāpi evameva purimavedanā balavatarā hoti.
Dukkhāya vedanāya nissaraṇanti dukkhāya vedanāya hi samādhimaggaphalāni nissaraṇaṃ,
taṃ so na jānāti, kāmasukhameva nissaraṇanti jānāti. Tāsaṃ vedanānanti tāsaṃ
sukhadukkhavedanānaṃ. Saññutto naṃ vedayatīti kilesehi sampayuttova hutvā taṃ vedanaṃ
vedayati, na vippayutto. Saññutto dukkhasmāti karaṇatthe nissakkaṃ, dukkhena
sampayuttoti attho. Saṅkhātadhammassāti viditadhammassa tulitadhammassa. Bahussutassāti
pariyattibahussutassa paṭivedhabahussutassa ca. Sammā pajānāti bhavassa pāragūti
bhavassa pāraṃ nibbānaṃ gato tadeva nibbānaṃ sammā pajānāti. Imasmimpi sutte
ārammaṇānusayova kathito. Ariyasāvakesu ca khīṇāsavo ettha dhuraṃ, anāgāmīpi
vaṭṭatīti vadanti.
                       7. Paṭhamagelaññasuttavaṇṇanā
    [255] Sattame yena gilānasālā tenupasaṅkamīti "sadevake loke
aggapuggalo tathāgatopi gilānupaṭṭhānaṃ gacchati, upaṭṭhātabbayuttakā nāma gilānāti
bhikkhū saddahitvā okappetvā gilāne upaṭṭhātabbe maññissantī"ti ca "ye
tattha kammaṭṭhānasappāyā, tesaṃ kammaṭṭhānaṃ kathessāmī"ti ca cintetvā upasaṅkami.
Kāye kāyānupassītiādīsu yaṃ vattabbaṃ, taṃ parato vakkhāmi. 1- Aniccānupassīti
aniccataṃ anupassanto. Vayānupassīti vayaṃ anupassanto. Virāgānupassīti virāgaṃ
anupassanto. Nirodhānupassīti nirodhaṃ anupassanto. Paṭinissaggānupassīti
paṭinissaggaṃ anupassanto.
    Ettāvatā kiṃ dassitaṃ hoti? imassa bhikkhussa āgamanīyapaṭipadā,
Satipaṭṭhānāpi hi pubbabhāgāyeva, sampajaññepi aniccānupassanā vayānupassanā
@Footnote: 1 cha.Ma. vakkhāma

---------------------------------------------------------------------------------------------
page139.
Virāgānupassanāti ca imāpi tisso anupassanā pubbabhāgāyeva. Nirodhānupassanāpi
paṭinissaggānupassanāpi imā dve missakā. Ettāvatā imassa bhikkhuno
bhāvanākālo dassitoti. Sesaṃ vuttanayameva.
                     8-9. Dutiyagelaññasuttādivaṇṇanā
    [256-257] Aṭṭhame imameva phassaṃ paṭiccāti vutte bujjhanakānaṃ
ajjhāsayena vuttaṃ, atthato panetaṃ nānākāraṇaṃ. 1- Kāyova hi ettha phassoti
vutto. Navamaṃ uttānameva.
                       10. Phassamūlakasuttavaṇṇanā
    [258] Dasame sukhavedaniyanti sukhavedanāya paccayabhūtaṃ. Sesesupi eseva
nayo. Anupadavaṇṇanā panettha heṭṭhā vitthāritāva. Imasmiṃ suttadvaye
sammasanacāravedanāva kathitā.
                         Sagāthāvaggo paṭhamo.
                          -------------
                           2. Rahogatavagga
                        1. Rahogatasuttavaṇṇanā
    [259] Rahogatavaggassa paṭhame yaṅkiñci vedayitaṃ, taṃ dukkhasminti
yaṅkiñci vedayitaṃ, taṃ sabbaṃ dukkhanti attho. Saṅkhārānaṃyeva aniccatantiādīsu
yā esā saṅkhārānaṃ aniccatā khayadhammatā vayadhammatā vipariṇāmadhammatā, etaṃ
sandhāya yaṅkiñci vedayitaṃ, taṃ dukkhanti mayā bhāsitanti dīpeti. Yā hi
@Footnote: 1 cha.Ma. ninnānākaraṇaṃ

---------------------------------------------------------------------------------------------
page140.
Saṅkhārānaṃ aniccatā, vedanānampi sā aniccatāva. Aniccatā ca nāmesā maraṇaṃ,
maraṇato uttariṃ dukkhaṃ nāma natthīti iminā adhippāyena sabbavedanā dukkhāti
vuttā. Athakho pana bhikkhu mayāti idaṃ na kevalaṃ ahaṃ vedanānaṃyeva nirodhaṃ
paññāpemi, imesampi dhammānaṃ nirodhaṃ paññāpemīti dassanatthaṃ āraddhaṃ.
Vūpasamo ca passaddhiyo ca evarūpāya desanāya bujjhanakānaṃ ajjhāsayena vuttā.
Saññāvedayitanirodhaggahaṇena cettha cattāro āruppā gahitāva hontīti veditabbā.
                     2-3. Paṭhamaākāsasuttādivaṇṇanā
    [260-261] Dutiye puthū vāyanti mālutāti bahū vātā vāyanti. Sesaṃ
uttānatthamevāti. Tatiyaṃ vinā gāthāhi bujjhantānaṃ ajjhāsayena vuttaṃ.
                         4. Agārasuttavaṇṇanā
    [262] Catutthe puratthimāti puratthimāya. Evaṃ sabbattha. Sāmisāpi sukhā
vedanātiādīsu sāmisā sukhā nāma kāmāmisapaṭisaṃyuttā vedanā, nirāmisā sukhā
nāma paṭhamajjhānādivasena vipassanāvasena ca anussativasena ca uppannavedanā.
Sāmisā dukkhā nāma kāmāmiseneva sāmisā vedanā, nirāmisā dukkhā nāma anuttaresu
vimokkhesu pihaṃ upaṭṭhāpayato pihapaccayā uppannadomanassavedanā. Sāmisā
adukkhamasukhā nāma kāmāmiseneva sāmisā vedanā, nirāmisā adukkhamasukhā nāma
catutthajjhānavasena uppannā adukkhamasukhā vedanā.
                     5-8. Paṭhamaānandasuttādivaṇṇanā
    [263-266] Pañcamādīni cattāri heṭṭhā kathitanayāneva. Purimāni
panettha dve paripuṇṇapassaddhikāni, pacchimāni upaḍḍhapassaddhikāni. Desanāya
bujjhanakānaṃ ajjhāsayena vuttāni.

---------------------------------------------------------------------------------------------
page141.
                     9-10. Pañcakaṅgasuttādivaṇṇanā
    [267-268] Navame pañcakaṅgo ṭhapatīti pañcaṅgoti tassa nāmaṃ,
vāsipharasunikhādanadaṇḍamuggarakāḷasuttanāḷisaṅkhātehi vā pañcahi aṅgehi
samannāgatattā so pañcakaṅgoti paññāto. Ṭhapatīti vadḍhakī jeṭṭhako. Udāyītī
paṇḍitaudāyitthero. Pariyāyanti kāraṇaṃ. Dvepānandāti dvepi ānanda.
Pariyāyenāti kāraṇena. Ettha ca kāyikacetasikavasena dve veditabbā, sukhādivasena
tissopi, indriyādikā pañca, dvāravasena cakkhusamphassajādikā cha, upavicāravasena
"cakkhunā rūpaṃ disvā somanassaṭṭhāniyaṃ rūpaṃ upavicaratī"tiādikā aṭṭhārasa,
cha gehasitāni somanassāni, cha nekkhammasitāni, cha gehasitāni domanassāni,
cha nekkhammasitāni, cha gehasitā upekkhā, cha nekkhammasitāti evaṃ chattiṃsa.
Atīte chattiṃsa, anāgate chattiṃsa, paccuppanne chattiṃsāti evaṃ aṭṭhasataṃ vedanā
veditabbā.
    Pañcime ānanda kāmaguṇāti ayaṃ pāṭiyekko anusandhi. Na kevalañhi
dve ādiṃ katvā vedanā bhagavatā paññattā, pariyāyena ekāpi vedanā
kathitā, taṃ dassento pañcakaṅgathapativādaṃ upatthambhetuṃ imaṃ desanaṃ ārabhi.
Abhikkantataranti sundarataraṃ. Paṇītataranti atappakataraṃ. 1- Ettha ca catutthajjhānato
paṭṭhāya adukkhamasukhā vādanā, sāpi santaṭṭhena paṇītaṭṭhena ca sukhanti vuttā.
Nirodho avedayitasukhavasena sukhaṃ nāma jāto. Pañcakāmaguṇavasena hi
aṭṭhasamāpattivasena ca uppannaṃ vedayitaṃ sukhaṃ nāma, nirodho avedayitasukhaṃ nāma. Iti
vedayitasukhaṃ vā hotu avedayitasukhaṃ vā, niddukkhabhāvasaṅkhātena sukhaṭṭhena
ekantasukhameva jātaṃ.
@Footnote: 1 ka. ātippatataraṃ

---------------------------------------------------------------------------------------------
page142.
    Yattha yatthāti yasmiṃ yasmiṃ ṭhāne. Sukhaṃ upalabbhatīti vedayitaṃ sukhaṃ vā
upalabbhati. Avedayitaṃ sukhaṃ vā upalabbhati. Taṃ taṃ tathāgato sukhasmiṃ paññapeti,
taṃ sabbaṃ tathāgato niddukkhabhāvaṃ sukhasmiṃyeva paññapetīti idha bhagavā nirodhasamāpattisīsaṃ
katvā neyyapuggalassa vasena arahattanikūṭeneva desanaṃ niṭṭhāpesi.
Dasamaṃ uttānatthamevāti.
                         Rahogatavaggo dutiyo.
                          -------------
                        3. Aṭṭhasatapariyāyavagga
                         1. Sīvakasuttavaṇṇanā
    [269] Tatiyavaggassa paṭhame moḷiyasīvakoti sīvakoti tassa nāmaṃ. Cūḷā
panassa atthi, tasmā moḷiyasīvakoti vuccati. Paribbājakoti channaparibbājako.
Pittasamuṭṭhānānīti pittapaccayāni. Vedayitānīti vedanā. Tattha pittapaccayā tisso
vedanā uppajjanti, kathaṃ? ekacco hi "pittaṃ me kuppitaṃ, dujjānaṃ kho pana
jīvitan"ti dānaṃ deti, sīlaṃ samādiyati, uposathakammaṃ karoti, evamassa kusalavedanā
uppajjati, ekacco "pittabhesajjaṃ karissāmī"ti pāṇaṃ hanati, adinnaṃ ādiyati,
musā bhaṇati, dasa dussīlayakammāni karoti, evamassa akusalavedanā uppajjati.
Ekacco "ettakenapi me bhesajjakaraṇena pittaṃ na vūpasammati, alaṃ yaṃ hotu, 1-
taṃ hotū"ti majjhato kāyikavedanaṃ adhivāsento nipajjati, evamessa abyākatavedanāva
uppajjati.
    Sāmampi kho etanti taṃ taṃ pittavikāraṃ disvā attanāpi etaṃ veditabbaṃ.
Saccasammatanti bhūtaṃ sammataṃ. Lokopi hissa sarīre sabalavaṇṇatādipittavikāraṃ
@Footnote: 1 cha.Ma. hoti

---------------------------------------------------------------------------------------------
page143.
Disvā "pittamassa kuppitan"ti jānāti. Tasmāti yasmā sāmañca viditaṃ lokassa
ca saccasammataṃ adhidhāvanti, tasmā. Semhasamuṭṭhānādīsupi eseva nayo. Ettha
pana sannipātikānīti tiṇṇampi pittādīnaṃ kopena samuṭṭhitāni. Utupariṇāmajānīti
visabhāgaututo jātāni. Jaṅgaladesavāsīnaṃ hi anuppadese 1- vasantānaṃ visabhāgo
utu uppajjati, anupadesanañca jaṅgaladeseti evaṃ malayasamuddatīrādivasenāpi
utu visabhāgatā uppajjatiyeva. Tato jātāti utupariṇāmajātāni.
    Visamaparihārajānīti mahābhāravahanasudhākoṭṭanādito vā avelāya carantassa
sappaḍaṃsanakuppapātādito vā visamaparihārato jātāni. Opakkamikānīti "ayaṃ
coro vā pāradāriko vāti gahetvā jannukakapparamuggarādīhi nippothanaupakkamaṃ
paccayaṃ katvā uppannāni. Etaṃ bahi upakkamaṃ labhitvā koci vuttanayeneva
kusalaṃ karoti, koci akusalaṃ, koci adhivāsento nipajjati. Kammavipākajānīti
kevalaṃ kammavipākatova jātāni. Tesupi hi uppannesu vuttanayeneva koci kusalaṃ
karoti, koci akusalaṃ, koci adhivāsento nipajjati. Evaṃ sabbavāresu tividhāva
vedanā honti.
    Tattha purimehi sattahi kāraṇehi uppannā sārīrikā vedanā sakkā
paṭibāhituṃ, kammavipākajānaṃ pana sabbabhesajjānipi sabbaparittānipi nālaṃ
paṭighātāya. Imasmiṃ sutte lokavohāro nāma kathitoti.
                      2-10. Aṭṭhasatasuttādivaṇṇanā
    [270-278] Dutiye aṭṭhasatapariyāyanti aṭṭhasatassa kāraṇabhūtaṃ. Dhammapariyāyanti
dhammakāraṇaṃ. Kāyikā ca cetasikā cāti ettha kāyikā kāmāvacareyeva
@Footnote: 1 Sī. ānuppadese, cha.Ma. anupadese

---------------------------------------------------------------------------------------------
page144.
Labbhanti, cetasikā catubhūmikāpi. Sukhātiādīsu sukhā vedanā arūpāvacare natthi,
sesāsu tīsu bhūmīsu labbhanti, dukkhā kāmāvacarāva, itarā catubhūmikā. Pañcake
sukhindriyadukkhindriyadomanassindriyāni kāmāvacarāneva, somanassindriyaṃ
tebhūmakaṃ, upekkhindriyaṃ catubhūmakaṃ. Chakke pañcasu dvāresu vedanā kāmāvacarāva,
manodvāre catubhūmikā, aṭṭhārasake chasu iṭṭhārammaṇesu somanassena saha upavicarantīti
somanassūpavicāRā. Sesadvayepi eseva nayo. Iti ayaṃ desanā vicāravasena
āgatā, taṃsampayuttānaṃ pana somanassādīnaṃ vasena idha aṭṭhārasa vedanā
veditabbā.
    Cha gehasitāni somanassānītiādīsu "cakkhuviññeyyānaṃ rūpānaṃ iṭṭhānaṃ
kantānaṃ manāpānaṃ manoramānaṃ lokāmisapaṭisaṃyuttānaṃ paṭilābhaṃ vā paṭilābhato
samanupassato pubbe vā paṭiladdhapubbaṃ atītaṃ niruddhaṃ vipariṇataṃ samanussarato
uppajjati somanassaṃ. Yaṃ evarūpaṃ somanassaṃ, idaṃ vuccati gehasitaṃ somanassan"ti
evaṃ chasu dvāresu vuttakāmaguṇanissitāni somanassāni cha gehasitasomanassāni
nāma.
    "rūpānaṃ tveva aniccataṃ viditvā vipariṇāmavirāganirodhaṃ `pubbe ceva rūpā
etarahi ca, sabbe te rūpā aniccā dukkhā vipariṇāmadhammā'ti evametaṃ
yathābhūtaṃ sammappaññāya passato uppajjati somanassaṃ. Yaṃ evarūpaṃ somanassaṃ,
idaṃ vuccati nekkhammasitaṃ somanassan"ti 1- evaṃ chasu dvāresu iṭṭhārammaṇe
āpāthagate aniccatādivasena vipassanaṃ paṭṭhapetvā ussukkāpetuṃ sakkontassa
"ussukkitā me vipassanā"ti somanassajātassa uppannasomanassāni cha
nekkhammasitadomanassāni nāma.
@Footnote: 1 Ma.u. 14/306/280

---------------------------------------------------------------------------------------------
page145.
     "cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ
lokāmisapaṭisaṃyuttānaṃ appaṭilābhaṃ vā appaṭilābhato samanupassato pubbe vā
paṭiladdhapubbaṃ atītaṃ niruddhaṃ vipariṇataṃ samanussarato uppajjati domanassaṃ. Yaṃ
evarūpaṃ domanassaṃ, idaṃ vuccati gehassitaṃ domanassan"ti evaṃ chasu dvāresu
"iṭṭhārammaṇaṃ nānubhavissāmi nānubhavāmī"ti vitakkayato uppannāni
kāmaguṇanissitadomanassāni cha gehasitadomanassāni nāma.
    "rūpānaṃ tveva aniccataṃ viditvā vipariṇāmavirāganirodhaṃ `pubbe ceva rūpā
etarahi ca, sabbe te rūpā aniccā dukkhā vipariṇāmadhammā'ti evametaṃ yathābhūtaṃ
sammappaññāya disvā anuttaresu vimokkhesu pihaṃ upaṭṭhāpeti `kudāssu nāmāhaṃ
tadāyatanaṃ upasampajja viharissāmi, yadariyā etarahi āyatanaṃ upasampajja
viharantī'ti. Iti anuttaresu vimokkhesu pihaṃ upaṭṭhāpayato uppajjati pihapaccayā
domanassaṃ. Yaṃ evarūpaṃ domanassaṃ, idaṃ vuccati nekkhammasitaṃ domanassan"ti
evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu
pihaṃ upaṭṭhāpetvā tadadhigamāya aniccatādivasena vipassanaṃ paṭṭhapetvā
ussukkāpetuṃ asakkontassa "imampi pakkhaṃ imampi māsaṃ imampi saṃvaccharaṃ
vipassana ussukkāpetvā ariyabhūmiṃ pāpuṇituṃ nāsakkhin"ti anusocato uppannāni
domanassāni cha nekkhammasitadomanassāni nāma.
    "cakkhunā rūpaṃ disvā uppajjati upekkhā bālassa muḷhassa puthujjanassa
anodhijinassa avipākajinassa anādīnavadassāvino assutavato puthujjanassa. Yā
evarūpā upekkhā, rūpaṃ sā nātivattati, tasmā sā upekkhā gehasitāti
vuccatī"ti evaṃ chasu dvāresu iṭṭhārammaṇe āpāthagate guḷapiṇḍake nilīnamakkhikā
viya rūpādīni anativattamānā tattheva laggā hutvā uppannā kāmaguṇanissitā
upekkhā cha gehasitaupekkhā nāma.

---------------------------------------------------------------------------------------------
page146.
    "rūpānaṃ tveva aniccataṃ viditvā vipariṇāmavirāganirodhaṃ `pubbe ceva rūpā
etarahi ca, sabbe te rūpā aniccā dukkhā vipariṇāmadhammā'ti evametaṃ yathābhūtaṃ
sammappaññāya passato uppajjati upekkhā. Yā evarūpā upekkhā, rūpaṃ sā
ativattati, tasmā sā upekkhā nekkhammasitāti vuccatī"ti evaṃ chasu dvāresu
iṭṭhādiārammaṇe āpāthagate iṭṭhe arajjantassa aniṭṭhe adussantassa
asamapekkhaṇe amuyhantassa uppannā vipassanā ñāṇasampayuttā upekkhā
cha nekkhammasitaupekkhā nāma. Imasmiṃ sutte sabbasaṅgāhako catubhūmakadhammaparicchedo
kathito. Tatiyādīni uttānatthāneva.
                        11. Nirāmisasuttavaṇṇanā
    [279] Ekādasame sāmisāti kilesāmisena sāmisā. Nirāmisatarāti
nirāmisāyapi jhānapītiyā nirāmisatarāva. Nanu ca dvīsu jhānesu pītimahaggatāpi hoti
lokuttarāpi, paccavekkhaṇapīti lokiyāva, sā kasmā nirāmisatarā jātāti?
santapaṇītadhammapaccavekkhaṇavasena uppannattā. Yathā hi rājavallabho cūḷupaṭṭhāko
appaṭihārikaṃ yathāsukhaṃ rājakulaṃ pavisanto seṭṭhisenāpatiādayo pādena paharantopi
na gaṇeti. Kassā? rañño āsannaparicārakattā.  iti so tehi uttaritaro
hoti, evamayampi santapaṇītadhammapaccavekkhaṇavasena uppannattā lokuttarapītitopi
uttaritarāti veditabbā. Sesavāresupi eseva nayo.
    Vimokkhavāre pana rūpapaṭisaṃyutto vimokkho attano ārammaṇabhūtena
rūpāmisavaseneva sāmiso nāma, arūpapaṭisaṃyutto arūpāmisābhāvena 1- nirāmiso
nāmāti.
                      Vedanāsaṃyuttavaṇṇanā niṭṭhitā.
                         ---------------
@Footnote: 1 cha.Ma. rūpāmisābhāvena

---------------------------------------------------------------------------------------------
page147.
                          3. Mātugāmasaṃyutta
                         1. Paṭhamapeyyālavagga
                      1-2. Mātugāmasuttādivaṇṇanā
    [280-281] Mātugāmasaṃyuttassa paṭhame aṅgehīti aguṇaṅgehi. Na ca
rūpavāti rūpavipanno 1- virūpo duddasiko. Na ca bhogavāti na bhogasampanno
niddhano. Na ca sīlavāti sīlavipanno 2- dussīlo. Alaso cāti kantanapacanādīni
kammāni kātuṃ na sakkoti, kusīto ālasiyo nisinnaṭṭhāne nisinnopi,
tiṭṭhaṭṭhāne ṭhitopi niddāyati eva. Pajañcassa na labhatīti assa purisassa
kulavaṃsapatiṭṭhāpakaṃ puttaṃ na labhati, sukkapakkho vuttavipariyāyena veditabbo. Dutiyaṃ
paṭhame vuttanayeneva parivattetabbaṃ.
                      3.  Āveṇikadukkhasuttavaṇṇanā
    [282] Tatiye āveṇikānīti pāṭipuggalikāni purisehi asādhāraṇāni.
Pāricariyanti paricārikabhāvaṃ.
                      4.  Tīhidhammehisuttādivaṇṇanā
    [283-303]  Catutthe maccheramalapariyuṭṭhitenāti pubbaṇhasamayasmiṃ hi
mātugāmo khīradadhisaṅgo pana pacanādīni 3- kātuṃ āraddho puttakehipi yāciyamāno
kiñci dātuṃ na icchati. Tenetaṃ vuttaṃ "pubbaṇhasamayaṃ maccheramalapariyuṭṭhitena
cetasā"ti. Majjhantikasamaye pana mātugāmo kodhābhibhūtova hoti, antoghare
kalahaṃ alabhanto paṭivissakanagharampi gantvā kalahaṃ karoti, sāmikassa ca
@Footnote: 1 cha.Ma. na rūpavipanno   2 cha.Ma. na sīlasampanno   3 cha.Ma...... randhanapacanādīni

---------------------------------------------------------------------------------------------
page148.
Ṭhitanisinnaṭṭhānāni vilokento vicarati. Tena vuttaṃ "majjhantikasamayaṃ
issāpariyuṭṭhitena cetasā"ti. Sāyanhe panassā asaddhammapaṭisevanāya cittaṃ namati. Tena
vuttaṃ "sāyanhasamayaṃ kāmarāgapariyuṭṭhitena cetasā"ti. Pañcamādīni uttānatthāneva.
                         ---------------
                            3. Balavagga
                        1. Visāradasuttavaṇṇanā
    [304] Dasame rūpabalantiādīsu rūpasampatti rūpabalaṃ, bhogasampatti bhogabalaṃ,
ñātisampatti ñātibalaṃ, puttasampatti puttabalaṃ, sīlasampatti sīlabalaṃ.
Pañcasīladasalīlāni akhaṇḍāni katvā rakkhantassa hi sīlasampattiyeva sīlabalaṃ nāma hoti.
Imāni kho bhikkhave pañca balānīti imāni pañca upatthambhanaṭṭhena balāni
nāma vuccanti
                      2-10. Pasayhasuttādivaṇṇanā
    [305-313] Pasayhāti abhibhavitvā. Abhibhuyya vattatīti abhibhavati
ajjhottharati. Neva rūpabalaṃ tāyatīti neva rūpabalaṃ tāyituṃ rakkhituṃ sakkoti. Nāsenteva
naṃ, kulena vāsentīti "dussīlā sambhinnācārā atikkantamariyādā"ti gīvāyaṃ
gahetvā nīharanti, na tasmiṃ kule vāsenti. Vāsenteva naṃ kule, na nāsentīti
"kiṃ rūpena bhogādīhi vā, parisuddhasīlā esā ācārasampannā"ti ñatvā
ñātakā tasmiṃ kule vāsentiyeva, na nāsenti. Sesaṃ sabbattha uttānatthamevāti.
                     Mātugāmasaṃyuttavaṇṇanā niṭṭhitā.
                         ---------------

---------------------------------------------------------------------------------------------
page149.
                         4. Jambukhādakasaṃyutta
                      1. Nibbānapañhāsuttavaṇṇanā
    [314] Jambukhādakasaṃyutte jambukhādako paribbājakoti evaṃnāmo therassa
bhāgineyyo channaparibbājako. Yo kho āvuso rāgakkhayoti nibbānaṃ āgamma
rāgo khīyati, tasmā nibbānaṃ rāgakkhayoti vuccati. Dosamohakkhayesupi eseva nayo,
    yo pana imināva vuttena kilesakkhayamattaṃ nibbānanti vadeyya, so
vattabbo "kassa kilesānaṃ khayo, kiṃ attano, udāhu paresan"ti addhā
"attano"ti vakkhati. Tato pucchitabbo "gotrabhūñāṇassa kiṃ ārammaṇan"ti.
Jānamāno "nibbānan"ti vakkhati. Kiṃ pana gotrabhūñāṇakkhaṇe kilesā khīṇā
khīyanti khīyissantīti. "khīṇā"ti vā "khīyantī"ti vā na vattabbā, "khīyissantī"ti
pana vattabbāti. Kiṃ pana tesu akhīṇesuyevāti kilesesu gotrabhuñāṇaṃ kilesakkhayaṃ
ārammaṇaṃ karotīti. Addhā evaṃ vutte niruttaro bhavissati.
    Maggañāṇenāpi cetaṃ yojetabbaṃ. Maggakkhaṇepi hi kilesā "khīṇā"ti
vā "khīyissantī"ti vā na vattabbā 1- na ca akhīṇesuyeva kilesesu kilesakkhayo
ārammaṇaṃ hoti, tasmā sampaṭicchitabbametaṃ yaṃ āgamma rāgādayo khīyanti, taṃ
nibbānaṃ taṃ panetaṃ "rūpino dhammā arūpino dhammā"tiādīsu 2-  dukesu arūpino
dhammāti saṅgahitattā na kilesakkhayamattamevāti.
                      2. Arahattapañhāsuttavaṇṇanā
    [315] Arahatte pañhābyākaraṇe yasmā arahattaṃ rāgadosamohānaṃ
khīṇante uppajjati, tasmā "rāgakkhayo dosakkhayo mohakkhayo"ti vuttaṃ.
@Footnote: 1 Sī. maggakkhaṇepi hi kilesā "khīyantī"ti na vuccati,   2 abhi. saṅ. 34/11/6

---------------------------------------------------------------------------------------------
page150.
                   3-15. Dhammavādīpañhāsuttādivaṇṇanā
    [316-328] Te loke sugatāti te rāgādayo pahāya gatattā suṭṭhu
gatāti. Dukkhassa kho āvuso pariññatthanti vaṭṭadukkhassa parijānanatthaṃ.
Dukkhatāti dukkhasabhāvo. Dukkhadukkhatātiādīsu dukkhasaṅkhāto dukkhasabhāvo
dukkhadukkhatā. Sesapadadvayepi eseva nayo.
                      16. Dukkarapañhāsuttavaṇṇanā
    [329] Abhiratīti pabbajjāya anukaṇṭhanatā. Na ciraṃ āvusoti āvuso
dhammānudhammappaṭipanno bhikkhu "pāto anusiṭṭho sāyaṃ visesamadhigamissati, sāyaṃ
anusiṭṭho pāto visesamadhigamissatī"ti 1- vuttattā ghaṭento vāyamanto na cirassaṃ
lahuyeva arahaṃ assa, arahatte patiṭṭhaheyyāti dasseti. Sesaṃ sabbattha
uttānatthamevāti.
                     Jambukhādakasaṃyuttavaṇṇanā niṭṭhitā.
                          -------------
                       5. Sāmaṇḍakasaṃyuttavaṇṇanā
    [330-331] Sāmaṇḍakasaṃyuttepi imināva nayena attho veditabbo.
                     Sāmaṇḍakasaṃyuttavaṇṇanā niṭṭhitā.
                         --------------
@Footnote: 1 Ma.Ma. 13/345/328

---------------------------------------------------------------------------------------------
page151.
                         6. Moggallānasaṃyutta
                    1-8. Paṭhamajhānapañhāsuttādivaṇṇanā
    [332-339] Moggallānasaṃyutte kāmasahagatāti pañcanīvaraṇasahagatā.
Tassa hi paṭhamajjhānā vuṭṭhitassa pañca nīvaraṇāni santato upaṭṭhahiṃsu. Tenassa
taṃ paṭhamajjhānaṃ hānabhāgiyaṃ nāma ahosi. Taṃ pamādaṃ ñatvā satthā "mā
pamādo"ti ovādaṃ adāsi. Dutiyajjhānādīsupi imināva nayena attho veditabbo.
Ārammaṇasahagatameva hettha "sahagatan"ti vuttaṃ.
                      9. Animittapañhāsuttavaṇṇanā
     [340] Animittaṃ cetosamādhinti niccanimittādīni pahāya pavattaṃ
vipassanāsamādhiyeva sandhāyetaṃ vuttanti. Nimittānusāriviññāṇaṃ hotīti evaṃ
iminā vipassanāsamādhivihārena viharato vipassanāñāṇe tikkhe sūre vahamāne. Yathā
nāma purisassa tikhiṇena pharasunā rukkhaṃ chindantassa "suṭṭhu vata me pharasu vahatī"ti
khaṇe kheṇe pharasudhāraṃ olokentassa chejjakiccaṃ na nipphajjati, evaṃ therassāpi
"sūraṃ vata me hutvā ñāṇaṃ vahatī"ti vipassanaṃ ārabbha nikanti uppajjati,
atha vipassanākiccaṃ sādhetuṃ nāsakkhi. Taṃ sandhāya vuttaṃ "nimittānusāriviññāṇaṃ
hotī"ti. Sabbanimittānaṃ amanasikārā animittaṃ cetosamādhiṃ upasampajja vihāsinti
sabbesaṃ niccasukhaattanimittānaṃ amanasikārena animittaṃ vuṭṭhānagāminivipassanā-
sampayuttaṃ cetosamādhiṃ nibbānārammaṇaṃ upari maggaphalasamādhiṃ upasampajja vihāsiṃ.
                      10-11. Sakkasuttādivaṇṇanā
    [341-342] Aveccappasādenāti acalappasādena. Dasahi ṭhānehīti dasahi
kāraṇehi. Adhigaṇhantīti abhibhavanti, atikkamitvā tiṭṭhanti. Sesaṃ sabbattha
uttānatthamevāti.
                    Moggallānasaṃyuttavaṇṇanā niṭṭhitā.
                         --------------

---------------------------------------------------------------------------------------------
page152.
                           7. Cittasaṃyutta
                        1. Saṃyojanasuttavaṇṇanā
    [343] Cittasaṃyuttassa paṭhame macchikāsaṇḍeti evaṃnāmake vanasaṇḍe.
Ayamantarākathā udapādīti porāṇakattherā atiracchānakathā honti,
nisinnanisinnaṭṭhāne pañhaṃ samuṭṭhāpetvā ajānantā pucchanti, jānantā
vissajjenti, tena nesaṃ ayaṃ kathā udapādi. Migapathakanti evaṃnāmakaṃ attano bhogagāmaṃ.
So kira ambāṭakārāmassa piṭṭhibhāge hoti. Tenupasaṅkamīti "therānaṃ pañhaṃ
vissajjetvā phāsuvihāraṃ katvā dassāmī"ti cintetvā upasaṅkami. Gambhīre
buddhavacaneti atthagambhīre ceva dhammagambhīre ca buddhavacane. Paññācakkhu kamatīti
ñāṇacakkhu vahati pavattati.
                       2. Paṭhamaisidattasuttavaṇṇanā
    [344] Dutiye āyasmantaṃ theranti tesu theresu jeṭṭhakaṃ mahātheraṃ.
Tuṇhī ahosīti jānantopi avisāradattā na kiñci byāhari. Byākaromahaṃ
bhanteti  "ayaṃ thero neva attanā byākaroti, na aññe ajjhesati, upāsako
ca bhikkhusaṃghaṃ viheseti, ahametaṃ byākaritvā phāsuvihāraṃ katvā dassāmī"ti
cintetvā āsanato vuṭṭhāya therassa santikaṃ gantvā evaṃ okāsamakāsi,
katāvakāso pana attano āsane nisīditvā byākāsi.
    Sahatthāti sahatthena. Santappesīti yāva dicchakaṃ dadanto 1- suṭṭhu tappesi.
Sampavāresīti "alaṃ alan"ti hatthasaññāya ceva vācāya ca paṭikkhipāpesi.
Onītapattapāṇinoti pāṇito apanītapattā dhovitvā thavikāya osāpetvā aṃse
laggitapattāti attho.
@Footnote: 1 cha.Ma. dento

---------------------------------------------------------------------------------------------
page153.
                       3. Dutiyaisidattasuttavaṇṇanā
    [345] Tatiye avantiyāti dakkhiṇāpathe avantiraṭṭhe. Kalyāṇaṃ vuccatīti
"catūhi paccayehi paṭijaggissāmī"ti vacanaṃ niddosaṃ anavajjaṃ vuccati tayā
upāsikāti adhippāyena vadati.
                      4. Mahakapāṭihāriyasuttavaṇṇanā
    [346] Catutthe sesakaṃ vissajjethāti tassa kira therehi saddhiṃyeva
kaṃsathālaṃ pamajjitvā pāyāsaṃ vaḍḍhetvā adaṃsu, so bhuttapāyāso therehiyeva
saddhiṃ gantukāmo cintesi "ghare tāva upāsikā sesakaṃ vicāreti, idha panime
dāsakammakarā mayā avuttā na vicāressanti, evamevāyaṃ paṇītapāyāso
nassissatī"ti tesaṃ anujānanto evamāha. Kuthitanti kudhitaṃ, 1- heṭṭhā santattāya
vālikāya upari ātapena ca atitikhiṇanti attho. Idaṃ pana tepiṭake buddhavacane
asambhinnapadaṃ. Paveliyamānenāti paṭiliyamānena. 2- Sādhu khvassa bhanteti "phāsuvihāraṃ
karissāmi nesan"ti cintetvā evamāha.
    Iddhābhisaṅkhāraṃ abhisaṅkharīti adhiṭṭhāniddhiṃ akāsi. Ettha "mandamando
sītakavāto vāyatu, abbhamaṇḍapaṃ katvā devo ekamekaṃ phusāyatū"ti evaṃ
nānāparikammaṃ "savāto devo vassatū"ti evaṃ adhiṭṭhānaṃ ekatopi hoti. "savāto
devo vassatū"ti ekato parikammaṃ, mandamando sītakabhāvo vāto vāyatu,
abbhamaṇḍapaṃ katvā devo ekamekaṃ phusāyatū"ti evaṃ nānāadhiṭṭhānampi
hoti. Vuttanayeneva nānāparikammaṃ nānādhiṭṭhānaṃ, ekato parikammaṃ ekato
adhiṭṭhānampi hotiyeva. Yathā tathā karontassa pana pādakajjhānato vuṭṭhāya
@Footnote: 1 Sī.,ka. kuṭaṭhitanti kuthitaṃ          2 Sī. paṭilīyamānena

---------------------------------------------------------------------------------------------
page154.
Kataparikammassa parikammānantarena mahaggataadhiṭṭhānacitteneva taṃ ijjhati.
Okāsesīti 1- vippakiri.
                       5. Paṭhamakāmabhūsuttavaṇṇanā
    [347] Pañcame nelaṅgoti niddoso, setapacchādoti setapaṭicchādano.
Anīghanti niddukkhaṃ. Muhuttaṃ tuṇhī hutvāti tassa atthapekkhanatthaṃ tīṇi piṭakāni
kaṇṇe kuṇḍalaṃ viya sañcālento "ayaṃ imassa attho, ayaṃ imassa attho"ti
upaparikkhanatthaṃ muhuttaṃ hutvā tuṇhī hutvā. Vimuttiyāti arahattaphalavimuttiyā.
Imaṃ pana pañhaṃ kathento upāsako dukkaraṃ akāsi. Sammāsambuddho hi "passatha
no tumhe bhikkhave etaṃ bhikkhuṃ āgacchantaṃ odātakaṃ tanukaṃ tuṅganāsikan"ti 2-
attano diṭṭhena kathesi. Ayaṃ ca nayaggāhena "arahato etaṃ adhivacanan"ti āha.
                      6. Dutiyakāmabhūsuttavaṇṇanā *
    [348] Chaṭṭhe kati nu kho bhante saṅkhārāti ayaṃ kira gahapati nirodhaṃ
valañjeti, tasmā "nirodhapādake saṅkhāre pucchissāmī"ti cintetvā evamāha.
Theropissa adhippāyaṃ ñatvā puññābhisaṅkhārādīsu anekesu saṅkhāresu
vijjamānesupi kāyasaṅkhārādayova ācikkhanto tayo kho gahapatītiādimāha. Tattha
kāyapaṭibaddhattā kāyena saṅkharīyati nibbattīyatīti kāyasaṅkhāro. Vācāya saṅkharoti
karoti nibbattetīti 3- vacīsaṅkhāro cittapaṭibaddhattā cittena saṅkharīyati
nibbattīyatīti cittasaṅkhāro.
@Footnote: 1 Sī. otāsedhīti               2 saṃ. ni. 16/245/269
@  * aṭṭhakathāsu vedallaṅgappakāsanaṭṭhāne "saṅkhārabhājanīyan"ti imassa nāmaṃ gahitaṃ
@3 Sī. saṅkharīyati nibbattīyatīti (pa.sū. 2/463/272)

---------------------------------------------------------------------------------------------
page155.
    Katamā pana bhanteti idha kiṃ pucchati? "ime saṅkhārā aññamaññaṃ
missā āluḷitā avibhūtā duddīpanā. Tathāhi kāyadvāre ādānagahaṇamuñcanacopanāni
pāpetvā uppannā aṭṭha kāmāvacarakusalacetanā dvādasa akusalacetanāti
evaṃ kusalākusalā vīsati cetanāpi, assāsapassāsāpi kāyasaṅkhāro vuccanti. Vacīdvāre
hanusañcopanaṃ vacībhedaṃ pāpetvā uppannā vuttappakārāva vīsati cetanāpi
vitakkavicārāpi vacīsaṅkhārotveva vuccanti. Kāyavacīdvāresu copanaṃ appatvā raho
nisinnassa cintayato uppannā kusalākusalā ekūnatiṃsa cetanāpi, saññā ca
vedanā cāti ime dve dhammāpi cittasaṅkhārātveva vuccanti. Evaṃ ime saṅkhārā
aññamaññaṃ missā āluḷitā avibhūtā duddīpanā, te pākaṭe vibhūte akatvā
kathāpessāmī"ti pucchi.
    Kasmā pana bhanteti idha kāyasaṅkhārādināmassa padatthaṃ pucchati. Tassa
vissajjane kāyappaṭibaddhāti kāyanissitā. Kāye sati honti, asati na honti.
Cittappaṭibaddhāti cittanissitā. Citte sati honti, asati honti.
    Idāni "kiṃ nu kho esa saññāvedayitanirodhaṃ valañje no valañjeti,
ciṇṇavasī vā tattha no ciṇṇavasī"ti jānanatthaṃ pucchanto kathaṃ pana bhante
saññāvedayitanirodhasamāpatti hotīti āha. Tassa vissajjane samāpajjissanti
vā samāpajjāmīti vā padadvayena nevasaññānāsaññāyatanasamāpattikālo
kathito. Samāpannoti padena anto nirodho. Tathā purimehi dvīhi padehi
sacittakakālo kathito, pacchimena acittakakālo.
    Pubbeva tathā cittaṃ bhāsitaṃ hotīti nirodhasamāpattito pubbe addhāna-
paricchedakāleyeva "ettakaṃ kālaṃ acittako bhavissāmī"ti addhānaparicchedo. Cittaṃ
bhāvitaṃ hoti. Yaṃ taṃ tathattāya upanetīti yaṃ pana evaṃ bhāvitaṃ cittaṃ, taṃ puggalaṃ

---------------------------------------------------------------------------------------------
page156.
Tathattāya acittakabhāvāya upaneti. Vacīsaṅkhāro paṭhamaṃ nirujjhatīti sesasaṅkhārehi
paṭhamaṃ dutiyajjhāneyeva nirujjhati. Tato kāyasaṅkhāroti tato paraṃ kāyasaṅkhāro
catutthajjhāne nirujjhati. Tato paraṃ cittasaṅkhāroti tato paraṃ cittasaṅkhāro
anto nirodhe nirujjhati. Āyūti rūpajīvitindriyaṃ. Viparibhinnānīti upahatāni
vinaṭṭhāni.
     Tattha keci "nirodhasamāpannassa `cittasaṅkhāro ca niruddho'ti vacanato
cittaṃ aniruddhaṃ hoti, tasmā sacittakāpi ayaṃ pana samāpattī"ti vadanti. Te
vattabbā:- "vacīsaṅkhāropissa niruddho"ti vacanato vācā aniruddhā hoti,
tasmā nirodhasamāpannena dhammampi kathentena sajjhāyampi kathentena nisīditabbaṃ
siyā. Yo cāyaṃ mato kālakato, tassapi cittasaṅkhāro nirodhoti vacanato cittaṃ
aniruddhaṃ bhaveyya, tasmā kālakate mātāpitaro vā arahante vā jhāpentena
ānantariyakammaṃ kataṃ bhaveyya. Iti byañjane abhinivesanaṃ akatvā ācariyānaṃ
naye ṭhatvā attho upaparikkhitabbo. Attho hi paṭisaraṇaṃ, na byañjanaṃ.
     Indriyāni vippasannānīti kiriyamayappavattasmiṃ hi vattamāne bahiddhā
ārammaṇesu pasāde ghaṭentesu indriyāni kilamanti, upahatāni makkhitāni viya 1-
na honti vātādīhi uṭṭhitarajena catumahāpathe ṭhapitaādāso viya. Yathā pana
thavikāya pakkhipitvā mañjūsādīsu ṭhapito ādāsopi antoyeva virocati, evaṃ
nirodhasamāpannassa bhikkhuno anto nirodhe pañcappasādā ativiya virocanti.
Tena vuttaṃ "indriyāni vippasannānī"ti.
    Vuṭṭhahissanti vā vuṭṭhahāmīti vā padadvayena antonirodhakālo kathito,
vuṭṭhitoti padena phalasamāpattikālo. Tathā purimehi dvīhi padehi acittakakālo
@Footnote: 1 Ma. pakkhittāni viya

---------------------------------------------------------------------------------------------
page157.
Kathito, pacchimena sacittakakālo. Pubbeva tathā cittaṃ bhāvitaṃ hotīti
nirodhasamāpattito pubbe addhānaparicchedakāloyeva "ettakaṃ kālaṃ acittako hutvā
tato paraṃ sacittako bhavissāmī"ti addhānaparicchedaṃ cittaṃ 1- bhāvitaṃ hoti. Yaṃ taṃ
tathattāya upanetīti yaṃ evaṃ bhāvitaṃ cittaṃ, taṃ puggalaṃ tathattāya sacittakabhāvāya
upaneti. Iti heṭṭhā nirodhasamāpannakālo gahito, idha nirodhato vuṭṭhānakālo.
    Idāni nirodhakathaṃ kathetuṃ kāloti nirodhakathā kathetabbā siyā. Sā ca
panesā "dvīhi balehi samannāgatattā tiṇṇaṃ 2- saṅkhārānaṃ paṭippassaddhiyā
soḷasahi ñāṇacariyāhi navahi samādhicariyāhi vasībhāvatāpaññā nirodhasamāpattiyaṃ
ñāṇan"ti mātikaṃ ṭhapetvā sabbākārena visuddhimagge 3- kathitā, tasmā tattha
kathitanayeneva gahetabbā. Ko panāyaṃ nirodho nāma? catunnaṃ khandhānaṃ paṭisaṅkhā
appavatti. Atha kimatthametaṃ samāpajjantīti? saṅkhārānaṃ pavatte ukkaṇṭhitā
sattāhaṃ acittakā hutvā sukhaṃ viharissāmi, diṭṭhadhammanibbānaṃ nāmetaṃ yadidaṃ
nirodhoti etadatthaṃ samāpajjanti.
    Cittasaṅkhāro paṭhamaṃ uppajjatīti nirodhā vuṭṭhahantassa hi phalasamāpatticittaṃ
paṭhamaṃ uppajjati, taṃ sampayuttaṃ saññañca vedanañca sandhāya "cittasaṅkhāro
paṭhamaṃ uppajjatī"ti āha. Tato kāyasaṅkhāroti tato paraṃ bhavaṅgasamaye kāyasaṅkhāro
uppajjati.
    Kiṃ pana phalasamāpatti assāsapassāsena samuṭṭhāpetīti? samuṭṭhāpeti.
Imassa pana catutthajjhānikā phalasamāpatti, sā na samuṭṭhāpeti. Kiṃ vā etena,
phalasamāpatti paṭhamajjhānikā vā hotu dutiyatatiyacatutthajjhānikā vā, santasamāpattiko
vuṭṭhitassa bhikkhuno assāsapassāsā abbohārikā honti, tesaṃ abbohārikabhāvo
@Footnote: 1 Sī. addhānaparicchedacittaṃ    2 cha. tayo ca    3 visuddhi 3/362-3 (syā)

---------------------------------------------------------------------------------------------
page158.
Sañjīvattheravatthunā veditabbo. Sañjīvattherassa hi samāpattito 1- vuṭṭhāya
kiṃsukapupphasadise vītaccitaṅgāre mandamānassa gacchato cīvare aṃsumattampi na jhāyi,
usmākāramattampi nāhosi. Samāpattiphalaṃ nāmetanti vadanti. Evameva sandhāya
phalasamāpattiyā vuṭṭhitassa bhikkhuno assāsapassāsā abbohārikā hontīti 2-
bhavaṅgasamayenevetaṃ kathitanti veditabbaṃ.
    Tato vacīsaṅkhāroti tato paraṃ kiriyamayappavattavaḷañjanakāle vacīsaṅkhāro
uppajjati. Kiṃ bhavaṅgaṃ vitakkavicārena samuṭṭhāpetīti? samuṭṭhāpeti. Taṃsamuṭṭhānā
pana vitakkavicārā vācaṃ abhisaṅkhātuṃ na sakkontīti kiriyamayappavattavaḷañjanakālenevetaṃ
kathitaṃ.
    Suññato phassotiādayo saguṇenāpi ārammaṇenāpi kathetabbā.
Saguṇena tāva suññatā nāma phalasamāpatti, tāya sahajātaphassaṃ sandhāya
"suññato phasso"ti vuttaṃ. Animittappaṇihitesupi eseva nayo. Ārammaṇena
pana nibbānaṃ rāgādīhi suññattā suññatā nāma, rāganimittādīnaṃ abhāvā
animittaṃ, rāgadosamohapaṇidhīnaṃ abhāvā appaṇihitaṃ, suññataṃ nibbānaṃ ārammaṇaṃ
katvā uppannaphalasamāpattisamphasso suññato nāma. Animittappaṇihitesupi
eseva nayo.
    Aparā āgamaniyakathā nāma hoti. Suññataanimittaappaṇihitāti hi
vipassanāpi vuccati. Tattha yo bhikkhu saṅkhārena aniccato pariggahetvā aniccato
disvā aniccato vuṭṭhāti, tassa vuṭṭhānagāminivipassanā animittā nāma hoti.
Yo dukkhato pariggahetvā dukkhato disvā dukkhato vuṭṭhāti, tassa appaṇihitā
nāma. Yo anattato pariggahetvā anattato disvā anattato vuṭṭhāti, tassa
@Footnote: 1 Sī. paṭhamasamāpattito            2 Sī. honti

---------------------------------------------------------------------------------------------
page159.
Suññatā nāma. Tattha animittavipassanāya maggo animitto nāma, animittamaggassa
phalaṃ animittaṃ nāma, animittaphalasamāpattisahajāte phasse phussante "animitto
phasso phussatī"ti vuccati. Appaṇihitasuññatesupi eseva nayo. Āgamaniyena
kathite pana suññato vā phasso animitto vā phasso appaṇihito vā phassoti
vikappo āpajjeyya, tasmā saguṇena ceva ārammaṇena ca kathetabbaṃ. Evaṃ
hi tayo phassā phussantīti sameti.
    Vivekaninnantiādīsu nibbānaṃ viveko nāma, tasmiṃ viveke ninnaṃ
oṇatanti vivekaninnaṃ. Vivekapoṇanti aññato āgantvā yena viveko, tena
vaṅkaṃ viya hutvā ṭhitanti vivekapoṇaṃ. Yena viveko, tena patamānaṃ viya ṭhitanti
vivekapabbhāraṃ.
                        7. Godattasuttavaṇṇanā
    [349] Sattame nānatthā ceva nānābyañjanā cāti byañjanānampi
nesaṃ nānaṃ, atthopi. Tattha byañjanassa nānattā pākaṭā. Attho 1- pana
appamāṇā cetovimutti bhūmantarato mahaggatā hoti rūpāvacarā, ārammaṇato
sattapaṇṇattiārammaṇā. Ākiñcaññā bhūmantarato mahaggatā arūpāvacarā,
ārammaṇato na vattabbārammaṇā. Suññatā bhūmantarato kāmāvacarā, ārammaṇato
saṅkhārārammaṇā. Vipassanā hi ettha suññatāti adhippetā. Animittā bhūmantarato
lokuttarā, ārammaṇato nibbānārammaṇā.
    Rāgo kho bhante pamāṇakaraṇotiādīsu yathā pabbatapāde
pūtipaṇṇakasaṭaudakaṃ nāma hoti kāḷavaṇṇaṃ, olokentānaṃ byāmasatagambhīraṃ viya khāyati,
yaṭṭhiṃ vā rajjuṃ vā gahetvā minantassa piṭṭhipādottharaṇamattampi na hoti,
@Footnote: 1 atthato (?)

---------------------------------------------------------------------------------------------
page160.
Evamevaṃ yāva rāgādayo nuppajjanti, tāva puggalaṃ sañjānituṃ na sakkā
hoti, sotāpanno viya sakadāgāmī viya anāgāmī viya ca khāyati, yadā panassa
rāgādayo uppajjanti, tadā ratto duṭṭho muḷhoti paññāyati. Iti te
"ettako ayan"ti puggalassa pamāṇaṃ dassentova uppajjantīti pamāṇakaraṇā
nāma vuttā.
    Yāvatā kho bhante appamāṇā cetovimuttiyoti yattakā appamāṇā
cetovimuttiyo. Kittakā pana tā? cattāro brahmavihārā cattāro maggā
cattāri phalānīti dvādasa. Tatra brahmavihārā pharaṇaappamāṇatāya appamāṇā,
sesā pamāṇakārakānaṃ kilesānaṃ abhāvena nibbānampi appamāṇameva, cetovimutti
pana na hoti, tasmā na gahitaṃ. Akuppāti arahattaphalacetovimutti. Sā hi
tāsaṃ sabbajeṭṭhikā, tasmā "aggamakkhāyatī"ti vuttā, rāgo kho bhante
kiñcananti rāgo uppajjitvā puggalaṃ kiñcati maddati palibundhati, tasmā
kiñcananti vutto. Manussā kira goṇehi khalaṃ maddāpentā kiñcehi kapila 1-
kiñcehi kāḷakā"ti vadanti. Evaṃ maddanaṭṭho kiñcanaṭṭhoti veditabbo.
Dosamohesupi eseva nayo.
    Ākiñcaññā cetovimuttiyo nāma nava dhammā ākiñcaññāyatanaṃ
maggaphalāni ca. Tattha ākiñcaññāyatanaṃ kiñcanaṃ ārammaṇaṃ assa natthīti
ākiñcaññaṃ. Maggaphalāni kiñcanānaṃ maddanapalibundhakilesānaṃ natthitāya
ākiñcaññā, nibbānampi ākiñcaññaṃ, cetovimutti pana na hoti, tasmā na gahitaṃ.
    Rāgo kho bhante nimittakaraṇotiādīsu yathā nāma dvinnaṃ kulānaṃ sadisā
dve vacchakā honti. Yāva tesaṃ lakkhaṇaṃ na kataṃ hoti, tāva "ayaṃ asukakulassa
@Footnote: 1 Sī. kāpilā

---------------------------------------------------------------------------------------------
page161.
Vacchako, ayaṃ asukakulassā"ti na sakkā hoti jānituṃ. Yadā pana tesaṃ tisūlādīsu
aññataraṃ lakkhaṇaṃ kataṃ hoti, tadā sakkā hoti jānituṃ. Evameva yāva puggalassa
rāgo nuppajjati, tāva na sakkā hoti jānituṃ "ariyo vā puthujjano
vā"ti. Rāgo panassa uppajjamānova "sarāgo nāma ayaṃ puggalo"ti sañjānananimittaṃ 1-
karonto viya uppajjati, tasmā nimittakaraṇoti vutto. Dosamohesupi
eseva nayo.
    Animittā cetovimuttiyo nāma terasa dhammā vipassanā, cattāro
āruppā, cattāro maggā, cattāri phalāni. Tattha vipassanā niccanimittaṃ
sukhanimittaṃ attanimittaṃ ugghāṭetīti animittā nāma. Cattāro āruppā
rūpanimittassa abhāvena 2- animittā nāma. Maggaphalāni nimittakarānaṃ kilesānaṃ
abhāvena animittāni, nibbānampi animittameva, taṃ pana cetovimutti na hoti,
tasmā na gahitaṃ. Atha kasmā suññatā cetovimutti na gahitāti? sā "suññā
rāgenā"tiādivacanato sabbattha anupaviṭṭhāva, tasmā visuṃ na gahitāti.
    Ekatthāti ārammaṇavasena ekatthā "appamāṇaṃ ākiñcaññaṃ suññataṃ
animittan"ti hi sabbānetāni nibbānasseva nāmāni. Iti iminā pariyāyena
ekatthā. Aññasmiṃ pana ṭhāne appamāṇāpi hoti, aññasmiṃ ākiñcaññā,
aññasmiṃ suññatā, aññasmiṃ animittāti iminā pariyāyena nānābyañjanāti.
                       8. Nigaṇṭhanāṭaputtavaṇṇanā
    [350] Aṭṭhame tenupasaṅkamīti sayaṃ āgatāgamo viññātasāsano anāgāmī
ariyasāvako samāno kasmā naggabhoggaṃ nissirikaṃ nigaṇṭhaṃ upasaṅkamīti?
@Footnote: 1 Sī. sañjānituṃ nimittaṃ           2 cha.Ma. abhāvā

---------------------------------------------------------------------------------------------
page162.
Upavādamocanatthañceva vādāropanatthañca. Nigaṇṭhā kira  "samaṇassa gotamassa
sāvakā thaddhakhadirakhāṇukasadisā, kenaci saddhiṃ paṭisanthārampi na karontī"ti
upavadanti, tassa upavādassa mocanatthañca, "vādañcassa āropessāmī"ti
upasaṅkami. Na khvāhaṃ ettha bhante bhagavato saddhāya gacchāmīti yassa ñāṇena
asacchikataṃ hoti, so "evaṃ kiretan"ti aññassa saddhāya gaccheyya, mayā pana
ñāṇenetaṃ sacchikataṃ, tasmā nāhaṃ ettha bhagavato saddhāya gacchāmīti dīpento
evamāha.
    Oloketvāti 1- kāyaṃ unnāmetvā kucchiṃ nīharitvā gīvaṃ paggayha sabbaṃ
disaṃ 2- pekkhamāno oloketvā. Bādhetabbaṃ maññeyyāti yathā vinivijjhitvā na
nikkhamati, evaṃ paṭibāhitabbaṃ maññeyya bandhitabbaṃ vā. Sahadhammikāti sakaraṇā.
Atha maṃ paṭihareyyāsi saddhiṃ nigaṇṭhaparisāyāti etesaṃ atthe ñāte atha me
nigaṇṭhaparisāya saddhiṃ adhigaccheyyāsi, patīhārassa me santikaṃ āgantvā attano
āgatabhāvaṃ jānāpeyyāsīti attho. Eko pañhoti eko pañhamaggo, ekaṃ
pañhagavesananti attho. Eko uddesoti ekaṃ nāma kinti ayaṃ eko
uddeso. Ekaṃ veyyākaraṇanti "sabbe sattā āhāraṭṭhitikā"ti 3- idaṃ ekaṃ
veyyākaraṇaṃ. Evaṃ sabbattha attho veditabbo.
                       9. Acelakassapasuttavaṇṇanā
    [351] Navame kīvaciraṃ pabbajitassāti kīvaciro kālo pabbajitassāti
attho. Uttarimanussadhammoti manussadhammo nāma dasakusalakammapathā, tato
manussadhammato uttariṃ. Alamariyañāṇadassanavisesoti ariyabhāvaṃ kātuṃ samatthatāya
@Footnote: 1 cha.Ma. ulloketvā           2 Sī.,ka. sabbadisāsa
@3 aṅ. dasaka. 24/27/41, khu.khu. 25/1/3

---------------------------------------------------------------------------------------------
page163.
Alamariyāyoti saṅkhāto ñāṇadassanaviseso. Naggeyyāti naggabhāvato. Maṇḍeyyāti
muṇḍabhāvato. Pāvaḷanippotanāyāti pāvaḷanippotanato, bhūmiyaṃ nisīdantassa
ānisadaṭṭhāne 1- laggānaṃ paṃsurajavālikānaṃ phoṭanatthaṃ gahitamorapiñchamattatoti attho.
                      10. Gilānadassanasuttavaṇṇanā
    [352] Dasame ārāmadevatāti pupphārāmaphalarāmesu adhivatthā devatā.
Vanadevatāti vanasaṇḍesu adhivatthā devatā. Rukkhadevatāti mattarājakāle vessavaṇo
ca devatāti evaṃ tesu tesu rukkhesu adhivatthā devatā. Osadhitiṇavanappatīsūti
haritakāmalakīādīsu muñjapabbajādīsu vanajeṭṭhakarukkhesu ca adhivatthā devatā.
Saṅgammāti sannipatitvā. Samāgammāti tato tato samāgantvā. Paṇidhehīti
patthanāvasena upehi. Ijjhissati sīlavato cetopaṇidhīti samijjhissati sīlavantassa
cittapatthanā. 2- Dhammikoti dasakusaladhammasamannāgato agatigamanarahito. Dhammarājāti
tasseva vevacanaṃ, dhammena vā laddharajjattā dhammarājā. Tasmāti yasmā "tena
hi ayyaputta amhepi ovadāhī"ti vadatha, tasmā. Appaṭivibhattanti "idaṃ bhikkhūnaṃ
dassāma, idaṃ attanā bhuñjissāmā"ti evaṃ avibhattaṃ bhikkhūhi saddhiṃ sādhāraṇameva
bhavissatīti.
                       Cittasaṃyuttavaṇṇanā niṭṭhitā.
                         ---------------
@Footnote: 1 Sī.,ka. āsanaṭṭhāne             2 Sī.,ka. cittaṭṭhapanā

---------------------------------------------------------------------------------------------
page164.
                           8. Gāmaṇisaṃyutta
                         1. Caṇḍasuttavaṇṇanā
    [353] Gāmaṇisaṃyuttassa paṭhame caṇḍo gāmaṇīti dhammasaṅgāhakattherehi
caṇḍoti gahitanāmo eko gāmaṇi. Pātukarotīti bhaṇḍantaṃ paṭibhaṇḍanto
akkosantaṃ paccakkosanto paharantaṃ paṭipaharanto pākaṭaṃ karotīti dasseti. Na
pātukarotīti akkuṭṭhopi pahaṭopi kiñci paccanīkaṃ akarontoti dasseti.
                        2. Tālapuṭasuttavaṇṇanā
    [354] Dutiye tālapuṭoti evaṃnāmako. Tassa kira bandhanā pamuttassa
tālapakkassa vaṇṇo viya mukhavaṇṇo vippasanno ahosi, tenassa tālapuṭoti
nāmaṃ akaṃsu. Svāyaṃ abhinīhārasampanno pacchimabhavikapuggalo. Yasmā pana paṭisandhi
nāma aniyatā ākāse khittadaṇḍasadisā, 1- tasmā esa naṭakule nibbatti.
Vuḍḍhippatto pana naṭasippe aggo hutavā sakalajambūdīpe pākaṭo jāto. Tassa
pañca sakaṭasatāni pañca mātugāmasatāni parivāro, bhariyāyapissa tāvatakā vāti
mātugāmasahassena ceva sakaṭasahassena  ca saddhiṃ yaṃ yaṃ nagaraṃ vā nigamaṃ vā
pavisati, tatthassa puretarameva satasahassaṃ denti. Samajjavesaṃ gaṇhitvā pana
mātugāmasahassena saddhiṃ kīḷaṃ karontassa yaṃ hatthupagapādupagādiābharaṇajātaṃ khipanti,
tassa pariyanto natthi. So taṃdivasaṃ mātugāmasahassaparivārito rājagahe kīḷaṃ katvā
paripakkañāṇattā saparivārova yena bhagavā tenupasaṅkami.
    Saccālikenāti saccena ca alikena ca. Tiṭṭhatetanti tiṭṭhatu etaṃ. Rajanīyāti
rāgappaccayā mukhato pañcavaṇṇasuttanīharaṇavātavuṭṭhidassanādayo aññe ca
kāmassādasaṃyuttā ākāradassanakā abhinayā. Bhiyyoso mattāyāti adhikappamāṇattāya.
Dosanīyāti dosassa paccayā hatthapādacchedādidassanākāRā. Mohanīyāti mohapaccayā
udakaṃ gahetvā telakaraṇaṃ, telaṃ gahetvā udakakaraṇanti evamādayo māyāpabhedā.
@Footnote: 1 Sī. khittageṇḍusadisā

---------------------------------------------------------------------------------------------
page165.
    Pahāso nāma nirayoti visuṃ pahāsanāmako nirayo nāma natthi, avīcisseva
pana ekasmiṃ koṭṭhāse naccantā viya gāyantā viya ca naṭavesaṃ gahetvāva
paccanti, taṃ sandhāyetaṃ vuttaṃ. Nāhaṃ bhante etaṃ rodāmīti ahaṃ bhante etaṃ
bhagavato byākaraṇaṃ na rodāmīti evaṃ sakammakavasenettha attho veditabbo, na
assuvimocanamattena. "mataṃ vā amma rodantī"tiādayo cettha aññepi vohārā
veditabbā.
                      3-5. Yodhājīvasuttādivaṇṇanā
    [355-357] Tatiye yodhājīvoti yuddhena jīvitaṃ kappanako dhammasaṅgāhakattherehi
evaṃ gahitanāmo. Ussahati vāyamatīti ussāhaṃ vāyāmaṃ karoti. Pariyāpādentīti maraṇaṃ
paṭipajjāpenti. Dukkaṭanti duṭṭhu kataṃ. Duppaṇihitanti duṭṭhu ṭhapitaṃ. Parajito 1-
nāma nirayoti ayampi na visuṃ eko nirayo, avīcisseva pana ekasmiṃ koṭṭhāse
pañcāvudhasannaddhā phalakahatthā hatthiassarathe āruyha saṅgāme yujjhantā viya
paccanti, taṃ sandhāyetaṃ vuttaṃ. Catutthapañcamesupi eseva nayo.
                      6. Asibandhakaputtasuttavaṇṇanā
    [358] Chaṭṭhe pacchābhūmakāti pacchābhūmivāsino. Kāmaṇḍalukāti sakamaṇḍaluno.
Sevālamālikāti pātova udakato sevālañceva uppalādīni ca gahetvā
udakasuddhikabhāvajānanatthāya mālaṃ katvā pilandhanakā. Udakorohakāti sāyaṃ pātaṃ udakaṃ
orohanakā. Uyyāpentīti upari yāpenti. Saññāpentīti sammā ñāpenti.
Saggaṃ nāma okkāpentīti parivāretvā ṭhitā "gaccha bho brahmalokaṃ, gaccha bho
brahmalokan"ti vadantā saggaṃ pavesenti. Anuparisakkeyyāti anuparigaccheyya.
Ummajjāti ummajja uṭṭhaha. Thalamuplavāti thalaṃ abhiruyha. Tatra yāssāti tatra
yaṃ bhaveyya. Sakkharā vā kaṭhalā vāti sakkharā ca kaṭhalā ca. Sā adhogāmī assāti
sā adho gaccheyya, heṭṭhāgāmī bhaveyya. Adho gacchāti heṭṭhā gaccha.
@Footnote: 1 Sī.,ka. sarajito

---------------------------------------------------------------------------------------------
page166.
                        7. Khettūpamasuttavaṇṇanā
    [359] Sattame jaṅgalanti thaddhaṃ na mudu. Īsaranti 1- sañjātaloṇaṃ.
Pāpabhūmīti lāmakabhūmibhāgaṃ. Maṃdīpātiādīsu ahaṃ dīpo patiṭṭhā etesanti maṃdīpā.
Ahaṃ leṇo allīyanaṭṭhānaṃ etesanti maṃleṇā. Ahaṃ tāṇaṃ rakkhā etesanti
maṃtāṇā. Ahaṃ saraṇaṃ bhayanāsanaṃ etesanti maṃsaraṇā. Viharantīti maṃ evaṃ katvā
viharanti.
    Gobhattampīti dhaññaphalassa abhāvena lāyitvā kalāpakalāpaṃ bandhitvā ṭhapitaṃ
gimhakāle gunnampi khādanaṃ bhavissatīti attho. Udakamaṇikoti kucchiyaṃ maṇikamekhalāya
evaṃ laddhanāmo bhājanaviseso. Ahārī aparihārīti udakaṃ na harati na parihara,
na pariyādiyatīti attho. Iti imasmiṃ sutte sakkaccadhammadesanāva kathitā. Buddhānaṃ
hi asakkaccadhammadesanā nāma natthi. Sīhasamānavuttino hi buddhā, yathā sīho
pabhinnavaravāraṇassapi sasabiḷārādīnampi gahaṇatthāya ekasadisameva vegaṃ karoti,
evaṃ buddhāpi ekassa desentāpi dvinnaṃ bahūnaṃ bhikkhuparisāya bhikkhuniupāsaka-
upāsikāparisāyapi titthiyānampi desentā sakkaccameva desenti. Catasso pana
parisā saddahitvā okappetvā suṇantīti tāsaṃ desanā sakkaccadesanā nāma
jātā.
                        8. Saṅkhadhamasuttavaṇṇanā
    [360] Aṭṭhame yaṃ bahulaṃ yaṃ bahulanti iminā nigaṇṭho attanāva attano
vādaṃ bhindati. Tasmā bhagavā evaṃ sante na koci āpāyikotiādimāha. Purimāni
pana cattāri padāni diṭṭhiyā paccayā honti. Tasmā tesupi ādīnavaṃ dassento
idha gāmaṇi ekacco satthā evaṃvādī hotītiādimāha. Tattha ahampamhīti
ahampi amhi.
@Footnote: 1 Sī.,ka. osaranti

---------------------------------------------------------------------------------------------
page167.
    Mettāsahagatenātiādīsu yaṃ vattabbaṃ, taṃ sabbaṃ saddhiṃ bhāvanānayena
visuddhimagge vuttameva. Seyyathāpi gāmaṇi balavā saṅkhadhamotiādi pana idha apubbaṃ.
Tattha balavāti balasampanno. Saṅkhadhamoti saṅkhadhamako. Appakasirenāti akicchena
adukkhena. Dubbalo hi saṅkhadhamo saṅkhaṃ dhamantopi na sakkoti catasso disā
sarena viññāpetuṃ, nāssa saṅkhasaddo sabbato pharati, balavato pana vipphāriko 1-
hoti, tasmā "balavā"ti āha.
    Mettāya cetovimuttiyāti ettha "mettā"ti vutte upacāropi appanāpi
vaṭṭati, "cetovimuttī"ti vutte pana appanāva vaṭṭati. Yaṃ pamāṇakataṃ kammanti
pamāṇakataṃ kammaṃ nāma kāmāvacaraṃ vuccati, appamāṇakataṃ kammaṃ nāma rūpāvacaraṃ.
Taṃ hi pamāṇaṃ atikkamitvā odissakaanodissakadisāpharaṇavasena vaḍḍhetvā katattā
appamāṇakatanti vuccati.
    Na taṃ tatrāvasissati, na taṃ tatrāvatiṭṭhatīti taṃ kāmāvacarakammaṃ tasmiṃ
rūpārūpāvacarakamme na ohiyyati na tiṭṭhati. Kiṃ vuttaṃ hoti? taṃ kāmāvacarakammaṃ
tassa rūpārūpāvacarakammassa antarā laggituṃ vā ṭhātuṃ vā rūpārūpāvacarakammaṃ
pharitvā pariyādiyitvā attano okāsaṃ gahetvā patiṭṭhātuṃ vā na sakkoti,
athakho rūpārūpāvacarakammameva kāmāvacaraṃ mahogho viya parittaṃ udakaṃ pharitvā
pariyādiyitvā attano okāsaṃ katvā tiṭṭhati, tassa vipākaṃ paṭibāhitvā sayameva
brahmasahabyataṃ upanetīti. Iti idaṃ suttaṃ ādimhi kilesavasena vuṭṭhāya avasāne
brahmavihāravasena gahitattā yathānusandhināva gataṃ.
                          9. Kulasuttavaṇṇanā
    [361] Navame dubbhikkhāti dullabhabhikkhā. Dvīhitikāti "jīvissāma nu kho
na nu kho"ti evaṃ pavattaīhitikā. "duhitikā"tipi pāṭho. Ayamevattho. Dukkhā
@Footnote: 1 Sī. khippapharaṇo, Ma. khippakārako

---------------------------------------------------------------------------------------------
page168.
Īhiti 1- ettha na sakkā koci payogo sukhena kātunti duhitikā. Tattha tattha
matamanussānaṃ vippakiṇṇāni setāni aṭṭhikāni etthāti setaṭṭhikā. Salākā
vuttāti salākamattavuttā, yaṃ tattha vuttaṃ vāpitaṃ, taṃ salākamattameva ahosi,
phalena janayatīti attho.
    Uggilitunti dve ante mocetvā kathetuṃ asakkonto uggilituṃ bahi
nīharituṃ na sakkhiti. Ogilitunti pucchāya dosaṃ disvā hāretuṃ asakkonto
ogilituṃ anto pavesetuṃ na sakkhiti.
Ito so gāmaṇi ekanavutikappeti bhagavā kathayamānova yāva nikkhanto
nāsikavāto na puna pavisati, tāvatakena kālena ekanavutikappe anussari
"atthi nu kho kiñci kule pakkabhikkhādānena upahatapubban"ti 2- parijānanatthaṃ.
Athekampi apassanto "ito so gāmaṇī"tiādimāha. Idāni dānādīnaṃ ānisaṃsaṃ
kathento athakho yāni tāni kulāni addhānīti dhammadesanaṃ ārabhi. Tattha
dānasambhūtānīti dānena sambhūtāni nibbattāni. Sesapadadvayepi ese nayo.
Ettha pana saccaṃ nāma saccavāditā. Sāmaññaṃ 3- nāma sesasīlaṃ. Vikiratīti ayogena
vaḷañjento vippakirati. Vidhamatīti dhamento viya nāseti. Viddhaṃsetīti nāseti.
Aniccatāti hutvā abhāvo bahunāpi kālena saṅgatānaṃ 4- khaṇeneva antaradhānaṃ.
                        10. Maṇicūḷakasuttavaṇṇanā
    [362] Dasame taṃ parisaṃ etadavocāti tassa kira evaṃ ahosi "kulaputtā
pabbajantā puttadārañceva jātarūparajatañca pahāyeva pabbajanti, na ca sakkāyaṃ
pahāya pabbajitā, taṃ tehi gahetun"ti nayaggāhe ṭhatvā "mā ayyo"tiādivacanaṃ
@Footnote: 1 Sī. dukkhaṃ īhati     2 Sī. upakatapubbanti
@3 Sī.,ka. saññamaṃ     4 Sī. sambhatānaṃ

---------------------------------------------------------------------------------------------
page169.
Avoca. Ekaṃsenetanti etaṃ pañcakāmaguṇapakappanaṃ assamaṇadhammo asakyaputtiyadhammoti
ekaṃsena dhāreyyāsi.
    Tiṇanti senāsanachadanatiṇaṃ. Pariyesitabbanti tiṇacchadane vā iṭṭhakacchadane
vā gehe palujjante yehi taṃ kāritaṃ, tesaṃ santikaṃ gantvā "tumhehi
kāritasenāsanaṃ ovassati, na sakkā tattha vasitun"ti ācikkhitabbaṃ. Manussā
sakkontā karissanti, asakkontā "tumhe vaḍḍhakiṃ gahetvā kārāpetha, mayaṃ
te saññāpessāmā"ti vakkhanti. Evaṃ vutte kāretvā tesaṃ ācikkhitabbaṃ.
Manussā vaḍḍhakīnaṃ dātabbaṃ dassanti. Sace āvāsasāmikā natthi, aññesampi
bhikkhācāravattena ārocetvā kāretuṃ vaṭṭati. Idaṃ sandhāya "pariyesitabban"ti
vuttaṃ.
    Dārunti senāsane gopāṇasiādīsu palujjamānesu tadatthāya dāruṃ.
Sakaṭanti gihivikataṃ katvā tāva kālikasakaṭaṃ. Na kevalañca sakaṭameva, aññampi
vāsipharasukudālādiupakaraṇaṃ evaṃ pariyesituṃ vaṭṭati. Purisoti hatthakammavasena puriso
pariyesitabbo. Yaṅkiñci hi purisaṃ "hatthakammaṃ āvuso katvā dassasī"ti vatvā
"dassāmi bhante"ti vutte "idañcidañca karohī"ti yaṃ icchati, taṃ kāretuṃ
vaṭṭati. Na tvevāhaṃ gāmaṇi kenaci pariyāyenāti jātarūparajataṃ panāhaṃ kenacipi
kāraṇena pariyesitabbanti na vadāmi.
                        11. Bhadrakasuttavaṇṇanā
    [363] Ekādasame mallesūti evaṃnāmake janapade. Vadhenāti māraṇena.
Jāniyāti dhanajāniyā. Akālikena pattenāti na kālantarena pattena, kālaṃ
anatikkamitvāva pattenāti attho. Ciravāsī nāma kumāroti evaṃnāmako tassa

---------------------------------------------------------------------------------------------
page170.
Putto. Bahiāvasathe 1- paṭivasatīti bahinagare kiñcideva sippaṃ uggaṇhanto
vasati. Imasmiṃ sutte vaṭṭadukkhaṃ kathitaṃ.
                        12. Rāsiyasuttavaṇṇanā
    [364] Dvādasame rāsiyoti rāsiṃ katvā pañhassa pucchitattā rāsiyoti
evaṃ dhammasaṅgāhakattherehi gahitanāmo. Tapassinti tapanissitakaṃ. Lūkhajīvinti
lūkhajīvitaṃ. Antāti koṭṭhāsā. Gāmoti gāmmo. Gammotipi pāṭho, gāmavāsīnaṃ
dhammoti attho. Attakilamathānuyogoti attano kilamathānuyogo, sarīradukkhakaraṇanti
attho.
    Kasmā panettha kāmasukhallikānuyogo gahito, kasmā attakilamathānuyogo,
kasmā majjhimā paṭipadāti? kāmasukhallikānuyogo tāva kāmabhogīnaṃ 2- dassanatthaṃ
gahito, attakilamathānuyogo tapanissitakānaṃ, majjhimā paṭipadā tiṇṇaṃ nijjaravatthūnaṃ
dassanatthaṃ gahitā. Kiṃ etesaṃ dassane payojananti? ime dve ante
pahāya tathāgato majjhimāya paṭipadāya sammāsambodhiṃ patto, so kāmabhoginopi
na sabbe garahati na pasaṃsati, tapanissitakepi na sabbe garahati na
pasaṃsati, garahitabbayuttakeyeva garahati, pasaṃsitabbayuttake pasaṃsatīti imassatthassa
pakāsanaṃ etesaṃ dassane payojananti veditabbaṃ.
    Idāni tamatthaṃ pakāsento tayo khome gāmaṇi kāmabhoginotiādimāha.
Tattha sāhasenāti sāhasikakammena. Na saṃvibhajatīti mittasahāyasandiṭṭhasambhattānaṃ
saṃvibhāgaṃ na karoti. Na puññāni karotīti anāgatabhavassa paccayabhūtāni puññāni
@Footnote: 1 Sī. āvāsathe           2 Sī.,ka. janānaṃ kāmabhogīnaṃ

---------------------------------------------------------------------------------------------
page171.
Na karoti. Dhammādhammenāti dhammena ca adhammena ca. Ṭhānehīti kāraṇehi.
Sacchikarotīti kathaṃ attānaṃ ātāpento paritāpento sacchikaroti? caturaṅgavīriyavasena
Ca dhutaṅgavasena ca. Tisso sandiṭṭhikā nijjarāti ettha ekopi
maggo tiṇṇaṃ kilesānaṃ nijjaraṇatāya tisso nijjarāti vutto.
                        13. Pāṭaliyasuttavaṇṇanā
    [365] Terasame dūteyyānīti dūtakammāni paṇṇāni ceva mukhasāsanāni
ca. Pāṇātipātañcāhanti idaṃ kasmā āraddhaṃ? na kevalaṃ ahaṃ māyaṃ jānāmi,
aññampi idañcidañca jānāmīti sabbaññubhāvadassanatthaṃ āraddhaṃ. Santi hi
gāmaṇi eke samaṇabrāhmaṇāti idaṃ sesasamaṇabrāhmaṇānaṃ laddhiṃ dassetvā
tassā pajahāpanatthaṃ āraddhaṃ.
    Mālī kuṇḍalīti mālāya mālī, kuṇḍalehi kuṇḍalī. Itthikāmehīti itthīhi
saddhiṃ kāmā itthikāmā, tehi itthikāmehi. Āvasathāgāranti kulagharassa ekasmiṃ
ṭhāne ekekasseva sukhanivāsatthāya kataṃ vāsāgāraṃ. Tenāhaṃ yathāsatti yathābalaṃ
saṃvibhajāmīti tassāhaṃ attano sattianurūpena ceva balānurūpena ca saṃvibhāgaṃ
karomi. Alanti yuttaṃ. Kaṅkhaniye ṭhāneti kaṅkhitabbe kāraṇe. Cittasamādhinti
tasmiṃ dhammasamādhismiṃ ṭhito tvaṃ saha vipassanāya catunnaṃ maggānaṃ vasena
cittasamādhiṃ sace paṭilabheyyāsīti dasseti. Apaṇṇakatāya mayhanti ayaṃ paṭipadā
mayhaṃ apaṇṇakatāya anaparādhakatāya eva saṃvattatīti attho. Kaṭaggāhoti
jayaggāho.
    Ayaṃ kho gāmaṇi dhammasamādhi, tatra ce tvaṃ cittasamādhiṃ paṭilabheyyāsīti
ettha dhammasamādhīti dasakusalakammapathakammā, cittasamādhīti saha vipassanāya cattāro

---------------------------------------------------------------------------------------------
page172.
Maggā. Athavā "pāmojjaṃ jāyati, pamuditassa pīti jāyatī"ti 1- evaṃ vuttā
pāmojjapītippassaddhisukhasamādhisaṅkhātā pañca dhammā dhammasamādhi nāma, cittasamādhi
pana saha vipassanāya cattāro maggāva. Athavā dasakusalakammapathā cattāro
brahmavihārā cāti ayaṃ dhammasamādhi nāma, taṃ dhammasamādhiṃ pūrentassa uppannā
cittekaggatā cittasamādhi nāma. Evaṃ tvaṃ imaṃ kaṅkhādhammaṃ pajaheyyāsīti evaṃ
tvaṃ imasmiṃ vuttappabhede dhammasamādhismiṃ ṭhito sace evaṃ cittasamādhiṃ paṭilabheyyāsi,
ekaṃsenetaṃ kaṅkhaṃ pajaheyyāsīti attho. Sesaṃ sabbattha vuttanayamevāti.
                      Gāmaṇisaṃyuttavaṇṇanā niṭṭhitā.
                          ------------
@Footnote: 1 aṅ.pañcaka. 22/25/23 (syā)

---------------------------------------------------------------------------------------------
page173.
                          9. Asaṅkhatasaṃyutta
                            1. Paṭhamavagga
                    1-11. Kāyagatāsatisuttādivaṇṇanā
    [366-376] Asaṅkhatasaṃyutte 1- asaṅkhatanti akataṃ. Hitesināti hitaṃ
esantena. Anukampakenāti anukampamānena. Anukampaṃ upādāyāti anukampaṃ
cittena pariggahetvā, paṭiccātipi vuttaṃ hoti. Kataṃ vo taṃ mayāti taṃ mayā
imaṃ asaṅkhatañca asaṅkhatamaggañca desentena tumhākaṃ kataṃ. Ettakameva hi
anukampakassa satthu kiccaṃ, yadidaṃ aviparītadhammadesanā. Ito paraṃ pana paṭipatti nāma
sāvakānaṃ kiccaṃ. Tenāha etāni bhikkhave rukkhamūlāni .pe. Amhākaṃ anusāsanīti.
Iminā rukkhamūlasenāsanaṃ dasseti, suññāgārānīti iminā janavivittaṃ ṭhānaṃ.
Ubhayena ca yogānurūpaṃ senāsanaṃ ācikkhati, dāyajjaṃ niyyāteti.
    Jhāyathāti ārammaṇūpanijjhānena aṭṭhatiṃsa ārammaṇāni, lakkhaṇūpanijjhānena
ca aniccādito khandhāyatanādīni upanijjhāyatha, samathañca vipassanañca vaḍḍhethāti
vuttaṃ hoti. Mā pamādatthāti mā pamajjittha. Mā pacchā vippaṭisārino ahuvatthāti
ye hi pubbe daharakāle arogakāle sattasappāyādisampattikāle satthu
sammukhībhāvakāle ca yonisomanasikārarahitā rattindivaṃ maṅkulabhattaṃ hutvā seyyasukhaṃ
middhasukhaṃ anubhontā pamajjanti, te pacchā jarākāle rogakāle maraṇakāle
vipattikāle satthu parinibbutakāle ca taṃ pubbe pamādavihāraṃ anussarantā
sappaṭisandhikālakiriyañca bhāriyaṃ sampassamānā vippaṭisārino honti, tumhe pana
tādisā mā ahuvatthāti dassento āha "mā pacchā vippaṭisārino ahuvatthā"ti.
@Footnote: 1 Sī. asaṅkhatasaṃyuttassa

---------------------------------------------------------------------------------------------
page174.
    Ayaṃ vo amhākaṃ anusāsanīti ayaṃ amhākaṃ santikā "jhāyatha mā
pamādatthā"ti tumhākaṃ anusāsanī, ovādoti vuttaṃ hoti.
                        ----------------
                            2. Dutiyavagga
                      1-33. Asaṅkhatasuttādivaṇṇanā
    [377-409] Kāye kāyānupassītiādīsu yaṃ vattabbaṃ, taṃ parato vakkhāma.
Anatantiādīsu taṇhānatiyā 1- abhāvena anataṃ. Catunnaṃ āsavānaṃ abhāvena
anāsavaṃ. Paramatthasaccatāya saccaṃ. Vaṭṭassa parabhāgaṭṭhena pāraṃ saṇhaṭṭhena nipuṇaṃ.
Suṭṭhu duddasatāya sududdasaṃ. Jarāya ajaritattā ajajjaraṃ. 2- Thiraṭṭhena dhuvaṃ.
Apalujjanatāya apalokitaṃ. Cakkhuviññāṇena apassitabbattā anidassanaṃ.
Taṇhāmānadiṭṭhipapañcānaṃ abhāvena nippapañcaṃ.
    Santabhāvaṭṭhena santaṃ. Maraṇābhāvena amataṃ. Uttamaṭṭhena paṇītaṃ.
Sassirikaṭṭhena sivaṃ. Nirupaddavatāya khemaṃ. Taṇhakkhayassa paccayattā taṇhakkhayaṃ.
    Vimhāpanīyaṭṭhena accharaṃ paharitabbayuttakanti acchariyaṃ. Abhūtameva bhūtaṃ, 3-
ajātaṃ hutvā atthīti 4- abbhutaṃ. Niddukkhattā anītikaṃ. Niddukkhasabhāvattā
anītikadhammaṃ. Vānābhāvena nibbānaṃ. Byāpajjhābhāveneva abyāpajjhaṃ. Virāgādhigamassa
paccayato virāgaṃ. Paramatthasuddhitāya suddhi. Tīhi bhavehi muttatāya mutti. Kāmālayānaṃ
abhāvena anālayaṃ. Patiṭṭhaṭṭhena dīpaṃ. Allīyitabbayuttaṭṭhena leṇaṃ. Tāyanaṭṭhena
tāṇaṃ. Bhayasaraṇaṭṭhena saraṇaṃ. Bhayanāsananti attho. Paraṃ ayanaṃ gati patiṭṭhāti
parāyaṇaṃ. Sesamettha vuttanayamevāti.
                      Asaṅkhatasaṃyuttavaṇṇanā niṭṭhitā
                           ----------
@Footnote: 1 Sī.,ka. taṇhāratiyā     2 Sī. ajajjaritattā ajaraṃ, ka. ajjajjaritattā ajajjaraṃ
@3 Sī.,ka. abbhutaṃ                   4 Sī. atthīti vā

---------------------------------------------------------------------------------------------
page175.
                         10. Abyākatasaṃyutta
                         1. Khemāsuttavaṇṇanā
    [410] Abyākatasaṃyuttassa paṭhame khemāti gihikāle bimbisārassa upāsikā 1-
saddhāpabbajitā mahātherī "etadaggaṃ bhikkhave mama sāvikānaṃ bhikkhunīnaṃ
mahāpaññānaṃ yadidaṃ khemā"ti 2- evaṃ bhagavatā mahāpaññatāya etadagge ṭhapitā.
Paṇḍitāti paṇḍiccena samannāgatā. Viyattāti 3- veyyattiyena samannāgatā.
Medhāvinīti medhāya paññāya samannāgatā. Bahussutāti pariyattibāhusaccenapi
paṭivedhabāhusaccenapi samannāgatā.
    Gaṇakoti acchindakagaṇanāya 4- kusalo. Muddikoti aṅgulimuddāya gaṇanāya
kusalo. Saṅkhāyakoti piṇḍagaṇanāya kusalo. Gambhīroti caturāsītiyojanasahassagambhīro.
Appameyyoti āḷhakagaṇanāya appameyyo. Duppariyogāhoti āḷhakagaṇanāya
pamāṇagahaṇatthaṃ durogāho. Yena rūpena tathāgatanti yena rūpena dīgho rasso
sāmo odātoti sattasaṅkhātaṃ tathāgataṃ paññapeyya. Taṃ rūpaṃ tathāgatassa pahīnanti
vuttappakāraṃ rūpaṃ samudayappahānena sabbaññutathāgatassa pahīnaṃ. Rūpasaṅkhāya
vimuttoti 5- āyatiṃ rūpassa anuppattiyā 6- rūpārūpakoṭṭhāsenapi evarūpo nāma
bhavissatīti vohārassapi paṭipassaddhattā rūpapaṇṇattiyāpi vimutto. Gambhīroti
ajjhāsayagambhīratāya ca guṇagambhīratāya ca gambhīro. Tassa evaṃ guṇagambhīrassa sato
sabbaññutathāgatassa yaṃ upādāya sattasaṅkhāto tathāgatoti paññatti hoti, tadabhāvena
tassā paññattiyā abhāvaṃ passantassa ayaṃ sattasaṅkhāto hoti tathāgato
@Footnote: 1 Sī. mahesī upāsikā         2 aṅ. ekaka. 20/236/26
@3 Sī.,ka. byattāti           4 Ma. acchindakāya gaṇanāya
@5 Sī.,ka. rūpasaṅkhayā vimuttoti   6 Sī.,ka. anumatiyā

---------------------------------------------------------------------------------------------
page176.
Parammaraṇāti idaṃ vacanaṃ na upeti na yujjati, na hoti tathāgato
parammaraṇātiādivacanampi na upeti na yujjatīti attho.
     Saṃsandissatīti ekaṃ bhavissati. Samessatīti nirantaraṃ bhavissati. Na
virodhayissatīti na viruddhaṃ padaṃ 1- bhavissati. Aggapadasminti desanāya. Desanā hi idha
aggapadanti adhippetā.
                        2. Anurādhasuttavaṇṇanā
     [411] Dutiyaṃ khandhiyavagge vitthāritameva, abyākatādhikārato pana idha
vuttaṃ.
                  3-8. Paṭhamasāriputtakoṭṭhikasuttādivaṇṇanā
     [412-417] Tatiye rūpagatametanti rūpamattametaṃ. Ettha rūpato añño
koci satto nāma  na upalabbhati, rūpe pana sati nāmamattaṃ etaṃ hotīti
dasseti. Vedanāgatametantiādīsu eseva nayo. Ayaṃ kho āvuso hetūti ayaṃ
rūpādīni muñcitvā anupalabbhiyasabhāvo hetu, yenetaṃ abyākataṃ bhagavatāti.
Catutthādīni uttānatthāneva.
                       9. Kutūhalasālāsuttavaṇṇanā
    [418] Navame kutūhalāyanti kutūhalasālā nāma paccekasālā natthi,
yattha pana nānātitthiyā samaṇabrāhmaṇā nānāvidhaṃ kathaṃ pavattenti, sā
bahunnaṃ "ayaṃ kiṃ vadati, ayaṃ kiṃ vadatī"ti kutūhaluppattiṭṭhānato kutūhalasālāti
vuccati. Dūrampi gacchatīti yāva ābhassarabrahmalokā gacchati. Imañca kāyaṃ
@Footnote: 1 Sī.,ka. na vihāyissatīti na viruddhasaddaṃ

---------------------------------------------------------------------------------------------
page177.
Nikkhipatīti cuticittena nikkhipati. Anupapanno hotīti cutikkhaṇeyeva
paṭisandhicittassa anuppannattā anupapanno hoti.
                        10. Ānandasuttavaṇṇanā
    [419] Dasame tesametaṃ saddhiṃ abhavissāti tesaṃ laddhiyā saddhiṃ etaṃ
abhavissa. Anulomaṃ abhavissa ñāṇassa uppādāya sabbe dhammā anattāti yaṃ
etaṃ "sabbe dhammā anattā"ti vipassanāñāṇaṃ uppajjati, api nu me tassa
anulomaṃ abhavissāti 1- attho.
                      11. Sabhiyakaccānasuttavaṇṇanā
    [420] Ekādasame etamettakena ettakamevāti āvuso yassapi etaṃ
ettakena kālena "hetumhi sati rūpītiādi paññāpanā hoti, asati na hotī"ti
byākaraṇaṃ bhaveyya, tassa ettakameva bahu. Ko pana vādo atikkanteti
atikkante pana atimanāpe dhammadesanānaye vādoyeva ko, natthi vādo, chinnā
kathāti.
                     Abyākatasaṃyuttavaṇṇanā niṭṭhitā.
                 Iti sāratthappakāsiniyā saṃyuttanikāyaṭṭhakathāya
                      saḷāyatanavaggavaṇṇanā niṭṭhitā.
                         --------------
@Footnote: 2 Sī. bhavissatīti

---------------------------------------------------------------------------------------------
page178.
                  Sāratthappakāsinī nāma saṃyuttanikāyaṭṭhakathā
                         mahāvāravaggavaṇṇanā
                         --------------
                namo tassa bhagavato arahato sammāsambuddhassa.
                           1. Maggasaṃyutta
                           1. Avijjāvagga
                      1-2. Avijjāsuttādivaṇṇanā
    [1-2] Mahāvaggassa paṭhame pubbaṅgamāti sahajātavasena ca upanissayavasena
cāti dvīhākārehi pubbaṅgamā. Samāpattiyāti samāpajjanāya sabhāvapaṭilābhāya,
uppattiyāti attho. Anvadeva ahirikaṃ anottappanti sā panesā yadetaṃ
alajjanākārasaṇṭhitaṃ ahirikaṃ, abhāyanākārasaṇṭhitaṃ ca anottappaṃ, etaṃ anudeva
saheva ekatova, na vinā tena uppajjatīti attho. Avijjāgatassāti avijjāya
upagatassa samannāgatassa. Micchādiṭṭhīti ayāthāvadiṭṭhi aniyyānikadiṭṭhi. Pahotīti
hoti uppajjati. Micchāsaṅkappādīsupi ayāthāvaaniyyānikavaseneva micchābhāvo
veditabbo. Iti imāni aṭṭhapi akusaladhammasamāpattiyā micchattaaṅgāni nāma
honti. Tāni pana na ekakkhaṇe sabbāni labbhanti, nānakkhaṇe labbhanti.
    Kathaṃ? yadā hi diṭṭhisampayuttaṃ cittaṃ kāyaviññattiṃ samuṭṭhāpentaṃ
Uppajjati, tadā micchādiṭṭhi micchāsaṅkappo micchāvāyāmo micchāsati micchāsamādhi
micchākammantoti cha aṅgāni honti. Yadā diṭṭhivippayuttaṃ, tadā
micchādiṭṭhivajjāni pañca. Yadā tāneva dve vacīviññattiṃ samuṭṭhāpenti, tadā

---------------------------------------------------------------------------------------------
page179.
Micchākammantaṭṭhāne micchāvācāya saddhiṃ tāneva 1- cha vā pañca vā. Ayaṃ ājīvo
nāma. Kuppamāno kāyavacīdvāresuyeva aññatarasmiṃ kuppati, na manodvāre. Tasmā
yadā ājīvasīsena tāneva cittāni kāyavacīviññattiyo samuṭṭhāpenti, tadā
kāyakammaṃ micchājīvo nāma hoti, tathā vacīkammanti micchājīvassa vasena tāneva
cha vā pañca vā. Yadā pana viññattiṃ asamuṭṭhāpetvā tāni cittāni
uppajjanti, tadā micchādiṭṭhimicchāsaṅkappamicchāvāyāmamicchāsatimicchāsamādhivasena
pañca vā, micchāsaṅkappādivasena cattāri vā hontīti evaṃ na ekakkhaṇe
sabbāni labbhanti, nānakkhaṇe labbhantīti.
    Sukkapakkhe vijjāti kammassakatāñāṇaṃ. Ihāpi sahajātavasena ca
upanissayavasena cāti dvīheva ākārehi pubbaṅgamā veditabbā. Hirottappanti
hirī ca ottappañca. Tattha lajjanākārasaṇṭhitā hirī, bhāyanākārasaṇṭhitaṃ ottappaṃ.
Ayamettha saṅkhepo, vitthāro pana visuddhimagge vuttova. Vijjāgatassāti vijjāya
upagatassa samannāgatassa. Viddasunoti viduno paṇḍitassa. Sammādiṭṭhīti yāthāvadiṭṭhi
niyyānikadiṭṭhi. Sammākammantādīsupi eseva nayo. Iti kusaladhammasamāpattiyā imāni
aṭṭhaṅgāni honti, tāni lokiyamaggakkhaṇe na ekato sabbāni 2- labbhanti,
lokuttaramaggakkhaṇe pana labbhanti. Tāni ca kho paṭhamajjhānikamagge,
dutiyajjhānikādīsu pana sammāsaṅkappavajjāni satteva honti.
    Tattha yo evaṃ vadeyya "yasmā majjhimanikāyamhi saḷāyanavibhaṅgasutte 3-
`yā tathābhūtassa diṭṭhi, sāssa hoti sammādiṭṭhi. Yo tathābhūtassa saṅkappo,
svāssa hoti sammāsaṅkapPo. Yo tathābhūtassa vāyāmo, svāssa hoti
sammāvāyāmo. Yā tathābhūtassa sati, sāssa hoti sammāsati. Yo tathābhūtassa samādhi,
@Footnote: 1 ka. saṇṭhitāneva         2 Sī. aṭṭhapi      3 Ma.u. 14/431/371

---------------------------------------------------------------------------------------------
page180.
Svāssa hoti sammāsamādhi. Pubbeva kho panassa kāyakammaṃ vacīkammaṃ ājīvo ca
suparisuddho'ti vuttaṃ. Tasmā pañcaṅgikopi lokuttaramaggo hotī"ti. So vattabbo:-
tasmiṃyeva sutte "evamassāyaṃ ariyo aṭṭhaṅgiko maggo bhāvanāpāripūriṃ
gacchatī"ti 1- idaṃ kasmā na passasi. Yaṃ panetaṃ "pubbe kho panassā"ti vuttaṃ,
taṃ pabbajitadivasato paṭṭhāya parisuddhabhāvadassanatthaṃ. Pabbajitadivasato paṭṭhāya hi
parisuddhāni kāyakammādīni lokuttaramaggakkhaṇe atiparisuddhāni hontīti ayamattho
dīpito.
    Yampi abhidhamme vuttaṃ "tasmiṃ kho pana samaye pañcaṅgiko maggo hotī"ti 2-
taṃ ekaṃ kiccantaraṃ dassetuṃ vuttaṃ. Yasmiṃ hi kāle micchākammantaṃ pahāya
sammākammantaṃ pūreti, tasmiṃ kāle micchāvācā vā micchājīvo vā na hoti,
diṭṭhi saṅkappo vāyāmo sati samādhīti imesuyeva pañcasu kārakaṅgesu
sammākammanto pūrati. Virativasena hi sammākammanto pūrati nāma.
Sammāvācāsammāājīvesupi eseva nayo. Iti imaṃ kiccantaraṃ dassetuṃ evaṃ vuttaṃ.
Lokiyamaggakkhaṇe ca pañceva honti, virati pana aniyatā. Tasmā "../../bdpicture/chaaṅgiko"ti avatvā
"pañcaṅgiko"tveva vuttaṃ. "yā kho bhikkhave ariyacittassa anāsavacittassa
ariyamaggasamaṅgino ariyamaggaṃ bhāvayato tīhi kāyaduccaritehi ārati virati paṭivirati
veramaṇī akiriyā akaraṇaṃ, ayaṃ bhikkhave sammākammanto ariyo anāsavo
lokuttaramaggo"ti 3- evaṃ pana mahācattāḷīsakasuttādīsu anekesu suttesu
sammākammantādīnaṃ ca lokuttaramaggassa aṅgabhāvasiddhito aṭṭhaṅgikova lokuttaramaggo
@Footnote: 1 Ma.u. 14/431/371
@2 abhi.vi. 35/212/133            3 Ma.u. 14/139/125

---------------------------------------------------------------------------------------------
page181.
Hotīti veditabbo. 1- Imasmiṃ sutte ayaṃ aṭṭhaṅgikamaggo lokiyalokuttaramissakova
kathito. Dutiyaṃ kosalasaṃyutte vuttameva.
                        3. Sāriputtasuttavaṇṇanā
    [3] Tatiye sakalamidaṃ bhanteti ānandatthero sāvakapāramīñāṇassa matthakaṃ
appattatāya sakalampi maggabrahmacariyaṃ kalyāṇamittasannissayena labbhatīti na
aññāsi, dhammasenāpati pana sāvakapāramīñāṇassa matthake ṭhitattā aññāsi,
tasmā evamāha. Tenevassa bhagavā sādhu sādhūti sādhukāramadāsi.
                    4. Jāṇussoṇibrāhmaṇasuttavaṇṇanā
    [4] Catutthe sabbasetena vaḷavābhirathenāti sakalasetena catūhi vaḷavāhi
yuttarathena. So kira sabbo sacakkapañjarakubbaro 2- rajataparikkhitto hoti. Ratho
ca nāmesa duvidho hoti yodharatho alaṅkārarathoti. Tattha yodharatho caturassasaṇṭhāno
hoti nātimahā dvinnaṃ tiṇṇaṃ vā janānaṃ gahaṇasamattho, alaṅkāraratho
mahā hoti dīghato dīgho ca puthulato puthulo 3- , tattha chattagāhako vālavījanīgāhako
tālapaṇṇagāhakoti 4- evaṃ aṭṭha vā dasa vā sukheneva ṭhātuṃ vā nisīdituṃ vā
nipajjituṃ vā sakkonti, ayampi alaṅkārarathoyeva.
    Setā sudaṃ assāti setā 5- vaḷavā pakatiyā setavaṇṇāva. Setālaṅkārāti
pasādhanaṃ tesaṃ rajatamayaṃ ahosi. Seto rathoti rathopi vuttanayeneva rajataparikkhittattā
tattha tattha dantakammakhacitattā ca setova. Setaparivāroti yathā aññe rathā
sīhacammaparivārāpi honti, byagghacammaparivārāpi paṇḍukambalaparivārāpi honti,
@Footnote: 1 cha.Ma. veditabboti                 2 Ma. sakaṭapañjarakubbaro
@3 ka. mūlato athūlo    4 cha.Ma. tālavaṇṭaggāhakoti   5 cha.Ma. tā

---------------------------------------------------------------------------------------------
page182.
Na evaṃ esa. Esa pana ghanadukkūlena parivārito ahosi. Setā rasmiyoti
rasmiyo rajatapanāḷisuparikkhittā. Setā patodalaṭṭhīti patodalaṭṭhipi rajataparikkhittā.
    Setaṃ chattanti rathamajjhe ussāpitaṃ chattampi setaṃ ahosi. Setaṃ uṇhīsanti
aṭṭhaṅgulavitthāro rajatamayo uṇhīsapatto seto. Setāni vatthānīti vatthānipi
setāni pheṇapuñjavaṇṇāni. Tesu nivāsanaṃ pañcasatagghanikaṃ, uttarāsaṅgo
sahassagghaniko. Setā upāhanāti upāhanā nāma maggārūḷhassa vā honti
aṭaviṃ vā pavisantassa. Ayaṃ pana rathaṃ abhirūḷho, tenassa tadanucchaviko
rajatapaṭisevito pādālaṅkāro nāma esa evaṃ vuttoti veditabbo. Setāya sudaṃ
vālabījaniyāti phalikamayadaṇḍāya setacamaravālabījaniyā. Na kevalañca ettakameva
tassa setaṃ ahosi, so pana brāhmaṇo setavilepanaṃ vilimpi, setamālaṃ pilandhi,
dasasu aṅgulīsu aṅgulimuddikā kaṇṇesu kuṇḍalānīti evamādi alaṅkāropissa
rajatamayo ahosi. Parivārabrāhmaṇāpissa dasasahassamattā tatheva
setavatthavilepanamālālaṅkārā ahesuṃ.
    Yaṃ panetaṃ sāvatthiyā niyyāyantanti vuttaṃ, tatrāyaṃ niyyāyanavibhāvanā:-
so kira channaṃ channaṃ māsānaṃ ekavāraṃ nagaraṃ padakkhiṇaṃ karoti, "ito ettakehi
divasehi nagaraṃ padakkhiṇaṃ karissatī"ti puretarameva ghosanā kayirati. Taṃ sutvā
ye nagarato na pakkantā, te na pakkamanti. 1- Tepi "puññavato sirisampattiṃ
passissāmā"ti āgacchanti. Yaṃ divasaṃ brāhmaṇo nagaraṃ anuvicarati, tadā pātova
nagaravīthiyo sammajjitvā vālikaṃ okiritvā lājapañcamehi pupphehi vippakiritvā
puṇṇaghaṭe ṭhapetvā kadaliyo ca dhaje ca ussāpetvā sakalanagaraṃ dhūpitavāsitaṃ
karonti.
@Footnote: 1 Ma. te upasaṅkamanti

---------------------------------------------------------------------------------------------
page183.
    Brāhmaṇo pātova sīsaṃ nahāyitvā purebhattaṃ bhuñjitvā vuttanayeneva
setavatthādīhi attānaṃ alaṅkaritvā pāsādā oruyha rathaṃ abhiruhati. Atha naṃ te
brāhmaṇā sabbe setavatthavilepanamālālaṅkārā setachattāni gahetvā parivārenti.
Tato mahājanassa sannipātatthaṃ paṭhamaṃyeva taruṇadārakānaṃ phalāphalāni 1- vikiranti,
tadanantaraṃ māsakarūpādīni, 2- tadanantaraṃ kahāpaṇe vikiranti. Mahājano sannipatati,
ukkuṭṭhiyo ceva celukkhepā ca vattanti. Atha brāhmaṇo maṅgalikasovatthikādīsu
maṅgalāni ceva suvatthiyo ca karontesu mahāsampattiyā nagaraṃ anuvicarati.
Puññavantā manussā ekabhūmikādipāsāde āruyha sukapattasadisāni vātapānakavātāni
vivaritvā olokenti. Brāhmaṇopi attano yasasirisampattiyā nagaraṃ
ajjhottharanto viya dakkhiṇadvārābhimukho hoti. Taṃ sandhāyetaṃ vuttaṃ.
    Tamenaṃ jano disvāti mahājano taṃ rathaṃ disvā. Brahmanti seṭṭhādhivacanaṃ. 3-
Brahmaṃ vata bho yānanti seṭṭhayānasadisaṃ vata bho yānanti ayamettha attho.
Imasseva kho etanti ānanda manussā nāma 4- vaṇṇabhāṇakānaṃ dhanaṃ datvā
attano dārikānaṃ 4- vaṇṇagītaṃ gāyāpenti "abhirūpo hoti dassanīyo mahaddhano
mahābhogo"ti, na ca tena vaṇṇabhaṇanamattena abhirūpā vā honti mahaddhanā
vā, evameva mahājano brāhmaṇassa rathaṃ disvā "brahmaṃ vata bho yānan"ti
kiñcāpi evaṃ vaṇṇaṃ bhaṇati, na panetaṃ yānaṃ vaṇṇabhaṇanamatteneva brahmayānaṃ
nāma hoti. Lāmakaṃ hi etaṃ chavaṃ. Paramatthena pana imasseva kho etaṃ ānanda
ariyassa aṭṭhaṅgikassa maggassa adhivacanaṃ. Ayaṃ hi sabbadosavigamena seṭṭho,
iminā ca ariyā nibbānaṃ yantīti brahmayānaṃ itipi, dhammabhūtattā yānattā
@Footnote: 1 Ma. mālāmūlaphalāni   2 Sī. māsakarūpiyādīni   3 cha.Ma. seṭṭhādhivacanametaṃ
@4-4 Sī. vaṇṇabhaṇanaṭṭhānaṃ patvā attano dāyakānaṃ

---------------------------------------------------------------------------------------------
page184.
Ca dhammayānaṃ itipi, anuttarattā kilesasaṅgāmassa ca vijitattā anuttaro
saṅgāmavijayo itipi vattuṃ vaṭṭati.
    Idānissa niddosabhāvaṃ ceva saṅgāmavijayabhāvaṃ ca dassento
rāgavinayapariyosānātiādimāha. Tattha rāgaṃ vinayamānā pariyosāpeti pariyosānaṃ
gacchati nippajjatīti rāgavinayapariyosānā. Esa nayo sabbattha.
    Yassa saddhā ca paññā cāti yassa ariyamaggayānassa 1- saddhānusārivasena
saddhā, dhammānusārivasena paññāti ime dve dhammā sadā dhuraṃ yuttā,
tatramajjhattatāyuge yuttāti attho. Hiri īsāti attanā saddhiṃ anuyuttena 2-
bahiddhāsamuṭṭhānena ottappena saddhiṃ ajjhattasamuṭṭhānā hirī yassa maggarathassa
īsā. Mano yottanti vipassanācittaṃ maggacittaṃ ca yottaṃ. Yathā hi rathassa
vākādimayaṃ yottaṃ goṇe ekābaddhe karoti ekasaṅgahite, evaṃ maggarathassa
lokiyavipassanācittaṃ atirekapaññāsa, lokuttaravipassanācittaṃ atirekasaṭṭhi kusaladhamme
ekābaddhe ekasaṅgahe karoti. Tena vuttaṃ "mano yottan"ti. Sati ārakkhasārathīti
maggasampayuttā sati ārakkhasārathi. Yathā hi rathassa ārakkho sārathi nāma
yoggiyo. Dhuraṃ vāheti yojeti akkhaṃ abbhañjati rathaṃ peseti rathayuttake
nibbisevane karoti, evaṃ maggarathassa sati. Ayaṃ hi ārakkhapaccuppaṭṭhānā ceva
kusalākusalānañca dhammānaṃ gatiyo samanvesatīti vuttā.
    Rathoti ariyaaṭṭhaṅgikamaggaratho. Sīlaparikkhāroti catupārisuddhasīlālaṅkāro.
Jhānakkhoti vipassanāsampayuttānaṃ pañcannaṃ jhānaṅgānaṃ vasena jhānamayaakkho.
Cakkavīriyoti vīriyacakko, kāyikacetasikasaṅkhātāni dve vīriyāni assa cakkānīti
attho. Upekkhā dhurasamādhīti dhurassa samādhi, dhurasamādhi 3- uṇṇatoṇṇatākārassa
@Footnote: 1 Ma. ariyamaggaññāṇassa    2 cha.Ma. adhiviṭṭhena   3 cha.Ma. ayaṃ pāṭho na dissati

---------------------------------------------------------------------------------------------
page185.
Abhāvena dvinnampi yugapadesānaṃ samatāti attho. Ayaṃ hi tatramajjhattupekkhā
cittuppādassa līnuddhaccabhāvaṃ haritvā payogamajjhatte cittaṃ ṭhapeti, tasmā
imassa maggarathassa "dhurasamādhī"ti vuttā. Anicchā parivāraṇanti bāhirakarathassa
sīhacammādīni viya imassāpi ariyamaggarathassa alobhasaṅkhātā anicchā parivāraṇaṃ
nāma.
    Abyāpādoti mettā mettāpubbabhāgo ca. Avihiṃsāti karuṇā ca
karuṇāpubbabhāgo ca. Vivekoti kāyavivekādi tividho viveko. Yassa āvudhanti yassa
ariyamaggarathe ṭhitassa kulaputtassa etaṃ pañcavidhaṃ āvudhaṃ. Yathā hi rathe ṭhito
pañcahi āvudhehi sapatte vijjhati, evaṃ yogāvacaropi imasmiṃ lokiyalokuttaramaggarathe
ṭhito mettāya dosaṃ vijjhati, karuṇāya vihiṃsaṃ, kāyavivekena gaṇasaṅgaṇikaṃ, cittavivekena
kilesasaṅgaṇikaṃ, upadhivivekena sabbākusalaṃ vijjhati. Tenassetaṃ pañcavidhaṃ
"āvudhan"ti vuttaṃ. Titikkhāti duruttānaṃ durāgatānaṃ vacanapathānaṃ adhivāsanakkhanti.
Cammasannāhoti sannaddhacammo. Yathā hi rathe ṭhito rathiko paṭimukkacammo
āgatāgate sare khamati, na naṃ te vijjhanti, evaṃ adhivāsanakkhantisamannāgato
bhikkhu āgatāgate vacanapathe khamati, na naṃ te vijjhanti. Tasmā "titikkhā
cammasannāho"ti vutto. Yogakkhemāya vattatīti catūhi yogehi khemāya nibbānāya
vattati, nibbānābhimukho gacchatiyeva, na tiṭṭhati na bhijjatīti attho.
    Etadattani sambhūtanti etaṃ maggayānaṃ attano purisakāraṃ nissāya
laddhattā attani sambhūtaṃ nāma hoti. Brahmayānaṃ anuttaranti asadisaṃ seṭṭhayānaṃ.
Niyyanti dhīrā lokamhāti yesaṃ etaṃ yānaṃ atthi, te dhīrā paṇḍitapurisā
lokamhā niyyanti gacchanti. Aññadatthūti ekaṃsena. Jayaṃ jayanti rāgādayo
sapatte jinantā jinantā.

---------------------------------------------------------------------------------------------
page186.
                      5-6. Kimatthiyasuttādivaṇṇanā
    [5-6]  Pañcame ayamevāti evasaddo niyamattho, tena aññaṃ maggaṃ paṭikkhipati.
Imasmiṃ sutte vaṭṭadukkhañceva missakamaggo ca kathito. Chaṭṭhaṃ uttānameva.
                     7. Dutiyaaññatarabhikkhusuttavaṇṇanā
    [7] Sattame nibbānadhātuyā kho etaṃ bhikkhu adhivacananti asaṅkhātāya
amatāya nibbānadhātuyā etaṃ adhivacanaṃ. Āsavānaṃ khayo tena vuccatīti apica
tena rāgādivinayena āsavānaṃ khayotipi vuccati. Āsavakkhayo nāma arahattaṃ,
arahattassāpi etaṃ rāgavinayotiādi nāmamevāti dīpeti. Etadavocāti "satthārā
nibbānadhātūti vadantena amataṃ nibbānaṃ kathitaṃ, maggo panassa na kathito. Taṃ
kathāpessāmī"ti anusandhikusalatāya pucchanto etaṃ avoca.
                         8. Vibhaṅgasuttavaṇṇanā
    [8] Aṭṭhame katamā ca bhikkhave sammādiṭṭhīti ekena pariyāyena
aṭṭhaṅgikamaggaṃ vibhajitvā puna aparena pariyāyena vibhajitukāmo idaṃ desanaṃ
ārabhi. Tattha dukkhe ñāṇanti savanasammasanapaṭivedhapaccavekkhaṇavasena catūhākārehi
uppannaṃ ñāṇaṃ. Samudayepi eseva nayo. Sesesu pana dvīsu sammasanassa
abhāvā tividhameva vaṭṭati. Evametaṃ  "dukkhe ñāṇan"tiādinā catusaccakammaṭṭhānaṃ
dassitaṃ.
    Tattha purimāni dve saccāni vaṭṭaṃ, pacchimāni vivaṭṭaṃ.  tesu bhikkhuno
vaṭṭe kammaṭṭhānābhiniveso hoti, vivaṭṭe natthi abhiniveso. Purimāni hi dve
saccāni "pañcakkhandhā dukkhaṃ, taṇhāsamudayo"ti evaṃ saṅkhepena ca,  "katame

---------------------------------------------------------------------------------------------
page187.
Pañcakkhandhā rūpakkhandho"tiādinā nayena vitthārena ca ācariyasantike
uggaṇhitvā vācāya punappunaṃ parivattento yogāvacaro kammaṃ karoti. Itaresu
pana dvīsu saccesu "nirodhasaccaṃ iṭṭhaṃ kantaṃ manāpaṃ, maggasaccaṃ iṭṭhaṃ kantaṃ
manāpan"ti evaṃ savaneneva kammaṃ karoti. So evaṃ karonto cattāri saccāni
ekapaṭivedhena paṭivijjhati, ekābhisamayena abhisameti. Dukkhaṃ pariññāpaṭivedhena
paṭivijjhati, samudayaṃ pahānapaṭivedhena, nirodhaṃ sacchikiriyapaṭivedhena, maggaṃ
bhāvanāpaṭivedhena paṭivijjhati. Dukkhaṃ pariññābhisamayena .pe. Maggaṃ bhāvanābhisamayena
abhisameti.
    Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho
hoti, dvīsu savanapaṭivedhoyeva. Aparabhāge tīsu kiccato paṭivedho hoti,
nirodhe ārammaṇapaṭivedho. Paccavekkhaṇā pana pattasaccassa hoti. Imassa bhikkhuno
pubbe pariggahato 1- "dukkhaṃ parijānāmi, samudayaṃ pajahāmi, nirodhaṃ sacchikaromi,
maggaṃ bhāvemī"ti ābhogasamannāhāramanasikārapaccavekkhaṇā natthi, pariggahato paṭṭhāya
hoti. Aparabhāge pana dukkhaṃ pariññātameva .pe. Maggo bhāvitova hoti.
    Tattha dve saccāni duddasattā gambhīrāni, dve gambhīrattā duddasāni.
Dukkhasaccaṃ hi uppattito pākaṭaṃ, khāṇukaṇṭakappahārādīsu "aho dukkhan"ti
vattabbatampi āpajjati. Samudayampi khāditukāmatābhuñjitukāmatādivasena uppattito
pākaṭaṃ. Lakkhaṇapaṭivedhato pana ubhayampi gambhīraṃ. Iti tāni duddasattā gambhīrāni.
Itaresaṃ dvinnaṃ dassanatthāya payogo bhavaggahaṇatthaṃ hatthappasāraṇaṃ viya avīciphusanatthaṃ
pādappasāraṇaṃ viya sattadhā bhinnassa vālassa koṭiyā koṭi paṭipādanaṃ viya ca
hoti. Iti tāni gambhīrattā duddasāni evaṃ duddasattā gambhīresu gambhīrattā
@Footnote: 1 Sī.,ka. paccavekkhaṇena pana catusaccassa paṭivedho hoti, no pubbe pariggaho

---------------------------------------------------------------------------------------------
page188.
Ca duddasesu catūsu saccesu uggahādivasena idaṃ "dukkhe ñāṇan"tiādi vuttaṃ.
Paṭivedhalakkhaṇe pana ekameva taṃ ñāṇaṃ hoti.
    Nekkhammasaṅkappādīsu kāmapaccanīkaṭṭhena kāmato nissaṭabhāvena vā, kāmaṃ
sammasantassa uppannoti vā, kāmapadaghātaṃ kāmavūpasamaṃ karonto uppannoti
vā, kāmavittante uppannoti vā, nekkhammasaṅkapPo. Sesadvayepi eseva nayo.
Sabbepi ca te nekkhammasaṅkappādayo kāmabyāpādavihiṃsāviramaṇasaññāṇaṃ 1- nānattā
pubbabhāge nānā, maggakkhaṇe pana imesu tīsu ṭhānesu uppannassa akusalasaṅkappassa
padapacchedato anuppattisādhanavasena maggaṅgaṃ pūrayamāno ekova kusalasaṅkappo
uppajjati. Ayaṃ sammāsaṅkappo nāma.
    Musāvādā veramaṇīādayopi musāvādādīhi viramaṇasaññāṇaṃ 2-  nānattā
pubbabhāge nānā, maggakkhaṇe pana imesu catūsu ṭhānesu uppannāya
akusaladussīlyacetanāya padapacchedato anuppattisādhanavasena maggaṅgaṃ pūrayamānā
ekāva kusalaveramaṇī 3- uppajjati. Ayaṃ sammāvācā nāma.
    Pāṇātipātā veramaṇīādayopi pāṇātipātādīhi viramaṇasaññānaṃ nānattā
pubbabhāge nānā, maggakkhaṇe pana imesu tīsu ṭhānesu uppannāya
akusaladussīlyacetanāya akiriyato padapacchedato anuppattisādhanavasena maggaṅgaṃ pūrayamānā
ekāva kusalaveramaṇī uppajjati. Ayaṃ sammākammanto nāma.
    Micchāājīvanti khādanīyabhojanīyādīnaṃ atthāya pavattitaṃ kāyavacīduccaritaṃ.
Pahāyāti vajjetvā. Sammāājīvenāti buddhapasatthena ājīvena. Jīvikaṃ kappetīti
jīvitappavuttiṃ pavatteti. Sammāājīvopi kuhanādīhi viramaṇasaññānaṃ nānattā
pubbabhāge nānā, maggakkhaṇe pana imesuyeva sattasu ṭhānesu uppannāya
@Footnote: 1 Ma.....viramaṇapaññānaṃ    2 Ma. viramaṇapaññānaṃ    3 Sī. akusalaveramaṇī

---------------------------------------------------------------------------------------------
page189.
Micchājīvadussīlyacetanāya padapacchedato anuppattisādhanavasena maggaṅgaṃ pūrayamānā
ekāva kusalaveramaṇī uppajjati. Ayaṃ sammāājīvo nāma.
    Anuppannānanti ekasmiṃ bhave tathārūpe vā ārammaṇe attano na
uppannānaṃ, parassa pana uppajjamāne disvā "aho vata me evarūpā pāpakā
dhammā na uppajjeyyun"ti evaṃ anuppannānaṃ pāpakānaṃ akusalānaṃ dhammānaṃ
anuppādāya. Chandanti tesaṃ akusalānaṃ anuppādakapaṭipattisādhakaṃ vīriyachandaṃ janeti.
Vāyamatīti vāyāmaṃ karoti. Vīriyaṃ ārabhatīti vīriyaṃ pavatteti. Cittaṃ paggaṇhātīti
vīriyena cittaṃ paggaṇhitaṃ karoti. Padahatīti "kāmaṃ taco ca nahāru ca aṭṭhi ca
avasussatū"ti 1- padhānaṃ pavatteti. Uppannānanti samudācāravasena attano
uppannapubbānaṃ. Idāni tādise na uppādessāmīti tesaṃ pahānāya chandaṃ janeti.
    Anuppannānaṃ kusalānanti appaṭiladdhānaṃ paṭhamajjhānādīnaṃ. Uppannānanti tesaṃyeva
paṭiladdhānaṃ. Ṭhitiyāti punappunaṃ uppattipabandhavasena ṭhitatthaṃ. Asammosāyāti
avināsatthaṃ. Bhiyyobhāvāyāti uparibhāvāya. Vepullāyāti vipullabhāvāya. Pāripūriyāta
bhāvanāya paripūraṇatthaṃ. Ayampi sammāvāyāmo anuppannānaṃ akusalānaṃ
anuppādanādicittanānattā pubbabhāge nānā, maggakkhaṇe pana imesuyeva catūsu ṭhānesu
kiccasādhanavasena maggaṅgaṃ pūrayamānaṃ ekameva kusalavīriyaṃ uppajjati. Ayaṃ sammāvāyāmo
nāma.
    Sammāsatipi kāyādipariggāhakacittānaṃ nānattā pubbabhāge nānā, maggakkhaṇe
pana imesu catūsu ṭhānesu kiccasādhanavasena maggaṅgaṃ pūrayamānā ekā
sati uppajjati. Ayaṃ sammāsati nāma.
    Jhānādīsu 2- pubbabhāge samāpattivasena nānā, maggakkhaṇe nānāmaggavasena.
Ekassa hi paṭhamamaggo paṭhamajjhāniko hoti, dutiyamaggādayopi
@Footnote: 1 Ma.Ma. 13/184/159   2 cha.Ma. jhānādīni pubbabhāgepi maggakkhaṇepi nānā

---------------------------------------------------------------------------------------------
page190.
Paṭhamajjhānikā vā dutiyādīsu aññatarajjhānikā vā. Ekassa paṭhamamaggo dutiyādīnaṃ
aññatarajjhāniko hoti, dutiyādayopi dutiyādīnaṃ aññatarajjhānikā vā paṭhamajjhānikā
vā. Evaṃ cattāropi maggā jhānavasena sadisā vā asadisā vā
ekaccasadisā vā honti.
    Ayaṃ panassa viseso pādakajjhānaniyamena hoti. Pādakajjhānaniyamena hi
paṭhamajjhānalābhino paṭhamajjhānā vuṭṭhāya vipassantassa uppannamaggo paṭhamajjhāniko
hoti, maggaṅgabojjhaṅgāni 1- panettha paripuṇṇāneva honti. Dutiyajjhānato
vuṭṭhāya vipassantassa uppanno dutiyajjhāniko hoti, maggaṅgāni panettha satta
honti. Tatiyajjhānato vuṭṭhāya vipassantassa uppanno tatiyajjhāniko hoti,
maggaṅgāni panettha satta, bojjhaṅgāni cha honti. Esa nayo catutthajjhānato
paṭṭhāya yāva nevasaññānāsaññāyatanā.
    Āruppe catukkapañcakajjhānaṃ uppajjati, taṃ ca lokuttaraṃ, no lokiyanti
vuttaṃ, ettha 2- kathanti? etthāpi paṭhamajjhānādīsu yato vuṭṭhāya sotāpattimaggaṃ
paṭilabhitvā arūpasamāpattiṃ bhāvetvā so āruppe uppanno, taṃjhānikāvassa
tattha tayo maggā uppajjanti. Evaṃ pādakajjhānameva niyameti. Keci pana therā
"vipassanāya ārammaṇabhūtā khandhā niyamentī"ti vadanti. Keci "puggalajjhāsayo
niyametī"ti vadanti. Keci "vuṭṭhānagāminīvipassanā niyametī"ti vadanti. Tesaṃ
vādavinicchayo visuddhimagge vuṭṭhānagāminīvipassanādhikāre vuttanayeneva veditabbo.
Ayaṃ vuccati bhikkhave sammāsamādhīti ayaṃ pubbabhāge lokiyo, aparabhāge lokuttaro
sammāsamādhīti vuccati.
                          9. Sūkasuttavaṇṇanā
    [9] Navame micchāpaṇihitanti sūkaṃ nāma uddhaggaṃ katvā ṭhapitaṃ hatthaṃ vā
pādaṃ vā bhindati, tathā aṭhapitaṃ pana micchāpaṇihitaṃ nāma. Micchāpaṇihitāya
@Footnote: 1 Sī.,ka. maggabojjhaṅgajhānaṅgāni    2 Sī.,ka. tattha

---------------------------------------------------------------------------------------------
page191.
Diṭṭhiyāti micchāṭhapitāya kammassakatapaññāya. Avijjaṃ bhindissatīti
catusaccapaṭicchādakaṃ avijjaṃ bhindissati. Vijjaṃ uppādessatīti arahattamaggavijjaṃ
uppādessati. Micchāpaṇihitattā bhikkhave diṭṭhiyāti kammassakatapaññāya ceva
maggabhāvanāya ca micchāṭhapitattā, appavattitattāti attho. Imasmiṃ sutte
kammassakatañāṇaṃ magganissitaṃ katvā missakamaggo kathito.
                        10. Nandiyasuttavaṇṇanā
    [10] Dasame paribbājakoti channaparibbājako. Sesamettha uttānamevāti.
                         Avijjāvaggo paṭhamo.
                         ---------------
                           2. Vihāravagga
                       1. Paṭhamavihārasuttavaṇṇanā
    [11] Dutiyavaggassa paṭhame icchāmahaṃ bhikkhave aḍḍhamāsaṃ paṭisallīyitunti
ahaṃ bhikkhave ekaṃ aḍḍhamāsaṃ paṭisallīyituṃ nisīdituṃ ekova hutvā viharituṃ
icchāmīti attho. Namhi kenaci upasaṅkamitabbo aññatra ekena
piṇḍapātanīhārakenāti yo attanā payuttaṃ vācaṃ akatvā mamatthāya saddhesu kulesu
paṭiyattaṃ piṇḍapātaṃ nīharitvā mayhaṃ upanāmeyya, taṃ piṇḍapātanīhāraṇakaṃ
ekaṃ bhikkhuṃ ṭhapetvā namhi aññena kenaci bhikkhunā vā gahaṭṭhena vā
upasaṅkamitabboti.
    Kasmā pana evamāhāti? tasmiṃ kira aḍḍhamāse vinetabbo satto
Nāhosi. Atha satthā "imaṃ aḍḍhamāsaṃ phalasamāpattisukhena vītināmessāmi, iti

---------------------------------------------------------------------------------------------
page192.
Mayhaṃ ceva sukhavihāro bhavissati, anāgate ca pacchimā janatā `satthāpi gaṇaṃ
vihāya ekako vihāsi, kimaṅgaṃ pana mayan'ti diṭṭhānugatiṃ āpajjissati, tadassā
bhavissati dīgharattaṃ hitāya sukhāyā"ti iminā kāraṇena evamāha. Bhikkhusaṃghopi
satthu vacanaṃ sampaṭicchitvā ekaṃ bhikkhuṃ adāsi, so pātova gandhakuṭipariveṇa-
sammajjanamukhodakadantakaṭṭhadānādīni sabbakiccāni tasmiṃ khaṇe katvā apagacchati.
    Yena svāhanti yena su 1- ahaṃ. Paṭhamābhisambuddhoti abhisambuddho hutvā
paṭhamaṃyeva ekūnapaññāsadivasabbhantare. Viharāmīti idaṃ atītatthe vattamānavacanaṃ.
Tassa padesena vihāsinti tassa paṭhamābhisambuddhavihārassa padesena. Tattha
padeso nāma khandhappadeso āyatanadhātusaccaindriyapaccayākārasatipaṭṭhānajhāna-
nāmarūpappadeso dhammappadesoti 2- nānāvidho, taṃ sabbampi sandhāya "tassa
padesena vihāsin"ti āha. Bhagavā hi paṭhamabodhiyaṃ ekūnapaññāsadivasabbhantare
yathā nāma pattarajjo rājā attano vibhavasāradassanatthaṃ taṃ taṃ gabbhaṃ
vivarāpetvā suvaṇṇarajatamuttāmaṇiādīni ratanāni paccavekkhanto vihareyya, 3-
evameva pañcakkhandhe nippadese katvā sammasanto paccavekkhanto vihāsi.
Imasmiṃ pana aḍḍhamāse tesaṃ khandhānaṃ padesaṃ vedanākkhandhameva paccavekkhanto
vihāsi. Tassa "ime sattā evarūpaṃ nāma sukhaṃ paṭisaṃvedenti, evarūpaṃ dukkhan"ti
olokayato yāva bhavaggā pavattā sukhavedanā, yāva avīcito pavattā dukkhavedanā
sabbā sabbākārena upaṭṭhāsi. Atha naṃ "micchādiṭṭhipaccayāpi vedayitan"tiādinā
nayena pariggaṇhanto vihāsi.
    Tathā paṭhamabodhiyaṃ dvādasāyatanāni nippadesāneva katvā vihāsi, imasmiṃ
pana aḍḍhamāse tesaṃ āyatanānaṃ padesaṃ vedanāvasena dhammāyatanekadesaṃ, dhātūnaṃ
@Footnote: 1 cha.Ma. yena so    2 Sī. nāmarūpapadesoti....   3 ka. vicareyya

---------------------------------------------------------------------------------------------
page193.
Padesaṃ vedanāvasena dhammadhātuekadesaṃ, saccānaṃ padesaṃ vedanākkhandhavaseneva
dukkhasaccekadesaṃ, paccayānaṃ padesaṃ phassapaccayā vedanāvaseneva paccayekadesaṃ,
jhānānaṃ padesaṃ vedanāvaseneva jhānaṅgekadesaṃ, nāmarūpānaṃ padesaṃ vedanāvaseneva
nāmekadesaṃ paccavekkhanto vihāsi. Paṭhamasambodhiyañhi ekūnapaññāsadivasabbhantare
kusalādidhamme nippadese katvā anantanayāni sattappakaraṇāni paccavekkhanto
vihāsi, imasmiṃ pana aḍḍhamāse sabbadhammānaṃ padesaṃ vedanātikkameva
paccavekkhanto vihāsi. Tasmiṃ tasmiṃ ṭhāne sā sā ca vihārasamāpatti
vedanānubhāvena jātā.
    Idāni yenākārena vihāsi, taṃ dassento micchādiṭṭhipaccayāpītiādimāha.
Tattha micchādiṭṭhipaccayāpīti diṭṭhisampayuttā vedanāpi vaṭṭati, diṭṭhiṃ upanissayaṃ
katvā uppannā kusalākusalavedanāpi vaṭṭati vipākavedanāpi. Tattha micchādiṭṭhi-
sampayuttā akusalāva hoti, diṭṭhiṃ pana upanissāya kusalāpi uppajjanti akusalāpi.
Micchādiṭṭhikā hi diṭṭhiṃ upanissāya pakkhadivasesu yāgubhattādīni denti,
addhikādīnaṃ vattaṃ paṭṭhapenti, catumahāpathe sālaṃ karonti, pokkharaṇiṃ khanāpenti,
devakulādīsu mālāgacchaṃ 1- ropenti, nadīviduggādīsu setuṃ attharanti, visamaṃ samaṃ
karonti, iti nesaṃ kusalavedanā uppajjati. Micchādiṭṭhiṃ pana nissāya sammādiṭṭhike
akkosanti paribhāsanti, vadhabandhanādīni karonti, pāṇaṃ vadhitvā devatānaṃ upahāraṃ
upaharanti, iti nesaṃ akusalā vedanā uppajjati. Vipākavedanā pana bhavantaragatānaṃyeva
hoti.
    Sammādiṭṭhipaccayāti etthāpi sammādiṭṭhisampayuttā vedanāpi vaṭṭati,
sammādiṭṭhiṃ upanissayaṃ katvā uppannā kusalākusalavedanāpi vipākavedanāpi.
@Footnote: 1 Ma. mālāvacchaṃ

---------------------------------------------------------------------------------------------
page194.
Tattha sammādiṭṭhisampayuttā kusalāva hoti. Sammādiṭṭhiṃ pana upanissāya buddhapūjaṃ
dīpamālaṃ mahādhammassavanaṃ appatiṭṭhite disābhāge cetiyapatiṭṭhāpananti evamādīni
puññāni karonti, iti nesaṃ kusalā vedanā uppajjati. Sammādiṭṭhiṃyeva
nissāya micchādiṭṭhike akkosanti paribhāsanti, attānaṃ ukkaṃsenti, paraṃ
vambhenti, iti tesaṃ akusalā vedanā uppajjati. Vipākavedanā pana bhavantaragatānaṃyeva
hoti. Micchāsaṅkappapaccayātiādīsupi eseva nayo. Chandapaccayātiādīsu pana
chandapaccayā aṭṭhalobhasahagatacittasampayuttā vedanā veditabbā, vitakkapaccayā
paṭhamajjhānavedanāva. Saññāpaccayā ṭhapetvā paṭhamajjhānaṃ sesā cha
saññāsamāpattivedanā.
    Chando ca avūpasantotiādīsu tiṇṇaṃ avūpasame aṭṭhalobhasahagatacittasampayuttā
vedanā hoti, chandamattassa vūpasame paṭhamajjhānavedanāva chandavitakkānaṃ
vūpasame dutiyajjhānādivedanā adhippetā, tiṇṇampi vūpasame nevasaññā-
nāsaññāyatanavedanā. Appattassa pattiyāti arahattaphalassa pattatthāya. Atthi
āyāramanti atthi vīriyaṃ. Tasmimpi ṭhāne anuppatteti tassa vīriyārambhassa vasena
tassa arahattaphalassa kāraṇe anuppatte. Tappaccayāpi vedayitanti arahattassa
ṭhānapaccayā vedayitaṃ. Etena catumaggasahajātā nibbattitalokuttaravedanāva gahitā.
                       2. Dutiyavihārasuttavaṇṇanā
    [12] Dutiye paṭisallānakāraṇaṃ vuttanayeneva veditabbaṃ, micchādiṭṭhivūpasamapaccayāti
micchādiṭṭhivūpasamo nāma sammādiṭṭhi. Tasmā yaṃ sammādiṭṭhipaccayā
veditabbaṃ. Imasmiṃ pana sutte vipākavedanaṃ atidūreti maññamānā na gaṇhantīti
vuttaṃ. Iminā nayena sabbattha attho veditabbo. Yassa yassa hi vūpasamapaccayāti

---------------------------------------------------------------------------------------------
page195.
Vuccati, tassa tassa paṭipakkhadhammapaccayāva tantaṃ vedayitaṃ adhippetaṃ.
Chandavūpasamapaccayātiādīsu pana chandavūpasamapaccayā tāva paṭhamajjhānavedanā veditabbā,
vitakkavūpasamapaccayā dutiyajjhānavedanā, saññāpaccayā cha samāpattivedanā,
saññāvūpasamapaccayā nevasaññānāsaññāyatanavedanā. Chando ca vūpasantotiādīni
vuttatthāneva.
                       3-7. Sekkhasuttādivaṇṇanā
    [13-17] Tatiye sekkhoti sikkhanasīlo. Kiṃ sikkhatīti? tisso sikkhā.
Sekkhāyāti tīhi phalehi catūhi ca maggehi saddhiṃ uppannāya. Sāpi hi
aniṭṭhitakiccattā attano kiccaṃ sikkhate vāti sekkhā. Catutthapañcamachaṭṭhasattamāni
uttānatthānevāti.
                   8-10. Paṭhamakukkuṭārāmasuttādivaṇṇanā
    [18-20] Aṭṭhame ummaṅgoti paññāummaṅgo, paññāvīmaṃsanaṃ paññāgavesananti
attho. Evaṃ hi tvaṃ āvusoti idaṃ tassa pucchāpatiṭṭhāpanatthāya
āha. Navamadasamāni uttānatthānevāti.
                           Dutiyo vaggo.
                           -----------
                        3. Micchattavaggavaṇṇanā
    [21-30] Tatiyavaggassa paṭhame micchattanti micchāsabhāvaṃ. Sammattanti
sammāsabhāvaṃ. Micchāpaṭipattādhikaraṇahetūti micchāpaṭipattikaraṇahetu. Yasmā
micchāpaṭipattiṃ karoti, tasmāti attho. Nārādhakoti na sampādako. Ñāyaṃ
dhammanti ariyamaggadhammaṃ. Micchāñāṇīti micchāviññāṇo micchāpaccavekkhaṇo.

---------------------------------------------------------------------------------------------
page196.
Micchāvimuttīti ayāthāvavimutti aniyyānikavimutti. Imesu tatiyādīsu catūsu
suttesu vaṭṭavivaṭṭaṃ kathitaṃ, pacchimesu panettha dvīsu puggalo pucchito dhammo
vibhatto, evaṃ dhammena puggalo dassitoti. Suppavattiyoti suppavattaniyo. Yathā
icchiticchitaṃ disaṃ pavattento dhāvati, evaṃ pavattetuṃ sakkā hotīti attho.
Saupanisaṃ saparikkhāranti sapaccayaṃ saparivāraṃ. Sesaṃ sabbattha uttānamevāti.
                           Tatiyo vaggo.
                           -----------
                        4. Paṭipattivaggavaṇṇanā
    [31-40] Catutthe micchāpaṭipattinti ayāthāvapaṭipattiṃ. Micchāpaṭipannanti
ayāthāvapaṭipannaṃ. Iti ekaṃ suttaṃ dhammavasena kathitaṃ, ekaṃ puggalavasena.
Apārāpāranti vaṭṭato nibbānaṃ. Pāragāminoti ettha yepi pāraṃ gatā, yepi
gacchanti, yepi gamissanti, sabbe pāragāminotveva veditabbā.
     Tīramevānudhāvatīti vaṭṭameva anudhāvati, vaṭṭe vicarati. Kaṇhanti akusaladhammaṃ.
Sukkanti kusaladhammaṃ. Okā anokanti vaṭṭato nibbānaṃ. Āgammāti ārabbha
sandhāya paṭicca. Pariyodapeyyāti parisuddhaṃ kareyya. Cittaklesehīti cittaṃ
kilissāpentehi nīvaraṇehi. Sambodhiyaṅgesūti sattasu bojjhaṅgesu.
    Sāmaññatthanti nibbānaṃ. Taṃ hi sāmaññena upagantabbato sāmaññatthoti
vuccati. Brahmaññanti seṭṭhabhāvaṃ. Brahmaññatthanti nibbānaṃ brahmaññena
upagantabbato. Yattha yattha pana heṭṭhā ca imesu ca tīsu suttesu "rāgakkhayo"ti
āgataṃ, tattha tattha arahattampi vaṭṭatiyevāti vadanti.
                           Catuttho vaggo.
                           ------------

---------------------------------------------------------------------------------------------
page197.
                    5. Aññatitthiyapeyyālavaggavaṇṇanā
    [41-48] Aññatitthiyapeyyāle addhānapariññatthanti saṃsāraddhānaṃ
nibbānaṃ patvā pariññātaṃ nāma hoti, tasmā nibbānaṃ "addhānapariññā"ti
vuccati, tadatthanti attho. Anupādāparinibbānatthanti apaccayaparinibbānatthaṃ. Iti
imasmiṃ peyyāle vijjāvimuttiphalena arahattaṃ kathitaṃ, ñāṇadassanena paccavekkhaṇā,
sesehi nibbānanti.
                         Aññatitthiyapeyyālo.
                         ---------------
                      6. Sūriyapeyyālavaggavaṇṇanā
    [49-62] Sūriyapeyyāle aruṇuggaṃ viya kalyāṇamittatā, kalyāṇamittatāya
ṭhatvā nibbattito savipassanaariyamaggo sūriyapātubhāvo viyāti evaṃ sabbattha
attho veditabbo. Sīlasampadāti catupārisuddhisīlaṃ. Chandasampadāti
kusalakattukamyatāchando. 1- Attasampadāti sampannacittatā. Diṭṭhisampadāti
ñāṇasampatti. Appamādasampadāti kārāpakaappamādasampatti. Yonisomanasikārasampadāti
upāyamanasikārasampatti. Puna kalyāṇamittatātiādīni sammādiṭṭhiādīnaṃ aññenapi
ākārena bhāvadassanatthaṃ 2- vuttāni. Sabbāneva cetāni suttāni pāṭiyekkaṃ
puggalajjhāsayavasena vuttānīti.
                         Sūriyapeyyālavaggo.
                         ---------------
                    7. Ekadhammapeyyālavaggādivaṇṇanā
    [63-138] Ekadhammapeyyālopi gaṅgāpeyyālopi pāṭiyekkaṃ
puggalajjhāsayavaseneva tathā tathā vutte bujjhanakānaṃ ajjhāsayavasena kathito.
@Footnote: 1 Sī. kattukamyatākusalacchando         2 Ma. bhāvanādassanatthaṃ

---------------------------------------------------------------------------------------------
page198.
                       5. Appamādapeyyālavagga
                        1. Tathāgatasuttavaṇṇanā
    [139] Appamādapeyyāle evameva khoti ettha yathā sabbasattānaṃ
sammāsambuddho aggo, evaṃ sabbesaṃ kusaladhammānaṃ kārāpakaappamādo aggoti
daṭṭhabbo. Nanu cesa lokiyova, kusaladhammā pana lokuttarāpi. Ayaṃ ca
kāmāvacarova, kusaladhammā pana catubhūmakā, kathamesa tesaṃ aggoti? paṭilābhakaṭṭhena.
Appamādena hi te paṭilabbhanti, tasmā so tesaṃ aggo. Tenetaṃ vuttaṃ sabbe
te appamādamūlakātiādi.
                          2. Padasuttavaṇṇanā
    [140] 1- Jaṅgalānanti paṭhavītalavāsīnaṃ. 1- Pāṇānanti sapādakapāṇānaṃ.
Padajātānīti padāni. Samodhānaṃ gacchantīti odhānaṃ upakkhepaṃ gacchanti.
Aggamakkhāyatīti seṭṭhaṃ akkhāyati. Yadidaṃ mahantattenāti mahantabhāvena aggamakkhāyati,
na guṇavasenāti attho.
                       3-10. Kūṭasuttādivaṇṇanā
    [141-148] Vassikanti sumanapupphaṃ. Imaṃ kira suttaṃ sutvā bhātiyamahārājā
vīmaṃsitukāmatāya ekasmiṃ gabbhe catujātigandhehi paribhaṇḍaṃ kāretvā
sugandhāni pupphāni āharāpetvā ekassa samuggassa majjhe sumanapupphamuṭṭhiṃ
ṭhapetvā sesāni tassa samantato muṭṭhimuṭṭhiṃ katvā ṭhapetvā dvāraṃ pidhāya
bahi nikkhanto, athassa muhuttaṃ vītināmetvā dvāraṃ vivaritvā pavisantassa
@Footnote: 1-1 Sī. jaṅgamānanti paṭhavītale vicarantānaṃ

---------------------------------------------------------------------------------------------
page199.
Sabbapaṭhamaṃ sumanapupphagandho ghānaṃ pahari. So mahātalasmiṃyeva mahācetiyābhimukho
nipajjitvā "vassikaṃ tesaṃ agganti kathentena sukathitaṃ sammāsambuddhenā"ti
cetiyaṃ vandi. Kuḍḍarājānoti khuddakarājāno. "kuddarājāno"tipi pāṭho.
Tantāvutānanti tante āvutānaṃ, tantaṃ āropetvā vāyitānanti attho. Idañca
paccatte sāmivacanaṃ. Yāni kānici tantāvutāni vatthānīti ayaṃ hettha attho.
Athavā tantāvutānaṃ vatthānaṃ yāni kānici vatthānīti evaṃ sāvasesapāṭhanayenapettha
attho daṭṭhabbo. Sesaṃ sabbattha uttānamevāti.
                           Appamādavaggo.
                           -----------
                          6. Balakaraṇīyavagga
                          1. Balasuttavaṇṇanā
    [149] Balakaraṇīyavagge balakaraṇīyāti ūrubalabāhubalena kattabbā
dhāvanalaṅghanatāpanavahanādayo 1- kammantā. Sīle patiṭṭhāyāti catupārisuddhasīle ṭhatvā.
Aṭṭhaṅgikaṃ magganti sahavipassanaṃ ariyamaggaṃ.
                          2. Bījasuttavaṇṇanā
    [150] Bījagāmabhūtagāmāti ettha pañcavidhampi bījaṃ bījagāmo nāma,
tadeva paṇṇasampannaṃ 2- nīlabhāvato paṭṭhāya bhūtagāmoti veditabbaṃ.
                         3. Nāgasuttavaṇṇanā
    [151] Balaṃ gāhentīti balaṃ gaṇhanti, gahitabalā thirasarīrā honti.
Kusobbhe otarantītiādīsu ayamanupubbikathā:- nāginiyo kira utusamaye
@Footnote: 1. Ma. bādhanalaṅghanahāsanavasanādayo     2 Ma. palāsasampannaṃ, ṭīkā. sampannaṃ

---------------------------------------------------------------------------------------------
page200.
Patiṭṭhitagabbhā cintenti "sace mayaṃ idha vijāyissāma, evaṃ no dārakā
ūmivegañca supaṇṇassa ca pakkhanditvā āgatassa vegaṃ sahituṃ na sakkhissantī"ti.
Tā mahāsamudde nimujjitvā sambhajjamukhadvāraṃ patvā pañca mahānadiyo pavisitvā
himavantaṃ gacchanti. Tattha supaṇṇehi apakkhandanīyāsu suvaṇṇarajatamaṇiguhāsu
vasamānā 1- vijāyitvā nāgapotake gopphakādippamāṇesu udakesu otāretvā
udakataraṇaṃ sikkhāpenti.
    Atha yadā anukkamena te nāgā gaṅgādīnaṃ nadīnaṃ orimatīrato paratīraṃ,
paratīrato orimatīranti taraṇapaṭitaraṇaṃ kātuṃ sakkonti, tadā "idāni no dārakā
ūmivegaṃ ca garuḷavegaṃ ca sahituṃ sakkhissantī"ti ñatvā attano ānubhāvena
mahāmeghaṃ samuṭṭhāpetvā sakalahimavantaṃ 2- ekodakaṃ viya kurumānā devaṃ vassāpetvā
suvaṇṇarajatādimayā nāvā māpetvā upari suvaṇṇatārakavicittaṃ samosaritagandhapupphadāmaṃ
celavitānaṃ bandhitvā surabhicandanagandhapupphādīni ādāya tāhi nāvāhi
pañca mahānadiyo ogāhitvā anukkamena mahāsamuddaṃ pāpuṇanti. Tattha ca
vasantā dasabyāmasatabyāmasahassabyāmasatasahassabyāmapamāṇataṃ āpajjantā
mahantattaṃ vepullattaṃ āpajjanti nāma.
    Evameva khoti ettha himavantapabbato viya catupārisuddhasīlaṃ daṭṭhabbaṃ,
nāgapotakā viya yogāvacarā, kusobbhādayo viya ariyamaggo, mahāsamuddo viya
nibbānaṃ. Yathā nāgapotakā himavante patiṭṭhāya kusobbhādīhi mahāsamuddaṃ patvā
kāyamahantattaṃ āpajjanti, evaṃ yogino sīlaṃ nissāya sīle patiṭṭhāya
ariyamaggena nibbānaṃ patvā arahattamaggeneva āgatesu chasu abhiññādhammesu
guṇasarīramahantattaṃ pāpuṇantīti.
@Footnote: 1 Ma. pavisamānā     2 Ma. himagabbhaṃ

Page 201-300.

page201.
                         5. Kumbhasuttavaṇṇanā
     [153] Kumbhoti udakaghaṭo. No paccāvamatīti na patiāvamati, na anto
pavesetīti attho.
                        7. Ākāsasuttavaṇṇanā
     [155] Puratthimāti puratthimadisato āgatavātā. Pacchimadisādīsupi eseva
nayo. Cattāropi satipaṭṭhānāti yatheva hi etesaṃ puratthimādibhedānaṃ vātānaṃ
sannipāto ākāse ijjhati, evaṃ idhāpi "cattāro satipaṭṭhānā"tiādinā
nayena vuttā bodhipakkhiyadhammā sahavipassanassa ariyamaggassa bhāvanāya ijjhanti,
tenetaṃ vuttaṃ.
                      8-9. Paṭhamameghasuttādivaṇṇanā
     [156-157] Gimhānaṃ pacchime māseti āsāḷhamāse. Ūhatanti
dvipadacatuppadānaṃ pādappahārena paṭhavītale uṭṭhahitvā uddhaṃ gataṃ vaṭṭivaṭṭi hutvā
ākāse pakkhantaṃ. Rajojallanti paṃsurajojallaṃ.
                        10. Nāvāsuttavaṇṇanā
     [158] Sāmuddikāya nāvāyātiādi pana 1- heṭṭhā vānijakopame
vitthāritameva.
                     11-12. Āgantukasuttādivaṇṇanā
     [159-160] Āgantukāgāranti puññatthikehi nagaramajjhe kataṃ āgantukagharaṃ,
yattha rājarājamahāmattehipi sakkā hoti nivāsaṃ upagantuṃ. Abhiññā pariññeyyāti
@Footnote: 1 cha.Ma. ayaṃ saddo na dissati

---------------------------------------------------------------------------------------------
page202.
Yatheva hi tesaṃ puratthimadisādīhi āgatānaṃ khattiyādīnaṃ vāso āgantukāgāre
ijjhati, evaṃ imesaṃ abhiññā pariññeyyātiādīnaṃ dhammānaṃ abhiññā
parijānanādīhi sahavipassanassa ariyamaggassa bhāvanāya ijjhanti, tenetaṃ vuttaṃ.
Nadīsuttaṃ heṭṭhā vuttanayamevāti.
                           Balakaraṇīyavaggo.
                           ----------
                           7. Esanāvagga
                        1. Esanāsuttavaṇṇanā
    [161] Esanāvagge kāmesanāti kāmānaṃ esanā gavesanā magganā
paṭṭhanā. Bhavesanāti bhavānaṃ esanā. Brahmacariyesanāti micchādiṭṭhisaṅkhātassa
brahmacariyassa esanā.
                       2-11. Vidhāsuttādivaṇṇanā
    [162-171] Vidhāti mānakoṭṭhāsā mānaṭṭhapanā vā. Seyyohamasmīti
vidhāti ahamasmi seyyoti evaṃ mānakoṭṭhāsā mānaṭṭhapanā vā. Nīghāti dukkhā.
Vacanattho panettha yassa uppajjanti, taṃ purisaṃ nīharantīti nīghā. Sesamettha
uttānamevāti.
                           Esanāvaggo.
                            ---------

---------------------------------------------------------------------------------------------
page203.
                            8. Oghavagga
                       1-2. Oghasuttādivaṇṇanā
    [172-173] Oghavagge kāmoghoti pañcasu kāmaguṇesu chandarāgo.
Bhavoghoti rūpārūpabhavesu chandarāgo. Diṭṭhoghoti dvāsaṭṭhidiṭṭhiyo. Avijjoghoti
catūsu saccesu aññāṇaṃ. Kāmayogādīsupi eseva nayo.
                      3-4. Upādānasuttādivaṇṇanā
    [174-175] Kāmupādānanti kāmaggahaṇaṃ. Diṭṭhupādānādīsupi eseva
nayo. Ganthāti ganthanā ghaṭanā. Kāyaganthoti kāmakāyassa gantho
ganthanaṭanakileso. Idaṃ saccābhinivesoti antagāhikadiṭṭhivasena uppanno "idameva
saccan"ti evaṃ abhiniveso.
                      5-10. Anusayasuttādivaṇṇanā
    [176-181] Kāmarāgānusayoti thāmagataṭṭhena kāmarāgova anusayo
kāmarāgānusayo. Sesesupi eseva nayo. Orambhāgiyānīti heṭṭhākoṭṭhāsiyāni.
Saṃyojanānīti bandhanāni. Uddhambhāgiyānīti uparikoṭṭhāsiyāni. Sesaṃ sabbattha
uttānatthamevāti.
                            Oghavaggo.
                       Maggasaṃyuttavaṇṇanā niṭṭhitā.
                          -------------

---------------------------------------------------------------------------------------------
page204.
                          2. Bojjhaṅgasaṃyutta
                           1. Pabbatavagga
                        1. Himavantasuttavaṇṇanā
    [182] Bojjhaṅgasaṃyuttassa paṭhame nāgāti imepi mahāsamuddapiṭṭhe
ūmiantaravāsinova, na vimānaṭṭhakanāgā. Tesaṃ himavantaṃ nissāya kāyavaḍḍhanādi
sabbaṃ heṭṭhā vuttanayeneva veditabbaṃ. Bojjhaṅgeti ettha bodhiyā, bodhissa
vā aṅgāti bojjhaṅgā. Kiṃ vuttaṃ hoti:- yā hi ayaṃ dhammasāmaggī, yāya
lokiyalokuttaramaggakkhaṇe uppajjamānāya līnuddhaccapatiṭṭhānāyūhana-
kāmasukhattakilamathānuyogaucchedasassatābhinivesanādīnaṃ anekesaṃ upaddavānaṃ paṭipakkhabhūtāya
satidhammavicayavīriyapītipassaddhisamādhiupekkhāsaṅkhātāya dhammasāmaggiyā ariyasāvako
bujjhatīti katvā bodhīti vuccati, bujjhatīti kilesasantānaniddāya uṭṭhahati, cattāra
vā ariyasaccāni paṭivijjhati, nibbānameva vā sacchikarotīti vuttaṃ hoti. Yathāha "satta
bojjhaṅge bhāvetvā anuttaraṃ sammāsambodhiṃ abhisambuddho"ti. 1- Tassā
dhammasāmaggisaṅkhātāya bodhiyā aṅgāti bojjhaṅgā jhānaṅgamaggaṅgādayo viya, yopesa
yathāvuttappakārāya etāya dhammasāmaggiyā bujjhatīti katvā ariyasāvako bodhīti
vuccati, tassa bodhissa aṅgātipi bojjhaṅgā senaṅgarathaṅgādayo viya. Tenāhu
aṭṭhakathācariyā "bujjhanakassa puggalassa aṅgāti vā bojjhaṅgā"ti. Bodhāya
saṃvattantīti bojjhaṅgā, bujjhantīti bojjhaṅgā, anubjjhantīti bojjhaṅgā,
paṭibujjhantīti bojjhaṅgā, sambujjhantīti bojjhaṅgā "iccādinā 2-
paṭisambhidānayenāpi bojjhaṅgattho veditabbo.
@Footnote: 1 dī.pā. 11/143/87, saṃ.mahā. 19/378/140    2 khu.paṭi. 31/17/327

---------------------------------------------------------------------------------------------
page205.
    Satisambojjhaṅgantiādīsu pana pasattho sundaro ca bojjhaṅgoti
sambojjhaṅgo, satiyeva sambojjhaṅgo satisambojjhaṅgo, taṃ satisambojjhaṅganti evaṃ
sabbattha attho veditabbo. Bhāvetīti vaḍḍheti, attano cittasantāne punappunaṃ
janeti, abhinibbattetīti attho. Vivekanissitantiādīni kosalasaṃyutte
"sammādiṭṭhiṃ bhāveti vivekanissitan"ti ettha vuttanayeneva veditabbāni.
    Ayaṃ pana viseso:- tattha tadaṅgavivekanissitaṃ samucchedavivekanissitaṃ
nissaraṇavivekanissitanti vivekattayameva vuttaṃ, bojjhaṅgabhāvanaṃ patvā pana
pañcavidhavivekanissitampi eke vaṇṇayanti. Te hi na kevalaṃ balavavipassanāmaggaphalakkhaṇesu
eva bojjhaṅge uddharanti, vipassanāpādakakasiṇajjhānaānāpānāsubha-
brahmavihārajjhānesupi uddharanti, na ca paṭisiddhā aṭṭhakathācariyehi. Tasmā tesaṃ
matena etesaṃ jhānānaṃ pavattikkhaṇe kiccato eva vikkhambhanavivekanissitaṃ. Yathā ca
vipassanākkhaṇe "ajjhāsayato nissaraṇavivekanissitan"ti vuttaṃ, evaṃ
paṭipassaddhivivekanissitampi bhāvetīti vattuṃ vaṭṭati. Sesamettha heṭṭhā vuttanayameva.
                         2. Kāyasuttavaṇṇanā
    [183] Dutiye āhāraṭṭhitikoti paccayaṭṭhitiko. Āhāraṃ paṭiccāti paccayaṃ
paṭicca. Subhanimittanti subhampi subhanimittaṃ, subhassa ārammaṇampi subhanimittaṃ.
Ayonisomanasikāroti anupāyamanasikāro upathamanasikāro anicce "niccan"ti vā
dukkhe "sukhan"ti vā anattani "attā"ti vā asubhe "subhan"ti vā manasikāro,
taṃ tasmiṃ subhārammaṇe bahulaṃ pavattayato kāmacchando uppajjati. Tena vuttaṃ
"atthi bhikkhave subhanimittan"tiādi. Evaṃ sabbanīvaraṇesu yojanā veditabbā.

---------------------------------------------------------------------------------------------
page206.
    Paṭighanimittantiādīsu pana paṭighopi paṭighanimittaṃ paṭighārammaṇampi. Aratīti
ukkaṇṭhitā, 1- yaṃ sandhāya vuttaṃ "tattha katamā arati, pantesu vā senāsanesu
aññataraññataresu vā adhikusalesu dhammesu arati aratitā anabhirati anabhiramaṇā
ukkaṇṭhitā paritassitā 2- ayaṃ vuccati aratī"ti. 3-
    Tandīti atisītādipaccayā uppannaṃ āgantukakāyālasiyaṃ. Yasmiṃ uppanne
"atisītaṃ atiuṇhaṃ aticchātosmi atidhātosmi atidūramaggaṃ gatosmī"ti vadati, yaṃ
sandhāya vuttaṃ "tattha katamā tandī? yā tandī tandiyanā tandimanakatā, ālasyaṃ
ālasyāyanā ālasyāyitattaṃ, ayaṃ vuccati tandī"ti. 4- Vijambhitāti kilesavasena
kāyavinamanā, yaṃ sandhāya vuttaṃ "tattha katamā vijambhitā, yā kāyassa jambhanā
vijambhanā ānamanā vinamanā sannamanā paṇamanā byādhiyakaṃ 5- ayaṃ vuccati
vijambhitā"ti. 4-
    Bhattasammadoti bhattapariḷāho, yaṃ sandhāya vuttaṃ "tattha katamo bhattasammado,
yā bhuttāvissa bhattamucchā bhattakilamatho bhattapariḷāho kāyaduṭṭhullaṃ, ayaṃ
vuccati bhattasammado"ti. 6- Cetaso ca līnattanti cittassa līyanākāro, yaṃ
sandhāya vuttaṃ "tattha katamaṃ cetaso līnattaṃ, yā cittassa akalyatā akammaññatā
olīyanā sallīyanā līnaṃ līyanā līyitattaṃ thinaṃ thiyanā thiyitattaṃ cittassa, idaṃ
vuccati cetaso līnattan"ti. 6-
    Cetaso avūpasamoti yathā nāma vītaccikopi aṅgāro neva tāva
sannisīdati patāpaṃ karotiyeva, yathā ca pattapacanaṭṭhāne neva tāva sannisīdati
patāpaṃ karotiyeva, evaṃ cittassa avūpasantākāro, atthato panetaṃ
uddhaccakukkuccameva hoti.
@Footnote: 1 ka. ukkaṇṭhikā     2 ka. paritassikā     3 abhi.vi. 35/856/429
@4 abhi.vi. 35/857-8/429    5 ka. paṇāmanā byādhiyataṃ   6 abhi.vi. 35/859-60/429

---------------------------------------------------------------------------------------------
page207.
    Vicikicchadṭhānīyā dhammāti vicikicchāya ārammaṇadhammā. Ayonisomanasikāro
sabbattha vuttanayova. Evamettha kāmacchando vicikicchāti ime dve dhammā
ārammaṇena kathitā, byāpādo ārammaṇena ca upanissayena ca, sesā sahajātena
ca upanissayena cāti.
    Satisambojjhaṅgaṭṭhānīyā dhammāti satiyā ārammaṇadhammā sattatiṃsabodhipakkhiyā
ca navalokuttaradhammā ca. Tattha yonisomanasikārabahulīkāroti tattha
upāyamanasikārassa punappunaṃ karaṇaṃ.
    Kusalākusalā dhammātiādīsu kusalāti kosallasambhūtā anavajjasukhavipākā.
Akusalāti akosallasambhūtā sāvajjā dukkhavipākā. Sāvajjāti akusalā. Anavajjāti
kusalā. Hīnapaṇītakaṇhasukkesupi eseva nayo. Sappaṭibhāgāti kaṇhasukkāyeva.
Kaṇhā hi kaṇhavipākadānato, sukkā ca sukkavipākadānato sappaṭibhāgā nāma,
sadisavipākakoṭṭhāsāti attho. Paṭipakkhabhūtassa vā bhāgassa atthitāya sappaṭibhāgā.
Kaṇhānañhi sukkā paṭipakkhabhāgā, sukkānañca kaṇhā paṭipakkhabhāgāti evampi
sappaṭibhāgā. Sappaṭibāhitaṭṭhena vā sappaṭibhāgā. Akusalañhi kusalaṃ paṭibāhitvā
attano vipākaṃ deti, kusalañca akusalaṃ paṭibāhitvāti evampi kaṇhasukkā
sappaṭibhāgā.
    Ārabbhadhātūti paṭhamārambhavīriyaṃ. Nikkamadhātūti kosajjato nikkhantattā tato
balavataraṃ. Parakkamadhātūti paraṃ paraṃ ṭhānaṃ akkamanatāya tatopi balavataranti tīhipi
padehi vīriyameva kathitaṃ.
    Pītisambojjhaṅgaṭṭhānīyāti pītiyā ārammaṇadhammā. Kāyapassaddhīti tiṇṇaṃ
khandhānaṃ darathapassaddhi. Cittapassaddhīti viññāṇakkhandhassa darathapassaddhi.

---------------------------------------------------------------------------------------------
page208.
Samathanimittanti samathopi samathanimittaṃ, ārammaṇampi. Abyagganimittanti tasseva
vevacanaṃ.
    Upekkhāsambojjhaṅgaṭṭhānīyāti upekkhāya ārammaṇadhammā, atthato pana
majjhattākāro upekkhāṭṭhānīyā dhammāti veditabbo. Evamettha satidhammavicaya-
upekkhāsambojjhaṅgā ārammaṇena kathitā, sesā ārammaṇenapi upanissayenapi.
                          3. Sīlasuttavaṇṇanā
    [184] Tatiye sīlasampannāti ettha khīṇāsavassa lokiyalokuttarasīlaṃ
kathitaṃ, tena sampannāti attho. Samādhipaññāsupi eseva nayo. Vimutti pana
phalavimuttiyeva, vimuttiñāṇadassanaṃ paccavekkhaṇañāṇaṃ. Evamettha sīlādayo tayo
lokiyalokuttarā, vimutti lokuttarāva, vimuttiñāṇadassanaṃ lokiyameva.
    Dassanampāhanti dassanampi ahaṃ. Taṃ panetaṃ dassanaṃ cakkhudassanaṃ
ñāṇadassananti duvidhaṃ. Tattha pasannehi cakkhūhi ariyānaṃ dassanaṃ olokanaṃ cakkhudassanaṃ
nāma. Ariyehi pana diṭṭhassa lakkhaṇassa dassanaṃ, paṭividdhassa ca paṭivijjhanaṃ
jhānena vā vipassanāya vā maggaphalehi vā ñāṇadassanaṃ nāma. Imasmiṃ
panettha cakkhudassanaṃ adhippetaṃ. Ariyānaṃ hi pasannehi cakkhūhi olokanampi
bahukārameva. Savananti "asuko nāma khīṇāsavo asukasmiṃ nāma raṭṭhe vā
janapade vā gāme vā nigame vā vihāre vā leṇe vā vasatī"ti kathentānaṃ
sotena savanaṃ, etampi bahukārameva. Upasaṅkamananti "dānaṃ vā dassāmi,
pañhaṃ vā pucchissāmi, dhammaṃ vā sossāmi, sakkāraṃ vā karissāmī"ti evarūpena
cittena ariyānaṃ upasaṅkamanaṃ. Payirupāsananti pañhāpayirupāsanaṃ. Ariyānaṃ guṇe
sutvā te upasaṅkamitvā nimantetvā dānaṃ datvā "kiṃ bhante kusalan"tiādinā
nayena pañhapucchananti attho.

---------------------------------------------------------------------------------------------
page209.
Anussatinti rattiṭṭhānadivāṭṭhānesu nisinnassa "idāni ariyā leṇaguhamaṇḍapādīsu
jhānavipassanāmaggaphalasukhehi vītināmentī"ti anussaraṇaṃ. Yo vā nesaṃ
santike ovādo laddho hoti, taṃ āvajjitvā "imasmiṃ ṭhāne sīlaṃ kathitaṃ,
imasmiṃ samādhi, imasmiṃ vipassanā, imasmiṃ maggo, imasmiṃ phalan"ti evaṃ
anussaraṇaṃ. Anupabbajjanti ariyesu cittaṃ pasādetvā gharā nikkhamma tesaṃ santike
pabbajjaṃ. Ariyānaṃ hi santike cittaṃ pasādetvā tesaṃyeva santike pabbajitvā
tesaṃyeva ovādānusāsaniṃ paccāsiṃsamānassa caratopi pabbajjā anupabbajjā nāma.
1- Aññesaṃ santike ovādānusāsaniṃ paccāsiṃsamānassa caratopi 1- ariyesu pasādena
aññattha pabbajitvā ariyānaṃ santike ovādānusāsaniṃ paccāsiṃsamānassa
carato pabbajjāpi anupabbajjā nāma. Aññesu pana pasādena aññesaṃyeva
santike pabbajitvā aññesaṃyeva ovādānusāsaniṃ paccāsiṃsamānassa carato
pabbajjā anupabbajjā nāma na hoti.
    Evaṃ pabbajitesu pana mahākassapattherassa tāva anupabbajjaṃ pabbajitā
satasahassamattā ahesuṃ, tathā therasseva saddhivihārikassa ca candaguttattherassa,
tassāpi saddhivihārikassa sūriyaguttattherassa, tassāpi saddhivihārikassa
assaguttattherassa, tassāpi saddhivihārikassa yonakadhammarakkhitattherassa, tassa
pana saddhivihāriko asokarañño kaniṭṭhabhātā nāma ahosi, tassa anupabbajjaṃ
pabbajitā aḍḍhateyyakoṭisaṅkhā ahesuṃ. Mahindattherassa anupabbajitānaṃ
gaṇanaparicchedo 2- natthi, yāvajjadivasā laṅkādīpe satthari pasādena pabbajantā
mahindattherasseva pabbajjaṃ anupabbajanti nāma.
    Taṃ dhammanti taṃ tesaṃ ovādānusāsanīdhammaṃ. Anussaratīti sarati. Anuvitakketīti
vitakkāhataṃ karoti. Āraddho hotīti paripuṇṇo hoti. Pavicinatītiādi sabbaṃ
@Footnote: 1-1 cha.Ma. aññesaṃ santike .pe. caratopīti ime pāṭhā na dissanti
@2 Ma. pamāṇaparicchedo

---------------------------------------------------------------------------------------------
page210.
Tattha ñāṇacāravaseneva vuttaṃ. Athavā pavicinatīti tesaṃ tesaṃ dhammānaṃ lakkhaṇaṃ
vicinati. Pavicaratīti tattha ñāṇaṃ carāpeti. Parivīmaṃsamāpajjatīti vīmaṃsanaṃ olokanaṃ
gavesanaṃ āpajjati.
    Satta phalā sattānisaṃsāti ubhayampetaṃ atthato ekaṃ. Diṭṭheva dhamme
paṭikacca aññaṃ ārādhetīti arahattaṃ ārādhento imasmiṃyeva attabhāve
ārādheti, tañca kho paṭikacca asampatteyeva maraṇakāleti attho. Atha maraṇakāleti
atha maraṇassa āsannakāle.
    Antarāparinibbāyīti yo āyuvemajjhaṃ anatikkamitvā parinibbāyati, so
tividho hoti. Kappasahassāyukesu tāva avihesu nibbattitvā eko nibbattadivaseyeva
arahattaṃ pāpuṇāti. No ce nibbattadivase pāpuṇāti, paṭhamassa pana
kappasatassa matthake pāpuṇāti. Ayameko antarāparinibbāyī. Aparo evaṃ
asakkonto dvinnaṃ kappasatānaṃ matthake pāpuṇāti, ayaṃ dutiyo. Aparo evampi
asakkonto catunnaṃ kappasatānaṃ matthake pāpuṇāti, ayaṃ tatiyo antarāparinibbāyī.
    Pañcamaṃ pana kappasataṃ atikkamitvā arahattaṃ patto upahaccaparinibbāyī
nāma hoti. Atappādīsupi eseva nayo. Yattha katthaci uppanno  pana sasaṅkhārena
sappayogena arahattaṃ patto sasaṅkhāraparinibbāyī nāma, asaṅkhārena appayogena
patto asaṅkhāraparinibbāyī nāma. Avihādīsupi nibbatto tattha yāvatāyukaṃ ṭhatvā
uparūpari nibbattitvā akaniṭṭhaṃ patto uddhaṃsoto akaniṭṭhagāmī nāma.
    Imasmiṃ pana ṭhāne aṭṭhacattāḷīsa anāgāmino kathetabbā. Avihesu hi
tayo antarāparinibbāyī, eko upahaccaparinibbāyī, eko uddhaṃsoto akaniṭṭhagāmīti
pañca honti, te asaṅkhāraparinibbāyino pañca, sasaṅkhāraparinibbāyino
pañcāti dasa honti, tathā atappādīsu. Akaniṭṭhesu pana uddhaṃsoto natthi,

---------------------------------------------------------------------------------------------
page211.
Tasmā tattha cattāro sasaṅkhāraparinibbāyī, cattāro asaṅkhāraparinibbāyīti
aṭṭhāti evaṃ aṭṭhacattāḷīsa honti. Tesaṃ uddhaṃsoto akaniṭṭhagāmī sabbajeṭṭho
ceva hoti sabbakaniṭṭho ca. Kathaṃ? so hi soḷasakappasahassāyukattā āyunā
sabbesaṃ jeṭṭho, sabbapacchā arahattaṃ pāpuṇātīti sabbesaṃ kaniṭṭho.
Imasmiṃ sutte apubbaṃ acarimaṃ ekacittakkhaṇikā nānālakkhaṇā arahattamaggassa
pubbabhāgavipassanā bojjhaṅgā kathitā.
                         4. Vatthasuttavaṇṇanā
    [185] Catutthe satisambojjhaṅgo iti ce me hotīti satisambojjhaṅgoti
evaṃ ce mayhaṃ hoti. Appamāṇoti me hotīti appamāṇoti evaṃ me hoti.
Susamāraddhoti suparipuṇṇo. Tiṭṭhatīti ettha aṭṭhahākārehi satisambojjhaṅgo
tiṭṭhati:- uppādaṃ anāvajjitattā anuppādaṃ āvajjitattā satisambojjhaṅgo
tiṭṭhati, pavattaṃ, appavattaṃ, nimittaṃ, animittaṃ, saṅkhāre anāvajjitattā,
visaṅkhāraṃ āvajjitattā satisambojjhaṅgo tiṭṭhatīti. Imehi aṭṭhahākārehi
tiṭṭhatīti thero jānāti, vuttākāraviparīteheva aṭṭhahākārehi cavantaṃ cavatīti 1-
pajānāti. Sesabojjhaṅgesupi eseva nayo.
    Iti imasmiṃ sutte therassa phalabojjhaṅgā kathitā. Yadā hi thero
satisambojjhaṅgaṃ sīsaṃ katvā phalasamāpattiṃ samāpajjati, tadā itare cha tadanvayā
honti. Yadā dhammavicayādīsu aññataraṃ, tadāpi sesā tadanvayā hontīti. Evaṃ
phalasamāpattiyaṃ attano ciṇṇavasitaṃ dassento thero imaṃ suttaṃ kathesīti.
                         5. Bhikkhusuttavaṇṇanā
    [186] Pañcame bodhāya saṃvattantīti bujjhanatthāya saṃvattantīti. Kiṃ
bujjhanatthāya? maggena asaṅkhataṃ nibbānaṃ, paccavekkhaṇāya katakiccataṃ, maggena
@Footnote: 1 Sī.,ka. carantaṃ caratīti

---------------------------------------------------------------------------------------------
page212.
Vā kilesaniddāto pabujjhanatthāya, phalena pabujjhanabhāvatthāyātipi vuttaṃ hoti.
Tenevettha nibbānasacchikiriyā kilesappahānaṃ paccavekkhaṇāti sabbaṃ dassitaṃ.
                      6-7. Kuṇḍaliyasuttādivaṇṇanā
    [187-188] Chaṭṭhe ārāmanisādīti 1- ārāmaṃ nissāya vasanabhāvena
ārāmanisādī. 2- Parisāvacaroti parisāya avacaro. Parisaṃ nāma bālāpi paṇḍitāpi
osaranti, yo pana parappavādaṃ madditvā attano vādaṃ dīpetuṃ sakkoti, ayaṃ
parisāvacaro nāma. Ārāmena ārāmanti ārāmeneva ārāmaṃ anucaṅkamāmi, na
bāhirenāti attho. Uyyānena uyyānanti etthāpi eseva nayo. 3- Aññena
vā ārāmena pavisitvā aññaṃ ārāmaṃ, aññenuyyānena aññaṃ uyyānanti
ayamettha attho. Itivādappamokkhānisaṃsanti "evaṃ pucchā hoti, evaṃ vissajjanaṃ,
evaṃ gahaṇaṃ, evaṃ nibbeṭhanan"ti iminā nayena iti vādo hoti itivādappamokkhoti
etaṃ ānisaṃsaṃ. Upārambhānisaṃsanti "ayaṃ pucchāya doso, ayaṃ
vissajjane"ti evaṃ vādadosānisaṃsaṃ.
    Kathaṃ bhāvito ca kunḍaliya indriyasaṃvaroti satthā "ettakaṃ ṭhānaṃ
paribbājakena pucchitaṃ, idāni pucchituṃ na sakkotī"ti ñatvā "na tāva ayaṃ desanā
yathānusandhiṃ gatā, idāni naṃ yathānusandhiṃ pāpessāmī"ti sayameva pucchanto imaṃ
desanaṃ ārabhi. Tattha manāpaṃ nābhijjatīti iṭṭhārammaṇaṃ na abhijjhāyati. Nābhihaṃsatīti
na sāmisāya tuṭṭhiyā abhihaṃsati. 4- Tassa ṭhito ca kāyo hoti, ṭhitaṃ cittaṃ
ajjhattanti tassa nāmakāyo ca cittañca gocarajjhatte ṭhitaṃ hoti.
Susaṇṭhitanti kammaṭṭhānavasena suṭṭhu saṇṭhitaṃ. Suvimuttanti kammaṭṭhānavimuttiyā
suvimuttaṃ. Amanāpanti aniṭṭhārammaṇaṃ. Na maṅku hotīti tasmiṃ na maṅku hoti.
@Footnote: 1 cha. ārāmanissayīti            2 cha. ārāmanissayī
@3 ka. uyyānepi eseva nayo     4 ka. avihiṃsati

---------------------------------------------------------------------------------------------
page213.
Appatiṭṭhitacittoti kilesavasena aṭṭhitacitto. Adīnamānasoti domanassavasena
adīnacitto. Abyāpannacetasoti dosavasena apūticitto. 1-
    Evaṃ bhāvito kho kuṇḍaliya indriyasaṃvaro evaṃ bahulīkato tīṇi sucaritāni
paripūretīti ettha evaṃ sucaritapūraṇaṃ veditabbaṃ:- imesu tāva chasu dvāresu
aṭṭhārasa duccaritāni honti. Kathaṃ? cakkhudvāre tāva iṭṭhārammaṇe
āpāthagate kāyaṅgavācaṅgāni acopetvā tasmiṃ ārammaṇe lobhaṃ uppādentassa
manoduccaritaṃ hoti, lobhasahagatena cittena "aho vatidaṃ iṭṭhaṃ kantaṃ manāpan"ti
bhaṇantassa vacīduccaritaṃ, tadeva hatthena parāmasantassa kāyaduccaritaṃ.
Sesadvāresupi eseva nayo.
    Ayaṃ pana viseso:- sotadvārasmiṃ hi saddārammaṇassa vatthubhūtaṃ
saṅkhapaṇavāditūriyabhaṇḍaṃ anāmāsaṃ āmasantassa, ghānadvāre gandhārammaṇassa vatthubhūtaṃ
gandhamālādiṃ, jivhādvāre rasārammaṇassa vatthubhūtaṃ macchamaṃsādiṃ, kāyadvāre
phoṭṭhabbārammaṇassa vatthubhūtaṃ vatthatūlakapāvārādiṃ, 2- manodvāre paññattivasena
dhammārammaṇabhūtaṃ sappitelamadhuphāṇitādiṃ āmasantassa kāyaduccaritaṃ veditabbaṃ.
Saṅkhepato panettha chasu dvāresu kāyavītikkamo kāyaduccaritaṃ, vacīvītikkamo
vacīduccaritaṃ, manovītikkamo manoduccaritanti tīṇeva duccaritāni honti.
    Ayaṃ pana bhikkhu attano bhāvanāpaṭisaṅkhāne ṭhito imāni duccaritāni 3-
sucaritaṃ katvā vipariṇāmeti. 4- Kathaṃ? cakkhudvāre tāva iṭṭhārammaṇe āpāthaṃ
gate kāyaṅgavācaṅgāni acāletvā rūpārammaṇaṃ vipassanaṃ paṭṭhāpayato manosucaritaṃ
hoti, vipassanāsahagatena cittena khayadhammaṃ vayadhammanti bhaṇantassa vacīsucaritaṃ,
"anāmāsabhaṇḍaṃ etan"ti anāmasantassa kāyasucaritaṃ. Sesadvāresupi eseva
nayo. Evaṃ iminā vitthārato aṭṭhārasa sucaritāni honti. Saṅkhepato panetthāpi
@Footnote: 1 Sī. apaduṭṭhacitto   2 Sī.,ka. cīvarādiṃ   3 Sī.,ka. sucaritāni   4 Sī.,ka. carati

---------------------------------------------------------------------------------------------
page214.
Chasu dvāresu kāyasaṃvaro kāyasucaritaṃ, vacīsaṃvaro vacīsucaritaṃ, manosaṃvaro
manosucaritanti tīṇeva sucaritāni honti, evaṃ indriyasaṃvaro tīṇi sucaritāni
paripūretīti veditabbo. Ettāvatā sīlānurakkhitaṃ indriyasaṃvarasīlaṃ kathitaṃ.
    Kāyaduccaritaṃ pahāyātiādīsu tividhaṃ kāyaduccaritaṃ, catubbidhaṃ vacīduccaritaṃ,
tividhaṃ manoduccaritaṃ. Tassa paṭipakkhavasena kāyasucaritādīni veditabbāni. Ettāvatā
kāyasaṃvaravacīsaṃvarehi pātimokkhasīlaṃ, manosaṃvarena tīṇi sīlānīti catupārisuddhisīlaṃ
kathitaṃ hoti. Sakale pana imasmiṃ sutte sucaritamūlakā satipaṭṭhānā lokuttaramissakā,
sattannaṃ bojjhaṅgānaṃ mūlabhūtā satipaṭṭhānā pubbabhāgā, tepi satipaṭṭhānamūlakā
bojjhaṅgā pubbabhāgāva. Vijjāvimuttimūlakā pana lokuttarāva kathitāti veditabbā.
Sattamaṃ uttānatthameva. 1-
                        8. Upavānasuttavaṇṇanā
    [189] Aṭṭhame paccattanti attanāva. Yonisomanasikārāti yoniso
manasikārena. Ārabbhamānovāti kurumānoyeva. Suvimuttanti kammaṭṭhānavimuttiyā
suṭṭhu vimuttaṃ. Aṭṭhikatvāti 2- atthaṃ karitvā. Atthiko hutvāti vuttaṃ hoti.
                       9. Paṭhamauppannasuttavaṇṇanā
    [190] Navame nāññatra tathāgatassa pātubhāvāti tathāgatassa pātubhāvaṃ
vinā, na aññasmiṃ kāle uppajjantīti attho.
                      10. Dutiyauppannasuttavaṇṇanā
    [191] Dasame nāññatra sugatavinayāti sugatovādaṃ vinā na uppajjantīti.
                         Pabbatavaggo paṭhamo.
                          -------------
@Footnote: 1 cha.Ma. uttānameva        2 cha.Ma. aṭṭhiṃ katvāti

---------------------------------------------------------------------------------------------
page215.
                           2. Gilānavagga
                       1-3. Pāṇasuttādivaṇṇanā
    [192-194] Dutiyavaggassa paṭhame cattāro iriyāpathe kappentīti
yesaṃ cattāro iriyāpathā atthi, tesaṃyeva vasenetaṃ vuttaṃ. Sīlaṃ nissāyāti
catupārisuddhisīlaṃ nissayaṃ katvā. Satta bojjhaṅgeti sahavipassake maggabojjhaṅge.
Dutiyatatiyāni uttānatthāneva.
                     4-10. Paṭhamagilānasuttādivaṇṇanā
    [195-201] Catutthe tathā pahīno cāyasmato mahākassapassa so
ābādho ahosīti therassa kira imaṃ bojjhaṅgabhāvanaṃ sādhukaṃ suṇantassa etadahosi
"mayhaṃ pabbajitadivasato sattame divase saccāni paṭivijjhantassa ime bojjhaṅgā
pātubhūtā"ti. Athassa "niyyānikaṃ vata satthu sāsanan"ti cintayato lohitaṃ pasīdi,
upādārūpaṃ visuddhaṃ ahosi, pokkharapatte patitaudakabindu 1- viya sarīrato rogo
vinivattitvā gato. Tena vuttaṃ "tathā pahīno cāyasmato mahākassapassa so
ābādho ahosī"ti. Pañcamachaṭṭhesupi eseva nayo. Imesaṃ pana tiṇṇampi janānaṃ
pabbatapāde pupphitavisarukkhavātasamphassena uppanno mandasītajaro 2- ābādhoti
veditabbo. Sesaṃ sabbattha uttānamevāti.
                         Gilānavaggo dutiyo.
                          -------------
@Footnote: 1 Ma. pakkhitaudakabindu                 2 Sī.,ka maddasītaro

---------------------------------------------------------------------------------------------
page216.
                           3. Udāyivagga
                      1-2. Bodhāyasuttādivaṇṇanā
    [202-203] Tatiyavaggassa paṭhame kittāvatā nu kho bhante bojjhaṅgāti
vuccantīti bhante kittakena nu kho bujjhanakaaṅgā nāma vuccantīti pucchati.
Bodhāya saṃvattantīti bujjhanatthāya saṃvattanti. Imasmiṃ sutte missakabojjhaṅgā
kathitā. Dutiye dhammaparicchedo kathito.
                       3-5. Ṭhāniyasuttādivaṇṇanā
    [204-206] Tatiye kāmarāgaṭṭhāniyānanti kāmarāgassa kāraṇabhūtānaṃ
ārammaṇadhammānaṃ. Byāpādaṭṭhāniyādīsupi eseva nayo. Sakalañhi idaṃ suttaṃ
ārammaṇeneva kathitaṃ. Paṭhamavaggassa dutiyasutte vuttaparicchedopettha labbhateva.
Catutthe missakabojjhaṅgā kathitā. Pañcame aparihāniye dhammeti aparihānikare
sabhāvadhamme. 1-
                      6-7. Taṇhakkhayasuttādivaṇṇanā
    [207-208] Chaṭṭhe etadavocāti "imissaṃ parisati nisinno udāyitthero
nāma anusandhikusalo bhikkhu atthi, so maṃ pucchissatīti bhagavatā osāpitadesanaṃ
ñatvā desanānusandhiṃ ghaṭessāmī"ti pucchanto etaṃ avoca. Vipulantiādi sabbaṃ
subhāvitattaṃ sandhāya vuttaṃ. Subhāvito hi satisambojjhaṅgo vipulo ca mahaggato
ca appamāṇo ca abyāpajjho ca nāma hoti. So hi patthaṭattā vipulo,
mahantabhāvaṃ gatattā mahaggato, vuḍḍhippamāṇattā appamāṇo, nīvaraṇānaṃ
@Footnote: 1 Ma. satta dhamme

---------------------------------------------------------------------------------------------
page217.
Dūrībhāvena byāpādarahitattā abyāpajjho nāma hoti. Taṇhāya pahānā kammaṃ
pahīyatīti yaṃ taṇhāmūlakaṃ kammaṃ uppajjeyya, taṃ taṇhāpahānena pahīyati.
Kammassa pahānā dukkhanti yampi kammamūlakaṃ vaṭṭadukkhaṃ uppajjeyya, taṃ
kammappahānena pahīyati. Taṇhakkhayādayo taṇhādīnaṃyeva khayā, atthato panetehi
nibbānaṃ kathitanti veditabbaṃ. Sattamaṃ uttānameva.
                      8. Nibbedhabhāgiyasuttavaṇṇanā
    [209] Aṭṭhame nibbedhabhāgiyanti nibbijjhanakoṭṭhāsiyaṃ. Satisambojjhaṅgaṃ
bhāvitenāti satisambojjhaṅgena 1- bhāvitena, satisambojjhaṅgaṃ vā bhāvetvā
ṭhitena, evamettha maggabojjhaṅgā missakā. Tehi bhāvitaṃ, te vā bhāvetvā ṭhitaṃ
cittaṃ 2- nibbattitalokuttarameva. Tampi pana magganissitaṃ katvā missakameva
kathetuṃ vaṭṭati.
                        9. Ekadhammasuttavaṇṇanā
    [210] Navame saññojanavinibandhāti saññojanasaṅkhātā vinibandhā.
Ajjhosānāti pariniṭṭhapetvā gahaṇā.
                        10. Udāyisuttavaṇṇanā
    [211] Dasame abahukatoti akatabahumāno. Ukkujjāvakujjanti ettha
ukkujjaṃ vuccati udayo, avakujjaṃ vayoti udayabbayavasena parivattento sammasantoti
dīpeti. Dhammo ca me bhante abhisamitoti vipassanādhammo abhisamāgato.
@Footnote: 1 Ma. satisambojjhaṅge           2 Ma. ṭhitaṃ cittaṃ nipphattitaṃ cittaṃ

---------------------------------------------------------------------------------------------
page218.
Maggoti vipassanāmaggova. Sace hi thero tasmiṃ samaye sotāpanno, upari
tiṇṇaṃ maggānaṃ atthāya, sace anāgāmī, arahattamaggassa atthāya ayaṃ vipassanā
veditabbā. Tathā tathā viharantanti tena tenākārena viharantaṃ. Tathattāyāti
tathābhāvāya. 1- Khīṇā jātītiādīhi tathattāyāti adhippetaṃ tathābhāvaṃ dasseti.
Paccavekkhaṇatthāya upanīyatīti hi ettha adhippāyo, taṃ dassento evamāha. Sesaṃ
sabbattha uttānatthamevāti. 2-
                         Udāyivaggo tatiyo.
                         --------------
                           4. Nīvaraṇavagga
                     3-4. Upakkilesasuttādivaṇṇanā
    [214-215] Catutthavaggassa tatiye na ca pabhassaranti na ca pabhāvantaṃ.
Pabhaṅgu cāti pabhijjanasabhāvaṃ. Ayoti kāḷalohaṃ. Ṭhapetvā idha vuttāni cattāri
avasesaṃ lohaṃ. Sajjhūti rajataṃ. Cittassāti catubhūmakacittassa. 3- Lokiyassa 4- tāva
upakkileso hotu, lokuttarassa kathaṃ hotīti? uppajjituṃ appadānena. Yadaggena
hi uppajjituṃ na denti, tadaggeneva te lokiyassāpi lokuttarassāpi
upakkilesā nāma honti. Pabhaṅgu cāti ārammaṇe cuṇṇavicuṇṇabhāvūpagamanena
bhijjanasabhāvaṃ. Anāvaraṇā anīvaraṇāti kusaladhamme na āvarantīti anāvaraṇā,
na nīvaranti na paṭicchādentīti anīvaraṇā. Cetaso anupakkilesāti
catubhūmakacittassa anupakkilesā.
@Footnote: 1 Ma. tathabhāvāya              2 cha.Ma. uttānamevāti
@3 Sī.,ka. catubhūmikakusalacittassa           4 ka. tebhūmikassa

---------------------------------------------------------------------------------------------
page219.
                      8. Āvaraṇanīvaraṇasuttavaṇṇanā
    [219] Aṭṭhame paññāya dubbalīkaraṇāti paññāya mandabhāvakaRā.
Nīvaraṇānañhi abhiṇhuppāde sati antarantarā uppajjamānā paññā dubbalā
hoti mandā avisadā.
    Pañca 1- nīvaraṇā tasmiṃ samaye na honti, sattabojjhaṅgā tasmiṃ samaye
bhāvanāpāripūriṃ gacchantīti ariyasāvakassa hi sappāyadhammassavanaṃ suṇantassa pañca
nīvaraṇā dūre honti. So sace tasmiṃyeva ṭhāne visesaṃ nibbattetuṃ sakkoti,
evamassa satta bojjhaṅgā bhāvanāpāripūriṃ gacchanti. No ce sakkoti, tato
vuṭṭhāya 2- rattiṭṭhānadivāṭṭhānaṃ gato tameva pītiṃ avijahanto pañca nīvaraṇe
vikkhambhetvā visesaṃ nibbattessati, tattha asakkontopi yāva sattadivasabbhantarā
tameva pītiṃ avijahanto nīvaraṇe vikkhambhetvā visesaṃ nibbattessatīti idaṃ
sandhāyetaṃ vuttaṃ. Dhammassavanavasena sakiṃ pītipāmojjapakkhiyā paṭiladdhabojjhaṅgā
hi kammārāmatādīni āgamma nassanti. Tathārūpaṃ pana utusappāyādiṃ labhitvā
puna uppajjantāpi tasmiṃ samaye bhāvanāpāripūriṃ gacchanti icceva vuccati.
                         9. Rukkhasuttavaṇṇanā
    [220] Navame ajjhāruhāti abhiruhanakā. Kacchakoti aṭṭhikacchako.
Kapitthanoti makkaṭathanasadisaphalo vijātamilakkhu. 3-
                        10. Nīvaraṇasuttavaṇṇanā
    [221] Dasame andhakaraṇāti andhabhāvakaraṇā. Acakkhukaraṇāti paññācakkhussa
akaraṇā. Paññānirodhikāti paññāya nirodhanā. Vighātapakkhiyāti dukkhapakkhikā.
@Footnote: 1 Sī.,ka. pañcassa     2 Sī.,ka. paṭṭhāya     3 cha.Ma. vijātapilakkho

---------------------------------------------------------------------------------------------
page220.
Anibbānasaṃvattanikāti nibbānatthāya asaṃvattanikā. Sesaṃ sabbattha uttānatthameva.
Sakalepi imasmiṃ vagge missakabojjhaṅgāva kathitāti.
                         Nīvaraṇavaggo catuttho.
                         ---------------
                          5. Cakkavattivagga
                         1. Vidhāsuttavaṇṇanā
    [222] Pañcamavaggassa paṭhame tisso vidhāti tayo mānakoṭṭhāsā,
mānoyeva vā. Tathā tathā vidahanto hi mānova vidhāti vuccati.
                        2. Cakkavattisuttavaṇṇanā
    [223] Dutiye rañño bhikkhave cakkavattissāti ettha attano sirisampattiyā
rājati, 1- catūhi vā saṅgahavatthūhi lokaṃ rañjetīti rājā, tassa rañño.
"pavattatu bhavaṃ cakkaratanan"ti puññānubhāvena abbhuggatāya vācāya codento cakkaṃ
vattetīti cakkavattī, tassa cakkavattissa. Pātubhāvāti pātubhāvena. Sattannanti
gahaṇaparicchedo. Ratanānanti paricchinnaatthadassanaṃ. Vacanattho panettha ratijananaṭṭhena
ratanaṃ. Apica:-
                 cittīkataṃ mahagghañca       atulaṃ dullabhadassanaṃ
                 anomasattaparibhogaṃ       ratanaṃ tena vuccatīti.
    Cakkaratanassa ca nibbattakālato paṭṭhāya aññaṃ devaṭṭhānaṃ nāma na hoti,
sabbeva gandhapupphādīhi tasseva pūjañca abhivādanādīni ca karontīti cittīkataṭṭhena
@Footnote: 1 Sī.,ka. rañjati

---------------------------------------------------------------------------------------------
page221.
Ratanaṃ. Cakkaratanassa ca "ettakaṃ nāma dhanaṃ agghatī"ti aggho natthi, iti
mahagghaṭṭhenāpi ratanaṃ. Cakkaratanañca aññehi loke vijjamānaratanehi asadisanti
atulaṭṭhena ratanaṃ. Yasmā pana yasmiṃ kappe buddhā uppajjanti, tasmiṃyeva
cakkavattino, buddhā ca kadāci karahaci uppajjanti, tasmā dullabhadassanaṭṭhena
ratanaṃ. Tadetaṃ jātirūpakulaissariyādīhi anomassa uḷārasattasseva uppajjati, na
aññassāti anomasattaparibhogaṭṭhenāpi ratanaṃ. Yathā ca cakkaratanaṃ, evaṃ sesānipīti.
Tena vuttaṃ:-
                "cittikataṃ mahagghañca    atulaṃ dullabhadassanaṃ
                 anomasattaparibhogaṃ    ratanaṃ tena vuccatī"ti.
    Pātubhāvo hotīti nibbatti 1- hoti. Tatrāyaṃ yojanā:- cakkavattissa
pātubhāvā sattannaṃ ratanānaṃ pātubhāvoti ayuttaṃ. Uppannaṃ hi cakkaṃ vattetvā
so cakkavattī nāma hotīti nāyuttaṃ, 2- kasmā? cakkavattananiyamāpekkhatāya. 3- Yo
hi niyamena cakkaṃ vattessati, so paṭisandhito pabhuti "cakkavatti pātubhūto"ti
vattabbataṃ āpajjati. Laddhanāmassa ca purisassa mūluppattivacanatopi yuttamevetaṃ.
Yo hi esa cakkavattīti laddhanāmo sattaviseso, tassa paṭisandhisaṅkhāto
pātubhāvoti ayamettha attho. Tassa hi pātubhāvā ratanāni pātubhavanti. Pātubhūtehi
pana tehi saddhiṃ paripakke puññasambhāre so saṃyujjati, tadā lokassa tesu
pātubhāvacittaṃ uppajjati. Bahulavacanato cāpi yuttamevetaṃ. Yadā hi lokassa tesu
pātubhāvasaññā uppajjati, tadā ekameva paṭhamaṃ, pacchā itarāni cha pātubhavantīti
bahulavacanato cāpi etaṃ yuttaṃ. Pātubhāvassa ca atthabhedatopi yuttamevetaṃ. Na
kevalaṃ hi pātubhūtameva 4- pātubhāvo, pātubhāvayatīti pātubhāvo. Ayaṃ pātubhāvassa
@Footnote: 1 ka. nippatti                 2 Sī.,ka. yuttaṃ
@3 Sī.,ka. cakkavattiniyamāpekkhatāya        4 Sī.,ka. pātubhāvameva

---------------------------------------------------------------------------------------------
page222.
Atthabhedo. Yasmā yo so puññasambhāro rājānaṃ cakkavattiṃ paṭisandhivasena
pātubhāvayati, 1- pātubhāvo ayaṃ pātubhāvassa atthabhedo. 1- Tasmā rañño cakkavattissa
pātubhāvā. Na kevalaṃ hi cakkavattiyeva, imāni pana satta ratanānipi
pātubhavantīti ayamettha attho. Yatheva hi so puññasambhāro janakahetu, evaṃ
ratanānampi pariyāyena upanissayahetūti yuttamevetaṃ "rañño bhikkhave cakkavattissa
pātubhāvā sattannaṃ ratanānaṃ pātubhāvo hotī"ti.
    Idāni tesaṃ ratanānaṃ sarūpavasena dassanatthaṃ katamesaṃ sattannaṃ cakkaratanassātiādimāha.
Tattha cakkaratanassātiādīsu ayaṃ saṅkhepādhippāyo:- dvisahassadīpaparivārānaṃ
catunnaṃ mahādīpānaṃ sirivibhavaṃ gahetvā dātuṃ samatthassa cakkaratanassa
pātubhāvo hoti, tathā purebhattameva sāgarapariyantaṃ paṭhaviṃ anupariyāyanasamatthassa 2-
vehāsaṅgamassa hatthiratanassa, tādisasseva assaratanassa caturaṅgasamannāgatepi
andhakāre yojanappamāṇaṃ andhakāraṃ vidhamitvā ālokadassanasamatthassa maṇiratanassa
chabbidhaṃ dosaṃ vivajjetvā manāpacārino atthiratanassa, yojanappamāṇe padese
antopaṭhavīgatānaṃ nidhīnaṃ dassanasamatthassa gahapatiratanassa, aggamahesiyā kucchimhi
nibbattitvā sakalarajjānusāsanasamatthassa jeṭṭhaputtasaṅkhātassa parijhāyakaratanassa ca
pātubhāvo hotīti. Ayamettha saṅkhePo. Vitthārato pana tesaṃ cakkaratanādīnaṃ
pātubhāvavidhānaṃ mahāsudassanādīsu suttesu āgatameva, atthopissa tesaṃ vaṇṇanāya
saṃvaṇṇitoyeva.
    Satisambojjhaṅgaratanassātiādīsu sarikkhakatā evaṃ veditabbā:- yatheva hi
cakkavattino cakkaratanaṃ sabbaratanānaṃ purecaraṃ, evaṃ satisambojjhaṅgaratanaṃ sabbesaṃ
catubhūmakadhammānaṃ purecaranti 3- purecaraṇaṭṭhena cakkavattirañño cakkaratanasadisaṃ hoti.
@Footnote: 1-1 cha.Ma. ime pāṭhā na dissanti   2 Sī.,ka. anuyāyanasamatthassa   3 ka. pure carati

---------------------------------------------------------------------------------------------
page223.
Cakkavattino ca ratanesu mahākāyūpapannaṃ accuggataṃ vipulaṃ mahantaṃ hatthiratanaṃ,
idampi dhammavicayasambojjhaṅgaratanaṃ mahantaṃ dhammakāyūpapannaṃ accuggataṃ vipulaṃ
mahantanti hatthiratanasadisaṃ hoti. Cakkavattino assaratanaṃ sīghaṃ lahuṃ javaṃ, idampi
vīriyasambojjhaṅgaratanaṃ sīghaṃ lahu javanti imāya sīghalahujavatāya assaratanasadisaṃ
hoti. Cakkavattino maṇiratanaṃ andhakāraṃ vidhamati, ālokaṃ dasseti, idampi
pītisambojjhaṅgaratanaṃ tāya ekantakusalattā kilesandhakāraṃ vidhamati, sahajātapaccayādivasena
ñāṇālokaṃ dassetīti iminā andhakāravidhamanaālokadassanabhāvena maṇiratanasadisaṃ
hoti.
    Cakkavattino itthiratanaṃ kāyacittadarathaṃ paṭipassambheti, pariḷāhaṃ vūpasameti,
idampi passaddhisambojjhaṅgaratanaṃ kāyacittadarathaṃ paṭipassambheti, pariḷāhaṃ vūpasametīti
itthiratanasadisaṃ hoti. Cakkavattino gahapatiratanaṃ icchiticchitakkhaṇe dhanadānena
vikkhepaṃ pacchinditvā cittaṃ ekaggaṃ karoti idampi samādhisambojjhaṅgaratanaṃ
yathicchitādivasena appanaṃ sampādeti, vikkhepaṃ pacchinditvā cittaṃ ekaggaṃ
karotīti gahapatiratanasadisaṃ hoti. Cakkavattino ca parijhāyakaratanaṃ sabbatthakiccasampādanena
appossukkataṃ karoti, idampi upekkhāsambojjhaṅgaratanaṃ cittuppādaṃ
līnuddhaccato mocetvā payogamajjhatte ṭhapayamānaṃ appossukkataṃ karotīti
pariṇāyakaratanasadisaṃ hoti. Iti imasmiṃ sutte catubhūmako sabbasaṅgāhikadhammaparicchedo
kathitoti veditabbo.
                      4-10. Duppaññasuttādivaṇṇanā
    [225-231] Catutthe eḷamūgoti mukhena vācaṃ nicchāretuṃ sakkontopi
dosehi mūgo asampannavacano. Sesaṃ sabbattha uttānanatthamevāti.
                        Cakkavattivaggo pañcamo.
                        ----------------

---------------------------------------------------------------------------------------------
page224.
                      6. Bojjhaṅgasākacchavagga 1-
                        1. Āhārasuttavaṇṇanā
    [232] Chaṭṭhavaggassa paṭhame ayamāhāro anuppannassa vā
satisambojjhaṅgassa uppādāyātiādīsu ayaṃ purimanayato viseso. Na kevalañhi
satisambojjhaṅgādīnaṃ ete vuttappakārāva uppādāya, uppannānaṃ vā bhāvanāya
pāripūriyā paccayā honti, aññepi pana evaṃ veditabbā. Aparepi hi cattāro
dhammā satisambojjhaṅgassa uppādāya saṃvattanti satisampajaññaṃ muṭṭhassatipuggala-
parivajjanatā upaṭṭhitassatipuggalasevanatā tadadhimuttatāti. Abhikkantādīsupi hi sattasu
ṭhānesu satisampajaññena, bhattanikkhittakākasadise muṭṭhassatipuggale parivajjanena,
tissadattattheraabhayattherādisadise upaṭṭhitassatipuggale sevanena, ṭhānanisajjādīsu
satisamuṭṭhāpanatthaṃ ninnapoṇapabbhāracittatāya ca satisambojjhaṅgo uppajjati. Evaṃ
catūhi kāraṇehi uppannassa panassa arahattamaggena bhāvanāpāripūrī hoti.
    Satta dhammā dhammavicayasambojjhaṅgassa uppādāya saṃvattanti:- paripucchakatā
vatthuvisadakiriyā indriyasamattapaṭipādanā duppaññapuggalaparivajjanā
paññavantapuggalasevanā gambhīraññāṇacarīyapaccavekkhaṇā tadadhimuttatāti, tattha
paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ
atthasannissitaparipucchābahulatā.
    Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ. Yadā hissa
kesanakhalomāni dīghāni honti, sarīraṃ vā ussannadosañceva sedamalamakkhitañca,
tadā ajjhattikavatthu avisadaṃ hoti aparisuddhaṃ. Yadā pana cīvaraṃ jiṇṇaṃ kiliṭṭhaṃ
@Footnote: 1 cha.Ma. sākacchavagga

---------------------------------------------------------------------------------------------
page225.
Duggandhaṃ hoti, senāsanaṃ vā uklāpaṃ, tadā bāhiravatthu avisadaṃ hoti aparisuddhaṃ.
Tasmā kesādichedanena uddhaṃvirecanaadhovirecanādīhi sarīrasallahukabhāvakaraṇena
ucchādananhāpanena ca ajjhattikavatthu visadaṃ kātabbaṃ. Sūcikammadhovanarajana-
paribhaṇḍakaraṇādīhi bāhiravatthu visadaṃkātabbaṃ. Etasmiṃ hi ajjhattikabāhire vatthumhi
avisade uppannesu cittacetasikesu ñāṇampi avisadaṃ aparisuddhaṃ hoti aparisuddhāni
dīpakapallakavaṭṭitelāni nissāya uppannadīpasikhāya obhāso viya. Visade
pana ajjhattikabāhire vatthumhi uppannesu cittacetasikesu ñāṇampi visadaṃ hoti
parisuddhāni dīpakapallakavaṭṭitelāni nissāya uppannadīpasikhāya obhāso viya.
Tena vuttaṃ "vatthuvisadakiriyā dhammavicayasambojjhaṅgassa uppādāya saṃvattatī"ti.
    Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa
saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ,
satindriyaṃ upaṭṭhānakiccaṃ, samādhindriyaṃ avikkhepakiccaṃ, paññindriyaṃ
dassanakiccaṃ kātuṃ na sakkoti. Tasmā taṃ dhammasabhāvapaccavekkhaṇena vā, yathā vā
manasikaroto balavaṃ jātaṃ, tathā amanasikaraṇena hāpetabbaṃ. Vakkalittheravatthu cettha
nidassanaṃ. Sace pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ
kātuṃ sakkoti, na itarāni itarakiccabhedaṃ. Tasmā taṃ passaddhādibhāvanāya hāpetabbaṃ.
Tatrāpi 1- soṇattherassa vatthu dassetabbaṃ. Evaṃ sesesupi ekassa balavabhāve
sati itaresaṃ attano kiccesu asamatthatā veditabbā.
    Visesato panettha saddhāpaññānaṃ samādhivīriyānañca samataṃ pasaṃsanti.
Balavasaddho hi mandapañño muduppasanno 2- hoti, avatthusmiṃ pasīdati. Balavapañño
pana mandasaddho kerāṭikapakkhaṃ bhajati, bhesajjasamuṭṭhito viya rogo atekiccho
@Footnote: 1 cha.Ma. tatthāpi                2 cha.Ma. mudhappasanno

---------------------------------------------------------------------------------------------
page226.
Hoti. Cittuppādamatteneva kusalaṃ hotīti atidhāvitvā dānādīni akaronto
niraye uppajjati. Ubhinnaṃ samatāya vatthusmiṃyeva pasīdati. Balavasamādhiṃ pana mandavīriyaṃ
samādhissa kosajjapakkhattā kosajjaṃ abhibhavati. Balavavīriyaṃ mandasamādhiṃ
vīriyassa uddhaccapakkhattā uddhaccaṃ abhibhavati. Samādhi pana vīriyena saṃyojito
kosajje patituṃ na labhati, vīriyaṃ samādhinā saṃyojitaṃ uddhacce patituṃ na labhati.
Tasmā tadubhayaṃ samaṃ kātabbaṃ ubhayasamatāya hi appanā hoti.
    Apica samādhikammikassa balavatīpi saddhā vaṭṭati. Evaṃ saddahanto
okappento appanaṃ pāpuṇissati. Samādhipaññāsu pana samādhikammikassa ekaggatā
balavatī vaṭṭati. Evaṃ hi so appanaṃ pāpuṇāti. Vipassanākammikassa paññā
balavatī vaṭṭati. Evaṃ hi so lakkhaṇapaṭivedhaṃ pāpuṇāti. Ubhinnaṃ pana samatāyapi
appanā hotiyeva. Sati pana sabbattha balavatī vaṭṭati. Sati hi cittaṃ uddhaccapakkhikānaṃ
saddhāvīriyapaññānaṃ vasena uddhaccapātato, kosajjapakkhikena ca
ca samādhinā kosajjapātato rakkhati. Tasmā sā loṇadhūpanaṃ viya sabbabyañjanesu,
sabbakammikaamacco viya ca sabbarājakiccesu sabbattha icchitabbā. Tenāha
"sati ca pana sabbatthikā vuttā bhagavatā, kiṃkāraṇā? cittaṃ hi satipaṭisaraṇaṃ,
ārakkhapaccupaṭṭhānā ca sati, na vinā satiyā cittassa paggahaniggaho hotī"ti.
    Duppaññapuggalaparivajjanā nāma khandhādibhede anogāḷhapaññānaṃ
dummedhapuggalānaṃ ārakā parivajjanaṃ. Paññavantapuggalasevanā nāma
samapaññāsakhaṇapariggāhikāya udayabbayapaññāya samannāgatapuggalasevanā.
Gambhīraññāṇacariyapaccavekkhaṇā nāma gambhīresu khandhādīsu pavattāya gambhīrapaññāya
pabhedapaccavekkhaṇā. Tadadhimuttatā nāma ṭhānanisajjādīsu dhammavicayasambojjhaṅga-
samuṭṭhāpanatthaṃ ninnapoṇapabbhāracittatā. Evaṃ uppannassa panassa arahattamaggena
bhāvanāpāripūrī hoti.

---------------------------------------------------------------------------------------------
page227.
    Ekādasa dhammā vīriyasambojjhaṅgassa uppādāya saṃvattanti:-
apāyabhayapaccavekkhaṇatā ānisaṃsadassāvitā gamanavīthipaccavekkhaṇatā piṇḍapātāpacāyanatā
dāyajjamahattapaccavekkhaṇatā satthumahattapaccavekkhaṇatā jātimahattapaccavekkhaṇatā
sabrahmacārimahattapaccavekkhaṇatā kusītapuggalaparivajjanatā āraddhavīriyapuggalasevanatā
tadadhimuttatāti.
    Tattha "nirayesu pañcavidhabandhanakammakāraṇato paṭṭhāya mahādukkhaṃ anubhavanakālepi,
tiracchānayoniyaṃ jālakhipanakumīnādīhi gahitakālepi, pājanakaṇṭakādippahāratunnassa
pana sakaṭavahanādikālepi, pettivisaye anekānipi vassasahassāni ekaṃ
buddhantarampi khuppipāsāhi āturībhūtakālepi, kālakañcikaasuresu
saṭṭhihatthaasītihatthappamājhena aṭṭhicammamatteneva attabhāvena
vātātapādidukkhānubhavanakālepi na sakkā vīriyasambojjhaṅgaṃ uppādetuṃ, ayameva te
bhikkhu kālo"ti evaṃ apāyabhayaṃ paccavekkhantassāpi vīriyasambojjhaṅgo uppajjati.
    "na sakkā kusītena navalokuttaradhammaṃ laddhuṃ, āraddhavīriyeneva sakkā
ayamānisaṃso vīriyassā"ti evaṃ ānisaṃsadassāvinopi uppajjati.
"sabbabuddhapaccekabuddhamahāsāvakeheva 1- gatamaggo te gantabbo, so ca na
sakkā kusītena gantun"ti evaṃ gamanavīthiṃ paccavekkhantassāpi uppajjati.
    "ye taṃ piṇḍapātādīhi upaṭṭhahanti, ime te manussā neva ñātakā,
na dāsakammakarā, nāpi `taṃ nissāya jīvissāmā'ti te paṇītāni piṇḍapātādīni
denti. Athakho attano kārānaṃ mahapphalataṃ paccāsiṃsamānā denti. Satthārāpi
`ayaṃ ime paccaye paribhuñjitvā kāyadaḷhibahulo sukhaṃ viharissatī'ti naṃ evaṃ
sampassatā tuyhaṃ paccayā anuññātā, athakho `ayaṃ ime paribhuñjamānova
samaṇadhammaṃ katvā vaṭṭadukkhato muccissatī'ti te paccayā anuññātā, so dāni
@Footnote: 1 Ma. sabbaññubuddhapacceka.....

---------------------------------------------------------------------------------------------
page228.
Tvaṃ kusīto viharanto na taṃ piṇḍaṃ apacāyissasi, āraddhavīriyasseva hi
piṇḍapātāpacāyanaṃ nāma hotī"ti evaṃ piṇḍapātāpacāyanaṃ paccavekkhantassāpi
uppajjati mahāmittattherassa viya.
    Thero kira kassakaleṇe nāma paṭivasati. Tasseva gocaragāme ekā
mahāupāsikā theraṃ puttaṃ katvā paṭijaggati. Sā ekadivasaṃ araññaṃ gacchantī dhītaraṃ
āha "amma asukasmiṃ ṭhāne purāṇataṇḍulā, asukasmiṃ khīraṃ, asukasmiṃ sappi,
asukasmiṃ phāṇitaṃ, tava bhātikassa ayyamittassa āgatakāle bhattaṃ pacitvā
khīrasappiphāṇitehi saddhiṃ dehi, tvañca bhuñjeyyāsi, ahaṃ pana hiyyo pakkaṃ
pārivāsikabhattaṃ kañjiyena bhuttāmhī"ti. Divā kiṃ bhuñjissasi ammāti. Sākapaṇṇaṃ
pakkhipitvā kaṇataṇḍulehi ambilayāguṃ pacitvā ṭhapehi ammāti.
    Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi
"mahāupāsikā kira kañjiyena pārivāsikabhattaṃ bhuñjitvā divāpi sākapaṇṇambilayāguṃ 1-
bhuñjissati, tuyhaṃ atthāya pana purāṇataṇḍulādīni ācikkhati, taṃ nissāya
kho panesā neva khettaṃ na vatthuṃ na bhattaṃ na vatthaṃ paccāsiṃsati, tisso pana
sampattiyo patthayamānā deti, tvaṃ etissā tā sampattiyo dātuṃ sakkhissasi,
na sakkhissasīti, ayaṃ kho pana piṇḍapāto tayā sarāgena sadosena samohena na
sakkā gaṇhitun"ti 2- pattaṃ thavikāya pakkhipitvā gaṇṭhikaṃ muñcitvā nivattitvā
kasakaleṇameva gantvā pattaṃ heṭṭhāmañce, cīvaraṃ cīvaravaṃse ṭhapetvā "arahattaṃ
apāpuṇitvā na nikkhamissāmī"ti vīriyaṃ adhiṭṭhahitvā nisīdi. Dīgharattaṃ appamatto
hutvā nivutthabhikkhu vipassanaṃ vaḍḍhetvā purebhattameva arahattaṃ patvā
vikasamānamiva 3- padumaṃ mahākhīṇāsavo sitaṃ karontova nikkhami. Leṇadvāre
rukkhamhi adhivatthā devatā:-
@Footnote: 1 cha.Ma. kaṇapaṇṇambilayāguṃ      2 Ma. bhuñjitunti        3 Ma. vikasitamiva

---------------------------------------------------------------------------------------------
page229.
                 Namo te purisājañña       namo te purisuttama
                 yassa te āsavā khīṇā     dakkhiṇeyyosi mārisāti
udānaṃ udānetvā "bhante piṇḍāya paviṭṭhānaṃ tumhādisānaṃ arahantānaṃ bhikkhaṃ
datvā mahallakitthī dukkhā muccissantī"ti āha. Thero uṭṭhahitvā dvāraṃ
vivaritvā kālaṃ olokento "pātoyevā"ti ñatvā pattacīvaraṃ ādāya gāmaṃ
pāvisi.
    Dārikāpi bhattaṃ sampādetvā "idāni me bhātā āgamissati, idāni
āgamissatī"ti dvāraṃ olokayamānā nisīdi. Sā there gharadvāraṃ sampatte pattaṃ
gahetvā sappiphāṇitayojitassa khīrapiṇḍapātassa pūretvā hatthe ṭhapesi. Thero
"sukhaṃ hotū"ti anumodanaṃ katvā pakkāmi. Sāpi taṃ olokayamānāva aṭṭhāsi.
Therassa hi tadā ativiya parisuddho chavivaṇṇo ahosi, vippasannāni indriyāni,
mukhaṃ bandhanā muttatālapakkaṃ viya ativiya virocittha.
    Mahāupāsikā araññato āgantvā "kiṃ amma bhātiko te āgato"ti
pucchi. Sā sabbaṃ taṃ pavattiṃ ārocesi. Upāsikā "ajja me puttassa
pabbajitakiccaṃ matthakaṃ pattan"ti ñatvā "abhiramati te amma bhātā buddhasāsane,
na ukkaṇṭhatī"ti āha.
    "mahantaṃ kho panetaṃ satthu dāyajjaṃ, yadidaṃ satta ariyadhanāni nāma,
taṃ na sakkā kusītena gahetuṃ. Yathā hi vippaṭipannaṃ puttaṃ mātāpitaro `ayaṃ
amhākaṃ aputto'ti paribāhiraṃ karonti, so tesaṃ accayena dāyajjaṃ na labhati,
evaṃ kusītopi idaṃ ariyadhanadāyajjaṃ na labhati, āraddhavīriyova labhatī"ti dāyajja
mahattaṃ paccavekkhatopi uppajjati.
    "mahā kho pana te satthā, satthuno hi te mātu kucchismiṃ
paṭisandhiggahaṇakālepi abhinikkhamanepi abhisambodhiyampi

---------------------------------------------------------------------------------------------
page230.
Dhammacakkappavattanayamakapāṭihāriya devorohaṇaāyusaṅkhāravossajjanesupi parinibbānakālepi
dasasahassilokadhātu akampittha, yuttaṃ nu kho te evarūpassa satthu sāsane pabbajitvā
kusītena bhavitun"ti evaṃ satthumahattaṃ paccavekkhatopi uppajjati.
    "jātiyāpi tvaṃ idāni na lāmakajātiko, asambhinnāya mahāsammatappaveṇiyā
āgataokkākarājavaṃse 1- jātosi, suddhodanamahārājassa ca mahāmāyāya
deviyāya 2- ca nattā, rāhulabhaddassa kaniṭṭho, tayā nāma evarūpena jinaputtena
hutvā na yuttaṃ kusītena viharitun"ti evaṃ jātimahattaṃ paccavekkhatopi uppajjati.
    "sāriputtamoggallānā ceva asītimahāsāvakā ca vīriyeneva lokuttaradhammaṃ
paṭivijjhiṃsu, tvaṃ pana etesaṃ sabrahmacārīnaṃ maggaṃ paṭipajjasi, na paṭipajjasī"ti
evaṃ sabrahmacārimahattaṃ paccavekkhatopi uppajjati.
    Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale
parivajjentassāpi, āraddhavīriye pahitatte puggale sevantassāpi ṭhānanisajjādīsu
vīriyuppādanatthaṃ ninnapoṇapabbhāracittassāpi uppajjati. Evaṃ uppannassa panassa
arahattamaggena bhāvanāpāripūrī hoti.
    Ekādasa dhammā pītisambojjhaṅgassa uppādāya saṃvattanti:- buddhānussati
dhammasaṃghasīlacāgadevatānussati upasamānussati lūkhapuggalaparivajjanatā
siniddhapuggalasevanatā pasādanīyasuttantapaccavekkhaṇatā tadadhimuttatāti.
    Buddhaguṇe anussarantassāpi hi yāva upacārā sakalasarīraṃ pharamāno
pītisambojjhaṅgo uppajjati, dhammasaṃghaguṇe anussarantassāpi, dīgharattaṃ akhaṇḍaṃ
katvā rakkhitaṃ catupārisuddhisīlaṃ paccavekkhantassāpi, gihino dasasīlapañcasīlāni
paccavekkhantassāpi, dubbhikkhabhayādīsu paṇītabhojanaṃ sabrahmacārīnaṃ datvā "evaṃ
@Footnote: 1 cha.Ma. āgataukkākarājavaṃse        2 cha.Ma. mahāmāyādeviyā

---------------------------------------------------------------------------------------------
page231.
Nāma adamhā"ti cāgaṃ paccavekkhantassāpi, gihinopi evarūpe kāle sīlavantānaṃ
dinnadānaṃ paccavekkhantassāpi, yehi guṇehi samannāgatā devattaṃ pattā,
tathārūpānaṃ attani atthitaṃ paccavekkhantassāpi, samāpattiyā vikkhambhitā
kilesā saṭṭhipi sattatipi vassāni na samudācarantīti paccavekkhantassāpi,
cetiyaṅgaṇabodhiyaṅgaṇatheradassanesu 1- asakkaccakiriyāya saṃsūcitalūkhabhāve 2- buddhādīsu
pasādasinehābhāvena gadrabhapiṭṭharajasadise lūkhapuggale parivajjentassāpi, buddhādīsu
pasādabahule muducitte siniddhapuggale sevantassāpi, ratanattayaguṇaparidīpake
pasādanīye suttante paccavekkhantassāpi, ṭhānanisajjādīsu pītiuppādanatthaṃ
ninnapoṇapabbhāracittassāpi uppajjati. Evaṃ uppannassa panassa arahattamaggena
bhāvanāpāripūrī hoti.
    Satta dhammā passaddhisambojjhaṅgassa uppādāya saṃvattanti:-
paṇītabhojanasevanatā utusukhasevanatā iriyāpathasevanatā majjhattappayogatā
sāraddhakāyapuggalaparivajjanatā passaddhakāyapuggalasevanatā tadadhimuttatāti.
    Paṇītaṃ hi siniddhaṃ bhojanaṃ bhuñjantassāpi sītuṇhesu utūsu ṭhānādīsu
ca iriyāpathesu sappāyaṃ utuñca iriyāpathañca sevantassāpi passaddhi uppajjati.
Yo pana mahāpurisajātiko sabbautuiriyāpathakkhamova hoti, na taṃ sandhāyetaṃ
vuttaṃ. Yassa sabhāgavisabhāgatā atthi, tasseva visabhāge utuiriyāpathe vajjetvā
sabhāge sevantassa uppajjati. Majjhattappayogo vuccati attano ca parassa ca
kammassakatapaccavekkhaṇā iminā majjhattappayogena uppajjati. Yo
leḍḍudaṇḍādīhi paraṃ viheṭhayamānova vicarati, evarūpaṃ sāraddhakāyapuggalaṃ
parivajjentassāpi, saṃyatapādapāṇiṃ passaddhakāyaṃ puggalaṃ sevantassāpi,
ṭhānanisajjādīsu
@Footnote: 1 cha.Ma. cetiyadassanabodhidassanatheradassanesu    2 Sī.,ka. saṃsappitalūkhabhāve

---------------------------------------------------------------------------------------------
page232.
Passaddhipādanatthāya ninnapoṇapabbhāracittassāpi uppajjati, evaṃ uppannassa panassa
arahattamaggena bhāvanāpāripūrī hotīti.
    Dasa dhammā 1- samādhisambojjhaṅgassa uppādāya saṃvattanti:- vatthuvisadakiriyatā
indriyasamattapaṭipādanatā nimittakusalatā samaye cittassa paggaṇhaṇatā
samaye cittassa niggaṇhaṇatā samaye sampahaṃsanatā samaye ajjhupekkhanatā
asamāhitapuggalaparivajjanatā samāhitapuggalasevanatā tadadhimuttatāti. Tattha
vatthuvisadakiriyatā ca indriyasamattapaṭipādanatā ca vuttanayeneva veditabbā.
    Nimittakusalatā nāma kasiṇanimittassa uggahaṇakusalatā. Samaye cittassa
paggaṇhaṇatāti yasmiṃ samaye atisithilavīriyatādīhi līnaṃ cittaṃ hoti, tasmiṃ samaye
dhammavicayavīriyapītisambojjhaṅgasamuṭṭhāpanena tassa paggaṇhaṇaṃ. Samaye cittassa
niggaṇhaṇatāti yasmiṃ samaye accāraddhavīriyatādīhi uddhataṃ cittaṃ hoti, tasmiṃ
samaye passaddhisamādhiupekkhāsambojjhaṅgasamuṭṭhāpanena tassa niggaṇhaṇaṃ. Samaye
sampahaṃsanatāti yasmiṃ samaye cittaṃ paññāpayogamandatāya vā upasamasukhānaṃ
vigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena
saṃvejeti. Aṭṭha saṃvegavatthūni nāma jātijarābyādhimaraṇāni cattāri, apāyadukkhaṃ
pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne
āhārapariyeṭṭhimūlakaṃ dukkhanti. Ratanattayaguṇānussaraṇena ca pasādaṃ janeti,
ayaṃ vuccati "samaye sampahaṃsanatā"ti.
    Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ
anuddhataṃ anirassādaṃ 2- ārammaṇe samappavattaṃ samathavīthiṃ paṭipannaṃ cittaṃ hoti,
tadāssa paggahaniggahasampahaṃsanesu na byāpāraṃ āpajjati sārathi viya
@Footnote: 1 su.vi. 2/385/409, pa.sū. 1/118/314      2 Sī.,ka. nirassādaṃ

---------------------------------------------------------------------------------------------
page233.
Samappavattesu assesu. Ayaṃ vuccati "samaye ajjhupekkhanatā"ti. Asamāhitapuggala-
parivajjanatā nāma upacāraṃ vā appanaṃ vā appattānaṃ vikkhittacittānaṃ puggalānaṃ
ārakā parivajjanaṃ. Samāhitapuggalasevanatā nāma upacārena vā appanāya vā
samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu
samādhiuppādanatthameva ninnapoṇapabbhāracittatā. Evaṃ hi paṭipajjato esa
uppajjati. Evaṃ uppannassa panassa arahattamaggena bhāvanāpāripūrī hoti.
    Pañca dhammā upekkhāsambojjhaṅgassa uppādāya saṃvattanti:-
sattamajjhattatā saṅkhāramajjhattatā sattasaṅkhārakelāyanapuggalaparivajjanatā sattasaṅkhāra-
majjhattapuggalasevanatā tadadhimuttatāti. Tattha dvīhākārehi sattamajjhattataṃ
samuṭṭhāpeti "tvaṃ attano kammena āgantvā attanova kammena gamissasi, esopi
attano kammena āgantvā attanova kammena gamissati, tvaṃ kaṃ kelāyasī"ti
evaṃ kammassakatapaccavekkhaṇena ca, "paramatthato sattoyeva natthi, so tvaṃ kaṃ
kelāyasī"ti evaṃ nissattapaccavekkhaṇena ca. Dvīhevākārehi saṅkhāramajjhattataṃ
samuṭṭhāpeti "idaṃ cīvaraṃ anupubbena vaṇṇavikāratañceva jiṇṇabhāvañca upagantvā
pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati, sace panassa sāmiko
bhaveyya, nāyaṃ evaṃ vinassituṃ dadeyyā"ti evaṃ assāmikabhāvapaccavekkhaṇena ca,
"anaddhaniyaṃ idaṃ tāvakālikan"ti evaṃ tāvakālikabhāvapaccavekkhaṇena ca. Yathā ca
cīvare, evaṃ pattādīsupi yojanā kātabbā.
    Sattasaṅkhārakelāyanapuggalaparivajjanatāti ettha yo puggalo gihī vā attano
puttadhītādike, pabbajito vā attano antevāsikasamānupajjhāyakādike mamāyati,
sahatthāva nesaṃ kesacchedanasūcikammacīvaradhovanarajanapattapacanādīni karoti, muhuttampi
apassanto "asuko sāmaṇero kuhiṃ, asuko daharo kuhin"ti bhantamigo viya ito

---------------------------------------------------------------------------------------------
page234.
Cito ca āloketi, aññena kesacchedanādīnaṃ atthāya "muhuttaṃ tāva asukaṃ
pesethā"ti yāciyamānopi "amhepi taṃ attano kammaṃ na kārema, tumhe naṃ
gahetvā kilamessathā"ti na deti, ayaṃ sattakelāyano nāma. Yo pana
cīvarapattathālakakattarayaṭṭhiādīni mamāyati, aññassa hatthena parāmasitumpi na deti,
tāvakālikaṃ yācitopi "mayampi imaṃ dhanāyantā na paribhuñjāma, tumhākaṃ kiṃ dassāmā"ti
vadati, ayaṃ saṅkhārakelāyano nāma. Yo pana tesu dvīsupi vatthūsu majjhatto
udāsino, ayaṃ sattasaṅkhāramajjhatto nāma. Iti ayaṃ upekkhāsambojjhaṅgo
evarūpaṃ sattasaṅkhārakelāyanapuggalaṃ ārakā parivajjentassāpi, sattasaṅkhāramajjhattaṃ
puggalaṃ sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi
uppajjati. Evaṃ uppannassa panassa arahattamaggena bhāvanāpāripūrī hoti.
    Asubhanimittanti uddhumātakādibhedā dasa asubhārammaṇā dhammā.
Yonisomanasikārabahulīkāroti ettha ca 1- yonisomanasikāro nāma upāyamanasikāro
pathamanasikāro uppādakamanasikāro. Apica cha dhammā kāmacchandassa pahānāya saṃvattanti:-
asubhanimittassa uggaho, asubhabhāvanānuyogo, indriyesu guttadvāratā, bhojane
mattaññutā, kalyāṇamittatā, sappāyakathāti.
    Dasavidhañhi asubhanimittaṃ uggaṇhantassāpi kāmacchando pahīyati, bhāventassāpi,
indriyesu guttadvārassāpi, catunnaṃ pañcannaṃ ālopānaṃ okāse sati udakaṃ
pivitvā yāpanasīlatāya bhojane mattaññunopi. Tenetaṃ vuttaṃ:-
            "cattāro pañca ālope     abhutvā udakaṃ pive
             alaṃ phāsuvihārāya          pahitattassa bhikkhuno"ti. 2-
    Asubhakammikatissattherasadise asubhabhāvanārate kalyāṇamitte sevantassāpi
kāmacchando pahīyati, ṭhānanisajjādīsu dasaasubhanimittāya sappāyakathāyapi pahīyati.
@Footnote: 1 cha.Ma. pana        2 khu.thera 26/983/395

---------------------------------------------------------------------------------------------
page235.
Tena vuttaṃ "../../bdpicture/cha dhammā kāmacchandassa pahānāya saṃvattantī"ti. Imehi pana chahi
dhammehi pahīnassa kāmacchandassa arahattamaggena āyatiṃ anuppādo hoti.
    Mettā cetovimuttīti ettha mettāti vutte appanāpi upacāropi vaṭṭati,
cetovimuttīti appanāyeva. Yonisomanasikāro vuttalakkhaṇova. Apica cha dhammā
byāpādassa pahānāya saṃvattanti:- mettānimittassa uggaho mettābhāvanānuyogo
kammassakatāpaccavekkhaṇatā paṭisaṅkhānabahulatā kalyāṇamittatā sappāyakathāti.
    Odissakaanodissakadisāpharaṇānañhi aññataravasena mettaṃ uggaṇhantassāpi
byāpādo pahīyati, tathā odisoanodisodisāpharaṇavasena mettaṃ bhāventassāpi,
"tvaṃ etassa kuddho kiṃ karissasi, kimassa sīlādīni nāsetuṃ sakkhissasi,
nanu tvaṃ attano kammena āgantvā attano kammeneva gamissasi, parassa
kujjhanaṃ nāma vītaccitaṅgāratattaayasalākagūthādīni gahetvā paraṃ paharitukāmatāsadisaṃ
hoti. 1- Esopi tava kuddho kiṃ karissati, kiṃ te sīlādīni vināsetuṃ sakkhissati,
esa attano kammena āgantvā attano kammeneva gamissati, appaṭicchitapaheṇakaṃ
viya paṭivātaṃ khittarajomuṭṭhi viya ca etassevesa kodho matthake patissatī"ti evaṃ
attano ca parassa ca kammassakataṃ paccavekkhatopi, ubhayakammassakataṃ paccavekkhitvā
paṭisaṅkhāne ṭhitassāpi, assaguttattherasadise mettābhāvanārate kalyāṇamitte
sevantassāpi byāpādo pahīyati, ṭhānanisajjādīsu mettānissitasappāyakathāyapi
pahīyati. Tena vuttaṃ "../../bdpicture/cha dhammā byāpādassa pahānāya saṃvattantī"ti. Imehi
pana chahi dhammehi pahīnassa byāpādassa anāgāmimaggena āyatiṃ anuppādo hoti.
    Atthi bhikkhave aratītiādi vuttatthameva. Apica cha dhammā thinamiddhassa
pahānāya saṃvattanti:- atibhojane nimittaggāho iriyāpathasamparivattanatā
ālokasaññāmanasikāro abbhokāsavāso kalyāṇamittatā sappāyakathāti.
@Footnote: 1 Ma. hoti, paṭivātaṃ khittarajova

---------------------------------------------------------------------------------------------
page236.
    Āharahatthakabhuttavamitakatatravaṭṭakaalaṃsāṭakakākamāsakabhojanaṃ bhuñjitavā
rattiṭṭhānadivāṭṭhāne nisinnassa hi samaṇadhammaṃ karoto thinamiddhaṃ mahāhatthī viya
ottharantaṃ āgacchati, catupañcaālopaokāsaṃ 1- pana ṭhapetvā pānīyaṃ pivitvā
yāpanasīlassa bhikkhuno taṃ na hotīti evaṃ atibhojane nimittaṃ gaṇhantassapi thinamiddhaṃ
pahīyati. Yasmiṃ iriyāpathe thinamiddhaṃ okkamati, tato aññaṃ parivattentassāpi,
rattiṃ candālokadīpālokaukkāloke divā sūriyālokaṃ manasikarontassāpi,
abbhokāse vasantassāpi, mahākassapattherasadise pahīnathinamiddhe kalyāṇamitte
sevantassāpi thinamiddhaṃ pahīyati, ṭhānanisajjādīsu dhutaṅganissitasappāyakathāyapi
pahīyati. Tena vuttaṃ "../../bdpicture/cha dhammā thinamiddhassa pahānāya saṃvattantī"ti. Imehi pana chahi
dhammehi pahīnassa thinamiddhassa arahattamaggena āyatiṃ anuppādo hoti.
    Atthi bhikkhave cetaso vūpasamotiādīni vuttatthāneva. Apica cha dhammā
uddhaccakukkuccassa pahānāya saṃvattanti:- bahussutatā paripucchakatā vinaye
pakataññutā vuḍḍhasevitatā kalyāṇamittatā sappāyakathāti.
    Bāhusaccenapi hi ekaṃ vā dve vā tayo vā cattāro vā pañca vā
nikāye pāḷivasena ca atthavasena ca uggaṇhantassāpi uddhaccakukkuccaṃ pahīyati,
kappiyākappiyaparipucachābahulassāpi, vinayapaññattiyaṃ 2- ciṇṇavasībhāvatāya pakataññunopi,
vuḍḍhe mahallakatthere upasaṅkamantassāpi, upālittherasadise vinayadhare
kalyāṇamitte sevantassāpi uddhaccakukkuccaṃ pahīyati, ṭhānanisajjādīsu
kappiyākappiyanissitasappāyakathāyapi pahīyati. Tena vuttaṃ "../../bdpicture/cha dhammā
uddhaccakukkuccassa pahānāya saṃvattantī"ti. Imehi pana chahi dhammehi pahīne
uddhaccakukkucce uddhaccassa arahattamaggena, kukkuccassa anāgāmimaggena
āyatiṃ anuppādo hotīti.
@Footnote: 1 Ma. catupañcaālopakoṭṭhāsaṃ          2 Ma. vinayapakatiyaṃ

---------------------------------------------------------------------------------------------
page237.
    Kusalākusalā dhammātiādīnipi vuttatthāneva. Apica cha dhammā vicikicchāya
pahānāya saṃvattanti:- bahussutatā paripucchakatā vinaye pakataññutā adhimokkhabahulatā
kalyāṇamittatā sappāyakathāti. Bāhusaccenapi hi ekaṃ vā .pe. Pañca
vā nikāye pāḷivasena ca atthavasena ca uggaṇhantassāpi vicikicchā pahīyati,
tīṇi ratanāni ārabbha paripucchābahulassāpi, vinaye ciṇṇavasībhāvassāpi, tīsu
ratanesu okappaniyasaddhāsaṅkhātā adhimokkhabahulassāpi, saddhādhimutte
vakkalittherasadise kalyāṇamitte sevantassāpi vicikicchā pahīyati, ṭhānanisajjādīsu
tiṇṇaṃ ratanānaṃ guṇanissitasappāyakathāpi pahīyati. Tena vuttaṃ "../../bdpicture/cha dhammā vicikicchāya
pahānāya saṃvattantī"ti. Imehi pana chahi dhammehi pahīnāya vicikicchāya sotāpattimaggena
āyatiṃ anuppādo hoti. Iti bhagavā imasmiṃ sutte desanaṃ tīhi bhavehi nivattetvā 1-
arahattena kūṭaṃ gaṇhi. Desanāpariyosāne pañcasatā bhikkhū arahattaṃ pāpuṇiṃsu.
                        2. Pariyāyasuttavaṇṇanā
    [233] Dutiye sambahulāti vinayapariyāyena tayo janā sambahulāti
vuccanti, tato paraṃ saṃgho. Suttantapariyāyena tayo tayo eva, tato uddhaṃ
sambahulā. Idha suttantapariyāyena sambahulāti veditabbā. Piṇḍāya pavisiṃsūti
piṇḍāya paviṭṭhā. Te pana na tāva paviṭṭhā, "pavisissāmā"ti nikkhantattā
pana pavisiṃsūti vuttā. Yathā kiṃ? yathā "gāmaṃ gamissāmī"ti nikkhantapuriso taṃ
gāmaṃ appattopi "kahaṃ itthannāmo"ti vutte "gāmaṃ gato"ti vuccati evaṃ.
Paribbājakānaṃ ārāmoti jetavanassa avidūre aññatitthiyānaṃ paribbājakānaṃ
@Footnote: 1 Sī.,ka. ṭhānehi vinivattetvā

---------------------------------------------------------------------------------------------
page238.
Ārāmo atthi, taṃ sandhāyetaṃ vuttaṃ. Samaṇo āvusoti āvuso tumhākaṃ satthā
samaṇo gotamo.
    Mayampi kho āvuso sāvakānaṃ evaṃ dhammaṃ desemāti titthiyānaṃ samaye
"pañca nīvaraṇā pahātabbā, satta bojjhaṅgā bhāvetabbā"ti etaṃ natthi. Te
pana ārāmaṃ gantvā parisapariyante ṭhatvā aññaṃ olokentā viya aññavihitakā
viya hutvā bhagavato dhammadesanaṃ suṇanti. Tato "samaṇo gotamo `idaṃ pajahatha
idaṃ bhāvethā'ti vadatī"ti sallakkhetvā attano ārāmaṃ gantvā ārāmamajjhe
āsanaṃ paññāpetvā upaṭṭhāyakaupaṭṭhāyikāhi parivutā sīsaṃ ukkhipitvā kāyaṃ
upaṇāmetvā 1- attano sayambhuñāṇena paṭividdhākāraṃ dassentā "pañca nīvaraṇā
nāma pahātabbā, satta bojjhaṅgā nāma bhāvetabbā"ti kathenti.
    Idha no āvusoti ettha idhāti imasmiṃ paññāpane. Ko visesoti kiṃ
adhikaṃ. Ko adhippayāsoti ko adhikappayogo. Kiṃ nānākaraṇanti kiṃ nānattaṃ.
Dhammadesanāya vā dhammadesananti yadidaṃ samaṇassa vā gotamassa dhammadesanāya
saddhiṃ amhākaṃ dhammadesanaṃ, amhākaṃ vā dhammadesanāya saddhiṃ samaṇassa gotamassa
dhammadesanaṃ ārabbha nānākaraṇaṃ vucceyya, taṃ kinnāmāti vadanti. Dutiyapadepi
eseva nayo.
    Neva abhinandiṃsūti "evamevan"ti na sampaṭicchiṃsu. Nappaṭikkosiṃsūti
"na yidaṃ evan"ti na paṭisedhiṃsu. Kiṃ pana te pahontā evaṃ akaṃsu, udāhu
appahontāti? pahontā. Na hi te ettakaṃ kathaṃ kathetuṃ na sakkonti "āvuso
tumhākaṃ samaye pañca nīvaraṇā pahātabbā nāma natthi, satta bojjhaṅgā
bhāvetabbā nāma natthī"ti. Evaṃ pana tesaṃ ahosi "atthi no etaṃ kathāpābhataṃ,
mayaṃ etaṃ satthu ārocessāma, atha no satthā madhuradhammadesanaṃ desissatī"ti.
@Footnote: 1 Sī. paṇāmetvā, cha.Ma. unnāmetvā

---------------------------------------------------------------------------------------------
page239.
    Pariyāyoti kāraṇaṃ. Na ceva sampāyissantīti sampādetvā kathetuṃ na sakkhissanti.
Uttariñca vighātanti asampāyanato uttarimpi dukkhaṃ āpajjissanti.
Sampādetvā kathetuṃ asakkontānaṃ hi dukkhaṃ uppajjati. Yathā taṃ bhikkhave
avisayasminti ettha tanti nipātamattaṃ, yathāti kāraṇavacanaṃ, yasmā avisaye
pañho pucchitoti attho. Sadevaketi saha devehi sadevake. Samārakādīsupi
eseva nayo. Evaṃ tīṇi ṭhānāni loke pakkhipitvā dve pajāyāti pañcahipi
sattalokameva pariyādiyitvā etasmiṃ sadevakādibhede loke devaṃ vā manussaṃ
vā na samanupassāmīti dīpeti. Ito vā pana sutvāti ito vā pana mama
sāsanato sutvā. Ito sutvā hi tathāgatopi 1- tathāgatasāvakopi ārādheyya,
paritoseyya, aññathā ārādhanā nāma natthīti dasseti.
    Idāni attano tesaṃ pañhānaṃ veyyākaraṇena cittārādhanaṃ dassento
katamo ca bhikkhave pariyāyotiādimāha. Tattha ajjhattaṃ kāmacchandoti attano
pañcakkhandhe ārabbha uppannachandarāgo. Bahiddhā kāmacchandoti paresaṃ
pañcakkhandhe ārabbha uppannachandarāgo. Uddesaṃ gacchatīti gaṇanaṃ gacchati.
Ajjhattaṃ byāpādoti attano hatthapādādīsu uppannapaṭigho. Bahiddhā
byāpādoti paresaṃ tesu uppannapaṭigho. Ajjhattaṃ dhammesu vicikicchāti attano
khandhesu vimati. Bahiddhā dhammesu vicikicchāti bahiddhā aṭṭhasu ṭhānesu
mahāvicikicchā. Ajjhattaṃ dhammesu satīti ajjhattike saṅkhāre pariggaṇhantassa
uppannā sati. Bahiddhā dhammesu satīti bahiddhā saṅkhāre pariggaṇhantassa uppannā
sati. Dhammavicayasambojjhaṅgepi eseva nayo.
    Kāyikanti caṅkamaṃ adhiṭṭhahantassa uppannavīriyaṃ. Cetasikanti "na tāvāhaṃ
imaṃ pallaṅkaṃ bhindissāmi, yāva me anupādāya āsavehi cittaṃ vimuccissatī"ti
@Footnote: 1 Sī. atathāgatopi, cha.Ma. tathāgato

---------------------------------------------------------------------------------------------
page240.
Evaṃ kāyapayogaṃ vinā uppannavīriyaṃ. Kāyappassaddhīti tiṇṇaṃ khandhānaṃ darathapassaddhi.
Cittappassaddhīti viññāṇakkhandhassa darathapassaddhi. Upekkhāsambojjhaṅge
satisambojjhaṅgasadisova vinicchayo.
    Imasmiṃ sutte missakasambojjhaṅgā kathitā. Etesu hi ajjhattadhammesu
sati, pavicayo, upekkhāti ime attano khandhārammaṇattā lokiyāva honti, tathā
maggaṃ apattaṃ kāyikavīriyaṃ. Avitakkaavicārā pana pītisamādhi kiñcāpi rūpāvacarā
honti, rūpāvacare 1- pana bojjhaṅgā na labbhantīti lokuttarāva honti. Ye ca
therā brahmavihāravipassanāpādakajjhānādīsu bojjhaṅge uddharanti, tesaṃ matena
rūpāvacarāpi arūpāvacarāpi honti. Bojjhaṅgesu hi arūpāvacare pītiyeva ekantena
na labbhati, sesā cha missakāva hontīti. Desanāpariyosāne keci bhikkhū
sotāpannā jātā, keci sakadāgāmī, keci anāgāmī, keci arahantoti.
                         3. Aggisuttavaṇṇanā
    [234] Tatiye satiñca khvāhaṃ bhikkhave sabbatthikaṃ vadāmīti loṇadhūpanaṃ
viya sabbakammikāmaccaṃ viya ca sabbattha icchitabbaṃ vadāmīti attho. Yathā hi
loṇadhūpanaṃ sabbabyañjanesupi nivisati, yathā ca sabbakammiko amacco yodhakammampi
karoti mantakammampi paṭihārakammampīti sabbakiccāni sādheti, evaṃ uddhatassa
cittassa niggaṇhanaṃ, līnassa paggaṇhananti sabbampetaṃ 2- satiyā ijjhati, na
sakkā vinā satiyā etaṃ sampādetuṃ, tasmā evamāha. Imasmiṃ sutte
pubbabhāgavipassanā bojjhaṅgāva kathitā.
@Footnote: 1 Sī.,ka. arūpāvacare              2 cha.Ma. sabbametaṃ

---------------------------------------------------------------------------------------------
page241.
                     4. Mettāsahagatasuttavaṇṇanā 1-
    [235] Catutthe mettāsahagatena cetasātiādi sabbaṃ sabbākārena
visuddhimagge 2- vitthāritameva. Mayampi kho āvuso sāvakānaṃ evaṃ dhammaṃ desemāti
idampi te purimanayeneva satthu dhammadesanaṃ sutvā vadanti. Titthiyānañhi samaye
pañcanīvaraṇappahānaṃ vā mettādibrahmavihārabhāvanā vā natthi. Kiṃgatikā hotīti
kiṃnipphatti hoti. Kimparamāti kiṃuttamā. Kimphalāti kimānisaṃsā. Kimpariyosānāta
kiṃniṭṭhā. Mettāsahagatanti mettāya sahagataṃ saṃsaṭṭhaṃ sampayuttaṃ. Eseva nayo
sabbattha. Vivekanissitādīni vuttatthāneva.
    Appaṭikūlanti duvidhaṃ appaṭikūlaṃ sattaappaṭikūlañca saṅkhāraappaṭikūlañca.
Tasmiṃ appaṭikūle iṭṭhe vatthusminti attho. Paṭikūlasaññīti aniṭṭhasaññī. Kathaṃ
panettha 3- evaṃ viharati? asubhapharaṇaṃ vā aniccanti manasikāraṃ vā karonto.
Vuttañhetaṃ paṭisambhidāyaṃ "kathaṃ appaṭikūle paṭikūlasaññī viharati. Iṭṭhasmiṃ
vatthusmiṃ asubhāya vā pharati, aniccato vā upasaṃharatī"ti. 4- Paṭikūle pana aniṭṭhe
vatthusmiṃ mettāpharaṇaṃ vā dhātumanasikāraṃ vā karonto appaṭikūlasaññī viharati nāma.
Yathāha "kathaṃ paṭikūle appaṭikūlasaññī viharati, aniṭṭhasmiṃ vatthusmiṃ mettāya vā
pharati, dhātuto vā upasaṃharatī"ti. 4- Ubhayamissakapadesupi evaseva nayo.
Appaṭikūlapaṭikūlesu hi tadeva asubhapharaṇaṃ vā aniccanti manasikāraṃ vā karonto
paṭikūlasaññī viharati nāma. Paṭikūlāpaṭikūlesu ca tadeva mettāpharaṇaṃ vā dhātumanasikāraṃ
vā karonto appaṭikūlasaññī viharati nāma. "cakkhunā rūpaṃ disvā neva sumano
hotī"tiādinā 5- nayena vuttaṃ pana chaḷaṅgupekkhaṃ pavattayamāno "appaṭikūle ca
@Footnote: 1 haliddavasanasutta, visuddhi. 2/131 (syā)
@2 visuddhi. 2/91 (syā)            3 Sī. panesa, ka. panetaṃ
@4 khu. paṭi. 31/690/599           5 khu. paṭi. 31/17/424

---------------------------------------------------------------------------------------------
page242.
Paṭikūle ca 1- tadubhayaṃ abhinivajjetvā upekkhako tattha viharati sato sampajāno"ti
veditabbo.
    Ettāvatā ca imassa bhikkhuno mettāya tikacatukkajjhānaṃ nibbattetvā
tadeva pādakaṃ katvā vipassanaṃ vaḍḍhetvā arahattaṃ pattassa saha vipassanāya
maggasambojjhaṅgānaṃ ariyiddhiyā ca dassitattā desanā vinivaṭṭetabbā siyā. Idaṃ
pana mettājhānaṃ pādakaṃ katvā saṅkhāre sammasantopi yo arahattaṃ pāpuṇituṃ na
sakkoti, yasmā tassa arahattaparamā mettā na hoti. Yaṃparamā pana hoti, taṃ
dassetabbaṃ. Tasmā tassa dassanatthaṃ ayaṃ desanā āraddhā. Parato sabbaso vā
pana rūpasaññānaṃ samatikkamātiādīsupi iminā nayena puna desanārambhapayojanaṃ
veditabbaṃ.
    Subhaparamanti subhaniṭṭhaṃ subhakoṭikaṃ subhanipphattiṃ. Idhapaññassāti idheva paññā
assa, nayimaṃ lokaṃ atikkamatīti idhapañño, tassa idhapaññassa, lokiyapaññassāti
attho. Uttarivimuttiṃ appaṭivijjhatoti lokuttaradhammaṃ appaṭivijjhantassa. Yo pana
paṭivijjhituṃ sakkoti, tassa arahattaparamāva mettā hotīti attho. Karuṇādīsupi
eseva nayo.
    Kasmā panetāsaṃ mettādīnaṃ subhaparamāditā vuttā bhagavatāti? sabhāgavasena
Tassa tassa upanissayattā. Mettāvihārassa hi sattā appaṭikūlā honti, athassa
appaṭikūlaparicayā appaṭikūlesu parisuddhavaṇṇesu nīlādīsu cittaṃ upasaṃharato
appakasireneva tattha cittaṃ pakkhandati, iti mettā subhavimokkhassa upanissayo
hoti, na tato paraṃ, tasmā subhaparamāti vuttā.
    Karuṇāvihārissa uṇhābhighātādirūpanimittaṃ sattadukkhaṃ samanupassantassa
karuṇāya pavattisambhavato rūpe ādīnavo parividito 2- hoti, athassa
@Footnote: 1 Sī.,ka. vā              2 Ma. paricito, ka. paridīpiko

---------------------------------------------------------------------------------------------
page243.
Parivaditadīnavattā paṭhavīkasiṇādīsu 1- aññataraṃ ugghāṭetvā rūpanissaraṇe ākāse
cittaṃ upasaṃharato appakasireneva tattha cittaṃ pakkhandati, iti karuṇā
ākāsānañcāyatanassa upanissayo hoti, na tato paraṃ, tasmā
ākāsānañcāyatanaparamāti vuttā.
    Muditāvihārissa pana tena tena pāmojjakāraṇena uppannapāmojjasattānaṃ
viññāṇaṃ samanupassantassa muditāya pavattisambhavato viññāṇaggahaṇaparicitaṃ hoti,
athassa anukkamādhigataṃ ākāsānañcāyatanaṃ atikkamma ākāsanimittagocare viññāṇe
cittaṃ upasaṃharato appakasireneva tattha cittaṃ pakkhandati, iti muditā
viññāṇañcāyatanassa upanissayo hoti, na tato paraṃ, tasmā viññāṇañcāyatanaparamāti
vuttā.
    Upekkhāvihārissa pana "sattā sukhitā vā hontu, dukkhato vā vimuccantu,
sampattasukhato vā mā vigacchantūti 2- ābhogābhāvato sukhadukkhādiparamatthagāhavimukha-
sambhavato avijjamānaggahaṇadukkhacittaṃ 3- hoti, athassa paramatthagāhato
vimukhabhāvaparicitacittassa 4- paramatthato avijjamānaggahaṇadukkhacittassa 5- ca
anukkamādhigataṃ viññāṇañcāyatanaṃ samatikkamma sambhavato avijjamāne paramatthabhūtassa
viññāṇassa abhāve cittaṃ upasaṃharato appakasireneva tattha cittaṃ pakkhandati, iti
upekkhā ākiñcaññāyatanassa upanissayo hoti, na tato paraṃ, tasmā
ākiñcaññāyatanaparamāti vuttā desanāpariyosāne pañcasatā bhikkhū arahattaṃ pattāti.
                        5. Saṅgāravasuttavaṇṇanā
    [236] Pañcame pagevāti paṭhamaññeva. Kāmarāgapariyuṭṭhitenāti kāmarāgagahitena.
Kāmarāgaparetenāti kāmarāgānugatena. Nissaraṇanti tividhaṃ kāmarāgassa
nissaraṇaṃ vikkhambhananissaraṇaṃ tadaṅganissaraṇaṃ samucchedanissaraṇanti. Tattha asubhe
@Footnote: 1 Sī. paṭividitarūpādīnavassa catūsu pathavīkasiṇādīsu, ka. parividitarūpādīnaṃ catūsu
@paṭhavīkasiṇādīsu  2 Sī.,ka. viyujjiṃsūti  3 Sī. avijjamānaggahaṇena muttaṃ cittaṃ,
@ka. avijjamānaggahaṇena dukkhacittaṃ  4 Sī. paramatthagāhavimukhabhāvato pavivittacittassa
@5 Sī...muttacittassa

---------------------------------------------------------------------------------------------
page244.
Paṭhamajjhānaṃ vikkhambhananissaraṇaṃ nāma, vipassanā tadaṅganissaraṇaṃ nāma, arahattamaggo
samucchedanissaraṇaṃ nāma. Taṃ tividhampi nappajānātīti attho. Attatthampītiādīsu
arahattasaṅkhāto attano attho attattho nāma, paccayadāyakānaṃ attho parattho
nāma, sveva duvidhopi ubhayattho nāma. Iminā nayena sabbavāresu attho
veditabbo.
    Ayaṃ pana viseso:- byāpādassa nissaraṇantiādīsu hi dveva
nissaraṇāni vikkhambhananissaraṇañca samucchedanissaraṇañca. Tattha byāpādassa
tāva mettāya paṭhamajjhānaṃ vikkhambhananissaraṇaṃ, anāgāmimaggo samucchedanissaraṇaṃ.
Thinamiddhassa ālokasaññā vikkhambhananissaraṇaṃ, arahattamaggo samucchedanissaraṇaṃ.
Uddhaccakukkuccassa yo koci samatho vikkhambhananissaraṇaṃ, uddhaccassa panettha
arahattamaggo, kukkuccassa anāgāmimaggo samucchedanissaraṇaṃ. Vicikicchāya
dhammavavatthānaṃ vikkhambhananissaraṇaṃ, paṭhamamaggo samucchedanissaraṇaṃ.
    Yā panettha seyyathāpi brāhmaṇa udapatto saṃsaṭṭho lākhāya vātiādikā
upamā vuttā, tāsu udapattoti udakabharitā pāti. Saṃsaṭṭhoti vaṇṇabhedakaraṇavasena
saṃsaṭṭho. Ukkuṭṭhitoti 1- kuthito. Usmudakajātoti 2- usumajāto.
Sevālapaṇakapariyonaddhoti tilabījakādibhedena sevālena vā nīlapaṇakapiṭṭhivaṇṇena vā 3-
udakapiṭṭhiṃ chādetvā nibbattapaṇakena pariyonaddho. Vāteritoti vātena erito
kampito. Āviloti appasanno. Luḷitoti asannisinno. Kalalībhūtoti kaddamībhūto.
Andhakāre nikkhittoti koṭṭhantarādibhede anālokaṭṭhāne ṭhapito. Imasmiṃ sutte
bhagavā tīhi bhavehi 4- desanaṃ nivattetvā arahattanikūṭena desanaṃ niṭṭhāpesi,
brāhmaṇo pana saraṇamatte patiṭṭhito.
@Footnote: 1 cha.Ma. pakkuthitoti        2 Sī. ussadakajātoti, ka. usmādakajātoti
@3 Sī. nīlavaṇṇena pitavaṇṇena vā, cha.Ma. nīlamaṇḍūkapiṭaṭhivaṇṇena vā   4 Ma. saccehi

---------------------------------------------------------------------------------------------
page245.
                         6. Abhayasuttavaṇṇanā
    [237] Chaṭṭhe aññāṇāya adassanāyāti aññāṇatthāya adassanatthāya.
Taggha bhagavā nīvaraṇāti ekaṃsena bhagavā nīvaraṇā. Kāyakilamathoti kāyadaratho.
Cittakilamathoti cittadaratho. Sopi me paṭippassaddhoti tassa kira satthu santike
sītalaṃ utusappāyaṭṭhānaṃ pavisitvā nisinnassa kāyadaratho paṭippassambhi, tasmiṃ
paṭippassaddhe tadanvayeneva cittadarathopi. Apica maggenevassa etaṃ ubhayampi
paṭippasaddhanti 1- veditabbaṃ.
                          -------------
                          7. Ānāpānavagga
                     1. Aṭṭhikamahapphalasuttādivaṇṇanā
    [238] Sattamādīsu aṭṭhikasaññāti aṭṭhikaṃ aṭṭhikanti bhāventassa
uppannasaññā. Taṃ panetaṃ bhāvayato yāva nimittaṃ na uppajjati, tāva chavipi
cammampi upaṭṭhāti. Nimitte pana uppanne chavicammāni neva upaṭṭhahanti,
saṅkhavaṇṇo suddhaaṭṭhikasaṅghātova upaṭṭhāti hatthikkhandhagataṃ dhammikatissarājānaṃ
olokentassa sāmaṇerassa viya, paṭimagge hasamānaṃ itthiṃ olokentassa
cetiyapabbatavāsino tissattherassa viya cāti. Vatthūni visuddhimagge 2-
vitthāritāni. Sati vā upādiseseti gahaṇasese upādānasese vijjamānamhi.
                      2-10. Puḷavakasuttādivaṇṇanā
    [239-247] Puḷavakasaññāti puḷavanti bhāventassa uppannasaññā.
Vinīlakasaññādīsupi eseva nayo. Vinicchayakathā panettha saddhiṃ bhāvanānayena
@Footnote: 1 cha.Ma. passaddhanti         2 visuddhi. 1/25 (syā)

---------------------------------------------------------------------------------------------
page246.
Visuddhimagge 1- vuttā. Mettādayo tikacatukkajjhānavasena veditabbā, upekkhā
catutthajjhānavaseneva.
                         ---------------
                           8. Nirodhavagga
                       1-10. Asubhasuttādivaṇṇanā
    [248-257] Asubhasaññāti asubhe paṭhamajjhānasaññā. Maraṇasaññāti
"avassaṃ maritabbaṃ, maraṇapaṭibaddhaṃ me jīvitan"ti abhiṇhaṃ paccavekkhantassa
uppannasaññā. Āhāre paṭikūlasaññāti odanakummāsādimhi ajjhoharaṇīye 2-
paṭikūlasaññā. Sabbaloke anabhiratisaññāti sakalalokasmiṃ anabhiratiṃ uppādentassa
uppannasaññā. Pahānasaññā virāgasaññāti dve pubbabhāgā, nirodhasaññā
missakā. Evametāni aṭṭhikasaññādīni vīsati kammaṭṭhānāni niddiṭṭhāni. Tesaṃ
navasu appanā honti, ekādasa upacārajjhānikā. Sesā panettha vinicchayakathā
visuddhimagge 3- āgatāva. Gaṅgāpeyyālādayo maggasaṃyutte vuttanayeneva veditabbā.
                     Bojjhaṅgasaṃyuttavaṇṇanā niṭṭhitā.
                          ------------
@Footnote: 1 visuddhi. 1/227 (syā)
@2 Sī.,ka. odanakummāsādiṃ ajjhoharantasseva        3 visuddhi. 2/154 (syā)

---------------------------------------------------------------------------------------------
page247.
                         3. Satipaṭṭhānasaṃyutta
                          1. Ambapālivagga
                        1. Ambapālisuttavaṇṇanā
    [367] Satipaṭṭhānasaṃyuttassa paṭhame ambapālivaneti ambapāliyā nāma
rūpūpajīviniyā ropite ambavane. Taṃ kira tassā uyyānaṃ ahosi, sā satthu
dhammadesanaṃ sutvā pasannacittā tattha vihāraṃ kāretvā tathāgatassa niyyātesi.
Taṃ sandhāyetaṃ vuttaṃ. Ekāyanvāyanti ekāyano ayaṃ. Tattha ekāyanoti ekamaggo
maggassa hi:-
              "maggo pantho patho pajjo     añjasaṃ vaṭumāyanaṃ
               nāvā uttarasetu ca         kullo ca bhisisaṅkamo"ti 1-
bahūni nāmāni. Svāyaṃ idha ayananāmena vutto. Tasmā ekāyanvāyaṃ bhikkhave
maggoti ettha ekamaggo ayaṃ bhikkhave maggo, na dvedhā pathabhūtoti evamattho
daṭṭhabbo. Maggoti kenaṭṭhena maggo. Nibbānagamanaṭṭhena, 2- nibbānatthikehi
magganīyaṭṭhena ca.
    Sattānaṃ visuddhiyāti rāgādīhi malehi abhijjhāvisamalobhādīhi ca upakkilesehi
saṅkiliṭṭhacittānaṃ sattānaṃ visuddhatthāya. Sokaparidevānaṃ samatikkamāyāti sokassa
ca paridevassa ca samatikkamāya, pahānāyāti attho. Dukkhadomassānaṃ atthaṅgamāyāti
kāyikadukkhassa ca cetasikadomanassassa cāti imesaṃ dvinnaṃ atthaṅgamāya,
nirodhāyāti attho. Ñāyassa adhigamāyāti ñāyo vuccati ariyo aṭṭhaṅgiko
@Footnote: 1 khu.cūḷa. 30/565/277     2 Sī. nibbānamagganaṭaṭhena, Ma. nibbānaṃ magganaṭṭhena

---------------------------------------------------------------------------------------------
page248.
Maggo. Tassa adhigamāya pattiyāti vuttaṃ hoti. Ayañhi pubbabhāge lokiyo
satipaṭṭhānamaggo bhāvito lokuttaramaggassa adhigamāya saṃvattati. Tenāha "ñāyassa
adhigamāyā"ti. Nibbānassa sacchikiriyāyāti taṇhāvānavirahitattā nibbānanti
laddhanāmassa amatassa sacchikiriyāya, attapaccakkhāyāti vuttaṃ hoti. Ayaṃ hi
maggo bhāvito anupubbena nibbānasacchikiriyaṃ sādheti. Tenāha "nibbānassa
sacchikiriyāyā"ti.
    Evaṃ bhagavatā sattahi padehi ekāyanamaggassa vaṇṇo bhāsito, so
kasmāiti ce? bhikkhūnaṃ ussāhajananatthaṃ. Vaṇṇabhāsanañhi sutvā te bhikkhū
"ayaṃ kira maggo hadayasantāpabhūtaṃ sokaṃ, vācāvippalāpabhūtaṃ paridevaṃ, kāyikaasātabhūtaṃ
dukkhaṃ, cetasikaasātabhūtaṃ domanassanti cattāro upaddave harati, visuddhiṃ, ñāyaṃ,
nibbānanti tayo visese āvahatī"ti ussāhajātā imaṃ desanaṃ uggahetabbaṃ
pariyāpuṇitabbaṃ dhāretabbaṃ, imañca maggaṃ bhāvetabbaṃ maññissanti. Iti tesaṃ
bhikkhūnaṃ ussāhajananatthaṃ vaṇṇaṃ abhāsi kambalavāṇijādayo kambalādīnaṃ vaṇṇaṃ
viya.
    Yadidanti nipāto, ye imeti ayamassa attho. Cattāroti gaṇanaparicchedo,
tena "na tato heṭṭhā, na uddhan"ti satipaṭṭhānaparicchedaṃ dīpeti. Satipaṭṭhānāti
tayo satipaṭṭhānā satigocaropi, tidhā paṭipannesu sāvakesu satthuno
paṭighānunayavītivattāpi, satipi. "catunnaṃ bhikkhave satipaṭṭhānānaṃ samudayañca
atthaṅgamañca desessāmi, taṃ suṇātha, ko ca bhikkhave kāyassa samudayo, āhārasamudayā
kāyasamudayo"tiādīsu 1- hi satigocaro satipaṭṭhānanti vutto. Tathā "kāyo
upaṭṭhānaṃ, no sati, sati upaṭṭhānañceva sati cā"tiādīsupi. 2- Tassattho:-
@Footnote: 1 saṃ.mahā. 19/408/161            2 khu.paṭi. 31/35/441

---------------------------------------------------------------------------------------------
page249.
Patiṭṭhāti tasminti 1- paṭṭhānaṃ. Kā patiṭṭhāti? sati. Satiyā paṭṭhānaṃ satipaṭṭhānaṃ.
Padhānaṃ ṭhānanti vā paṭṭhānaṃ. Satiyā paṭṭhānaṃ satipaṭṭhānaṃ
hatthiṭṭhānaassaṭṭhānādīni viya.
    "tayo satipaṭṭhānā, yadariyo sevati, yadariyo sevamāno satthā
gaṇamanusāsitumarahatī"ti 2- ettha tidhā paṭipannesu sāvakesu satthuno
paṭighānunayavītivattatā satipaṭṭhānanti vuttā. Tassattho:- paṭṭhapetabbato paṭṭhānaṃ,
pavattayitabbatoti attho. Kena paṭṭhapetabboti? satiyā. Satiyā paṭṭhānaṃ satipaṭṭhānanti.
    "cattāro satipaṭṭhānā bhāvitā bahulīkatā satta bojjhaṅge paripūrentī"tiādīsu 3-
pana satiyeva satipaṭṭhānanti vuttā. Tassattho:- patiṭṭhātīti
paṭṭhānaṃ, upaṭṭhāti okkanditvā pakkhanditvā pavattatīti attho. Satiyeva
paṭṭhānaṃ satipaṭṭhānaṃ. Athavā saraṇaṭṭhena sati, upaṭṭhānaṭṭhena paṭṭhānaṃ, iti
sati ca sā paṭṭhānañcātipi satipaṭṭhānaṃ. Idamidha adhippetaṃ.
    Yadi evaṃ kasmā "satipaṭṭhānā"ti bahuvacanaṃ katanti? satīnaṃ bahuttā.
Ārammaṇabhedena hi bahukā satiyo. Atha "maggo"ti kasmā ekavacananti?
Magganaṭṭhena ekattā. Catassopi hi etā satiyo magganaṭṭhena ekattaṃ
gacchanti. Vuttaṃ hetaṃ "maggoti kenaṭṭhena maggo, nibbānamagganaṭṭhena
nibbānatthikehi magganīyaṭṭhena cā"ti. Catassopi cetā aparabhāge kāyādīsu
ārammaṇesu kiccaṃ sādhayamānā nibbānaṃ gacchanti, ādito paṭṭhāya ca
nibbānatthikehi maggiyantīti tasmā catassopi eko maggoti vuttā. Evañca
sati vacanānusandhinā sānusandhikāva desanā hoti.
@Footnote: 1 cha.Ma. asminti             2 Ma.u. 14/311/284
@3 Ma.u. 14/147/130, saṃ.mahā. 19/989/285

---------------------------------------------------------------------------------------------
page250.
    Katame cattāroti kathetukamyatāpucchā. Kāyeti rūpakāye. Kāyānupassīti
kāyaṃ anupassanasīlo, kāyaṃ vā anupassamāno. Ayaṃ hi bhikkhu imaṃ kāyaṃ
aniccānupassanādīnaṃ sattannaṃ anupassanānaṃ vasena aniccato anupassati,
no niccato, dukkhato anupassati, no sukhato, anattato anupassati, no attato,
nibbindati, no nandati, virajjati, no rajjati, nirodheti no samudeti,
paṭinissajjati, no ādiyati. So taṃ aniccato anupassanto niccasaññaṃ pajahati,
dukkhato anupassanto sukhasaññaṃ pajahati, anattato anupassanto attasaññaṃ
pajahati, nibbindanto nandiṃ pajahati, virajjanto rāgaṃ pajahati, nirodhento
samudayaṃ pajahati, paṭinissajjanto ādānaṃ pajahatīti veditabbo.
    Viharatīti irīyati. Ātāpīti tīsu bhavesu kilese ātapatīti ātāpo,
vīriyassetaṃ nāmaṃ. Ātāpo assa atthīti ātāpī. Sampajānoti sampajaññasaṅkhātena
ñāṇena samannāgato. Satimāti kāyapariggāhikāya satiyā samannāgato.
Ayaṃ pana yasmā satiyā ārammaṇaṃ pariggahetvā paññāya anupassati. Na hi
sativirahitassa anupassanā nāma atthi, tenevāha "satiñca khvāhaṃ bhikkhave
sabbatthikaṃ vadāmī"ti. 1- Tasmā ettha "kāye kāyānupassī viharatī"ti. Ettāvatā
kāyānupassanāsatipaṭṭhānaṃ vuttaṃ hoti. Athavā yasmā anātāpino antosaṅkhepo
antarāyakaro hoti, asampajāno upāyapariggahe anupāyaparivajjane ca sammuyhati,
muṭṭhassati upāyapariccāge anupāyapariggahe 2-  ca asamattho hoti, tenassa taṃ
kammaṭṭhānaṃ na sampajjati, tasmā yesaṃ dhammānaṃ ānubhāvena taṃ sampajjati,
tesaṃ dassanatthaṃ "ātāpī sampajāno satimā"ti idaṃ vuttanti veditabbaṃ.
    Iti kāyānupassanāsatipaṭṭhānaṃ sampayogaṅgañcassa dassetvā idāni
pahānaṅgaṃ dassetuṃ vineyya loke abhijjhādomanassanti vuttaṃ. Tattha vineyyāti
@Footnote: 1 saṃ.mahā. 14/234/102    2 Sī.,ka. anupāyāpariccāge upāyāpariggahe

---------------------------------------------------------------------------------------------
page251.
Tadaṅgavinayena vā vikkhambhanavinayena vā vinayitvā. Loketi tasmiṃyeva kāye.
Kāyo hi idha lujjanapalujjaṭṭhena 1- lokoti adhippeto. Yasmā panassa na
kāyamatteyeva abhijjhādomanassaṃ pahiyyati, vedanādīsu pahiyyatiyeva. Tasmā
"pañcapi upādānakkhandhā loko"ti vibhaṅge 2- vuttaṃ. Lokasaṅkhātattā vā tesaṃ
dhammānaṃ atthuddhāranayenetaṃ vuttaṃ. Yaṃ panāha "tattha katamo loko. Sveva
kāyo loko"ti, 3- ayamevettha attho. Tasmiṃ loke abhijjhādomanassaṃ vineyyāti
evaṃ sambandho daṭṭhabbo.
    Vedanāsūti ettha tisso vedanā, tā ca lokiyā eva, cittampi lokiyaṃ,
tathā dhammā. Yathā pana vedanā anupassitabbā, tathā anupassanto esa
vedanānupassīti veditabbo. Esa nayo cittadhammesu. Kathañca vedanā
anupassitabbāti? sukhā tāva vedanā dukkhato, dukkhā sallato, adukkhamasukhā
aniccato. Yathāha:-
             "yo sukhaṃ dukkhato adda       dukkhamaddakkhi sallato
              adukkhamasukhaṃ santaṃ           addakkhi naṃ aniccato
              sa ve sammaddaso bhikkhu      upasanto carissatī"ti. 4-
    Sabbā eva cetā dukkhātipi anupassitabbā. Vuttaṃ hetaṃ "yaṅkiñci
vedayitaṃ, sabbaṃ taṃ dukkhasminti vadāmī"ti. 5- Sukhadukkhatopi ca anupassitabbā,
yathāha "sukhā kho āvuso visākha vedanā ṭhitisukhā vipariṇāmadukkhā"ti 6- sabbaṃ
vitthāretabbaṃ. Apica aniccādisattaanupassanāvasenapi anupassitabbā.
    Cittadhammesupi cittaṃ tāva ārammaṇādhipatisahajātabhūmikammavipākakiriyādi-
nānattabhedānaṃ aniccādianupassanānaṃ sarāgādīnañca bhedānaṃ vasena anupassitabbaṃ,
@Footnote: 1 Sī.,ka. lujjanaṭṭhena              2 abhi.vi. 35/362/231
@3 abhi.vi. 35/362/231       4 Ma. parijānāti vedanāti, saṃ.saḷā 18/368/257 (syā)
@5 saṃ.saḷā 18/391/268 (syā)        6 mu.mū. 12/465/414

---------------------------------------------------------------------------------------------
page252.
Dhammā salakkhaṇasāmaññalakkhaṇānaṃ suññatadhammassa aniccatādisattaanupassanānaṃ
"santaṃ vā ajjhattaṃ kāmacchandan"tiādīnañca pabhedānaṃ vasena anupassitabbā.
Sesaṃ vuttanayameva. Ayamettha saṅkhepo, vitthāro pana dīghamajjhimaṭṭhakathāsu 1-
satipaṭṭhānavaṇṇanāyaṃ vuttanayena veditabbo.
                          2. Satisuttavaṇṇanā
    [368] Dutiye satoti kāyādianupassanā satiyā samannāgato. Sampajānoti
catusampajaññapaññāya samannāgato. Abhikkante paṭikkanteti ettha abhikkantaṃ vuccati
gamanaṃ paṭikkantaṃ nivattanaṃ, tadubhayampi catūsu iriyāpathesu labbhati. Gamane tāva purato
kāyaṃ abhiharanto abhikkamati nāma, paṭinivattanto paṭikkamati nāma. Ṭhānepi ṭhitakova
kāyaṃ purato onamanto abhikkamati nāma, pacchato apanāmento paṭikkamati nāma.
Nisajjāyapi nisinnakova āsanassa purimaaṅgābhimukho saṃsaranto abhikkamati nāma,
pacchimaaṅgappadesaṃ paccāsaṃsaranto paṭikkamati nāma. Nipajjanepi eseva nayo.
    Sampajānakārī hotīti sampajaññena sabbakiccakārī, sampajaññasseva vā
kārī. So hi abhikkantādīsu sampajaññaṃ karoteva. Na katthaci sampajaññavirahito
hoti.
    Tattha sātthakasampajaññaṃ sappāyasampajaññaṃ gocarasampajaññaṃ asammohasampajaññanti
catubbidhaṃ sampajaññaṃ. Tattha abhikkamanacitte uppanne cittavaseneva
agantvā "kiṃ nu me ettha gatena attho atthi, natthī"ti atthānatthaṃ
pariggaṇhitvā atthapariggaṇhaṇaṃ sātthakasampajaññaṃ. Tattha ca atthoti cetiyadassana-
bodhidassanasaṃghadassanatheradassanaasubhadassanādivasena dhammato vuḍḍhi. Cetiyaṃ disvāpi
@Footnote: 1 su.vi. 2/372 ādi/357

---------------------------------------------------------------------------------------------
page253.
Hi buddhārammaṇaṃ, saṃghadassanena saṃghārammaṇaṃ pītiṃ uppādetvā tadeva khayato
sammasanto arahattaṃ pāpuṇāti. Mahāvihārasmiṃ hi dakkhiṇadvāre ṭhatvā
mahācetiyaṃ olokentā tiṃsasahassabhikkhū arahattaṃ pāpuṇiṃsu, tathā pacchimadvāre
uttaradvāre 1- pācīnadvāre ca, tathā pañhamaṇḍapaṭṭhāne abhayavāpipāḷiyaṃ,
thūpārāmadvāre nagarassa dakkhiṇadvāre anurādhavāpipāḷiyaṃ.
    Mahāariyavaṃsabhāṇakatthero panāha "kiṃ tumhe vadatha, mahācetiyassa
samantā kucchivedikāya heṭṭhimabhāgato paṭṭhāya paññāyanaṭṭhāne yattha
yattha dve pādā sakkā honti samaṃ patiṭṭhāpetuṃ, tattha tattha ekapaduddhāre 2-
tiṃsa tiṃsa bhikkhusahassāni arahattaṃ pāpuṇiṃsūti sakkā vattun"ti. Aparo pana
mahāthero āha "mahācetiyatale ākiṇṇavālikāya bahutarā bhikkhū arahattaṃ
pattā"ti. There disvā tesaṃ ovāde patiṭṭhāya asubhaṃ disvā tattha paṭhamajjhānaṃ
uppādetvā tadeva khayato sammasanto arahattaṃ pāpuṇāti. Tasmā etesaṃ
dassanaṃ sātthaṃ. Keci pana "āmisatopi vuḍḍhi atthoyeva taṃ nissāya
brahmacariyānuggahāya paṭipannattā"ti vadanti.
    Tasmiṃ 3- pana gamane sappāyāsappāyaṃ pariggahetvā 4- sappāyapariggaṇhaṇaṃ
sappāyasampajaññaṃ. Seyyathidaṃ? cetiyadassanaṃ tāva sātthaṃ. Sace pana cetiyassa
mahāpūjāya dasadvādasayojanantare parisā sannipatanti, attano vibhavānurūpā
itthiyopi purisāpi alaṅkatapaṭiyattā cittakammarūpakāni viya sañcaranti. Tatra
cassa iṭṭhe ārammaṇe lobho, aniṭṭhe paṭigho, asamapekkhaṇena 5-
moho uppajjati, kāyasaṃsaggāpattiṃ āpajjati, jīvitabrahmacariyānaṃ vā
antarāyo ca hoti. Evantaṃ ṭhānaṃ asappāyaṃ hoti, vuttappakāraantarāyābhāve
@Footnote: 1 Ma. ayaṃ pāṭho na dissati   2 Ma. ekapadavāre    3 Sī. tasmiṃ tasmiṃ
@4 cha.Ma. pariggaṇhitvā            5 cha.Ma. asamapekkhane

---------------------------------------------------------------------------------------------
page254.
Sappāyaṃ. Saṃghadassanampi sātthaṃ. Sace pana antogāme mahāmaṇḍapaṃ kāretvā
sabbarattiṃ dhammassavanaṃ kārentesu manussesu vuttappavāreneva janasannipāto
ceva antarāyo ca hoti, evaṃ taṃ ṭhānaṃ asappāyaṃ, antarāyābhāve sappāyaṃ.
Mahāparivārānaṃ therānaṃ dassanepi eseva nayo.
    Asubhadassanampi sātthaṃ. Tadatthadīpanatthañca idaṃ vatthu:- eko kira
daharabhikkhu sāmaṇeraṃ gahetvā dantakaṭṭhatthāya gato, sāmaṇero maggā
okkamitvā purato gacchanto asubhaṃ disvā paṭhamajjhānaṃ nibbattetvā tadeva
pādakaṃ katvā saṅkhāre sammasanto tīṇi phalāni sacchikatvā uparimaggatthāya
kammaṭṭhānaṃ pariggahetvā aṭṭhāsi. Daharo taṃ apassanto "sāmaṇerā"ti pakkosi.
So "mayā pabbajitadivasato paṭṭhāya bhikkhunā saddhiṃ dve kathā nāma na kathitapubbā,
aññasmimpi divase uparivisesaṃ nibbattessāmī"ti cintetvā "kiṃ
bhante"ti paṭivacanaṃ adāsi, "ehī"ti vutte ekavacaneneva āgantvā "bhante
iminā tāva maggena gantvā mayā ṭhitokāse muhuttaṃ puratthābhimukhā hutvā
olokethā"ti āha, so tathā katvā tena pattavisesameva pāpuṇi. Evaṃ ekaṃ
asubhaṃ dvinnaṃ janānaṃ atthāya jātaṃ. Evaṃ sātthampi panetaṃ purisassa mātugāmāsubhaṃ
asappāyaṃ, mātugāmassa ca purisāsubhaṃ, sabhāgameva sappāyanti evaṃ
sappāyapariggaṇhaṇaṃ sappāyasampajaññaṃ.
    Evaṃ pariggahitasātthasappāyassa pana aṭṭhatiṃsakammaṭṭhānesu attano
cittaruciyaṃ kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva gamanaṃ
gocarasampajaññaṃ nāma.
    Tassāvibhāvatthaṃ idaṃ catukkaṃ veditabbaṃ:- idhekacco bhikkhu harati na
paccāharati, ekacco paccāharati na harati, ekacco pana neva harati na paccāharati,
ekacco harati ca paccāharati ca.

---------------------------------------------------------------------------------------------
page255.
    Tattha yo bhikkhu divasaṃ caṅkamena nisajjāya ca āvaraṇīyehi dhammehi cittaṃ
parisodhetvā tathā rattiyā paṭhamayāmaṃ majjhimayāme seyyaṃ kappetvā pacchimayāmepi
nisajjācaṅkamehi vītināmetvā pageva cetiyaṅgaṇabodhiyaṅgaṇavattaṃ katvā bodhirukkhe
udakaṃ āsiñcitvā pānīyaṃ paribhojanīyaṃ paccupaṭṭhapetvā ācariyupajjhāyavattādīni
samādāya vattati, so hi 1- sarīraparikammaṃ katvā senāsanaṃ pavisitvā dve tayo
pallaṅke usumaṃ gāhāpento kammaṭṭhānamanuyuñjitvā bhikkhācāravelāya uṭṭhahitvā
kammaṭṭhānasīseneva pattacīvaramādāya senāsanato nikkhamitvā kammaṭṭhānaṃ
manasikarontova cetiyaṅgaṇaṃ gantvā sace buddhānussatikammaṭṭhānaṃ hoti, taṃ
avissajjetvāva cetiyaṅgaṇaṃ pavisati. Aññaṃ ce kammaṭṭhānaṃ hoti, sopānapādamūle
ṭhatvā hatthena gahitabhaṇḍaṃ viya taṃ ṭhapetvā buddhārammaṇaṃ pītiṃ gahetvā
cetiyaṅgaṇaṃ āruyha mahantaṃ cetiyaṃ ce, tikkhattuṃ padakkhiṇaṃ katvā catūsu ṭhānesu
vanditabbaṃ, khuddakaṃ ce, tatheva padakkhiṇaṃ katvā aṭṭhasu ṭhānesu vanditabbaṃ.
Cetiyaṃ vanditvā bodhiyaṅgaṇaṃ pattenāpi buddhassa bhagavato sammukhā viya
nipaccakāraṃ 2- dassetvā bodhi vanditabbā. So evaṃ cetiyañca bodhiñca vanditvā
paṭisāmitaṭṭhānaṃ gantvā paṭisāmitabhaṇḍakaṃ hatthena gaṇhanto viya
nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ pārupitvā gāmaṃ
piṇḍāya pavisati.
    Atha naṃ manussā disvā "ayyo no āgato"ti paccuggantvā pattaṃ
gahetvā āsanasālāya vā gehe vā nisīdāpetvā yāguṃ datvā yāva bhattaṃ na
niṭṭhāti, tāva pāde dhovitvā makkhetvā purato nisīditvā pañhaṃ vā pucchanti,
dhammaṃ vā sotukāmā honti. Sacepi na kathāpenti, janasaṅgahaṇatthaṃ dhammakathā
@Footnote: 1 cha.Ma. hisaddo na dissati        2 Sī. nipaccākāraṃ

---------------------------------------------------------------------------------------------
page256.
Nāma kattabbāyevāti aṭṭhakathācariyā vadanti. Dhammakathā hi kammaṭṭhānavinimuttā
nāma natthi, tasmā kammaṭṭhānasīseneva dhammaṃ kathetvā kammaṭṭhānasīseneva
āhāraṃ paribhuñjitvā anumodanaṃ katvā nivattiyamānehipi 1- manussehi anugatova
gāmato nikkhamitvā tattha te nivattetvā maggaṃ paṭipajjati.
    Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū 2-
disvā paccuggantvā pattacīvaramassa gaṇhanti. Porāṇakabhikkhū kira na "amhākaṃ
upajjhāyo ācariyo"ti mukhaṃ oloketvā vattaṃ karonti, sampattaparicchedeneva
karonti. Te taṃ pucchanti "bhante ete manussā tumhākaṃ kiṃ honti, mātipakkhato
sambandhā pitipakkhato"ti. Kiṃ disvā pucchathāti. Tumhesu etesaṃ pemaṃ
bahumānanti. "āvuso yaṃ mātāpitūhipi dukkarataraṃ, taṃ ete amhākaṃ karonti,
pattacīvarampi no etesaṃ santakameva, etesaṃ ānubhāvena neva bhaye bhayaṃ, na chātake
chātakaṃ jānāma, edisā nāma amhākaṃ upakārino natthī"ti tesaṃ guṇe kathayanto
gacchati. Ayaṃ vuccati harati na paccāharatīti.
    Yassa pana pageva vuttappakāraṃ vattapaṭipattiṃ karontassa kammajatejo
pajjalati, anupādinnakaṃ muñcitvā upādinnakaṃ gaṇhāti, sarīrato sedā muccanti,
kammaṭṭhānavīthiṃ nārohati, so pageva pattacīvaramādāya vegasāva cetiyaṃ vanditvā
gorūpānaṃ nikkhamanavelāyameva gāmaṃ yāgubhikkhāya pavisitvā yāguṃ labhitavā āsanasālaṃ
gantvā pivati. Athassa dvittikkhattuṃ ajjhoharaṇamatteneva kammajatejo upādinnakaṃ
muñcitvā anupādinnakaṃ gaṇhāti, ghaṭasatena nhāto viya tejodhātupariḷāhanibbānaṃ
patvā kammaṭṭhānasīsena yāguṃ paribhuñjitvā pattañca mukhañca dhovitvā antarābhatte
kammaṭṭhānaṃ manasikatvā avasesaṭṭhāne piṇḍāya caritvā kammaṭṭhānasīsena
@Footnote: 1 Ma. anivattayamānehipi             2 Ma. sāmaṇerādayo

---------------------------------------------------------------------------------------------
page257.
Āhāraṃ paribhuñjitvā tato paṭṭhāya poṅkhānupoṅkhaṃ upaṭṭhahamānaṃ kammaṭṭhānaṃ
gahetvāva āgacchati. Ayaṃ vuccati paccāharati na haratīti. Edisā ca bhikkhū yāguṃ
pivitvā vipassanaṃ ārabhitvā buddhasāsane arahattaṃ pattā nāma gaṇanapathaṃ vītivattā.
Sīhaladīpeyeva tesu tesu gāmesu āsanasālāyaṃ na taṃ āsanaṃ atthi, yattha yāguṃ
pivitvā arahattaṃ pattā bhikkhū natthīti.
    Yo pana pamādavihārī hoti nikkhittadhuro, sabbavattāni bhinditvā
pañcavidhacetovinibandhabaddhacitto viharanto "kammaṭṭhānaṃ nāma atthī"tipi saññaṃ akatvā
gāmaṃ piṇḍāya pavisitvā ananulomikena gihisaṃsaggena saṃsaṭṭho caritvā ca bhuñjitvā
ca tuccho nikkhamati ayaṃ vuccati neva harati na paccāharatīti.
    Yo panāyaṃ harati ca paccāharati cāti vutto, so gatapaccāgatikavattavasena
veditabbo. Attakāmā 1- hi kulaputtā sāsane pabbajitvā dasapi vīsampi tiṃsampi
cattāḷīsampi paññāsampi satampi ekato vasantā katikavattaṃ katvā viharanti
"āvuso tumhe na iṇaṭṭā, na bhayaṭṭā, na jīvikāpakatā 2- pabbajitā, dukkhā
muccitukāmā panettha pabbajitā, tasmā gamane uppannakilesaṃ gamaneyeva niggaṇhatha,
ṭhāne, nisajjāya, sayane uppannakilesaṃ sayaneyeva niggaṇhathā"ti. Te evaṃ
katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu
pāsāṇā honti, tāya saññāya kammaṭṭhānaṃ manasikarontāva gacchanti. Sace kassaci
gamane kileso uppajjati, tattheva naṃ niggaṇhāti. Tathā asakkonto tiṭṭhati.
Athassa pacchato āgacchantopi tiṭṭhati, so "ayaṃ bhikkhu tuyhaṃ uppannavitakkaṃ
jānāti, ananucchavikaṃ te etan"ti attānaṃ paṭicodetvā vipassanaṃ vaḍḍhetvā
tattheva ariyabhūmiṃ okkamati, tathā asakkonto nisīdatīti so eva nayo. Ariyabhūmiṃ
@Footnote: 1 Sī.,ka. atthakāmā         2 Sī. ājīvikapakatā, Ma. jīvitappakatā

---------------------------------------------------------------------------------------------
page258.
Okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova
gacchati, na kammaṭṭhānavippayuttena cittena pādaṃ uddharati. Uddharati ce,
paṭinivattitvā purimapadesaṃyeva 1- eti ālindakavāsī mahāpussadevatthero viya.
    So kira ekūnavīsativassāni gatapaccāgatikavattaṃ pūrento eva vihāsi 2-
manussāpi sudaṃ 3- antarāmagge kasantā ca vapantā ca maddantā ca kammāni ca
karontā theraṃ tathā gacchantaṃ disvā "ayaṃ thero punappunaṃ nivattitvā gacchati,
kiṃ nu kho maggamūḷho, udāhu kiñci pamuṭṭho"ti samullapanti. So taṃ anādiyitvā
kammaṭṭhānayuttacitteneva samaṇadhammaṃ karonto vīsativassabbhantare arahattaṃ pāpuṇi.
Arahattappattadivase cassa caṅkamanakoṭiyaṃ adhivatthā devatā aṅgulīhi dīpaṃ
ujjāletvā aṭṭhāsi. Cattāropi mahārājāno sakko ca devānamindo brahmā ca
sahampati upaṭṭhānaṃ āgamaṃsu. Tañca obhāsaṃ disvā vanavāsī mahātissatthero taṃ
dutiyadivase pucchi "rattibhāge āyasmato santike obhāso ahosi, kiṃ so obhāso"ti.
Thero vikkhepaṃ karonto "obhāso nāma dīpobhāsopi hoti maṇiobhāsopī"ti
evamādimāha. Tato "paṭicchādetha tumhe"ti nibaddho 4- āmāti paṭijānitvā
ārocesi.
    Kālavallimaṇḍapavāsī mahānāgatthero viya ca. Sopi kira gatapaccāgatikavattaṃ
pūrento paṭhamaṃ tāva "bhagavato mahāpadhānaṃ pūjessāmī"ti satta vassāni
ṭhānacaṅkamameva adhiṭṭhāsi. Puna soḷasa vassāni gatapaccāgatikavattaṃ pūretvā arahattaṃ
pāpuṇi. So kammaṭṭhānayutteneva cittena pādaṃ uddharanto vippayutte na uddhaṭe
paṭinivattanto gāmasamīpaṃ gantvā "gāvī nu pabbajito nū"ti āsaṅkanīyapadese
ṭhatvā cīvaraṃ pārupitvā kacchakarakato 5- udakena pattaṃ dhovitvā udakagaṇḍūsaṃ
@Footnote: 1 Ma. purimapādesuyeva     2 Ma. agamāsi     3 ka. addasaṃsu
@4 Ma. nibbuddo                 5 Ma. kacchakantarato

---------------------------------------------------------------------------------------------
page259.
Karoti. Kiṃkāraṇā? "mā me bhikkhaṃ dātuṃ vā vandituṃ vā āgate manusse
`dīghāyukā hothā'ti vacanamattenāpi kammaṭṭhānavikkhepo ahosī"ti. "ajja bhante
katimī"ti divasaṃ vā bhikkhugaṇanaṃ vā pañhaṃ vā pucchito pana udakaṃ gilitvā
āroceti. Sace disādipucchakā 1- na honti nikkhamanavelāyaṃ gāmadvāre niṭṭhubhitvā
yāti.
    Kalambatitthavihāre vassūpagatā paññāsa bhikkhū viya ca. Te kira
āsāḷhapuṇṇamāyaṃ 2- katikavattaṃ akaṃsu "arahattaṃ apatvā aññamaññaṃ
nālapissāmā"ti. Gāmañca piṇḍāya pavisantā udakagaṇḍūsaṃ katvā pavisiṃsu. Divasādīsu
pucchitesu vuttanayeneva paṭipajjiṃsu. Tattha manussā niṭṭhubhanaṃ disvā jāniṃsu
"ajjeko āgato, ajja dve"ti. Evañca cintesuṃ "kiṃ nu kho ete amheheva
saddhiṃ na sallapanti, udāhu aññamaññampi. Yadi aññamaññaṃ na sallapanti,
addhā vivādajātā bhavissanti. Etha ne aññamaññaṃ khamāpessāmā"ti sabbe vihāraṃ
gantvā paññāsāya bhikkhūsu dvepi bhikkhū ekokāse nāddasiṃsu. 3- Tato yo tesu
cakkhumā puriso, so āha "na bho kalahakārakānaṃ okāso īdiso hoti, susammaṭṭhaṃ
cetiyaṅgaṇaṃ bodhiyaṅgaṇaṃ, sunikkhittā sammajjaniyo, supaṭṭhitaṃ pānīyaṃ
paribhojanīyan"ti. Te tatova nivattā. Tepi bhikkhū antotemāseyeva arahattaṃ
patvā mahāpavāraṇāyaṃ visuddhipavāraṇaṃ pavāresuṃ.
    Evaṃ kālavallimaṇḍapavāsī mahānāgatthero viya, kalambatitthavihāre vassūpagatā
bhikkhū viya ca kammaṭṭhānayutteneva cittena pādaṃ uddharanto gāmasamīpaṃ patvā 4-
udakagaṇḍūsaṃ katvā vīthiyo sallakkhetvā yattha surāsoṇḍadhuttādayo kalahakārakā
caṇḍahatthiassādayo vā natthi,  taṃ vīthiṃ paṭipajjati. Tattha ca piṇḍāya caramāno
@Footnote: 1 Ma. divasapucchakā              2 cha.Ma. āsāḷhipuṇṇamiyaṃ
@3 cha.Ma. nāddasaṃsu              4 cha.Ma. gantvā

---------------------------------------------------------------------------------------------
page260.
Na turitaturito viya javena gacchati. Na hi javena piṇḍapātikadhutaṅgaṃ nāma kiñci
atthi. Visamabhūmibhāgapattaṃ pana udakasakaṭaṃ viya niccalo hutvā gacchati. Anugharaṃ
paviṭṭho ca dātukāmaṃ vā adātukāmaṃ vā sallakkhetuṃ tadanurūpaṃ kālaṃ āgamento
bhikkhaṃ gahetvā antogāme vā bahigāme vā vihārameva vā āgantvā
yathāphāsuke paṭirūpe okāse nisīditvā kammaṭṭhānaṃ manasikaronto āhāre
paṭikūlasaññaṃ upaṭṭhapetvā akkhabbhañjanavaṇalepanaputtamaṃsūpamāvasena paccavekkhanto
aṭṭhaṅgasamannāgataṃ āhāraṃ āhāreti, neva davāya na madāya na maṇḍanāya na
vibhūsanāya .pe. Bhuttāvī ca udakakiccaṃ katvā muhuttaṃ bhattakilamathaṃ paṭipassambhetvā
yathā purebhattaṃ, evaṃ pacchābhattaṃ purimayāmaṃ pacchimayāmañca kammaṭṭhānameva
manasikaroti. Ayaṃ vuccati harati ca paccāharati cāti.
    Imaṃ pana haraṇapaccāharaṇasaṅkhātaṃ gatapaccāgatikavattaṃ pūrento yadi
upanissayasampanno hoti, paṭhamavaye eva arahattaṃ pāpuṇāti. No ce paṭhamavaye
pāpuṇāti, atha majjhimavaye pāpuṇāti. No ce majjhimavaye pāpuṇāti, atha
pacchimavaye pāpuṇāti, no ce pacchimavaye pāpuṇāti, atha maraṇasamaye. No ce
maraṇasamaye pāpuṇāti, atha devaputto hutvā. No ce devaputto hutvā pāpuṇāti,
anuppanne buddhe nibbatto paccekabodhiṃ sacchikaroti. No ce paccekabodhiṃ
sacchikaroti, atha buddhānaṃ sammukhībhāve khippābhiñño vā hoti, seyyathāpi thero
bāhiyo dāruciriyo, mahāpañño vā, seyyathāpi thero sāriputto, mahiddhiko vā
seyyathāpi thero mahāmoggallāno, dhutavādo vā, seyyathāpi thero mahākassapo,
dibbacakko seyyathāpi thero anuruddho, vinayadharo vā, seyyathāpi thero upāli,
dhammakathiko vā, seyyathāpi thero puṇṇo mantāniputto, āraññiko vā, seyyāthāpi
thero revato, bahussuto vā, seyyathāpi thero ānando, sikkhākāmo vā,

---------------------------------------------------------------------------------------------
page261.
Seyyathāpi thero rāhulo buddhaputtoti. Iti imasmiṃ catukke yvāyaṃ harati ca 1-
paccāharati ca, tassa gocarasampajaññaṃ sikkhāppattaṃ hoti.
    Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ:-
idha bhikkhu abhikkamanto vā paṭikkamanto vā yathā andhaputhujjanā abhikkamādīsu
"attā abhikkamati, attanā abhikkamo nibbattito"ti vā "ahaṃ abhikkamāmi,
mayā abhikkamo nibbattito"ti vā sammuyhanti, tathā asammuyhanto abhikkamāmīti
citte uppajjamāne teneva cittena saddhiṃ cittasamuṭṭhānā vāyodhātu
viññattiṃ janayamānā uppajjati, iti cittakiriyavāyo dhātuvipphāravasena ayaṃ
kāyasammato aṭṭhisaṅghāṭo abhikkamati. Tassevaṃ abhikkamato ekekapāduddharaṇe
paṭhavīdhātu āpodhātūti dve dhātuyo omattā honti mandā, itarā dve
adhimattā honti balavatiyo tathā atiharaṇavītiharaṇesu, vossajjane tejodhātu-
vāyodhātūti dve dhātuyo omattā honti mandā, itarā dve adhimattā
honti balavatiyo, tathā sannikkhepanasannirumbhanesu. 2-
    Tattha uddharaṇe pavattā rūpārūpadhammā atiharaṇaṃ na pāpuṇanti, tathā
atiharaṇe pavattā vītiharaṇaṃ, vītiharaṇe pavattā vossajjanaṃ, vossajjane
pavattā sannikkhepanaṃ, sannikkhepane pavattā sannirumbhanaṃ na pāpuṇanti,
tattha tattheva pabbapabbaṃ sandhisandhi odhiodhi hutvā tattakapāle pakkhittatilāni
viya taṭataṭāyantā bhijjanti. Tattha ko eko abhikkamati, kassa vā ekassa
abhikkamanaṃ. Paramatthato hi dhātūnaṃyeva gamanaṃ dhātūnaṃ ṭhānaṃ dhātūnaṃ nisajjā
dhātūnaṃ sayanaṃ. Tasmiṃ tasmiñhi koṭṭhāse saddhiṃ rūpena:-
           aññaṃ uppajjate cittaṃ     aññaṃ cittaṃ nirujjhati
           avīcimanusambandho         nadīsotova vattatīti.
Evaṃ abhikkamādīsu asammuyhanaṃ asammohasampajaññaṃ nāmāti.
@Footnote: 1 cha.Ma. casaddo na dīssati           2 Ma....sannirujjhanesu

---------------------------------------------------------------------------------------------
page262.
    Niṭṭhito "abhikkante paṭikkante sampajānakārī hotī"ti padassa attho.
    Ālokite vilokiteti ettha pana ālokitaṃ nāma purato pekkhanaṃ,
vilokitaṃ nāma anudisā pekkhanaṃ. Aññānipi heṭṭhā upari pacchato anupekkhanavasena
olokitaullokitāpalokitāni nāma honti, tāni idha na gahitāni,
sāruppavasena pana imāneva dve gahitāni. Iminā vā mukhena sabbānipi
tāni gahitānevāti.
    Tattha "ālokessāmī"ti citte uppanne cittavaseneva anoloketvā
atthapariggaṇhaṇaṃ sātthakasampajaññaṃ. Taṃ āyasmantaṃ nandaṃ kāyasakkhī katvā
veditabbaṃ. Vuttaṃ hetaṃ bhagavatā:-
           "sace bhikkhave nandassa puratthimā disā āloketabbā
            hoti, sabbaṃ cetasā samannāharitvā nando puratthimaṃ disaṃ
            āloketi `evaṃ me puratthimaṃ disaṃ ālokayato nābhijjhādomanassā
            pāpakā akusalā dhammā anvāssavissantī'ti. Iti tattha
            sampajāno hoti. Sace bhikkhave nandassa pacchimā disā, uttarā
            disā, dakkhiṇā disā, uddhaṃ, adho, anudisā āloketabbā
            hoti, sabbaṃ cetasā samannāharitvā nando anudisaṃ āloketi
            `evaṃ me anudisaṃ ālokato .pe. Sampajāno hotī"ti. 1-
    Apica idhāpi pubbe vuttacetiyadassanādivaseneva sātthakatā ca sappāyatā
ca veditabbā. Kammaṭṭhānassa pana avijahanameva gocarasampajaññaṃ, tasmā
khandhadhātuāyatanakammaṭṭhānikehi attano kammaṭṭhānavaseneva kasiṇādikammaṭṭhānikehi vā
pana kammaṭṭhānasīseneva ālokanavilokanaṃ kātabbaṃ.
@Footnote: 1 aṅ.aṭṭhaka. 23/99(9)/168 (syā)

---------------------------------------------------------------------------------------------
page263.
    "abbhantare attā nāma āloketā vā viloketā vā natthi,
`ālokessāmī'ti pana citte uppajjamāne teneva cittena saddhiṃ cittasamuṭṭhānā
vāyodhātu viññattiṃ janayamānā uppajjati. Iti cittakiriyavāyodhātuvipphāravasena
heṭṭhimaṃ akkhidalaṃ adho sīdati, uparimaṃ uddhaṃ laṅgheti, 1- koci yantakena vivaranto
nāma natthi, tato cakkhuviññāṇaṃ dassanakiccaṃ sādhentaṃ uppajjatī"ti evaṃ
pajānanaṃ pajanettha asammohasampajaññaṃ nāma.
    Apica mūlapariññāāgantukatāvakālikabhāvavasena cettha 2- asammohasampajaññaṃ
veditabbaṃ. Mūlapariññāvasena tāva:-
              bhavaṅgāvajjanañceva        dassanaṃ sampaṭicchanaṃ
              santīraṇaṃ voṭṭhabbanaṃ        javanaṃ bhavati sattamaṃ.
    Tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ āvajjetvā 3-
kiriyamanodhātu āvajjanakiccaṃ sādhayamānā, tannirodhā cakkhuviññāṇaṃ dassanakiccaṃ
sādhayamānaṃ, tannirodhā vipākamanodhātu sampaṭicchanakiccaṃ sādhayamānā, tannirodhā
vipākamanoviññāṇadhātu santīraṇakiccaṃ sādhayamānā, tannirodhā kiriyamanoviññāṇadhātu
voṭṭhabbanakiccaṃ sādhayamānā, tannirodhā sattakkhattuṃ javanaṃ javati. Tattha paṭhamajavanepi
"ayaṃ itthī, ayaṃ puriso"ti rajjanadussanamuyhanavasena ālokitavilokitaṃ na hoti,
dutiyajavanepi .pe. Sattamajavanepi. Etesu pana yuddhamaṇḍale yodhesu viya
heṭṭhupariyavasena bhijjitvā patitesu "ayaṃ itthī, ayaṃ puriso"ti rajjanādivasena
ālokitavilokitaṃ hoti. Evaṃ tāvettha mūlapariññāvasena asammohasampajaññaṃ veditabbaṃ.
Cakkhudvāre pana rūpe āpāthamāgate bhavaṅgacalanato uddhaṃ sakakiccanipphādanavasena
āvajjanādīsu uppajjitvā niruddhesu avasāne javanaṃ uppajjati,
@Footnote: 1 Sī.,ka. paleti    2 cha.Ma....vasenapettha    3 cha.Ma. āvaṭṭetvā

---------------------------------------------------------------------------------------------
page264.
Taṃ pubbe uppannānaṃ āvajjanādīnaṃ gehabhūte cakkhudvāre āgantukapuriso
viya hoti. Tassa yathā paragehe kiñci yācituṃ paviṭṭhassa āgantukapurisassa
gehasāmikesu tuṇhīmāsinesu āṇākaraṇaṃ na yuttaṃ, evaṃ āvajjanādīnaṃ gehabhūte
cakkhudvāre āvajjanādīsupi arajjantesu adussantesu amuyhantesu ca
rajjanadussanamuyhanaṃ ayuttanti evaṃ āgantukabhāvavasena asammohasampajaññaṃ
veditabbaṃ.
    Yāni panetāni cakkhudvāre voṭṭhabbanapariyosānāni cittāni uppajjanti,
tāni saddhiṃ sampayuttadhammehi tattha tattheva bhijjanti, aññamaññaṃ na passanti,
itarāni tāvakālikāni honti. Tattha yathā ekasmiṃ ghare sabbesu mānusakesu
matesu avasesassa ekassa taṅkhaṇaṃyeva maraṇadhammassa na yuttā naccagītādīsu
abhirati nāma, evameva ekadvāre sasampayuttesu āvajjanādīsu tattha tattheva
matesu avasesassa taṅkhaṇaṃyeva maraṇadhammassa javanassāpi rajjanadassanamuyhanavasena
abhirati nāma na yuttāti evaṃ tāvakālikabhāvavasena asammohasampajaññaṃ veditabbaṃ.
    Apica khandhāyatanadhātupaccayapaccavekkhaṇavasena cetaṃ 1- veditabbaṃ. Ettha hi
cakkhu ceva rūpā ca 2- rūpakkhandho, dassanaṃ viññāṇakkhandho, taṃsampayuttā vedanā
vedanākkhandho, saññā saññākkhandho, phassādikā saṅkhārā saṅkhārakkhandho,
evametesaṃ pañcannaṃ khandhānaṃ samavāye ālokanavilokanaṃ paññāyati. Tattha ko eko
āloketi, ko viloketi. Tathā cakkhu cakkhvāyatanaṃ, rūpaṃ rūpāyatanaṃ, dassanaṃ manāyatanaṃ,
vedanādayo sampayuttadhammā dhammāyatanaṃ, evametesaṃ catunnaṃ āyatanānaṃ samavāye
ālokanavilokanaṃ paññāyati. Tattha ko eko āloketi, ko viloketi. Tathā
cakkhu cakkhudhātu, rūpaṃ rūpadhātu, dassanaṃ cakkhuviññāṇadhātu, taṃsampayuttā vedanādayo
@Footnote: 1 cha.Ma....vasenapetaṃ              2 Sī. rūpañca

---------------------------------------------------------------------------------------------
page265.
Dhammā dhammadhātu, evametesaṃ catunnaṃ 1- dhātūnaṃ samavāye ālokanavilokanaṃ
paññāyati. Tattha ko eko āloketi, ko viloketi. Tathā cakkhu nissayapaccayo,
rūpaṃ ārammaṇapaccayo, āvajjanaṃ anantarasamanantarūpanissayanatthivigatapaccayo, āloko
upanissayapaccayo, vedanādayo sahajātapaccayo. Evametesaṃ paccayānaṃ samavāye
ālokanavilokanaṃ paññāyati. Tattha ko eko āloketi, ko viloketīti
evamettha khandhāyatanadhātupaccayapaccavekkhaṇavasenapi asammohasampajaññaṃ veditabbaṃ.
    Samiñjite parisāriteti pabbānaṃ samiñjanapasāraṇe. Tattha cittavaseneva
samiñjanapasāraṇaṃ akatvā hatthapādānaṃ samiñjanapasāraṇapaccayā atthānatthaṃ
pariggaṇhitvā atthapariggaṇhaṇaṃ sātthakasampajaññaṃ. Tattha hatthapāde aticiraṃ
samiñjitvā vā pasāretvā vā ṭhitassa khaṇe khaṇe vedanā uppajjanti, cittaṃ
ekaggaṃ na labhati, kammaṭṭhānaṃ paripatati, visesaṃ nādhigacchati. Kāle samiñjantassa
kāle pasārentassa pana tā vedanā nuppajjanti, cittaṃ ekaggaṃ hoti,
kammaṭṭhānaṃ phātiṃ gacchati, visesamadhigacchatīti evaṃ atthānatthapariggaṇhaṇaṃ
veditabbaṃ.
    Atthe pana satipi sappāyāsappāyaṃ pariggaṇhitvā sappāyapariggaṇhaṇaṃ
sappāyasampajaññaṃ. Tatrāyaṃ nayo:- mahācetiyaṅgaṇe kira daharabhikkhū sajjhāyaṃ
gaṇhanti, tesaṃ piṭṭhipasse daharabhikkhuniyo dhammaṃ suṇanti, tattheko daharo
hatthaṃ pasārento kāyasaṃsaggaṃ patvā teneva kāraṇena gihī jāto. Aparo
bhikkhu pādaṃ pasārento aggimhi pasāresi, aṭṭhiṃ āhacca pādo jhāyi. Aparo
vammike pasāresi, so āsivisena daṭṭho. Aparo cīvarakuṭidaṇḍake pasāresi,
taṃ maṇisappo ḍaṃsi. Tasmā evarūpe asappāye apasāretvā sappāye
pasāretabbaṃ. Idamettha sappāyasampajaññaṃ.
@Footnote: 1 Sī. catussannaṃ

---------------------------------------------------------------------------------------------
page266.
    Gocarasampajaññaṃ pana mahātheravatthunā dīpetabbaṃ:- mahāthero kira
divāṭṭhāne nisinno antevāsikehi saddhiṃ kathayamāno sahasā hatthaṃ samiñjitvā
puna yathāṭhāne ṭhapetvā saṇikaṃ samiñjesi. Taṃ antevāsikā pucchiṃsu "kasmā
bhante sahasā hatthaṃ samiñjitvā puna yathāṭhāne ṭhapetvā saṇikaṃ samiñjitthā"ti.
Yato paṭṭhāyāhaṃ āvuso kammaṭṭhānaṃ manasikātuṃ āraddho, na me kammaṭṭhānaṃ
muñcitvā hattho samiñjitapubbo, idāni pana tumhehi saddhiṃ kathayamānena
kammaṭṭhānaṃ muñcitvā samiñjito, tasmā puna yathāṭhāne ṭhapetvā samiñjesinti.
Sādhu bhante bhikkhunā nāma evarūpena bhavitabbanti. Evamevatthāpi
kammaṭṭhānāvijahanameva gocarasampajaññanti veditabbaṃ.
    Abbhantare attā nāma koci samiñjanto vā pasārento vā natthi,
vuttappakāracittakiriyavāyodhātuvipphārena pana suttākaḍḍhanavasena dāruyantassa 1-
hatthapādalaḷanaṃ 2- viya sammiñjanapasāraṇaṃ hotīti parijānanaṃ panettha
asammohasampajaññanti veditabbaṃ.
    Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena,
pattassa bhikkhāpaṭiggahaṇādivasena paribhogo dhāraṇaṃ nāma. Tattha
saṅghāṭicīvaradhāraṇe tāva nivāsetvā pārupitvā ca piṇḍāya caranto āmisalābho,
"sītassa paṭighātāyā"tiādinā nayena bhagavatā vuttappakāroyeva ca attho attho nāma.
Tassa vasena sātthakasampajaññaṃ veditabbaṃ.
    Uṇhapakatikassa pana dubbalassa ca cīvaraṃ sukhumaṃ sappāyaṃ, sītālukassa
ghanaṃ dupaṭṭaṃ. Viparītaṃ asappāyaṃ. Yassa kassaci jiṇṇaṃ asappāyameva. Aggaḷādidānena
hissa taṃ palibodhakaraṃ hoti. Tathā paṭṭuṇṇadukūlādibhedaṃ lobhanīyacīvaraṃ. Tādisañhi
@Footnote: 1 Ma. rūpayantassa   2 Sī.,ka. hatthapādakaḍḍhanaṃ, Ma. hatthapādaloḷanaṃ

---------------------------------------------------------------------------------------------
page267.
Araññe ekassa nivāsantarāyakaraṃ jīvitantarāyakarañcāpi hoti. Nippariyāyena
pana yaṃ nimittakammādimicchājīvavasena uppannaṃ, yañcassa sevamānassa akusalā
dhammā abhivaḍḍhanti, kusalā dhammā parihāyanti, taṃ asappāyaṃ. Viparītaṃ sappāyaṃ,
tassa vasenettha sappāyasampajaññaṃ, kammaṭṭhānāvijahanavaseneva ca
gocarasampajaññaṃ veditabbaṃ.
    Abbhantare attā nāma koci cīvaraṃ pārupanto natthi, vuttappakāra-
cittakiriyavāyodhātuvipphāreneva pana cīvarapārupanaṃ hoti. Tattha cīvarampi acetanaṃ,
kāyopi acetano. Cīvaraṃ na jānāti "mayā kāyo pārupito"ti. Kāyopi na jānāti
"ahaṃ cīvarena pārupito"ti. Dhātuyova dhātusamūhaṃ paṭicchādenti paṭapilotikāya
potthakarūpapaṭicchādane viya. Tasmā neva sundaraṃ cīvaraṃ labhitvā somanassaṃ kātabbaṃ,
na asundaraṃ labhitvā domanassaṃ. Nāgavammikacetiyarukkhādīsu hi keci mālāgandha-
dhūmavatthādīhi sakkāraṃ karonti, keci gūthamuttakaddamadaṇḍasatthappahārādīhi asakkāraṃ.
Na tehi nāgavammikarukkhādayo somanassaṃ vā karonti domanassaṃ vā. Evameva
neva sundaraṃ cīvaraṃ labhitvā somanassaṃ kātabbaṃ, na asundaraṃ labhitvā
domanassanti evaṃ pavattapaṭisaṅkhānavasenettha asammohasampajaññaṃ veditabbaṃ.
    Pattadhāraṇepi pattaṃ sahasāva aggahetvā "imaṃ gahetvā piṇḍāya
caramāno bhikkhaṃ labhissāmī"ti evaṃ pattaggahaṇapaccayā paṭilabhitabbaatthavasena
sātthakasampajaññaṃ veditabbaṃ. Kisadubbalasarīrassa pana garupatto asappāyo. Yassa
kassaci catupañcagaṇḍikāhato dubbisodhanīyo asappāyova. Duddhotapatto hi na
vaṭṭati, taṃ dhovantasseva cassa palibodho  hoti. Maṇivaṇṇapatto pana lobhanīyo
cīvare vuttanayeneva asappāyo. Nimittakammādivasena laddho, pana yañcassa
sevamānassa akusalā dhammā abhivaḍḍhanti, kusalā dhammā parihāyanti, ayaṃ

---------------------------------------------------------------------------------------------
page268.
Ekantaasappāyova. Viparīto sappāyo. Tassa vasenettha sappāyasampajaññaṃ,
kammaṭṭhānāvijahanavaseneva ca gocarasampajaññaṃ veditabbaṃ.
    Abbhantare attā nāma koci pattaṃ gaṇhanto natthi, vuttappakāra-
cittakiriyavāyodhātuvipphāreneva pattaggahaṇaṃ nāma hoti. Tattha pattopi acetano,
hatthāpi acetanā. Patto na jānāti "ahaṃ hatthehi gahito"ti. Hatthāpi na
jānanti "patto amhehi gahito"ti. Dhātuyova dhātusamūhaṃ gaṇhanti saṇḍāsena
aggivaṇṇapattaggahaṇe viyāti evaṃ pavattapaṭisaṅkhānavasenettha asammohasampajaññaṃ
veditabbaṃ.
    Apica yathā chinnahatthapāde vaṇamukhehi paggharitapubbalohitakimikule
nīlamakkhikasamparikiṇṇe anāthasālāya anāthamanusse disvā dayālukā purisā tesaṃ
vaṇapaṭacoḷakāni ceva kapālādīhi ca bhesajjāni ca upanāmenti. Tattha
coḷakānipi kesañci saṇhāni, kesañci thūlāni pāpuṇanti, bhesajjakapālānipi
kesañci susaṇṭhānāni kesañci dusaṇṭhānāni pāpuṇanti, na te tattha sumanā
vā dummanā vā honti. Vaṇapaṭicchādanamatteneva hi coḷakena
bhesajjapaṭiggahaṇamatteneva ca kapālakena tesaṃ attho. Evameva yo bhikkhu vaṇacoḷakaṃ
viya cīvaraṃ, bhesajjakapālakaṃ viya ca pattaṃ, kapāle bhesajjamiva ca patte laddhabhikkhaṃ
sallakkheti, ayaṃ saṅghāṭipattacīvaradhāraṇe asammohasampajaññena uttamasampajānakārīti
veditabbo.
    Asitādīsu asiteti piṇḍapātabhojane. Pīteti yāguādipāne. Khāyiteti
piṭṭhakhajjakādikhādane. Sāyiteti madhuphāṇitādisāyane. Tattha "neva davāyā"tiādinā
nayena vutto aṭṭhavidhopi attho attho nāma, tassa vasena sātthakasampajaññaṃ
veditabbaṃ.

---------------------------------------------------------------------------------------------
page269.
    Lūkhapaṇītatittamadhurādīsu pana yena bhojanena yassa aphāsu hoti, taṃ tassa
asappāyaṃ. Yaṃ pana nimittakammādivasena paṭiladdhaṃ, yañcassa bhuñjato akusalā dhammā
abhivaḍḍhanti kusalā dhammā parihāyanti, taṃ ekantaasappāyameva. Viparītaṃ sappāyaṃ.
Tassa vasenettha sappāyasampajaññaṃ, kammaṭṭhānāvijahanavaseneva ca gocarasampajaññaṃ
veditabbaṃ.
    Abbhantare attā nāma koci bhuñjako natthi, vuttappakāracittakiriyavāyodhātu-
vipphāreneva pana 1- pattapaṭiggahaṇaṃ nāma hoti, cittakiriyavāyodhātuvipphāreneva
hatthassa patte otāraṇaṃ nāma hoti, cittakiriyavāyodhātuvipphāreneva ālopakaraṇaṃ
ālopauddharaṇaṃ mukhavivaraṇaṃ ca hoti. Na koci kuñcikāya na yantakena hanukaṭṭhīni
vivarati, cittakiriyavāyodhātuvipphāreneva ālopassa mukhe ṭhapanaṃ uparidantānaṃ
musalakiccasādhanaṃ heṭṭhādantānaṃ udukkhalakiccasādhanaṃ jivhāya hatthakiccasādhanañca
hoti. Iti naṃ tattha aggajivhāya tanukakheḷo, mūlajivhāya bahalakheḷo makkheti.
Taṃ heṭṭhādantaudukkhale jivhāhatthaparivattitaṃ kheḷaudakatemitaṃ
uparidantamusalasañcuṇṇitaṃ koci kaṭacchunā vā dabbiyā vā anto pavesento nāma
natthi, vāyodhātuyāva pavisati. Paviṭṭhaṃ paviṭṭhaṃ koci palālasantharaṃ katvā dhārento
nāma natthi, vāyodhātuvaseneva tiṭṭhati. Ṭhitaṃ ṭhitaṃ koci uddhanaṃ aggiṃ jāletvā
katvā pacanto nāma natthi, tejodhātuyāva paccati. Pakkaṃ pakkaṃ koci daṇḍakena
vā yaṭṭhiyā vā bahi nīharaṇo nāma natthi, vāyodhātuyeva nīharati. Iti
vāyodhātu atiharati ca vītiharati ca dhāreti  parivatteti ca sañcuṇṇeti ca
visoseti ca, nīharati ca, paṭhavīdhātu dhāreti ca parivatteti ca sañcuṇṇeti ca
visoseti ca, āpodhātu sineheti ca allattañca anupāleti, tejodhātu
antopaviṭṭhaṃ paripāceti, ākāsadhātu añjaso hoti, viññāṇadhātu tattha tattha
sammāpayogamanvāya ābhujatīti evaṃ pavattapaṭisaṅkhānavasenettha asammohasampajaññaṃ
veditabbaṃ.
@Footnote: 1 Ma. pana-saddo na dissati

---------------------------------------------------------------------------------------------
page270.
    Apica gamanato pariyesanato paribhogato āsayato nidhānato aparipakkato
paripakkato phalato nissandato sammakkhaṇatoti evaṃ dasavidhaṃ paṭikūlabhāvaṃ
paccavekkhaṇatopettha asammohasampajaññaṃ veditabbaṃ. Vitthārakathā panettha
visuddhimagge 1- āhārapaṭikūlasaññāniddesato gahetabbā.
     Uccārapassāvakammeti uccārassa ca passāvassa ca karaṇe. Tattha
pattakāle uccārapassāvaṃ akarontassa sakalasarīrato sedā muñcanti, akkhīni bhamanti,
cittaṃ na ekaggaṃ hoti, aññe ca rogā uppajjanti. Karontassa pana sabbaṃ
taṃ na hotīti ayamettha attho. Tassa vasena sātthakasampajaññaṃ veditabbaṃ.
Aṭṭhāne uccārapassāvaṃ karontassa pana āpatti hoti, ayaso vaḍḍhati,
jīvitantarāyopi hoti. Patirūpe ṭhāne karontassa sabbaṃ taṃ na hotīti idamettha
sappāyaṃ, tassa vasena sappāyasampajaññaṃ, kammaṭṭhānāvijahanavaseneva ca
gocarasampajaññaṃ veditabbaṃ.
     Abbhantare attā nāma koci uccārapassāvakammaṃ karonto natthi,
cittakiriyavāyodhātuvipphāreneva pana uccārapassāvakammaṃ hoti. Yathā pana pakkeva 2-
gaṇḍe gaṇḍabhedena pubbalohitaṃ akāmatāya nikkhamati, yathā ca atibharitā
udakabhājanā udakaṃ akāmatāya nikkhamati, evaṃ pakkāsayamuttavatthīsu sannicitā
uccārapassāvā vāyuvegasamuppīḷitā akāmatāyapi nikkhamanti. So panāyaṃ evaṃ
nikkhamanto uccārapassāvo neva tassa bhikkhuno attano hoti na parassa, kevalaṃ
sarīranissandova hoti. Yathā kiṃ? yathā udakatumbato purāṇaudakaṃ chaḍḍentassa neva
taṃ attano hoti na paresaṃ, kevalaṃ paṭijagganamattameva hoti. Evaṃ
pavattapaṭisaṅkhānavasenettha asammohasampajaññaṃ veditabbaṃ.
@Footnote: 1 visuddhi. 2/154 (syā)             2 cha.Ma. pakke

---------------------------------------------------------------------------------------------
page271.
     Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane.
Jāgariteti jāgaraṇe. Bhāsiteti kathane. Tuṇhībhāveti akathane. Ettha ca yo ciraṃ
gantvā vā caṅkamitvā vā aparabhāge ṭhito iti paṭisañcikkhati "caṅkamanakāle
pavattā rūpārūpadhammā ettheva niruddhā"ti, ayaṃ gate sampajānakārī nāma.
     Yo sajjhāyaṃ vā karonto pañhaṃ vā vissajjento kammaṭṭhānaṃ vā
manasikaronto ciraṃ ṭhatvā aparabhāge nisinno iti paṭisañcikkhati "ṭhitakāle pavattā
rūpārūpadhammā ettheva niruddhā"ti, ayaṃ ṭhite sampajānakārī nāma.
     Yo sajjhāyādikaraṇavaseneva 1- ciraṃ nisīditvā aparabhāge nipanno iti
paṭisañcikkhati "nisinnakāle pavattā rūpārūpadhammā ettheva niruddhā"ti, ayaṃ
nisinne sampajānakārī nāma.
     Yo pana nipannakova sajjhāyaṃ vā karonto kammaṭṭhānaṃ vā manasikaronto
niddaṃ okkamitvā aparabhāge vuṭṭhāya iti paṭisañcikkhati "sayanakāle pavattā
rūpārūpadhammā ettheva niruddhā"ti, ayaṃ sutte ca jāgarite ca sampajānakārī
nāma. Kiriyamayacittānañhi appavattaṃ suttaṃ nāma, pavattaṃ jāgaritaṃ nāmāti.
     Yo pana bhāsamāno "ayaṃ saddo nāma oṭṭhe ca paṭicca dante ca
jivhañca tāluñca paṭicca cittassa ca tadanurūpaṃ payogaṃ paṭicca jāyatī"ti sato
sampajāno bhāsati, ciraṃ vā pana kālaṃ sajjhāyaṃ vā katvā dhammaṃ vā kathetvā
kammaṭṭhānaṃ vā parivattetvā pañhaṃ vā vissajjetvā aparabhāge tuṇhībhūto iti
paṭisañcikkhati "bhāsitakāle uppannā rūpārūpadhammā ettheva niruddhā"ti, ayaṃ
bhāsite sampajānakārī nāma.
@Footnote: 1 ka. sajjhāyādigahitavaseneva

---------------------------------------------------------------------------------------------
page272.
    Yo tuṇhībhūto ciraṃ dhammaṃ vā kammaṭṭhānaṃ vā manasikatvā aparabhāge
iti paṭisañcikkhati "tuṇhībhūtakāle pavattā rūpārūpadhammā ettheva niruddhā"ti.
Upādārūpapavattiyā sati bhāsati nāma, asati tuṇhī bhavati nāmāti, ayaṃ tuṇhībhāve
sampajānakārī nāmāti. Evamettha asammohasampajaññaṃ, tassa vasena sampajānakāritā
veditabbā. Imasmiṃ sutte satipaṭṭhānamissakasampajaññaṃ pubbabhāgaṃ kathitaṃ.
                         3. Bhikkhusuttavaṇṇanā
    [369] Tatiye evameva panidhekacceti so kira bhikkhu kammaṭṭhānaṃ
kathāpetvā ito cito ca āhiṇḍati, kāyavivekaṃ nānuyuñjati. Tena naṃ bhagavā
niggaṇhanto evamāha. Tasmāti yasmā saṅkhittena desanaṃ yācasi, tasmā.
Diṭṭhīti kammassakatādiṭṭhi.
                         4. Sālasuttavaṇṇanā
    [370] Catutthe dhammavinayoti dhammoti vā vinayoti vā ubhayametaṃ
satthusāsanasseva nāmaṃ. Samādapetabbāti gaṇhāpetabbā. Ekodibhūtāti khaṇikasamādhinā
ekaggabhūtā. Samāhitā ekaggacittāti upacārappanāvasena sammā ṭhapitacittā ca
ekaggacittā ca. Imasmiṃ sutte navakabhikkhūhi ceva khīṇāsavehi ca bhāvitasatipaṭṭhānā
pubbabhāgā, sattahi sekkhehi bhāvitā missakā.
                        6. Sakuṇagghisuttavaṇṇanā
    [372] Chaṭṭhe sakuṇagghīti sakuṇaṃ hanatīti sakuṇagghi, senassetaṃ adhivacanaṃ.
Sahasā ajjhappattāti lobhasāhasena pattā. Alakkhikāti nissirikā. Appapuññāti
parittapuññā. Sacejja mayanti sace ajja mayaṃ. Naṅgalakaṭṭhakaraṇanti naṅgalena

---------------------------------------------------------------------------------------------
page273.
Kasikaraṃ, adhunā kaṭṭhaṃ khettaṭṭhānanti attho. Leḍḍuṭṭhānanti leḍḍūnaṃ ṭhānaṃ. 1-
Avadamānāti avadamānā ca 2- attano balassa suṭṭhu vaṇṇaṃ vadamānāti attho.
Mahantaṃ leḍḍuṃ abhirūhitvāti uddhanasaṇṭhānena ṭhitesu tīsu leḍḍūsu "ito sene
āgacchante ito nikkhamissāmi, ito āgacchante ito"ti sallakkhetvā tesu
ekaṃ leḍḍuṃ abhiruhitvā aṭṭhāsi avadamāno. 3- Sannayhāti khurappaṃ sannayhamāno 4-
viya sannayhitvā suṭṭhu ṭhapetvā. Bahuāgato kho myāyanti "mayhaṃ atthāya ayaṃ
bahutaṃ ṭhānaṃ āgato, appaṃ avasiṭṭhaṃ, idāni maṃ gaṇhissatī"ti ñatvā dāruguḷo 5-
viya vinivattitvā tasseva leḍḍussa antare paccupādi, paṭipanno paviṭṭhoti
attho. Uraṃ paccatāḷesīti "ekappahāreneva lāpassa sīsaṃ chinditvā gahessāmī"ti
pakkhantattā vegaṃ sandhāretuṃ asakkonto tasmiṃ leḍḍusmiṃ uraṃ patāḷesi.
Tāvadevassa hadayamaṃsaṃ phāliyittha. Atha lāpo "diṭṭhā vata sattuno piṭṭhī"ti
haṭṭhatuṭṭho tassa hadaye aparāparaṃ caṅkami.
                         7. Makkaṭasuttavaṇṇanā
    [373] Sattame duggāti duggamā. Cārīti sañcāro. Lepaṃ oḍḍentīti
vaṭarukkhakhīrādīhi yojetvā lepaṃ karonti, taṃ makkaṭānaṃ dhuvagamanaṭṭhānanti
sallakkhetvā rukkhasākhādīsu ṭhapenti. Pañcoḍḍitoti pañcasu ṭhānesu kājadaṇḍakaṃ
pavesetvā gahetabbā kājasikkā viya oḍḍito. Thunaṃ setīti thunanto sayati.
                          8. Sūdasuttavaṇṇanā
    [374] Aṭṭhame sūdoti bhattakārako. Nānaccayehīti nānācayehi, nānāvidhehīti
attho. Ayameva vā pāṭho. Ambilaggehīti ambilakoṭṭhāsehi. Eseva nayo
@Footnote: 1 ka. bhejjaṭṭhānaṃ     2 cha.Ma. sammā vadamānā    3 Ma. vadamāno
@4 Sī.,ka. sandahamāno  5 Ma. dārucūḷāya

---------------------------------------------------------------------------------------------
page274.
Sabbattha. Abhiharatīti gahaṇatthāya hatthaṃ pasāreti. Bahuṃ gaṇhātīti ekaggahaṇena
bahuṃ gaṇhantopi punappunaṃ gaṇhantopi bahuṃ gaṇhateva. Abhihārānanti sataṃ vā
sahassaṃ vā ukkhipitvā abhihaṭānaṃ dāyānaṃ. Upakkilesāti pañca nīvaraṇā. Nimittaṃ
na uggaṇhātīti "idaṃ me kammaṭṭhānaṃ anulomaṃ vā gotrabhuṃ vā āhacca ṭhitan"ti
na jānāti, attano cittassa nimittaṃ gaṇhituṃ na sakkoti. Imasmiṃ sutte
pubbabhāgavipassanā satipaṭṭhānāva kathitā.
                         9. Gilānasuttavaṇṇanā
    [375] Navame veḷuvagāmaketi vesāliyā samīpe evaṃnāmako pādagāmo 1- atthi,
tasmiṃ. Yathāmittantiādīsu mittāti mittāva. Sandiṭṭhāti tattha tattha saṅgamma
diṭṭhamattā nātidaḷhamittā. Sambhattāti suṭṭhu bhattā sinehavanto daḷhamittā.
Yesaṃ yattha yattha evarūpā bhikkhū atthi, te tattha tattha vassaṃ upethāti attho. Kasmā
evamāha? tesaṃ phāsuvihāratthāya. Tesaṃ kira veḷuvagāmake senāsanaṃ nappahoti,
bhikkhāpi mandā. Samantā vesāliyā pana bahūni senāsanāni, bhikkhāpi sulabhā.
Tasmā evamāha.
    Atha kasmā "yathāsukhaṃ gacchathā"ti na vissajjesi? tesaṃ anukampāya. Evaṃ
Kirassa ahosi "ahaṃ aḍḍhamāsamattaṃ 2- ṭhatvā parinabbāyissāmi. Sace ime dūraṃ
gacchissanti maṃ parinibbānakāle daṭṭhuṃ na sakkhissati. Atha nesaṃ `satthā
parinibbāyanto amhākaṃ satimattampi na adāsi. Sace jāneyyāma, na evaṃ dūre
vaseyyāmā'ti vippaṭisāro bhaveyya. Vesāliyā samantā pana vassaṃ vasantā
māsassa aṭṭha vāre āgantvā dhammaṃ suṇissanti, sugatovādaṃ labhissantī"ti na
vissajjesi.
@Footnote: 1 Sī. dvāragāmo             2 cha.Ma. dasamāsamattaṃ

---------------------------------------------------------------------------------------------
page275.
    Kharoti pharuso. Ābādhoti visabhāgarogo. Bāḷhāti balavatiyo. Maraṇantikāti
maraṇantaṃ maraṇasantikaṃ pāpanasamatthā. Sato sampajāno adhivāsetīti satiṃ
sūpaṭṭhitaṃ katvā ñāṇena paricchinditvā adhivāsesi. Avihaññamānoti
vedanānuvattanavasena aparāparaṃ parivattanaṃ akaronto apīḷiyamāno adukkhiyamāno ca 1-
adhivāsesi. Anāmantetvāti ajānāpetvā. Anapaloketvāti ajānāpetvāva, 2-
ovādānusāsaniṃ adatvāti vuttaṃ hoti. Vīriyenāti pubbabhāgavīriyena ceva
phalasamāpattivīriyena ca. Paṭipaṇāmetvāti vikkhambhetvā. Jīvitasaṅkhāranti ettha
jīvitampi jīvitasaṅkhāro. Yena jīvitaṃ saṅkhārīyati chijjamānaṃ ghaṭetvā ṭhapīyati, so
phalasamāpattidhammopi jīvitasaṅkhāro. So idha adhippeto. Adhiṭaṭhāyāti adhiṭṭhahitvā
pavattetvā 3- jīvitaṭhapanasamatthaṃ phalasamāpattiṃ samāpajjeyyanti ayamettha saṅkhepattho.
     Kiṃ pana bhagavā ito pubbe phalasamāpattiṃ na samāpajjatīti? samāpajjati.
Sā pana khaṇikasamāpatti. Khaṇikasamāpatti. Khaṇikasamāpatti ca antosamāpattiyaṃyeva
vedanaṃ vikkhambheti, samāpattito vuṭṭhitamattassa kaṭṭhapātena vā kabalapātena
vā chinnasevālo viya udakaṃ, puna sarīraṃ vedanā ajjhottharati. Yā pana rūpasattakañca
niggumbaṃ nijjaṭaṃ katvā mahāvipassanāvasena samāpannā samāpatti, sā suṭṭhu
vikkhambheti. Yathā nāma purisena pokkharaṇiṃ ogāhetvā hatthehi ca pādehi ca
suṭṭhu apabyūḷhasevālo 4- cirena udakaṃ ottharati, evameva tato vuṭṭhitassa
cirena vedanā uppajjati. Iti bhagavā taṃdivasaṃ mahābodhipallaṅke abhinavaṃ 5-
vipassanaṃ paṭṭhapento viya rūpasattakaṃ arūpasattakañca niggumbaṃ nijjaṭaṃ katvā
cuddasahākārehi sannetvā 6- mahāvipassanāya vedanaṃ vikkhambhetvā "dasa māse
@Footnote: 1 Ma. surakkhiyamānova   2 Sī. anāṇāpetvā, na apaloketvā, su.vi. 2/164/148
@3 ka. pavatte        4 Ma. abyuḷhasevālo
@5 Sī. adhigataṃ         6 Sī. santetvā, Ma. sannayhitvā

---------------------------------------------------------------------------------------------
page276.
Mā uppajjitthā"ti samāpattiṃ samāpajji, samāpattivikkhambhitā vedanā dasa māse
na uppajjiyeva.
    Gilānā vuṭṭhitoti gilāno hutvā puna vuṭṭhito. Madhurakajāto viyāti
sañjātagarubhāvo sañjātathaddhabhāvo sūle uttāsitapuriso viya. 1- Na pakkhāyantīti
na pakāsanti, nānākārato na upaṭṭhahanti. Dhammāpi maṃ nappaṭibhantīti
satipaṭṭhānadhammā mayhaṃ pākaṭā na hontīti dīpeti. Tantidhammā pana therassa
suppaguṇā. Na udāharatīti pacchimaovādaṃ na deti, taṃ sandhāya vadati.
    Anantaraṃ abāhiranti dhammavasena vā puggalavasena vā ubhayaṃ akatvā.
"ettakaṃ dhammaṃ parassa na desessāmī"ti hi cintento dhammaṃ antaraṃ karoti
nāma, "ettakaṃ parassa desessāmī"ti cintento bāhiraṃ karoti nāma. "imassa
puggalassa desessāmī"ti cintento pana puggalaṃ abbhantaraṃ karoti nāma,
"imassa na desessāmī"ti cintento puggalaṃ bāhiraṃ karoti nāma. Evaṃ akatvā
desitoti attho. Ācariyamuṭṭhīti yathābāhirakānaṃ ācariyamuṭṭhi nāma hoti,
daharakāle kassaci akathetvā pacchimakāle maraṇamañce nipannā piyamanāpassa
antevāsikassa kathenti, evaṃ tathāgatassa "idaṃ mahallakakāle pacchimaṭhāne 2-
kathessāmī"ti muṭṭhiṃ katvā pariharitvā ṭhapitaṃ kiñci natthīti dasseti.
    Ahaṃ bhikkhusaṃghanti ahameva bhikkhusaṃghaṃ pariharissāmīti vā. Mamuddesikoti vā
ahaṃuddisitabbaṭṭhena uddeso assāti mamuddesiko, mamameva uddisitvā  maṃ
paccāsiṃsamāno bhikkhusaṃgho hotu, mama accayena mā vā ahosi, yaṃ vā taṃ vā hotūti
iti vā pana yassa assāti attho. Na evaṃ hotīti bodhipallaṅkeyeva issāmaccherānaṃ
vigatattā evaṃ na hoti. Sa kinti so kiṃ. Āsītikoti asītisaṃvacchariko, idaṃ
@Footnote: 1 Sī. uttāsitasadiso viya          2 Ma. pacchimaddhāne

---------------------------------------------------------------------------------------------
page277.
Pacchimavayaṃ anuppattabhāvadīpanatthaṃ vuttaṃ. Veṭhamissakenāti 1- bāhabandhacakkabandhādinā
paṭisaṅkharaṇena 2- veṭhamissakena. Maññeti jarasakaṭaṃ viya veṭhamissakena maññe yāpeti,
arahattaphalaveṭṭhanena catuiriyāpathakappanaṃ tathāgatassa hotīti dasseti.
    Idāni tamatthaṃ pakāsento yasmiṃ ānanda samayetiādimāha. Tattha
sabbanimittānanti rūpanimittādīnaṃ. Ekaccānaṃ vedanānanti lokiyānaṃ vedanānaṃ.
Tasmā tihānandāti yasmā iminā phalasamāpattivihārena phāsu hoti, tasmā
tumhepi tadatthāya evaṃ viharathāti dasseti. Attadīpāti mahāsamuddagatā 3- dīpaṃ
viya attānaṃ dīpaṃ patiṭṭhaṃ katvā viharatha. Attasaraṇāti attagatikā hotha, mā
aññagatikā. Dhammadīpadhammasaraṇapadesupi eseva nayo. Ettha ca dhammoti navavidho
lokuttaradhammo veditabbo. Tamataggeti 4- tamaagge, majjhe takāro padasandhi
vasena vutto, idaṃ vuttaṃ hoti:- ime aggatamāti tamataggāti. Evaṃ 5- sabbaṃ
tamasotaṃ chinditvā ativiya agge uttamabhāve ete ānanda mama bhikkhū bhavissanti,
tesaṃ 6- agge bhavissanti. Yekeci sikkhākāmā, sabbesaṃ tesaṃ catusatipaṭṭhānagocarā
ca bhikkhū agge bhavissantīti arahattakūṭena desanaṃ gaṇhātīti.
                      10. Bhikkhunupassayasuttavaṇṇanā
    [376] Dasame tenupasaṅkamīti tasmiṃ upassaye kammaṭṭhānakammikā bhikkhuniyo
atthi, tāsaṃ ussukkāpetvā kammaṭṭhānaṃ kathessāmīti upasaṅkami. Uḷāraṃ
pubbenāparaṃ visesanti pubbavisesato aparaṃ oḷāravisesaṃ. Tattha mahābhūtapariggaho
pubbaviseso, upādārūpapariggaho aparaviseso nāma. Tathā sakalarūpapariggaho
@Footnote: 1 Ma. vekhamissakenāti            2 Ma. paṭisaṅkhārakena
@3 Ma. mahāsamuddagataṃ              4 Sī.,Ma.,ka, tamatagge meteti
@5 Sī. ime aggatamā evaṃ         6 kesaṃ?

---------------------------------------------------------------------------------------------
page278.
Pubbaviseso, arūpapariggaho aparaviseso nāma. Rūpārūpapariggaho pubbaviseso,
paccayapariggaho aparaviseso nāma. Sappaccayanāmarūpadassanaṃ pubbaviseso,
tilakkhaṇāropanaṃ aparaviseso nāma. Evaṃ pubbenāparaṃ oḷāraṃ visesaṃ jānātīti attho.
    Kāyārammaṇoti yaṃ kāyaṃ anupassati, tameva ārammaṇaṃ katvā uppajjati
kilesapariḷāho. Bahiddhā vā cittaṃ vikkhipatīti bahiddhā vā puthuttārammaṇe
cittuppādo vikkhipati. Kismiñcideva pasādanīye nimitte cittaṃ paṇidahitabbanti
evaṃ kilesapariḷāhe ca līnatte ca bahiddhā vikkhepe ca uppanne
kilesānurañjitena na vattitabbaṃ, kismiñcideva pasādanīye pasādāvahe buddhādīsu
aññatarasmiṃ ṭhāne kammaṭṭhānacittaṃ ṭhapetabbaṃ. Cittaṃ samādhiyatīti ārammaṇa
sammā ādiyati suṭṭhu ṭhapitaṃ 1- ṭhapiyati. Paṭisaṃharāmīti pasādanīyaṭṭhānato paṭisaṃharāmi,
mūlakammaṭṭhānābhimukhaṃyeva naṃ karotīti attho. So paṭisaṃharati cevāti
mūlakammaṭṭhānābhimukhañca peseti. Na ca vitakketi na vicāretīti kilesavitakkaṃ na
vitakketi, kilesavicāraṃ na vicāreti. Avitakkomhi avicāroti kilesavitakkavicārehi
avitakkāvicāro. Ajjhattaṃ satimā sukhamasmīti gocarajjhatte pavattāya satiyā
"satimāhamasmi sukhito cā"ti pajānāti.
    Evaṃ kho ānanda paṇidhāya bhāvanā hotīti evaṃ ānanda ṭhapetvā
bhāvanā hoti. Imassa hi bhikkhuno yathā nāma purisassa mahantaṃ ucchubhāraṃ
ukkhipitvā yantasālaṃ nentassa kilantakilantakāle bhūmiyaṃ ṭhapetvā ucchukhaṇḍaṃ
khāditvā puna ukkhipitvā gamanaṃ hoti, evameva arahattaṃ pāpuṇituṃ
uggahitakammaṭṭhānassa kāyapariḷāhādīsu uppannesu taṃ kammaṭṭhānaṃ ṭhapetvā
buddhaguṇādīsu anussaraṇena cittaṃ pasādetvā kammaniyaṃ katvā bhāvanā pavattā, tasmā
"paṇidhāya bhāvanā"ti 2- vuttaṃ. Tassa pana purisassa taṃ ucchubhāraṃ yantasālaṃ
@Footnote: 1 sī suṭṭhapitaṃ               2 cha.Ma. bhāvanā hotīti

---------------------------------------------------------------------------------------------
page279.
Netvā pīḷetvā rasapānaṃ viya imassa bhikkhuno kammaṭṭhānaṃ matthakaṃ pāpetvā
arahattaṃ pattassa phalasamāpattisukhānubhavanaṃ veditabbaṃ.
    Bahiddhāti mūlakammaṭṭhānaṃ pahāya bahi aññasmiṃ ārammaṇe. Appaṇidhāyāti
aṭṭhapetvā. Atha pacchā pure asaṅkhittaṃ vimuttaṃ appaṇihitanti pajānātīti
ettha kammaṭṭhānavasena vā sarīravasena vā desanāvasena vā attho veditabbo.
Tattha kammaṭṭhāne tāva kammaṭṭhānassa abhiniveso pure nāma, arahattaṃ
pacchā nāma. Tattha yo bhikkhu mūlakammaṭṭhānaṃ gahetvā kilesapariḷāhassa vā
līnattassa vā bahiddhā vikkhepassa vā uppajjituṃ okāsaṃ adento sudantagoṇe
yojetvā sārento viya caturassacchidde sutacchitaṃ caturassaghaṭikaṃ ca pakkhipento
viya vipassanaṃ paṭṭhapetvā atiṭṭhanto alagganto arahattaṃ pāpuṇāti, so
puresaṅkhātassa kammaṭṭhānābhinivesassa pacchāsaṅkhātassa arahattassa ca vasena pacchā
pure asaṅkhittaṃ vimuttaṃ appaṇihitanti pajānāti nāma.
    Sarīre pana pādaṅgulīnaṃ aggapabbāni pure nāma, sīsakaṭāhaṃ pacchā nāma.
Tattha yo bhikkhu pādaṅgulīnaṃ aggapabbaaṭṭhikesu abhinivisitvā byābhaṅgiyā yavakalāpaṃ
mocento viya vaṇṇasaṇṭhānadisokāsaparicchedavasena aṭṭhīni pariggaṇhanto
antarākilesapariḷāhādīnaṃ uppattiṃ vāretvā yāva sīsakaṭāhā bhāvanaṃ pāpeti, so
puresaṅkhātānaṃ aggapādaṅgulipabbānaṃ pacchāsaṅkhātassa sīsakaṭāhassa ca vasena
pacchā pure asaṅkhittaṃ vimuttaṃ appaṇihitanti pajānāti nāma.
    Desanāyapi dvattiṃsākāradesanāya kesā pure nāma, matthaluṅgaṃ pacchā
nāma. Yo bhikkhu kesesu abhinivisitvā vaṇṇasaṇṭhānadisokāsavasena kesādayo
pariggaṇhanto antarā kilesapariḷāhādīnaṃ uppatti vāretvā yāva matthaluṅgā

---------------------------------------------------------------------------------------------
page280.
Bhāvanaṃ pāpeti, so puresaṅkhātānaṃ kesānaṃ pacchāsaṅkhātassa matthaluṅgassa ca vasena
pacchā pure asaṅkhittaṃ vimuttaṃ appaṇihitanti pajānāti nāma.
    Evaṃ kho ānanda appaṇidhāya bhāvanā hotīti evaṃ ānanda aṭhapetvā
bhāvanā hoti. Imassa hi bhikkhuno yathā nāma purisassa guḷabhāraṃ labhitvā attano
gāmaṃ atiharantassa antarā aṭhapetvā uccaṅge pakkhittāni guḷakhaṇḍādīni
khādanīyāni khādantassa attano gāmeyeva otaraṇaṃ hoti, evameva arahattaṃ
pāpuṇituṃ āraddhabhāvanassa pariḷāhādīnaṃ uppattiṃ vāretvā kammaṭṭhānabhāvanā
pavattā, tasmā "appaṇidhāya bhāvanā"ti vuttā. Tassa pana purisassa taṃ guḷabhāraṃ
attano gāmaṃ netvā ñātīhi saddhiṃ paribhogo viya imassa bhikkhuno kammaṭṭhānaṃ
matthakaṃ pāpetvā arahattaṃ pattassa phalasamāpattisukhānubhavanaṃ veditabbaṃ. Imasmiṃ
sutte pubbabhāgavipassanā kathitā. Sesaṃ sabbattha uttānamevāti.
                        Ambapālivaggo paṭhamo.
                        ----------------
                           2. Nālandavagga
                        2. Nālandasuttavaṇṇanā
    [378] Dutiyavaggassa dutiye nālandāyanti nālandāti evaṃnāmake nagare,
taṃ nagaraṃ gocaragāmaṃ katvā. Pāvārikambavaneti dussapāvārikaseṭṭhino ambavane.
Taṃ kira tassa uyyānaṃ ahosi. So bhagavato dhammadesanaṃ sutvā bhagavati pasanno
tasmiṃ uyyāne kuṭileṇamaṇḍapādipaṭimaṇḍitaṃ bhagavato vihāraṃ katvā niyyādesi,
so vihāro jīvakambanaṃ viya pāvārikambavanaṃ tveva saṅkhaṃ gato, tasmiṃ
pāvārikambavane viharatīti attho.

---------------------------------------------------------------------------------------------
page281.
    Evaṃ pasannoti evaṃ sampannasaddho, 1- evaṃ saddahāmīti attho.
Bhiyyobhiyyataroti 2- bhiyyataro abhiññāto bhiyyatarābhiñño vā uttaritarañāṇoti
attho. Sambodhiyanti sabbaññutañāṇe arahattamaggañāṇe vā. Arahattamaggeneva hi
buddhaguṇā nippadesā gahitā honti, dvepi aggasāvakā arahattamaggeneva
sāvakapāramīñāṇaṃ paṭilabhanti, paccekabuddhā paccekabodhiñāṇaṃ, buddhā
sabbaññutañāṇañceva sakale ca buddhaguṇe. Sabbampi nesaṃ arahattamaggeneva ijjhati.
Tasmā arahattamaggañāṇaṃ sambodhi nāma hoti. Tena uttaritaro ca bhagavatā natthi.
Tenāha "bhagavatā bhiyyobhiyyataro, yadidaṃ sambodhiyan"ti.
    Uḷārāti seṭṭhā. Ayañhi uḷārasaddo "uḷārāni khādanīyāni khādantī"tiādīsu 3-
madhure āgacchati. "uḷārāya khalu bhavaṃ vacchāyano samaṇaṃ gotamaṃ pasaṃsāya
pasaṃsatī"tiādīsu 4- seṭṭhe. "appamāṇo ca oḷāro obhāso"tiādīsu 5- vipule.
Svāyamidha seṭṭhe āgato. Tena vuttaṃ "uḷārāti seṭṭhā"ti. Āsabhīti usabhassa
vācāsadisī acalā asampavedhī. Ekaṃso gahitoti anussavena vā ācariyaparamparāya
vā itikirāya vā piṭakasampadānena vā ākāraparivitakkena vā diṭṭhinijjhānakkhantiyā
vā takkahetu vā nayahetu vā akathetvā paccakkhato ñāṇena paṭivijjhitvā
viya ekaṃso gahito, sanniṭṭhānakathāva kathitāti attho. Sīhanādoti seṭṭhanādo,
vane unnādayantena sīhena viya uttamanādo naditoti attho.
    Kinnu te sāriputtāti imaṃ desanaṃ kasmā ārabhi?  anuyogadāpanatthaṃ.
Ekacco hi sīhanādaṃ naditvā attano sīhanāde anuyogaṃ dātuṃ na sakkoti,
nighaṃsanaṃ na khamati, silese patitamakkaṭo viya hoti. Yathā dhamamānaṃ aparisuddhaṃ lohaṃ
@Footnote: 1 cha.Ma. uppannasaddho            2 su.vi. 3/141/64
@3 Ma.mū. 12/366/329           4 Ma.mū. 12/288/252
@5 dī.mahā. 10/32/14, Ma.u. 14/201/169-170, saṃ.mahā. 19/1081/370

---------------------------------------------------------------------------------------------
page282.
Jhāyitvā aṅgāro hoti, evaṃ jhāmaṅgāro viya hoti. Eko sīhanāde anuyogaṃ
dāpiyamāno dātuṃ sakkoti, nighaṃsanaṃ khamati, dhamamānaṃ niddosajātarūpaṃ viya adhikataraṃ
sobhati, tādiso thero. Tena naṃ bhagavā "anuyogakkhamo ayan"ti ñatvā sīhanāde
anuyogadāpanatthaṃ imaṃ desanaṃ ārabhi.
    Tattha sabbe teti sabbe te tayā. Evaṃsīlāti maggasīlena phalasīlena
lokiyalokuttarasīlena evaṃsīlā. Evaṃdhammāti ettha samādhipakkhā dhammā adhippetā,
maggasamādhinā phalasamādhinā lokiyalokuttarena samādhinā evaṃsamādhīti attho.
Evaṃpaññāti maggapaññādivaseneva evaṃpaññā. Evaṃvihārinoti ettha pana heṭṭhā
samādhipakkhānaṃ dhammānaṃ gahitattā vihāro gahitopi puna kasmā gahitameva gaṇhātīti
ce. Therena idaṃ gahitameva. Idañhi nirodhasamāpattidīpanatthaṃ vuttaṃ, tasmā
evaṃnirodhasamāpattivihārino te bhagavanto ahesunti evamettha attho daṭṭhabbo.
    Evaṃvimuttāti ettha vikkhambhanavimutti tadaṅgavimutti samucchedavimutti
paṭipassaddhivimutti nissaraṇavimuttīti pañcadhā vimutti. Tattha aṭṭha samāpattiyo
sayaṃ vikkhambhitehi nīvaraṇādīhi vimuttattā vikkhambhanavimuttīti saṅkhaṃ gacchanti.
Aniccānupassanādikā satta anupassanā sayaṃ tassa paccanīkavasena pariccattāhi
niccasaññādīhi vimuttattā tadaṅgavimuttīti saṅkhaṃ gacchanti. Cattāro ariyamaggā
sayaṃ samucchinnehi kilesehi 1- vimuttattā samucchedavimuttīti saṅkhaṃ gacchanti.
Cattāri sāmaññaphalāni maggānubhāvena kilesānaṃ paṭipassaddhante uppannattā
paṭipassaddhivimuttīti saṅkhaṃ gacchanti. Nibbānaṃ sabbakilesehi nissajjattā
apagatattā dūre ṭhitattā nissaraṇavimuttīti saṅkhaṃ gataṃ. Iti imāsaṃ pañcannaṃ
vimuttīnaṃ vasena evaṃvimuttāti. Ettha attho daṭṭhabbo.
@Footnote: 1 Sī. paccanīkakilesehi

---------------------------------------------------------------------------------------------
page283.
    Kiṃ pana te sāriputta ye te bhavissantīti atītā tāva niruddhā
apaṇṇattikabhāvaṃ gatā dīpasikhā viya nibbutā, evaṃniruddhe apaṇṇattikabhāvaṃ gate
tvaṃ kathaṃ jānissasi, anāgatabuddhānaṃ pana guṇā tayā attano cittena
paricchinditvā viditāti pucchanto evamāha.
    Kiṃ pana tyāhaṃ sāriputta etarahīti anāgatāpi buddhā ajātā anibbattā
anuppannā, te kathaṃ jānissasi. Tesaṃ hi jānanaṃ apade ākāse padadassanaṃ
viya hoti. Idāni mayā saddhiṃ ekavihāre vasasi, ekato bhikkhāya carasi,
dhammadesanākāle dakkhiṇapasse nisīdasi, kiṃ pana mayhaṃ guṇā attano cetasā
paricchinditvā viditā tayāti anuyuñjanto evamāha. Thero pana pucchitapucchite
"no hetaṃ bhante"ti paṭikkhipati.
    Therassa ca viditampi atthi, aviditampi, kiṃ so attano viditaṭṭhāne
paṭikkhepaṃ karoti, aviditaṭṭhāneti? viditaṭṭhāne na karoti, aviditaṭṭhāneyeva karoti.
Thero kira anuyoge āraddhe evaṃ aññāsi "na ayaṃ anuyogo sāvakapāramīñāṇe,
sabbaññutaññāṇe pana ayaṃ anuyogo"ti attano sāvakapāramīñāṇe paṭikkhepaṃ
akatvāva aviditaṭṭhāne sabbaññutañāṇe paṭikkhepaṃ karoti. Tena idampi dīpeti:- bhagavā
mayhaṃ atītānāgatapaccuppannānaṃ buddhānaṃ sīlasamādhipaññāvimuttikāraṇajānanasamatthaṃ
sabbaññutañāṇaṃ natthīti.
    Etthāti etesu atītādibhedesu buddhesu. Atha kiṃ carahīti atha kasmā evaṃ
ñāṇe asati tayā evaṃ kathitanti vadati. Dhammanvayoti dhammassa paccakkhato
ñāṇassa 1- anuyogaṃ anugantvā uppannaṃ anumānañāṇaṃ nayaggāho vidito,
sāvakapāramīñāṇe ṭhatvāva iminā ākārena jānāmi bhagavāti vadati. Therassa hi
@Footnote: 1 Sī. ñātassa

---------------------------------------------------------------------------------------------
page284.
Nayaggāho appamāṇo apariyanto. Yathā ca sabbaññutañāṇassa pamāṇaṃ vā
pariyanto vā natthi, evaṃ dhammasenāpatino nayaggāhassa. Tena so "iminā
evaṃvidho iminā evaṃvidho, iminā anuttaro iminā anuttaro satthā"ti 1- jānāti.
Therassa hi nayaggāho sabbaññutañāṇagatiko eva.
    Idāni taṃ nayaggāhaṃ pākaṭaṃ kātuṃ upamaṃ dassento seyyathāpi
bhantetiādimāha. Tattha yasmā majjhimadese nagarassa uddhāpapākārādīni thirāni vā
hontu dubbalāni vā, sabbaso pana mā hontu, corānaṃ āsaṅkā na hoti.
Tasmā taṃ aggahetvā paccantimaṃ nagaranti āha. Daḷhudhāpanti thiramūlapākāraṃ.
Daḷhapākāratoraṇanti thirapākārañceva thirapiṭṭhasaṅghāṭañca. Ekadvāranti kasmā
āha? bahudvāre hi nagare bahūhi paṇḍitadovārikehi bhavitabbaṃ, ekadvāreva
eko vaṭṭati. Therassa ca paññāya sadiso añño natthi, tasmā attano
paṇḍitabhāvassa opammatthaṃ ekaṃyeva dovārikaṃ dassetuṃ "ekadvāran"ti āha.
    Paṇḍitoti paṇḍiccena samannāgato. Byattoti veyyattiyena samannāgato
visadañāṇo. Medhāvīti ṭhānuppattikapaññāsaṅkhātāya medhāya samannāgato.
Anupariyāyapathanti anupariyāyanāmakaṃ 2- pākāramaggaṃ. Pākārasandhinti dvinnaṃ
iṭṭhakānaṃ apagataṭṭhānaṃ. Pākāravivaranti pākārassa chinnaṭṭhānaṃ. Cetaso upakkileseti
pañca nīvaraṇā cittaṃ upakkilissanti kiliṭṭhaṃ karonti upatāpenti viheṭhenti,
tasmā "cetaso upakkilesā"ti vuccanti. Paññāya dubbalīkaraṇeti nīvaraṇā
uppajjamānā anuppannāya paññāya uppajjituṃ na denti, tasmā "paññāya
dubbalīkaraṇā"ti vuccanti. Supatiṭṭhitacittāti catūsu satipaṭṭhānesu suṭṭhu
ṭhapitacittā hutvā. Satta bojjhaṅge yathābhūtanti satta bojjhaṅge
yathāsabhāvena bhāvetvā. Anuttaraṃ sammāsambodhinti arahattaṃ
sabbaññutañāṇaṃ paṭivijjhiṃsūti dasseti.
@Footnote: 1 Sī. iminā evaṃvidho anuttaro satthāti     2 Sī. anupariyāyananāmakaṃ

---------------------------------------------------------------------------------------------
page285.
    Apicettha satipaṭṭhānāti vipassanā, bojjhaṅgā maggo, anuttarasammāsambodhi
arahattaṃ. Satipaṭṭhānāti vā vipassanā, bojjhaṅgā missakā, sammāsambodhi
arahattameva. Dīghabhāṇakamahāsivatthero panāha "satipaṭṭhāne vipassanaṃ gahetvā
bojjhaṅge maggo ca sabbaññutañāṇañcāti gahite sundaro pañho bhaveyya, na
panevaṃ gahitan"ti. Iti thero sabbabuddhānaṃ nīvaraṇappahāne satipaṭṭhānabhāvanāya
sambodhiyañca majjhe bhinnasuvaṇṇarajatānaṃ 1- viya nānattābhāvaṃ dasseti.
    Idha ṭhatvā upamā saṃsandetabbā:-  āyasmā hi sāriputto paccantanagaraṃ
dassesi, pākāraṃ dassesi, anupariyāyapathaṃ dassesi, dvāraṃ dassesi, paṇḍitadovārikaṃ
dassesi, nagaraṃ pavisanakanikkhamanake oḷārike pāṇe dassesi, dovārikassa
tesaṃ pāṇānaṃ pākaṭabhāvaṃ dassesi. Tattha kiṃ kena sadisanti ce. Nagaraṃ viya hi
nibbānaṃ, pākāro viya sīlaṃ, pariyāyapatho viya hirī, dvāraṃ viya ariyamaggo,
paṇḍitadovāriko viya dhammasenāpati, nagaraṃ pavisanakanikkhamanakā oḷārikapāṇā
viya atītānāgatapaccuppannā buddhā, dovārikassa tesaṃ pāṇānaṃ pākaṭabhāvo viya
āyasmato sāriputtassa atītānāgatapaccuppannānaṃ buddhānaṃ sīlasamathādīhi
pākaṭabhāvo. Ettāvatā therena bhagavato "evamahaṃ sāvakapāramīñāṇe ṭhatvā
dhammanvayena nayaggāhena jānāmī"ti attano sīhanādassa anuyogo dinno hoti.
    Tasmāti yasmā "na kho metaṃ bhante atītānāgatapaccuppannesu arahantesu
sammāsambuddhesu cetopariyañāṇaṃ atthi, apica dhammanvayo vidito"ti vadasi,
tasmā. Abhikkhaṇaṃ bhāseyyāsīti punappunaṃ bhāseyyāsi, "pubbaṇhe me kathitan"ti
mā majjhanhikādīsu na kathayittha, "ajja vā me kathitan"ti paradivasādīsu 2- na
kathayitthāti attho. Sā pahīyissatīti "sāriputtasadisopi nāma ñāṇajavanasampanno
@Footnote: 1 Sī.,ka. bhinnasuvaṇṇarajatāni          2 Ma. aparajjadivasādīsa

---------------------------------------------------------------------------------------------
page286.
Sāvako buddhānaṃ cittacāraṃ jānituṃ na sakkoti, evaṃ appameyyā tathāgatā"ti
cintentānaṃ yā tathāgate kaṅkhā vā vimati vā, sā pahīyissati. 1-
                         3. Cundasuttavaṇṇanā
    [379] Tatiye magadhesūti evaṃnāmake janapade. Nāḷakagāmaketi rājagahassa
avidūre attano kulasantake evaṃnāmake gāme. Cundo samaṇuddesoti ayaṃ
thero dhammasenāpatissa kaniṭṭhabhātiko, taṃ bhikkhū anupasampannakāle "cundo
samaṇuddeso"ti samudācaritvā therakālepi tatheva samudācariṃsu. Tena vuttaṃ "cundo
samaṇuddeso"ti. Upaṭṭhāko hotīti mukhodakadantakaṭṭhadānena ceva
pariveṇasammajjanapiṭṭhiparikammakaraṇapattacīvaraggahaṇena ca upaṭṭhānakaro hoti.
Parinibbāyīti anupādisesāya nibbānadhātuyā parinibbuto. Katarasmiṃ kāleti? bhagavato
Parinibbānasaṃvacchare.
    Tatrāyaṃ anupubbikathā:- bhagavā kira vutthavasso veḷuvagāmato nikkhamitvā
"sāvatthiṃ gamissāmī"ti āgatamaggeneva paṭinivattento anupubbena sāvatthiṃ patvā
jetavanaṃ pāvisi. Dhammasenāpati bhagavato vattaṃ dassetvā divāṭṭhānaṃ gato, so
tattha antevāsikesu vattaṃ dassetvā paṭikkantesu divāṭṭhānaṃ sammajjitvā
cammakhaṇḍaṃ paññāpetvā pāde pakkhāletvā pallaṅkaṃ ābhujitvā phalasamāpattiṃ
pāvisi. Athassa yathā paricchedena 2- tato vuṭṭhitassa ayaṃ parivitakko udapādi
"buddhā nu kho paṭhamaṃ parinibbāyissanti, 3- udāhu aggasāvakā"ti, tato
"aggasāvakā paṭhaman"ti ñatvā attano āyusaṅkhāraṃ olokesi. So "sattāhameva me
āyusaṅkhārā pavattissantī"ti ñatvā "kattha parinibbāyāmī"ti cintesi.
@Footnote: 1 cha.Ma. pahīyissatīti      2 Ma. addhāparicchedena      3 cha.Ma. parinibbāyanti

---------------------------------------------------------------------------------------------
page287.
    Tato "rāhulo tāvatiṃsesu parinibbuto, aññākoṇḍaññatthero chaddantadahe,
ahaṃ kattha parinibbāyissāmī"ti punappunaṃ cintento mātaraṃ ārabbha
satiṃ 1- uppādesi "mayhaṃ mātā sattannaṃ arahantānaṃ mātā hutvāpi
buddhadhammasaṃghesu appasannā, atthi nu kho tassā upanissayo, natthi nu kho"ti.
Sotāpattimaggassa upanissayaṃ disvā "kassa desanāya abhisamayo bhavissatī"ti olokento
"mameva dhammadesanāya bhavissati, na aññassa. Sace kho panāhaṃ appossukko
bhaveyyaṃ, bhavissanti me vattāro `sāriputtatthero avasesajanānampi avassayo hoti,
tathā hissa samacittasuttantadesanādivase 2- koṭisatasahassadevatā arahattappattā,
tayo magge paṭividdhadevatānaṃ gaṇanā natthi, aññesu ca ṭhānesu anekā
abhisamayā dissanti, there ca cittaṃ pasādetvā sagge nibbattāneva asīti
kulasahassāni, so dāni sakamātumicchādassanamattampi harituṃ nāsakkhī'ti, tasmā
mātaraṃ micchādassanā mocetvā jātovarakeyeva parinibbāyissāmī"ti sanniṭṭhānaṃ
katvā "ajjeva bhagavantaṃ anujānāpetvā nikkhamissāmī"ti cundattheraṃ āmantesi
"āvuso cunda amhākaṃ pañcasatāya bhikkhuparisāya saññaṃ dehi, `gaṇhathāvuso
pattacīvarāni, dhammasenāpati nālakagāmaṃ gantukāmo"ti. Thero tathā akāsi.
    Bhikkhū senāsanaṃ saṃsāmetvā pattacīvaramādāya therassa santikaṃ agamaṃsu. Thero
senāsanaṃ saṃsāmetvā divāṭṭhānaṃ sammajjitvā divāṭṭhānadvāre ṭhatvā divāṭṭhānaṃ
oloketvā "idaṃ dāni pacchimadassanaṃ, puna āgamanaṃ natthī"ti pañcasatabhikkhuparivuto
bhagavantaṃ upasaṅkamitvā vanditvā bhagavantaṃ etadavoca "anujānātu me bhante
bhagavā, anujānātu sugato, parinibbānakālo me, ossaṭṭho me āyusaṅkhāro"ti.
Buddhā pana yasmā "parinibbāhī"ti vutte maraṇavaṇṇaṃ saṃvaṇṇentīti, "mā
parinibbāhī"ti vutte vaṭṭassa guṇaṃ kathentīti micchādiṭṭhikā dosaṃ
āropessanti, 3-
@Footnote: 1 ka. saṃvegaṃ      2 aṅ. duka. 20/37 ādi/62   3 Sī.,ka. āropenti

---------------------------------------------------------------------------------------------
page288.
Tasmā tadubhayampi na vadanti. Tena naṃ bhagavā "kattha parinibbāyissasi sāriputtā"ti
vattā "atthi bhante magadhesu nālakagāme jātovarako, tatthāhaṃ parinibbāyissāmī"ti
vutte "yassa dāni tvaṃ sāriputta kālaṃ maññasi, idāni pana te
jeṭṭhakaniṭṭhabhātikānaṃ tādisassa bhikkhuno dassanaṃ dullabhaṃ bhavissati, desehi nesaṃ
dhamman"ti āha.
    Thero "satthā mayhaṃ iddhivikubbanapubbaṅgamaṃ dhammadesanaṃ paccāsiṃsatī"ti
ñatvā bhagavantaṃ vanditvā tālappamāṇaṃ ākāsaṃ abbhuggantvā oruyha dasabalassa
pāde vandi, puna dvitālappamāṇaṃ abbhuggantvā oruyha dasabalassa pāde
vandi, etenupāyena sattatālappamāṇaṃ abbhuggantvā anekāni pāṭihāriyasatāni
dassento dhammakathaṃ ārabhi. Dissamānenapi kāyena katheti, adissamānenapi.
Uparimena vā heṭṭhimena vā upaḍḍhakāyena katheti adissamānenapi dissamānenapi,
kālena candavaṇṇaṃ dasseti, kālena sūriyavaṇṇaṃ, kālena pabbatavaṇṇaṃ, kālena
samuddavaṇṇaṃ, kālena cakkavattirājā hoti, kālena vessavaṇamahārājā, kālena
sakko devarājā, kālena mahābrahmāti evaṃ anekāni pāṭihāriyasatāni dassento
dhammakathaṃ kathesi. Sakalanagaraṃ sannipati.  thero oruyha dasabalassa pāde vanditvā
aṭṭhāsi. Atha naṃ satthā āha "ko nāmo ayaṃ sāriputta dhammapariyāyo"ti.
Sīhavikīḷito nāma 1- bhanteti. Taggha sāriputta sīhavikīḷito taggha sāriputta
sīhavikīḷitoti.
    Thero alattakavaṇṇe hatthe pasāretvā satthu suvaṇṇakacchapasadise pāde
gopphakesu gahetvā "bhante imesaṃ pādānaṃ vandanatthāya kappasatasahassādhikaṃ
asaṅkhyeyyaṃ pāramiyo pūritā, so me manoratho matthakaṃ patto, ito dāni paṭṭhāya
@Footnote: 1 Sī.,ka. sīhanikīḷito nāma

---------------------------------------------------------------------------------------------
page289.
Paṭisandhivasena na puna ekaṭṭhāne sannipāto samāgamo atthi, chinno esa
vissāso, anekehi buddhasatasahassehi paviṭṭhaṃ ajaraṃ amaraṃ khemaṃ sukhaṃ sītalaṃ abhayaṃ
nibbānapuraṃ pavisissāmi, sace me kiñci kāyikaṃ vā vācasikaṃ vā na rocetha,
khamatha taṃ bhagavā, gamanakālo mayhan"ti. Khamāmi te sāriputta, na kho pana te
kiñci kāyikaṃ vā vācasikaṃ va mayhaṃ aruccanakaṃ atthi, yassa dāni tvaṃ sāriputta
kālaṃ maññasīti.
    Iti bhagavatā anuññātasamanantaraṃ satthu pāde vanditvā uṭṭhitamatte
āyasmante sinerucakkavāḷahimavantaparibhaṇḍapabbate dhārayamānāpi "ajja imaṃ
guṇarāsiṃ dhāretuṃ na sakkomī"ti vadantī viya ekappahāreneva vivaramānā mahāpaṭhavī
yāva udakapariyantā akampi, ākāse devadundubhiyo phaliṃsu, mahāmegho uṭṭhahitvā
pokkharavassaṃ vassi.
    Satthā "dhammasenāpatiṃ paṭipādessāmī"ti dhammāsanā vuṭṭhāya gandhakuṭiabhimukho
gantvā maṇiphalake aṭṭhāsi. Thero tikkhattuṃ padakkhiṇaṃ katvā catūsu ṭhānesu
vanditvā "bhagavā ito kappasatasahassādhikassa asaṅkhyeyyassa upari anomadassissa
sammāsambuddhassa pādamūle nipajjitvā tumhākaṃ dassanaṃ patthesi, sā me patthanā
samiddhā, diṭṭhā tumhe, taṃ paṭhamadassanaṃ, idaṃ pacchimadassanaṃ, puna tumhākaṃ
dassanaṃ natthī"ti vatvā dasanakhasamodhānasamujjalaṃ añjaliṃ paggayha yāva dassanavisayā
abhimukhova paṭikkamitvā vanditvā pakkāmi. Puna mahāpaṭhavī dhāretuṃ asakkontī
udakapariyantaṃ katvā akampi.
    Bhagavā parivāretvā ṭhite bhikkhū āha "anugacchatha bhikkhave tumhākaṃ
jeṭṭhakabhātikan"ti. Tasmiṃ khaṇe catassopi parisā sammāsambuddhaṃ ekakaṃyeva jetavane
ohāya niravasesā nikkhamiṃsu. Sāvatthinagaravāsinopi "sāriputtatthero kira

---------------------------------------------------------------------------------------------
page290.
Sammāsambuddhaṃ āpucchitvā parinibbāyitukāmo nikkhanto, passissāma nan"ti
nagaradvārāni nirokāsāni karontā nikkhamitvā gandhamālādihatthā kese vikiritvā
"idāni mayaṃ kahaṃ mahāpañño nisinno, kahaṃ dhammasenāpati nisinno"ti pucchantā
"kassa santikaṃ gamissāma, tassa hatthe sakkāraṃ ṭhapetvā thero pakkanto"tiādinā
nayena paridevantā rodantā theraṃ anubandhiṃsu.
    Thero mahāpaññāya ṭhitattā "sabbesaṃ anatikkamanīyo esa maggo"ti
mahājanaṃ ovaditvā "tumhepi āvuso tiṭṭhatha, mā dasabale pamādaṃ āpajjitthā"ti
bhikkhusaṃghampi nivattetvā attano parisāyeva saddhiṃ pakkāmi. Yepi manussā "pubbe
ayyo paccāgamanacārikaṃ carati, idaṃ dāni gamanaṃ na puna paccāgamanāyā"ti
paridevantā anubandhiṃsuyeva, tepi "appamattā āvuso hotha, evaṃbhāvino nāma
saṅkhārā"ti nivattesi.
    Athakho āyasmā sāriputto sabbattha ekarattivāsena antarāmagge sattāhaṃ
manussānaṃ saṅgahaṃ karonto sāyaṃ nālakagāmaṃ patvā gāmadvāre nigrodharukkhamūle
aṭṭhāsi. Atha uparevato nāma therassa bhāgineyyo bahigāmaṃ gacchanto
theraṃ disvā upasaṅkamitvā vanditvā aṭṭhāsi. Thero taṃ āha "atthi gehe te
ayyikā"ti. Āma bhanteti. Gaccha amhākaṃ idhāgatabhāvaṃ ārocehi, "kasmā āgato"ti
ca vutte "ajja kira ekadivasaṃ antogāme bhavissati, jātovarakaṃ paṭijaggatha,
pañcannañca kira bhikkhusatānaṃ vasanaṭṭhānaṃ jānāthā"ti. So gantvā   "ayyike
mayhaṃ mātulo āgato"ti āha. Idāni kuhinti. Gāmadvāreti. Ekakova, aññopi
koci atthīti. Atthi pañcasatā bhikkhūti. Kiṃkāraṇā āgatoti. So taṃ pavattiṃ ārocesi.
Brāhmaṇī "kiṃ nu kho ettakānaṃ vasanaṭṭhānaṃ paṭijaggāpeti, daharakāle pabbajitvā
mahallakakāle gihī hotukāmo"ti cintentī jātovarakaṃ paṭijaggāpetvā pañcasatānaṃ
vasanaṭṭhānaṃ kāretvā daṇḍadīpikā jāletvā therassa pāhesi.

---------------------------------------------------------------------------------------------
page291.
    Thero bhikkhūhi saddhiṃ pāsādaṃ āruyha jātovarakaṃ pavisitvā nisīdi, nisīditvā
"tumhākaṃ vasanaṭṭhānaṃ gacchathā"ti bhikkhū uyyojesi, tesu gatamattesuyeva therassa
kharo ābādho uppajji, lohitapakkhandikā māraṇantikā vedanā vattanti. Ekaṃ
bhājanaṃ pavisati, ekaṃ nikkhamati. Brāhmaṇī "mama puttassa pavatti mayhaṃ na
ruccatī"ti attano vasanagabbhadrāraṃ nissāya aṭṭhāsi.
    Cattāro mahārājāno "dhammasenāpati kuhiṃ viharatī"ti olokentā "nālakagāme
jātovarake parinibbānamañce nipanno, pacchimadassanaṃ gamissāmā"ti
āgamma vanditvā aṭṭhaṃsu. Ke tumheti. Mahārājāno bhanteti. Kasmā āgatatthāti.
Gilānupaṭṭhākā bhavissāmāti. "hoti, atthi gilānupaṭṭhāko, gacchatha tumhe"ti
uyyojesi. Tesaṃ gatāvasāne teneva nayena sakko devānamindo. Tasmiṃ gate
mahābrahmā ca āgamiṃsu. Tepi tatheva thero uyyojesi.
    Brāhmaṇī devatānaṃ āgamanañca gamanañca disvā "ke nu kho ete mama
puttaṃ vanditvā gacchantī"ti therassa gabbhadvāraṃ gantvā "tāta cunda kā
pavattī"ti pucchi. So taṃ pavattiṃ ācikkhitvā "mahāupāsikā bhante āgatā"ti
āha. Thero "kasmā avelāya āgatā"ti pucchi. Sā "tuyhaṃ tāta dassanatthāyā"ti
vatvā "tāta paṭhamaṃ ke āgatā"ti pucchi. Cattāro mahārājāno upāsiketi.
Tāta tvaṃ catūhi mahārājehi mahantataroti. Ārāmikasadisā ete upāsike, amhākaṃ
satthu paṭisandhiggahaṇato paṭṭhāya khaggahatthā hutvā ārakkhaṃ akaṃsūti. Tesaṃ tāta
gatāvasāne ko āgatoti. Sakko devānamindoti. Devarājatopi tvaṃ tāta
mahantataroti. Bhaṇḍaggāhakasāmaṇerasadiso esa upāsike, amhākaṃ satthu tāvatiṃsato
otaraṇakāle pattacīvaraṃ gahetvā otiṇṇoti. Tassa tāta gatāvasāne jotayamāno
viya ko āgatoti. Upāsike tuyhaṃ bhagavā ca satthā ca mahābrahmā nāma esoti.

---------------------------------------------------------------------------------------------
page292.
Mayhaṃ bhagavato mahābrahmatopi tvaṃ tāta mahantataroti. Āma upāsike, ete nāma
kira amhākaṃ satthu jātadivase cattāro mahābrahmāno mahāpurisaṃ suvaṇṇajālena
paṭiggaṇhiṃsūti.
    Atha brāhmaṇiyā "puttassa tāva me ayaṃ ānubhāvo, kīdiso vata mayhaṃ
puttassa bhagavato satthu ānubhāvo bhavissatī"ti cintayantiyā sahasā pañcavaṇṇā pīti
uppajjitvā sakalasarīraṃ phari. Thero "uppannaṃ me mātu pītisomanassaṃ, ayaṃ dāni
kālo dhammadesanāyā"ti cintetvā "kiṃ cintesi mahāupāsike"ti āha. Sā
"puttassa tāva me ayaṃ guṇo, satthu panassa kīdiso bhavissatīti tāta idaṃ
cintemī"ti āha. Mahāupāsike mayhaṃ satthu jātakkhaṇe mahābhinikkhamane sambodhiyaṃ
dhammacakkappavattane ca dasasahassilokadhātu kampittha. Sīlena samādhinā paññāya
vimuttiyā vimuttiñāṇadassanena samo nāma natthi, itipi so bhagavāti vitthāretvā
buddhaguṇapaṭisaṃyuttadhammadesanaṃ kathesi.
    Brāhmaṇī piyaputtassa dhammadesanāpariyosāne sotāpattiphale patiṭṭhāya
puttaṃ āha "tāta upatissa kasmā evaṃ akāsi, evarūpaṃ nāma amataṃ mayhaṃ ettakaṃ
kālaṃ na adāsī"ti. Thero "dinnaṃ dāni me mātu rūpasāriyā brāhmaṇiyā
posāvanikamūlaṃ, ettakena vaṭṭissatī"ti cintetvā "gaccha mahāupāsike"ti brāhmaṇiṃ
uyyojetvā "cunda kā velā"ti āha. Balavapaccūsakālo bhanteti. Bhikkhusaṃghaṃ
sannipātehīti. Sannipāto bhante bhikkhusaṃghoti. "maṃ ukkhipitvā nisīdāpehi
cundā"ti ukkhipitvā nisīdāpesi.
    Thero bhikkhū āmantesi "āvuso catucattāḷīsaṃ vo vassāni mayā saddhiṃ
vicarantānaṃ yaṃ me kāyikaṃ vā vācasikaṃ vā na rocetha, khamatha taṃ āvuso"ti.
Ettakaṃ bhante amhākaṃ chāyā viya tumhe amuñcitvā vicarantānaṃ aruccanakaṃ

---------------------------------------------------------------------------------------------
page293.
Nāma natthi, 1- tumhe panamhākaṃ khamathāti. Atha thero mahācīvaraṃ saṅkaḍḍhitvā
mukhaṃ pidhāya dakkhiṇena passena nipanno satthā viya nava anupubbasamāpattiyo
anulomapaṭilomato samāpajjitvā puna paṭhamaṃ jhānaṃ ādiṃ katvā yāva catutthajjhānā
samāpajji, tato vuṭṭhāya anantaraṃyeva mahāpaṭhaviṃ unnādento anupādisesāya
nibbānadhātuyā parinibbāyi.
    Upāsikā "kiṃ nu kho me putto, na kiñci kathetī"ti uṭṭhāya piṭṭhipāde
parimajjantī parinibbutabhāvaṃ ñatvā mahāsaddaṃ kurumānā pādesu nipatitvā
"tāta mayaṃ ito pubbe tava guṇaṃ na jānimhā, idāni pana taṃ ādiṃ katvā
anekasate anekasahasse anekasatasahasse bhikkhū imasmiṃ nivesane nisīdāpetvā
bhojetuṃ na labhimhā, cīvarehi acchādetuṃ na labhimhā, vihārasataṃ vihārasahassaṃ
kāretuṃ na labhimhā"ti yāva aruṇuggamanā paridevi. Aruṇe uggatamatteyeva
suvaṇṇakāre pakkosāpetvā suvaṇṇagabbhaṃ vivarāpetvā suvaṇṇakaṭiyo mahātulāya
tulāpetvā "pañca kūṭāgārasatāni pañca agghikasatāni karothā"ti dāpeti. 2-
    Sakkopi devarājā vissukammaṃ 3- devaputtaṃ āmantetvā "tāta dhammasenāpati
parinibbuto, pañca kūṭāgārasatāni pañca agghikasatāni ca māpehī"ti āha.
Iti mahāupāsikā kāritāni vissukammena nimmitāni ca sabbānipi dve sahassāni
ahesuṃ. Tato nagaramajjhe sāramayaṃ mahāmaṇḍapaṃ kāretvā maṇḍapamajjhe
mahākūṭāgāraṃ ṭhapetvā sesāni parivārasaṅkhepena ṭhapetvā sādhukīḷikaṃ ārabhiṃsu.
Devānaṃ antare manussā, manussānaṃ antare devā ahesuṃ.
    Revatī nāma ekā therassa upaṭṭhāyikā "ahaṃ therassa pūjaṃ karissāmī"ti
suvaṇṇapupphānaṃ tayo kumbhe kāresi. "therassa pūjaṃ karissāmī"ti sakko devarājā
aḍḍhateyyakoṭināṭakehi 4- parivārito otari. "sakko otaratī"ti mahājano
@Footnote: 1 Ma. aruccanakaṃ nāma no natthi          2 Sī.,ka. pesesi
@3 cha.Ma. vissakammaṃ, evamuparipi          4 Sī.,ka....nāṭakāhi

---------------------------------------------------------------------------------------------
page294.
Pacchāmukho paṭikkami. Tattha sāpi upāsikā paṭikkamamānā garubhārattā ekamantaṃ
apasakkituṃ asakkontī manussānaṃ antare pati, manussā apassantā taṃ madditvā
agamaṃsu, sā tattheva kālaṃ katvā tāvatiṃsabhavane kanakavimāne nibbatti.
Nibbattakkhaṇeyevassa ratanakkhandho viya tigāvutappamāṇo attabhāvo ahosi
saṭṭhisakaṭapūrappamāṇaalaṅkārapaṭimaṇḍitā accharāsahassaparivāritā. Athassā dibbaṃ
sabbakāyikādāsaṃ purato ṭhapayiṃsu. Sā attano sirisampattiṃ disvā "oḷārā ayaṃ
sampatti, kiṃ nu kho me kammaṃ katan"ti cintayamānā addasa "mayā sāriputtattherassa
parinibbutaṭṭhāne tīhi suvaṇṇapupphakumbhehi pūjā katā, mahājano maṃ madditvā
gato, sāhaṃ tattha kālaṃ katvā idhūpapannā, theraṃ nissāya laddhaṃ idāni
puññavipākaṃ manussānaṃ kathessāmī"ti saha vimāneneva otari.
    Mahājano dūratova disvā "kiṃ nu kho dve sūriyā uṭṭhitā"ti 1-
olokento "vimāne āgacchante kūṭāgārasaṇṭhānaṃ paññāyati, nāyaṃ sūriyo,
vimānametaṃ ekan"ti āha. Tampi vimānaṃ tāvadeva āgantvā therassa
dārucitakamatthake vehāsaṃ aṭṭhāsi. Devadhītā vimānaṃ ākāseyeva ṭhapetvā paṭhaviṃ
otari. Mahājano "kā tvaṃ ayye"ti pucchi. "na maṃ tumhe jānātha, revatī
nāmāhaṃ, tīhi suvaṇṇapupphakumbhehi therassa 2- pūjaṃ katvā manussehi madditā kālaṃ
katvā tāvatiṃsabhavane nibbattā, passatha me sirisampattiṃ, tumhepi dāni
dānāni detha, puññāni karothā"ti kusalakiriyāya vaṇṇaṃ kathetvā therassa
citakaṃ padakkhiṇaṃ katvā vanditvā attano devaṭṭhānaṃyeva gatā.
    Mahājanopi sattāhaṃ sādhukīḷikaṃ kīḷitvā sabbagandhehi citakamakāsi,
citakā ekūnaratanasatikā ahosi. Therassa sarīraṃ citakaṃ āropetvā usīrakalāpehi
@Footnote: 1 Sī.,ka. uditāti               2 cha.Ma. theraṃ

---------------------------------------------------------------------------------------------
page295.
Ālimpesuṃ. Āḷāhane sabbarattiṃ dhammassavanaṃ pavatti. Anuruddhatthero sabbagandhodakena
therassa citakaṃ nibbāpesi. Cundatthero dhātuyo parissāvane pakkhipitvā
"na dāni mayā idheva sakkā ṭhātuṃ 1- mayhaṃ jeṭṭhabhātikassa dhammasenāpatisāriputtat-
therassa parinibbutabhāvaṃ sammāsambuddhassa ārocessāmī"ti dhātuparissāvanaṃ
therassa ca pattacīvaraṃ gahetvā sāvatthiṃ agamāsi, ekaṭṭhānepi ca dve rattiyo
avasitvā sabbattha ekarattivāseneva sāvatthiṃ pāpuṇi. Etamatthaṃ dassetuṃ athakho
cundo samaṇuddesotiādi vuttaṃ.
    Tattha yenāyasmā ānandoti yenassa attano upajjhāyo dhammabhaṇḍāgāriko
āyasmā ānando, tenupasaṅkami. Kasmā panesa ujukaṃ satthu santikaṃ
agantvā therassa santikaṃ agamāsīti? satthari ca there ca gāravena. Jetavane
mahāvihāre pokkharaṇiyaṃ kirassa nhātvā paccuttaritvā sunivatthasupārutassa
etadahosi "buddhā nāma mahāpāsāṇacchattaṃ viya garuno, phaṇakatasappasīhabyagghamatta-
varavāraṇādayo viya ca durāsadā, na sakkā mayā ujukameva satthu santikaṃ gantvā
kathetuṃ, kassa nu kho santikaṃ gantabban"ti. Tato cintesi "upajjhāyo me
dhammabhaṇḍāgāriko jeṭṭhabhātikattherassa uttamasahāyo, tassa santikaṃ gantvā taṃ
ādāya satthārā saddhiṃ kathessāmī"ti 2- satthari ceva there ca gāravena upasaṅkami.
    Idamassa pattacīvaranti "ayamassa paribhogapatto, idaṃ dhātuparissāvanan"ti
evaṃ ekekaṃ ācikkhi. Pāḷiyaṃ pana "idamassa pattacīvaran"ti ettakameva vuttaṃ.
Kathāpābhatanti kathāmūlaṃ. Mūlañhi pābhatanti vuccati. Yathāha:-
                  "appakenapi medhāvī     pābhatena vicakkhaṇo
                   samuṭṭhāpeti attānaṃ    aṇuṃ aggiṃva sandhaman"ti 3-
@Footnote: 1 Ma. sandhāretuṃ     2 Sī. taṃ ādāya satthu santikaṃ upasaṅkamissāmīti
@3 khu.jā. 27/4/2

---------------------------------------------------------------------------------------------
page296.
    Bhagavantaṃ dassanāyāti bhagavantaṃ dassanatthāya. Kiṃ paniminā bhagavā na
diṭṭhapubboti? no na diṭṭhapubbo. Ayaṃ hi āyasmā divā nava vāre, rattiṃ
nava vāreti ekāhaṃ aṭṭhārasa vāre upaṭṭhānameva gacchati. Divasassa pana satavāraṃ
sahassavāraṃ vā gantukāmo samānopi na akāraṇā gacchati, ekaṃ pañhadvāraṃ 1-
gahetvāva gacchati. So taṃdivasaṃ tena kathāpābhatena gantukāmo evamāha.
Idamassa pattacīvaranti theropi "idaṃ tassa pattacīvaraṃ, idaṃ ca dhātuparissāvanan"ti
pāṭiyekkaṃyeva dassetvā ācikkhi.
    Satthā hatthaṃ pasāretvā dhātuparissāvanaṃ gahetvā hatthatale ṭhapetvā
bhikkhū āmantesi "yo so bhikkhave bhikkhu purimadivase anekāni pāṭihāriyasatāni
katvā parinibbānaṃ anujānāpesi, tassa dāni imā saṅkhavaṇṇapaṭibhāgā 2-
dhātuyova paññāyanti, kappasatasahassādhikaasaṅkhyeyyaṃ pūritapāramī esa bhikkhave
bhikkhu, mayā pavattitaṃ dhammacakkaṃ anupavattako 3- esa bhikkhu, paṭiladdhadutiyakaāsano 4-
esa bhikkhu, pūritasāvakasannipāto esa bhikkhu, ṭhapetvā maṃ dasasu cakkavāḷasahassesu
paññāya asadiso esa bhikkhu, mahāpañño esa bhikkhu, puthupañño hāsapañño
javanapañño tikkhapañño nibbedhikapañño esa bhikkhu, appiccho esa bhikkhu,
santuṭṭho pavivitto asaṃsaṭṭho āraddhavīriyo codako pāpagarahī esa bhikkhu,
pañca jātisatāni paṭiladdhamahāsampattiyo pahāya pabbajito esa bhikkhu, mama
sāsane paṭhavīsamakhantiko esa bhikkhu, chinnavisāṇausabhasadiso esa bhikkhu,
caṇḍālaputtasadisanīcacitto esa bhikkhu, passatha bhikkhave mahāpaññassa dhātuyo,
passatha bhikkhave puthupaññassa mahāpaññassa javanapaññassa tikkhapaññassa
nibbedhikapaññassa appicchassa santuṭṭhassa pavivittassa asaṃsaṭṭhassa āraddhavīriyassa
codakassa passatha bhikkhave pāpagarahissa dhātuyoti.
@Footnote: 1 Sī. pañhavāraṃ                  2 cha.Ma. saṅkhavaṇṇasannibhā
@3 Ma. anupavattito             4 Sī.,ka. paṭiladdhadutiyakasāsano

---------------------------------------------------------------------------------------------
page297.
                    Yo pabbajī jātisatāni pañca
                    pahāya kāmāni manoramāni
                    taṃ vītarāgaṃ susamāhitindriyaṃ
                    parinibbutaṃ vandatha sāriputtaṃ.
                    Khantibalo paṭhavīsamo na kuppati
                    na cāpi cittassa vasena vattati
                    anukampako kāruṇiko ca nibbuto
                    parinibbutaṃ vandatha sāriputtaṃ.
                    Caṇḍālaputto yathā nagaraṃ paviṭṭho
                    nīcamano carati kaḷopihattho 1-
                    tathā ayaṃ viharati 2- sāriputto
                    parinibbutaṃ vandatha sāriputtaṃ.
                    Usabho yathā chinnavisāṇako
                    aheṭhayanto carati purantare vane
                    tathā ayaṃ viharati 2- sāriputto
                    parinibbutaṃ vandatha sāriputtan"ti.
    Iti bhagavā pañcahi gāthāsatehi therassa vaṇṇaṃ kathesi. Yathā yathā
bhagavā therassa vaṇṇaṃ kathesi, tathā tathā ānandatthero saṇṭhātuṃ na sakkoti,
viḷāramukhe pakkhantakukkuṭo viya pavedheti. Tenāha api me bhante madhurakajāto viya
kāyoti sabbaṃ vitthāretabbaṃ. Tattha madhurakajātotiādīnamattho vuttoyeva. Idha pana
dhammāti uddesaparipucchādhammā adhippetā. Tassa hi uddesaparipucchādhamme
agahite vā gahetuṃ, gahite vā sajjhāyaṃ kātuṃ cittaṃ na pavattati. Atha satthā
@Footnote: 1 Sī.,ka. kapālahattho               2 Sī. vicarati

---------------------------------------------------------------------------------------------
page298.
Pañcapasādavicitrāni akkhīni ummīletvā theraṃ olokento "assāsessāmi
nan"ti assāsento kiṃ nu kho te ānanda sāriputtotiādimāha.
    Tattha sīlakkhandhanti lokiyalokuttarasīlaṃ. Samādhipaññāsupi eseva nayo. Vimutti
pana lokuttarāva. Vimuttiñāṇadassanaṃ paccavekkhaṇañāṇaṃ, taṃ lokiyameva. Ovādakoti
ovādadāyako. Otiṇṇoti otiṇṇesu vatthūsu nānappakārena otaraṇasīlo.
Viññāpakoti dhammakathākāle atthañca kāraṇañca viññāpetā. Sandassakoti
khandhadhātuāyatanavasena tesaṃ tesaṃ dhammānaṃ dassetā. 1- Samādapakoti "idañcidañca
gaṇhathā"ti evaṃ gaṇhāpako. Samuttejakoti abbhussāhako. Sampahaṃsakoti
paṭiladdhaguṇehi modāpako jotāpako.
    Akilāsu dhammadesanāyāti dhammadesanaṃ ārabhitvā "sīsaṃ vā me rujjati,
hadayaṃ vā kucchi vā piṭṭhi vā"ti evaṃ osakkanākāravirahito nikkilāsu visārado
ekassāpi dvinnampi sīhavegeneva pakkhandati. Anuggāhako sabrahmacārīnanti
padassa attho khandhakavagge vitthāritova. Dhammojaṃ dhammabhoganti ubhayenapi
bhogova kathito. Dhammānuggahanti dhammena anuggahaṇaṃ.
    Satthā "ativiya yaṃ bhikkhu kilamatī"ti puna taṃ assādento na nu taṃ
ānanda mayātiādimāha. Tattha piyehi manāpehīti mātāpitābhātābhaginīādikehi
jātiyā nānābhāvo, maraṇena vinābhāvo, bhavena aññathābhāvo. Taṃ kutettha
ānanda labbhā yantanti tasmā 2- yasmā sabbehi piyehi manāpehi nānābhāvo,
tasmā dasa pāramiyo pūretvāpi sambodhiṃ patvāpi dhammacakkaṃ pavattetvāpi
yamakapāṭihāriyaṃ dassetvāpi devorohaṇaṃ katvāpi yantaṃ jātaṃ bhūtaṃ saṅkhātaṃ
palokadhammaṃ, taṃ tathāgatassāpi sarīraṃ mā palujjīti netaṃ ṭhānaṃ vijjati, rodentenapi
kathentenapi na sakkā taṃ kāraṇaṃ laddhunti. So palujjeyyāti so bhijjeyya.
@Footnote: 1 ka. dassetvā            2 Sī. labbhā yaṃ tanti kasmā

---------------------------------------------------------------------------------------------
page299.
    Evameva khoti ettha yojanasatubbedho mahājamburukkho viya bhikkhusaṃgho
tassa dakkhiṇadisaṃgato 1- paññāsayojaniko mahākhandho viya dhammasenāpati, tasmiṃ
mahākhandhe bhinne tato paṭṭhāya anupubbena vaḍḍhitvā pupphaphalādīhi taṃ ṭhānaṃ
pūretuṃ samatthassa aññassa khandhassa abhāvo viya there parinibbute soḷasannaṃ
pañhānaṃ matthakaṃ pattassa aññassa dakkhiṇāsane nisīdanasamatthassa bhikkhuno abhāvo,
tāya paribhinnāya so 2- rukkho viya bhikkhusaṃgho khandho tveva jātoti veditabbo.
Tasmāti yasmā sabbasaṅkhātaṃ palokadhammaṃ, taṃ mā palujjīti na sakkā laddhuṃ,
tasmā.
                      4-5. Ukkacelasuttādivaṇṇanā
    [380-381] Catutthe aciraparinibbutesu sāriputtamoggallānesūti na
ciraparinibbutesu dvīsu aggasāvakesu. Tesaṃ hi dhammasenāpati kattikamāsapuṇṇamāyaṃ
parinibbuto, mahāmoggallāno tato aḍḍhamāsaṃ atikkamma anāvasuposathe 3- satthā
dvīsu aggasāvakesu parinibbutesu mahābhikkhusaṃghaparivāro mahāmaṇḍale cārikaṃ
caramāno anupubbena ukkacelanagaraṃ patvā tattha piṇḍāya caritvā gaṅgāpiṭṭhe
rajatapattavaṇṇavālikāpuline vihāsi. Tena vuttaṃ "aciraparinibbutesu sāriputta-
moggallānesū"ti. Ye mahantatarā khandhā te palujjeyyunti idhāpi yojanasatubbedho
mahājamburukkho viya bhikkhusaṃgho, tassa dakkhiṇato ca uttarato ca gatā
paññāsayojanikā dve mahākhandhā viya dve aggasāvakāti. Sesaṃ purimanayeneva
yojetabbaṃ. Pañcame diṭṭhīti kammassakatadiṭṭhi.
                         6. Uttiyasuttavaṇṇanā
    [382] Chaṭṭhe maccudheyyassa pāranti tebhūmakavaṭṭassa pārabhūtaṃ nibbānaṃ.
@Footnote: 1 ka. dakkhiṇadisābhāgato     2 ka. pana disāyeso   3 ka. aḍḍhamāsakāḷapakkhauposathe

---------------------------------------------------------------------------------------------
page300.
                         8. Brahmasuttavaṇṇanā
    [384] Aṭṭhame kāye vā bhikkhūti tasmiṃ kāle bhikkhuyeva natthi, evaṃ
santepi yo satipaṭṭhāne bhāveti, so kilesabhindanena bhikkhūyevāti dassento
evamāha. Ekāyananti ekamaggaṃ. Jātikkhayantadassīti khātiyā khayoti ca antoti
ca nibbānaṃ, taṃ passatīti attho. Maggaṃ pajānātīti ekāyanasaṅkhātaṃ ekamaggabhūtaṃ
maggaṃ pajānāti. Ekāyanamaggo vuccati pubbabhāgasatipaṭṭhānamaggo, taṃ pajānātīti
attho.
                         9. Sedakasuttavaṇṇanā
     [385] Navame sumbhesūti evaṃnāmake janapade. Medakathālikāti evaṃ
itthiliṅgavasena laddhanāmaṃ. Mamaṃ rukkha, ahaṃ taṃ rakkhissāmīti ettha ayaṃ tassa
laddhi:- ācariyo ukkhittavaṃsaṃ suggahitaṃ agaṇhanto, antevāsikena pakkhanta-
pakkhantadisaṃ agacchanto, sabbakālaṃ ca vaṃsaggaṃ anavalokento 1- antevāsikaṃ na
rakkhati nāma, evaṃ arakkhito antevāsiko patitvā cuṇṇavicuṇṇaṃ 2- hoti. Vaṃsaṃ pana
suggahitaṃ gaṇhanto, tena pakkhantapakkhantadisaṃ gacchanto, sabbakālaṃ ca vaṃsaggaṃ
olokento 3- taṃ rakkhati nāma. Antevāsikopi ito cito ca pakkhanditvā
migo viya kīḷanto ācariyaṃ na rakkhati nāma. Evañhi sati tikhiṇavaṃsakoṭi
ācariyassa galavāṭake vā nalāṭe vā ṭhapitā ṭhitaṭṭhānaṃ bhinditvā gaccheyya.
Ācārasampannatāya vaṃso namati, 4- tato anāmento taṃ ākaḍḍhanto viya
ekato bhāgiyaṃ katvā vātūpatthambhaṃ gāhāpetvā satiṃ sūpaṭṭhitaṃ katvā niccalova
nisīdanto ācariyaṃ rakkhati nāmāti.
@Footnote: 1 cha.Ma. anullokento      2 ka. cuṇṇaṃ       3 cha.Ma. ullokento

Page 301-394.

page301.
    Tvaṃ ācariya attānaṃ rakkha, ahaṃ attānaṃ rakkhissāmīti ettha ayamadhippāyo:-
ācariyo vaṃsaṃ suggahitaṃ gaṇhanto, antevāsikena pakkhantapakkhantadisaṃ
gacchanto, sabbakālaṃ ca vaṃsaggaṃ olokento 1- attānameva rakkhati nāma, na
antevāsikaṃ antevāsikopi kāyampi ekato bhāgiyaṃ katvā vātūpatthambhaṃ gāhāpetvā
satiṃ sūpaṭṭhitaṃ katvā niccalova nisīdamāno attānaṃyeva rakkhati nāma, na ācariyaṃ.
    So tattha ñāyoti yaṃ medakathālikā āha, so tattha ñāyo, so
upāyo, taṃ kāraṇanti attho. Satipaṭṭhānaṃ sevitabbanti catubbidhaṃ satipaṭṭhānaṃ
sevitabbaṃ. Āsevanāyāti kammaṭṭhānasevanāya. Evaṃ kho bhikkhave attānaṃ rakkhanto
paraṃ rakkhatīti yo bhikkhu kāmarāgādīni 2- pahāya rattiṭṭhānadivāṭṭhānesu
mūlakammaṭṭhānaṃ āsevanto bhāvento arahattaṃ pāpuṇāti, atha naṃ paro disvā
"bhaddako vatāyaṃ bhikkhu sammāpaṭipanno"ti tasmiṃ cittaṃ pasādetvā saggaparāyano
hoti, ayaṃ attānaṃ rakkhanto paraṃ rakkhati nāma.
    Khantiyāti adhivāsanakhantiyā. Avihiṃsāyāti sapubbabhāgāya karuṇāya.
Mettacittatāyāti sapubbabhāgāya mettāya. Anudayatāyāti anuvaḍḍhiyā, sapubbabhāgāya
muditāyāti attho. Paraṃ rakkhanto attānaṃ rakkhatīti ettha yo bhikkhu
rattiṭṭhānadivāṭṭhānaṃ gato tīsu 3- brahmavihāresu tikacatukkajjhānāni
nibbattetvā jhānaṃ pādakaṃ katvā saṅkhāre sammasanto vipassanaṃ vaḍḍhetvā
arahattaṃ pāpuṇāti, ayaṃ paraṃ rakkhanto attānaṃ rakkhati nāmāti veditabbo.
                      10. Janapadakalyāṇīsuttavaṇṇanā
    [386] Dasame janapadakalyāṇīti janapadamhi kalyāṇī uttamā chasarīradosarahitā
pañcakalyāṇasamannāgatā. Sā hi yasmā nātidīghā nātirassā, nātikisā
@Footnote: 1 cha.Ma. ullokento

---------------------------------------------------------------------------------------------
page302.
Nātithūlā, nātikāḷā nāccodātā, atikkantā mānusavaṇṇaṃ appattā dibbavaṇṇaṃ,
tasmā chasarīradosarahitā. Chavikalyāṇaṃ maṃsakalyāṇaṃ nahārukalyāṇaṃ aṭṭhikalyāṇaṃ
vayakalyāṇanti imehi pana kalyāṇehi samannāgatattā pañcakalyāṇehi
samannāgatattā nāma. Tassā hi āgantukobhāsakiccaṃ natthi, attano sarīrobhāseneva
dvādasahatthaṭṭhāne ālokaṃ karoti, piyaṅgusāmā vā hoti, suvaṇṇasāmā vā,
ayamassā chavikalyāṇatā. Cattāro panassā hatthapādā mukhapariyosānaṃ ca
lākhārasaparikammakataṃ viya rattapavāḷarattakambalasadisaṃ hoti, ayamassā maṃsakalyāṇatā.
Vīsati pana nakhapattāni maṃsato amuttaṭṭhāne lākhārasapūritāni 1- viya, muttaṭṭhāne
khīradhārāsadisāni honti, ayamassā nahārukalyāṇatā. Dvattiṃsadantā suphussitā
sudhotavajirapantī viya khāyanti, ayamassā aṭṭhikalyāṇatā. Vīsavassasatikāpi pana
samānā soḷasavassuddesikā viya hoti nippalitā, ayamassā vayakalyāṇatā.
    Paramapāsāvinīti ettha ca pasavanaṃ pasāvo, pavattatīti attho. Pasāvo eva
pāsāvo. Paramo pāsāvo paramapāsāvo, so assā atthīti paramapāsāvinī. Nacce
ca gīte ca uttamapavatti seṭṭhakiriyā, uttamameva naccaṃ naccati, gītaṃ vā gāyatīti
vuttaṃ hoti. Sesaṃ sabbattha uttānatthameva. Imesu pana dvīsu suttesu
pubbabhāgavipassanāva kathitāti.
                         Nālandavaggo dutiyo.
                         ---------------
                           3. Sīlaṭṭhitivagga
                        1-2. Sīlasuttādivaṇṇanā
    [387-388] Tatiyavaggassa paṭhame sīlānīti catupārisuddhasīlāni. Dutiye
ummaṅgoti pañhamaggo pañhagavesanaṃ. 2-
@Footnote: 1 ka. lākhārasahitāni          2 Sī. ummaggoti paññāmaggo paññāgavesanaṃ

---------------------------------------------------------------------------------------------
page303.
                      3-5. Parihānasuttādivaṇṇanā
    [389-391] Tatiye parihānaṃ hotīti puggalavasena parihānaṃ hoti. Yo
hi buddhesu dharantesupi cattāro satipaṭṭhāne na bhāveti, tassa saddhammo
antarahito nāma hoti devadattādīnaṃ viya. Iti imasmiṃ sutte tassa puggalasseva
dhammantaradhānaṃ kathitaṃ. Catutthapañcamesu sabbaṃ uttānameva.
                         6. Padesasuttavaṇṇanā
    [392] Chaṭṭhe padesaṃ bhāvitattāti padesato 1- bhāvitattā. Cattāro hi
magge tīṇi ca phalāni nibbattantena satipaṭṭhānā padesaṃ bhāvitā nāma honti.
                         7. Samattasuttavaṇṇanā
    [393] Sattame samattaṃ bhāvitattāti samattā bhāvitattā. Arahattaphalañca
uppādentena hi satipaṭṭhānā samattā bhāvitā nāma honti.
                       8-10. Lokasuttādivaṇṇanā
    [394-396] Aṭṭhame mahābhiññatanti 2- channaṃ abhiññānaṃ vasena vuttaṃ.
Sahassalokaṃ abhijānāmīti satatavihāravaseneva vuttaṃ. Thero kira pātova uṭṭhāya
mukhaṃ dhovitvā senāsane nisinno atīte kappasahassaṃ, anāgate kappasahassaṃ
anussarati, paccuppannepi sahassaṃ cakkavāḷānaṃ tassāvajjanassa gatiṃ anubandhati,
iti so dibbena cakkhunā sahassaṃ lokaṃ abhijānāti, ayamassa satatavihāro. Sesaṃ
sabbattha uttānatthamevāti.
                         Sīlaṭṭhitivaggo tatiyo.
                         ---------------
@Footnote: 1 ka. padesaṃ             2 Sī. mahābhiññānanti

---------------------------------------------------------------------------------------------
page304.
                        4. Ananussutavaggavaṇṇanā
    [401-406] Catutthavaggassa pañcame viditā vedanāti yā vedanā
sammasitvā arahattaṃ patto, tāvassa viditā uppajjanti, viditā upaṭṭhahanti,
vidatā abbhatthaṃ gacchanti nāma. Yā ca pana pariggahitesu vatthārammaṇesu pavattā
vedanāpi, viditā uppajjanti, viditā upaṭṭhahanti, viditā abbhatthaṃ gacchanti
nāma. Vitakkādīsupi eseva nayo. Sesaṃ sabbattha uttānameva.
                        Ananussutavaggo catuttho.
                          -------------
                            5. Amatavagga
                         2. Samudayasuttavaṇṇanā
    [408] Pañcamavaggassa dutiye āhārasamudayā kāyassa samudayoti āhārasamudayena
kāyasamudayo. Eseva nayo sesesu. Manasikārasamudayāti ettha pana
yonisomanasikārasamudayā bojjhaṅgadhammānaṃ samudayo, ayonisomanasikārasamudayā
nīvaraṇānaṃ dhammānaṃ. Iti imasmiṃ sutte sārammaṇasatipaṭṭhānā kathitā.
                          4. Satisuttavaṇṇanā
    [410] Catutthaṃ suddhikaṃ katvā samudaye kathite bujjhanakānaṃ ajjhāsayena
vuttaṃ.
                      6. Pātimokkhasaṃvarasuttavaṇṇanā
    [412] Chaṭṭhe pātimokkhasaṃvarasaṃvutoti catunnaṃ sīlānaṃ jeṭṭhakasīlaṃ dassento
evamāha. Tipiṭakacūḷanāgatthero panāha "pātimokkhasaṃvarova sīlaṃ, itarāni tīṇi
sīlanti vuttaṭṭhānaṃ nāma natthī"ti vatvā taṃ anujānanto āha "indriyasaṃvaro

---------------------------------------------------------------------------------------------
page305.
Nāma chadvārarakkhaṇamattameva, ājīvapārisuddhidhammeneva samena paccayuppattimattakaṃ,
paccayasannissitaṃ paṭiladdhapaccaye idamatthanti paccavekkhitvā paribhuñjanamattakaṃ.
Nippariyāyena pātimokkhasaṃvarova sīlaṃ. Yassa so bhinno, ayaṃ chinnasīso viya
puriso hatthapāde, sesāni rakkhissatīti na vattabbo. Yassa pana so arogo,
ayaṃ acchinnasīso viya puriso jīvitaṃ, sesāni puna pākatikāni katvā rakkhitumpi
sakkotī"ti. Tasmā pātimokkhasaṃvarova sīlaṃ, tena pātimokkhasaṃvarena saṃvutoti
pātimokkhasaṃvarena saṃvuto, upagato 1- samannāgatoti attho.
    Ācāragocarasampannoti ācārena ca gocarena ca sampanno. Anumattesūti
appamattakesu. Vajjesūti akusaladhammesu. Bhayadassāvīti bhayadasSī. Samādāyāti sammā
ādiyitvā. Sikkhassu sikkhāpadesūti sikkhāpadesu taṃ taṃ sikkhāpadaṃ samādiyitvā
sikkhā, yaṃ yaṃ pana kiñci sikkhāpadesu sikkhākoṭṭhāsesu sikkhitabbaṃ kāyikaṃ vā
vācasikaṃ vā, taṃ taṃ sabbaṃ sammādāya sikkhassūti ayamettha saṅkhepattho. Vitthāro pana
visuddhimagge 2- vutto. Iti imasmiṃ sutte pātimokkhasaṃvarasīlameva kathitaṃ.
                        7. Duccaritasuttavaṇṇanā
    [413] Sattame kāyasucaritavacīsucaritāni pātimokkhasaṃvarasīlaṃ, manosucaritaṃ
itarāni tīṇi sīlānīti catupārisuddhisīlaṃ kathitaṃ hoti. Iminā nayena pañcasattanavadasasu
kusalakammapathesu pacchimāpi tayo sīlaṃ hotīti veditabbā. Sesaṃ uttānamevāti.
Chaṭṭhasattamesu heṭṭhā vuttanayeneva attho veditabbo.
                         Amatavaggo pañcamo.
                     Satipaṭṭhānasaṃyuttavaṇṇanā niṭṭhitā.
                          ------------
@Footnote: 1 cha.Ma. upeto               2 visuddhi. 1/24 (syā)

---------------------------------------------------------------------------------------------
page306.
                          4. Indriyasaṃyutta
                           1. Suddhikavagga
                         1. Suddhikasuttavaṇṇanā
    [471] Indriyasaṃyuttassa paṭhame saddhindriyaṃ satindariyaṃ paññindriyanti
imāni tīṇi catubhūmakakusalavipākesu ceva kiriyāsu ca labbhanti. Vīriyindriya-
samādhindriyāni catubhūmakakusalesu akusalavipāke kiriyāyāti sabbattha labbhanti. Iti
idaṃ suttaṃ catubhūmakasabbasaṅgāhakadhammaparicchedavasena vuttanti veditabbaṃ.
                     7. Dutiyasamaṇabrāhmaṇasuttavaṇṇanā
    [477] Sattame saddhindriyaṃ nappajānantīti dukkhasaccavasena na pajānanti.
Saddhindriyasamudayaṃ nappajānantīti samudayasaccavasena na pajānanti. Evaṃ nirodhaṃ
nirodhasaccavasena, paṭipadaṃ maggasaccavasenāti. Sesesupi eseva nayo.
    Sukkapakkhe pana adhimokkhavasena āvajjanasamudayā saddhindriyasamudayo hoti,
paggahavasena āvajjanasamudayā vīriyindriyasamudayo, upaṭṭhānavasena āvajjanasamudayā
satindriyasamudayo, avikkhepavasena āvajjanasamudayā samādhindriyasamudayo, dassanavasena
āvajjanasamudayā paññindriyasamudayo hoti. Tathā chandavasena āvajjanasamudayā
saddhindriyasamudayo hoti, chandavasena āvajjanasamudayā vīriyasatisamādhipaññindriya-
samudayo hoti, manasikāravasena āvajjanasamudayā saddhindriyasamudayo hoti.
Manasikāravasena āvajjanasamudayā vīriyasatisamādhipaññindriyasamudayo hotīti evampi
attho veditabbo. Imesu paṭipāṭiyā chasu suttesu catusaccameva kathitaṃ.

---------------------------------------------------------------------------------------------
page307.
                        8. Daṭṭhabbasuttavaṇṇanā
    [478] Aṭṭhame kattha ca bhikkhave saddhindriyaṃ daṭṭhabbaṃ, catūsu
sotāpattiyaṅgesūtiādi imesaṃ indriyānaṃ savisaye jeṭṭhakabhāvadassanatthaṃ vuttaṃ.
Yathā hi cattāro seṭṭhiputtā rājātirājapañcamesu sahāyesu "nakkhattaṃ kīḷissāmā"ti
vīthiṃ otiṇṇesu ekassa seṭṭhiputtassa gehaṃ gatakāle itare cattāro tuṇhī
nisīdanti, gehasāmikova "imesaṃ khādanīyaṃ bhojanīyaṃ detha, gandhamālālaṅkārādīni
dethā"ti gehe vicāreti. Dutiyassa, tatiyassa, catutthassa gehaṃ gatakāle itare
cattāro tuṇhī nisīdanti, gehasāmikova "imesaṃ khādanīyaṃ bhojanīyaṃ detha, gandhamālā-
laṅkārādīni dethā"ti gehe vicāreti. Atha sabbapacchā rañño gehaṃ gatakāle
kiñcāpi rājā sabbattha issaro, imasmiṃ pana kāle attano geheyeva "imesaṃ
khādanīyaṃ bhojanīyaṃ detha, gandhamālālaṅkārādīni dethā"ti gehe vicāreti. Evameva
saddhāpañcamakesu indriyesu tesu sahāyesu ekato vīthiṃ otarantesu viya
ekārammaṇe uppajjamānesupi yathā paṭhamassa gehe itare cattāro tuṇhī
nisīdanti, gehasāmikova vicāreti, evaṃ sotāpattiyaṅgāni patvā adhimokkhalakkhaṇaṃ
saddhindriyameva jeṭṭhakaṃ hoti pubbaṅgamaṃ, sesāni tadanvayāni honti. Yathā
dutiyassa gehe itare cattāro tuṇhī nisīdanti, gehasāmikova vicāreti, evaṃ
sammappadhānāni patvā paggahalakkhaṇaṃ vīriyindriyameva jeṭṭhakaṃ hoti pubbaṅgamaṃ,
sesāni tadanvayāni honti. Yathā tatiyassa gehe itare tuṇhī nisīdanti,
gehasāmikova vicāreti, evaṃ satipaṭṭhānāni patvā upaṭṭhānalakkhaṇaṃ
satindriyameva jeṭṭhakaṃ hoti pubbaṅgamaṃ sesāni tadanvayāni honti. Yathā catutthassa
gehe itare cattāro tuṇhī nisīdanti, gehasāmikova vicāreti, evaṃ jhānavimokkhe
patvā avikkhepalakkhaṇaṃ samādhindriyameva jeṭṭhakaṃ hoti pubbaṅgamaṃ, sesāni

---------------------------------------------------------------------------------------------
page308.
Tadanvayāni honti. Sabbapacchā rañño gehaṃ gatakāle pana yathā itare
cattāro tuṇhī nisīdanti, rājāva gehe vicāreti, evameva ariyasaccāni patvā
pajānanalakkhaṇaṃ paññindriyameva jeṭṭhakaṃ hoti pubbaṅgamaṃ, sesāni tadanvayāni
hontīti.
                     9-10. Paṭhamavibhaṅgasuttādivaṇṇanā
    [479-480] Navame satinepakkenāti ettha nipakkassa bhāvo nepakkaṃ,
paññāyetaṃ nāmaṃ. Kasmā pana satibhājane paññā vuttāti? satiyā balavabhāvadassanatthaṃ.
Balavasati hi idha adhippetā. Sā ca paññāsampayuttāva balavatī hoti,
na vippayuttāti paññāsampayuttasatiṃ dassento evamāha. Cirakatanti ciraṃ kālaṃ
kataṃ dānaṃ vā sīlaṃ vā uposathakammaṃ vā. Cirabhāsitanti "asukasmiṃ ṭhāne asukaṃ
nāma bhāsitan"ti evaṃ cirakāle bhāsitaṃ. Vossaggārammaṇaṃ karitvāti
nibbānārammaṇaṃ katvā. Udayatthagāminiyāti udayañca atthañca gacchantiyā,
udayabbayapariggahikāyāti attho. Imasmiṃ sutte saddhāsatipaññindriyāni
pubbabhāgāni, vīriyindriyamissakaṃ, samādhindriyaṃ nibbattitalokuttarameva kathitaṃ.
Dasamepi ayameva dhammaparicchedoti.
                        Suddhikavaggo 1- paṭhamo.
                          ------------
                           2. Mudutaravagga
                        1. Paṭilābhasuttavaṇṇanā
    [481] Dutiyavaggassa paṭhame sammappadhāne ārabbhāti sammappadhāne
paṭicca, sammappadhāne bhāventoti attho. Satindriyepi eseva nayo.
@Footnote: 1 ka. saddhindariyavaggo

---------------------------------------------------------------------------------------------
page309.
                       2. Paṭhamasaṅkhittasuttavaṇṇanā
    [482] Dutiye tatoti vipassanāmaggaphalavasena missakaṃ veditabbaṃ. Samattāni
hi paripuṇṇāni paññindriyāni arahattamaggassa vipassanindriyāni nāma honti.
Tato mudutarehīti tehi arahattamaggassa vipassanindriyehi mudutarāni
anāgāmimaggassa vipassanindriyāni nāma honti, tato mudutarāni sakadāgāmimaggassa,
tato mudutarāni sotāpattimaggassa vipassanindriyāni nāma honti, tato mudutarāni
dhammānusārimaggassa, tato mudutarāni saddhānusārimaggassa vipassanindriyāni
nāma honti.
    Tathā samattāni paripuṇṇāni paññindriyāni arahattamaggindriyāni nāma
honti, tato mudutarāni anāgāmimaggindriyāni 1- nāma honti, tato mudutarāni
sakadāgāmimaggindriyāni nāma honti, tato mudutarāni sotāpattimaggindriyāni
nāma honti, tato mudutarāni dhammānusārimaggindriyāni, tato mudutarāni
saddhānusārimaggindriyāni nāma honti.
    Samattāni paripuṇṇāni pañcindriyāni arahattaphalindriyāni nāma honti,
tato mudutarāni anāgāmiphalindriyāni, tato mudutarāni sakadāgāmiphalindriyāni,
tato mudutarāni sotāpattiphalindriyāni nāma honti. Dhammānusārisaddhānusārino
pana dvepi sotāpattimaggaṭṭhapuggalā, maggaṭṭhapuggalavasena nesaṃ nānattaṃ
jānanti āgamanenapi maggenapi. Saddhānusārī puggalo hi uddisāpento
paripucchanto anupubbena maggaṃ pāpuṇāti, dhammānusārī ekena vā dvīhi vā
savanehi. Evaṃ tāva nesaṃ āgamane nānattaṃ veditabbaṃ.
@Footnote: 1 ka. anāgāmisakadāgāmisotāpattimaggindriyāni

---------------------------------------------------------------------------------------------
page310.
    Dhammānusārissa pana maggo tikkho hoti, sūraṃ ñāṇaṃ vahati, asaṅkhārena
appayogena kilese chindati kadalikkhandhaṃ viya tikhiṇā asidhāRā. Saddhānusārissa
na tassa viya maggo tikkho hoti, na sūraṃ ñāṇaṃ vahati, sasaṅkhārena appayogena
kilese chindati kadalikkhandhaṃ viya atikhiṇā asidhāRā. Kilesakkhaye pana tesaṃ
nānattaṃ natthi. Avasesā ca kilesā khīyanti.
                       3. Dutiyasaṅkhittasuttavaṇṇanā
    [483] Tatiye tatoti phalavasena missakaṃ veditabbaṃ. Samattāni hi
paripuṇṇāni pañcindriyāni arahattaphalindriyāni nāma honti, arahattaphalena
samannāgato puggalo arahā nāma hoti. Arahattaphalato mudutarāni
anāgāmiphalindriyāni nāma honti, tato mudutarāni sakadāgāmiphalindriyāni, tato
mudutarāni sotāpattiphalindriyāni, sotāpattiphalena samannāgato puggalo sotāpanno
nāma hoti. Indriyavemattatā phalavemattatā hotīti indriyanānattena phalanānattaṃ,
phalanānattena puggalanānattanti.
                       4. Tatiyasaṅkhittasuttavaṇṇanā
    [484] Catutthe paripūraṃ paripūrakārī ārādhetīti paripūraṃ arahattamaggaṃ
karonto arahattaphalaṃ ārādheti. Padesaṃ padesakārīti avasese tayo padesamagge
karonto padesaṃ phalattayamaggameva ārādheti. Iti imesu catūsupi suttesu
missakāneva indriyāni kathitāni
                     5-7. Paṭhamavitthārasuttādivaṇṇanā
    [485-487] Pañcame tato mudutarehīti vipassanāvasena missakaṃ
veditabbaṃ. Paripuṇṇāni hi pañcindriyāni arahattamaggassa vipassanindriyāni

---------------------------------------------------------------------------------------------
page311.
Honti, tato mudutarāni antarāparinibbāyissa vipassanindriyāni, tato
mudutarāni upahaccaparinibbāyissa, tato mudutarāni asaṅkhāraparinibbāyissa, tato
mudutarāni sasaṅkhāraparinibbāyissa, tato mudutarāni uddhaṃsotaakaniṭṭhagāmissa
vipassanindriyāni nāma honti.
    Imasmiṃ pana ṭhāne arahattamaggeyeva ṭhatvā pañca missakāni nīharitabbāni.
Arahattamaggassa hi vipassanindriyehi mudutarāni paṭhamaantarāparinibbāyissa
vipassanindriyāni, tato mudutarāni dutiyaantarāparinibbāyissa, tato mudutarāni
tatiyaantarāparinibbāyissa, tato mudutarāni upahaccaparinibbāyissa, tato
mudutarāni uddhaṃsotaakaniṭṭhagāmissa vipassanindriyāni. Asaṅkhāraparinibbāyissa
sasaṅkhāraparinibbāyinopi eteva pañca janā.
    Idāni tīṇi missakāni. Sakadāgāmimaggassa hi indriyehi mudutarāni
sotāpattimaggindriyāni, sotāpattimaggeyeva indriyehi mudutarāni
dhammānusārimaggindriyāni. Tehipi mudutarāni saddhānusārimaggindriyāni.
Chaṭṭhasattamāni vuttanayāneva. Imesu pana tīsupi suttesu
pubbabhāgavipassanindriyāneva kathitāni.
                        8. Paṭipannasuttavaṇṇanā
    [488] Aṭṭhame tato mudutarehīti maggaphalavasena nissakkaṃ veditabbaṃ.
Taṃ pāḷiyaṃ vuttameva. Bāhiroti imehi aṭṭhahi puggalehi bahibhūto.
Puthujjanapakkhe ṭhitoti puthujjanakoṭṭhāse ṭhito. Imasmiṃ sutte lokuttarāneva
indriyāni kathitāni.

---------------------------------------------------------------------------------------------
page312.
                      9-10. Sampannasuttādivaṇṇanā
    [489-490] Navame indriyasampannoti paripuṇṇindriyo. Dasamaṃ
uttānameva. Imasmiṃ suttadvaye missakāni indriyāni kathitānīti.
                         Mudutaravaggo dutiyo.
                           -----------
                          3. Chaḷindriyavagga
                       2. Jīvitindriyasuttavaṇṇanā
    [492] Tatiyavaggassa dutiye itthindriyantiādīsu itthibhāve indaṭṭhaṃ
karotīti itthindriyaṃ. Purisabhāve indaṭṭhaṃ karotīti purisindriyaṃ. Jīvite
indaṭṭhaṃ karotīti jīvitindriyaṃ. Atthuppattikaṃ kiretaṃ suttaṃ. Saṃghamajjhasmiṃ hi
"kati nu kho vaṭṭindriyānī"ti kathā udapādi, atha bhagavā vaṭṭindriyāni dassento
tīṇimāni bhikkhavetiādimāha.
                       3. Aññindriyasuttavaṇṇanā
    [493] Tatiye anaññātaññassāmītindriyanti "anamatagge saṃsāre
ajānitapubbaṃ dhammaṃ jānissāmī"ti paṭipannassa sotāpattimaggakkhaṇe
uppannaindriyaṃ. Aññindriyanti tesaññeva ñātadhammānaṃ ājānanākārena
sotāpattiphalādīsu chasu ṭhānesu uppannaṃ indriyaṃ. Aññātāvindriyanti
aññātādīsu arahattaphale dhammesu uppannaṃ indriyaṃ. Tattha tattha tena tenākārena
uppannassa ñāṇassevetaṃ adhivacanaṃ. Idampi suttaṃ atthuppattikameva. Saṃghamajjhasmiṃ
hi "kati nu kho lokuttarindriyānī"ti kathā udapādi, atha bhagavā tāni dassento
tīṇimāni bhikkhave indriyānītiādimāha.

---------------------------------------------------------------------------------------------
page313.
                        4. Ekabījīsuttavaṇṇanā
    [494] Catutthe tato mudutarehīti vipassanato nissakkaṃ veditabbaṃ.
Samattāni hi pañca indriyāni arahattamaggassa vipassaninriyāni nāma honti,
tato mudutarāni antarāparinibbāyissa vipassanindriyāni, tato mudutarāni
upahaccaparinibbāyissa, tato mudutarāni asaṅkhāraparinibbāyissa, tato mudutarāni
sasaṅkhāraparinibbāyissa, tato mudutarāni uddhaṃsotaakaniṭṭhagāmissa
vipassanindriyāni nāma. Idhāpi purimanayeneva arahattamagge ṭhatvā pañca nissakkāni
nīharitabbāni.
    Yathā pana purimanayeneva 1- sakadāgāmimagge ṭhatvā tīṇi nissakkāni,
evamidha pañca nīharitabbāni. Sakadāgāmimaggassa hi vipassanindriyehi mudutarāni
sotāpattimaggassa vipassanindriyāni, sotāpattimaggassa ca tehi
vipassanindriyehi mudutarāni ekabījīādīnaṃ maggassa vipassanindriyāni.
    Ettha ca ekabījītiādīsu yo sotāpanno hutvā ekameva attabhāvaṃ
janetvā arahattaṃ pāpuṇāti, ayaṃ ekabījī nāma. Yathāha "katamo ca puggalo
ekabījī, idhekacco puggalo tiṇṇaṃ saṃyojanānaṃ parikkhayā sotāpanno hoti
avinipātadhammo niyato sambodhiparāyano, so ekaññeva mānusakaṃ bhavaṃ sandhāvitvā
saṃsaritvā dukkhassantaṃ karoti, ayaṃ vuccati puggalo ekabījī"ti. 2-
    Yo pana dve tayo bhave saṃsaritvā dukkhassantaṃ karoti, ayaṃ kolaṅkolo
nāma. Yathāha "katamo ca puggalo kolaṅkolo. Idhekacco puggalo tiṇṇaṃ
saṃyojanānaṃ parikkhayā sotāpanno hoti avinipātadhammo niyato sambodhiparāyano,
so dve vā tīṇi vā kulāni sandhāvitvā saṃsaritvā dukkhassantaṃ karoti, ayaṃ
@Footnote: 1 cha.Ma. purimanaye              2 abhi.pu. 36/33/123

---------------------------------------------------------------------------------------------
page314.
Vuccati puggalo kolaṅkolo"ti. 1- Tattha kulānīti bhavā veditabbā. "dve vā
tīṇi vā"ti idañcettha desanāmattameva, yāva chaṭṭhabhavā saṃsaranto pana
kolaṅkolova hoti.
    Yassa sattakkhattuṃ paramā upapatti, aṭṭhamabhavannādiyati, ayaṃ sattakkhattuparamo
nāma. Yathāha "katamo ca puggalo sattakkhattuparamo. Idhekacco puggalo
tiṇṇaṃ saṃyojanānaṃ parikkhayā sotāpanno hoti avinipātadhammo niyato
sambodhiparāyano, so sattakkhattuṃ deve ca mānuse ca sandhāvitvā saṃsaritvā
dukkhassantaṃ karoti, ayaṃ vuccati puggalo sattakkhattuparamo"ti. 1-
    Bhagavatā gahitanāmavaseneva cetāni tesaṃ ṭhānāni. 2- Ettakaṃ hi ṭhānaṃ
gato ekabījī nāma hoti, "ettakaṃ kolaṅkolo, ettakaṃ sattakkhattuparamo"ti
bhagavatā etesaṃ nāmaṃ gahitaṃ. Niyamato pana "ayaṃ ekabījī, ayaṃ kolaṅkolo, ayaṃ
sattakkhattuparamo"ti natthi.
    Ko pana nesaṃ ettakaṃ 3- pabhedaṃ niyametīti? keci pana therā "pubbahetu
Niyametī"ti vadanti, keci "paṭhamamaggo" , keci "upari tayo maggā" , keci "tiṇṇaṃ
maggānaṃ vipassanā"ti. Tattha "pubbahetu niyametī"ti vāde paṭhamamaggassa
upanissayo kato nāma hoti, upari tayo maggā anupanissayā uppannāti
vacanaṃ āpajjati. "paṭhamamaggo niyametī"ti vāde upari tiṇṇaṃ maggānaṃ niratthakatā
āpajjati. "upari tayo maggā niyamentī"ti vāde paṭhamamagge anuppanneva
upari tayo maggā uppannāti āpajjati. "tiṇṇaṃ maggānaṃ vipassanā niyametī"ti
vādo pana yujjati. Sace hi upari tiṇṇaṃ maggānaṃ vipassanā balavatī hoti,
ekabījī nāma hoti, tato mandatarāya kolaṅkolo, tato mandatarāya
sattakkhattuparamoti.
@Footnote: 1 abhi.pu. 36/31-2/122    2 cha.Ma. nāmāni    3 cha.Ma. etaṃ

---------------------------------------------------------------------------------------------
page315.
    Ekacco hi sotāpanno vaṭṭajjhāsayo hoti vaṭṭābhirato, punappunaṃ
vaṭṭasmiṃyeva vicarati sandissati. Anāthapiṇḍikaseṭṭhī, visākhā upāsikā,
cūḷarathamahārathā devaputtā, anekavaṇṇo devaputto, sakko devarājā, nāgadatto
devaputtoti ime hi ettakā janā vaṭṭajjhāsayā vaṭṭābhiratā ādito
paṭṭhāya chadevaloke sodhetvā akaniṭṭhe ṭhatvā parinibbāyissanti, ime idha
na gahitā. Na kevalañcime, yopi manussesuyeva sattakkhattuṃ saṃsaritvā arahattaṃ
pāpuṇāti, yopi devaloke nibbatto devesuyeva sattakkhattuṃ aparāparaṃ saṃsaritvā
arahattaṃ pāpuṇāti, imepi idha na gahitā. Kālena deve kālena manusse
saṃsaritvā pana arahattaṃ pāpuṇantova idha gahito. Tasmā sattakkhattuparamoti
idaṃ idhaṭṭhakavokiṇṇasukkhavipassakassa nāmaṃ kathitanti veditabbaṃ.
    Dhammānusārī saddhānusārīti ettha pana imasmiṃ sāsane lokuttaradhammaṃ
nibbattentassa dve dhurāni dve sīsāni dve abhinivesā saddhādhuraṃ paññādhuraṃ
saddhābhiniveso paññābhinivesoti. Tattha yo bhikkhu "sace saddhāya sakkā
nibbattetuṃ, nibbattessāmi lokuttaramaggan"ti saddhādhuraṃ katvā sotāpattimaggaṃ
nibbatteti, so maggakkhaṇe saddhānusārī nāma hoti. Phalakkhaṇe pana
saddhāvimutto nāma hutvā ekabījī kolaṅkolo sattakkhattuparamoti tividho hoti, tattha
ekeko dukkhāpaṭipadādivasena catubbidhabhāvaṃ āpajjatīti saddhādhurena dvādasa
janā honti.
    Yo pana "sace paññāya sakkā nibbattetuṃ, nibbattessāmi lokuttaramaggan"ti
paññādhuraṃ katvā sotāpattimaggaṃ nibbatteti, so maggakkhaṇe
dhammānusārī nāma hoti. Phalakkhaṇe pana paññāvimutto nāma hutvā
ekabījiādibhedena dvādasa bhedova hoti. Evaṃ dve maggaṭṭhā phalakkhaṇe catuvīsati
sotāpannā hontīti.

---------------------------------------------------------------------------------------------
page316.
    Tipiṭakatissatthero kira "tīṇi piṭakāni sodhessāmī"ti paratīraṃ gato, taṃ
eko kuṭumbiko catūhi paccayehi upaṭṭhāsi, thero āgamanakāle "gacchāmi
upāsikā"ti āha. Kahaṃ bhanteti. Amhākaṃ ācariyupajjhāyānaṃ santikanti. Na
sakkā bhante mayā gantuṃ, bhaddantaṃ pana nissāya mayā sāsanassa guṇo ñāto,
tumhākaṃ parammukhā kīdisaṃ bhikkhuṃ upasaṅkamāmīti. Atha naṃ thero āha "yo bhikkhu
catuvīsati sotāpanne dvādasa sakadāgāmī aṭṭhacattāḷīsa anāgāmī dvādasa
arahante dassetvā dhammakathaṃ kathetuṃ sakkoti, evarūpaṃ bhikkhuṃ upaṭṭhātuṃ vaṭṭatī"ti.
Imasmiṃ sutte vipassanā kathitāti.
                      5-10. Suddhakasuttādivaṇṇanā
    [495-500] Pañcame cakkhu ca taṃ cakkhudvāre nibbattānaṃ dhammānaṃ
ādhipateyyasaṅkhātena indaṭṭhena indriyaṃ cāti cakkhundriyaṃ.
Sotindriyādīsupi eseva nayo. Sesaṃ sabbattha uttānameva. Imasmiṃ vagge
paṭhamasuttaṃ ceva chaṭṭhādīni ca pañcāti cha suttāni catusaccavasena kathitānīti.
                        Chaḷindriyavaggo tatiyo.
                           -----------
                          4. Sukhindriyavagga
                       1-5. Suddhikasuttādivaṇṇanā
    [501-505] Catutthavaggassa paṭhame sukhañca taṃ sahajātānaṃ ādhipateyyasaṅkhātena
indaṭṭhena indriyañcāti sukhindriyaṃ. Dukkhindriyādīsupi eseva nayo. Ettha
ca sukhindriyadukkhindriyadomanassindriyāni kāmāvacarāneva, somanassindriyaṃ

---------------------------------------------------------------------------------------------
page317.
Ṭhapetvā arūpāvacaraṃ sesaṃ tebhūmakaṃ, upekkhindriyaṃ catubhūmakaṃ. Dutiyādīni cattāri
catusaccavaseneva kathitāni.
                       6. Paṭhamavibhaṅgasuttavaṇṇanā
    [506] Chaṭṭhe kāyikanti kāyappasādavatthukaṃ. Sukhanti ayamassa
sarūpaniddeso. Sātanti tasseva vevacanaṃ, madhuranti vuttaṃ hoti. Kāyasamphassajanti
kāyasamphassato jātaṃ. Sukhaṃ sātanti vuttanayameva. Vedayitanti ayamassa sabbavedanā
sādhāraṇo aññadhammavisiṭṭho sabhāvaniddeso. Iminā nayena sesesupi attho
veditabbo. Kāyikaṃ vā cetasikaṃ vāti ettha pana cakkhādayo cattāro
pasādakāye vatthuṃ katvā uppattivasena kāyikanti vuttaṃ. Kāyapasādavatthukaṃ pana
adukkhamasukhaṃ nāma natthi.
                        9. Kaṭṭhopamasuttavaṇṇanā
    [509] Navame dvinnaṃ kaṭṭhānanti dvinnaṃ araṇīnaṃ. Saṃghaṭṭanasamodhānāti
saṃghaṭṭanena ceva samodhānena ca. Usmāti usumākāro. Tejoti aggidhūmo. Ettha
ca adharāraṇī viya vatthārammaṇaṃ, uttarāraṇī viya phasso, saṅghaṭṭo viya phassasaṅghaṭṭanaṃ,
aggi viya vedanā daṭṭhabbā. Vatthārammaṇaṃ vā uttarāraṇī viya, phasso adharāraṇī
viya daṭṭhabbo.
                      10. Uppaṭipāṭikasuttavaṇṇanā
    [510] Dasamaṃ yathādhammarasena paṭipāṭiyā vuttampi imasmiṃ indriyavibhaṅge
sesasuttāni viya adesitattā uppaṭipāṭikasuttaṃ nāmāti veditabbaṃ. Tattha
nimittantiādīni sabbāni paccayavevacanāneva. Dukkhindriyañca pajānātīti
dukkhasaccavaseneva

---------------------------------------------------------------------------------------------
page318.
Pajānāti. Dukkhindriyasamudayanti kaṇṭakena vā viddhassa maṃkulena vā daṭṭhassa
paccattharaṇe vā valiyā phuṭṭhassa dukkhasahagataṃ kāyaviññāṇaṃ uppajjati, taṃ etassa
samudayoti pajānāti.
    Parato domanassindriyasamudayantiādīsupi tesaṃ tesaṃ kāraṇavaseneva samudayo
veditabbo. Pattacīvarādīnaṃ vā hi saṅkhārānaṃ 1- saddhivihārikādīnaṃ vā sattānaṃ
vināsena domanassindriyaṃ uppajjatīti tesaṃ vināsaṃ tassa samudayoti pajānāti.
Subhojanaṃ bhuñjitvā varasayane nipannassa hatthapādasambāhanatālavaṇṭavātādisamphassena
sukhindriyaṃ uppajjati, taṃ phassaṃ tassa samudayoti pajānāti. Vuttappakārānaṃ pana
sattasaṅkhārānaṃ manāpānaṃ paṭilābhavasena somanassindriyaṃ uppajjati, taṃ paṭilābhaṃ
tassa samudayoti pajānāti. Majjhattākārena pana upekkhindriyaṃ uppajjati, taṃ
sattasaṅkhāresu majjhattākāraṃ tassa samudayoti pajānāti.
    Kattha cuppannaṃ dukkhindriyaṃ aparisesaṃ nirujjhati, idha bhikkhave bhikkhu
vivicceva kāmehītiādīsu pana ayaṃ ekatova vinicchayakathā:- dukkhindriyaṃ hi
paṭhamajjhānassa upacārakkhaṇeyeva nirujjhati pahīnaṃ hoti, domanassādīni dutiyajjhānādīnaṃ.
Evaṃ santepi tesaṃ atisayanirodhattā ayaṃ jhānesuyeva nirodho vutto. Atisayanirodho hi
tesaṃ paṭhamajjhānādīsu, na nirodhoyeva, nirodhoyeva pana upacārakkhaṇe, nātisayanirodho.
Tathā hi nānāvajjane paṭhamajjhānupacāre niruddhassāpi dukkhindriyassa
ḍaṃsamakasādisamphassena vā visamāsanupatāpena vā siyā uppatti, na tveva antoappanāyaṃ.
Upacāre vā niruddhampetaṃ na suṭṭhu niruddhaṃ hoti paṭipakkhena avihatattā.
Antoappanāyaṃ pana pītipharaṇena sabbo kāyo sukhokkanto hoti, sukhokkantakāyassa
ca suṭṭhu niruddhaṃ hoti dukkhindriyaṃ paṭipakkhena vihatattā. Nānāvajjaneyeva ca
@Footnote: 1 ka. bāhirasaṅkhārānaṃ

---------------------------------------------------------------------------------------------
page319.
Dutiyajjhānupacāre pahīnassa domanassindriyassa yasmā etaṃ vitakkavicārapaccayehi
kāyakilamathe cittupaghāte ca sati uppajjati, vitakkavicārābhāveneva uppajjati.
Yattha pana uppajjati, tattha vitakkavicārābhāve, appahīnā eva ca dutiyajjhānupacāre
vitakkavicārāti tatthassa siyā uppatti. Na tveva dutiyajjhāne, pahīnapaccayattā.
Tathā tatiyajjhānupacāre pahīnassāpi sukhindriyassa pītisamuṭṭhānapaṇītarūpaphuṭṭhakāyassa
siyā uppatti, na tveva tatiyajjhāne. Tatiyajjhānehi sukhassa paccayabhūtā pīti
sabbaso niruddhā. Tathā catutthajjhānupacāre pahīnassāpi somanassindriyassa
āsannattā appanāpattāya upekkhāya abhāvena sammā anatikkantattā ca siyā
uppatti, na tveva catutthajjhāne. Tasmā "ettha cuppannaṃ dukkhindriyaṃ
aparisesaṃ nirujjhatī"ti tattha tattha aparisesaggahaṇaṃ kataṃ.
    Yaṃ panettha tathattāya cittaṃ upasaṃharatīti vuttaṃ, tattha alābhī samāno
uppādanatthāya cittaṃ upasaṃharati, lābhī samāno samāpajjanatthāyāti evamattho
veditabbo. Imesu dvīsupi suttesu sammasanavāro ca kathitoti.
                        Sukhindriyavaggo catuttho.
                           -----------
                            5. Jarāvagga
                        1. Jarādhammasuttavaṇṇanā
    [511] Pañcamavaggassa paṭhame pacchātapeti pāsādacchāyāya puratthimadisaṃ
paṭicchannattā pāsādassa pacchimadisābhāge ātapo hoti, tasmiṃ ṭhāne paññattavara-
buddhāsane nisinnoti attho. Piṭṭhiṃ otāpayamānoti yasmā sammāsambuddhassapi

---------------------------------------------------------------------------------------------
page320.
Upādinnakasarīre uṇhakāle uṇhaṃ hoti, sītakāle sītaṃ, ayaṃ ca himapātasītasamayo,
tasmā mahācīvaraṃ otāretvā sūriyarasmīhi piṭṭhiṃ otāpayamāno nisīdi.
    Kiṃ pana buddharasmiyo madditvā sūriyarasmi anto pavisituṃ sakkotīti. Na
sakkoti. Evaṃ sante kiṃ tāpetīti. Rasmitejaṃ. Yatheva hi ṭhitamajjhantike parimaṇḍalāya
chāyāya rukkhamūle nisinnassa kiñcāpi sūriyarasmiyo sarīraṃ na phussanti, sabbadisāsu
pana tejo pharati, aggijālāhi parikkhitto viya hoti, evaṃ sūriyarasmīsu
buddharasmiyo madditvā anto pavisituṃ asakkuṇantīsupi satthā tejaṃ tāpento
nisinnoti veditabbo.
    Anomajjantoti piṭṭhiparikammakaraṇavasena anumajjanto. Acchariyaṃ bhanteti
thero bhagavato piṭṭhito mahācīvaraṃ otāretvā nisinnassa dvinnaṃ aṃsakūṭānaṃ
antare suvaṇṇāvaṭṭaṃ viya kesaggappamāṇaṃ valiyāvaṭṭaṃ disvā "evarūpepi nāma
sarīre jarā paññāyatī"ti sañjātasaṃvego jaraṃ garahanto evamāha. Garahanacchariyaṃ
nāma kiretaṃ.
    Na cevaṃ dāni bhante bhagavato tāva parisuddhoti yathāpakatiyā chavivaṇṇo
parisuddho, na evametarahīti dīpento evamāha. Tathāgatassa hi daharakāle
saṅkusatasamabbhāhatausabhacammaṃ viya vihatavaliko kāyo hoti, tasmiṃ ṭhapito 1- hattho
bhassateva na santiṭṭhati, telapucchanākārappatto viya hoti. Mahallakakāle pana sirājālā
milāyanti, 2- sandhipabbāni sithilāni 3- honti, maṃsaṃ aṭṭhito muccitvā
sithilabhāvaṃ āpajjitvā tattha tattha olambati. Buddhānaṃ pana evarūpaṃ na hoti.
Aññesaṃ apākaṭaṃ, santikāva carattā ānandattherasseva pākaṭaṃ hoti, tasmā
evamāha.
@Footnote: 1 ka. tasmiṃ patito     2 ka. sirājālāpi jāyanti     3 ka. viraḷāni

---------------------------------------------------------------------------------------------
page321.
    Sithilāni ca gattānīti aññesaṃ mukhe maṃsakūṭantareti tesu tesu ṭhānesu
valiyo santiṭṭhanti, satthu paretaṃ natthi, thero ca dvinnaṃ aṃsakūṭānaṃ antare
valiyāvaṭṭakaṃ disvā evamāha. Sabbāni valiyajātānīti idampi attano
pākaṭavasenevāha, satthu pana aññesaṃ viya valiyo nāma natthi. Purato pabbhāro ca
kāyoti satthā brahmujugatto, devanagare samussitasuvaṇṇatoraṇaṃ viyassa kāyo
ujukameva uggato. Mahallakakāle pana kāyo purato vaṅko hoti, svāyaṃ aññesaṃ
apākaṭo, santikāva carattā pana therasseva pākaṭo, tasmā evamāha. Dissati
ca indriyānaṃ aññathattanti indriyāni nāma na cakkhuviññeyyāni. Yato pana
pakatiyā parisuddho chavivaṇṇo, idāni na tathā parisuddho, aṃsakūṭantare vali
paññāyati, brahmujukāyo purato vaṅko, imināva kāraṇena cakkhādīnaṃ ca indriyānaṃ
aññathattena bhavitabbanti nayaggāhato evamāha. Dhī taṃ jammijare atthūti lāmake
jare dhī taṃ tuyhaṃ hotu, dhikkāro taṃ phusati. Bimbanti attabhāvo.
                     2. Uṇṇābhabrāhmaṇasuttavaṇṇanā
    [512] Dutiye gocaravisayanti gocarabhūtaṃ visayaṃ. Aññamaññassāti
cakkhusotassa, sotaṃ vā cakkhussāti evaṃ ekaṃ ekassa gocaravisayaṃ na paccanubhoti. Sace
hi nīlādibhedaṃ rūpārammaṇaṃ samodhānetvā sotindriyassa upaneyya:- iṅgha tvaṃ
tāva naṃ vavatthapehi vibhāvehi 1- "kinnāmetaṃ ārammaṇan"ti. 2- Cakkhuviññāṇaṃ vināpi
mukhena attano dhammatāya evaṃ vadeyya "are andhabāla vassasatampi vassasahassampi
vassasatasahassampi paridhāvamāno aññatra mayā kuhiṃ etassa jānanakaṃ labhissasi,
taṃ āhara, cakkhuppasāde upanehi, ahametaṃ ārammaṇaṃ jānissāmi yadi vā nīlaṃ
yadi vā pitakaṃ. Na hi eso aññassa visayo, mayhameveso visayo"ti. Sesadvāresupi
eseva nayo. Evametāni aññamaññassa gocaravisayaṃ na paccanubhonti nāma.
@Footnote: 1 Ma. vibhāvehīti        2 Ma. kinnāmataṃ ārammaṇanti.  rūpārammaṇaṃ nāmetanti

---------------------------------------------------------------------------------------------
page322.
    Kiṃ paṭisaraṇanti etesaṃ kiṃ paṭisaraṇaṃ, kiṃ etāni paṭisaraṇantīti pucchati.
Mano paṭisaraṇanti javanamano paṭisaraṇaṃ. Mano vā nesanti mano dvārikajavanamanova
etesaṃ gocaravisayaṃ rajjanādivasena anubhoti. Cakkhuviññāṇaṃ hi rūpadassanamattameva,
ettha rajjanaṃ vā dussanaṃ vā muyhanaṃ vā natthi. Ekasmiṃ pana
dvāre javanaṃ  rajjati vā dussati vā muyhati vā. Sotaviññāṇādīsupi eseva nayo.
    Tatrāyaṃ upamā:- pañca kira dubbalabhojakā rājānaṃ sevitvā kicchena
kasirena ekasmiṃ pañcakulike gāme parittakaṃ āyaṃ labhiṃsu. Tesaṃ tattha macchabhāgo
maṃsabhāgo addukahāpaṇo vā yottakahāpaṇo vā māsakahāpaṇo vā aṭṭhakahāpaṇo
vā soḷasakahāpaṇo vā catusaṭṭhikahāpaṇo vā daṇḍoti ettakamattameva
pāpuṇāti, satavatthukaṃ pañcasatavatthukaṃ sahassavatthukaṃ mahābaliṃ rājāva gaṇhāti.
    Tattha pañca kulikagāmā viya pañca pasādā daṭṭhabbā, pañca dubbalabhojakā
viya pañca viññāṇāni, rājā viya javanaṃ, dubbalabhojakānaṃ parittakaṃ
āyapāpuṇanaṃ viya cakkhuviññāṇādīnaṃ rūpadassanādimattaṃ, rajjanādīni 1- pana
etesu natthi. Rañño mahābaliggahaṇaṃ viya tesu dvāresu javanassa rajjanādīni
veditabbāni. Evamettha manoti kusalākusalajavanaṃ vuttaṃ.
    Sati paṭisaraṇanti maggasati paṭisaraṇaṃ. Javanamano hi maggasati paṭisaraṇaṃ. 2-
Vimuttīti phalavimutti. Paṭisaraṇanti phalavimuttiyā nibbānaṃ paṭisaraṇaṃ. Tañhi
sā paṭisarati. Nāsakkhi pañhassa pariyantaṃ gahetunti pañhassa paricchedaṃ
pamāṇaṃ gahetuṃ nāsakkhi, appaṭisaraṇaṃ dhammaṃ "sappaṭisaraṇan"ti pucchi. Nibbānaṃ
nāmetaṃ appaṭisaraṇaṃ, na kiñci paṭisarati. Nibbānogadhanti nibbānabbhantaraṃ
@Footnote: 1 cha.Ma. rajjanādi              2 cha.Ma. maggasati paṭisarati

---------------------------------------------------------------------------------------------
page323.
Nibbānaṃ anupaviṭṭhaṃ. Brahmacariyanti maggabrahmacariyaṃ. Nibbānaparāyananti nibbānaṃ
paraṃ ayanaṃ assa parā gati, na tato paraṃ gacchatīti attho. Nibbānaṃ pariyosānaṃ
avasānaṃ assāti nibbānapariyosānaṃ.
    Mūlajātā patiṭṭhitāti maggenāgatasaddhā vuccati. Imamhi ce bhikkhave
samayeti kiṃ sandhāyāha? jhānaanāgāmitaṃ. Tasmiṃ hi samaye brāhmaṇassa paṭhamamaggena
pañca akusalacittāni pahīnāni, paṭhamajjhānena pañca nīvaraṇānīti
parinibbāyeyya. Sace panassa puttadāraṃ anusāsantassa kammante vicārentassa
jhānaṃ nassati, naṭṭhe jhāne gati anibaddhā hoti, anaṭṭhe pana nibaddhāti
imaṃ jhānaanāgāmitaṃ sandhāyevamāha.
                        3. Sāketasuttavaṇṇanā
    [513] Tatiye añjanavaneti añjanavaṇṇapupphānaṃ rukkhānaṃ ropitavane. Yaṃ bhikkhave
saddhindriyaṃ, taṃ saddhābalanti taṃ hi adhimokkhalakkhaṇe indaṭṭhena saddhindriyaṃ,
asaddhindriye 1- akampanena saddhābalaṃ. Itaresaṃ paggahaupaṭṭhānaavikkhepapajānana-
lakkhaṇesu indaṭṭhena indriyabhāvo, kosajjamuṭṭhasaccavikkhepāvijjāsu akampanena
balabhāvo veditabbo. Evameva khoti tassā nadiyā ekasotaṃ viya saddhāvīriyasati-
samādhipaññāvasena etesaṃ ninnānākāraṇaṃ veditabbaṃ, dve sotāni viya
indaṭṭhaakampanaṭṭhehi indriyabalavasena nānākaraṇaṃ veditabbaṃ.
                       4. Pubbakoṭṭhakasuttavaṇṇanā
    [514] Catutthe amatogadhanti amatabbhantaraṃ. Amataparāyananti amatanibbattikaṃ.
Amatapariyosānanti amataniṭṭhaṃ. Sādhu sādhūti therassa byākaraṇaṃ pasaṃsanto
sādhukāraṃ deti.
@Footnote: 1 cha.Ma. assaddhiye

---------------------------------------------------------------------------------------------
page324.
                      5. Paṭhamapubbārāmasuttavaṇṇanā
    [515] Pañcame tadanvayāti taṃ anugacchamānā, anuvattamānāti attho.
Pubbakoṭṭhakaṃ ādiṃ katvā paṭipāṭiyā chasu suttesu phalindriyāneva kathitāni.
                        10. Āpaṇasuttavaṇṇanā
    [520] Dasame ime kho te dhammāti upari saha vipassanāya tayo
maggā. Ye me pubbe sutāva ahesunti ye dhammā mayā pubbe "arahattaphalindriyaṃ
nāma atthī"ti kathentānaṃyeva sutā ahesuṃ. Kāyena ca phusitvāti nāmakāyena
ca phusitvā paṭilabhitvā. Paññāya ca ativijjha passāmīti paccavekkhaṇapaññāya
ca ativijjhitvā passāmi. Yā hissa bhante saddhāti ayaṃ katarasaddhā?
catūhi indriyehi sampayuttā saddhā heṭṭhā kathitāva, ayaṃ pana paccavekkhaṇasaddhā.
Sampayuttasaddhāhi missakā, paccavekkhaṇasaddhā lokiyāva. Sesaṃ sabbaṃ uttānamevāti.
                         Jarāvaggo pañcamo.
                         --------------
                           6. Sūkarakhatavagga
                         1. Sālasuttavaṇṇanā
    [521] Chaṭṭhavaggassa paṭhame sūrenāti sūrabhāvena. Bodhāyāti
bujjhanatthāya.
                         2. Mallikasuttavaṇṇanā
    [522] Dutiye mallikesūti evaṃnāmake janapade. Imasmiṃ sutte
cattārindriyāni missakāni, ariyañāṇaṃ lokuttaraṃ tampi pana catuindriyanissitaṃ
katvā missakanti bhājetuṃ vaṭṭati.

---------------------------------------------------------------------------------------------
page325.
                         3. Sekhasuttavaṇṇanā
    [523] Tatiye na heva kho kāyena phusitvā viharatīti na nāmakāyena
phusitvā paṭilabhitvā viharati, phussituṃ paṭilabhituṃ na sakkoti. Paññāya ca ativijjha
passatīti paccavekkhaṇapaññāya pana "upari arahattaphalindriyaṃ nāma atthī"ti
pajānāti. Asekhabhūmiyaṃ phusitvā viharatīti paṭilabhitvā viharati. Paññāyāti
paccavekkhaṇapaññāya "arahattaphalindriyaṃ nāma atthī"ti pajānāti. Na kuhiñci
kismiñcīti dvepi aññamaññavevacanāneva, kismiñci bhave na uppajjissantīti
attho. Imasmiṃ sutte pañcindriyāni lokuttarāni, cha lokikāni vaṭṭanissitāneva
kathitāni.
                        4-5. Padasuttādivaṇṇanā
    [524-525] Catutthe yāni kānici padāni bodhāya saṃvattantīti yāni
kānici dhammapadāni yekeci dhammakoṭṭhāsā bujjhanatthāya saṃvattanti. Pañcamaṃ
uttānameva.
                      6-7. Patiṭṭhitasuttādivaṇṇanā
    [526-527] Chaṭṭhe cittaṃ rakkhati āsavesu ca sāsavesu ca dhammesūti
tebhūmakadhamme ārabbha āsavuppattiṃ vārento āsavesu ca sāsavesu ca dhammesu
cittaṃ rakkhati nāma. Sattamaṃ uttānameva.
                        8. Sūkarakhatasuttavaṇṇanā
    [528] Aṭṭhame sūkarakhatāyanti sūkarakhataleṇe. Kassapabuddhakāle kira taṃ
leṇaṃ ekasmiṃ buddhantare paṭhaviyā vaḍḍhamānāya antobhūmigataṃ jātaṃ. Athekadivasaṃ
eko sūkaro tassa chadanapariyantasamīpe paṃsuṃ khani. Deve vuṭṭhe paṃsu dhotā,
chadanapariyanto pākaṭo ahosi. Eko vanacarako disvā "pubbe sīlavantehi
paribhuttaṭṭhānena bhavitabbaṃ, paṭijaggissāmi nan"ti samantato paṃsuṃ apanetvā

---------------------------------------------------------------------------------------------
page326.
Leṇaṃ sodhetvā kuṭiparikkhepaṃ katvā dvāravātapānaṃ yojetvā supariniṭṭhitasudhākamma-
cittakammaṃ rajatapaṭṭasadisāya vālikāya santharitaṃ pariveṇaṃ katvā mañcapīṭhaṃ
paññāpetvā bhagavato vasanatthāya adāsi, leṇaṃ gambhīraṃ ahosi otaritvā
āruhitabbaṃ. Taṃ sandhāyetaṃ vuttaṃ. Paramanipaccakāranti bhāvanapuṃsakaṃ,
yathāparamanipaccakārakārī 1- hutvā pavattamāno pavattatīti vuttaṃ hoti. Anuttaraṃ
yogakkhemanti arahattaṃ. Sappatissoti sajeṭṭhako. Sesaṃ sabbattha uttānamevāti.
                         Sūkarakhatavaggo chaṭṭho.
                          -------------
                          7. Bodhipakkhiyavagga
    [531-650] Sattamavagge satta phalāni pubbabhāgāni, tesaṃ heṭṭhā dve
phalāni ādiṃ katvā missakāni. Sesamettha ito parañca sabbaṃ uttānamevāti.
                      Indriyasaṃyuttavaṇṇanā niṭṭhitā.
                           ----------
                      5. Sammappadhānasaṃyuttavaṇṇanā
    [651-704] Sammappadhānasaṃyutte sakalepi pubbhāgavipassanāva kathitāti.
                    Sammappadhānasaṃyuttavaṇṇanā niṭṭhitā.
                         ---------------
                         6. Balasaṃyuttavaṇṇanā
    [705-812] Balasaṃyutte balāni missakāneva kathitāni. Sesaṃ sabbattha
uttānamevāti.
                       Balasaṃyuttavaṇṇanā niṭṭhitā.
                         ---------------
@Footnote: 1 cha.Ma. paramanipaccakārī

---------------------------------------------------------------------------------------------
page327.
                          7. Iddhipādasaṃyutta
                           1. Cāpālavagga
                         1. Apārasuttavaṇṇanā
    [813] Iddhipādasaṃyuttassa paṭhame chandaṃ nissāya pavatto samādhi
chandasamādhi. Padhānabhūtā saṅkhārā padhānasaṅkhāRā. Samannāgatanti tehi dhammehi
upetaṃ. Iddhiyā pādaṃ, iddhibhūtaṃ vā pādanti iddhipādaṃ. Sesesupi eseva nayo.
Ayamettha saṅkhepo, vitthāro pana iddhipādavibhaṅge 1- āgatova. Visuddhimagge 2-
panassa attho dīpito. Tathā maggabojjhaṅgasatipaṭṭhānasaṃyuttesu ceva idha ca
ekaparicchedova.
                       5. Iddhipadesasuttavaṇṇanā
    [817] Pañcame iddhipadesanti tayo ca magge tīṇi ca phalāni.
                         6. Samattasuttavaṇṇanā
    [818] Chaṭṭhe samattaṃ iddhinti arahattaphalameva ādito paṭṭhāya pana
navasupi suttesu vivaṭṭapādakā eva iddhipādā kathitā.
                        10. Cetiyasuttavaṇṇanā
    [822] Dasame nisīdananti cammakkhaṇḍaṃ adhippetaṃ. Udenaṃ cetiyanti
udenayakkhassa cetiyaṭṭhāne katavihāro vuccati. Gotamakādīsupi eseva nayo. Bhāvitāti
vaḍḍhitā. Bahulīkatāti punappunaṃ katā. Yānīkatāti yuttayānaṃ viya katā. Vatthukatāti
@Footnote: 1 abhi.vi. 35/431 ādi/260            2 visuddhi. 2/206 (syā)

---------------------------------------------------------------------------------------------
page328.
Patiṭṭhānaṭṭhena vatthu viya katā. Anuṭṭhitāti adhiṭṭhitā. Paricitāti samantato citā
suvaḍḍhitā. Susamāraddhāti suṭṭhu samāraddhā.
    Iti aniyamena kathetvā puna niyametvā dassento tathāgatassa khotiādimāha.
Ettha ca kappanti āyukappaṃ, tasmiṃ tasmiṃ kāle yaṃ manussānaṃ āyuppamāṇaṃ,
taṃ paripuṇṇaṃ karonto tiṭṭheyya. Kappāvasesaṃ vāti "appaṃ vā bhiyyo"ti
vuttavassasatato atirekaṃ vā. Mahāsīvatthero panāha "buddhānaṃ aṭṭhāne gajjitaṃ nāma
natthi yatheva hi veḷuvagāmake uppannamāraṇantikavedanaṃ dasa māse vikkhambhesi,
evaṃ punappanaṃ taṃ samāpattiṃ samāpajjitvā dasa dasa māsepi vikkhambhento imaṃ
bhaddakappameva tiṭṭheyyā"ti.
    Kasmā pana na ṭhitoti? upādinnakasarīraṃ nāma khaṇḍiccādīhi abhibhuyyati,
Buddhā nāma khaṇḍiccādibhāvaṃ apatvā pañcame āyukoṭṭhāse bahujanassa
piyamanāpakāleyeva parinibbāyanti. Buddhānubuddhesu ca mahāsāvakesu parinibbutesu
ekakena khāṇukena viya ṭhātabbaṃ hoti, daharasāmaṇeraparivārena vā, tato "aho
buddhānaṃ parisā"ti hīḷetabbataṃ āpajjeyya, tasmā na ṭhitoti. Evaṃ vuttepi
so pana na ruccati, "āyukappo"ti idameva aṭṭhakathāyaṃ niyamitaṃ.
    Yathā taṃ mārena pariyuṭṭhitacittoti ettha tanti nipātamattaṃ. Yathā mārena
pariyuṭṭhitacitto ajjhotthaṭacitto aññopi koci puthujjano paṭivijjhituṃ na
sakkuṇeyya evameva nāsakkhi paṭivijjhitunti attho. Māro hi yassa sabbena sabbaṃ
dvādasa vipallāsā appahīnā, tassa cittaṃ pariyuṭṭhāti. Therassa ca cattāro vipallāsā
appahīnā, tenassa māro cittaṃ pariyuṭṭhāsi. So pana cittaṃ pariyuṭṭhānaṃ karonto
kiṃ karotīti? bheravaṃ rūpārammaṇaṃ vā dasseti, saddārammaṇaṃ vā sāveti, tato

---------------------------------------------------------------------------------------------
page329.
Sattā taṃ disvā vā sutvā vā satiṃ vissajjetvā vivaṭṭamukhā honti, tesaṃ mukhena
hatthaṃ pavesetvā hadayaṃ maddati, te visaññīva 1- hutvā tiṭṭhanti. Therassa panesa
mukhena hatthaṃ pavesetuṃ kiṃ sakkhissati, bheravārammaṇaṃ pana dasseti, taṃ disvā
thero nimittobhāsaṃ na paṭivijjhi. Jānantoyeva bhagavā kimatthaṃ yāvatatiyakaṃ
āmantesīti. Purato 2- "tiṭṭhatu bhante bhagavā"ti yācite "tuyhevetaṃ dukkaṭaṃ,
tuyhevetaṃ aparaddhan"ti dosāropanena sokatanukaraṇatthaṃ.
    Māro pāpimāti ettha satte anatthe niyojento māretīti māro.
Pāpimāti tasseva vevacanaṃ, so hi pāpadhammasamannāgatattā "pāpimā"ti vuccati.
Kaṇho antako namuci pamattabandhūtipi tasseva nāmāni. Bhāsitā kho panesāti
ayañhi bhagavato sambodhipattiyā aṭṭhame sattāhe bodhimaṇḍaṃyeva 3- āgantvā
"bhagavā yadatthaṃ tumhehi pāramiyo pūritā, so vo attho anuppatto, paṭividdhaṃ
sabbaññutañāṇaṃ, kiṃ vo lokavicāraṇenā"ti vatvā yathā ajja, evameva
"parinibbātu dāni bhante bhagavā, parinibbātu sugato"ti yāci. Bhagavā cassa "na
tāvāhan"tiādīni vatvā paṭikkhipi. Taṃ sandhāya "bhāsitā kho panesā
bhante"tiādimāha.
    Tattha viyattāti maggavasena byattā. Tatheva vinītā. Tathā visāradā.
Bahussutāti tepiṭakavasena bahu sutametesanti bahussutā. Tadeva dhammaṃ dhāretīti
dhammadhaRā. Athavā pariyattibahussutā ceva paṭivedhabahussutā ca pariyattipaṭivedhadhammānaṃyeva
dhāraṇato dhammadharāti evamettha attho daṭṭhabbo. Dhammānudhammappaṭipannāti
ariyadhammassa anudhammabhūtaṃ vipassanādhammaṃ paṭipannā. Sāmīcippaṭipannāti anucchavika-
paṭipadaṃ paṭipannā. Anudhammacārinoti anudhammacaraṇasīlā. Sakaṃ ācariyakanti attano
@Footnote: 1 cha.Ma. visaññī        2 cha.Ma. parato          3 Ma. bodhimaṇḍeyeva

---------------------------------------------------------------------------------------------
page330.
Ācariyavādaṃ. Sahadhammenāti sahetukena sakāraṇena vacanena. Sappāṭihāriyanti yāva
niyyānikaṃ katvā dhammaṃ desissanti.
    Brahmacariyanti sikkhattayasaṅgahitaṃ sakalasāsanabrahmacariyaṃ. Iddhanti samiddhaṃ
jhānassādavasena. Phītanti vuḍḍhippattaṃ sabbaphāliphullaṃ 1- viya abhiññāsampattivasena.
Vitthāritanti 2- vitthataṃ tasmiṃ tasmiṃ disābhāge patiṭṭhitavasena. Bāhujaññanti bahūhi
ñātaṃ paṭividdhaṃ mahājanābhisamayavasena. Puthubhūtanti sabbākārena puthulabhāvappattaṃ.
Kathaṃ? yāva devamanussehi suppakāsitaṃ, yattakā viññujātikā devā ceva manussā
Ca atthi, sabbehi suṭṭhu pakāsitanti attho.
    Appossukkoti nirālayo. Tvaṃ hi pāpima aṭṭhamasattāhato paṭṭhāya
"parinibbātu dāni bhante bhagavā, parinibbātu sugato"ti viravanto āhiṇḍittha,
ajja dāni paṭṭhāya vigatussāho hohi, mā mayhaṃ parinibbānatthaṃ vāyāmaṃ
karohīti vadati.
    Sato sampajāno āyusaṅkhāraṃ ossajjīti satiṃ supatiṭṭhitaṃ katvā ñāṇena
paricchinditvā āyusaṅkhāraṃ vissajji pajahi. Tattha na bhagavā hatthena leḍḍuṃ
viya āyusaṅkhāraṃ ussajji, temāsamattameva pana phalasamāpattiṃ samāpajjitvā tato
paraṃ na samāpajjissāmīti cittaṃ uppādesi. Taṃ sandhāya vuttaṃ "ossajjī"ti.
Ussajjītipi pāṭho. Mahābhūmicāloti mahanto paṭhavikamPo. 3- Tadā kira
dasasahassilokadhātu akampittha. Bhiṃsanakoti bhayajanako. Devadundubhiyo ca phaliṃsūti devabheriyo
phaliṃsu, devo sukkhagajjitaṃ 4- gajji, akālavijjulatā nicchariṃsu, khaṇikavassaṃ vassīti
vuttaṃ hoti.
@Footnote: 1 cha.Ma. sabbapāliphullaṃ      2 cha. vitthārikanti
@3 Ma. bhūmicālo           4 Sī. sugajjitaṃ

---------------------------------------------------------------------------------------------
page331.
    Udānaṃ udānesīti kasmā udānesi? koci nāma vadeyya "bhagavā
pacchato pacchato anubandhitvā, `parinibbāyatha bhante parinibbāyatha bhante'ti
upadduto bhayena āyusaṅkhāraṃ vissajjesī"ti. Tassokāso mā hotūti. Bhītassa hi
udānaṃ nāma natthīti pītivegavisaṭṭhaṃ udānesi.
    Tattha sabbesaṃ soṇasiṅgālādīnampi paccakkhabhāvato tulitaṃ paricchinnanti
tulaṃ. Kintaṃ? kāmāvacarakammaṃ. Na tulaṃ, na vā assa tulaṃ sadisamaññaṃ 1- lokiyakammaṃ
atthīti atulaṃ. Kintaṃ? mahaggatakammaṃ. Athavā kāmāvacaraṃ rūpāvacaraṃ ca tulaṃ,
arūpāvacaraṃ atulaṃ. Appavipākaṃ tulaṃ, bahuvipākaṃ atulaṃ. Sambhavanti sambhavahetubhūtaṃ, 2-
piṇḍakārakaṃ rāsikārakanti attho. Bhavasaṅkhāranti punabbhavassa saṅkhāraṃ. Avassajīti
vissajjesi. Munīti buddhamuni. Ajjhattaratoti niyakajjhattarato. Samāhitoti
upacārappanāsamādhivasena samāhito. Abhindi kavacamivāti kavacaṃ viya abhindi.
Attasambhavanti attani jātaṃ kilesaṃ. Idaṃ vuttaṃ hoti:- savipākaṭṭhena sambhavaṃ
bhavābhisaṅkharaṇaṭṭhena 3- bhavasaṅkhāranti ca laddhanāmaṃ tulātulasaṅkhātaṃ lokiyakammañca
ossaji, saṅgāmasīse mahāyodho kavacaṃ viya attasambhavaṃ kilesañca ajjhattarato
samāhito hutvā abhindīti.
    Athavā tulanti tulento tīrento. Atulañca sambhavanti nibbānañceva
bhavañca. Bhavasaṅkhāranti bhavagāmikammaṃ. Avassaji munīti "pañcakkhandhā aniccā,
pañcannaṃ  khandhānaṃ nirodho nibbānaṃ niccan"tiādinā nayena tulayanto
buddhamuni bhave ādīnavaṃ nibbāne cānisaṃsaṃ disvā taṃ khandhānaṃ mūlabhūtaṃ bhavasaṅkhāraṃ
"kammakkhayāya saṃvattatī"ti evaṃ vuttena kammakkhayakarena ariyamaggena avassaji.
Kathaṃ? ajjhattarato samāhito abhindi kavacamivattasambhavaṃ. So hi vipassanāvasena
@Footnote: 1 cha.Ma. na vā tulaṃ sadisamassa aññaṃ          2 Sī.,ka. tesaṃ bhavahetubhūtaṃ
@3 Ma. bhavakaraṇaṭṭhena. cha. bhavabhisaṅkhaṇaṭṭhena

---------------------------------------------------------------------------------------------
page332.
Ajjhattarato, samathavasena samāhitoti evaṃ pubbabhāgato paṭṭhāya samathavipassanābalena
kavacamiva attabhāvaṃ pariyonaddhitvā  1- ṭhitaṃ, attani sambhavattā attasambhavanti
laddhanāmaṃ sabbakilesajātaṃ abhindi. Kilesābhāvena ca kammaṃ appaṭisandhikattā
avasiṭṭhaṃ 2- nāma hotīti evaṃ kilesappahānena kammaṃ jahi. Pahīnakilesassa ca 3-
bhayaṃ nāma natthi. Tasmā abhītova āyusaṅkhāraṃ ussajji. Abhītabhāvaṃ ñāpanatthaṃ ca
udānaṃ udānesīti veditabbo.
                         Cāpālavaggo paṭhamo.
                          ------------
                         2. Pāsādakampanavagga
                       1-2. Pubbasuttādivaṇṇanā
    [823-324] Dutiyavaggassa paṭhame na ca atilīnotiādīni parato āvī
bhavissanti. Imasmiṃ sutte chaabhiññāpādakā iddhipādā kathitā, tathā dutiye ca.
                     3. Chandasamādhisuttavaṇṇanā
    [825] Tatiye chandanti kattukamyatāchandaṃ. Nissāyāti nissayaṃ katvā,
adhipatiṃ katvāti attho. Padhānasaṅkhārāti padhānabhūtā saṅkhārā,
catukiccasādhakasammappadhānavīriyassetaṃ adhivacanaṃ. Iti ayaṃ ca chandotiādisu chando
chandasamādhinā ceva padhānasaṅkhārehi ca, chandasamādhi chandena ceva padhānasaṅkhārehi ca,
padhānasaṅkhārāpi chandena ceva samādhinā ca 4- samannāgatā. Tasmā sabbe
@Footnote: 1 cha.Ma. pariyonandhitvā                   2 cha.Ma. avassaṭṭhaṃ
@3 cha.Ma. casaddo na dissati            4 cha.Ma. chandasamādhinā ca

---------------------------------------------------------------------------------------------
page333.
Cete 1- dhamme ekato katvā ayaṃ vuccati bhikkhave chandasamādhipadhānasaṅkhārasamannāgato
iddhipādoti vuttaṃ.
    Iddhipādavibhaṅge 2- pana "yo tathābhūtassa vedanākkhandho"tiādinā nayena
imehi dhammehi samannāgato sesaarūpino dhammā iddhipādāti vuttā.
    Apica ime hi 3- tayo dhammā iddhīpi honti iddhipādāpi. Kathaṃ?  chandaṃ
Hi bhāvayato chando iddhi nāma hoti, samādhipadhānasaṅkhārā chandiddhipādo
nāma. Samādhiṃ bhāventassa samādhi iddhi nāma hoti, chandappadhānasaṅkhārā
samādhindriyā 4- pādo nāma. Padhānasaṅkhāre bhāventassa padhānasaṅkhārā iddhi
nāma hoti, chandasamādhi padhānasaṅkhāriddhiyā pādo nāma. Sampayuttadhammesu hi
ekasmiṃ ijjhamāne sesāpi ijjhantiyeva.
    Apica tesaṃ tesaṃ dhammānaṃ pubbabhāgavasenāpi etesaṃ iddhipādatā
veditabbā. Paṭhamajjhānaṃ hi iddhi nāma, paṭhamajjhānassa pubbabhāgaparikammasampayuttā
chandādayo iddhipādo nāma. Etenupāyena yāva nevasaññānāsaññāyatanā,
iddhividhaṃ ādiṃ katvā yāva dibbacakkhuabhiññā, 5- sotāpattimaggaṃ ādiṃ katvā yāva
arahattamaggā nayo netabbo. Seliddhipādesupi eseva nayo.
    Keci pana "anibbatto 6- chando iddhipādo"ti vadanti. Idha tesaṃ
vādamaddanatthāya abhidhamme uttaracūḷavāro nāma āgato;-
            "cattāro iddhipādā chandiddhipādo vīriyiddhipādo
          cittiddhipādo vīmaṃsiddhipādo. Tattha katamo chandiddhipādo, idha
          bhikkhu yasmiṃ samaye lokuttaraṃ jhānaṃ bhāveti niyyānikaṃ apacayagāmiṃ
@Footnote: 1 cha.Ma. te           2 abhi.vi. 35/434/261     3 cha.Ma. imepi
@4 cha.Ma. samādhiddhiyā     5 ka. dibbacakkhuñāṇā        6 Sī.,ka. anipphanno

---------------------------------------------------------------------------------------------
page334.
             Diṭṭhigatānaṃ pahānāya paṭhamāya bhūmiyā pattiyā vivicceva kāmehi
             .pe. Paṭhamajjhānaṃ upasampajja viharati dukkhāpaṭipadaṃ dandhābhiññaṃ,
             yo tasmiṃ samaye chando chandikatā kattukamyatā kusalo
             dhammacchando, ayaṃ vuccati chandiddhipādo. Avasesā dhammā
             dhammā chandiddhipādasampayuttā"ti. 1-
Ime pana lokuttaravaseneva āgatā.
    Tattha raṭṭhapālatthero chandaṃ dhuraṃ katvā 2- lokuttaraṃ dhammaṃ nibbattesi.
Soṇatthero vīriyaṃ dhuraṃ katvā, sambhutatthero cittaṃ dhuraṃ katvā, āyasmā
mogharājā vīmaṃsaṃ dhuraṃ katvāti. Tattha yathā catūsu amaccaputtesu ṭhānantaraṃ
paṭṭhapetvā rājānaṃ upanissāya viharantesu eko upaṭṭhāne chandajāto
rañño ajjhāsayaṃ ca ruciñca ñatvā divā ca ratto ca upaṭṭhahanto
rājānaṃ ārādhetvā ṭhānantaraṃ pāpuṇi, evaṃ chandadhurena lokuttaradhammanibbattako
veditabbo.
    Eko pana "divase divase upaṭṭhātuṃ na sakkomi, uppanne kicce
parakkamena ārādhessāmī"ti kupite paccante raññā pahito parakkamena
sattumaddanaṃ katvā pāpuṇi, yathā so, evaṃ vīriyadhurena lokuttaradhammanibbattako
veditabbo. Eko "divase divase upaṭṭhānampi urena sattisarasampaṭicchanampi 3-
bhāroyeva, mantabalena ārādhessāmī"ti khattavijjāya 4- katapariccayattā
mantasaṃvidhānena rājānaṃ ārādhetvā pāpuṇi, yathā so, evaṃ cittadhurena
lokuttaradhammanibbattako veditabbo.
@Footnote: 1 abhi.vi. 35/457-7/269                     2 ka. katvāti
@3 ka....sampaṭicchannampi                      4 Ma. khattivijjāya

---------------------------------------------------------------------------------------------
page335.
    Aparo "kiṃ imehi upaṭṭhānādīhi, rājāno nāma jātisampannassa
ṭhānantaraṃ denti, tādisassa dento mayhaṃ dassatī"ti jātisampattimeva nissāya
ṭhānantaraṃ pāpuṇi, yathā so, evaṃ suparisuddhaṃ vīmaṃsaṃ nissāya vīmaṃsadhurena
lokuttaradhammanibbattako veditabboti. Imasmiṃ sutte vivaṭṭapādakaiddhi kathitā.
                       4. Moggallānasuttavaṇṇanā
    [826] Catutthe uddhatāti uddhaccapakatikā vipphandamānacittā. Uddhaccena
hi ekārammaṇe cittaṃ vipphandati dhajayaṭṭhiyaṃ vātena pahatā viya. 1- Unnaḷāti
uggatanaḷā, uṭṭhitatucchamānāti vuttaṃ hoti. Capalāti pattacīvaramaṇḍanādicāpallena
yuttā. Mukharāti mukhakharā, kharavacanāti vuttaṃ hoti. Vikiṇṇavācāti asaññatavacanā
divasampi niratthakavacanappalāpino. Muṭṭhassatinoti naṭṭhassatino.
Asampajānāti paññārahitā. Asamāhitāti upacārappanāsamādhivirahitā. Vibbhantacittāti
2- ubbhantacittā samādhivirahena laddhokāsena uddhaccena. Pākatindriyāti
asaṃvutindriyā. Iddhābhisaṅkhāranti āpokasiṇaṃ samāpajjitvā vuṭṭhāya pāsādena
patiṭṭhitaṃ paṭhavibhāgaṃ "udakan"ti adhiṭṭhāya udakapiṭṭhe ṭhitaṃ pāsādaṃ vehāsaṃ
abbhuggantvā aṅguṭṭhakena pahari. Gambhīranemoti gambhīraāvāṭo, gambhīrabhūmibhāgaṃ
anupatiṭṭhoti attho. Sunikhātoti suṭṭhu nikhāto, koṭṭetvā suṭṭhu ṭhapitoti 3-
idha abhiññāpādakiddhi 4- kathitā.
                     5. Uṇṇābhabrāhmaṇasuttavaṇṇanā
    [827] Pañcame chandappahānatthanti taṇhāchandassa pahānatthaṃ. Idhāpi
vivaṭṭapādakiddhi 5- kathitā.
@Footnote: 1 cha.Ma. pahatadhajo viya     2 cha.Ma. bhantacittāti      3 cha.Ma. ṭhapito
@4 ka. abhiññapādakīḷi       5 ka. vivaṭapādakīḷi

---------------------------------------------------------------------------------------------
page336.
                      9. Iddhādidesanāsuttavaṇṇanā
    [831] Navame yo 1- bhikkhave maggoti abhiññāpādakaṃ catutthajjhānaṃ adhippetaṃ.
                        10. Vibhaṅgasuttavaṇṇanā
    [832] Dasame kosajjasahagatoti idha bhikkhu chandaṃ uppādetvā kammaṭṭhānaṃ
manasikaronto nisīdati, athassa citte līnākāro okkamati, so "līnākāro me
okkanto"ti ñatvā apāyabhayena cittaṃ tajjetvā puna chandaṃ uppādetvā
kammaṭṭhānaṃ manasi karoti. Athassa puna līnākāro okkamati, so puna apāyabhayena
cittaṃ tajjetvā 2- chandaṃ uppādetvā kammaṭṭhānaṃ manasi karotīti evamassa
kosajjena vokiṇṇattā chando kosajjasahagato nāma hoti. Kosajjasampayuttoti
tasseva vevacanaṃ.
    Uddhaccasahagatoti idha bhikkhu chandaṃ uppādetvā kammaṭṭhānaṃ manasikaronto
nisīdati, athassa cittaṃ uddhacce patati, so buddhadhammasaṃghaguṇe āvajjetvā cittaṃ
hāsetvā tosetvā kammaniyaṃ katvā puna chandaṃ uppādetvā kammaṭṭhānaṃ manasi
karoti. Athassa puna cittaṃ uddhacce patati, so puna buddhadhammasaṃghaguṇe
āvajjetvā cittaṃ hāsetvā tosetvā kammaniyaṃ katvā chandaṃ uppādetvā
kammaṭṭhānaṃ manasi karotīti evamassa uddhaccena  vokiṇṇattā chando
uddhaccasahagato nāma hoti.
    Thinamiddhasahagatoti idha bhikkhu chandaṃ uppādetvā kammaṭṭhānaṃ manasikaronto
nisīdati, athassa thinamiddhaṃ 3- uppajjati, so "uppannaṃ me thinamiddhan"ti ñatvā
udakena mukhaṃ puñchitvā kaṇṇe ākaḍḍhitvā paguṇaṃ dhammaṃ sajjhāyitvā divā
gahitaṃ vā ālokasaññaṃ manasikaritvā thinamiddhaṃ vinodetvā puna chandaṃ uppādetvā
@Footnote: 1 cha.Ma. yo so    2 cha.Ma. tajjetvā, āvajjetvā    3 ka. niddā

---------------------------------------------------------------------------------------------
page337.
Kammaṭṭhānaṃ manasi karoti. Athassa puna thinamiddhaṃ uppajjati, so vuttanayeneva
puna thinamiddhaṃ vinodetvā chandaṃ uppādetvā kammaṭṭhānaṃ manasi karotīti evamassa
thinamiddhena vokiṇṇattā chando thinamiddhasahagato nāma hoti.
    Anuvikkhittoti idha bhikkhu chandaṃ uppādetvā kammaṭṭhānaṃ manasikaronto
nisīdati, athassa kāmaguṇārammaṇe cittaṃ vikkhipati, so "bahiddhā vikkhittaṃ me
cittan"ti ñatvā anamatagga 1- devadūta 2- velāma 3- anāgatabhayasuttādīni 4-
suttāni 5- āvajjento suttadaṇḍena cittaṃ tajjetvā kammaniyaṃ katvā puna chandaṃ
uppādetvā kammaṭṭhānaṃ manasi karoti. Athassa puna cittaṃ vikkhipati, so puna
suttadaṇḍena cittaṃ kammaniyaṃ katvā chandaṃ uppādetvā kammaṭṭhānaṃ manasi
karotīti evamassa kāmavitakkavokiṇṇattā chando bahiddhā pañcakāmaguṇe ārabbha
anuvikkhitto anuvisaṭo hoti.
    Yathā pure tathā pacchāti kammaṭṭhānavasenapi desanāvasenapi purimapacchimatā
veditabbā. Kathaṃ? kammaṭṭhāne tāva kammaṭṭhānassa abhiniveso pure nāma,
arahattaṃ pacchā nāma. Tattha yo bhikkhu mūlakammaṭṭhāne abhinivisitvā atilīnādīsu
catūsu ṭhānesu cittassa okkamanaṃ paṭisedhetvā duṭṭhagoṇe yojitvā sārento
viya caturassaghaṭikaṃ otārento viya catunnaṃ ṭhānānaṃ ekaṭṭhānepi asajjanto
saṅkhāre sammasitvā arahattaṃ pāpuṇāti, ayampi yathā pure tathā pacchā viharati
nāma. Ayaṃ kammaṭṭhānavasena purimapacchimatā. Desanāvasena pana kesā pure nāma,
matthaluṅgaṃ pacchā nāma. Tattha yo bhikkhu kesesu abhinivisitvā vaṇṇasaṇṭhānādivasena
@Footnote: 1 saṃ.ni. 16/124/172  2 Ma. u. 14/261/230  3 pāḷi. celasutta, cha.Ma. celopaMa...,
@saṃ.mahā. 19/1104/383, aṅ. navaka. 23/224(20)/405-6 ādi (syā)
@4 aṅ. pañcaka. 22/77/115 (syā)  5 cha.Ma. ayaṃ pāṭho na dissati

---------------------------------------------------------------------------------------------
page338.
Kesādayo pariggaṇhanto catūsu ṭhānesu asajjanto yāva matthaluṅgā bhāvanaṃ
pāpeti, ayampi yathā pure tathā pacchā viharati nāma. Evaṃ desanāvasena
purimapacchimatā veditabbā. Yathā pacchā tathā pureti idaṃ purimanayassa 1-
vevacanaṃ.
    Yathā adho tathā uddhanti idaṃ sarīravasena veditabbaṃ. Tenevāha "uddhaṃ
pādatalā adho kesamatthakā"ti. Tattha yo bhikkhu pādatalato paṭṭhāya yāva kesamattakā
dvattiṃsākāravasena vā pādaṅgulīnaṃ aggapabbaṭṭhito yāva sīsakaṭāhato, 2-
sīsakaṭāhato yāva pādaṅgulīnaṃ aggapabbaṭṭhīni, tāva aṭṭhivasena vā bhāvanaṃ pāpeti
catūsu ṭhānesu ekaṭṭhānepi asajjanto. Ayaṃ yathā uddhaṃ tathā adho, yathā adho
tathā uddhaṃ viharati nāma.
    Yehi ākārehīti yehi koṭṭhāsehi. Yehi liṅgehīti yehi saṇṭhānehi.
Yehi nimittehīti yehi upaṭṭhānehi. Ālokasaññā suggahitā hotīti yo bhikkhu
aṅgaṇe nisīditvā ālokasaññaṃ manasi karoti, kālena nimīleti, kālena ummīleti,
athassa yadā nimīlentassāpi ummīletvā olokentassa viya ekasadisameva
upaṭṭhāti, tadā ālokasaññā jātā nāma hoti. "divāsaññā"tipi tasseva nāmaṃ.
Sā ca pana rattiṃ uppajjamānā suggahitā nāma hoti. Svādhiṭṭhitātipi tasseva
vevacanaṃ, suṭṭhu adhiṭṭhitā suṭṭhu ṭhapitā svādhiṭṭhitā nāma vuccati, sā atthato
suggahitāyeva yo ālokena thinamiddhaṃ vinodetvā chandaṃ uppādetvā kammaṭṭhānaṃ
manasi karoti, tassa divāpi ālokasaññā suggahitāyeva svādhiṭṭhitā nāma. Ratti
vā hotu divā vā, yena ālokena thinamiddhaṃ vinodetvā kammaṭṭhānaṃ manasi
karoti, tasmiṃ thinamiddhavinodane āloke uppannā saññā suggahitā nāma.
@Footnote: 1 cha.Ma. purimasseva                2 cha.Ma. sīsakaṭāhaṃ

---------------------------------------------------------------------------------------------
page339.
Vīriyādīsupi eseva nayo. Imasmiṃ sutte channaṃ abhiññānaṃ pādakiddhi
kathitāti. 1-
                       Pāsādakampanavaggo dutiyo.
                         --------------
                           3. Ayoguḷavagga
                        2. Ayoguḷasuttavaṇṇanā
    [834] Tatiyavaggassa dutiye iminā cātumahābhūtikenāti iminā catumahābhūtamayena
evaṃ bhārikena garukena samānenāpi. Omātīti pahoti 2- sakkoti, idaṃ
tepiṭake buddhavacane asambhinnapadaṃ. Kāyampi citte samādahatīti 3- kāyaṃ gahetvā
citte āropeti, cittasannissitaṃ karoti, cittagatiyā peseti. Cittaṃ nāma
mahaggatacittaṃ, cittagatigamanaṃ lahukaṃ hoti. Cittampi kāye samādahatīti 3- cittaṃ
gahetvā kāye āropeti, kāyasannissitaṃ karoti, kāyagatiyā peseti, kāyo nāma
karajakāyo, kāyagatigamanaṃ 4- dandhaṃ hoti. Sukhasaññañca lahusaññañcāti abhiññā
cittasahajātasaññā. Sā hi santasukhasamannāgatattā sukhasaññā nāma hoti.
Kilesadandhāyitattassa ca abhāvā lahusaññā nāma.
    Ayoguḷo divasaṃ santatto 5- lahutaro ceva hotīti so hi dvīhi tīhi janehi
ukkhipitvā kammāruddhane ukkhittopi 6- divasaṃ pacamāno vivarānupaviṭṭhena 7-
tejena ceva vāyena ca vāyosahagato ca usmāsahagato ca tejosahagato ca hutvā
evaṃ lahuko hoti, yathā naṃ kammāro mahāsaṇḍāsena gahetvā ekato
samparivatteti 8- ukkhipati bahi nīharati. Evaṃ pana mudu ca hoti kammaniyo ca, yathā naṃ
@Footnote: 1 cha.Ma. kathitā      2 ka. abhijānātīti ussahati pahoti     3 cha.Ma. samodahatīti
@4 Ma. karajakāyagatigamanaṃ     5 Sī. divasasantatto           6 cha.Ma. pakkhittopi
@7 ka. cirānuppacittena     8 cha.Ma. ekato parivatteti

---------------------------------------------------------------------------------------------
page340.
So khaṇḍaṃ khaṇḍaṃ vicchindati, kūṭena hananto dīghacaturassādibhedaṃ karoti. Imasmiṃ
sutte vikubbaniddhi kathitā.
                       3-10. Bhikkhusuttādivaṇṇanā
    [835-842] Tatiye vivaṭṭapādakiddhi kathitā, tathā catutthe. Apica dve
phalāni ādiṃ katvā heṭṭhā missakiddhipādā kathitā, sattasu phalesu pubbabhāgā.
Sattamādīni cattāri heṭṭhā kathitanayāneva.
                    11-12. Moggallānasuttādivaṇṇanā
    [843-844] Ekādasamadvāsamesu cha abhiññā kathitā. Sesaṃ sabbattha
uttānatthamevāti.
                     Iddhipādasaṃyuttavaṇṇanā niṭṭhitā.
                       ------------------

---------------------------------------------------------------------------------------------
page341.
                          8. Anuruddhasaṃyutta
                           1. Rahogatavagga
                     1-2. Paṭhamarahogatasuttādivaṇṇanā
    [899-900] Anuruddhasaṃyuttassa paṭhame āraddhāti paripuṇṇā. Saṅkhepato
panettha chattiṃsāya ṭhānesu arahattaṃ pāpetvā vipassanā kathitā, dutiye dvādasasu
ṭhānesu arahattaṃ pāpetvā vipassanā kathitā.
                         3. Sutanusuttavaṇṇanā
    [901] Tatiye mahābhiññattanti 1- chaabhiññābhāvaṃ. Hīnaṃ dhammantiādīsu
imāya pāḷiyā attho veditabbo:-
            "katame dhammā hīnā, dvādasa akusalacittuppādā, ime
          dhammā hīnā. Katame dhammā majjhimā, tīsu bhūmīsu kusalaṃ, tīsu bhūmīsu
          vipāko, tīsu bhūmīsu kiriyābyākataṃ sabbañca rūpaṃ, ime dhammā
          majjhimā. Katame dhammā paṇītā, cattāro maggā apariyāpannā,
          cattāri ca sāmaññaphalāni nibbānañca, ime dhammā paṇītā"ti. 2-
                     4-7. Paṭhamakaṇḍakīsuttādivaṇṇanā
    [902-905] Catutthe kaṇḍakīvaneti mahākaramandavane. Chaṭṭhe sahassaṃ
lokanti iminā therassa satatavihāro dassito. Thero hi pātova mukhaṃ dhovitvā
atītānāgate kappasahassaṃ anussarati. Paccuppanne pana dasacakkavāḷasahassaṃ
ekāvajjanassa āpāthaṃ āgacchati. Sattamaṃ uttānameva.
@Footnote: 1 cha.Ma. mahābhiññatanti            2 abhi.saṅ. 34/1423-25/314

---------------------------------------------------------------------------------------------
page342.
                       8. Salaḷāgārasuttavaṇṇanā
    [906] Aṭṭhame salaḷāgāreti salaḷarukkhamayāya paṇṇasālāya salaḷarukkhassa
vā dvāre ṭhitattā evaṃnāmake agāre. Imasmiṃ sutte vipassanāya saddhiṃ
vipassakapuggalo kathito.
                       9. Ambapālivanasuttavaṇṇanā
    [907] Navame āsabhiṃ vācanti attano arahattabhāvadīpakaṃ uttamavācaṃ.
Sesaṃ sabbattha uttānatthamevāti.
                         Rahogatavaggo paṭhamo.
                           ----------
                         2. Dutiyavaggavaṇṇanā
    [909-922] Dutiyavagge ṭhānañca ṭhānatotiādīhi thero dasabalañāṇaṃ
paṭijānāti. Kiṃ panetaṃ sāvakānaṃ hotīti? ekadesena hoti, sabbaññubuddhānaṃ
panetaṃ nippadesaṃ sabbākāraparipūranti.
                      Anuruddhasaṃyuttavaṇṇanā niṭṭhitā.
                          -------------
                         9. Jhānasaṃyuttavaṇṇanā
    [923] Jhānasaṃyuttaṃ uttānatthameva.
                       Jhānasaṃyuttavaṇṇanā niṭṭhitā.
                         --------------

---------------------------------------------------------------------------------------------
page343.
                         10. Ānāpānasaṃyutta
                          1. Ekadhammavagga
                        1. Ekadhammasuttavaṇṇanā
    [977] Ānāpānasaṃyuttassa paṭhame ekadhammoti eko dhammo. Sesamettha
yaṃ vattabbaṃ siyā, taṃ sabbaṃ sabbākārena visuddhimagge 1-
ānāpānassatikammaṭṭhānaniddese vuttameva.
                         6. Ariṭṭhasuttavaṇṇanā
    [982] Chaṭṭhe bhāvetha noti bhāvetha nu. Kāmacchandoti pañcakāmaguṇikarāgo.
Ajjhattabahiddhā ca 2- me dhammesūti ajjhattikabāhiresu dvādasasu āyatanadhammesu.
Paṭighasaññā suppaṭivinītāti paṭighasampayuttā saññā suṭṭhu paṭivinītā, samucchinnāti
attho. Iminā attano anāgāmimaggaṃ katheti. Idāni arahattamaggassa vipassanaṃ
dassento so satova assasissāmītiādimāha.
                       7. Mahākappinasuttavaṇṇanā
    [983] Sattame iñjitattaṃ vā phanditattaṃ vāti ubhayenapi calanameva kathitaṃ.
                        8. Padīpopamasuttavaṇṇanā
    [984] Aṭṭhame neva kāyopi kilamati na cakkhūnīti aññesu hi kammaṭṭhānesu
kammaṃ karontassa kāyopi kilamati, cakkhūnipi vihaññanti. Dhātukammaṭṭhānasmiṃ
hi kammaṃ karontassa kāyo kilamati, yante pakkhipitvā pīḷanākārappatto viya
@Footnote: 1 visuddhi. 2/52 (syā)         2 cha.Ma. ajjhattaṃ bahiddhā ca

---------------------------------------------------------------------------------------------
page344.
Hoti. Kasiṇakammaṭṭhāne kammaṃ karontassa cakkhūni phandanti kilamanti, nikkhamitvā
pattanākārappattāni viya honti. Imasmiṃ pana kammaṭṭhāne kammaṃ karontassa
neva kāyo kilamati, na akkhīni vihaññanti. Tasmā evamāha.
    Sabbaso rūpasaññānantiādi kasmā vuttaṃ, kiṃ ānāpāne kasiṇugghāṭanaṃ
labbhatīti? tipiṭakacūḷābhayatthero panāha "yasmā ānāpānanimittaṃ tārakarūpamuttā-
valikādisadisaṃ 1- hutvā paññāyati, tasmā tattha kasiṇugghāṭanaṃ labbhatī"ti.
Tipiṭakacūḷanāgatthero "na labbhatevā"ti āha. Alabbhante ayaṃ ariyiddhiādiko pabhedo
kasmā gahitoti? ānisaṃsadassanatthaṃ. Ariyaṃ vā hi iddhiṃ cattāri vā rūpāvacarajjhānāni
catasso vā arūpasamāpattiyo nirodhasamāpattiṃ vā patthayamānena bhikkhunā
ayaṃ ānāpānassatisamādhi sādhukaṃ manasikātabbo. Yathā hi nagare laddhe yaṃ catūsu
disāsu uṭṭhānakabhaṇḍaṃ, taṃ catūhi dvārehi nagarameva pavisatīti janapado laddho
ca hoti. Nagarasseva heso ānisaṃso. Evaṃ ānāpānassatisamādhibhāvanāānisaṃso
esa ariyiddhiādiko pabhedo, sabbākārena bhāvite ānāpānassatisamādhimhi
sabbametaṃ yogino nipphajjatīti ānisaṃsadassanatthaṃ vuttaṃ. Sukhañceti ettha soti
kasmā na vuttaṃ? yasmā bhikkhūti imasmiṃ vārenāgataṃ.
                        9. Vesālīsuttavaṇṇanā
    [985] Navame vesāliyanti evaṃnāmake itthiliṅgavasena pavattavohāre nagare. Taṃ
hi nagaraṃ tikkhattuṃ pākāraparikkhepavaḍḍhanena visālībhūtattā vesālīti vuccati. Idampi
ca nagaraṃ sabbaññutaṃ patteyevasammāsambuddhe sabbākāravepullataṃ pattanti veditabbaṃ.
Evaṃ gocaragāmaṃ dassetvā nivāsaṭṭhānamāha mahāvane kūṭāgārasālāyanti. Tattha
mahāvanaṃ nāma sayaṃ jātaṃ aropimaṃ saparicchedaṃ mahantaṃ vanaṃ. Kapilavatthusāmantā pana mahāvanaṃ
@Footnote: 1 Sī....muttāgulikādisadisaṃ

---------------------------------------------------------------------------------------------
page345.
Himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ. Idaṃ
tādisaṃ na hoti, saparicchedaṃ mahantaṃ vananti mahāvanaṃ. Kūṭāgārasālā pana mahāvanaṃ
nissāya kate ārāme kūṭāgāraṃ anto katvā haṃsavaṭṭakacchannena katā
sabbākārasampannā buddhassa bhagavato gandhakuṭīti veditabbā.
    Anekapariyāyena asubhakathaṃ kathetīti anekehi kāraṇehi asubhākārasandassanappavattaṃ
kāyavicchandanīyakathaṃ 1- katheti. Seyyathidaṃ? atthi imasmiṃ kāye kesā lomā
nakhā dantā .pe. Muttanti. Kiṃ vuttaṃ hoti:- bhikkhave imasmiṃ byāmamatte
kaḷevare sabbākārenapi vicinanto na koci kiñci muttaṃ vā maṇiṃ vā veḷuriyaṃ
vā agaruṃ vā candanaṃ vā kuṅkumaṃ vā kappuraṃ vā vāsacuṇṇādiṃ vā aṇumattampi
sucibhāvaṃ passati, athakho paramaduggandhaṃ jegucchaassirikadassanaṃ kesalomādinānappakāraṃ
asucimeva passati, tasmā na ettha chando vā rāgo vā karaṇīyo. Yepi
uttamaṅge sirasmiṃ jātā kesā nāma. Tepi asubhā ceva asucino ca paṭikūlā
ca. So ca nesaṃ asubhāsucipaṭikūlabhāvo vaṇṇatopi saṇṭhānatopi gandhatopi āsayatopi
okāsatopīti pañcahākārehi veditabbo. Evaṃ lomādīnampīti ayamettha saṅkhepo,
vitthāro pana visuddhimagge 2- vuttanayeneva veditabbo. Iti bhagavā ekamekasmiṃ
koṭṭhāse pañcapañcappabhedena anekapariyāyena asubhakathaṃ katheti.
    Asubhāya vaṇṇaṃ bhāsatīti uddhumātakādivasena asubhamātikaṃ nikkhipitvā
padabhājanīyena taṃ vibhajanto vaṇṇento asubhāya vaṇṇaṃ bhāsati. Asubhabhāvanāya
vaṇṇaṃ bhāsatīti yā ayaṃ kesādīsu vā uddhumātakādīsu vā ajjhattabahiddhā
vatthūsu asubhākāraṃ gahetvā pavattassa cittassa bhāvanā vaḍḍhanā phātikammaṃ,
tassā asubhabhāvanāya ānisaṃsaṃ dassento vaṇṇaṃ bhāsati, guṇaṃ parikitteti.
@Footnote: 1 Ma. kāyavicchindaniyakathaṃ           2 visuddhi. 2/165 (syā)

---------------------------------------------------------------------------------------------
page346.
Seyyathidaṃ? "asubhabhāvanābhiyutto bhikkhave bhikkhu kesādīsu vā vatthūsu
uddhumātakādīsu vā pañcaṅgavippahīnaṃ pañcaṅgasamannāgataṃ tividhakalyāṇaṃ
dasalakkhaṇasampannaṃ paṭhamajjhānaṃ paṭilabhati. So taṃ paṭhamajjhānasaṅkhātaṃ cittamañjusaṃ
nissāya vipassanaṃ vaḍḍhetvā uttamatthaṃ arahattaṃ pāpuṇātī"ti.
    Icchāmahaṃ bhikkhave aḍḍhamāsaṃ paṭisallīyitunti ahaṃ bhikkhave ekaṃ aḍḍhamāsaṃ
paṭisallīyituṃ nilīyituṃ ekakova hutvā viharituṃ icchāmīti attho. Nāmhi kenaci
upasaṅkamitabbo aññatra ekena piṇḍapātanīhārakenāti yo attanā payuttavācaṃ
akatvā mamatthāya saddhesu kulesu paṭiyattapiṇḍapātaṃ nīharitvā mayhaṃ upanāmeti,
taṃ piṇḍapātanīhārakaṃ ekaṃ bhikkhuṃ ṭhapetvā nāmhi aññena kenaci bhikkhunā
vā gahaṭṭhena vā upasaṅkamitabboti.
    Kasmā pana evamāhāti? atīte kira pañcasatā migaluddakā mahatīhi
Daṇḍavāgurādīhi 1- araññaṃ parikkhipitvā haṭṭhatuṭṭhā ekatoyeva yāvajīvaṃ
migapakkhighātakakammena jīvitaṃ kappetvā niraye uppannā. Te tattha paccitvā pubbe
katena kenacideva kusalakammena manussesu uppannā kalyāṇūpanissayavasena
sabbepi bhagavato santike pabbajjañca upasampadañca labhiṃsu. Tesaṃ tato mūlākusala-
kammato avipakkavipākā aparāparacetanā tasmiṃ aḍḍhamāsabbhantare attūpakkamena
ca parūpakkamena ca jīvitūpacchedāya okāsamakāsi. Taṃ bhagavā addasa. Kammavipāko
ca nāma na sakkā kenaci paṭibāhituṃ. Tesu ca bhikkhūsu puthujjanāpi atthi,
sotāpannasakadāgāmianāgāmikhīṇāsavāpi. Tattha khīṇāsavā appaṭisandhikā, itare
ariyasāvakā niyatagatikā sugatiparāyanā, 2- puthujjanānaṃ gati aniyatā.
    Atha bhagavā cintesi "ime attabhāve chandarāgena maraṇabhayabhītā na
sakkhissanti gatiṃ visodhetuṃ, handa nesaṃ chandarāgappahānāya asubhakathaṃ kathemi. Taṃ
@Footnote: 1 Ma. leḍḍudaṇḍavākurādīhi         2 Sī.,ka. niyatagatiparāyanā

---------------------------------------------------------------------------------------------
page347.
Sutvā attabhāve vigatacchandarāgatāya gativisodhanaṃ katvā sagge paṭisandhiṃ
gaṇhissanti, evaṃ tesaṃ mama santike pabbajjā sātthikā bhavissatī"ti. Tato
tesaṃ anuggahāya asubhakathaṃ kathesi kammaṭṭhānasīsena, no maraṇavaṇṇasaṃvaṇṇanādhippāyena.
Kathetvā ca panassa etadahosi "sace imaṃ aḍḍhamāsaṃ bhikkhū passissanti,
`ajja eko bhikkhu mato, ajja dve .pe. Ajja dasā'ti āgantvā
ārocessanti, ayañca kammavipāko na sakkā mayā vā aññena vā paṭibāhituṃ,
svāhaṃ taṃ sutvāpi kiṃ karissāmi, kiṃ me anatthakena anayabbayasanena sutena,
handāhaṃ bhikkhūnaṃ adassanaṃ upagacchāmī"ti. Tasmā evamāha "icchāmahaṃ bhikkhave
aḍḍhamāsaṃ paṭisallīyituṃ, nāmhi kenaci upasaṅkamitabbo aññatra ekena
piṇḍapātanīhārakenā"ti.
    Apare panāhu "parūpavādavivajjanatthaṃ evaṃ vatvā paṭisallīno"ti. Pare
kira bhagavantaṃ upavadissanti "ayaṃ `sabbaññū ahaṃ saddhammavaracakkavattī'ti
paṭijānamāno attanopi sāvake aññamaññaṃ ghātente nivāretuṃ na sakkoti,
kimaññaṃ sakkhissatī"ti. Tatra paṇḍitā vakkhanti "bhagavā paṭisallānamanuyutto na
imaṃ pavattiṃ jānāti, kocīssa ārocayitāpi natthi, sace jāneyya addhā
nivāreyyā"ti idaṃ pana icchāmattaṃ, paṭhamamevettha kāraṇaṃ. Nāssudhāti ettha
assudhāti padapūraṇamatte avadhāraṇatthe vā 1- nipāto, neva koci bhagavantaṃ
upasaṅkamīti.
    Anekehi vaṇṇasaṇṭhānādīhi kāraṇehi vokāro assāti anekākāravokāro.
Anekākāravokiṇṇo anekākārena sammissoti vuttaṃ hoti. Ko so?
Asubhabhāvanānuyogo, taṃ anekākāravokāraṃ. Asubhabhāvanānuyogamanuyuttā viharantīti
@Footnote: 1 Sī. avadhāraṇamatte vā

---------------------------------------------------------------------------------------------
page348.
Yuttappayuttā viharanti. Aṭṭīyamānāti tena kāyena aṭṭā dukkhitā honti.
Harāyamānāti lajjamānā. Jigucchamānāti jigucchaṃ uppādayamānā. Satthahārakaṃ
pariyesantīti jīvitaharaṇakasatthaṃ pariyesanti. Na kevalañca te satthaṃ pariyesitvā attanā
vā 1- attānaṃ jīvitā voropenti, migalaṇḍikampi pana samaṇakuttakaṃ upasaṅkamitvā
"sādhu no āvuso jīvitā voropehī"ti vadanti. Ettha ca ariyā neva pāṇātipātaṃ
kariṃsu, na samādapesuṃ, na samanuññā ahesuṃ. Puthujjanā pana sabbamakaṃsu.
    Paṭisallānā vuṭṭhitoti tesaṃ pañcannaṃ bhikkhusatānaṃ jīvitakkhayappattabhāvaṃ
ñatvā tato ekībhāvato vuṭṭhito jānantopi ajānanto viya kathāsamuṭṭhāpanatthaṃ
āyasmantaṃ ānandaṃ āmantesi. Kiṃ nu kho ānanda tanubhūto viya bhikkhusaṃghoti
ito ānanda pubbe bahū bhikkhū ekato upaṭṭhānaṃ āgacchanti, uddesaṃ
paripucchaṃ gaṇhanti, sajjhāyanti, ekapajjoto viya ārāmo dissati. Idāni
pana aḍḍhamāsamattassa accayena tanubhūto viya tanuko mando appako viraḷo
viya jāto bhikkhusaṃgho, kiṃ nu kho kāraṇaṃ, kiṃ disāsu pakkantā bhikkhūti.
    Athāyasmā ānando kammavipākena tesaṃ jīvitakkhayappattiṃ asallakkhento
asubhakammaṭṭhānānuyogapaccayā pana sallakkhento tathāhi pana bhante bhagavāti
ādiṃ vatvā bhikkhūnaṃ arahattappattiyā aññaṃ kammaṭṭhānaṃ yācanto sādhu bhante
bhagavātiādimāha. Tassattho:- sādhu bhante bhagavā aññaṃ kāraṇaṃ ācikkhatu,
yena bhikkhusaṃgho arahatte patiṭṭhaheyya. Mahāsamuddaṃ orohaṇatitthāni viya
aññānipi dasānussatidasakasiṇacatudhātuvavatthānabrahmavihāraānāpānassatipabhedāni
bahūni nibbānorohaṇāni santi, tesu bhagavā bhikkhū samassāsetvā aññataraṃ
kammaṭṭhānaṃ ācikkhatūti adhippāyo.
@Footnote: 1 Sī. attanāva

---------------------------------------------------------------------------------------------
page349.
    Atha bhagavā tathākātukāmo theraṃ uyyojento tenahānandātiādimāha.
Tattha vesāliṃ upanissāyāti vesāliyaṃ upanissāya 1- samantā gāvutepi aḍḍhayojanepi
yāvatikā viharanti, te sabbe sannipātehīti attho. Sabbe upaṭṭhānasālāyaṃ
sannipātetvāti attanā gantuṃ yuttaṭṭhānaṃ sayaṃ gantvā aññattha daharabhikkhū
pahiṇitvā muhutteneva anavasese bhikkhū upaṭṭhānasālāyaṃ samūhaṃ katvā.
Yassadāni bhante bhagavā kālaṃ maññatīti ettha yamadhippāyo:- bhagavā bhikkhusaṃgho
sannipatito, esa kālo 2- bhikkhūnaṃ dhammakathaṃ kātuṃ, anusāsaniṃ dātuṃ, idāni yassa
tumhe kālaṃ jānātha, taṃ kātabbanti.
    Atha kho bhagavā bhikkhū āmantesi ayampi kho bhikkhaveti āmantetvā
ca pana bhikkhūnaṃ arahattappattiyā pubbe ācikkhitaasubhakammaṭṭhānato aññaṃ
pariyāyaṃ ācikkhanto ānāpānassatisamādhītiādimāha. Tattha ānāpānassatisamādhīti
ānāpānapariggahikāya satiyā saddhiṃ sampayutto samādhi, ānāpānassatiyaṃ vā
samādhi ānāpānassatisamādhi. Bhāvitoti uppādito vaḍḍhito vā. Bahulīkatoti
punappunaṃ kato. Santo ceva paṇīto cāti santo ceva paṇīto ceva.
Ubhayattha evasaddena niyamo veditabbo. Kiṃ vuttaṃ hoti:- ayaṃ hi yathā
asubhakammaṭṭhānaṃ kevalaṃ paṭivedhavasena santañca paṇītañca, oḷārikārammaṇattā pana
paṭikūlārammaṇattā 3- ca ārammaṇavasena neva santaṃ na paṇītaṃ, na evaṃ kenaci
pariyāyena asanto vā appaṇīto vā, athakho 4- ārammaṇasantatāyapi santo
vūpasanto nibbuto, paṭivedhasaṅkhātāya aṅgasantatāyapi, ārammaṇappaṇītatāya
paṇīto atittikaro, aṅgappaṇītatāyapīti. Tena vuttaṃ "santo ceva paṇīto cā"ti.
@Footnote: 1 Sī. vesāliṃ nissāya              2 ka. desanākālo
@3 Sī.,ka. uppattikkhaṇārammaṇattā      4 cha.Ma. apica kho

---------------------------------------------------------------------------------------------
page350.
    Asecanako ca sukho ca vihāroti ettha pana nāssa secananti
asacanako, anāsittako abbokiṇṇo pāṭiyekko, āveṇiko, natthi ettha
parikammena vā upacārena vā santatā, ādisamannāhārato 1- pabhuti attano
sabhāveneva santo ca paṇīto cāti attho. Keci "asecanakoti anāsittako
ojavanto, sabhāveneva madhuro"ti vadanti. Evamayaṃ asecanako ca appitappitakkhaṇe
kāyikacetasikasukhappaṭilābhāya saṃvattanato sukho ca vihāro cāti 2- veditabbo.
    Uppannuppanneti avikkhambhite. Pāpaketi lāmake. Akusale dhammeti
akosallasambhūte dhamme. Ṭhānaso antaradhāpetīti khaṇeneva antaradhāpeti vikkhambheti.
Vūpasametīti suṭṭhu upasameti, nibbedhabhāgiyattā anupubbena ariyamaggavuddhippatto
samucchindati, paṭippassambhetīti vuttaṃ hoti. Gimhānaṃ pacchime māseti
āsāḷhamāse. Ūhataṃ rajojallanti aṭṭhamāse vātātapasukkhāya gomahiṃsādipādap-
pahārasambhinnāya paṭhaviyā uddhaṃ hataṃ ūhataṃ ākāse samuṭṭhitaṃ rajaṃ ca reṇuṃ
ca. Mahāakālameghoti sabbaṃ nabhaṃ ajjhottharitvā uṭṭhito āsāḷhajuṇhapakkhe
sakalaṃ aḍḍhamāsaṃ vassanakamegho. So hi asampatte vassakāle uppannattā
akālameghoti idha adhippeto. Ṭhānaso antaradhāpeti vūpasametīti khaṇeneva
adassanaṃ neti paṭhaviyaṃ sannisīdāpeti. Evameva khoti opammanidassanametaṃ. Tato
paraṃ vuttanayameva.
                         10. Kimilasuttavaṇṇanā
    [986] Dasame kimilāyanti 3- evaṃnāmake nagare. Etadavocāti thero
kira cintesi "ayaṃ 4- desanā na yathānusandhikā katā, yathānusandhiṃ gamissāmī"ti
@Footnote: 1 Ma. ādisammasanāhārato          2 cha.Ma. ca vihāroti
@3 Sī. kimbilāyanti                4 ka. sayaṃ

---------------------------------------------------------------------------------------------
page351.
Desanānusandhiṃ ghaṭento etaṃ avoca. Kāyaññataranti paṭhavīādīsu kāyesu aññataraṃ
vadāmi, vāyokāyaṃ vadāmīti attho. Athavā cakkhvāyatanaṃ .pe. Kabaḷīkāro āhāroti
pañcavīsati rūpakoṭṭhāsā rūpakāyo nāma, tesu ānāpānaṃ phoṭṭhabbāyatane
saṅgahitattā kāyaññataraṃ hoti, tasmāpi evamāha. Tasmā tihāti yasmā catūsu
kāyesu aññataraṃ vāyokāyaṃ, pañcavīsati koṭṭhāse vā rūpakāye aññataraṃ
ānāpānaṃ anupassati, tasmā kāye kāyānupassīti attho. Evaṃ sabbattha attho
veditabbo. Vedanāññataranti tīsu vedanāsu aññataraṃ, sukhavedanaṃ sandhāyetaṃ
vuttaṃ.
    Sādhukaṃ manasikāranti pītipaṭisaṃveditādivasena uppannaṃ 1- sundaraṃ manasikāraṃ.
Kiṃ pana manasikāro sukhā vedanā hotīti? na hotīti, desanāsīsaṃ panetaṃ. Yatheva
Hi "aniccasaññābhāvanānuyogamanuyuttā"ti 2- ettha saññānāmena paññā vuttā,
evamidhāpi manasikāranāmena jhānavedanā vuttāti veditabbā. Etasmiṃ hi catukke
paṭhamapade pītisīsena vedanā vuttā. Dutiyapade sukhanti sarūpeneva vuttā.
Cittasaṅkhārapadadvaye "saññā ca vedanā ca cetasikā ete dhammā cittappaṭibaddhā
cittasaṅkhārā"ti 3- vacanato "vitakkavicāre ṭhapetvā sabbepi cittasampayuttakā
dhammā cittasaṅkhāre saṅgahitā"ti vacanato cittasaṅkhāranāmena vedanā vuttā. Taṃ
sabbaṃ manasikāranāmena saṅgahetvā idha "sādhukaṃ manasikāran"ti āha.
     Evaṃ santepi yasmā esā vedanā ārammaṇaṃ na hoti, tasmā
vedanānupassanā na yujjatīti. No na yujjati, mahāsatipaṭṭhānādīsupi hi taṃ taṃ
sukhādīnaṃ vatthuṃ katvā vedanā vedayati, taṃ pana vedanā pavattiṃ upādāya "ahaṃ
vedayāmī"ti vohāramattaṃ hoti, taṃ sandhāya "sukhaṃ vedanaṃ vedayamāno sukhaṃ vedanaṃ
@Footnote: 1 Ma. uppannuppannaṃ      2 Ma.u. 14/147/130     3 khu.paṭi. 31/174/202

---------------------------------------------------------------------------------------------
page352.
Vedayāmī"tiādi vuttaṃ. Apica "pītipaṭisaṃvedī"tiādīnaṃ atthavaṇṇanāyametassa parihāro
vuttoyeva. Vuttaṃ hetaṃ visuddhimagge 1- :-
                "dvīhākārehi pīti paṭisaṃviditā hoti, ārammaṇato ca
           asammohato ca. Kathaṃ ārammaṇato pīti paṭisaṃviditā hoti?
           sappītike dve jhāne samāpajjati, tassa samāpattikkhaṇe
           jhānapaṭilābhena ārammaṇato pīti paṭisaṃviditā hoti ārammaṇassa
           paṭisaṃviditattā. Kathaṃ asammohato pīti paṭisaṃviditā hoti? sappītike
           dve jhāne samāpajjitvā vuṭṭhāya jhānasampayuttapītiṃ khayato
           vayato sammasati, tassa vipassanākkhaṇe lakkhaṇappaṭivedhena
           asammohato pīti paṭisaṃviditā hoti. Vuttañhetaṃ paṭisambhidāyaṃ 2-
           "dīghaṃ assāsavasena cittassa ekaggataṃ avikkhepaṃ pajānato sati
           upaṭṭhitā hoti, tāya satiyā tena ñāṇena sā pīti paṭisaṃviditā
           hotī'ti. Eteneva nayena avasesapadānipi atthato veditabbānī"ti.
    Iti yatheva jhānapaṭilābhena ārammaṇato pītisukhacittasaṅkhārā paṭisaṃviditā
honti, evaṃ imināpi jhānasampayuttena vedanāsaṅkhātamanasikārapaṭilābhena
ārammaṇato vedanā paṭisaṃviditā hoti. Tasmā suvuttametaṃ "vedanāsu vedanānupassī
bhikkhu tasmiṃ samaye viharatī"ti.
    Nāhaṃ ānanda muṭṭhassatissa asampajānassāti ettha ayaṃ adhippāyo:-
yasmā "cittapaṭisaṃvedī assasissāmī"tiādinā nayena pavatto bhikkhu kiñcāpi
assāsappassāsanimittaṃ ārammaṇaṃ karoti, tassa pana cittassa ārammaṇe satiñca
sampajaññañca upaṭṭhāpetvā pavattanato citte cittānupassīyeva nāmesa hoti.
@Footnote: 1 visuddhi. 2/81 (syā)            2 khu.paṭi. 31/172/199

---------------------------------------------------------------------------------------------
page353.
Na hi muṭṭhassatissa asampajānassa ānāpānassatisamādhibhāvanā atthi,
tasmā ārammaṇato cittapaṭisaṃviditavasena "citte cittānupassī bhikkhu tasmiṃ
samaye viharatī"ti.
    So yaṃ taṃ hoti abhijjhādomanassānaṃ pahānaṃ, taṃ paññāya disvā sādhukaṃ
ajjhupekkhitā hotīti ettha abhijjhākāmacchandanīvaraṇameva, domanassavasena
byāpādanīvaraṇaṃ dassitaṃ. Idaṃ 1- catukkaṃ vipassanāvaseneva vuttaṃ, dhammānupassanā
ca nīvaraṇapabbādivasena pañcadhā 2- hoti, tassā nīvaraṇapabbaṃ ādi, tassāpi
idaṃ nīvaraṇadvayaṃ ādi. Iti dhammānupassanāya ādiṃ dassetuṃ abhijjhādomanassānanti
āha. Pahānanti aniccānupassanāya niccasaññaṃ pajahatīti evaṃ pahānakarañāṇaṃ 3-
adhippetaṃ. Taṃ paññāya disvāti taṃ aniccatavirāganirodhapaṭinissaggañāṇasaṅkhātaṃ
pahānañāṇaṃ aparāya vipassanāpaññāya, tampi aparāyāti evaṃ vipassanāparamparaṃ
dasseti. Ajjhupekkhitā hotīti yañcassa pathapaṭipannaṃ 4- ajjhupekkhati, yañca
ekato upaṭṭhānaṃ ajjhupekkhatīti dvidhā ajjhupekkhati nāma, tattha sahajātānampi
ajjhupekkhanā hoti, ārammaṇassāpi ajjhupekkhanā. Idha ārammaṇaajjhupekkhanā
adhippetā. Tasmā tihānandāti yasmā "aniccānupassī assasissāmī"tiādinā
nayena pavatto na kevalaṃ nīvaraṇādidhamme, abhijjhādomanassasīsena pana vuttānaṃ
dhammānaṃ pahānakarañāṇampi paññāya disvā ajjhupekkhitā hoti, tasmā dhammesu
dhammānupassī bhikkhu tasmiṃ samaye viharatīti veditabbo.
    Evameva khoti ettha catumahāpatho viya cha āyatanāni daṭṭhabbāni. Tasmiṃ
paṃsupuñjo viya chasu āyatanesu kilesā. Catūhi disāhi āgacchantā sakaṭarathā
viya catūsu ārammaṇesu pavattā cattāro satipaṭṭhānā. Etena sakaṭena vā
@Footnote: 1 cha.Ma. idañhi                2 Ma.,ka. chabbidhā
@3 Sī.,ka. pahānakaṃ ñāṇaṃ          4  Sī.,ka. yañca samathapaṭipannaṃ

---------------------------------------------------------------------------------------------
page354.
Rathena vā paṃsupuñjassa upahananaṃ viya kāyānupassanādīhi pāpakānaṃ akusalānaṃ
dhammānaṃ upaghāto veditabboti.
                        Ekadhammavaggo paṭhamo.
                         --------------
                            2. Dutiyavagga
                     1-2. Icchānaṅgalasuttādivaṇṇanā
    [987-988] Dutiyavaggassa paṭhame evaṃ byākareyyāthāti kasmā attano
vihārasamāpattiṃ ācikkhati? upārambhamocanatthaṃ. Sace hi te "na jānāmā"ti
vadeyyuṃ, atha nesaṃ titthiyā "tumhe `asukasamāpattiyā nāma no satthā temāsaṃ
vihāsī'tipi na jānātha, atha kasmā naṃ upaṭṭhahantā viharathā"ti upārambhaṃ
āropeyyuṃ, tato mocanatthaṃ evamāha.
    Atha kasmā yathā aññattha "satova assasati, dīghaṃ vā assasanto"ti 1-
evavākāro vutto, evaṃ idha na vuttoti? ekantasantattā. Aññesañhi
assāso vā pākaṭo hoti passāso vā, bhagavato ubhayaṃ cetaṃ 2- pākaṭameva
niccaṃ upaṭṭhitassatitāyāti ekantasantatā na vutto. Atha "sikkhāmī"ti avatvā
kasmā "assasāmī"ti ettakameva vuttanti? sikkhitabbābhāvā. Satta hi sekhā
sikkhitabbabhāvā sekhā nāma, khīṇāsavā asikkhitabbābhāvā  asekhā nāma,
tathāgatā asikkhitabbā asekhā nāma natthi tesaṃ sikkhitabbakiccanti
sikkhitabbābhāvā na vuttaṃ. Dutiyaṃ uttānameva.
@Footnote: 1 dī.mahā. 10/374/248, Ma.mū. 12/107/77, saṃ.mahā. 19/977/269  2 cha.Ma. ubhayampetaṃ

---------------------------------------------------------------------------------------------
page355.
                    3-10. Paṭhamaānandasuttādivaṇṇanā
    [989-996] Tatiye pavicinatīti aniccādivasena pavicinati. Itaraṃ padadvayaṃ
etasseva vevacanaṃ. Nirāmisāti nikkilesā. Kāyikacetasikadarathapaṭippassaddhiyā
kāyopi cittampi passambhati. Samādhiyatīti sammā ṭhapiyati, appanācittaṃ 1- viya hoti.
Ajjhupekkhitā hotīti sahajātaajjhupekkhanāya ajjhupekkhitā hoti.
    Evaṃ cuddasavidhena kāyapariggāhakassa bhikkhuno tasmiṃ kāye 2- sati
satisambojjhaṅgo, tāya satiyā sampayuttañāṇaṃ dhammavicayasambojjhaṅgo, taṃ
sampayuttameva kāyikacetasikavīriyaṃ vīriyasambojjhaṅgo, pītipassaddhicittekaggatā
pītipassaddhisamādhisambojjhaṅgā imesaṃ channaṃ bojjhaṅgānaṃ anosakkanaanativattana-
saṅkhāto majjhattākāro upekkhāsambojjhaṅgo. Yatheva hi samappavattesu
assesu sārathino "ayaṃ olīyatī"ti tudanaṃ vā, "ayaṃ atidhāvatī"ti ākaḍḍhanaṃ
vā natthi, kevalaṃ evaṃ passamānassa ṭhitākārova hoti, evameva imesaṃ channaṃ
bojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo
nāma hoti. Ettāvatā kiṃ kathitaṃ? ekacittakkhaṇikā nāma 3- sallakkhaṇā vipassanā
bojjhaṅgā 3- nāma kathitā.
    Vivekanissitantiādīni vuttatthāneva. Ettha pana soḷasakkhattukā
ānāpānassati missakā kathitā, ānāpānamūlakā satipaṭṭhānā pubbabhāgā tesaṃ
mūlabhūtā ānāpānassatipubbabhāgā. Bojjhaṅgamūlakā satipaṭṭhānā pubbabhāgā,
tepi bojjhaṅgā pubbabhāgāva vijjāvimuttipūrakā pana bojjhaṅgā
nibbattitalokuttarā, vijjāvimuttiyo ariyaphalasampayuttā. Vijjā samānaparicchedāna.
Vā catutthamaggasampayuttā, vimuttiphalasampayuttāti. Catutthapañcamachaṭṭhānipi imināva
sesaṃ sabbattha uttānamevāti.
                        Ānāpānasaṃyuttavaṇṇanā
                           -----------
@Footnote: 1 appanāpattaṃ (?)     2 Ma. samaye     3-3 cha.Ma. nānāsarasalakkhaṇā vipassanābojjhaṅgā

---------------------------------------------------------------------------------------------
page356.
                         11. Sotāpattisaṃyutta
                          1. Veḷudvāravagga
                      1. Cakkavattirājasuttavaṇṇanā
    [997] Sotāpattisaṃyuttassa paṭhame kiñcāpīti anuggahagarahaṇesu nipāto.
Catunnaṃ hi mahādīpānaṃ issariyādhipaccaṃ rajjaṃ anuggahanto catunnañca apāyānaṃ
appahīnabhāvaṃ garahanto satthā "kiñcāpi bhikkhave rājā cakkavattī"tiādimāha.
Tattha catunnaṃ dīpānanti dvisahassadīpaparivārānaṃ catunnaṃ mahādīpānaṃ.
Issariyādhipaccanti issarabhāvo issariyaṃ, adhipatibhāvo adhipaccaṃ, issariyaṃ
adhipaccaṃ ekasmiṃ rajje chedanabhedananti issariyādhipaccaṃ. Kāretvāti evarūpaṃ
rajjaṃ pavattāpetvā. Kiñcāpi bhikkhave ariyasāvakoti ettha anuggahapasaṃsāsu nipāto.
Piṇḍiyālopena hi yāpanaṃ anuggahanto catunnañca apāyānaṃ pahīnabhāvaṃ pasaṃsanto satthā
"kiñcāpi bhikkhave ariyasāvako"tiādimāha. Tattha nantakānīti anantakāni.
Terasahatthopi hi vatthasāṭako dasacchedanato paṭṭhāya nantakanteva saṅkhaṃ gacchati.
    Aveccappasādenāti acalappasādena. So panāyaṃ pasādoti kiṃ eko,
anekoti? ekova, so maggena āgatappasādo. Yesu pana vatthūsu apubbaṃ acarimaṃ
ruhati, tesaṃ vasena "buddhe aveccappasādenā"tiādinā nayena tidhā vutto.
Yasmā ca eko, tasmāva ninnānākaraṇo hoti. Ariyasāvakassa hi buddheyeva
pasādo ca pemaṃ ca gāravaṃ ca mahantaṃ, na dhamme vā saṃghe vā, dhammeyeva vā
mahantaṃ, na buddhe vā saṃghe vā, saṃgheyeva vā mahantaṃ, na buddhe vā dhamme
vāti ekaṃ natthi. Itipi so bhagavātiādīni visuddhimagge vitthāritāneva.
    Ariyakantehīti ariyānaṃ kantehi piyehi manāpehi. Pañca hi sīlāni bhavantaragatā
ariyā na kopenti, evaṃ tesampi piyāni. Tāni sandhāyeva vuttaṃ.

---------------------------------------------------------------------------------------------
page357.
Akhaṇḍehītiādi sadisavasena vuttaṃ. Mukhavaṭṭiyamhi chinnekadesā pāṭikhaṇḍāti vuccati,
majjhe bhinnā chiddāti, ekasmiṃ padese visabhāgavaṇṇā gāvī sabalāti,
nānābinducittā 1- kammāsāti, evameva paṭipāṭiyā ādimhi vā ante vā bhinnaṃ
sīlaṃ khaṇḍaṃ nāma. Majjhe bhinnaṃ chiddaṃ, yattha katthaci dvinnaṃ vā tiṇṇaṃ vā
paṭipāṭiyā bhinnattā sabalaṃ, ekantaraṃ bhinnaṃ kammāsaṃ. Tesaṃ dosānaṃ abhāvena
akhaṇḍāditā veditabbā. Bhujissehīti bhujissabhāvakārehi. Viññūpasatthehīti 2-
buddhādīhi viññūhi pasaṃsitehi. Aparāmaṭṭhehīti "idaṃ nāma tayā kataṃ, idaṃ
vitikkantan"ti evaṃ parāmasituṃ asakkuṇeyyehi. Samādhisaṃvattanikehīti
appanāsamādhiṃ upacārasamādhiṃ vā saṃvattetuṃ samatthehi.
                      2. Brahmacariyogadhasuttavaṇṇanā
    [998] Dutiye yesaṃ saddhāti padena buddhe pasādo gahito. Sīlanti
padena ariyakantāni sīlāni gahitāni. Pasādoti padena saṃghe pasādo gahito.
Dhammadassananti padena dhamme pasādo gahitoti evaṃ cattāri sotāpattiyaṅgāni
vuttāni. Kāle paccentīti kālena pāpuṇanti. Brahmacariyogadhaṃ sukhanti brahmacariya
ogāhitvā ṭhitaṃ uparimaggattayasampayuttaṃ sukhaṃ. Yo panesa gāthāya āgato pasādo,
soppasādo katara hoti. Tipiṭakacūḷābhayatthero tāva "maggapasādo"ti āha,
tipiṭakacūḷanāgatthero "āgatamaggassa paccavekkhaṇappasādo"ti. Ubhopi therā paṇḍitā
bahussutā, ubhinnaṃ subhāsitaṃ. Missakappasādo esoti.
                      3. Dīghāvuupāsakasuttavaṇṇanā
    [999] Tatiye tasmāti yasmā catūsu sotāpattiyaṅgesu sandissasi, tasmā.
Vijjābhāgiyeti vijjākoṭṭhāsike. Sabbasaṅkhāresūti sabbesu tebhūmakasaṅkhāresu.
Evamassa upari tiṇṇaṃ maggānaṃ vipassanā kathitā. Vighātanti dukkhaṃ.
@Footnote: 1 Ma. nānābhinnacittā             2 ka. viññūpasaṭṭhehīti

---------------------------------------------------------------------------------------------
page358.
                    4-5. Paṭhamasāriputtasuttādivaṇṇanā
    [1000-1001] Catutthaṃ vuttānameva. Pañcame sotāpattiyaṅganti
sotāpattiyā pubbabhāgapaṭilābhaṅgaṃ. Buddhe aveccappasādādayo pana paṭiladdhaguṇā
sotāpannassa aṅgā nāma, tepi pana sotāpattiyaṅganti āgatā. Tatrāyaṃ dvinnampi
vacanattho:- sappurisasevanto bhajanto payirupāsanto dhammaṃ suṇanto yonisomanasikaronto
dhammānudhammaṃ pubbabhāgapaṭipadaṃ paṭipajjanto sotāpattiṃ paṭilabhatīti
sappurisasaṃsevādayo sotāpattiatthāya aṅganti sotāpattiyaṅgaṃ nāma,
itare paṭhamamaggasaṅkhātāya sotāpattiyā aṅgantipi sotāpattiyaṅgaṃ,
paṭividdhasotāpattimaggassa sotāpattimaggo aṅgantipi sotāpattiyaṅgaṃ.
                         6. Thapatisuttavaṇṇanā
    [1002] Chaṭṭhe sādhuke paṭivasantīti sādhukanāmake 1- attano bhogagāmake
vasanti. Tesu isidatto sakadāgāmi, purāṇo sotāpanno sadārasantuṭṭho. Magge
purisaṃ ṭhapesunti tesaṃ kira gāmadvārena bhagavato gamanamaggo, tasmā "bhagavā kāle
vā akāle vā amhākaṃ suttānaṃ vā pamattānaṃ vā gaccheyya, atha passituṃ 2-
labheyyāmā"ti maggamajjhe purisaṃ ṭhapesuṃ.
    Anubandhiṃsūti na dūratova 3- piṭṭhito piṭṭhito anubandhiṃsu, bhagavā pana
sakaṭamaggassa majjhe jaṅghamaggena agamāsi, itare ubhosu passesu anugacchantā
agamaṃsu. Maggā okkammāti buddhānaṃ hi kenaci saddhiṃ gacchantānaṃyeva paṭisanthāraṃ
kātuṃ vaṭṭati, kenaci saddhiṃ ṭhitakānaṃ, kenaci saddhiṃ divasabhāgaṃ nisinnānaṃ. Tasmā
bhagavā cintesi "imehi 4- saddhiṃ gacchantassa paṭisanthāraṃ kātuṃ ayuttaṃ, ṭhitakenapi
@Footnote: 1 Sī. sādhuke nāma         2 cha.Ma. na
@3 Ma. purakkhatova           4 cha.Ma. me

---------------------------------------------------------------------------------------------
page359.
Kātuṃ na yuttaṃ, ime hi mayhaṃ sāsane sāmino āgataphalā, imehi saddhiṃ
nisīditvāva divasabhāgaṃ paṭisanthāraṃ karissāmī"ti maggā okkamma yena aññataraṃ
rukkhamūlaṃ tenupasaṅkami.
    Paññatte āsane nisīdīti te kira chattupāhanaṃ kataradaṇḍaṃ pādabbhañjanatelāni
ceva aṭṭhavidhañca pānakaṃ sarabhapādapallaṅkañca gāhāpetvā agamaṃsu,
ābhataṃ pallaṅkaṃ 1- paññapetvā adaṃsu, satthā tasmiṃ nisīdi. Ekamantaṃ nisīdiṃsūti
sesāni chattupāhanādīni bhikkhusaṃghassa dethāti vatvā sayampi bhagavantaṃ vanditvā
emantaṃ nisīdiṃsu.
    Sāvatthiyā kosalesu cārikaṃ pakkamissatītiādi sabbaṃ majjhimappadesavaseneva
vuttaṃ. Kasmā? niyatattā. Bhagavato hi cārikācaraṇampi aruṇuṭṭhāpanampi niyataṃ,
majjhimapadeseyeva cārikaṃ carati, majjhimadese aruṇaṃ upaṭṭhapetīti niyatattā
majjhimadesavaseneva vuttaṃ. Āsanne no bhagavā bhavissatīti ettha na kevalaṃ
āsannattāyeva tesaṃ somanassaṃ hoti, athakho "idāni dānaṃ dātuṃ gandhamālādīhi 2-
pūjaṃ kātuṃ dhammaṃ sotuṃ pañhaṃ pucchituṃ labhissāmī"ti tesaṃ somanassaṃ hoti.
    Tasmā tiha thapatayo 3- sambādho gharāvāsoti thapatayo yasmā tumhākaṃ mayi
dūrībhūte anappakaṃ domanassaṃ, āsanne anappakaṃ somanassaṃ hoti, tasmāpi
veditabbametaṃ "sambādho gharāvāso"ti. Gharāvāsassa hi dosena tumhākaṃ evaṃ hoti.
Sace pana gharāvāsaṃ pahāya pabbajitā, athassa evaṃ 4- vo mayā saddhiṃyeva
gacchantānaṃ ca āgacchantānaṃ ca taṃ na bhaveyyāti imamatthaṃ dīpento evamāha.
Tattha sakiñcanasapalibodhaṭṭhena sambādhatā veditabbā. Mahāvāse vasantassapi hi
@Footnote: 1 cha.Ma. pallaṅkampi              2 ka. gandhamālādīni
@3 ka. gahapatayo, evamuparipi        4 cha.Ma. atha evaṃ

---------------------------------------------------------------------------------------------
page360.
Sakiñcanasapalibodhaṭṭhena gharāvāso sambādhova. Rajāpathoti rāgadosamoharajānaṃ
āpatho āgamanatthānanti attho. Abbhokāso pabbajjāti pabbajjā pana
akiñcanaapalibodhaṭṭhena abbhokāso. Caturatanikepi hi gabbhe dvinnaṃ bhikkhūnaṃ
pallaṅkena pallaṅkaṃ ghaṭetvā nisinnānampi akiñcanaapalibodhaṭṭhena pabbajjā
abbhokāso nāma hoti. Alañca pana vo thapatayo appamādāyāti evaṃ sambādhe
gharāvāse vasantānaṃ tumhākaṃ appamādameva kātuṃ yuttanti attho.
    Ekaṃ purato ekaṃ pacchato nisīdāpemāti te kira dvepi janā sabbālaṅkāra-
paṭimaṇḍitesu 1- dvīsu nāgesu tā itthiyo evaṃ nisīdāpetvā rañño nāgaṃ
majjhe katvā ubhosu passesu gacchanti, tasmā evamāhaṃsu. Nāgopi rakkhitabboti
yathā kiñci visevitaṃ 2- na karoti, evaṃ rakkhitabbo hoti. Tāpi bhaginiyoti 3- yathā
pamādaṃ nāpajjanti, evaṃ rakkhitabbā honti. Attāpīti sitahasitakathitavipekkhitādīni
akarontehi attāpi rakkhitabbo hoti. 4- Tathā karonto hi 5- "sāmi dubbho
eso"ti niggahetabbo hoti. Tasmā tiha thapatayoti yasmā tumhe rājā
niccaṃ rājabhaṇḍaṃ paṭicchāpeti, tasmāpi sambādho gharāvāso rajāpatho. Yammā
pana paṃsukūlikabhikkhuṃ evaṃ paṭicchāpento natthi, tasmā abbhokāso pabbajjā.
Evaṃ sabbatthāpi alañca pana vo thapatayo appamādāya appamādameva karothāti
dasseti. Muttacāgoti vissaṭṭhacāgo. Payatapāṇīti āgatāgatānaṃ dānatthāya
dhotahattho. Vossaggaratoti nossaggasaṅkhāte cāge rato. Yācayogoti
yācitabbakayutto. Dānasaṃvibhāgaratoti dāneceva appamattakampi kiñci laddhā tatopi
saṃvibhāge rato. 6- Appaṭivibhattanti "idaṃ amhākaṃ bhavissati, idaṃ bhikkhūnan"ti
evaṃ akatavibhāgaṃ, sabbaṃ dātabbameva hutvā ṭhitanti attho.
@Footnote: 1 Sī.,ka. sabbālaṅkārapaṭimaṇḍitā tesu   2 Ma. nisevitaṃ   3 Ma. tathā tā bhaginiyopi
@4 cha.Ma. tehi tathā karontehi na attāpi rakkhitabbo hoti   5 ka. karontehi
@6 sā.pa. 1/357/330 (syā)

---------------------------------------------------------------------------------------------
page361.
                      7. Veḷudvāreyyasuttavaṇṇanā
    [1003] Sattame veḷudvāranti gāmadvāre paveṇiāgatassa veḷugacchassa
atthitāya evaṃladdhanāmo gāmo. Attupanāyikanti attani upanetabbaṃ. Samphabhāsenāti
amantabhāsena. Samphappalāpabhāsenāti samphappalāpasambhāsena, niratthakena
aññāṇavacanenāti attho.
                   8-9. Paṭhamagiñjakāvasathasuttādivaṇṇanā
    [1004-5] Aṭṭhame ñātiketi ekaṃ taḷākaṃ nissāya dvinnaṃ cūḷapitimahāpitiputtānaṃ
dve gāmā, tesu 1- ekasmiṃ gāmake. Giñjakāvasatheti iṭṭhakāmaye
āvasathe. Orambhāgiyānanti heṭṭhābhāgiyānaṃ, kāmabhaveyeva paṭisandhiggāhāpakānanti
attho. Oranti laddhanāmehi vā tīhi maggehi pahātabbānītipi orambhāgiyāni.
Tattha kāmacchando byāpādoti imāni dve samāpattiyā vā avikkhambhitāni
maggena vā asamucchinnāni nibbattivasena uddhaṃbhāgaṃ 2- rūpabhavaṃ arūpabhavaṃ vā
gantuṃ na denti. Sakkāyadiṭṭhiādīni tīṇi tattha nibbattampi ānetvā
puna idheva nibbattāpentīti sabbānipi orambhāgiyāneva. Anāvattidhammoti
paṭisandhivasena anāgamanasabhāvo.
    Rāgadosamohānaṃ tanuttāti ettha kadāci 3- uppattiyā ca pariyuṭṭhānamandatāya
cāti dvedhāpi tanubhāvo veditabbo. Sakadāgāmissa hi puthujjanānaṃ viya
abhiṇhaṃ rāgādayo na uppajjanti, kadāci karahaci uppajjanti. Uppajjamānā
ca na puthujjanānaṃ viya bahalabahalā uppajjanti, makkhikapattaṃ viya tanukā
uppajjanti. Dīghabhāṇakatipiṭakamahāsīvatthero panāha "yasmā sakadāgāmissa
@Footnote: 1 Ma. ñātiketi laddhanāmake        2 Ma. laddhabhāvaṃ    3 ka. ekadāpi

---------------------------------------------------------------------------------------------
page362.
Puttadhītaro honti, orodhā ca honti, tasmā bahalā kilesā. Idaṃ pana
bhavatanukavasena kathitan"ti taṃ aṭṭhakathāyaṃ "sotāpannassa satta bhave ṭhapetvā
aṭṭhame bhave bhavatanukaṃ natthi, sakadāgāmissa dve bhave ṭhapetvā pañcasu bhavesu
bhavatanukaṃ natthi, anāgāmissa rūpārūpabhavaṃ ṭhapetvā kāmabhave bhavatanukaṃ natthi,
khīṇāsavassa kismiñci bhave bhavatanukaṃ natthī"ti vuttattā paṭikkhittaṃ hoti.
    Imaṃ lokanti imaṃ kāmāvacaralokaṃ sandhāya vuttaṃ. Ayaṃ hettha adhippāyo:-
sace hi manussesu sakadāgāmiphalaṃ patto devesu nibbattetvā arahattaṃ
sacchikaroti, iccetaṃ kusalaṃ. Asakkonto pana avassaṃ manussasokaṃ āgantvā
sacchikaroti. Devesu sakadāgāmiphalaṃ pattopi sace manussesu nibbattetvā arahattaṃ
sacchikaroti, iccetaṃ kusalaṃ. Asakkonto pana avassaṃ devalokaṃ gantvā
sacchikarotīti.
    Vinipatanaṃ vinipāto, nāssa vinipāto dhammoti avinipātadhammo, catūsu apāyesu
avinipātasabhāvoti attho. Niyatoti dhammaniyāmena niyato. Sambodhiparāyaṇoti
uparimaggattayasaṅkhātā sambodhi paraṃ ayanaṃ assa gati paṭisaraṇaṃ avassaṃ pattabbāti
sambodhiparāyaṇo. Vihesāvesāti tesaṃ tesaṃ ñāṇagatiṃ ñāṇūpapattiṃ ñāṇābhisamparāyaṃ
olokentassa kāyakilamathova esa ānanda tathāgatassāti dīpeti. Cittavihesā
pana buddhānaṃ natthi.
    Dhammādāsanti dhammamayaṃ ādāsaṃ. Yenāti yena dhammādāsena samannāgato.
Khīṇāpāyaduggativinipātoti idaṃ nirayādīnaṃyeva vevacanavaseneva 1- vuttaṃ. Nirayādayo
hi vaḍḍhisaṅkhātato ayato apetattā apāyo, dukkhassa gati paṭisaraṇanti duggati,
dukkaṭakārino ettha vivasā nipatantīti vinipāto. Navamaṃ uttānameva.
@Footnote: 1 cha.Ma. vevacanavasena

---------------------------------------------------------------------------------------------
page363.
                     10. Tatiyagiñjakāvasathasuttavaṇṇanā
    [1006] Dasame paropaññāsāti atirekapaññāsa. Sādhikanavutīti atirekanavuti.
Chātirekānīti chahi adhikāni. So kira gāmo kiñcāpi nātimahā ahosi,
ariyasāvakā panettha bahū. Tattha tattha ahivātarogena ekappahāreneva
catuvīsatipāṇasatasahassāni kālamakaṃsu, tesu ariyasāvakā ettakā ahesuṃ. Sesaṃ
sabbattha uttānamevāti.
                        Veḷudvāravaggo paṭhamo.
                         --------------
                         2. Rājakārāmavagga
                      1. Sahassabhikkhunisaṃghasuttavaṇṇanā
    [1007] Dutiyassa paṭhame rājakārāmeti raññā kāritattā evaṃladdhanāme
ārāme, taṃ raññā pasenadikosalena kataṃ. Paṭhamabodhiyaṃ kira lābhaggayasaggapattaṃ
satthāraṃ disvā titthiyā cintayiṃsu "samaṇo gotamo lābhaggayasaggapatto, na kho
panesa aññaṃ kiñci sīlaṃ vā samādhiṃ vā nissāya evaṃ lābhaggayasaggapatto.
Bhūmisīsaṃ pana tena gahitaṃ, sace mayampi jetavanasamīpe ārāmaṃ kārāpetuṃ
sakkuṇeyyāma, lābhaggappattā bhaveyyāmā"ti. Te attano attano upaṭṭhāke
samādapetvā satasahassamatte kahāpaṇe labhitvā te ādāya rañño santikaṃ
agamaṃsu. Rājā "kiṃ etan"ti pucchi. Mayaṃ jetavanasamīpe titthiyārāmaṃ karoma, sace
samaṇo gotamo vā samaṇassa gotamassa sāvakā vā āgantvā vāressanti,
vāretuṃ mā adatthāti lañjaṃ adaṃsu. Rājā lañjaṃ gahetvā "gacchatha kārethā"ti
āha.

---------------------------------------------------------------------------------------------
page364.
    Te gantvā attano upaṭṭhākehi dabbasambhāre āharāpetvā
thambhussāpanādīni karontā uccāsaddā mahāsaddā ekakolāhalaṃ akaṃsu. Satthā
gandhakuṭito nikkhamma pamukhe ṭhatvā "ke pana te ānanda uccāsaddā
mahāsaddā kevaṭṭā maññe macchavilope"ti pucchi. Titthiyā bhante jetavanasamīpe
titthiyārāmaṃ karontīti. Ānanda ime sāsanena 1- paṭiviruddhā bhikkhusaṃghassa
aphāsuvihāraṃ karissanti, rañño ārocetvā vārāpehīti.
    Thero bhikkhusaṃghena saddhiṃ gantvā rājadvāre aṭṭhāsi. Rañño "therā
deva āgatā"ti nivedayiṃsu, 2- rājā lañjassa gahitattā na nikkhami. Therā
gantvā satthu ārocayiṃsu. Satthā sāriputtamoggallāne pesesi. Rājā tesampi
dassanampi na adāsi. Te āgantvā satthu ārocayiṃsu "na bhante rājā
nikkhanto"ti. Satthā taṃkhaṇaṃyeva byākāsi "attano rajje ṭhatvā kālaṃ kātuṃ
na labhissatī"ti.
    Dutiyadivase ca sāmaṃyeva bhikkhusaṃghaparivāro gantvā rājadvāre aṭṭhāsi
rājā "satthā āgato"ti sutvā nikkhamitvā nivesanaṃ pavesetvā sārapallaṅke
nisīdāpetvā yāgukhajjakaṃ adāsi. Satthā paribhuttayāgukhādanīyo "yāva bhattaṃ
niṭṭhāti, tāva satthu santike nisīdissāmī"ti āgantvā nisinnaṃ rājānaṃ "tayā
mahārāja idaṃ nāma katan"ti avatvā "kāraṇeneva naṃ saññāpessāmī"ti idaṃ
atītakāraṇaṃ āhari:- mahārāja pabbajite nāma aññamaññaṃ yujjhāpetuṃ na
vaṭṭati. Atītepi isayo aññamaññaṃ yujjhāpetvā saha raṭṭhena rājā samuddaṃ
paviṭṭhoti. Kadā bhagavāti.
    Atīte mahārāja bhururaṭṭhe bhururājā 3- nāma rajjaṃ kāreti. Pañcasatā
pañcasatā dve isigaṇā pabbatapādato loṇambilasevanatthāya bhurunagaraṃ gantvā
@Footnote: 1 Sī. sāsane      2 Sī. ārocayiṃsu
@3 Ma. kururaṭṭhe kururājā, cha. bharuraṭṭhe bharurājā, evamuparipi

---------------------------------------------------------------------------------------------
page365.
Nagarassa avidūre dve rukkhā atthi, paṭhamaṃ āgato isigaṇo ekassa rukkhassa
mūle nisīdi, pacchāgatopi ekassāti. Te yathābhirantaṃ viharitvā pabbatapādameva
agamaṃsu. Te puna āgacchantāpi attano rukkhamūleyeva nisīdanti. Addhāne
gacchante eko rukkho sukkhi, tasmiṃ sukkhe āgatā tāpasā "ayaṃ rukkho mahā,
amhākampi tesampi pahossatī"ti itaresaṃ rukkhamūlassa ekapadese nisīdiṃsu. Te
pacchā āgacchantā rukkhamūlaṃ apavisitvā bahi ṭhitāva "kasmā tumhe ettha
nisīdathā"ti āhaṃsu. Ācariyā amhākaṃ rukkho sukkho, ayaṃ rukkho mahā, tumhepi
pavisatha, tumhākampi amhākampi pahossatīti. Te "na mayaṃ pavissāma 1- nikkhamatha
tumhe"ti kathaṃ vaḍḍhetvā "na tumhe attanova manena nikkhamissathā"ti hatthādīsu
gahetvā nikkaḍḍhiṃsu. Te "hotu sikkhāpessāma ne"ti iddhiyā sovaṇṇamayāni
dve cakkāni rajatamayaṃ ca akkhaṃ māpetvā pavattentā rājadvāraṃ agamaṃsu.
Rañño "evarūpaṃ deva tāpasā paṇṇākāraṃ gahetvā ṭhitā"ti nivedayiṃsu. Rājā
tuṭṭho "pakkosathā"ti te pakkosāpetvā "mahākammaṃ tumhehi kataṃ, atthi vo
kiñci mayā kattabban"ti āha. Āma mahārāja amhākaṃ nisinnaṭṭhānaṃ ekarukkhamūlaṃ
atthi, taṃ aññehi isīhi gahitaṃ, taṃ no dāpehīti. Rājā purise pesetvā
tāpase nikkaḍḍhāpesi.
    Te bahi ṭhitā "kiṃ nu kho datvā labhiṃsū"ti olokayamānā "idaṃ nāmā"ti
disvā "mayampi lañjaṃ datvā puna gaṇhissāmā"ti iddhiyā sovaṇṇamayaṃ rathapañjaraṃ
māpetvā ādāya agamaṃsu. Rājā disvā tuṭṭho "kiṃ bhante kātabban"ti āha.
Mahārāja amhākaṃ rukkhamūle añño isigaṇo nisinno, taṃ no rukkhamūlaṃ
dāpehī"ti. Rājā purise pesetvā te nikkaḍḍhāpesi. Tāpasā aññamaññaṃ kalahaṃ
@Footnote: 1 Sī. pavississāma

---------------------------------------------------------------------------------------------
page366.
Katvā "ananucchavikaṃ amhehi katan"ti vippaṭisārino hutvā pabbatapādameva
agamaṃsu. Tato devatā "ayaṃ rājā dvinnampi isigaṇānaṃ hatthato lañjaṃ
gahetvā aññamaññaṃ kalahaṃ kāresī"ti kujjhitvā mahāsamuddaṃ ubbaṭṭetvā
tassa rañño vijitaṃ yojanasahassamattaṭṭhānaṃ samuddameva akaṃsu.
         Isīnaantaraṃ katvā       bhururājāti me sutaṃ
         ucchinno saha raṭṭhehi    sa rājā vibhavaṃ gatoti 1-
    evaṃ bhagavatā imasmiṃ atīte dassite 2- yasmā buddhānaṃ nāma kathā
okappaniyā hoti, tasmā rājā attano kiriyaṃ sallakkhetvā "anupadhāretvā
mayā akattabbaṃ kammaṃ katan"ti "gacchatha bhaṇe titthiye nikkaḍḍhāpetvā cintesi
"mayā kārito vihāro nāma natthi, tasmiṃyeva ṭhāne vihāraṃ kāressāmī"ti tesaṃ
dabbasambhārehi adatvā vihāraṃ kāresi. Taṃ sandhāyetaṃ vuttaṃ.
                      2-3. Brāhmaṇasuttādivaṇṇanā
    [1008-9] Dutiye udayagāmininti attano samaye vaḍḍhigāminiṃ. Maraṇaṃ
āgameyyāsīti maraṇaṃ iccheyyāsi, pattheyyāsi vā. Tatiyaṃ uttānameva.
                        4. Duggatibhayasuttavaṇṇanā
    [1010] Catutthe sabbaduggatibhayaṃ samatikkantoti manussadobhaggaṃ paṭikkhittaṃ.
                     5. Duggativinipātabhayasuttavaṇṇanā
    [1011] Pañcame sabbaduggativinipātabhayaṃ samatikkantoti manussadobhaggena
saddhiṃ cattāro apāyā paṭikkhittā.
@Footnote: 1 khu.jā. 27/275/79            2 Ma. imasmiṃ kathite

---------------------------------------------------------------------------------------------
page367.
                      6. Paṭhamamittāmaccasuttavaṇṇanā
    [1012] Chaṭṭhe mittāti aññamaññassa gehe āmisaparibhogavasena
vohāramittā. Amaccāti āmantanapaṭimantanairiyāpathādīsu ekato pavattakiccā.
Ñātīti sassusasurapakkhikā. Sālohitāti samānalohitā bhātibhaginimātulādayo.
                      7. Dutiyamittāmaccasuttavaṇṇanā
    [1013] Sattame aññathattaṃ nāma pasādaññathattaṃ bhāvaññathattaṃ
gatiaññathattaṃ lakkhaṇaññathattaṃ vipariṇāmaññathattanti anekavidhaṃ. Tattha mahābhūtesu
bhāvaññathattaṃ adhippetaṃ. Suvaṇṇādibhāvena hi ghanasaṇṭhitāya 1- paṭhavīdhātuyā vilīyitvā
udakabhāvaṃ āpajjamānāya purimabhāvo vigacchati, bhāvaññathattaṃ paññāyati. Lakkhaṇaṃ
pana na vigacchati, kakkhaḷalakkhaṇāva hoti. Ucchurasādibhāvena ca yūsākārasaṇṭhitāya 2-
āpodhātuyā sussitvā 3- ghanapaṭhavībhāvaṃ āpajjamānāya purimabhāvo vigacchati,
bhāvaññathattaṃ paññāyati. Lakkhaṇaṃ pana na vigacchati, ābandhanalakkhaṇāva hoti.
Tatridaṃ aññathattanti ettha pana gatiaññathattaṃ adhippetaṃ, tañhi ariyasāvakassa
natthi pasādaññathattampi natthiyeva, idha pana pasādaphalaṃ pakāsetuṃ
gatiaññathattameva dassitaṃ. Sesaṃ sabbattha uttānamevāti.
                        Rājakārāmavaggo dutiyo.
                          ------------
                           3. Saraṇānivagga
                    1-2. Paṭhamamahānāmasuttādivaṇṇanā
    [1017-18] Tatiyassa paṭhame iddhanti telamadhuphāṇitādīhi samiddhaṃ. Phītanti
hatthapagasīsūpagagīvūpagādialaṅkāravasena supupphitaṃ. Ākiṇṇamanussanti nirantaramanussaṃ.
@Footnote: 1 Ma. ghanasandhikāya      2 Ma. rasākārapattitāya    3 Ma. pacitvā, ka. paccitvā

---------------------------------------------------------------------------------------------
page368.
Sambādhaviyūhanti 1- byūhā vuccanti avinibbiddharacchāyo, yā 2- paviṭṭhamaggeneva
nigacchanti, tā sambādhā byūhā 3- bahukā etthāti sambādhabyūhaṃ. Imināpi
nagarassa ghanavāsameva dīpeti. Bhantenapīti 4- ito cito ca paribbhamantena
uddhatacārinā. Dutiyaṃ uttānameva.
                        3. Godhasakkasuttavaṇṇanā
    [1019] Tatiye bhagavāva etaṃ jāneyya etehi dhammehi samannāgataṃ
vā asamannāgataṃ vāti idaṃ so sakko tīhi vā dhammehi samannāgatassa puggassa
sotāpannabhāvaṃ, catūhi vā dhammehi samannāgatassa sotāpannabhāvaṃ bhagavāva
jānātīti adhippāyena āha.
    Kocideva dhammasamuppādo 5- uppajjeyyāti kiñcideva kāraṇaṃ uppajjeyya. 6-
Ekato assa bhagavā, ekato bhikkhusaṃghoti yasmiṃ kāraṇe uppanne bhagavā
bhikkhusaṃghena nānāladdhiko hutvā ekaṃ vādaṃ vadanto ekato assa, bhikkhusaṃghopi
ekaṃ vadanto ekatoti attho. Tenevāhanti yaṃ vādaṃ tumhe vadetha, tamevāhaṃ
gaṇehayyanti. Nanu ca ariyasāvakassa ratanattaye pasādanānattaṃ 7- natthi, atha
kasmā evamāhāti? bhagavato sabbaññutāya. Evañhissa hoti "bhikkhusaṃgho attano
asabbaññutāya ajānitvāpi katheyya, satthu pana aññāṇaṃ nāma natthī"ti. Tasmā
evamāha. Aññatra kalyāṇā aññatra kusalāti kalyāṇameva kusalameva vadāmi,
na kalyāṇakusalavimuttanti. Apicassa anavajjanadoso esoti.
                     4. Paṭhamasaraṇānisakkasuttavaṇṇanā
    [1020] Catutthe idha mahānāma ekacco puggaloti idaṃ na kevalaṃ
saraṇāni eva 8- apāyato mutto, imepi puggalā muttāti dassetuṃ āraddhaṃ.
@Footnote: 1 cha.Ma. sambādhabyūhanti    2 Sī.,ka. yāsu      3 Sī. sambādhabyūhā
@4 Sī.,ka. vibbhantenāti, cha.Ma. bhantenāti       5 Ma. dhammo samuppādo
@6 Ma. uppannaṃ uppajjeyya    7 Sī.,ka. pasādaññathattaṃ   8 Sī.,ka. sarakānieva

---------------------------------------------------------------------------------------------
page369.
Mattaso nijjhānaṃ khamantīti pamāṇena ca olokanaṃ khamanti. Iminā
dhammānusārimaggaṭṭhapuggalaṃ dasseti. Agantā nirayanti maggaṭṭhapuggalo hi apāyato
parimuttoti vā parimuccissatīti vā vattuṃ na vaṭṭati. Parimuccatīti pana vattuṃ
vaṭṭati. Yasmā ca parimuccati, tasmā gantā nāma na hotīti "agantā"ti vutto, na
gacchatīti attho. Saddhāmattaṃ pemamattanti iminā saddhānusārimaggaṭṭhapuggalaṃ
dasseti. Mahāsālāti samīpe ṭhiteva cattāro mahāsārarukkhe dassento āha.
Maraṇakāle sikkhaṃ samādiyīti maraṇasamaye tīsu sikkhāsu paripūrikārī ahosīti
dasseti.
                     5. Dutiyasaraṇānisakkasuttavaṇṇanā
    [1021] Pañcame dukkhettanti visamakhettaṃ. Dubbhūminti 1- īsarabhūmiṃ 2-
loṇūpahataṃ. Khaṇḍānīti paribhinnāni. Pūtīnīti udakena temetvā pūtibhāvaṃ āpannāni.
Vātātapahatānīti vātātapena hatattā nirodhabhāvaṃ gatāni. Asārādānīti
anādinnasārāni agahitasārāni. Asukhasayitānīti na koṭṭhādīsu pakkhipitvā suṭṭhu
ṭhapitāni. Sukhasayitānīti ṭhapitaṭṭhānato 3- cattāro māse acalitāni.
                     6. Paṭhamaanāthapiṇḍikasuttavaṇṇanā
    [1022] Chaṭṭhe ṭhānaso vedanā paṭippassambheyyāti khaṇena vedanā
paṭippassambheyya. Micchāñāṇenāti micchāpaccavekkhaṇena. Micchāvimuttiyāti
aniyyānikavimuttiyā. Tasmā saddhañca sīlañcāti gāthā vuttatthā eva. Yatra hi
nāmāti yo nāma.
@Footnote: 1 cha.Ma. dubbhūmanti        2 Sī. asārabhūmi        3 Ma. vassikavuṭṭhānato

---------------------------------------------------------------------------------------------
page370.
                     7. Dutiyaanāthapiṇḍikasuttavaṇṇanā
    [1023] Sattame samparāyikaṃ maraṇabhayanti samparāyahetukaṃ maraṇabhayaṃ.
Gihisāmīcikānīti gihīnaṃ anucchavikāni. Sesaṃ sabbattha uttānatthamevāti.
                       Saraṇānivaggo 1- tatiyo.
                         ---------------
                         4. Puññābhisandavagga
                     1. Paṭhamapuññābhisandasuttavaṇṇanā
    [1027] Catutthassa paṭhame puññābhisandā kusalābhisandāti puññanadiyo
kusalanadiyo. Sukhassāhārāti sukhassa paccayā.
                       4. Paṭhamadevapadasuttavaṇṇanā
    [1030] Catutthe devapadānīti devānaṃ ñāṇena, devassa 2- vā ñāṇena
akkantapadāni. Visuddhiyāti visujjhanatthāya. Pariyodapanāyāti pariyodapanatthāya
jotanatthāya. Imasmiṃ sutte cattāropi phalaṭṭhā puggalā visuddhaṭṭhena devā
nāma jātā.
                         8. Vassasuttavaṇṇanā
    [1034] Aṭṭhame pāraṃ gantvāti pāraṃ vuccati nibbānaṃ, taṃ patvāti
attho. Āsavānaṃ khayāya saṃvattantīti na paṭhamaṃ nibbānaṃ gantvā pacchā
saṃvattanti, gacchamānā eva saṃvattanti. Desanā pana evaṃ katā.
@Footnote: 1 ka. sarakānivaggo             2 Ma. devehi

---------------------------------------------------------------------------------------------
page371.
                       10. Nandiyasakkasuttavaṇṇanā
    [1036] Dasame divā pavivekāya rattiṃ paṭisallānāyāti divā pavivekatthāya
rattiṃ paṭisallānatthāya. Dhammā na pātubhavantīti samathavipassanādhammā na uppajjanti.
Sesaṃ sabbattha uttānatthamevāti.
                       Puññābhisandavaggo catuttho.
                          -------------
                       5. Sagāthakapuññābhisandavagga
                       1. Paṭhamaabhisandasuttavaṇṇanā
    [1037] Pañcamassa paṭhame asaṅkhyeyyoti āḷhakagaṇanāya 1- asaṅkhyeyyo,
yojanavasena panassa saṅkhyā atthi. Bahubheravanti saviññāṇakaaviññāṇakānaṃ
bheravārammaṇānaṃ vasena bahubheravaṃ. Puthūti bahū. Savantīti sandamānā. Upayantīti
upagacchanti.
                       2. Dutiyaabhisandasuttavaṇṇanā
    [1038] Dutiye yatthimā mahānadiyo saṃsandanti samentīti yasmiṃ sambhede, 2-
etā mahānadiyo ekībhavanti, nirantarā bhavantīti attho.
                       3. Tatiyaabhisandasuttavaṇṇanā
    [1039] Tatiye puññakāmoti puññatthiko. Kusale patiṭṭhitoti maggakusale
patiṭṭhito. Bhāveti maggaṃ amatassa pattiyāti nibbānassa pāpuṇanatthaṃ arahattamaggaṃ
bhāveti. Dhammasārādhigamoti dhammasāro vuccati ariyaphalaṃ dhammasāro adhigamo 3-
assāti dhammasārādhigamo, adhigataphaloti attho. Khaye ratoti kilesakkhaye rato.
@Footnote: 1 Sī. salākagaṇanāya    2 Sī.,Ma. saṃbhijje    3 Sī. ariyaphaladhammasāro, so adhigamo

---------------------------------------------------------------------------------------------
page372.
                       4. Paṭhamamahaddhanasuttavaṇṇanā
    [1040] Catutthe aḍḍho mahaddhanoti sattavidhena ariyadhanena aḍḍho
ceva mahaddhano ca. Teneva bhogena mahābhogo. Sesaṃ sabbattha uttānamevāti.
                    Sagāthakapuññābhisandavaggo pañcamo.
                       -------------------
                           6. Sappaññavagga
                        2. Vassaṃvutthasuttavaṇṇanā
    [1048] Chaṭṭhassa dutiye ayamadhippāyo:- sotāpanno bhikkhu ettakena
vosānaṃ anāpajjitvā tāneva indriyabalabojjhaṅgāni samodhānetvā vipassanaṃ
vaḍḍhetvā sakadāgāmimaggaṃ pāpuṇissati, sakadāgāmī anāgāmimaggaṃ, anāgāmī
arahattamagganti imamatthaṃ sandhāya bhagavatā imasmiṃ sutte sāsane tanti
paveṇī kathitāti.
                        3. Dhammadinnasuttavaṇṇanā
    [1049] Tatiye dhammadinnoti sattasu janesu eko. Buddhakālasmiṃ hi
dhammadinno upāsako, visākho upāsako, uggo gahapati, citto gahapati, hatthako
āḷavako, cūḷaanāthapiṇḍiko, mahāanāthapiṇḍikoti ime satta janā
pañcasataupāsakaparivārā ahesuṃ. Etesu esa aññataro.
    Gambhīrāti dhammagambhīrā sallasuttādayo. Gambhīratthāti atthagambhīrā
cetanāsuttantādayo. Lokuttarāti lokuttaratthadīpakā asaṅkhatasaṃyuttādayo.
Suññatapaṭisaṃyuttāti sattasuññatādīpakā khajjanikasuttantādayo. Upasampajja
viharissāmāti paṭilabhitvā viharissāma. Evaṃ hi vo dhammadinna sikkhitabbanti
evaṃ tumhehi candopamapaṭipadaṃ rathavinītapaṭipadaṃ moneyyapaṭipadaṃ mahāariyavaṃsapaṭipadaṃ
pūrentehi sikkhitabbaṃ. Iti

---------------------------------------------------------------------------------------------
page373.
Satthā imesaṃ upāsakānaṃ asayhabhāraṃ āropesi. Kasmā? ete kira na attano
bhūmiyaṃ ṭhatvā ovādaṃ yāciṃsu, avisesena pana sabbabhāraṃ ukkhipituṃ samatthā viya
"ovadatu no bhante bhagavā"tipi 1- yāciṃsu. Tena tesaṃ satthā asayhabhāraṃ
āropento evamāha. Na kho netanti 2- na kho etaṃ. Nakāro panettha
byañjanasandhimattamevāti veditabbo. Tasmāti yasmā idāni attano bhūmiyaṃ ṭhatvā
ovādaṃ yācatha, tasmā.
                         4. Gilānasuttavaṇṇanā
    [1050] Catutthe na kho panetanti na kho amhehi etaṃ. Sapañño
upāsakoti sotāpanno adhippeto. Assāsaniyehi dhammehīti assāsakarehi dhammehi.
Assāsatāyasmāti assāsatu āyasmā. Mārisoti maraṇapaṭibaddho. Maraṇadhammoti
maraṇasabhāvo. Adhimocehīti ṭhapehi. Adhimocitanti ṭhapitaṃ. Evaṃ vimuttacittassāti
evaṃ arahattaphalavimuttiyā vimuttacittassa. Yadidaṃ vimuttiyā vimuttanti yaṃ idaṃ
vimuttiṃ ārabbha vimuttiyā nānākaraṇaṃ vattabbaṃ siyā, taṃ na vadāmi. Bhikkhusaṃghassa hi
cetiyaṅgaṇabodhiyaṅgaṇavattesu ceva asītikkhandhakavattesu cāti āgamaniyaguṇesu pamāṇaṃ
nāma natthi, paṭividdhe pana magge vā phale vā upāsakānañca bhikkhūnañca
nānākaraṇaṃ natthi.
                      9. Paññāpaṭilābhasuttavaṇṇanā
    [1055] Navame paññāpaṭilābhāya saṃvattantīti ettha satta sekkhā paññaṃ
paṭilabhantā nāma, khīṇāsavo paṭiladdhapañño nāmāti veditabbo. Parato
paññāvuḍḍhiyātiādīsupi 3- eseva nayo. Sesaṃ sabbattha uttānamevāti.
                         Sappaññavaggo chaṭṭho.
                          ------------
@Footnote: 1 cha.Ma. bhagavāti        2 ka. panetanti       3 cha.Ma. paññābudadhiyātiādīsu

---------------------------------------------------------------------------------------------
page374.
                          7. Mahāpaññavagga
                       1. Mahāpaññāsuttavaṇṇanā
    [1058] Sattame mahāpaññatāya saṃvattantītiādīsu "mahante atthe
pariggaṇhātīti mahāpaññā"tiādinā paṭisambhidāyaṃ 1- vuttanayeneva sabbattha
sabbapadesu attho veditabbo. Sesaṃ sabbattha uttānamevāti.
                     Sotāpattisaṃyuttavaṇṇanā niṭṭhitā
                          ------------
@Footnote: 1 khu.paṭi. 31/4/404

---------------------------------------------------------------------------------------------
page375.
                           12. Saccasaṃyutta
                           1. Samādhivagga
                         1. Samādhisuttavaṇṇanā
    [1071] Saccasaṃyuttassa paṭhame samādhiṃ bhikkhaveti te kira bhikkhū cittekaggatāya
parihāyanti, atha nesaṃ satthā "evamete cittekaggataṃ labhitvā kammaṭṭhānaṃ
vaḍḍhetvā visesaṃ pāpuṇissantī"ti imaṃ desanaṃ ārabhi. Tasmā tiha bhikkhave "idaṃ
dukkhan"ti yogo karaṇīyoti ettha yathābhūtādivasena kāraṇacchedo veditabbo.
Idañhi vuttaṃ hoti:- bhikkhave yasmā samāhito bhikkhu samāhito bhikkhu cattāri
saccāni yathābhūtaṃ pajānāti, tasmā tumhehi ca samāhitehi catunnaṃ saccānaṃ yathābhūtaṃ
pajānanatthāya "idaṃ dukkhan"ti yogo karaṇīyo. Tathā yasmā cattāri saccāni
tathāgatasseva pātubhāvā pākaṭāni honti, yasmā ca tathāgatena suvibhattāni,
yasmā ca tesu aparimāṇā vaṇṇā aparimāṇāni padabyañjanāni, yasmā ca tesaṃ
appaṭividdhattā vaṭṭaṃ vaḍḍhati, tesaṃ paṭividdhakālato paṭṭhāya na vaḍḍhati, tasmā
evaṃ no vaṭṭaṃ na vaḍḍhissatī"ti tumhehi "idaṃ dukkhan"ti yogo karaṇīyo.
                       2. Paṭisallānasuttavaṇṇanā
    [1072] Dutiyaṃ kāyavivekavikalānaṃ kāyavivekapaṭilābhatthāya vuttaṃ.
                      3. Paṭhamakulaputtasuttādivaṇṇanā
    [1073-1075] Tatiye abhisamayāyāti abhisamayatthāya. Samaṇabrāhmaṇāti 1-
cettha sāsanāvacarā adhippetā. Tathā catutthapañcamesu tena tena abhilāpena
bujjhanakānaṃ pana ajjhāsayenetāni vuttāni.
@Footnote: 1 Sī.,ka. samaṇā vā brāhmaṇā vāti

---------------------------------------------------------------------------------------------
page376.
                     6. Dutiyasamaṇabrāhmaṇasuttavaṇṇanā
    [1076] Chaṭṭhe abhisambuddhaṃ pakāsesunti abhisambuddho ahanti evaṃ
attānaṃ abhisambuddhaṃ pakāsayiṃsu. Imasmiṃ hi sutte sabbaññubuddhā ca samaṇaggahaṇena
gahitā.
                      10. Tiracchānakathāsuttavaṇṇanā
    [1080] Dasame anekavihitanti anekavidhaṃ. Tiracchānakathanti aniyyānikattā
saggamokkhamaggānaṃ tiracchānabhūtaṃ kathaṃ. Rājakathantiādīsu rājānaṃ ārabbha
"mahāsammato mandhātā dhammāsoko evaṃ mahānubhāvo"tiādinā nayena
pavattakathā rājakathā. Esa nayo corakathādīsu. Tesu "asuko rājā abhirūpo
dassanīyo"tiādinā nayena gehasitakathāva tiracchānakathā hoti. "sopi nāma
evaṃ mahānubhāvo khayaṃ gato vayaṃ gato"ti evaṃ pavattā pana kammaṭṭhānabhāve
tiṭṭhati. Coresupi "mūladevo evaṃ mahānubhāvo meghamālo evaṃ mahānubhāvo"ti
tesaṃ kammaṃ paṭicca ahosūrā gehasitakathāva tiracchānakathā. Yuddhepi bhāratayuddhādīsu
"asukena asuko evaṃ mārito evaṃ viddho"ti kāmassādavaseneva kathā
tiracchānakathā, "tepi nāma khayaṃ gatā"ti evaṃ pavattā pana sabbattha kammaṭṭhānameva
hoti. Apica annādīsu "evaṃ vaṇṇavantaṃ gandhavantaṃ rasavantaṃ phassasampannaṃ
khādimha bhuñjimha pivimha paribhuñjimhā"ti kāmassādavasena kathetuṃ na vaṭṭati.
Sātthakaṃ pana katvā "pubbe evaṃ vaṇṇādisampannaṃ annaṃ pānaṃ vatthaṃ yānaṃ 1-
sayanaṃ mālaṃ gandhaṃ vilepanaṃ sīlavantānaṃ adamhā, cetiye pūjaṃ akarimhā"ti
kathetuṃ vaṭṭati.
@Footnote: 1 cha.Ma. yānanti pāṭho na dissati

---------------------------------------------------------------------------------------------
page377.
    Ñātikathādīsupi "amhākaṃ ñātakā sūrā samatthā"ti vā, "pubbe mayaṃ
evaṃ vicitrehi yānehi vicarimhā"ti vā assādavasena vattuṃ na vaṭṭati. Sātthakaṃ
pana katvā "tepi no ñātakā khayaṃ gatā"ti vā, "pubbe mayaṃ evarūpā
upāhanā saṃghassa adamhā"ti vā kathetabbā. Gāmakathādīsupi suniviṭṭhadunniviṭṭha-
subhikkhadubbhikkhādivasena vā "asukagāmavāsino sūrā samatthā"ti vā evaṃ assādavasena
vattuṃ na vaṭṭati, sātthakaṃ pana katvā "saddhā pasannā"ti vā, "khayaṃ gatā
vayaṃ gatā"ti taṃ 1- vattuṃ vaṭṭati. Nigamanagarajanapadakathāsupi eseva nayo.
    Itthikathāpi vaṇṇasaṇṭhānādīni paṭicca assādavasena vattuṃ na vaṭṭati,
"saddhā pasannā khayaṃ gatā"ti evameva vaṭṭati. Sūrakathāpi "nandimitto nāma
yodho sūro ahosī"ti assādavasena vattuṃ na vaṭṭati, "saddho pasanno ahosi,
khayaṃ gato"ti evameva vaṭṭati. Surākathātipi pāṭho. Sāpi cesā surākathā "evarūpā
nāma surā pītā ratijananī hotī"ti assādavaseneva na vaṭṭati, ādīnavavaseneva 2-
pana "ummattakasaṃvattanikā"tiādinā nayena vaṭṭati. Visikhākathāpi "asukavisikhā
suniviṭṭhā dunniviṭṭhā"ti vā, "asukavisikhāya vāsino sūrā samatthā"ti vā
assādavaseneva vattuṃ na vaṭṭati, "saddhā pasannā khayaṃ gatā"ti iccevaṃ vaṭṭati.
Kumbhaṭṭhānakathāti kumbhaṭṭhānakathā 3- udakatitthakathā vuccati, kumbhadāsikathā vā.
Sāpi "pāsādikā naccituṃ gāyituṃ chekā"ti assādavasena na vaṭṭati, "saddhā
pasannā"tiādinā nayeneva vaṭṭati.
    Pubbapetakathāti atītañātikathā. Tattha vattamānañātikathāsadisova vinicchayo.
Nānattakathāti purimapacchimakathāhi vimuttā avasesā nānāsabhāvā niratthakakathā.
Lokakkhāyikāti "ayaṃ loko kena nimmito, asukena nāma nimmito, kāko
@Footnote: 1 cha.Ma. khayaṃ gatāti vā     2 cha.Ma. ādīnavavasena     3 cha.Ma. ayaṃ pāṭho na dissati

---------------------------------------------------------------------------------------------
page378.
Seto aṭṭhīnaṃ setattā, balākā rattā lohitassa rattattā"ti evamādikā
lokāyatavitaṇḍasallāpakathā. Samuddakkhāyikā nāma "kasmā samuddo sāgaro, 1-
sāgaradevena khatattā 2- sāgaro, khato meti hatthamuddāya niveditattā
samuddo"ti evamādikā niratthakasamuddakkhāyikakathā. Iti bhavo iti abhavoti yaṃ vā
taṃ vā niratthakakāraṇaṃ vatvā pavattitakathā itibhavābhavakathā. Ettha ca bhavoti
sassataṃ, abhavoti ucchedaṃ. Bhavoti vuḍḍhi, abhavoti hāni. Bhavoti kāmasukhaṃ,
abhavoti attakilamatho. Iti imāya chabbidhāya itibhavābhavakathāya saddhiṃ bāttiṃsa
tiracchānakathā nāma honti. Sesaṃ sabbattha uttānamevāti.
                           Paṭhamo vaggo.
                            ---------
                       2. Dhammacakkappavattanavagga
                     1. Dhammacakkappavattanasuttavaṇṇanā
    [1081] Dutiyassa paṭhame bārāṇasiyanti evaṃnāmake nagare. Isipatane
migadāyeti isīnaṃ patanuppatanavasena evaṃladdhanāme migānaṃ abhayadānavasena
dinnattā migadāyasaṅkhāte ārāme. Ettha hi uppannuppannā sabbaññuisayo
patanti, dhammacakkappavattanatthaṃ nisīdantīti attho. Nandamūlakapabbhārato
sattāhaccayena nirodhasamāpattito vuṭṭhitā anottadahe katamukhadhovanādikiccā
ākāsena āgantvā paccekabuddhaisayopettha osaraṇavasena patanti, uposathatthañca
anuposathatthañca sannipatanti, gandhamādanaṃ paṭigacchantāpi tatova uppatantīti iminā
isīnaṃ patanuppatanavasena taṃ "isipatanan"ti vuccati.
@Footnote: 1 ka. samuddo                  2 cha.Ma. khanitattā

---------------------------------------------------------------------------------------------
page379.
    Āmantesīti dīpaṅkarapādamūle katābhinīhārato paṭṭhāya pāramiyo pūrento
anupubbena pacchimabhave katābhinikkhamano anupubbena 1- bodhimaṇḍaṃ patvā tattha
aparājitapallaṅke nisinno mārabalaṃ bhinditvā paṭhamayāme pubbenivāsaṃ anussaritvā
majjhimayāme dibbacakkhuṃ visodhetvā pacchimayāmāvasāne dasasahassilokadhātuṃ
unnādento kampento 2- sabbaññutaṃ patvā satta sattāhāni bodhimaṇḍe
vītināmetvā mahābrahmunā āyācitadhammadesano buddhacakkhunā lokaṃ voloketvā
lokānuggahena bārāṇasiṃ gantvā pañcavaggiye saññāpetvā dhammacakkaṃ
pavattetukāmo āmantesi.
    Dveme bhikkhave antāti dve ime bhikkhave lāmakakoṭṭhāsā. 3- Imassa
pana padassa saha samudāhārena samudāhāranigghoso heṭṭhā avīcito 4- upari
bhavaggaṃ patvā dasasahassilokadhātuṃ pattharitvā aṭṭhāsi. Tasmiṃyeva samaye
aṭṭhārasakoṭisaṅkhā brahmāno samāgacchiṃsu, pacchimadisāya sūriyo atthaṅgameti, 5-
pācīnadisāya āsāḷhanakkhattena yutto puṇṇacando uggacchati. Tasmiṃ samaye
bhagavā imaṃ dhammacakkappavattanasuttaṃ ārabhanto "dveme bhikkhave antā"tiādimāha.
    Tattha pabbajitenāti gihisaññojanaṃ chinditvā pabbajjupagatena. Na
sevitabbāti na vaḷañjetabbā. Yo cāyaṃ kāmesu kāmasukhallikānuyogoti yo
ca ayaṃ vatthukāmesu kilesakāmasukhassa anuyogo. Hīnoti lāmako. Gammoti
gāmavāsīnaṃ santako. Pothujjanikoti andhabālajanena 6- āciṇṇo. Anariyoti
na ariyo na visuddho na uttamo na vā ariyānaṃ santako. Anatthasañhitoti
@Footnote: 1 Ma. pacchimabhave pacchimabhavañca patvā mahābhinikkhamanena anupubbena
@2 cha.Ma. ayaṃ pāṭho na dissati             3 cha.Ma. koṭṭhāsā
@4 cha.Ma. avīciṃ     5 cha.Ma. aṭṭhameti      6 Ma. puthujjanandhabālajanena

---------------------------------------------------------------------------------------------
page380.
Na atthasaṃhitoti, hitasukhāvahakāraṇaṃ anissitoti attho. Attakilamathānuyogoti
attano kilamathassa anuyogo, attano dukkhakaraṇanti attho. Dukkhoti
kaṇṭakāpassayaseyyādīhi attamāraṇehi dukkhāvaho.
    Paññācakkhuṃ karotīti cakkhukaraṇī. Dutiyapadaṃ tasseva vevacanaṃ. Upasamāyāti
kilesūpasamatthāya. Abhiññāyāti catunnaṃ saccānaṃ abhijānanatthāya. Sambodhāyāti
tesaṃyeva sambujjhanatthāya. Nibbānāyāti nibbānasacchikiriyāya. Sesamettha yaṃ
vattabbaṃ siyā, taṃ heṭṭhā tattha tattha vuttameva. Saccakathāpi sabbappakāreneva
visuddhimagge 1- vitthāritā.
    Tiparivaṭṭanti saccañāṇakiccañāṇakatañāṇasaṅkhātānaṃ tiṇṇaṃ parivaṭṭānaṃ vasena
tiparivaṭṭaṃ. Ettha hi "idaṃ dukkhaṃ ariyasaccaṃ, idaṃ dukkhasamudayan"ti evaṃ catūsu
saccesu yathābhūtaṃ ñāṇaṃ saccañāṇaṃ nāma. Tesuyeva "pariññeyyaṃ pahātabban"ti
evaṃ kattabbakiccajānanañāṇaṃ kiccañāṇaṃ nāma. "pariññātaṃ pahīnan"ti evaṃ
tassa tassa kiccassa katabhāvajānanañāṇaṃ katañāṇaṃ nāma. Dvādasākāranti
tesaṃyeva ekekasmiṃ sacce tiṇṇaṃ tiṇṇaṃ ākārānaṃ vasena dvādasākāraṃ.
Ñāṇadassananti etesaṃ tiparivaṭṭānaṃ dvādasannaṃ ākārānaṃ vasena
uppannañāṇasaṅkhātaṃ dassanaṃ. Dhammacakkhunti aññattha tayo maggā tīṇi ca phalāni
dhammacakkhu nāma honti, idha paṭhamamaggova.
    Dhammacakketi paṭivedhañāṇe ceva desanāñāṇe ca. Bodhipallaṅke nisinnassa
hi catūsu saccesu uppannaṃ dvādasākāraṃ paṭivedhañāṇampi, isipatane nisinnassa
dvādasākārāya saccadesanāya pavattitaṃ desanāñāṇampi dhammacakkaṃ nāma. Ubhayampi
hetaṃ dasabalassa ure pavattañāṇameva. 2- Imāya desanāya pakāsentena bhagavatā
@Footnote: 1 visuddhi. 3/76 (syā)            2 Ma. uddesapavattañāṇamevetaṃ

---------------------------------------------------------------------------------------------
page381.
Dhammacakkaṃ pavattitaṃ nāma. Taṃ panetaṃ dhammacakkaṃ yāva aññāsikoṇḍaññatthero
aṭṭhārasahi brahmakoṭīhi saddhiṃ sotāpattiphale patiṭṭhāti, tāva naṃ bhagavā
pavatteti nāma, patiṭṭhite ca pavattitaṃ nāma. Taṃ sandhāya pavattite ca pana
bhagavatā dhammacakke bhummā devā saddamanussāvesuntiādi vuttaṃ.
    Tattha bhummāti bhummaṭṭhakadevatā. Saddamanussāvesunti ekappahāreneva
sādhukāraṃ datvā "etaṃ bhagavatā"tiādīni vadantā anusāvayiṃsu. Obhāsoti
sabbaññutañāṇobhāso. So hi tadā devānaṃ devānubhāvaṃ atikkamitvā virocittha.
Aññāsi vata bho koṇḍaññoti imassapi udānassa udāhāranigghoso
dasasahassilokadhātuṃ pharitvā aṭṭhāsi.
                        9. Saṅkāsanasuttavaṇṇanā
    [1089] Navame aparimāṇā vaṇṇāti appamāṇāni akkharāni. Byañjanāti
tesaṃyeva vevacanaṃ. Vaṇṇānaṃ vā ekadesā yadidaṃ byañjanā nāma. Saṅkāsanāti
vibhattiyo. Ekamekasmiṃ hi sacce sabbākārena vitthāriyamāne vaṇṇādīnaṃ anto
nāma natthi. Tasmā evamāha.
                         10. Tathasuttavaṇṇanā
    [1090] Dasame sabhāvāvijahanaṭṭhena tathaṃ. Dukkhaṃ hi dukkhameva vuttaṃ.
Sabhāvassa amoghatāya avitathaṃ. Na hi dukkhaṃ adukkhaṃ nāma hoti. Aññabhāvānupagamena
anaññathaṃ. Na hi dukkhaṃ samudayādibhāvaṃ upagacchati. Samudayādīsupi eseva nayoti.
                     Dhammacakkappavattanavaggo dutiyo.
                         --------------

---------------------------------------------------------------------------------------------
page382.
                          3. Koṭigāmavagga
                        1. Koṭigāmasuttavaṇṇanā
    [1091] Tatiyassa paṭhame ananubodhāti ananubujjhanena. Appaṭivedhāti
appaṭivijjhanena.
                      2. Dutiyakoṭigāmasuttavaṇṇanā
    [1092] Dutiye cetovimutti paññāvimuttīti phalasamāpattiphalapaññānaṃ nāmaṃ.
                          7. Tathasuttavaṇṇanā
    [1097] Sattame tasmā ariyasaccānīti yasmā tathāni avitathāni
anaññathāni, tasmā ariyānaṃ saccānīti vuccanti. Na hi vitathāni 1- ariyā
ariyasaccato paṭivijjhanti.
                         8. Lokasuttavaṇṇanā
    [1098] Aṭṭhe tathāgato ariyo, tasmā "ariyasaccānī"ti yasmā ariyena
tathāgatena paṭividdhattā desitattā ca tāni ariyasantakāni honti, tasmā ariyassa
saccattā ariyasaccānīti attho.
                        10. Gavampatisuttavaṇṇanā
    [1100] Dasame sahañcaniketi sahañcaniyanagare. 2- Yo bhikkhave dukkhaṃ passati,
dukkhasamudayampi so passatītiādi ekapaṭivedhavasena vuttaṃ, imasmiṃ hi sutte
ekapaṭivedhova kathito.
                        Koṭigāmavaggo tatiyo.
                           -----------
@Footnote: 1 Sī. vitathāni aññathāni ca
@2 Sī. sahajaniyeti sahajaniye nagare, ka. sahajaniyeti sahajaniyanagare

---------------------------------------------------------------------------------------------
page383.
                          4. Sīsapāvanavagga
                        1. Sīsapāvanasuttavaṇṇanā
    [1101] Catutthassa paṭhame yadidaṃ uparīti yāni imāni upari. Sīsapāvaneti
sīsapārukkhe.
                        2. Khadirapattasuttavaṇṇanā
    [1102] Dutiye anabhisameccāti ñāṇena anabhisamāgantvā, appavijjhitvāti
attho.
                         3. Daṇḍasuttavaṇṇanā
    [1103] Tatiye asmā lokā paraṃ lokanti imamhā manussalokā paraṃ
nirayampi tiracchānayonimpi pettivisayampi manussalokampi devalokampi gacchanti,
punappunaṃ vaṭṭasmiṃyeva nibbattantīti attho.
                        5. Sattisatasuttavaṇṇanā
    [1105] Pañcame evañcetaṃ bhikkhave assāti bhikkhave evaṃ ce etaṃ
bhaveyya, nirantaraṃ sattisatehi haññamānassa dukkhadomanassehi 1- sahevesa saccābhisamayo
bhaveyya ceti attho.
                        9. Indakhīlasuttavaṇṇanā
    [1109] Navame mukhaṃ olokentīti ajjhāsayaṃ olokenti. Ajjhāsayo
idha mukhanti adhippeto.
@Footnote: 1 ka. dukkhadomanasseva

---------------------------------------------------------------------------------------------
page384.
                       10. Vādatthikasuttavaṇṇanā
    [1110] Dasame silāyūpoti silāthambho. Soḷasakukkukoti soḷasahattho.
Soḷasakukkūtipi pāṭho. Heṭṭhā nemaṅgamāti heṭṭhā āvātaṃ paviṭṭhā. Aṭṭha kukku
uparinemassāti aṭṭhahatthā āvātassa upari uggantvā ṭhitā bhaveyyuṃ. Bhusāti
balavatī. Sesaṃ sabbattha uttānamevāti.
                        Sīsapāvanavaggo catuttho.
                           -----------
                           5. Papātavagga
                       1. Lokacintāsuttavaṇṇanā
    [1111] Pañcamassa paṭhame sumāgadhāya pokkharaṇiyāti evaṃnāmikāya
pokkharaṇiyā. Lokacintaṃ cintentoti "kena nu kho candimasūriyā katā, kena
mahāpaṭhavī, kena mahāsamuddo, kena sattā upapāditā, 1- kena pabbatā, kena
ambatālanāḷikerādayo"ti evarūpaṃ lokacintaṃ cintento nisīdi.
    Vicetoti vigatacitto vikkhittacitto vā. Bhūtaṃyeva addasāti te kira asurā
sambarimāyaṃ samparivattetvā yathā ne so puriso hatthiassādīsu āruhante
ukkhipitvā 2- bhisamuḷālacchiddehi pavisante passati, evaṃ adhiṭṭhahiṃsu. Taṃ sandhāya
satthā "bhūtaṃyeva addasā"ti āha. Devānaṃyeva mohayamānāti devānaṃ cittaṃ
mohayantā. Tasmāti yasmā lokacintaṃ cintento ummattakopi hoti, tasmā.
                       2-3. Papātasuttādivaṇṇanā
    [1112-13] Dutiye paṭibhānakūṭoti eko mahanto pabbatasadiso
mariyādapāsāṇo. Tatiye aniṭṭharūpanti aniṭṭhasabhāvaṃ.
@Footnote: 1 ka. uppādikā          2 Sī. uppatitvā

---------------------------------------------------------------------------------------------
page385.
                        4. Kūṭāgārasuttavaṇṇanā
    [1114] Catutthe heṭṭhimaṃ gharaṃ akaritvāti thambhabhittipādussāpanādinā
gharassa heṭṭhimabhāgaṃ akatvā.
                         5. Vālasuttavaṇṇanā
    [1115] Pañcame saṇṭhāgāreti sippuggaṇhanasālāyaṃ. Upāsanaṃ karonteti
kaṇḍakhipanasippaṃ 1- karonte. Asanaṃ atipātenteti kaṇḍaṃ atikkamente.
Poṅkhānupoṅkhanti ekaṃ kaṇḍaṃ khipitvā 2- yathā aparantassa vijjhati aparaṃ poṅkhaṃ nāma
dutiyassa poṅkhaṃ, puna aparaṃ anupoṅkhaṃ bahu puna aparaṃ tassa poṅkhanti 2- evaṃ
atipātente addasa. Yatra hi nāmāti ye nāma. Durabhisambhavataranti dukkarataraṃ.
Sattadhā 3- bhinnassa vālassa koṭiyā koṭiṃ paṭivijjheyyāti ekaṃ vālaṃ sattadhā
bhinditvā tassa ekaṃ bhedaṃ gahetvā vātiṃ gaṇamajjhe bandhitvā aparaṃ bhedaṃ
kaṇḍassa aggakoṭiyaṃ bandhitvā usabhamatte 4- ṭhito kaṇḍabaddhāya koṭiyā taṃ vāti
gaṇabaddhakoṭiṃ paṭivijjheyyāti attho. Tasmāti yasmā evaṃ duppaṭivijjhāni
cattāri saccāni, tasmā.
                      7. Paṭhamachiggaḷayugasuttavaṇṇanā
    [1117] Sattame aññamaññakhādikāti aññamaññaṃ khādanaṃ. Dubbalakhādikāti
balavantehi macchādīhi dubbalānaṃ macchādīnaṃ khādanaṃ.
@Footnote: 1 Sī. kaṇḍakhipanasikkhanaṃ
@2-2 cha.Ma. yathā assasarassa poṅkhaṃ vijjhati,aparaṃ anupoṅkhaṃ nāma dutiyassa poṅkhaṃ,
@puna aparaṃ tassa poṅkhanti   3 Ma. satadhā  4 Sī.,ka. usabhamagge

---------------------------------------------------------------------------------------------
page386.
                      8. Dutiyachiggaḷayugasuttavaṇṇanā
    [1118] Aṭṭhame mahāpaṭhavīti cakkavāḷagabbhantarā mahāpaṭhavī. Adhiccamidaṃ
bhanteti idaṃ adhiccuppattikaṃ sace taṃ yugaṃ na pūti bhaveyya, samudde udakaṃ
na susseyya, so ca kacchapo na mareyya, api nāma yadicchāvasena siyāti
attho.
    Evaṃ adhiccamidaṃ bhikkhaveti ettha mahāsīvatthero cattāri yugāni dassesi:-
puratthimacakkavāḷamukhavaṭṭiyaṃ ṭhitena purisena pakkhittayuggassa hi chiggaḷena tassa
andhakacchapassa gīvāya pavesanaṃ viya manussapaṭilābho adhiccapaṭilābhī. Dakkhiṇacakkavāḷa-
mukhavaṭṭiyaṃ ṭhitena pakkhittassa pana paribbhamantassa purimayugaṃ patvā chiggaḷena
chiggaḷupari āruḷhassa chiggaḷena gīvappavesanaṃ viya tathāgatuppādo adhiccatarasambhavo.
Pacchimacakkavāḷamukhavaṭṭiyaṃ ṭhitena pakkhittassa pana paribbhamantassa purimayugadvayaṃ
patvā chiggaḷena chiggaḷupari āruḷhassa chiggaḷena gīvappavesanaṃ viya
tathāgatappaveditassa dhammavinayassa dīpanaṃ adhiccatarasambhavaṃ. Uttaracakkavāḷamukhavaṭṭiyaṃ
ṭhitena pakkhittassa pana paribbhamantassa purimayugattayaṃ patvā chiggaḷena chiggaḷupari
āruḷhassa chiggaḷena gīvappavesanaṃ viya catusaccapaṭivedho ativiya adhiccatarasambhavo
veditabbo. Navamādīni abhisamayasaṃyutte vuttanayānevāti.
                         Papātavaggo pañcamo.
                           ----------
                        6. Abhisamayavaggavaṇṇanā
    [1121] Abhisamayavaggo nidānavagge abhisamayasaṃyutte vitthāritova.

---------------------------------------------------------------------------------------------
page387.
                     7. Paṭhamaāmakadhaññapeyyālavagga
                         3. Paññāsuttavaṇṇanā
    [1133] Āmakadhaññapeyyāle ariyena paññācakkhunāti 1- vipassanaṃ ādiṃ
katvā lokiyalokuttarena ñāṇacakkhunā.
                       4. Surāmerayasuttavaṇṇanā
    [1134] Surāmerayamajjappamādaṭṭhānā paṭiviratāti ettha surā nāma
piṭṭhasurā odanasurā pūvasurā kiṇṇapakkhittā sambhārasaṃyuttāti pañcavidhā. Merayaṃ
nāma pupphāsavo phalāsavoti evaṃ vutto yo koci āsavo. Majjanti tadeva
ubhayaṃ, yaṃ vā panaññampi surāsavavinimuttaṃ madanīyaṃ. Yāya cetanāya taṃ pivanti,
sā pamādassa kāraṇattā pamādaṭṭhānaṃ nāma, tato paṭiviratāti attho.
                      6-7. Matteyyasuttādivaṇṇanā
    [1136-37] Matteyyāti mātuhitā, mātari sammāpaṭipannāti attho.
Petteyyādīsu pituhitā petteyyā.
                      8-9. Sāmaññasuttādivaṇṇanā
    [1138-39] Samaṇānaṃ hitā sāmaññā. Brāhmaṇānaṃ hitā brahmaññā.
Tesu tesu sammāpaṭipannānaṃyevetaṃ adhivacanaṃ.
                        10. Pacāyikasuttavaṇṇanā
    [1140] Kule jeṭṭhāpacāyinoti kule jeṭṭhānaṃ apacāyino, nīcavuttinoti
attho.
                          -------------
@Footnote: 1 Sī.,ka. ariyena ñāṇacakkhunāti

---------------------------------------------------------------------------------------------
page388.
                     8. Dutiyaāmakadhaññapeyyālavagga
                        8. Bījagāmasuttavaṇṇanā
    [1148] Bījagāmabhūtagāmasamārambhāti mūlabījaṃ khandhabījaṃ phalubījaṃ aggabījaṃ
bījabījanti pañcavidhassa bījagāmassa ceva yassa kassaci nīlatiṇarukkhādikassa
bhūtagāmassa ca samārambhā, chedanapacanādibhāvena vikopanā paṭiviratāti attho.
                       9. Vikālabhojanasuttavaṇṇanā
    [1149] Vikālabhojanāti kālātikkantabhojanā, majjhantikātikkamato
paṭṭhāya yāvakālikaparibhogāti attho.
                      10. Gandhavilepanasuttavaṇṇanā
    [1150] Mālādīsu mālāti yaṅkiñci pupphaṃ. Gandhanti yaṅkiñci gandhajātaṃ, 1-
vilepananti chavirāgakaraṇaṃ. Tattha pilandhantā dhārenti nāma, ūnaṭṭhānaṃ pūrentā
maṇḍenti nāma, gandhavasena chavirāgavasena ca sādiyantā vibhūsenti nāma, ṭhānaṃ
vuccati kāraṇaṃ. Tasmā yāya dussīlyacetanāya tāni mālādhāraṇādīni mahājano
karoti, tato paṭiviratāti attho.
                        -----------------
                     9. Tatiyaāmakadhaññapeyyālavagga
                        1. Naccagītasuttavaṇṇanā
    [1151] Sāsanassa ananulomattā visūkaṃ paṭāṇībhūtaṃ dassananti visūkadassanaṃ.
Attanā naccananaccāpanādivasena naccā ca gītā ca vāditā ca antamaso
@Footnote: 1 Sī.,ka. gandhajātikaṃ

---------------------------------------------------------------------------------------------
page389.
Mayūranaccādivasenāpi pavattānaṃ naccādīnaṃ visūkabhūtā dassanā cāti naccagītavādita-
visūkadassanā. Naccādīni hi attanā payojetuṃ vā parehi payojāpetuṃ vā
payuttāni passituṃ vā neva bhikkhūnaṃ na bhikkhunīnaṃ vaṭṭanti.
                       2. Uccāsayanasuttavaṇṇanā
    [1152] Uccāsayanaṃ vuccati pamāṇātikkantaṃ. Mahāsayanaṃ akappiyattharaṇaṃ,
tato paṭiviratāti attho.
                     3. Jātarūparajatasuttavaṇṇanā 1-
    [1153] Jātarūpanti suvaṇṇaṃ. Rajatanti kahāpaṇo lohamāsako jatumāsako
dārumāsakoti ye vohāraṃ gacchanti, tassa ubhayassāpi paṭiggahaṇā paṭiviratā,
neva naṃ uggahanti na uggaṇhāpenti, na upanikkhittaṃ sādiyantīti attho.
                       4. Āmakadhaññasuttavaṇṇanā
    [1154] Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa
sattavidhassāpi āmakadhaññassa paṭiggahaṇā. Na kevalañca etesaṃ paṭiggahaṇameva,
āmasanampi bhikkhūnaṃ na vaṭṭatiyeva.
                        5. Āmakamaṃsasuttavaṇṇanā
    [1155] Āmakamaṃsapaṭiggahaṇāti ettha aññatra uddissa 2- anuññātā.
Āmakamaṃsamacchānaṃ paṭiggahaṇameva bhikkhūnaṃ na vaṭṭati, no āmasanaṃ.
                        6. Kumārikasuttavaṇṇanā
    [1156] Itthikumārikapaṭiggahaṇāti ettha itthīti purisantaragatā, itarā
kumārikā nāma. Tāsaṃ paṭiggahaṇampi āmasanampi akappiyameva.
@Footnote: 1 cha.Ma. jātarūpasutta...   2 Ma. odissa

---------------------------------------------------------------------------------------------
page390.
                        7. Dāsīdāsasuttavaṇṇanā
    [1157] Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ
na vaṭṭati, "kappiyakārakaṃ dammi, ārāmikaṃ dammī"ti evaṃ vutte pana vaṭṭati.
                       ------------------
                    10. Catutthaāmakadhaññapeyyālavagga
                       1. Khettavatthusuttavaṇṇanā
    [1161] Ajeḷakādīsu khettavatthupariyosānesu kappiyākappiyanayo vinayavasena
upaparikkhitabbo. Tattha khettaṃ nāma yasmiṃ pubbaṇṇaṃ ruhati. Vatthu nāma yasmiṃ
aparaṇṇaṃ ruhati. Yattha vā ubhayaṃ ruhati, taṃ khettaṃ. Tadatthāya akatabhūmibhāgo
vatthu. Khettavatthusīsena cettha vāpitaḷākādīnipi saṅgahitāneva.
                      2-3. Kayavikkayasuttādivaṇṇanā
    [1162-63] Kayavikkayāti kayā ca vikkayā ca. Dūteyyaṃ vuccati dūtakammaṃ
gihīnaṃ paṇṇaṃ vā sāsanaṃ vā gahetvā tattha tattha gamanaṃ, pahiṇagamanaṃ vuccati
gharāgharaṃ pesitassa khuddakagamanaṃ, anuyogo nāma tadubhayakaraṇaṃ. Tasmā
dūteyyapahiṇagamanānuyogāti evamettha attho veditabbo.
                        4. Tulākūṭasuttavaṇṇanā
    [1164] Tulākūṭādīsu kūṭanti vañcanaṃ. Tattha tulākūṭaṃ tāva rūpakūṭaṃ
aṅgakūṭaṃ 1- gahaṇakūṭaṃ paṭicchannakūṭanti catubbidhaṃ hoti. Tattha rūpakūṭaṃ nāma dve
tulā samarūpā katvā gaṇhanto mahatiyā gaṇhāti, dadanto khuddikāya deti.
Aṅgakūṭaṃ 1- nāma gaṇhanto pacchābhāge hatthena tulaṃ akkamati, dadanto
pubbabhāge. Gahaṇakūṭaṃ nāma gaṇhanto mūle rajjuṃ gaṇhāti, dadanto agge.
@Footnote: 1 Sī. kaṃsakūṭaṃ

---------------------------------------------------------------------------------------------
page391.
Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā gaṇhanto
taṃ pacchābhāge karoti, dadanto aggabhāge. 1-
    Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? ekaṃ suvaṇṇapātiṃ
katvā aññā dve tisso lohapātiyo suvaṇṇavaṇṇā karonti. Tato janapadaṃ
gantvā kiñcideva aḍḍhakulaṃ pavisitvā "suvaṇṇabhājanāni kiṇathā"ti vatvā
agghe pucchite samagghataraṃ dātukāmā honti, tato tehi "kathaṃ imesaṃ suvaṇṇabhāvo
jānitabbo"ti vutte "vīmaṃsitvā gaṇhathā"ti suvaṇṇapātiṃ pāsāṇe ghaṃsitvā
sabbapātiyo datvā gacchanti.
    Mānakūṭaṃ hadayabhedasikhābhedarajjubhedavasena tividhaṃ hoti. Tattha hadayabhedo
sappitelādiminanakāle labbhati. Tāni hi gaṇhanto heṭṭhā chiddena mānena
"saṇikaṃ āsiñcā"ti vatvā antobhājane bahuṃ paggharāpetvā gaṇhāti, dadanto
chindaṃ pidhāya sīghaṃ pūritvā deti. Sikhābhedo tilataṇḍulādiminanakāle labbhati.
Tāni hi gaṇhanto saṇikaṃ sikhaṃ ussāpetvā gaṇhāti, dadanto vegena sikhaṃ
bhindanto deti. Rajjubhedo khettavatthuminanakāle labbhati. Lañjaṃ alabhantā hi
khettaṃ amahantaṃ mahantaṃ katvā minanti.
                        5. Ukkoṭanasuttavaṇṇanā
    [1165] Ukkoṭanādīsu ukkoṭananti sāmike assāmike kātuṃ lañjaggahaṇaṃ.
Vañcananti tehi tehi upāyehi paresaṃ vañcanaṃ. Tatridamekaṃ vatthu:- eko kira
luddako migañca migapotakañca gahetvā āgacchati. Tameko dhutto "kiṃ bho migo
agghati, kiṃ migapotako"ti āha. "migo dve kahāpaṇe, migapotako ekan"ti
ca vutte kahāpaṇaṃ datvā migapotakaṃ gahetvā thokaṃ gantvā nivatto "na me
bho migapotakena attho, migaṃ me dehī"ti āha. Tenahi dve kahāpaṇe dehīti.
@Footnote: 1 Sī. pubbabhāge

---------------------------------------------------------------------------------------------
page392.
Nanu bho mayā paṭhamaṃ eko kahāpaṇo dinnoti. Āma dinnoti. Imampi migapotakaṃ
gaṇha, evaṃ so ca kahāpaṇo, ayañca kahāpaṇagghanako migapotakoti dve
kahāpaṇā bhavissantīti. So "kāraṇaṃ vadatī"ti sallakkhetvā migapotakaṃ gahetvā
migaṃ adāsīti.
    Nikatīti yogavasena vā māyāvasena vā apāmaṅgaṃ pāmaṅganti amaṇiṃ maṇinti,
asuvaṇṇaṃ suvaṇṇanti katvā patirūpakena vañcanaṃ. Sāciyogoti kuṭilayogo,
etesaṃyeva ukkoṭanādīnametaṃ nāmaṃ. Tasmā ukkoṭanasāciyogā vañcanasāciyogā
nikatisāciyogāti evamettha attho daṭṭhabbo. Keci aññaṃ dassetvā aññassa
parivattanaṃ sāciyogoti vadanti, taṃ pana vañcaneneva saṅgahitaṃ.
                     6-11. Chedanasuttādivaṇṇanā 1-
    [1166-1171] Chedanādīsu chedananti hatthacchedanādi. Vadhoti māraṇaṃ.
Bandhoti rajjubandhanādīhi bandhanaṃ. Viparāmosoti himaviparāmoso gumbaviparāmosoti
duvidho. Yaṃ himapātasamaye himena paṭicchannā hutvā maggapaṭipannaṃ janaṃ musanti,
ayaṃ himaviparāmoso. Yaṃ gumbādipaṭicchannā musanti, ayaṃ gumbaviparāmoso.
    Ālopo vuccati gāmanigamādīnaṃ vilopakaraṇaṃ. Sahasākāroti sāhasakiriyā,
gehaṃ pavisitvā manussānaṃ ure satthaṃ ṭhapetvā icchitabhaṇḍaggahaṇaṃ. Evameva
tasmā chedanavadhabandhanaviparāmosaālopasahasākārā paṭiviratā. Sesaṃ sabbattha
uttānatthamevāti.
                    Āmakadhaññapeyyālavaṇṇanā niṭṭhitā.
                 Iti sāratthappakāsiniyā saṃyuttanikāyaṭṭhakathāya
                      mahāvāravaggavaṇṇanā niṭṭhitā.
                         ---------------
@Footnote: 1 pāḷi. chedanādisutta...

---------------------------------------------------------------------------------------------
page393.
                             Nigamanakathā
ettāvatā hi:-
              bahukārassa yatīnaṃ vipassanācāranipuṇabuddhīnaṃ
              saṃyuttavaranikāyassa atthasaṃvaṇṇanaṃ kātuṃ.
              Saddhammassa ciraṭṭhiti māsisamānena yā mayā
              nipuṇā aṭṭhakathā āraddhā sāratthapakāsinī nāma.
              Sā hi mahāaṭṭhakathāya sāramādāya niṭṭhitā esā
              aṭṭhasattatimattāya pāḷiyā bhāṇavārehi.
              Ekūnasaṭṭhimatto visuddhimaggopi bhāṇavārehi
              atthappakāsanatthāya āgamānaṃ kato yasmā.
              Tasmā tena sahāyaṃ aṭṭhakathā bhāṇavāragaṇanāya
              thokena aparipūraṃ sattatiṃsasataṃ hoti.
              Sattatiṃsādhikasataparimāṇaṃ bhāṇavārato evaṃ
              samayaṃ pakāsayantiṃ mahāvihārādhivāsīnaṃ.
              Mūlaṭṭhakathāsāraṃ ādāya mayā imaṃ karontesa
              yaṃ puññamupacitaṃ tena hotu sabbo sukhī loko.
              Etissā karaṇatthaṃ therena bhadantajotipālena
              sucisīlena subhāsitassa pakāsayantañāṇena.
              Sāsanavibhūtikāmena yācamānena maṃ subhaguṇena
              yaṃ samadhigataṃ puññaṃ tenāpi jano sukhī bhavatūti.

---------------------------------------------------------------------------------------------
page394.
    Paramavisuddhisaddhābuddhivīriyappaṭimaṇḍitena sīlācārajjavamaddavādiguṇa-
samudayasamuditena sakasamayasamayantaragahanajjhogāhaṇasamatthena paññāveyyattiyasamannāgatena
tipiṭakapariyattippabhede sāṭṭhakathe satthusāsane appaṭihatañāṇappabhāvena
mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena
yuttamuttavādinā vādīvarena mahākavinā pabhinnapaṭisambhidāparivāre
chaḷabhiññādippabhedaguṇappaṭimaṇḍite uttarimanussadhamme supatiṭṭhitabuddhīnaṃ
theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā
buddhaghosoti garūhi gahitanāmadheyyena therena katā ayaṃ sāratthappakāsinī
nāma saṃyuttanikāyaṭṭhakathā:-
              tāva tiṭṭhatu lokasmiṃ     lokanittharaṇesinaṃ
              dassentī kulaputtānaṃ     nayaṃ sīlavisuddhiyā.
              Yāva buddhoti nāmampi    suddhacittassa tādino
              lokamhi lokajeṭṭhassa    pavattati mahesinoti.
                  Mahāvāravaggasaṃyuttanikāyaṭṭhakathā niṭṭhitā.
                         Sāratthappakāsinī nāma
                 saṃyuttanikāyaṭṭhakathā sabbākārena niṭṭhitā.