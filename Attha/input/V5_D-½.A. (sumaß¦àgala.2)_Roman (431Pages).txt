AṬṬHAKATHĀ Book 5 : PĀḶI ROMAN
Dī.A. (sumaṅgala.2)

Page 1-100.

page1.
                            Sumaṅgalavilāsinī
                    dīghanikāyaṭṭhakathā  mahāvaggavaṇṇanā
                         ---------------
              namo  tassa  bhagavato  arahato  sammāsambuddhassa.
                          1. Mahāpadānasutta
                        pubbenivāsapaṭisuṃyuttakathā
           [1] Evamme sutaṃ .pe. Karerikuṭikāyanti mahāpadānasuttaṃ.
       Tatrāyuṃ  anupubbapadavaṇṇanā:- karerikuṭikāyanti karerīti
varuṇarukkhassa nāmaṃ, karerimaṇḍapo tassā kuṭikāya dvāre ṭhito, tasmā
"karerikuṭikā"ti vuccati, yathā kosambarukkhassa dvāre ṭhitattā "kosambakuṭikā"ti.
Antojetavane kira karerikuṭi kosambakuṭi gandhakuṭi saḷalagharanti 1- cattāri
mahāgehāni, ekekuṃ satasahassapariccāgena nipphannaṃ. Tesu saḷalagharuṃ raññā
pasenadinā kāritaṃ, sesāni anāthapiṇḍikena kāritāni. Iti bhagavā anāthapiṇḍikena
gahapatinā thambhānuṃ upari kāritāya devavimānakappāya karerikuṭikāyaṃ viharati.
Pacchābhattanti ekāsanikakhalupacchābhattikānaṃ pātova 2- bhuttānaṃ antomajjhantikepi 3-
pacchābhattameva, idha pana pakatibhattassa pacchato "pacchābhattan"ti adhippetaṃ.
Piṇḍapātapaṭikkantānanti piṇḍapātato paṭikkantānaṃ, bhattakiccaṃ niṭṭhapetvā
uṭṭhitānanti attho.
      Karerimaṇḍalamāleti tasseva karerimaṇḍapassa avidūre katāya
nisīdanasālāya. So kira karerimaṇḍapo gandhakuṭikāya ca sālāya ca antare hoti,
tasmā gandhakuṭipi karerikuṭikāpi sālāpi "karerimaṇḍalamālo"ti 4- vuccati.
Pubbenivāsapaṭisaṃyuttāti "ekampi jātiṃ dvepi jātiyo"ti evaṃ vibhattena
pubbenivuṭṭhakkhandhasantānasaṅkhātena pubbenivāsena saddhiṃ yojetvā pavattitā.
Dhammīti dhammasaṃyuttā.
@Footnote: 1 cha.Ma. salaḷāgāranti              2 i. pāto.
@3 cha.Ma. antomajjhanhikepi           4 cha.Ma., i..... mālotipi

---------------------------------------------------------------------------------------------
page2.
      Udapādīti aho acchariyaṃ dasabalassa pubbenivāsañāṇaṃ, pubbenivāsaṃ
nāma ke anussaranti, ke nānussarantīti? titthiyā anussaranti, sāvakā ca
paccekabuddhā ca buddhā ca anussaranti. Kataratitthiyā anussaranti. Ye
aggappattā kammavādino, 1- tepi cattālīsaṃyeva kappe anussaranti, na tato paraṃ. 2-
Sāvakā kappasatasahassaṃ anussaranti. Dve aggasāvakā asaṅkheyyaṃ 3- ceva
kappasatasahassañca. Paccekabuddhā dve asaṅkheyyāni kappasatasahassañca. Buddhānaṃ
pana ettakanti paricchedo natthi, yāvatakaṃ ākaṅkhanti, tāvatakaṃ anussaranti.
      Titthiyā 4- khandhapaṭipāṭiyā anussaranti, paṭipāṭiṃ muñcitvā na
sakkonti. Paṭipāṭiyā anussarantāpi asaññabhavaṃ patvā khandhappavattiṃ na
passanti, jāle patitā sakuṇā 5- viya, kūpe patitā paṅgalā viya ca honti.
Te tattha ṭhatvā "ettakameva, ito paraṃ natthī"ti diṭṭhiṃ gaṇhanti. Iti
titthiyānaṃ pubbenivāsānussaraṇaṃ andhānaṃ yaṭṭhikoṭigamanaṃ viya hoti. Yathā hi
andhā yaṭṭhikoṭiggāhake satiyeva gacchanti, asati tattheva nisīdanti, evameva
titthiyā khandhapaṭipāṭiyāva anussarituṃ sakkonti, paṭipāṭiṃ visajjetvā na
sakkonti.
      Sāvakāpi khandhapaṭipāṭiyāva anussaranti, asaññabhavaṃ patvā
khandhappavattiṃ na passanti. Evaṃ santepi te vaṭṭe saṃsaraṇakasattānaṃ khandhānaṃ
abhāvakālo nāma natthi, asaññabhave pana pañca kappasatāni pavattantīti
ettakaṃ 6- kālaṃ atikkamitvā buddhehi dinnanaye ṭhatvā parato anussaranti,
seyyathāpi āyasmā sobhito. Dve aggasāvakā pana paccekabuddhā ca cutipaṭisandhiṃ
oloketvā anussaranti. Buddhānaṃ cutipaṭisandhikiccaṃ natthi, yaṃ yaṃ 7- ṭhānaṃ
passitukāmā honti, taṃ tadeva passanti.
      Titthiyā ca pubbenivāsaṃ anussaramānā attanā diṭṭhakatasutameva
anussaranti. Tathā sāvakā ca paccekabuddhā ca. Buddhā pana attanā vā parehi
vā diṭṭhakatasutaṃ sabbameva anussaranti.
@Footnote: 1 cha.Ma. aggappattakammavādino.   2 i. na tato paranti natthi.
@3 cha.Ma. asaṅkhyeyayañceva.      4 i. ye aggappattā kammavādino titthiyā te.
@5 cha.Ma. kuṇṭhā, Ma. kuṇḍā.   6 cha.Ma., i. tattakaṃ.  7 i. pana.

---------------------------------------------------------------------------------------------
page3.
      Titthiyānaṃ pubbenivāsañānaṃ khajjopanakaobhāsasadisaṃ, 1- sāvakānaṃ
padīpobhāsasadisaṃ, aggasāvakānaṃ osadhitārakobhāsasadisaṃ, paccekabuddhānaṃ
candobhāsasadisaṃ, buddhānaṃ sahassasuriyamaṇḍalobhāsasadisaṃ. 2- Tassa ettakāni jātisatāni
jātisahassāni jātisatasahassānīti vā ettakāni kappasatāni kappasahassāni
kappasatasahassānīti vā natthi, yaṃ kiñci anussarantassa neva khalitaṃ, na
paṭighāto 3- hoti, āvajjanapaṭibaddhameva ākaṅkhamanasikāracittuppādapaṭibaddhameva
hoti. Dubbalapattapūṭe 4- vegakkhittanārāco viya sinerukūṭe visaṭṭhaindavajiraṃ viya
ca asajjamānameva gacchati. "aho mahantaṃ bhagavato pubbenivāsañāṇan"ti evaṃ
bhagavantaṃyeva ārabbha kathā uppannā, jātā pavattāti attho. Taṃ sabbaṃpi
saṅkhepato dassetuṃ "itipi pubbenivāso, itipi pubbenivāso"ti ettakameva
pāliyaṃ vuttaṃ. Tattha itipīti evaṃpi.
      [2] Assosi kho .pe. Atha bhagavā anuppattoti ettha yaṃ
vattabbaṃ, taṃ brahmajālasuttavaṇṇanāyaṃ vuttameva. Ayameva hi viseso:- tattha
sabbaññutañāṇena assosi, idha dibbasotena. Tattha ca vaṇṇāvaṇṇakathā
vippakatā, idha pubbenivāsakathā. Tasmā bhagavā "ime bhikkhū mama
pubbenivāsañāṇaṃ ārabbha guṇaṃ thomenti, pubbenivāsañāṇassa pana me nipphattiṃ na
jānanti, handa nesaṃ tassa nipphattiṃ kathetvā dassāmī"ti āgantvā pakatiyāpi
buddhānaṃ nisīditvā dhammadesanatthameva ṭhapite taṃkhaṇaṃ 5- bhikkhūhi papphoṭetvā
dinne varabuddhāsane nisīditvā "kāya nuttha bhikkhave"ti pucchāya ca "idha
bhante"tiādito paṭivacanassa 6- ca pariyosāne tesaṃ pubbenivāsapaṭisaṃyuttaṃ
dhammakathaṃ 7- kathetukāmo iccheyyātha notiādimāha.
      [3] Tattha iccheyyātha noti iccheyyātha nu. Atha naṃ pahaṭṭhamānasā
bhikkhū yācamānā etassa bhagavātiādimāhaṃsu. Tattha etassāti etassa
dhammakathākaraṇassa.
@Footnote: 1 cha.Ma. khajjopanakakimiobhāsasadisaṃ.    2 cha.Ma. saradasūriYu....sadisaṃ.
@3 cha.Ma. paṭighātaṃ, i. paṭighāto.     4 cha.Ma. dubbalapattapuṭo.
@5 cha.Ma. taṃkhaṇe.                 6 cha.Ma. ādipaṭivacanassa.  7 cha.Ma. dhammiṃ kathaṃ.

---------------------------------------------------------------------------------------------
page4.
      Atha bhagavā tesaṃ  yācanaṃ gahetvā kathetukāmo "tenahi bhikkhave
suṇāthā"ti te sotāvadhānasādhukamanasikāresu 1- niyojetvā aññesaṃ asādhāraṇaṃ
chinnavaṭumakānussaraṇaṃ pakāsetukāmo ito so bhikkhavetiādimāha.
      [4] Tattha yaṃ vipassīti yasmiṃ kappe vipasSī. Ayañhi "yan"ti
saddo "yaṃ me bhante devānaṃ tāvatiṃsānaṃ sammukhā sutaṃ sammukhā paṭiggahitaṃ,
ārocemi taṃ bhagavato"tiādīsu 2- paccattavacane dissati.
                 "yantaṃ apucchimha akittayi no
                 aññantaṃ pucchāma tadiṅgha brūhī"ti 3-
      ādīsu upayogavacane. "aṭṭhānametaṃ bhikkhave anavakāso, yaṃ akissā
lokadhātuyā"tiādīsu 4- karaṇavacane. Idha pana bhummeti 5- daṭṭhabbo. Tena vuttaṃ
"yasmiṃ kappe"ti. Udapādīti dasasahassīlokadhātuṃ unnādento uppajji.
      Bhaddakappeti pañcabuddhuppādapaṭimaṇḍitattā sundarakappe
sārakappeti bhagavā imaṃ kappaṃ thomento evamāha. Yato paṭṭhāya kira amhākaṃ
bhagavatā abhinīhāro kato, etasmiṃ antare ekakappepi pañca buddhā nibbattā
nāma natthi. Amhākaṃ bhagavato abhinīhārassa purato pana taṇhaṅkaro medhaṅkaro
saraṇaṅkaro dīpaṅkaroti cattāro buddhā ekasmiṃ kappe nibbattiṃsu. Tesaṃ
uparimabhāge 6- ekaṃ asaṅkheyyaṃ buddhasuññameva ahosi.
      Asaṅkheyyakappapariyosāne pana koṇḍañño nāma buddho ekova
ekasmiṃ kappe uppanno. Tatopi asaṅkheyyaṃ buddhasuññameva ahosi. Asaṅkheyya-
kappapariyosāne sumaṅgalo 7- sumano revato sobhitoti cattāro buddhā ekasmiṃ kappe
uppannā. Tatopi asaṅkheyyaṃ buddhasuññameva ahosi. Asaṅkheyyakappapariyosāne
pana ito kappasatasahassādhikassa asaṅkheyyassa upari anomadassī padumo
@Footnote: 1 cha.Ma. sotāvadhāraṇasādhukamanasikāresu   2 dī. mahā. 10/293/189/mahāgovindasutta
@3 khu.su. 25/882/506 kalahavivādasutta, 25/1059/535 mettagūmāṇavakapañhā
@4 aṃ. ekaka. 20/277/29 aṭṭhānapālipaṭhamavagga  5 cha.Ma., i. bhummattheti.
@6 cha.Ma., i. orabhāge evamuparipi        7 cha.Ma., i. maṅgalo.

---------------------------------------------------------------------------------------------
page5.
Nāradoti tayo buddhā ekasmiṃ kappe uppannā. Tatopi asaṅkheyyaṃ buddhasuññameva
ahosi. Asaṅkheyyakappapariyosāne pana ito kappasatasahassānaṃ upari padumuttaro
bhagavā ekova ekasmiṃ kappe uppanno. Tassa orato ito tiṃsakappasahassānaṃ
upari sumedho sujātoti dve buddhā ekasmiṃ kappe uppannā. Tato
uparimabhāge 1- ito aṭṭhārasannaṃ kappasahassānaṃ upari piyadassī atthadassī
dhammadassīti tayo buddhā ekasmiṃ kappe uppannā. Atha ito catunavute
kappe 2- siddhattho nāma buddho ekova ekasmiṃ kappe uppanno. Ito
dvenavute 2- kappe tisso pusso dve buddhā ekasmiṃ kappe uppannā. Ito
ekanavute 2- kappe vipassī bhagavā uppanno. Ito ekatiṃse kappe sikhī
vessabhūti dve buddhā uppannā. Imasmiṃ bhaddakappe kakusandho konāgamano 3-
kassapo gotamo amhākaṃ sammāsambuddhoti cattāro buddhā uppannā,
metteyyo uppajjissati. Evamayaṃ kappo pañcabuddhuppādapaṭimaṇḍitattā
sundarakappo sārakappoti bhagavā imaṃ kappaṃ thomento evamāha.
      Kiṃ panetaṃ buddhānaṃyeva pākaṭaṃ hoti, "imasmiṃ kappe ettakā buddhā
uppannā 4- vā uppajjissantivā"ti, 4- udāhu aññesaṃpi pākaṭaṃ hotīti?
aññesaṃpi pākaṭaṃ hoti. Kesaṃ? suddhāvāsabrahmānaṃ. Kappasaṇṭhitikālasmiñhi 5-
ekamasaṅkheyyaṃ ekaṅgaṇaṃ hutvā ṭhite lokasannivāse lokassa saṇṭhānatthāya devo
vassituṃ ārabhi. Āditova antaraṭṭhake himapāto viya hoti. Tato kaṇamattā tilamattā
taṇḍulamattā mugga māsa badara āmalaka elāḷuka kumbhaṇḍa alābumattā udakadhārā
hutvā anukkamena vaḍḍhitvā usabha dveusabha aḍḍhagāvuta gāvuta dvegāvuta
aḍḍhayojana yojana dviyojana tiyojana dasayojana .pe. Satasahassayojanamattā hutvā
koṭisatasahassacakkavāḷabbhantare yāva avinaṭṭhabarahamalokā 6- pūretvā tiṭṭhanti.
@Footnote: 1 cha.Ma., i. orabhāge.  2 cha.Ma. catunavutikappe.   3 cha.Ma., i. koṇāgamano
@4-4 cha.Ma. uppannā vā uppajjissantīti vāti, i. uppannā vā uppajjis-
@santīti vā.   5 cha.Ma.,i. kappasaṇṭhānakālasmiñhi   6 Ma. akaniṭṭhabarahamalokā.

---------------------------------------------------------------------------------------------
page6.
Atha taṃ udakaṃ anupubbena bhassati, bhassante udake pakatidevalokaṭṭhānesu
devalokā patiṭṭhahanti, 1- tesaṃ saṇṭhahanavidhānaṃ visuddhimagge pubbenivāsakathāyaṃ
vuttaṃ. 2-
      Manussalokaṭṭhānaṃ 3- pana patte udake dhammakarakassa mukhe 4- pihite
viya vātavasena taṃ udakaṃ santiṭṭhati, udakapiṭṭhe uppalinipaṇṇaṃ viya paṭhavī
saṇṭhāti 5- mahābodhipallaṅko vinassamāne loke pacchā vinassati, saṇṭhahamāne
paṭhamaṃ saṇṭhahati. Tattha pubbanimittaṃ hutvā eko paduminigaccho uppajjati,
tassa sace tasmiṃ kappe buddho nibbattissati, pupphaṃ uppajjati. No ce na
uppajjati, uppajjamānañca 6- sace eko buddho nibbattissati, ekaṃ uppajjati.
Sace dve, tayo, cattāro, pañca buddhā nibbattissanti, pañca uppajjanti.
Tāni ca kho ekasmiṃyeva nāḷe kaṇṇikābaddhāni hutvā. Suddhāvāsabrahmāno
  "āyāma mārisā pubbanimittaṃ passissāmā"ti mahābodhipallaṅkaṭṭhānaṃ āgacchanti.
Buddhānaṃ anibbattanakappe pupphaṃ na hoti. Te pana apupphitaṃ gacchaṃ disvā
  "andhakāro vata bho loke bhavissati, tamābhibhūtā 7- sattā apāye pūressanti,
cha devalokā nava barhmalokā suññā bhavissantī"ti anattamanā honti.
Pupphitakāle pana pupphaṃ disvā "sabbaññubodhisattesu mātu kucchiṃ okkamantesu
nikkhamantesu sambujjhantesu dhammacakkaṃ pavattentesu yamakapāṭihāriyaṃ karontesu
devorohaṇaṃ karontesu āyusaṅkhāraṃ ossajjantesu 8- parinibbāyantesu
dasasahassacakkavāḷakampanādīni pāṭihāriyāni dakkhissāmā"ti ca, 9- "cattāro
apāyā parihāyissanti, cha devalokā nava barahamalokā paripūrissantī"ti ca
attamanā udānaṃ udānentā attano attano brahmalokaṃ gacchanti. Imasmiṃ
pana kappe pañca padumāni uppajjiṃsu. Tesaṃ nimittānaṃ ānubhāvena cattāro
buddhā uppannā, pañcamo uppajjissatīti suddhāvāsabarahamānopi tāni
padumāni disvā imamatthaṃ jāniṃsu. Tena vuttaṃ "aññesaṃpi pākaṭaṃ hotī"ti.
@Footnote: 1 cha.Ma., i. saṇṭhahanti.  2 cha.Ma. vuttameva.  3 cha.Ma. manussalokasaṇṭhahanaṭṭhānaṃ.
@4 cha.Ma. dhamakaraṇamukhe.       5 cha.Ma. saṇṭhahati.   6 i. uppajjamānā.
@7 cha.Ma. matā matā, i. matamātā.    8 i. vissajjantesu  9 i. ca saddo na dissati

---------------------------------------------------------------------------------------------
page7.
                         Āyuparicchedavaṇṇanā
      [5] "itipi bhagavā ito so bhikkhave"tiādinā nayena kappaparicchedavasena
pubbenivāsaṃ dassetvā idāni tesaṃ buddhānaṃ jātiparicchedādivasena
dassetuṃ vipassī bhikkhavetiādimāha.
      Tattha āyuparicchede. Parittaṃ lahukanti ubhayametaṃ appakasseva
vevacanaṃ. Yaṃ hi appakaṃ, taṃ parittaṃ ceva lahukaṃ ca hoti. Appaṃ vā bhiyyoti
vassasatato vā upari appaṃ, aññaṃ vassasataṃ appatvā vīsaṃ vā tiṃsaṃ vā
cattālīsaṃ vā paṇṇāsaṃ vā saṭṭhiṃ vā vassāni jīvanti, 1- evaṃ dīghāyuko pana
atidullabho, asuko kira evaṃ ciraṃ jīvatīti tattha tattha gantvāva 2- daṭṭhabbo
hoti. Tattha  visākhā upāsikā vīsavassasataṃ jīvati, 3- tathā pokkharasāti brāhmaṇo
brahmāyu brāhmaṇo selo brāhmaṇo bāvariyabrāhmaṇo ānandatthero
mahākassapattheroti. Anuruddhatthero pana vassasatañceva paṇṇāsañca vassāni,
bākulatthero 4- vassasatañceva saṭṭhiñca vassāni. Ayaṃ sabbadīghāyuko. Sopi dve
vassasatāni na jīvati. 3-
      Vipassiādayo pana sabbepi bodhisattā mettāpubbabhāgena
somanassasahagatañāṇasampayuttaasaṅkhārikacittena mātu kucchismiṃ paṭisandhiṃ gaṇhiṃsu, tena
cittena gahitāya paṭisandhiyā asaṅkheyyaṃ āyu, iti sabbabuddhā asaṅkheyyāyukā.
Te kasmā asaṅkheyyaṃ na aṭṭhaṃsu? utubhojanavipattiyā. Utubhojanavasena hi āyu
Hāyatipi vaḍḍhatipi.
      Tattha yadā rājāno adhammikā honti, tadā uparājā 5- senāpati
seṭṭhī sakalanagaraṃ sakalaraṭṭhaṃ adhammikameva hoti. Atha tesaṃ ārakkhadevatā, tāsaṃ
devatānaṃ mittā bhummā devatā, 6- bhummadevatānaṃ 7- mittā ākāsaṭṭhakadevatā,
@Footnote: 1 cha.Ma., i. jīvati         2 cha.Ma., i. gantvā
@3 i. jīvi. evamuparipi       4 Sī. bakkulatthero
@5 cha.Ma., i. uparājāno,   6 cha.Ma. bhūmaṭṭhadevatā  7 cha.Ma., i. tāsaṃ devatānaṃ

---------------------------------------------------------------------------------------------
page8.
Ākāsaṭṭhakadevatānaṃ mittā uṇhavalāhakā devatā, tāsaṃ mittā abbhavalāhakā
devatā, tāsaṃ mittā sītavalāhakā devatā, tāsaṃ mittā vassavalāhakā devatā,
tāsaṃ mittā cātummahārājikā devatā, tāsaṃ mittā tāvatiṃsā devatā, tāsaṃ
mittā yāmā devatāti evamādi evaṃ yāva bhavaggā ṭhapetvā ariyasāvake
sabbe devā brahmaparisāpi 1- adhammikā honti. Tāsaṃ adhammikatāya visamaṃ
candimasuriyā pariharanti, vāto yathāmaggena na vāyati, yathāmaggena avāyanto 2-
ākāsaṭṭhakavimānāni khobheti, vimānesu khobhitesu devatānaṃ kīḷanatthāya cittāni
na namanti, devatānaṃ kīḷanatthāya cittesu anamantesu sītuṇhabhedo utu
yathākālena na sampajjati, tasmiṃ asampajjante na ca sammā devo vassati,
kadāci vassati, kadāci na vassati, katthaci vassati, katthaci na vassati, vassanto
pana 3- vappakāle aṅkurakāle nāḷakāle pupphakāle khīraggahaṇādikālesu yathā
yathā sassānaṃ upakāro na hoti, tathā tathā vassati 4- ciraṃ vigacchati ca, 4- tena
sassāni visamapākāni honti vigatagandhavaṇṇarasādisampattīni 5- ekabhājane
pakkhittataṇḍulesupi ekasmiṃ padese bhattaṃ uttaṇḍulaṃ hoti ekasmiṃ atikilinnaṃ
ekasmiṃ sampākaṃ, 6- taṃ paribhuttaṃ kucchiyaṃpi tīhākārehi gacchati. Tena sattā
bahavābādhā ceva honti appāyukā ca. Evaṃ tāva utubhojanavasena āyu hāyati. 7-
      Yadā pana rājāno dhammikā honti, tadā senāpatiuparājānopi  8-
dhammikā hontīti purimanayeneva yāva barahamalokā sabbepi dhammikā honti,
tesaṃ dhammikattā samaṃ candimasuriyā pariharanti, yathāmaggena vāto vāyati, 9-
ākāsaṭṭhakavimānāni na khobheti, tesaṃ asaṅkhobhentānaṃ 10- devatānaṃ kīḷanatthāya
cittāni namanti. Evaṃ kālena utu sampajjati, devo sammā vassati, vappakālato
paṭṭhāya sassānaṃ upakāraṃ karonto kāle vassati, kāle vigacchati. Tena
sassāni samapākāni sugandhāni suvaṇṇāni surasāni ojavantāni honti,
@Footnote: 1 cha.Ma.,i. sabbā devabrahmaparisāpi.   2 cha.Ma.,i. ayathāmaggena vāyanto.
@3 cha.Ma.,i. vassantopi.    4-4 cha.Ma.,i. vassati ca vigacchati ca.   5 cha.Ma.,i.
@... rasādisampannāni  6 cha.Ma. samapākaṃ.  7. aṅ. catukka. 21/70/85 adhammikasutta
@8 cha.Ma. uparājā nopi.  9 cha.Ma. yathāmaggena vāyanto.  10 cha.Ma. akhobhā, i. asaṅkhobhe.

---------------------------------------------------------------------------------------------
page9.
Tehi sampāditabhojanaṃ paribhuttaṃpi sammā paripākaṃ gacchati, tena sattā arogā
dīghāyukā honti. Evaṃ utubhojanavasena āyu vaḍḍhati.
      [7] Tattha vipassī bhagavā asītivassasahassāyukakāle nibbatto,
sikhī 1- sattativassasahassāyukakāleti idaṃ anupubbena parihīnasadisaṃ kataṃ, na pana
evaṃ parihīnaṃ, vaḍḍhitvā vaḍḍhitvā parihīnanti veditabbaṃ. Kathaṃ? imasmiṃ tāva
bhaddakappe 2- kakusandho bhagavā cattālīsavassasahassāyukakāle nibbatto, āyuppamāṇaṃ
pañca koṭṭhāse katvā cattāri ṭhatvā pañcame vijjamāneyeva parinibbuto.
Taṃ āyu parihāyamānaṃ dasavassakālaṃ patvā puna vaḍḍhamānaṃ asaṅkheyyaṃ hutvā
tato parihāyamānaṃ tiṃsavassasahassakāle ṭhitaṃ, tadā konāgamano bhagavā nibbatto.
Tasmiṃpi tatheva parinibbute taṃ āyu dasavassakālaṃ patvā puna vaḍḍhamānaṃ
asaṅkheyyaṃ hutvā parihāyitvā vīsativassasahassakāle ṭhitaṃ, tadā kassapo bhagavā
nibbatto. Tasmiṃpi tatheva parinibbute taṃ āyu dasavassakālaṃ patvā puna
vaḍḍhamānaṃ asaṅkheyyaṃ hutvā parihāyitvā vassasatakālaṃ pattaṃ. Atha amhākaṃ
sambuddho nibbatto. Evaṃ anupubbena parihāyitvā parihāyitvā vaḍḍhitvā
vaḍḍhitvā parihīnanti veditabbaṃ. Tattha yaṃ yaṃ āyuvuḍḍhippamāṇesu 3- manussesu
buddhā nibbattanti, tesaṃpi taṃ tadeva 4- āyupparimāṇaṃ hotīti veditabbaṃ.
                      Āyuparicchedavaṇṇanā niṭṭhitā.
                         Bodhiparicchedavaṇṇanā
      [8] Bodhiparicchede pana 5- pāṭaliyā mūleti pāṭalirukkhassa heṭṭhā.
Tassā pana pāṭaliyā khandho taṃdivasaṃ paṇṇāsaratano hutvā abbhuggato,
sākhā paṇṇāsaratanāti ubbedhena ratanasataṃ ahosi. Taṃdivasaṃ ca sā pāṭali
kaṇṇikābaddhehi viya pupphehi mūlato paṭṭhāya ekacchannā 6- ahosi, dibbagandhaṃ
vāyati. Na kevalañca tadā ayameva pupphitā, dasasahassacakkavāḷe sabbapāṭaliyo
@Footnote: 1 i. bhagavā.      2 cha.Ma., i. kappe,    3 cha.Ma., i. āyuparimāṇesu.
@4 i. tesampi tattheva. 5 i. pana saddo na dissati    6 cha.Ma., i. ekasañchannā.

---------------------------------------------------------------------------------------------
page10.
Pupphitā. Na kevalañca pāṭaliyo, dasasahassacakkavāḷe sabbarukkhānaṃ khandhesu
khandhapadumāni, sākhāsu sākhāpadumāni, latāsu latāpadumāni, ākāsesu 1-
ākāsapadumāni pupphitāni, paṭhavītalaṃ bhinditvāpi mahāpadumāni uṭṭhitāni.
Mahāsamuddopi pañcavaṇṇehi padumehi nīluppalarattuppalehi ca sañchanno ahosi.
Sakaladasasahassacakkavāḷaṃ dhmālākulaṃ tattha tattha nibaddhapupphadāmavisaṭṭhamālāguṇa-
vippakiṇṇaṃ 2- nānāvaṇṇakusumasamujjalaṃ nandanavanacittalatāvanamissakavanapārusakavanasadisaṃ 3-
ahosi. Puratthimacakkavāḷamukhavaṭṭiyaṃ ussitaddhajā pacchimacakkavāḷamukhavaṭṭiyaṃ 4-
abhihananti. Pacchimadakkhiṇauttaracakkavāḷamukhavaṭṭiyaṃ ussitaddhajā
dakkhiṇacakkavāḷamukhavaṭṭiṃ abhihananti. Evaṃ aññamaññaṃ sirisampannāni 5- cakkavāḷāni
ahesuṃ. Abhisambuddhoti sakalaṃ buddhaguṇavibhavasiriṃ paṭivijjhamāno cattāri saccāni
abhisambuddho.
      "sikhī bhikkhave bhagavā arahaṃ sammāsambuddho puṇḍarīkassa mūle
abhisambuddho"tiādīsupi imināva nayena vaṇṇanā veditabbā. Ettha pana
puṇḍarīkoti setambarukkho. Tassāpi tadeva parimāṇaṃ. Taṃdivasañca sopi dibbagandhehi
pupphehi susañchanno ahosi. Na kevalañca pupphehi, phalehipi sañchanno ahosi.
Tassa ekato taruṇāni phalāni, ekato majjhimāni phalāni, ekato nātipakkāni 6-
ekato supakkāni pakkhittadibbojāni viya surasāni ojavantāni 7- olambanti.
Yathā so, evaṃ sakaladasasahassacakkavāvaḷe 8- pupphūpagā rukkhā pupphehi. Phalūpagā
rukkhā phalehi paṭimaṇḍitā ahesuṃ.
       Sāloti sālarukkho. Tassāpi tadeva parimāṇaṃ, tatheva pupphasirivibhavo
veditabbo. Sirīsarukkhepi eseva nayo. Udumbararukkhe pupphāni nāhesuṃ, phalavibhūti
panettha ambe vuttanayāva. Tathā nigrodheva 9- tathā assatthevāti. 10- Iti
sabbabuddhānaṃ ekova pallaṅko, rukkhā pana aññepi honti. Tesu yassa yassa
@Footnote: 1 cha.Ma. ākāse.  2 cha.Ma.... mālāguḷavippakiṇṇaṃ.  3 cha.Ma., i.... phārusakavanasadisaṃ
@4 cha.Ma., i....mukhavaṭṭī.  5 cha.Ma. sirīsampattāni.   6 cha.Ma. phalāni.
@7 cha.Ma., i. ayaṃ saddo na dissati      8 cha.Ma.... cakkavāḷesu.
@9-9 cha.Ma., i. va saddo na disasati.   10 cha.Ma. sāvakayugaparicchede.

---------------------------------------------------------------------------------------------
page11.
Rukkhassa mūle catumaggañāṇasaṅkhātaṃ bodhiṃ buddhā paṭivijjhanti, so so bodhīti
vuccati. Ayaṃ bodhiparicchedo nāma.
                        Sāvakayugaparicchedavaṇṇanā
      [9] Sāvakayugaparicchede pana khaṇḍatissanti khaṇḍo ca tisso ca. Tesu
khaṇḍo ekapitiko kaniṭṭhabhātā, tisso purohitaputto. Khaṇḍo paññāpāramiyā
matthakaṃ patto, tisso samādhipāramiyā. Agganti ṭhapetvā vipassiṃ bhagavantaṃ
avasesehi saddhiṃ asadisaguṇatāya uttamaṃ. Bhaddayuganti aggatāyeva bhaddayugaṃ.
Abhibhūsambhavanti abhibhū ca sambhavo ca. Tesu abhibhū paññāpāramiyā matthakaṃ patto
sikhinā bhagavatā saddhiṃ aruṇavatito brahmalokaṃ gantvā brahmaparisāya vividhāni
pāṭihāriyāni dassento dhammaṃ desetvā dasasahassīlokadhātuṃ andhakārena
pharitvā "kiṃ idan"ti sañjātasaṃvegānaṃ obhāsaṃ pharitvā "sabbe me rūpañca
passantu saddañca suṇantū"ti adhiṭṭhahitvā "ārabhathā"ti 1- gāthādvayaṃ 2- bhaṇanto
saddaṃ sāveti. Sambhavo samādhipāramiyā matthakaṃ patto ahosi.
      Soṇuttaranti soṇo ca uttaro ca. Tesu 3- soṇo paññāpāramiṃ
pāramiṃ patto, uttaro samādhipāramiṃ patto. 4- Vidhūrasañjīvanti vidhūro ca sañjīvo
ca. Tesu vidhūro paññāpāramiṃ patto. 4- Sañjīvo samādhipāramiṃ patto samāpajjanabahulo
ratutiṭṭhānadivāṭṭhānakuṭileṇamaṇḍapādīsu samāpattibalena vāyamanto. 5- Ekadivasaṃ
araññe nirodhaṃ samāpajji. Atha naṃ vanakammikādayo "mato"ti sallakkhetvā
jhāpesuṃ. So yathāparicchedena samāpattito vuṭṭhāya cīvarāni papphoṭetvā gāmaṃ
piṇḍāya pāvisi. Tadupādāyeva naṃ "sañjīvo"ti sañjāniṃsu. Bhiyyosuttaranti
bhiyyoso ca uttaro ca. Tesu bhiyyoso paññāya, uttaro samādhinā aggo ahosi.
Tissabhāradvājanti tisso ca bhāradvājo ca. Tesu tisso paññāpāramiṃ patto,
bhāradvājo samādhipāramiṃ patto ahosi. Sāriputtamoggallānanti sāriputto ca
@Footnote: 1 cha.Ma. ārambhathāti  2 saṃ. sagā. 15/185 aruṇavatīsutta  3 cha.Ma. tesupi.
@4-4 cha.Ma. patto ahosi. 5 cha.Ma. ñāyanto, i. vāyapento.    6 i. patto ahosi.

---------------------------------------------------------------------------------------------
page12.
Moggallāno ca. Tesu sāriputto paññāvisaye, moggallāno samādhivisaye aggo
ahosi. Aggasāvakayugaparicchedo 1- nāma.
                      Sāvakasannipātaparicchedavaṇṇanā
      [10] Sāvakasannipātaparicchede vipassissa bhagavato paṭhamasannipāto
caturaṅgiko ahosi, sabbe ehibhikkhū, sabbe iddhiyā nibbattapattacīvarā, sabbe
anāmantitāva āgatā, iti 2- te ca kho paṇaṇarase uposathadivase. Atha satthā
vījaniṃ gahetvā nisinno uposathaṃ osāresi. Dutiye tatiye ca 3- eseva nayo.
Tathā sesānaṃ buddhānaṃ sabbasannipātesu. Yasmā pana amhākaṃ bhagavato
paṭhamabodhiyāva 4- sannipāto ahosi, idañca suttaṃ aparabhāge vuttaṃ, tasmā "mayhaṃ
bhikkhave etarahi eko sāvakānaṃ sannipāto"ti aniṭṭhapetvā "ahosī"ti vuttaṃ.
      Tattha aḍḍhaterasāni bhikkhusatānīti purāṇajaṭilānaṃ sahassaṃ, dvinnaṃ
aggasāvakānaṃ parivārāni aḍḍhateyyasatānīti aḍḍhaterasasatāni. Tattha dvinnaṃ
aggasāvakānaṃ abhinīhārato paṭṭhāya vatthuṃ kathetvā pabbajjā dīpetabbā.
Pabbajitānaṃ pana tesaṃ mahāmoggallāno sattame divase arahattaṃ patto.
Dhammasenāpati pañṇarasame divase gijjhakūṭapabbatamajjhe sūkarakhātaleṇapabbhāre
bhāgineyyassa dīghanakhaparibbājakassa sajjite dhammayāge vedanāpariggahasuttante 5-
desiyamāne desanānusārena 6- anubujjhamānañāṇaṃ 6- pesetvā sāvakapāramīñāṇaṃ
patto. Bhagavā therassa arahattappattiṃ ñatvā vehāsaṃ abbhuggantvā veḷuvane 7-
paccuṭṭhāsi. 8- Thero "kuhiṃ nukho bhagavā gato"ti āvajjento veḷuvane
patiṭṭhitabhāvaṃ ñatvā sayaṃpi vehāsaṃ abbhuggantvā veḷuvaneyeva paccuṭṭhāsi. Atha
bhagavā pāṭimokkhaṃ osāresi. Taṃ sannipātaṃ sandhāya bhagavā "aḍḍhaterasāni
bhikkhusatānī"ti āha. Ayaṃ sāvakasannipātaparicchedo nāma.
@Footnote: 1 cha.Ma.,i. sāvakayugaparicchedo   2 cha.Ma.,i. itisaddo na dissati.   3 cha.Ma.,i.
@dutiyatatiyesupi.  4 cha.Ma.,i. paṭhamabodhiyā eko.  5 Ma.Ma. 13/201-206/182 dīghanakhasutta
@6-6 cha.Ma. desanaṃ anubujjhamānaṃ ñāṇaṃ. i. anubajjhamānaṃ ñāṇaṃ,
@7 cha.Ma. veḷuvaneyeva.         8 cha.Ma., i. patiṭṭhāsi.

---------------------------------------------------------------------------------------------
page13.
                        Upaṭṭhākaparicchedavaṇṇanā
      [11] Upaṭṭhākaparicchede pana 1- ānandoti nibaddhupaṭṭhākabhāvaṃ
sandhāya vuttaṃ. Bhagavato hi paṭhamabodhiyaṃ anibaddhā 2- upaṭṭhākā ahesuṃ. 2- Ekadā
nāgasamālo pattacīvaraṃ gahetvā vicari, ekadā nāgito, ekadā upavāṇo,
ekadā sunakkhatto, ekadā cundo samaṇuddeso, ekadā sāgato, ekadā
meghiyo. Tattha ekadā bhagavā nāgasamālattherena saddhiṃ addhānamaggapaṭipanno
dvedhāpathaṃ patto. Thero maggā okkamma "bhagavā ahaṃ iminā maggena
gacchāmī"ti āha. Atha naṃ bhagavā "ehi bhikkhu iminā maggena gacchāmā"ti
āha. So "handa bhagavā tumhākaṃ pattacīvaraṃ gaṇhatha, ahaṃ iminā gaggena
gacchāmī"ti vatvā pattacīvaraṃ bhūmiyaṃ 3- ṭhapetuṃ āraddho. Atha naṃ bhagavā
"āhara bhikkhū"ti vatvā pattacīvaraṃ gahetvā gato. Tassapi bhikkhuno itarena
maggena gacchato corā pattacīvarañceva hariṃsu, sīsaṃ ca bhindiṃsu. So "bhagavā
idāni me paṭisaraṇaṃ, na añño"ti cintetvā lohitena galitena 4- bhagavato
santikaṃ āgami. 5- "kimidaṃ bhikkhū"ti ca vutte taṃ pavuttiṃ ārocesi. Atha naṃ
bhagavā "mā cintayi bhikkhu, etaṃ 6- kāraṇaṃyeva taṃ nivārayimhā"ti 6- vatvā taṃ
samassāsesi.
      Ekadā pana bhagavā meghiyattherena saddhiṃ pācīnavaṃsamigadāye jantugāmaṃ
agamāsi. Tatrāpi meghiyo jantugāme piṇḍāya caritvā nadītīre pāsādikaṃ
ambavanaṃ disvā "bhagavā tumhākaṃ pattacīvaraṃ gaṇhatha, ahaṃ tasmiṃ ambavane
samaṇadhammaṃ karomī"ti vatvā bhagavātā tikkhattuṃ nivāriyamānopi gantvā
akusalavitakkehi ajjhāpanno 7- paccāgantvā taṃ pavuttiṃ ārocesi. Taṃpi bhagavā
"idameva te kāraṇaṃ sallakkhetvā nivārayimhā"ti vatvā anupubbena sāvatthiṃ
@Footnote: 1 cha.Ma., i. panasaddo na dissati.   2-2 i. nibaddhā upaṭṭhākā nāhesuṃ.
@3 cha.Ma., i. chamāyaṃ.     4 cha.Ma., i. gaḷitena.    5 cha.Ma. agamāsi.
@6 cha.Ma. etaṃyeva te kāraṇaṃ sallakkhetvā nivārayimhā, i. etaṃ kāraṇaṃyeva te
@  nivārayimhā.          7 cha.Ma. upadduto, anvāsatto. i. anvāsanno.

---------------------------------------------------------------------------------------------
page14.
Agamāsi. Tattha gandhakuṭipariveṇe paññattapavarabuddhāsane 1- nisinno bhikkhusaṅgha-
parivuto bhikkhū āmantesi "bhikkhave idānimhi mahallako, `ekacce bhikkhū iminā
maggena gacchāmā'ti vutte aññena gacchanti, ekacce mayhaṃ pattacīvaraṃ bhūmiyaṃ 2-
nikkhipanti, mayhaṃ nibaddhūpaṭṭhākaṃ ekaṃ bhikkhuṃ jānāthā"ti. Bhikkhūnaṃ dhammasaṃvego
udapādi. Athāyasmā sāriputto uṭṭhāyāsanā bhagavantaṃ vanditvā "ahaṃ bhante
tumheyeva paṭṭhayamāno satasahassakappādhikaṃ asaṅkheyyaṃ pāramiyo pūrayiṃ, 3- nanu
mādiso mahāpañño upaṭṭhāko nāma vaṭṭati, ahaṃ upaṭṭhahissāmī"ti āha. Taṃ
bhagavā "alaṃ sāriputta, yassaṃ disāyaṃ tvaṃ viharasi, asuññāyeva 4- sā disā, tava
ovādo buddhānaṃ ovādasadiso, na me tayā upaṭṭhākakiccaṃ atthī"ti paṭikkhipi.
Etenevupāyena mahāmoggallānaṃ ādiṃ katvā asītimahāsāvakā uṭṭhahiṃsu. Te
sabbepi bhagavā paṭikkhipi.
      Ānandatthero pana tuṇhīyeva nisīdi. Atha naṃ bhikkhū evamāhaṃsu
"āvuso ānanda bhikkhusaṃgho upaṭṭhākaṭṭhānaṃ yācati, tavaṃpi yācāhī"ti. So
āha "yācitvā laddhupaṭṭhānaṃ nāma āvuso kīdisaṃ hoti, kiṃ maṃ satthā na
passati, sace rocessati, 5- ānando maṃ upaṭṭhātūti vakkhatī"ti. Atha
bhagavā "na bhikkhave ānando aññena ussāhetabbo, sayameva jānitvā maṃ
upaṭṭhahissatī"ti āha. Tato bhikkhū "uṭṭhehi 6- āvuso ānanda dasabalaṃ
upaṭṭhākaṭṭhānaṃ yācāhī"ti āhaṃsu. Thero uṭṭhahitvā cattāro paṭikkhepe,
catasso ca āyācanāti aṭṭha vare yāci.
      Cattāro paṭikkhepā nāma:- "sace bhante bhagavā attanā laddhaṃ
paṇītaṃ cīvaraṃ na mayhaṃ dassati, piṇḍapātaṃ na dassati, ekagandhakuṭiyaṃ vasituṃ na
dassati, nimantanaṃ gahetvā na gamissati, evāhaṃ bhagavantaṃ upaṭṭhahissāmī"ti
vatvā "kaṃ panettha ānanda ādīnavaṃ addasā"ti 7- vutte "sacāhaṃ bhante
imāni vatthūni labhissāmi, bhavissanti me vattāro `ānando dasabalena laddhaṃ
paṇītacīvaraṃ paribhuñjati, piṇḍapātaṃ paribhuñjati, ekagandhakuṭiyaṃ vasati, ekatova
@Footnote: 1 cha.Ma., i. paññattavarabuddhāsane.     2 cha.Ma. bhūmiyanti na disasati.
@3 i. pūresiṃ.                     4 cha.Ma. asuññāyeva me sā disā
@5 cha.Ma. rocissati.                 6 cha.Ma., i. uṭṭhāhi  7 cha.Ma. passasīti

---------------------------------------------------------------------------------------------
page15.
Nimantanaṃ gacchati, etaṃ lābhaṃ labhanto tathāgataṃ upaṭṭhāti, ko evaṃ upaṭṭhahato
bhāro"ti. Ime cattāro paṭikkhepe yāci.
      Catasso āyācanā nāma:- "sace bhante bhagavā mayā gahitaṃ
nimantanaṃ gamissati, sacāhaṃ tiroraṭṭhā tirojanapadā bhagavantaṃ daṭṭhuṃ āgataparisāya 1-
āgatakkhaṇeeva bhagavantaṃ dassetuṃ lacchāmi, yadā me kaṅkhā uppajjati,
tasmiṃyeva khaṇe bhagavantaṃ upasaṅkamituṃ lacchāmi, yaṃ bhagavā mayhaṃ parammukhā dhammaṃ
deseti, taṃ āgantvā mayhaṃ kathessati, evāhaṃ bhagavantaṃ upaṭṭhahissāmī"ti
vatvā "kaṃ panettha ānanda ānisaṃsaṃ passasī"ti vutte "idha bhante saddhā
kulaputtā bhagavato okāsaṃ alabhantā maṃ evaṃ vadanti `sve bhante ānanda
bhagavatā saddhiṃ amhākaṃ ghare bhikkhaṃ gaṇheyyāthā'ti, sace bhante bhagavā tattha
na gamissati, icchitakkhaṇeyeva parisaṃ dassetuṃ kaṅkhañca vinodetuṃ okāsaṃ na
lacchāmi, bhavissanti vattāro `kiṃ ānando dasabalaṃ upaṭṭhāti, ettakampissa
anuggahaṃ bhagavā na karotī'ti, bhagavato ca parammukhā maṃ pucchissanti `ayaṃ āvuso
ānanda gāthā idaṃ suttaṃ idaṃ jātakaṃ kattha desitan'ti, sacāhaṃ taṃ na
sampādayissāmi, bhavissanti vattāro `ettakaṃpi āvuso na jānāsi, kasmā tvaṃ
chāyā viya bhagavantaṃ avijahanto dīgharattaṃ vicarasī'ti, 2- tenāhaṃ parammukhā
desitassāpi dhammassa puna kathanaṃ icchāmī"ti imā catasso āyācanā yāci. Bhagavāpi
tassa adāsi.
      Evaṃ ime aṭṭha vare gahetvā nibaddhupaṭṭhāko ahosi. Tasseva
ṭhānantarassatthāya kappasatasahassaṃ pūritānaṃ pāramīnaṃ phalaṃ pāpuṇīti. Taṃ imassa
nibaddhupaṭṭhākabhāvaṃ sandhāya "mayhaṃ bhikkhave etarahi ānando bhikkhu upaṭṭhāko
aggupaṭṭhāko"ti āha. Ayaṃ upaṭṭhākaparicchedo nāma.
      [12] Pitiparicchedo uttānatthoyeva.
      Vihāraṃ pāvisīti kasmā vihāraṃ pāvisi. Bhagavā kira ettakaṃ kathetvā
cintesi "na tāva mayā sattannaṃ buddhānaṃ vaṃso nirantaraṃ matthakaṃ pāpetvā
@Footnote: 1 cha.Ma. āgataṃ parisaṃ.        2 i. vicari.

---------------------------------------------------------------------------------------------
page16.
Kathito, mayi 1- pana vihāraṃ paviṭṭhe ime bhikkhū bhiyyoso mattāya
pubbenivāsañāṇaṃ ārabbha vaṇṇaṃ kathayissanti. Athāhaṃ āgantvā nirantaraṃ buddhavaṃsaṃ
kathetvā matthakaṃ pāpetvā dassāmī"ti bhikkhūnaṃ kathāvārassa okāsaṃ datvā
uṭṭhāyāsanā vihāraṃ pāvisi.
      Yañcetaṃ bhagavā tantiṃ kathesi, tattha kappaparicchedo jātiparicchedo
gottaparicchedo āyuparicchedo bodhiparicchedo sāvakayugaparicchedo
sāvakasannipātaparicchedo upaṭṭhākaparicchedo pitiparicachedoti navime vārā āgatā,
sambahulavāro na āgato, ānetvā pana dīpetabbo.
                            Sambahulavāra
      sabbabodhisattānaṃ hi ekasmiṃ kulavaṃsānurūpe putte jāte nikkhamitvā
pabbajitabbanti ayameva vaṃso ayaṃ paveṇī. Kasmā? sabbaññubodhisattānañhi
mātu kucchiṃ okkamanato paṭṭhāya pubbe vuttappakārāni anekāni pāṭihāriyāni
honti, tatra nesaṃ yadi neva jātanagaraṃ na pitā na mātā 2- na bhariyā na
putto paññāyeyya, "imassa neva jātanagaraṃ na pitā .pe. Na putto
paññāyati, devo vā sakko vā māro vā brahmā vā esa maññe,
devānañca īdisaṃ paṭihāriyaṃ anacchariyan"ti  maññamāno jano neva sotabbaṃ
na saddahitabbaṃ 3- maññeyya, tato abhisamayo na bhaveyya, abhisamaye asati
niratthako 4- buddhuppādo, aniyyānikaṃ sāsanaṃ hoti. Tasmā sabbabodhisattānaṃ
  "ekasmiṃ kulavaṃsānurūpe putte jāte nikkhamitvā pabbajitabban"ti ayameva vaṃso
ayaṃ paveṇī. Tasmā puttādīnaṃ vasena sambahulavāro ānetvā dīpetabbo.
                        Sambahulaparicchedavaṇṇanā
      tattha:-
           samavattakkhandho atulo,            suppabuddho ca uttaro
           satathavāho vijitaseno,            rāhulo bhavati sattamoti
ete tāva sattannaṃ buddhānaṃ 5- anukmeneva      satta puttā veditabbā.
@Footnote: 1 cha.Ma. ajja mayi          2 i. "na mātā"ti na dissati.
@3 cha.Ma., i. saddhātabbaṃ.    4 cha.Ma. niratthakova   5 cha.Ma. sattannampi bodhisattānaṃ

---------------------------------------------------------------------------------------------
page17.
      Tattha rāhulabhadde tāva jāte paṇṇaṃ āharitvā mahāpurisassa
hatthe ṭhapayiṃsu. Athassa tāvadeva sakalasarīraṃ khobhetvā puttasineho aṭṭhāsi. So
cintesi "ekasmiṃ tāva jāte evarūpo puttasineho, parosahassaṃ kira me
puttā bhavissanti, tesu ekekasmiṃ jāte imaṃ sinehabandhanaṃ evaṃ vaḍḍhantaṃ
dubbhijjaṃ bhavissatīti 1- rāhulo jāto bandhanaṃ jātan"ti āha. Taṃdivasameva ca
rajjaṃ pahāya nikkhanto. Esa nayo sabbesaṃ puttuppattiyanti. Ayaṃ puttaparicchedo.
      Suttanā 2- sabbakāmā ca,       sucittā atha rocanī 3-
      ruccatinī 4- sunandā ca            bimbā  bhavati sattamāti
etā tesaṃ sattannaṃpi puttānaṃ mātaro ahesuṃ. Bimbā devī pana rāhulakumāre
jāte rāhulamātāti paññāyittha. Ayaṃ bhariyāparicchedo.
      Vipassī kakusandhoti ime pana dve bodhisattā payuttaājaññarathaṃ
āruyha mahābhinikkhamanaṃ nikkhamiṃsu. Sikhī konāgamanoti ime dve hatthikkhandhavaragatā
hutvā nikkhamiṃsu. Vessabhū bodhisatto 5- suvaṇṇasīvikāya nisīditvā nikkhami.
Kassapo uparipāsādamahātale nisinnova ānāpānacatutthajjhānaṃ nibbattetvā
jhānā vuṭṭhāya taṃ jhānaṃ pādakaṃ katvā "pāsādo gantvā 6- bodhimaṇḍe otaratū"ti
adhiṭṭhāsi. Pāsādo ākāsena gantvā bodhimaṇḍe otari. Mahāpurisopi tato
otaritvā bhūmiyaṃ ṭhatvā "pāsādo yathāṭhāneyeva patiṭṭhatū"ti cintesi. So
yathāṭhāne patiṭṭhāsi. Mahāpurisopi satta divasāni padhānaṃ anuyuñjitvā bodhipallaṅke
nisīditvā sabbaññutañāṇaṃ 7- paṭivijjhi. Amhākaṃ pana bodhisatto kaṇṭhakamāruyha 8-
nikkhantoti. Ayaṃ yānaparicchedo.
     Vipassissa bhagavato yojanappamāṇe padese vihāro patiṭṭhito, 9-
sikhissa tigāvute, vessabhussa aḍḍhayojane, kakusandhassa gāvute, konāgamanassa
@Footnote: 1 cha.Ma.,i. bhavissati  2 cha.Ma. sutanā i. sudhānā  3 cha.Ma. rocinī  4 cha.Ma. rucaggatī.
@  i. rucaggattī    5 cha.Ma.,i. bodhisattoti na dissati.   6 cha.Ma. uggantvā
@7 cha.Ma. sabbaññutaṃ  8 cha.Ma. kaṇṭakaṃ assavaramāruyha,  9 cha.Ma., i. patiṭṭhāsi.

---------------------------------------------------------------------------------------------
page18.
Aḍḍhagāvute, kassapassa vīsatiusabhe. Amhākaṃ bhagavato pakatimānena soḷasakarīse
rājamānena aṭṭhakarīse padese vihāro patiṭṭhitoti. Ayaṃ vihāraparicchedo nāma.
      Vipassissa bhagavato ekaratanāyāmā vidatthivitthārā aṭṭhaṅgulubbedhā
suvaṇṇiṭṭhakā kāretvā cūḷaṃsena chādetvā vihāraṭṭhānaṃ kīṇiṃsu. Sikhissa
suvaṇṇayaṭṭhiphālehi chādetvā kīṇiṃsu. Vessabhussa suvaṇṇahatthipādāni kāretvā
tesaṃ cūḷaṃsena chādetvā kīṇiṃsu. Kakusandhassa vuttanayeneva suvaṇṇiṭṭhakāhi
chādetvā kīṇiṃsu. Konāgamanassa vuttanayeneva suvaṇṇakacchapehi chādetvā
kīṇiṃsu. Kassapassa suvaṇṇakaḷīhiyeva 1- chādetvā kīṇiṃsu. Amhākañca 2- bhagavato
salakkhaṇānaṃ kahāpaṇānaṃ cūḷaṃsena 3- chādetvā kīṇiṃsu. Ayaṃ vihārabhūmiggahaṇe 4-
paricchedo. 4-
      Tattha vipassissa bhagavato tathā bhūmiṃ kīṇitvā vihāraṃ katvā
dinnaupaṭṭhāko punabbasumitto nāma ahosi, sikhissa bhagavato 5- sirivaḍḍho 6-
nāma, vessabhussa sotthiyo nāma, kakusandhassa accuto nāma, konāgamanassa
uggo nāma, kassapassa sumano nāma, amhākaṃ pana bhagavato sudatto nāma.
Sabbecete gahapatimahāsālā seṭṭhino ahesunti. Ayaṃ upaṭṭhākaparicchedo
nāma.
      Aparāni cattāri avijahitaṭṭhānāni nāma honti. Sabbabuddhānaṃ hi
bodhipallaṅko avijahito, ekasmiṃyeva ṭhāne hoti. Dhammacakkappavattanaṃ isipatane
migadāye avijahitameva hoti. Devorohaṇakāle saṅkassanagaradvāre paṭhamapādagaṇḍitā 7-
avijahitāva hoti. Jetavane gandhakuṭiyā cattāri mañcapādaṭṭhānāni
avijahitāneva honti, vihāro pana khuddakopi mahantopi hoti, vihāropi na
vijahatiyeva. 8- Nagaraṃ pana vijahati. Yadā nagaraṃ pācīnato hoti, tadā vihāro
@Footnote: 1 cha.Ma. suvaṇṇakaṭṭīhi, i. suvaṇṇakaṭaṭhīhi.   2 cha.Ma. ca saddo na dissati.
@3 cha.Ma., i. cūḷaṃseneva           4-4 cha.Ma. vihārabhūmiggahanadhanaparicchedo.,
@  i. vihārabhūmigahaṇe dhanaparicchedo.   5 cha.Ma., i. bhagavatoti na dissati.
@6 cha.Ma. sirivaḍḍhano, i. sirivaḍḍhako.  7 cha.Ma. paṭhamapadagaṇṭhikā, i. paṭhamapādagaṇṭhi.
@8 cha.Ma. vijahitoyeva

---------------------------------------------------------------------------------------------
page19.
Pacchimato. Yadā nagaraṃ dakkhiṇato, tadā vihāro uttarato. Yadā nagaraṃ pacchimato
tadā vihāro pācīnato, yadā nagaraṃ uttarato tadā vihāro dakkhiṇatoti 1-
idāni pana nagaraṃ uttarato, vihāro dakkhiṇato.
      Sabbabuddhānaṃ ca āyuvemattaṃ pamāṇavemattaṃ kulavemattaṃ padhānavemattaṃ
rasmivemattanti pañca vemattāni honti. Āyuvemattaṃ nāma keci
dīghāyukā honti, keci appāyukā. Tadā hi dīpaṅkarassa vassasatasahassaṃ
āyuppamāṇaṃ ahosi, amhākaṃ bhagavato vassasataṃ āyuppamāṇaṃ.
      Pamāṇavemattaṃ nāma keci dīghā honti, keci rassā. Tathā hi
dīpaṅkaro asītihattho ahosi, sumano navutihattho, amhākaṃ pana bhagavā
aṭṭhārasahattho.
      Kulavemattaṃ nāma keci khattiyakule nibbattanti, keci brāhmaṇakule.
Padhānavemattaṃ  nāma kesañci padhānaṃ ittarakālameva hoti, yathā kassapassa
bhagavato. Kesañci addhanīyaṃ yathā amhākaṃ bhagavato.
      Rasmivemattaṃ nāma sumaṅgalassa 2- bhagavato sarīrarasmi dasasahassīlokadhātuppamāṇā
ahosi. Amhākaṃ bhagavato samantā byāmamattā. Tatra rasmivemattaṃ
ajjhāsayapaṭibaddhaṃ. Yo yattakaṃ icchati, tassa tattakaṃ sarīrappabhā pharati. Sumaṅgalassa
pana niccaṃpi dasasahassīlokadhātuṃ phalatūti ajjhāsayo ahosi. Paṭividdhaguṇesu pana
katthaci 3- vemattaṃ nāma natthi.
      Aparaṃ amhākaṃyeva bhagavato sahajātaparicchedañca nakkhattaparicchedañca
dīpesuṃ. Sabbaññubodhisattena kira saddhiṃ rāhulamātā ānandatthero channo
kaṇṭhako 4- nidhikumbhiyo 5- mahābodhi kāḷudāyīti imāni satta sahajātāni. Mahāpuriso
ca uttarāsāḷhanakkhatteyeva 6- mātu kucchiyaṃ 7- okkami, mahābhinikkhamanaṃ
@Footnote: 1 cha.Ma. itisaddo na dissati.   2 cha.Ma. maṅgalassa. evamuparipi  3 cha.Ma. kassaci
@4 cha.Ma. kaṇṭako, i. kanthako   5 cha.Ma. nidhikumbho, i. nidhikumbhi.
@6 cha.Ma. uttarāsāḷhanakkhatteneva.  7 cha.Ma., i. mātukucchiṃ

---------------------------------------------------------------------------------------------
page20.
Nikkhami, dhammacakkaṃ pavattesi, yamakapāṭihāriyaṃ akāsi. Visākhanakkhattena jāto ca
abhisambuddho ca parinibbuto ca. Māghanakkhattenassa sāvakasannipāto ca ahosi
āyusaṅkhārossajjanañca. Assayujanakkhattena devorohaṇanti ettakaṃ āharitvā
dīpetabbaṃ. Ayaṃ sambahulavāraparicchedo nāma.
      [13] Idāni atha kho tesaṃ bhikkhūnantiādīsu te bhikkhū "āvuso
pubbenivāsassa nāma ayaṃ gati, yaṃ panīdaṃ 1- cutito paṭṭhāya paṭisandhiārohaṇaṃ.
Yaṃ pana idaṃ paṭisandhito paṭṭhāya pacchāmukhaṃ ñāṇaṃ pesetvā cutiṃ gantabbaṃ,
idaṃ atigarukaṃ. Ākāse padaṃ dassenato viya bhagavā kathetī"ti 2- ativimhayajātā
hutvā "acchariyaṃ āvuso"tiādīni vatvā puna aparaṃpi kāraṇaṃ dassentā 3-
"yatra hi nāma tathāgato"tiādimāhaṃsu.
      Tattha yatra hi nāmāti acchariyaṭṭhe nipāto, yo nāma tathāgatoti
attho. Chinnapapañceti ettha papañcā nāma taṇhā māno diṭṭhīti ime tayo
kilesā. Chinnavaṭumeti ettha  vaṭumanti kusalākusalakammavaṭṭaṃ vuccati.
Pariyādinnavaṭṭeti tasseva vevacanaṃ, pariyādinnasabbakammavaṭṭeti attho.
Sabbadukkhavītivatteti sabbaṃ vipākavaṭṭasaṅkhātaṃ dukkhaṃ vītivatte. Anussarissatīti
idaṃ yatra hīti nipātavasena anāgatavacanaṃ, attho panettha atītavasena veditabbo.
Bhagavā hi te buddhe anussari, na idāni anussarissatīti. Evaṃsīlāti maggasīlena
phalasīlena lokiyalokuttarasīlena evaṃsīlā. Evaṃdhammāti ettha samādhipakkhāva
dhammā adhippetā, maggasamādhinā phalasamādhinā lokiyalokuttarasamādhinā evaṃsamādhinoti
attho. Evaṃpaññāti maggapaññādivaseneva evaṃpaññā. Evaṃvihārīti ettha
pana heṭṭhā samādhipakkhānaṃ dhammānaṃ gahitattā vihāro gahitova, puna kasmā
gahitameva gaṇhātīti ce. Na idaṃ gahitameva, idaṃ hi nirodhasamāpattiparidīpanatthaṃ
vuttaṃ. Tasmā evaṃ nirodhasamāpattivihārī te bhagavanto ahesunti attho
daṭṭhabbo.
@Footnote: 1 cha.Ma. panasaddo na dissati.  2 cha.Ma. kathesī"ti.  3 cha.Ma., i. dassento.

---------------------------------------------------------------------------------------------
page21.
     Evaṃ vimuttāti ettha vikkhambhanavimuttitadaṅgavimuttisamucchedavimuttipaṭip-
passaddhivimuttinissaraṇavimuttīti pañcavidhā vimutti. Tattha aṭṭhasamāpattiyo sayaṃ
vikkhambhitehi nīvaraṇādīhi vimuttattā vikkhambhanavimutatīti saṅkhayaṃ 1- gacchanti.
Aniccānupassanādikā satta anupassanā sayaṃ tassa tassa paccanīkaṅgavasena
paricchinnattā 2- tehi niccasaññādīhi vimuttattā tadaṅgavimuttīti saṅkhyaṃ
gacchanti. Cattāro ariyamaggā sayaṃ samucchinnehi kilesehi vimuttattā
samucchedavimtatīti saṅkhyaṃ gacchanti. Cattāri sāmaññaphalāni maggānubhāvena kilesānaṃ
paṭippassaddhante uppannattā paṭippassaddhivimuttīti saṅkhyaṃ gacchanti.
Nibbānaṃ sabbakilesehi nissaraṇattā 3- apagatattā dūre ṭhitattā nissaraṇavimuttīti
saṅkhyaṃ gacchatīti 4- imāsaṃ pañcannaṃ vimuttīnaṃ vasena "evaṃ vimuttā"ti ettha
attho daṭṭhabbo.
      [14] Paṭisallānā vuṭṭhitoti ekībhāvā vuṭṭhito.
      [16] Ito so bhikkhaveti kā 5- anusandhi? idañhi suttaṃ "tathāgatassevesā 5-
Bhikkhave dhammadhātu supaṭividdhā"ti ca "devatāpi tathāgatassa etamatthaṃ
ārocesun"ti ca imehi dvīhi padehi āraddhanti. 6- Tattha devatāārocanapadaṃ
suttantapariyosāne devacārikāya kolāhalaṃ dassento vicāressati.
Dhammadhātupadānusandhivasena pana ayaṃ desanā āraddhā. Tattha khattiyo jātiyātiādīni
ekādasa padāni nidānakaṇḍe vuttanayeneva veditabbāni.
                        Bodhisattadhammatāvaṇṇanā
      [17] Athakho bhikkhave vipassī bodhisattotiādīsu pana vipassīti.
Tassa nāmaṃ, taṃ ca kho vividhe atthe passanakusalatāya laddhaṃ. Bodhisattoti
paṇḍitasatto bujjhanakasatto. Bodhisaṅkhātesu vā catūsu maggesu satto āsatto
laggamānasoti bodhisatto. Sato sampajānoti ettha satoti satiyeva.
@Footnote: 1 i., Sī. saṅkhaṃ evamuparipi     2 cha.Ma., i. pariccattāhi.
@3 cha. Ma., i. nissaṭattā      4 cha.Ma. gacchati. iti imāsaṃ....
@5 cha.Ma., i. ko.           6 cha.Ma. ābaddhaṃ, i. ābaddhanti.

---------------------------------------------------------------------------------------------
page22.
Sampajānoti ñāṇaṃ. Satiṃ supaṭṭhitaṃ katvā ñāṇena paricchinditvā mātu kucchiṃ
okkamīti attho. Okkamīti iminā cassa okkantabhāvova pāliyaṃ dassito na
okkamanakkamo. So pana yasmā aṭṭhakathaṃ āruḷho, tasmā evaṃ veditabbo:-
      sabbabodhisattā hi samatiṃsa pāramiyo pūretvā pañca mahāpariccāge
pariccajitvā ñātatthacariyā lokatthacariyā buddhacariyānaṃ koṭiṃ patvā vessantarasadise
tatiye attabhāve ṭhatvā satta mahādānāni datvā sattakkhattuṃ paṭhaviṃ
kampetvā kālaṃ katvā dutiyacittavāre tusitabhavane nibbattanti. Vipassī
bodhisattopi tatheva katvā tusitapure  nibtatitvā saṭṭhisatasahassādhikā
sattapaññāsavassakoṭiyo tattha aṭṭhāsi. Aññadā pana dīghāyukadevaloke nibbattā
bodhisattā na yāvatāyukaṃ tiṭṭhanti. Kasmā? tattha pāramīnaṃ duppūraṇīyattā. Te
adhimuttakālakiriyaṃ 1- katvā manussapatheyeva nibbattanti. Pāramiyo panassa 2- yathā
idāni ekenattabhāvena sabbaññutaṃ uppādetuṃ 3- sakkonti, evaṃ sabbaso
pūritattā tadā vipassī bodhisatto tattha yāvatāyukaṃ aṭṭhāsi.
      Devatānaṃ pana "manussānaṃ gaṇanāvasena idāni sattahi divasehi
cuti bhavissati"ti pañca pubbanimittāni uppajjanti:- mālā milāyanti, vatthāni
kilissanti, kacchehi sedā muccanti, kāye dubbaṇṇiyaṃ okkamati, devo
devāsane na saṇṭhāti.
      Tattha mālāti paṭisandhiggahaṇadivase pilandhitamālā 4- tā kira
saṭṭhisatasahassādhikasattapaṇṇāsavassakoṭiyo amilāyitvā tadā milāyanti. Vatthesupi
eseva nayo. Ettakaṃ pana kālaṃ devānaṃ neva sītaṃ na uṇhaṃ hoti, tasmiṃ kāle
sarīrā bindubinduvasena sedā muccanti. Ettakañca kālaṃ tesaṃ sarīre
khañḍiccapāliccādivasena vivaṇṇatā na paññāyati, devadhītā soḷasavassuddesikā viya
khāyanti, devaputtā vīsativasasuddesikā viya khāyanti, maraṇakāle pana tesaṃ
kilantarūpo attabhāvo hoti. Ettakañca tesaṃ kālaṃ devaloke ukkaṇṭhikā 5-
nāma natthi, maraṇakāle pana nissasanti vijambhanti, sake āsane nābhiramanti.
@Footnote: 1 cha.Ma. adhimuttikālakiriyaṃ.  2 cha.Ma. pāramīnaṃ pūrento pana.  3 cha.Ma. upanetuṃ.
@4 cha.Ma. piḷandhanamālā     5 cha.Ma. ukkaṇṭhitā

---------------------------------------------------------------------------------------------
page23.
      Imāni pana pañca 1- pubbanimittāni yathā loke mahāpuññānaṃ
rājarājamahāmattādīnaṃyeva ukkāpātabhūmicālacandaggāhādinimittāni paññāyanti,
na sabbesaṃ, evameva 2- mahesakkhānaṃ devatānaṃyeva paññāyanti, na sabbesaṃ.
Yathā ca manussesu pubbanimittāni nakkhattapāṭhakādayova jānanti, na sabbe,
evaṃ tānipi na sabbadevatā jānanti, pañḍitāeva pana jānanti. Tattha ye
mandena kusalakammena nibbattā devaputtā, te tesu uppannesu "idāni ko
jānāti `kuhiṃ nibbattissāmā'ti"bhāyanti. Ye mahāpuññā, te "amhehipi
dinnadānaṃ, rakkhitasīlaṃ, bhāvitabhāvanaṃ āgamma uparidevalokesu sampattiṃ
anubhavissāmā"ti na bhāyanti. Vipassī bodhisattopi tāni pubbanimittāni disvā
"idāni anantare attabhāve buddho bhavissāmī"ti na 3- bhāyi. Athassa tesu nimittesu
pātubhūtesu dasasahassacakkavāḷadevatā sannipatitvā "mārisa tumhehi dasa pāramiyo
pūrentehi na sakkasampattiṃ na mārasampattiṃ na brahmasampattiṃ na cakkavattisampattiṃ
paṭṭhentehi pūritā, lokanittharaṇatthāya pana buddhattaṃ paṭṭhayamānehi
pūritā. So te 4- idāni kālo mārisa buddhattāya, samayo mārisa buddhattāyā"ti
yācanti.
      Atha mahāsatto tāsaṃ devatānaṃ paṭiññaṃ adatvāva kāladīpadesakula-
janettiāyuparicchedavasena pañcamahāvilokanaṃ nāma vilokesi. Tattha "kālo nukho,
na kālo"ti paṭhamaṃ kālaṃ vilokesi. Tattha vassasatasahassato uddhaṃ vaḍḍhitaāyukālo
kālo nāma na hoti. Kasmā? tadā hi sattānaṃ jātijarāmaraṇāni na
paññāyanti, buddhānaṃ ca dhammadesanā nāma tilakkhaṇavinimuttā natthi, tesaṃ
"dukakhamaniccamanattā"ti kathentānaṃ "kiṃ nāmetaṃ kathentī"ti neva sotuṃ, na
saddahituṃ maññanti, tato abhisamayo na hoti, tasmiṃ asati aniyyānikaṃ sāsanaṃ
hoti. Tasmā so akālo. Vassasatato paṭṭhāya onaāyukālopi kālo na
hoti. Kasmā? tadā hi sattā ussannakilesā honti, ussanna kilesānañca
@Footnote: 1 cha.Ma. pañcāti na dissati.    2 cha.Ma. evaṃ.
@3 cha.Ma. na bhāyati.          4 cha.Ma., i.vo.

---------------------------------------------------------------------------------------------
page24.
Dinno ovādo ovādaṭṭhāne na tiṭṭhati, udake daṇḍarājī viya khippaṃ
vigacchati. Tasmā sopi akālo. 1- Vassasatasahassato paṭṭhāya heṭṭhā, vassasatato
paṭṭhāya uddhaṃ āyukālo kālo nāma, tadā ca asītivassasahassāyukā manussā.
Atha mahāsatto "nibbattitabbakālo"ti kālaṃ passi.
      Tato dīpaṃ vilokento saparivāre cattāro dīpe oloketvā "tīsu
dīpesu buddhā na nibbattanti, jambudīpeyeva nibbattantī"ti dīpaṃ passi.
      Tato "jambudīpo nāma mahā, dasayojanasahassaparimāṇo, katarasmiṃ
nukho padese buddhā nibbattatī"ti desaṃ olokento majjhimadesaṃ passi.
Majjhimadeso nāma "puratthimāya disāya kajaṅgalaṃ nāma nigamo"ti 2- ādinā
nayena vinaye vuttova. So āyāmato tīṇi yojanasatāni, vitthārato
aḍḍhateyyāni parikkhepato nava yojanasatānīti. Etasmiṃ hi padese buddhā
paccekabuddhā aggasāvakā asītimahāsāvakā cakkavattirājāno aññe ca mahesakkhā
khattiyabrāhmaṇagahapatimahāsālā uppajjanti. Idaṃ cettha bandhumatī nāma nagaraṃ,
tattha mayā nibbattitabbanti niṭṭhamagamāsi.
      Tato kulaṃ anuvilokento 3- "buddhā nāma lokasammate kule
nibbattanti, idāni ca khattiyakulaṃ lokasammataṃ, tattha nibbattissāmi, bandhumā
nāma me rājā pitā bhavissatī"ti kulaṃ passi.
      Tato mātaraṃ vilokento "buddhamātā nāma lolā surādhuttā na
hoti, kappasatasahassapūritapāramī jātito paṭṭhāya akhaṇḍapañcasīlā hoti, ayañca
bandhumatī nāma devī īdisā, ayaṃ me mātā bhavissati, kittakaṃ panassā
āyū"ti āvajjanto "dasannaṃ māsānaṃ upari satta divasānī"ti passi.
      Iti idaṃ pañcamahāvilokanaṃ viloketvā "kālo me mārisā
buddhabhāvāyā"ti devatānaṃ saṅgahaṃ karonto paṭiññaṃ datvā "gacchatha tumhe"ti
@Footnote: 1 cha.Ma. akālova.       2 vi. mahā. 5/259/24 mahākaccānassa pañcavaraparidassanā
@3 cha.Ma., i. vilokento

---------------------------------------------------------------------------------------------
page25.
Tā devatā uyyojetvā tusitadevatāhi parivuto tusitapure nandavanaṃ 1- pāvisi.
Sabbadevalokesupi nandavanaṃ atthiyeva. Tatra naṃ devatā ito cuto sugatiṃ
gacchāti pubbe katakusalakammokāsaṃ sārayamānā vicaranti. So evaṃ devatāhi kusalaṃ
sārayamānāhi parivuto tattha vicarantoyeva cavi.
      Evaṃ cuto ca cavāmīti jānāti, cuticittaṃ na jānāti. Paṭisandhiṃ
gahetvāpi jānāti, paṭisandhicittameva na jānāti. Imasmiṃyeva me ṭhāne paṭisandhi
gahitāti evaṃ pana jānāti. Keci pana therā "āvajjanapariyāyo nāma laddhuṃ
vaṭṭati, dutiyatatiyacittavāreeva jānissatī"ti vadanti. Tipiṭakamahāsivatthero panāha
"mahāsattānaṃ paṭisandhi na aññesaṃ paṭisandhisadisā, koṭippattaṃ pana tesaṃ
satisampajaññaṃ. Yasamā pana teneva cittena taṃ cittaṃ kātuṃ 2- na sakkā, tasmā
cuticittaṃ na jānāti. Cutikkhaṇeyeva 3- pana cavāmīti jānāti. Paṭisandhicittaṃ na
jānāti. Asukasmiṃ me ṭhāne paṭisandhi gahitāti jānātīti, 4- tasmiṃ kāle dasasahassī
lokadhātu saṅkampatī"ti. Evaṃ sato sampajāno mātu kucchiṃ okkamanto pana
ekūnavīsatiyā paṭisandhicittesu mettāpubbabhāga somanassasahagatañāṇasampayutta-
asaṅkhārikakusalacittasadisamahāvipākacittena paṭisandhiṃ gaṇhi. Mahāsivatthero pana
upekkhāsahagatenāti āha. Yathā ca amhākaṃ bhagavā, evaṃ sopi āsāḷhapuṇṇamiyaṃ 5-
uttarāsāḷhanakkhatteneva paṭisandhiṃ aggahesi.
      Tadā kira pure puṇṇamāya sattamadivasato paṭṭhāya vigatasurāpānaṃ
mālāgandhādivibhūsanasampannaṃ nakkhattakīḷaṃ anubhavamānā bodhisattamātā sattame
divase pāto vuṭṭhāya gandhodakena nhāyitvā sabbālaṅkāravibhūsitā varabhojanaṃ
bhuñjitvā uposathaṅgāni adhiṭṭhāya sirigabbhaṃ pavisitvā sirisayane nipannā
niddaṃ okkamamānā imaṃ supinaṃ addasa:- cattāro kira naṃ mahārājāno
sayaneneva saddhiṃ ukkhipitvā anotattadahaṃ netvā nhāpetvā dibbavatthehi 6-
nivāsetvā dibbagandhehi vilimpetvā dibbapupphāni pilandhitvā tato avidūre
@Footnote: 1 cha.Ma. nandanavanaṃ evamuparipi   2 cha.Ma.,i. ñātaṃ.   3 cha.Ma. cutikkhaṇepi.
@4 cha.Ma. itisaddo na dissati    5 cha.Ma. āsāḷhīpuṇṇamāyaṃ, i. āsāḷhipuṇṇamāYu.
@6 cha.Ma. dibbavatthaṃ,

---------------------------------------------------------------------------------------------
page26.
Rajatapabbato tassa anto kanakavimānaṃ atthi, tasmiṃ pācīnato sīsaṃ katvā
nipajjāpesuṃ. Atha bodhisatto setavaravāraṇo hutvā tato avidūre eko
suvaṇṇapabbato, tattha caritvā tato oruyha taṃ 1- rajatapabbataṃ abhirūhitvā
kanakavimānaṃ pavisitvā mātaraṃ padakkhiṇaṃ katvā dakkhiṇapassaṃ phāletvā kucchiṃ
paviṭṭhasadiso ahosi.
      Atha pabuddhā devī taṃ supinaṃ rañño ārocesi. Rājā vibhātāya
rattiyā catusaṭṭhimatte brāhmaṇapāmokkhe pakkosāpetvā haritūpalittāya 2-
lājādīhi katamaṅgalasakkārāya bhūmiyā mahārahāni āsanāni paññapetvā tattha
nisinnānaṃ brāhmaṇānaṃ sappimadhusakkarābhisaṅkhatassa varapāyāsassa suvaṇṇarajatapātiyo
pūretvā suvaṇṇarajatapātīheva paṭikujjitvā adāsi, aññehi ca ahatavatthakapila-
gāvīdānādīhi tesaṃ santappesi. Atha nesaṃ sabbakāmasantappitānaṃ taṃ supinaṃ
ārocetvā "kiṃ bhavissatī"ti pucchi. Brāhmaṇā āhaṃsu "mā cintayi mahārāja,
deviyā te kucchimhi gabbho patiṭṭhito, so  ca kho purisagabbho, na itthīgabbho,
putto te bhavissati. So sace agāraṃ ajjhāvasissati, rājā bhavissati cakkavattī.
Dhammiko 3- dhammarājā sace agārā nikkhamma pabbajissati, buddho bhavissati
loke vivaṭacchado"ti ayaṃ tāva "mātukucchiṃ okkamī"ti ettha atthavaṇṇanākkamo.
      Ayamettha dhammatāti  ayaṃ ettha mātukucchiṃ okkamane dhammatā, ayaṃ
sabhāvo ayaṃ niyamoti vuttaṃ  hoti. Niyāmo ca nāmesa kammaniyāmo utuniyāmo
bījaniyāmo cittaniyāmo dhammaniyāmoti pañcavidho.
      Tattha kusalassa iṭṭhavipākadānaṃ, akusalassa aniṭṭhavipākadānanti ayaṃ
kammaniyāmo. Tassa dīpanatthaṃ "na antalikkhe"ti 4- gāthāya vatthūni vattabbāni.
Apica ekā kira itthī sāmikena saddhiṃ bhaṇḍitvā ubbandhitvā maritukāmā rajjupāse
gīvaṃ pavesesi. Aññataro puriso vāsiṃ nisedento 5- taṃ itthikammaṃ disvā
@Footnote: 1 cha.Ma. tanti na dissati   2 i. haritupattāya   3 cha.Ma.,i. dhammiko dhammarājāti
@  pāṭho na dissati   4 khu.dha. 25/127 tayojanavatthu   5 cha.Ma., i. nisento.

---------------------------------------------------------------------------------------------
page27.
Rajjuṃ chinditukāmo "mā bhāyi mā bhāyī"ti taṃ samassāsento upadhāvi. Rajju
āsīviso hutvā aṭṭhāsi. So bhīto  hutvā 1- palāyi. Itarā tattheva mari.
Evamādīni cettha vatthūni dassetabbāni.
      Tesu tesu janapadesu tasmiṃ tasmiṃ kāle ekappahāreneva rukkhānaṃ
pupphaphalaggahaṇādīni, vātassa vāyanaṃ avāyanaṃ, ātapassa tikkhatā mandatā, devassa
vassanaṃ avassanaṃ, padumānaṃ divā vikasanaṃ rattiṃ sammilananti 2- evamādi utuniyāmo.
      Yaṃ panetaṃ sālibījato sāliphalameva, madhurato madhurarasaṃyeva, tittato
tittarasaṃyeva phalaṃ hoti, ayaṃ bījaniyāmo.
      Purimā purimā cittacetasikā dhammā pacchimānaṃ pacchimānaṃ cittacetasikānaṃ
dhammānaṃ upanissayapaccayena pavcayoti evaṃ yadetaṃ cakkhuviññāṇādīnaṃ
anantarā sampaṭicchannādīnaṃ 3- nibbattanaṃ, ayaṃ cittaniyāmo.
      Yā panesā bodhisattānaṃ mātukucchiṃ okkamanādīsu dasasahassī-
lokadhātukampanādīnaṃ pavatti, ayaṃ dhammaniyāmo nāma. Tesu idha dhammaniyāmo
adhippeto. Tasmā tamevatthaṃ dassento dhammatā esā bhikakhaveti ādimāha.
      [18] Tattha kucchiṃ okkamatīti ettha kucchiṃ okkanto hotīti
ayamattho. Okkante hi tasmiṃ evaṃ hoti, na okkamamāne. Appamāṇoti
vuḍḍhippamāṇo, vipuloti attho. Uḷāroti tasseva vevacanaṃ. Uḷārāni uḷārāni
khādanīyāni khādantīti 4- ādīsu hi madhuraṃ uḷāranti vuttaṃ. Uḷārāya khalu bhavaṃ
vacchāyano samaṇaṃ gotamaṃ pasaṃsāya pasaṃsatīti 5- ādīsu seṭṭhaṃ uḷāranti vuttaṃ.
Idha pana vipulaṃ adhippetaṃ. Devānaṃ devānubhāvanti ettha devānaṃ ayamānubhāvo
nivatthavatthassa pabhā dvādasa yojanāni pharati, tathā sarīrassa, tathā alaṅkārassa,
tathā vimānassa, taṃ atikkamitvāti attho.
@Footnote: 1 cha.Ma.,i. hutvā na dissati.  2 cha.Ma. milāyananti.  3 cha.Ma.,i. sampaṭicchanādīnaṃ.
@4 Ma.mū. 12/366/329 mahāsaccakasutta  5 Ma.mū. 12/288/252 cūḷahatthipadopamasutta

---------------------------------------------------------------------------------------------
page28.
      Lokantarikāti tiṇṇaṃ tiṇṇaṃ cakkavāḷānaṃ antarā ekekā
lokantarikā 1- hoti tiṇṇaṃ tiṇṇaṃ sakaṭacakkānaṃ vā pattānaṃ vā aññamaññaṃ
āhacca ṭhapitānaṃ majjhe okāso viya. So pana lokantarikanirayo parimāṇato 2-
aṭṭhayojanasahasso hoti. Aghāti niccavivaṭā. Asaṃvutāti heṭṭhāpi appatiṭṭhā.
Andhakārāti tamabhūtā. Andhakāratimisāti cakkhuviññāṇuppattinivāraṇato
andhabhāvakaraṇatimisena samannāgatā. Tattha kira cakkhuviññānaṃ na jāyati. Evaṃ
mahiddhikāti candimasuriyā kira ekappahāreneva tīsu dīpesu paññāyanti, evaṃ
mahiddhikā. Ekekāya disāya nava nava yojanasatasahassāni andhakāraṃ vidhamitvā
ālokaṃ dassenti, evaṃmahānubhāvā. Ābhāya nānubhontīti attano pabhāya
nappahonti. Te kira cakkavāḷapabbatassa vemajjhena vicaranti, cakkavāḷapabbatañca
atikkamma lokantarikanirayo. Tasmā te tattha ābhāya  nappahonti.
      Yepi tattha sattāti yepi tasmiṃ lokantarikamahāniraye sattā
uppannā. Kiṃ pana kammaṃ katvā tattha uppajjantīti. Bhāriyaṃ dāruṇaṃ mātāpitūnaṃ
dhammikasamaṇabrāhmaṇānañca upari aparādhaṃ aññañca divase divase pāṇavadhādisāhasikakammaṃ
katvā tattha uppajjanti tāmbapaṇṇidīpe abhayacoranāgacorādayo
viya. Tesaṃ attabhāvo tigāvutiko hoti, vaggulīnaṃ viya dīghanakhā honti. Te
rukkhe vagguliyo viya nakhehi cakkavāḷapabbate lagganti. Yadā te 3- saṃsapantā
aññamaññassa hatthapāsaṃ gatā honti, atha "bhakkho no laddho"ti maññamānā
tattha dhāvantā 4- viparivattitvā lokasandhārakodake patanti, vāte paharantepi
madhukaphalāni viya chijjitvā udake patanti, patitamattāva accantakhāre udake
piṭṭhapiṇḍaṃ 5- viya vilīyanti.
      Aññepi kira bho santi sattāti bho yathā mayaṃ mahādukkhaṃ anubhavāma,
evaṃ aññepi kira sattā idaṃ dukkhaṃ anubhavanatthāya idhūpapannāti taṃ divasaṃ
passanti. Ayaṃ pana obhāso ekayāgupānamattaṃpi na tiṭṭhati, accharāsaṃghāṭamattameva
@Footnote: 1 cha.Ma. ekeko lokantariko   2 ka. vitthārato
@3 cha.Ma.,i. teti na dissati  4 cha.Ma. vāvaṭā, i. vayāvaṭā.  5 cha.Ma. piṭṭhapiṇḍi viYu.

---------------------------------------------------------------------------------------------
page29.
Vijjobhāsaṃ 1- viya niccharitvā "kiṃ idan"ti bhaṇantānaṃyeva antaradhāyati.
Saṃkampatīti samantato kampati. Itaradvayaṃ purimapadasseva vevacanaṃ. Puna appamāṇo
cātiādi nigamanatthaṃ vuttaṃ.
      [19] Cattāro naṃ devaputtā catuddisaṃ rakkhāya upagacchantīti ettha
cattāroti catunnaṃ mahārājānaṃ vasena vuttaṃ, dasasahassacakkavāḷesu pana cattāro
cattāro katvā cattāḷīsasahassāni honti. Tattha imasmiṃ cakkavāḷe mahārājāno
khaggahatthā bodhisattassa ārakkhanatthāya upagantvā sirigabbhaṃ pavisitvā itare
gabbhadvārato paṭṭhāya avaruddhake paṃsupisācakādiyakkhagaṇe paṭikkamāpetvā yāva
cakkavāḷā ārakkhaṃ gaṇhiṃsu.
      Kimatthāya panāyaṃ rakkhā, nanu paṭisandhikkhaṇe kalalakālato paṭṭhāya
sacepi koṭisatasahassamārā koṭisatasahassaṃpi sineruṃ ukkhipitvā bodhisattassa vā
bodhisattamātu vā antarāyakaraṇatthaṃ āgaccheyyuṃ, sabbe antarāyā antaradhāyeyyuṃ.
Vuttampi cetaṃ bhagavatā ruhiruppādavatthusmiṃ:- "aṭṭhānametaṃ bhikkhave
anavakāso, yo parūpakkamena 2- tathāgataṃ jīvitā voropeyyuṃ. 3- Na parūpakkamena
bhikkhave tathāgatā parinibbāyanti. Gacchatha tumhe bhikkhave yathāvihāraṃ, arakkhiyā
bhikkhave tathāgatāti 4- evameva, parūpakkamena na tesaṃ jīvitantarāyo atthi, santi
kho pana amanussā virūpā duddasikā bheravarūpā migapakkhino, yesaṃ rūpaṃ vā
disvā saddaṃ vā sutvā bodhisattamātu bhayaṃ vā santāso vā uppajjeyya,
tesaṃ nivāraṇatthāya ārakkhaṃ aggahesuṃ. Apica bodhisattassa puññatejena
sañjātagāravā attano gāravacoditāpi te evamakaṃsu.
      Kiṃ panete antogabbhaṃ pavisitvā ṭhitā cattāro mahārājāno
bodhisattassa mātuyā attānaṃ dassenti, na dassentīti? nhānamaṇḍanabhojanādi-
sarīrakiccakāle na dassenti, sirigabbhaṃ pavisitvā varasayane nipannakāle pana
dassenti. Tattha kiñcāpi amanussadassanaṃ nāma manussānaṃ sappaṭibhayaṃ hoti,
@Footnote: 1 cha.Ma. vijjobhāso, i, vijjuobhāso   2 cha.Ma., i. anupakkamena
@3 cha.Ma., i. voropeyYu.        4 vinaYu. 7/342/134 saṃghabhedakakkhandhaka.

---------------------------------------------------------------------------------------------
page30.
Bodhisattassa mātā pana attano ceva puttassa ca puññānubhāvena te disvā
na bhāyati, pakatiantepurapālakesu viyassā tesu cittaṃ uppajjati.
      [20] Pakatiyā sīlavatīti sabhāveneva sīlasampannā. Anuppanne kira
buddhe manussā tāpasaparibbājakānaṃ santike vanditvā ukkuṭikaṃ nisīditvā sīlaṃ
gaṇhanti. Amhākaṃ bodhisattassa mātāpi kāladevilassa isino santike sīlaṃ
gaṇhāti. Bodhisatte pana kucchigate aññassa pādamūle nisīdituṃ nāma na
sakkā, samānāsane nisīditvā gahitasīlaṃpi avamaññakaraṇamattaṃ 1- hoti. Tasmā
sayameva sīlaṃ aggahesīti vuttaṃ.
      [21] Purisesūti bodhisattapitaraṃ ādiṃ katvā kesuci manussesu
purisādhippāyacittaṃ na uppajjati. Bodhisattamātu rūpaṃ pana kusalāpi sippikā
potthakammādīsupi kātuṃ na sakkonti. Taṃ disvā purisassa rāgo na uppajjatīti
na sakkā vattuṃ, sace pana taṃ rattacitto upasaṅkamitukāmo hoti, pādā na
vahanti dibbasaṅkhalikā viya bajjhanti. Tasmā "anatikkamanīyā"tiādi vuttaṃ.
      [22] Pañcannaṃ kāmaguṇānanti pubbe kāmaguṇūpasañhitanti iminā
purisādhippāyavasena vatthupaṭikkhepo kathito, 2- idha ārammaṇapaṭilābho dassito.
Tadā kira deviyā evarūpo putto kucchimhi 3- uppannoti sutvā samantato
rājāno mahagghābharaṇaturiyādivasena pañcadvārārammaṇavatthubhūtaṃ paṇṇākāraṃ
pesenti. Bodhisattassa ca bodhisattamātu ca katakammassa ussannattā
lābhasakkārassa pamāṇaparicchedo nāma natthi.
      [23] Akilantakāyāti yathā aññā itthiyo gabbhabhārena kilamanti,
hatthapādā uddhumātakādīni pāpuṇanti, na evaṃ tassā koci kilamatho ahosi.
Tirokucchigatanti antokucchigataṃ. Passatīti kalalādikālaṃ atikkamitvā
      sañjātaaṅgapaccaṅgaahīnindriyabhāvaṃ upagataṃyeva passati. Kimatthaṃ passati?
sukhavāsatthaṃ. 4- Yatheva hi mātā puttena saddhiṃ nisinnā vā nipannā vā
"hatthaṃ vāssa pādaṃ vā olambantaṃ  ukkhipitvā saṇṭhapessāmī"ti sukhavāsatthaṃ 4-
@Footnote: 1 cha.Ma. āvajjanakaraṇamattaṃ, i, avaññākaraṇamattaṃ, 2 cha.Ma. kato
@3 cha.Ma. kucchiṃ                     4-4 cha.Ma. sukhavāsatthaṃyeva

---------------------------------------------------------------------------------------------
page31.
Puttaṃ oloketi, 1- evaṃ bodhisattamātāpi yantaṃ mātu uṭṭhānagamanaparivattana-
nisajjādīsu uṇhasītaloṇakatittakakaṭukāhārajjhoharaṇakālesu ca gabbhassa dukkhaṃ
uppajjati. "atthi nukho me taṃ puttassā"ti sukhavāsatthaṃ bodhisattaṃ
olokayamānā pallaṅkaṃ ābhujjitvā nisinnaṃ bodhisattaṃ passati. Yathā hi aññe
antokucchigatā pakkāsayaṃ avattharitvā āmāsayaṃ ukkhipitvā udarapaṭalaṃ piṭṭhito
katvā piṭṭhikaṇṭakaṃ nissāya ukkuṭikaṃ dvīsu muṭṭhīsu hanukaṃ ṭhapetvā deve
vassante rukkhasusire makkaṭā viya nisīdanti, na evaṃ bodhisatto, bodhisatto
pana piṭṭhikaṇṭakaṃ piṭṭhito katvā dhammāsane dhammakathiko viya pallaṅkaṃ ābhujjitvā
puratthābhimukho nisīdati. Pubbe katakammaṃ panassa 2- vatthuṃ sodheti, suddhe
vatthumhi sukhumacchavilakkhaṇaṃ nibbattati. Atha naṃ kucchitaco paṭicchādetuṃ na
sakkoti, olokentiyā bahi ṭhito viya paññāyati. Tamatthaṃ upamāya vibhāvento
bhagavā seyyathāpīti ādimāha. Bodhisatto pana anto kucchigato mātaraṃ na
passati. Na hi antokucchiyaṃ cakkhuviññāṇaṃ uppajjati.
      [24] Kālaṃ karotīti na vijāyanabhāvapaccayā 3- āyuparikkhayeneva.
Bodhisattena vasitaṭṭhānamhi cetiyakuṭisadisaṃ hoti aññesaṃ aparibhogārahaṃ, na
ca sakkā bodhisattamātaraṃ apanetvā aññaṃ aggamahesiṭṭhāne ṭhapetunti
tattakaṃyeva bodhisattamātu āyuppamāṇaṃ hoti, tasmā tadā kālaṃ karoti. Katarasmiṃ
pana vaye kālaṃ karotīti. Majjhimavaye. Paṭhamavayasmiṃ hi sattānaṃ attabhāve
chandarāgo balavā hoti, tena tadā sañjātagabbhā itthī gabbhaṃ anurakkhituṃ na
sakkoti, gabbho bahvābādho hoti. Majjhimavayassa pana dve koṭṭhāse atikkamma
tatiye koṭṭhāse vatthu visuddhaṃ 4- hoti, visuddhe 4- vatthumhi nibbattadārakā
arogā honti, tasmā bodhisattamātā paṭhamavaye sampattiṃ anubhavitvā
majjhimavayassa tatiye koṭṭhāse vijāyitvā kālaṃ karotīti ayamettha dhammatā.
@Footnote: 1 i. oloketu                      2 cha.Ma. panassā.
@3 cha.Ma. vijātabhāvapaccayā.           4 cha.Ma., i. visadaṃ, visade.

---------------------------------------------------------------------------------------------
page32.
      [25] Nava vā dasa vāti ettha vāsaddo vikappanavasena, satta
vā aṭṭha vā ekādasa vā dvādasa vāti evamādīnaṃpi saṅgaho veditabbo.
Tattha aṭṭhamāse 1- jāto jīvati, sītuṇhakkhamo pana na hoti. Sattamāse 2- jāto
na jīvati, sesā jīvanti.
      [27] Devā paṭhamaṃ paṭiggaṇhantīti khīṇāsavā suddhāvāsabrahmāno paṭiggaṇhanti.
Kathaṃ paṭiggaṇhanti? "sūtivesaṃ gaṇhitvā"ti eke. Taṃ pana paṭikkhipitvā
Idaṃ vuttaṃ:- tadā bodhisattamātā suvaṇṇakhacitaṃ vatthaṃ nivāsetvā macchakkhisadisaṃ
dukūlapaṭaṃ yāva pādantā pārupitvā aṭṭhāsi. Athassā sallahukaṃ gabbhavuṭṭhānaṃ
paṭiggaṇhanti ahosi dhammakarakato 3- udakanikkhamanasadisaṃ. Atha te pakatibarahamaveseneva
upasaṅkamitvā paṭhamaṃ suvaṇṇajālena paṭīggahesuṃ. Tesaṃ hatthato cattāro mahārājāno
ajinappaveṇiyā paṭiggahesuṃ. Tato manussā dukūlacumbiṭakena paṭiggahesuṃ. Tena
vuttaṃ "devā paṭhamaṃ paṭiggaṇhanti, pacchā manussā"ti.
      [28] Cattāro naṃ devaputtāti cattāro mahārājāno. Paṭiggahetvāti
ajinappaveṇiyā paṭiggahetvā. Mahesakkhoti mahātejo mahāyaso lakkhaṇasampanno.
      [29] Visuddhova 4- nikkhamatīti yathā aññe sattā yonimagge
laggantā bhaggavibhaggā nikkhamanti, na evaṃ nikkhamati, malaggo hutvā nikkhamatīti
attho. Uddenāti udakena. Kenaci asucināti yathā aññe sattā kammajavātehi
uddhaṃpādā 5- adhosirā yonimagge pakkhittā sataporisanarakapapātaṃ patantā viya,
tālacchiddena nikkaḍḍhiyamānā hatthī viya mahādukkhaṃ anubhavantā nānāasucīhi
sammakkhitāva nikkhamanti, na evaṃ bodhisatto. Bodhisattañhi kammajavātā uddhaṃpādaṃ
adhosiraṃ kātuṃ na sakkonti. So dhammāsanato otaranto dhammakathiko viya,
nisseṇito otaranto puriso viya ca dve hatthe ca dve pāde ca pasāretvā
ṭhitakova mātukucchisambhavena kenaci asucinā amakkhito nikkhamati.
@Footnote: 1 cha.Ma., i. sattamāsajāto.   2 cha.Ma., i. aṭṭhasattamāsajāto.  3 cha.Ma. dhamakaraṇato.
@4 cha.Ma., i. visadova.      5 i. uddhapādā.

---------------------------------------------------------------------------------------------
page33.
      [30] Udakassa dhārāti udakavaṭṭiyo. Tāsu sītā suvaṇṇakaṭāhe
patati, uṇhā rajatakaṭāhe. Idañca paṭhavītale kenaci asucinā asammissaṃ tesaṃ
pānīyaparibhojanīyaudakaṃ ceva aññehi asādhāraṇaṃ kīḷanaudakavaṭṭiñca 1- dassetuṃ
vuttaṃ, aññassa pana suvaṇṇartaghaṭehi āhariyamānaudakassa ceva
haṃsavaṭakādipokkharaṇīgatassa  2- ca udakassa paricchedo natthi.
      [31] Sampatijātoti muhuttajāto. Pāliyaṃ pana mātukucchito
nikkhantamatto viya dassito, na kho panevaṃ daṭṭhabbo. 3- Nikkhantamattañhi 4- naṃ
paṭhamaṃ brahmāno suvaṇṇajālena paṭiggaṇhiṃsu, tesaṃ hatthato cattāro mahārājāno
ajinappaveṇiyā, tesaṃ hatthato manussā dukūlacumbiṭakena. Manussānaṃ hatthato
muñcitvā paṭhaviyaṃ patiṭṭhito. Setamhi chatte anudhāriyamāneti dibbasetacchatte
dhāriyamānamhi. Ettha ca chattassa parivārāni khaggādīni pañca rājakakudhabhaṇḍānipi
āgatāneva. Pāliyaṃ pana rājagamane rājā viya chattameva vuttaṃ. Tesu chattameva
paññāyati, na chattaggāhako. Tathā khaggatālavaṇṭamorahatthakavālavījanīuṇhīsapaṭāyeva 5-
paññāyanti na tesaṃ gahakā. Sabbāni kira tāni adissamānarūpā devatā
gaṇhiṃsūti. Vuttampi cetaṃ:-
               anekasākhañca sahassamaṇḍalaṃ,
               chattaṃ marū dhārayumantalikkhe. 6-
               Suvaṇṇadaṇḍā vivattanti 7- cāmarā,
               na dissare cāmarachattagāhakāti. 8-
      Sabbā ca disāti idaṃ sattapadavītihārupariṭṭhitassa viya sabbadisānuvilokanaṃ
vuttaṃ, na kho panevaṃ daṭṭhabbaṃ. Mahāsatto hi manussānaṃ hatthato muñcitvā
paṭhaviyaṃ patiṭṭhito puratthimadisaṃ olokesi. Anekāni cakkavāḷasahassāni ekaṅgaṇāni
ahesuṃ. Tattha devamanussā gandhamālādīhi pūjayamānā "mahāpurisa idha tumhehi
@Footnote: 1 cha.Ma.,i. kīḷāudakañca.   2 cha.Ma. haṃsavattakādi...  3 cha.Ma.,i. na evaṃ daṭṭhabbaṃ.
@4 cha.Ma.,i. nibbattamattaṃ.   5 cha.Ma..... uṇahīsamattāyeva, i....uṇhīsapaṭṭā
@6 pāli. dhāreyyamantalikkhe  7 cha.Ma. vipatanti. i. vītipatanti.
@8 khu.su. 25/694/470 nālakasutta

---------------------------------------------------------------------------------------------
page34.
Sadisopi natthi, kuto uttaritaro"ti āhaṃsu. Evaṃ catasso disā, catasso
anudisā, heṭṭhā, upari 1- disā anuviloketvā attanā sadisaṃpi adisvā "ayaṃ
uttarā disā"ti uttarābhimukho sattapadavītihārena agamāsi 2- evamettha attho
veditabbo. Āsabhinti uttamaṃ. Aggoti guṇehi sabbapaṭhamo. Itarāni dve
padāni etasseva vevacanāni. Ayamantimā jāti, natthidāni punabbhavoti padadvayena
imasmiṃ attabhāve pattabbaṃ arahattaṃ byākāsi.
      Ettha ca samehi pādehi paṭhaviyā patiṭṭhānaṃ catuiddhipādapaṭilābhassa
pubbanimittaṃ, uttarābhimukhabhāvo mahājanaṃ ajjhottharitvā abhibhavitvā
gamanassa pubbanimittaṃ, sattapadagamanaṃ sattabojjhaṅgaratanapaṭilābhassa pubbanimittaṃ,
dibbasetacchattadhāraṇaṃ vimuttivarachattapaṭilābhassa 3- pubbanimittaṃ, pañcarājakakudha-
bhaṇḍānaṃ paṭilābho pañcahi vimuttīhi vimuccanassa pubbanimittaṃ, disāvilokanaṃ 4-
anāvaraṇañāṇapaṭilābhassa pubbanimittaṃ, āsabhivācābhāsanaṃ appaṭivattiyadhamma-
cakkappavattanassa pubbanimittaṃ, "ayamantimā jātī"ti sīhanādo anupādisesāya
nibbānadhātuyā parinibbānassa pubbanimittanti veditabbaṃ. Ime vārā pāliyaṃ
āgatā, sambahulavāro pana nāgato, āharitvā dīpetabbo.
      Mahāpurisassa hi jātadivase dasasahassīlokadhātu kampi. Dasasahassīlokadhātumhi
devatā ekacakkavāḷe sannipatiṃsu. Paṭhamaṃ devā paṭiggaṇhiṃsu, pacchā
manussā. Tantibaddhā vīṇā cammabaddhā bheriyo ca kenaci avāditā sayameva
vajjiṃsu. Manussānaṃ aṭṭabandhanādīni 5- khaṇḍākhaṇḍaṃ 6- chijjiṃsu. Sabbarogā
vūpasamiṃsu, ambilena dhotatambamalaṃ 7- viya vigacchiṃsu. Jaccandhā rūpāni passiṃsu.
Jaccabadhirā saddaṃ suṇiṃsu. Pīṭhasappi javasampannā ahesuṃ. Jātijaḷānaṃpi eḷamūgānaṃ
sati patiṭaṭhāsi. Videsaṃ pakkhandanāvā 8- supaṭṭanaṃ pāpuṇiṃsu. Ākāsaṭṭhakabhūmaṭṭhakaratanāni
sakatejabhāvobhāsitāni 9- ahesuṃ. Verino mettācittaṃ paṭilabhiṃsu.
@Footnote: 1 cha.Ma. uparīti dasa disā, i. uparīti dasapi disā   2 cha.Ma. agamāsīti.
@3 cha.Ma., i. vimutticchattapaṭilābhassa.           4 cha.Ma. sabbadisānuvilokanaṃ.
@5 cha.Ma., i. andubandhanādīni.  6 i. khaṇḍākhaṇḍāni.  7 i. dhotatambalohamalaṃ.
@8 i. pakkhantā nāvā.     9 cha.Ma. sakatejobhāsitāni, i. sakatejobhāsabhāsitāni.

---------------------------------------------------------------------------------------------
page35.
Avīcimhi aggi nibbāyi. Lokantaresu āloko udapādi. Nadījalaṃ 1- nappavatti.
Mahāsamudde madhuraṃ 2- udakaṃ ahosi. Vāto na vāyi. Ākāsagatā 3- pabbatarukkhagatā
sakuṇā bhassitvā paṭhavīgatā ahesuṃ. Cando ativirocati. 4- Suriyo na uṇho, na
sītalo, nimmalo utusampanno ahosi. Devatā attano attano vimānadvāre
ṭhatvā apphoṭanaselanacelukkhepādīhi mahākīḷanaṃ 5- kīḷiṃsu. Cātuddisikamahāmeghopi 6-
vassi. Mahājanaṃ neva khudā na pipāsā pīḷesi. Dvārakavāṭāni sayameva vivariṃsu.
Pupphūpagaphalūpagarukkhā pupphaphalāni gaṇhiṃsu. Dasasahassīlokadhātu ekadhajamālā
ahosi.
      Tatrāpissa dasasahassīlokadhātukampo sabbaññutañāṇapaṭilābhassa
pubbanimittaṃ. Devatānaṃ ekacakkavāḷe sannipāto dhammacakkappavattanakāle
ekappahāreneva sannipatitvā dhammapaṭiggahaṇassa pubbanimittaṃ. Paṭhamaṃ devatānaṃ
paṭiggahaṇaṃ catunnaṃ rūpāvacarajjhānānaṃ paṭilābhassa pubbanimittaṃ. Pacchā manussānaṃ
paṭiggahaṇaṃ catunnaṃ arūpajjhānānaṃ 7- paṭilābhassa pubbanimittaṃ. Tantibaddhavīṇānaṃ
sayaṃ vajjanaṃ anupubbavihārapaṭilābhassa pubbanimittaṃ. Cammabaddhabherīnaṃ vajjanaṃ
mahatiyā dhammabheriyā anusāvanassa pubbanimittaṃ. Aṭṭabandhanādīnaṃ 8- chedo
asmimānasamucchedassa pubbanimittaṃ. Mahājanassa rogavigamo catusaccapaṭilābhassa
pubbanimittaṃ. Jaccandhānaṃ rūpadassanaṃ dibbacakkhupaṭilābhassa pubbanimittaṃ.
Badhirānaṃ saddasavanaṃ dibbasotadhātupaṭilābhassa pubbanimittaṃ. Pīṭhasappīnaṃ javasampadā
catuiddhipādapaṭilābhassa pubbanimittaṃ. Jātijaḷānaṃ 9- samālapanaṃ catunnaṃ
satipaṭṭhānānaṃ paṭilābhassa 9- pubbanimittaṃ. Videsapakkhandanāvānaṃ supaṭṭanasampāpuṇanaṃ
catupaṭisambhidādhigamassa pubbanimittaṃ. Ratanānaṃ sakatejabhāvobhāsitattaṃ 10- yaṃ lokassa
dhammobhāsaṃ dassessati, tassa pubbanimittaṃ.
@Footnote: 1 cha.Ma., i. nadīsu jalaṃ.           2 cha.Ma. madhurasaṃ, i. madhurarasaṃ.
@3 cha.Ma., i. ākāsapabbatarukkhagatā.   4 cha.Ma. ativiroci, i. ativiya viroci.
@5 cha.Ma. mahākīḷakaṃ, i. mahākīḷaṃ        6 cha.Ma. cātuddīpikamahāmegho
@7 cha.Ma. arūpāvacarajjhānānaṃ.          8 cha.Ma., i. andubandhanādīnaṃ.
@9-9 cha.Ma., i. jaḷānaṃ satipatiṭṭhānaṃ catusatipaṭṭhānapaṭilābhassa.
@10 cha.Ma. sakatejo bhāsitattaṃ, i. sakatejobhāsitattaṃ.

---------------------------------------------------------------------------------------------
page36.
      Verīnaṃ mettacittapaṭilābho catubrahmavihārapaṭilābhassa pubbanimittaṃ.
Avīcimhi agginibbāpanaṃ 1- ekādasaagginibbāpanassa pubbanimittaṃ.
Lokantarikāloko avijjandhakāraṃ vidhamitvā ñāṇālokadassanassa pubbanimittaṃ.
Nadīsu 2- toyassa appavattanaṃ catuvesārajjapaṭilābhassa pubbanimittaṃ. 2-
Mahāsamuddassa madhuratā nibbānarasena ekarasabhāvassa pubbanimittaṃ. Vātassa avāyanaṃ
dvāsaṭṭhidiṭṭhigatabhindanassa pubbanimittaṃ. Sakuṇānaṃ paṭhavīgamanaṃ mahājanassa ovādaṃ
sutvā pāṇehi saraṇagamanassa pubbanimittaṃ. Candassa ativirocanaṃ bahujanakantatāya
pubbanimittaṃ. Suriyassa uṇhasītavivajjanaṃ utusukhatāya 3- kāyikacetasika-
sukhuppattiyā 4- pubbanimittaṃ. Devatānaṃ vimānadvāresu ṭhatvā apphoṭanādīhi kīḷanaṃ
buddhabhāvaṃ patvā udānaṃ udānassa pubbanimittaṃ. Cātuddisikamahāmeghavassanaṃ mahato
dhammameghavassanassa pubbanimittaṃ. Khudāpīḷanassa abhāvo kāyagatāsatiamatapaṭilābhassa
pubbanimittaṃ. Pipāsāpīḷanassa abhāvo vimuttisukhena sukhitabhāvassa pubbanimittaṃ.
Rukkhānaṃ dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa pubbanimittaṃ.
Rukkhānaṃ pupphaphalaggahaṇaṃ vimuttipupaphehi pupphitassa ca sāmaññaphalabhārabharitabhāvassa ca
pubbanimittaṃ. Dasasahassīlokadhātuyā ekaddhajamālitā ariyaddhajamālitāya 5-
pubbanimittanti veditabbaṃ. Ayaṃ sambahulavāro nāma.
      Ettha pañhaṃ pucchanti "yadā mahāpuriso paṭhaviyaṃ patiṭṭhahitvā
uttarābhimukho padasā gantvā āsabhivācaṃ abhāsi, tadā kiṃ paṭhaviyā gato, udāhu
ākāsena, dissamāno gato, udāhu adissamāno, acelako gato, udāhu
alaṅkatapaṭiyatto, daharo hutvā  gato, udāhu mahallako, pacchāpi kiṃ tādisova
ahosi, udāhu puna bāladārako"ti. Ayaṃ pana pañho heṭṭhālohapāsāde
samuṭṭhito tipiṭakacūḷābhayattherena visajjitova.
      Thero kira ettha niyatipubbekatakammaissaranimmānavādavasena taṃ taṃ
bahuṃ vatvā avasāne evaṃ byākari "mahāpuriso paṭhaviyā gato, mahājanassa
@Footnote: 1 cha.Ma. agginibbāyanaṃ, i. agginibbānaṃ.
@2-2 cha.Ma. "nadīsu .pe. pubbanimittan"ti na dissati.    3 cha.Ma....utusukhatā.
@4 cha.Ma....sukhappattiyā.   5 cha.Ma. ariyaddhajamālamālitāya, i. ariyaddhajamālāmālitāYu.

---------------------------------------------------------------------------------------------
page37.
Pana ākāsena gacchanto viya ahosi. Dissamāno gato, mahājanassa pana
adissamāno viya ahosi. Acelako gato, mahājanassa pana alaṅkatapaṭiyatto viya
upaṭṭhāsi. Daharova gato, mahājanassa pana soḷasavassuddesiko viya ahosi.
Pacchā pana bāladārakova ahosi, na tādiso"ti. Parisā cassa "buddhena viya
hutvā sundaro 1- therena pañho kathito"ti attamanā ahosi. Lokantarikavāro
vuttanayoeva.
      Imā ca pana ādito paṭṭhāya kathitā. Sabbadhammatā
sabbabodhisattānaṃ hontīti veditabbā.
                      Davattiṃsamahāpurisalakkhaṇavaṇṇanā
      [33] Addasā khoti dukūlacumbiṭake 2- nipajjāpetvā ānītaṃ addasa.
Mahāpurisassāti jātigottakuladesādivasena mahantassa purisassa. Dve gatiyoti
dve niṭṭhā dve nipphattiyo. Ayañhi gatisaddo "pañca kho imā sāriputta
gatiyo"ti 3- ettha nirayādibhedāya sattehi gantabbagatiyaṃ vattati. "imesaṃ  kho
ahaṃ bhikkhūnaṃ sīlavantānaṃ kalyāṇadhammānaṃ neva pajānāmi āgatiṃ vā  gatiṃ
vā"ti 4- ettha ajjhāsaye vattati. "nibbānaṃ arahato gatī"ti 5- ettha paṭisaraṇe.
"apica tyāhaṃ brahme gatiñca pajānāmi, jutiñca pajānāmi `evaṃ mahiddhiko
bako brahmā"ti 6- ettha nipphattiyaṃ  vattati. Svāyamidhāpi nipphattiyaṃ vattatīti
veditabbo. Anaññāti aññā gatinipphatti nāma natthi.
      Dhammikoti dasakusaladhammasamannāgato agatigamanavirahito. Dhammarājāti
idaṃ purimapadasseva vevacanaṃ. Dhammena vā laddharajjattā dhammarājā. Cāturantoti
puratthimasamuddādīnaṃ catunnaṃ samuddānaṃ vasena cāturantāya paṭhaviyā issaro.
Vijitāvīti vijitasaṅgāmo. Janapado assa 7- thāvariyaṃ thirabhāvaṃ pattoti
janapadatthāvariyappatto. Caṇḍassa hi rañño balidaṇḍādīhi lokaṃ pīḷayato manussā
@Footnote: 1 cha.Ma., i. bho.         2 cha.Ma. i. dukūlacumbaṭake.
@3 Ma.mū. 12/153/113 mahāsīhanādasutta   4 Ma.mū. 12/508/452 māratajjanīyasutta
@5 vinaYu. pari. 8/339/315  6 Ma.mū. 12/503/445 brahmanimantanikasutta.
@7 cha.Ma., i. asmiṃ.

---------------------------------------------------------------------------------------------
page38.
Majjhimaṃ janapadaṃ chaḍḍetvā pabbatasamuddatīrādīni nissāya paccante vāsaṃ
kappenti. Atimudukassa 1- corasāhasikajanavilopapīḷitā manussā paccantaṃ pahāya
janapadamajjhe vāsaṃ kappenti, iti evarūpe rājini janapado thirabhāvaṃ na
pāpuṇāti, imasmiṃ pana kumāre rajjaṃ kārayamāne etassa janapado pāsāṇapiṭṭhiyaṃ
pāsāṇaṃ 2- ṭhapetvā ayopaṭena parikkhitto viya thiro bhavissatīti
dassentā "janapadatthāvariyappatto"ti āhaṃsu.
      Sattaratanasamannāgatoti ettha ratijananaṭṭhena ratanaṃ. Apica:-
         cittīkataṃ mahagghañca       atulaṃ dullabhadassanaṃ.
         Anomasattaparibhogaṃ,     ratanaṃ tena vuccati.
      Cakkaratanassa ca nibbattakālato paṭṭhāya aññaṃ devaṭṭhānaṃ nāma
nāma na hoti, sabbe gandhapupphādīhi tasseva pūjañca abhivādanādīni ca karontīti
cittīkataṭṭhena ratanaṃ. Cakkaratanasseva 3- ettakaṃ nāma dhanaṃ agghatīti aggho
natthi, iti mahagghaṭṭhenāpi ratanaṃ. Cakkaratanañca aññehi loke vijjamānaratanehi
asadisanti atulaṭṭhenāpi ratanaṃ. Yasmā pana yasmiṃ kappe buddhā uppajjanti,
tasmiññeva cakkavattino uppajjanti, budadhā ca pana kadāci karahaci uppajjanti,
tasmā dullabhadassanaṭṭhenāpi ratanaṃ. Tadetaṃ jātirūpakulaissariyādīhi anomassa
uḷārassa sattasseva uppajjati na aññassāti anomasattaparibhogaṭṭhenāpi
ratanaṃ. Yathā ca cakkaratanaṃ, evaṃ sesānipīti imehi sattahi ratanehi parivārabhāvena
ceva sabbabhogūpakaraṇabhāvena ca samannāgatoti sattaratanasamannāgato.
      Idāni tesaṃ sarūpato dassanatthaṃ tassimānītiādi vuttaṃ. Tattha
cakkaratanantiādīsu ayaṃ saṅkhepādhippāyo, dvisahassadīpaparivārānaṃ catunnaṃ
mahādīpānaṃ sirivibhavaṃ gahetvā dātuṃ samatthaṃ cakkaratanaṃ pātubhavati. Tathā
purebhattameva sāgarapariyantaṃ paṭhaviṃ anupariyāyanasamatthaṃ 4- vehāsaṅgamaṃ hatthiratanaṃ,
@Footnote: 1 cha.Ma. atimudukassa rañño       2 cha.Ma., i. pāsāṇanti na dissati.
@3 cha.Ma., i. cakkaratanassa ca    4 cha.Ma., i. anusaṃyāyanasamatthaṃ

---------------------------------------------------------------------------------------------
page39.
Tādisameva assaratanaṃ, caturaṅgasamannāgate andhakāre yojanappamāṇaṃ andhakāraṃ
vidhamitvā ālokadassanasamatthaṃ maṇiratanaṃ, chabbidhadosavivajjitaṃ manāpacāri itthīratanaṃ,
yojanappamāṇe antopaṭhavīgatanidhiṃ dassanasamatthaṃ gahapatiratanaṃ, aggamahesiyā
kucchimhi nibbattitvā sakalarajjamanusāsanasamatthaṃ jeṭṭhaputtasaṅkhātaṃ pariṇāyakaratanaṃ
pātubhavati.
      Parosahassanti atirekasahassaṃ. Sūrāti abhirukā. Vīraṅgarūpāti vīrānaṃ
aṅgaṃ vīraṅgaṃ, viriyassetaṃ nāmaṃ, vīraṅgaṃ rūpametesanti vīraṅgarūpā, viriyajātikā
viriyasabhāvā viriyamayā akilāsuno ahesuṃ,  divasaṃpi yujjhantā na kilamantīti
vuttaṃ hoti. Sāgarapariyantanti cakkavāḷapabbataṃ sīmaṃ katvā ṭhitasamuddapariyantaṃ.
Adaṇḍenāti ye katāparādhe satte sataṃpi sahassaṃpi gaṇhanti, te dhanadaṇḍena
rajjaṃ kārenti nāma. 1- Ye chejjabhejjaṃ anusāsanti, te satthadaṇaḍena. Ayaṃ
pana duvidhaṃpi taṃ 2- daṇḍaṃ pahāya adaṇḍena ajjhāvasati. Asatthenāti ye
ekato dhārādinā satthena paraṃ vihesanti, te satthena rajjaṃ kārenti nāma.
Ayaṃ pana satthena khuddakamakkhikāya 3- pivanamattaṃ 4- lohitaṃ kassaci anuppādetvā
dhammeneva "ehi kho mahārājā"ti evaṃ paṭirājūhi sampaṭicchitāgamano vuttappakāraṃ
paṭhaviṃ abhivijinitvā ajjhāvasati, abhibhavitvā sāmī hutvā vasatīti attho.
      Evaṃ ekaṃ nipphattiṃ kathetvā dutiyaṃ kathetuṃ sace  kho panātiādi
vuttaṃ. Tattha rāgadosamohamānadiṭṭhikilesataṇhāsaṅkhātaṃ chadanaṃ āvaraṇaṃ vivaṭaṃ
viddhaṃsitaṃ vivaṭitaṃ 5- etenāti vivaṭacchado. "vivaṭṭacchado"tipi pāṭho, ayameva
attho.
      [35] Evaṃ dutiyanipphattiṃ kathetvā tāsaṃ nimittabhūtāni lakkhaṇāni
dassetuṃ ayañhi deva kumārotiādi vuttaṃ. Tattha supatiṭṭhitapādoti yathā aññesaṃ
bhūmiyaṃ pādaṃ ṭhapentānaṃ aggatalaṃ 6- vā paṇhi vā passaṃ vā paṭhamaṃ phusati, vemajjhe
@Footnote: 1 cha.Ma.,i. nāmasaddo na dissati. 2 cha.Ma. tanti na dissati. 3 cha.Ma. khuddamakkhikāyapi
@4 i. pivanamattampi. 5 cha.Ma. vivaṭakaṃ, i. ayaṃ saddo na dissati. 6 cha.Ma. aggapādatalaṃ

---------------------------------------------------------------------------------------------
page40.
Vā pana chiddaṃ hoti, ukkhipantānaṃpi aggatalādīsu ekakoṭṭhāsova paṭhamaṃ
uṭṭhahati, na evamassa. Assa pana suvaṇṇapādukātalamiva 1- ekappahāreneva sakalaṃ
pādatalaṃ bhūmiṃ phusati, ekappahāreneva bhūmito uṭṭhahati. Tasmā ayaṃ supatiṭṭhitapādo.
      Cakkānīti dvīsu pādatalesu dve  cakkāni, tesaṃ ārā 2- ca nemi ca
nābhi ca pāliyaṃ vuttāva. Sabbākāraparipūrānīti iminā pana  ayaṃ viseso
veditabbo, tesaṃ kira cakkānaṃ pādatalassa majjhe nābhi dissati, nābhiparicchinnā
vaṭṭalekhā dissati, nābhimukhaparikkhepavaṭṭo dissati, panāḷīmukhaṃ dissati, ārā
dissanti, āresu vaṭṭalekhā dissanti, nemi dissati, 3- nemimaṇikā dissanti.
Idaṃ tāva pāliyaṃ āgatameva. Sambahulavāro pana anāgato, so evaṃ daṭṭhabbo:-
satti sirivaccho nandi sovatthiko vaṭaṃsako vaḍḍhamānakaṃ macchayugalaṃ bhaddapīṭhaṃ aṅkusako
pāsādo toraṇaṃ setacchattaṃ khaggo tālavaṇṭaṃ 4- morahatthako vālavījanī uṇhīsaṃ
maṇi patto sumanadāmaṃ nīluppalaṃ rattuppalaṃ setuppalaṃ padumaṃ puṇḍarikaṃ
puṇṇaghaṭo puṇṇapāṭi samuddo cakkavāḷo himavā sineru candimasuriyā
nakkhattāni 5- cattāro mahādīpā dve parittadīpasahassāni, antamaso cakkavattirañño
parisaṃ upādāya sabbo cakkalakkhaṇasseva parivāro.
      Āyatapaṇhīti dīghapaṇhi, paripuṇṇapaṇhīti attho. Yathā hi aññesaṃ
aggapādo dīgho hoti, paṇhimatthake jaṅghā patiṭṭhāti, paṇhiṃ tacchetvā
ṭhapitā viya hoti, na evaṃ mahāpurisassa. Mahāpurisassa pana catūsu koṭṭhāsesu
dve koṭṭhāsā aggapādā  honti, tatiye koṭṭhāse jaṅghā patiṭṭhāti, catutthe
koṭṭhāse āraggena vaṭṭetvā ṭhapitā viya rattakambalageṇḍukasadisā paṇhi
hoti.
     Dīghaṅgulīti yathā aññesaṃ kāci aṅguliyo dīghā honti, kāci rassā,
na evaṃ mahāpurisassa. Mahāpurisassa pana makkaṭasseva dīghā hatthapādaṅguliyo mūle
@Footnote: 1 cha.Ma. suvaṇṇapādukatalamiva, i. suvaṇṇapāṇikātalamiva,   2 cha.Ma., i. arā evamuparipi

---------------------------------------------------------------------------------------------
page41.
Thūlā, anupubbena gantvā agge tanukā, niyyāsatelena madditvā
vaṭṭitaharitālavaṭṭisadisā honti. Tena vuttaṃ "dīghaṅgulī"ti.
      Mudutalunahatthapādoti sappimaṇḍe osāretvā ṭhapitaṃ satavāravihatakappāsapaṭalaṃ
viya mudu. Yathā ca idāni jātamattassa, evaṃ vuḍḍhikālepi 1-
mudutalunāyeva bhavissanti, mudutalunā hatthapādā etassāti mudutalunahatthapādo.
      Jālahatthapādoti na cammena paṭibaddhaaṅgulantaro. Ediso hi
phaṇahatthako purisadosena 2- upahato 3- pabbajjaṃpi na labhati. 4- Mahāpurisassa pana
catasso hatthaṅguliyo pañcapi pādaṅguliyo ekappamāṇā honti, tāsaṃ 5- pana
ekappamāṇattā yavalakkhaṇaṃ aññamaññaṃ paṭivijjhitvā tiṭṭhanti. 5- Athassa
hatthapādā sukusalena vaḍḍhakinā yojitajālavātapānasadisā honti. Tena vuttaṃ
"jālahatthapādo"ti.
      Uddhaṃ patiṭṭhitagoppakattā ussaṅkhā pādā assāti ussaṅkhapādo.
Aññesaṃ hi piṭṭhipāde goppakā honti, tena tesaṃ pādā āṇibaddhā viya
baddhā honti, na yathāsukhaṃ parivattanti, gacchantānaṃ  pādatalāni 6- na dissanti.
Mahāpurisassa pana ārūhitvā upari goppakā patiṭṭhahanti, tenassa nābhito
paṭṭhāya uparimakāyo nāvāya ṭhapitasuvaṇṇapaṭimā viya niccalova hoti, adharakāyova 7-
iñjati, sukhena pādā parivattanti, puratopi pacchatopi ubhayapassesupi
ṭhatvā passantānaṃ pādatalāni paññāyanti, na hatthīnaṃ viya pacchatoyeva.
      Eṇijaṅghoti eṇimigasadisajaṅgho maṃsussadena paripuṇṇajaṅgho, na
ekato baddhapiṇḍikamaṃso, samantato samasaṇṭhitena maṃsena parikkhittāhi
suvaṭṭitāhi sāligabbhayavagabbhasadisāhi jaṅghāhi samannāgatoti attho.
      Anonamantoti anamanto, etenasseva akhujjaavāmanabhāvo dīpito.
Avasesajanā hi khujjā vā honti vāmanā vā. Khujjānaṃ uparimakāyo aparipuṇṇo
@Footnote: 1 cha.Ma.,i. vuḍḍhakālepi.   2 cha.Ma. parisadosena.   3 i. upagato.  4 cha.Ma. pabbajjaṃ
@ na paṭilabhati.   5-5 cha.Ma. tāsaṃ ekappamāṇatāya yavalakkhaṇaṃ aññamaññaṃ paṭivijjhitvā
@ tiṭṭhati, ma,i. tāsaṃ ekappamāṇatāya jālalakkhaṇaṃ aññamañañaṃ paṭivijjhitvā tiṭṭhati.
@6 cha.Ma. pādatalānipi.       7 cha.Ma. adhokāyova.

---------------------------------------------------------------------------------------------
page42.
Hoti, vāmanānaṃ heṭṭhimakāyo. Te aparipuṇṇakāyattā na sakkonti
anonamantā jannukāni parimajjituṃ. Mahāpuriso pana paripuṇṇobhayakāyattā
sakkoti.
      Kosohitavatthaguyhoti usabhavāraṇādīnaṃ viya suvaṇṇapadumakaṇṇikasadisehi
kosehi ohitaṃ paṭicchannaṃ vatthaguyhaṃ assāti kosohitavatthaguyoha. Vatthaguyhanti
vatthena guyhitabbaṃ aṅgajātaṃ vuccati.
      Suvaṇṇavaṇṇoti jātihiṅgulakena majjitvā dīpidāṭhāya ghaṃsitvā
gerukaparikammaṃ katvā ṭhapitaghanakasuvaṇṇarūpasadisoti attho. Etenassa
ghanasiniddhasaṇhasarīrattaṃ dassetvā chavivaṇṇadassanatthaṃ kāñcanasannibhatacoti 1- vuttaṃ.
Purimassa vā vevacanametaṃ.
      Rajojallanti rajo vā malaṃ vā. Na upalimpatīti na laggati
padumapalāsato udakabindu viya vivaṭṭati. Hatthadhovanādīni  pana utuggahaṇatthāya ceva
dāyakānaṃ puññaphalatthāya ca sabbabuddhā karonti, vattasīsenāpi ca karontiyeva.
Senāsanaṃ pavisantena hi bhikkhunā pāde dhovitvā pavisitabbanti vuttametaṃ.
      Uddhaggalomoti āvaṭṭapariyosāne uddhaggāni hutvā mukhasobhaṃ
ullokayamānāni viya ṭhitāni lomāni assāti uddaggalomo.
      Barahamujugattoti brahmā viya ujugatto, ujumeva uggatadīghasarīro
bhavissati. Yebhuyyena hi sattā khandhe kaṭiyaṃ jānūsūti tīsu ṭhānesu namanti, te
kaṭiyaṃ namantā pacchato namanti, itaresu dvīsu ṭhānesu purato. Dīghasarīrā pana
eke passavaṅkā honti, eke mukhaṃ unnāmetvā 2- nakkhattāni gaṇayantā viya
caranti, eke appamaṃsalohitā sūlasadisā honti, eke purato pabbhārā honti,
pavedhamānā gacchanti. Ayaṃ pana ujumeva uggantvā dīghappamāṇo devanagare
ussitasuvaṇṇatoraṇaṃ viya bhavissatīti dīpenti. Yathā cetaṃ, evaṃ yaṃ yaṃ jātamattassa
sabbaso aparipuṇṇaṃ mahāpurisalakkhaṇaṃ hoti, taṃ taṃ āyatiṃ tathā bhāvitaṃ sandhāya
vuttanti veditabbaṃ.
@Footnote: 1 cha.Ma., i. kañcanasannibhattacoti.    2 cha.Ma. unnametvā.

---------------------------------------------------------------------------------------------
page43.
      Sattussadoti dve hatthapiṭṭhiyo dve pādapiṭṭhiyo dve aṃsakūṭāni
khandhoti imesu sattasu ṭhānesu suparipuṇṇo maṃsussado assāti sattussado.
Aññesaṃ pana hatthapādapiṭṭhādīsu sirājālaṃ paññāyati, aṃsakūṭakhandhesu
aṭṭhikoṭiyo. Te manussā petā viya khāyanti. Na tathā mahāpuriso, mahāpuriso
pana sattasu ṭhānesu paripuṇṇamaṃsussadattā niguḷhasirājālehi hatthapiṭṭhādīhi
vaṭṭetvā ṭhapitasuvaṇṇāliṅgasadisena 1- khandhena silārūpakaṃ viya khāyati,
cittakammarūpakaṃ viya ca khāyati.
      Sīhapubbaḍḍhakāyoti 2- sīhassa pubbaḍḍhaṃ viya kāyo assāti
sīhapubbaḍḍhakāyo. Sīhassa hi purimakāyova paripuṇṇo hoti, pacchimakāyo
aparipuṇṇo. Mahāpurisassa pana sīhassa pubbaḍḍhakāyo viya sabbo kāyo paripuṇṇo.
Sopi sīhasseva tattha tattha unnataninnatādivasena 3- dussaṇṭhitavisaṇṭhito na hoti,
dīghayuttaṭṭhāne pana dīgho, rassathūlakīsaputhulaanuvaṭṭitayuttaṭṭhānesu tathāvidhova
hoti. Vuttañhetaṃ bhagavatā:-
      manāpīyeva 4- kho bhikkhave kammavipāke paccupaṭṭhite yehi aṅgehi dīghehi
      sobhati, tāni aṅgāni dīghāni saṇṭhahanti. Yehi aṅgehi rassehi sobhati,
      tāni aṅgāni rassāni saṇṭhahanti. Yehi aṅgehi thūlehi sobhati,
      tāni aṅgāni thūlāni saṇṭhahanti. Yehi aṅgehi kīsehi sobhati,
      tāni aṅgāni kīsāni saṇṭhahanti. Yehi aṅgehi puthulehi sobhati,
      tāni aṅgāni puthulāni saṇṭhahanti. Yehi aṅgehi vaṭṭehi sobhati,
      tāni aṅgāni vaṭṭāni saṇṭhahantīti.
      Iti dānacittena 5- puññacittena citito 6- dasahi pāramīhi sajjito
mahāpurisassa attabhāvo, loke sababasippino vā sabbaiddhimanto vā paṭirūpakaṃ
kātuṃ na sakkonti.
@Footnote: 1 cha.Ma. suṭṭhapitasuvaṇṇāliṅgasadisena, i. suvaṇṇāliṅgasadisena.
@2 cha.Ma.,i. sīhapubbaḍḍhakāyoti na dissati.   3 cha.Ma.,i. vinatunnatādivasena.
@4 cha.Ma. manāpiyeva kho, i. manāpiye ca.  5 cha.Ma. nānācittena  6 cha.Ma. cittito

---------------------------------------------------------------------------------------------
page44.
      Pītantaraṃsoti 1- antaraṃso 2- vuccati dvinnaṃ koṭṭhānamantaraṃ, 3- taṃ
pītaṃ 4- paripuṇṇamassāti pītantaraṃso. 5- Aññesaṃ hi taṃ ṭhānaṃ ninnaṃ hoti,
dve piṭṭhikoṭṭhā 6- pāṭiyekkaṃ 7- paññāyanti. Mahāpurisassa pana kaṭito
paṭṭhāya maṃsapaṭalaṃ yāva khandhā uggamma samussitasuvaṇṇaphalakaṃ viya piṭṭhiṃ chādetvā
patiṭṭhitaṃ.
      Nigrodhaparimaṇḍaloti nigrodho viya parimaṇḍalo. Yathā paññāsahatthatāya
vā satahatthatāya vā samakhandhasākho nigrodho dīghatopi vitthāratopi
ekappamāṇova hoti, evaṃ kāyatopi byāmatopi ekappamāṇo. Yathā aññesaṃ
kāyo vā dīgho hoti byāmo vā, na evaṃ visamappamāṇoti attho. Teneva
yāvatakvassa kāyotiādi vuttaṃ. Tattha yāvatako assāti yāvatakvassa.
      Samavaṭṭakkhandhoti samavaṭṭitakkhandho. Yathā eke koñcā viya ca
bakā viya ca varāhā viya ca dīghagalā vaṅkagalā puthulagalā ca honti, kathanakāle
sirājālaṃ paññāyati, mando saro nikkhamati, na evaṃ mahāpurisassa. Mahāpurisassa
pana suvaṭṭitasuvaṇṇāliṅgasadiso khandho hoti, kathanakāle sirājālaṃ na paññāyati,
meghassa viya gajjito saro mahā hoti.
      Rasaggasaggīti ettha rasaṃ gasantīti 8- rasaggasā, rasaharaṇīnametaṃ
adhivacanaṃ, tā aggā assāti rasaggasaggī. Mahāpurisassa kira sattarasaharaṇīsahassāni
uddhaggāni hutvā gīvāyameva paṭimukkāni. Tilaphalamattopi āhāro
jivahagge ṭhapito sabbaṃ kāyamanupharati. Teneva mahāpadhānaṃ padahantassa
ekataṇḍulādīhipi kāḷāyayūsapasatamattenāpi 9- kāyassa yāpanaṃ ahosi. Aññesaṃ pana
tathā abhāvā na sakalaṃ kāyaṃ ojā pharati. Tena te bahavābādhā honti.
@Footnote: 1 cha.Ma.,i. citantaraṃsoti   2 cha.Ma.i. antaraṃsaṃ.  3 cha.Ma. koṭṭānaṃ antaraṃ,
@  i. koṭṭhāsānaṃ antaraṃ.  4 cha.Ma., i. citaṃ.   5 cha.Ma. paripuṇṇaṃ antaraṃsaṃ
@  assāti citantaraṃso   6 cha.Ma. piṭṭhikoṭṭā, i. piṭṭhikoṭṭhāsā.
@7 cha.Ma. pāṭiyekkā   8 cha.Ma. gasanti harantīti rasaggasā   9 cha.Ma., i. kaḷā....

---------------------------------------------------------------------------------------------
page45.
      Sīhahanūti sīhasseva hanu assāti sīhahanu. Tattha sīhassa
heṭṭhimahanumeva paripuṇṇaṃ hoti, na uparimaṃ. Mahāpurisassa pana sīhassa heṭṭhimaṃ
viya dvepi paripuṇṇāni dvādasiyā pakkhassa candasadisāni honti. Atha
nemittakā hanupariyantaṃ olokentāva imesu hanukesu heṭṭhime vīsati uparime
vīsatīti cattālīsa dantā samā aviraḷā patiṭṭhahissantīti sallakkhetvā ayaṃ hi
deva kumāro cattālīsadanto hotītiādimāhaṃsu. Tatrāyamattho, aññesaṃ hi
paripuṇṇadantānaṃpi dvattiṃsa dantā honti. Imassa pana cattālīsaṃ bhavissanti.
Aññesañca keci dantā uccā keci nīcā keci visamā honti, imassa pana
ayapaṭakena 1- chinnasaṅkhapaṭlaṃ viya samā bhavissanti. Aññesaṃ kumbhirānaṃ viya
dantā viraḷā honti, macchamaṃsāni khādantānaṃ dantantaraṃ pūrati 2-. Imassa pana
kanakaphalakāya samussitavajirapantī viya aviraḷā 3- tulikāya dassitaparicchedā viya
dantā bhavissanti. Aññesañca pūtidantā uṭṭhahanti. Tena kāci dāṭhā kāḷāpi
vivaṇṇāpi honti. Ayaṃ pana suṭṭhu sukkadāṭho osadhitārakaṃpi atikkamma virocamānāya
pabhāya samannāgatadāṭho bhavissati.
      Pahūtajivhoti puthulajivho. Aññesaṃ jivhā thūlāpi honti kīsāpi
rassāpi thaddhāpi visamāpi, mahāpurisassa pana jivhā mudu dīghā puthulā
vaṇṇasampannā hoti. So hi taṃ lakkhaṇaṃ pariyesituṃ āgatānaṃ kaṅkhāvinodanatthaṃ
mudukattā taṃ jivhaṃ kaṭhinasuciṃ viya vaṭṭetvā ubho nāsikasotāni parimasati, 4-
dīghattā ubho kaṇṇasotāni parimasati, 4- puthulattā kesantapariyosānaṃ kevalaṃpi
nalāṭaṃ paṭicchādeti. Evantassā mududīghaputhulabhāvaṃ pakāsento tesaṃ kaṅkhaṃ
vinodeti. Evaṃ tilakkhaṇasampannaṃ jivhaṃ sandhāya "pahūtajivho"ti vuttaṃ.
      Barahamassaroti aññepi chinnassarāpi bhinnassarāpi kākassarāpi
honti, ayaṃ pana mahābrahamuno sarassa sadisena sarena samannāgato bhavissati,
@Footnote: 1 cha.Ma. ayapaṭṭakena chinnasaṅkhapaṭalaṃ, i. ayopattacchinnaṃ saṅkhapaṭalaṃ
@2 cha.Ma.,i. pūrenti   3 i. aviratā   4-4 cha.Ma. parāmasati evamuparipi.

---------------------------------------------------------------------------------------------
page46.
Mahābaramamuno hi pittasemhehi apalibuddhattā saro visuddho 1- hoti. Mahāpurisenāpi
katakammaṃ tassa vatthuṃ sodheti. Vatthuno suddhattā nābhito paṭṭhāya samuṭṭhahanto
saro visuddho aṭṭhaṅgasamannāgatova samuṭṭhāti. Karaviko viya bhaṇatīti karavikabhāṇī,
mattakaravikamañjughosoti 2- attho.
      Abhinīlanettoti na sakalanīlanettova, nīlayuttaṭṭhāne panassa
ummāpupphasadisena 3- ativisuddhena nīlavaṇṇena samannāgatāni nettāni honti,
pītayuttaṭṭhāne kaṇṇikārapupphasadisena 4- pītavaṇṇena, lohitayuttaṭṭhāne
bandhujīvakapupphasadisena lohitavaṇṇena, setayuttaṭṭhāne osadhitārakasadisena setavaṇṇena,
kāḷayuttaṭṭhāne addāriṭṭhasadisena kāḷavaṇṇena samannāgatāni. Suvaṇṇavimāne
ugghāṭitamaṇisīhapañajarasadisāni khāyanti.
      Gopakhumoti ettha pakhumanti sakalacakkhugeṇḍaṃ 5- adhippetaṃ, taṃ kāḷavacchakassa
bahaladhātukaṃ hoti, rattavacchakassa vippasannaṃ, taṃmuhuttajātataruṇarattavacchakasadisacakkhu-
geṇḍoti attho. Aññesañhi akkhigeṇḍā 6- aparipuṇṇā honti, hatthimūsikādīnaṃ
akkhisadisehi viniggatehipi gambhīrehipi akkhīhi samannāgatā honti. Mahāpurisassa
pana dhovitvā majjitvā ṭhapitamaṇiguḷikā viya mudusiniddhanīlasukhumapakhumācitāni
akkhīni.
      Uṇṇāti uṇṇālomaṃ. Bhamukantareti dvinnaṃ bhamukānaṃ vemajjhe
nāsikamatthakeyeva jātā, uggantvā pana nalāṭavemajjhe jātā. Odātāti
parisuddhā osadhitārakasamavaṇṇā. Mudūti sappimaṇḍe osāretvā ṭhapitasatavāra-
vihatakappāsapaṭalasadisā. Tūlasannibhāti simbalitūlalatātūlasamānā ayamassāpi
odātatāya upamā. Sāpanesā koṭiyaṃ gahetvā ākaḍḍhiyamānā upaḍḍhabāhuppamāṇā
hoti, vissaṭṭhā dakkhiṇāvaṭṭavasena āvaṭṭitvā uddhaggā hutvā santiṭṭhati.
Suvaṇṇaphalakamajjhe ṭhapitarajatapubbuḷakaṃ  viya, suvaṇṇaghaṭato nikkhamamānā khīradhārā
@Footnote: 1 cha.Ma. visado evamuparipi   2 cha.Ma.,i. mattakaravīkarutamañjughosoti
@3 cha.Ma. umāpupphasadisena    4 cha.Ma.,i. kaṇikāra...
@5 cha.Ma. sakalacakkhubhaṇḍaṃ, i. sakalacakkhugaṇḍaṃ evamuparipi    6 cha.Ma. cakkhubhaṇḍā

---------------------------------------------------------------------------------------------
page47.
Viya, aruṇappabhārañjite gagaṇappadese osadhitārakā viya ca atimanoharāya
siriyā virocati.
      Uṇhīsasīsoti idaṃ paripuṇṇanalāṭatañceva paripuṇṇasīsataṃ cāti dve
atthavase paṭicca vuttaṃ. Mahāpurisassa hi dakkhiṇakaṇṇacūḷikato paṭṭhāya maṃsapaṭalaṃ
uṭṭhahitvā sakalanalāṭaṃ chādayamānaṃ pūrayamānaṃ gantvā vāmakaṇṇacūḷikāya
patiṭṭhitaṃ, taṃ rañño 1- bandhauṇhīsapaṭo 2- viya virocati. Mahāpurisassa kira imaṃ
lakkhaṇaṃ disvā rājūnaṃ uṇhīsapaṭaṃ akaṃsu. Ayantāva eko attho. Aññe pana
janā aparipuṇṇasīsā honti, keci kapisīsā, 3- keci phalasīsā, keci aṭṭhisīsā,
keci hatthisīsā keci kumbhasīsā, 4- keci pabbhārasīsā. Mahāpurisassa pana āraggena
vaṭṭetvā ṭhapitaṃ viya suparipaṇṇaṃ udakapubbuḷasadisaṃ sīsaṃ hoti. Tattha purimanaye
uṇhīsaveṭṭhitasīso viyāti uṇhīsasīso. Dutiyanaye uṇhīsaṃ viya sabbattha
parimaṇḍalasīsoti uṇhīsasīso.
                         Vipassīsamaññāvaṇṇanā
      [37] Sabbakāmehīti idaṃ lakkhaṇāni paṭiggaṇhāpetvā pacchā
kataṃ viya vuttaṃ, na panevaṃ daṭṭhabbaṃ. Paṭhamañhi nemittake santappetvā pacchā
lakkhaṇapaṭiggahaṇaṃ 5- katanti veditabbaṃ. Tassa vitthāro gabbhokkantiyaṃ vuttoyeva.
Pāyentīti thaññaṃ pāyenti. Bodhisattassa kira niddosena madhurena khīrena
samannāgatā saṭṭhī dhātiyo upaṭṭhāpesi, tathā sesāpi tesu tesu kammesu
kusalā saṭṭhī saṭṭhīyeva. Tāsaṃ pesanakārake saṭṭhī purise, tassa tassa
katākatabhāvasallakkhake 6- saṭṭhī amacce upaṭṭhapesi. Evaṃ cattāri saṭṭhiyo itthīnaṃ,
dve saṭṭhiyo purisānanti cha saṭṭhiyo upaṭṭhākānaṃyeva ahesuṃ. Setacchattanti
dibbasetacchattaṃ. Kuladattiyaṃ pana sirigabbheyeva tiṭṭhati. Mā naṃ sītaṃ vātiādīsu
mā abhibhavīti attho veditabbo. Svāssu sudanti so assu sudaṃ. Aṅkeneva
@Footnote: 1 cha.Ma.,i. raññā    2 cha.Ma. bandhauṇhīsapaṭṭo evamuparipi    3 i. kappasīsā
@4 cha.Ma.,i. tumbasīsā  5 cha.Ma.,i. lakkhaṇapaṭiggaṇhaṇaṃ  6 cha.Ma. katākatabhāvasallakkhaṇe

---------------------------------------------------------------------------------------------
page48.
Aṅkanti 1-  aññassa bāhunāva aññassa bāhuṃ. Aññassa ca aṃsakūṭeneva aññassa
aṃsakūṭaṃ. Parihariyatīti nīyati, 2- sampāpiyatīti attho.
      [38] Mañjussaroti akharassaro. Vaggussaroti chekaparipuṇṇassaro.
Madhurassaroti sātassaro. Pemanīyassaroti pemajanakassaro. Tatrīdaṃ karavikānaṃ
madhurassaratāya:- karavikasakuṇe kira madhurarasaṃ ambapakkaṃ mukhatuṇḍakena paharitvā
paggharitarasaṃ pivitvā pakkhena tālaṃ datvā vikujjhamāne 3- catuppadā mattā viya
lalituṃ ārabhanti. Gocarapasutāpi catuppadā mukhagatāni tiṇāni chaḍḍetvā taṃ
saddaṃ suṇanti. Vāḷamigā khuddakamige anubandhamānā ukkhittaṃ pādaṃ
anikkhipitvāva tiṭṭhanti. Anubandhamigā ca maraṇabhayaṃ jahitvā tiṭṭhanti. Ākāse
pakkhantā pakkhinopi pakkhe pasāretvā taṃ saddaṃ suṇamānāva tiṭṭhanti. Udake
macchāpi kaṇṇapaṭalaṃ apphoṭetvā taṃ saddaṃ suṇamānāva tiṭṭhanti. Evaṃ
madhurassarā karavikā.
      Asandhimittāpi dhammāsokassa devī "atthi nu kho bhante
buddhasaddena sadiso kassaci saddo"ti saṃghaṃ pucchi. Atthi karavikasakuṇassāti. Kuhiṃ
bhante te sakuṇāti? himavanteti. Sā rājānaṃ āha "deva karavikasakuṇaṃ
passitukāmamhī"ti. Rājā imasmiṃ "pañjare nisīditvā karaviko āgacchatū"ti
suvaṇṇapañjaraṃ vissajjesi. Pañjaro gantvā ekassa karavikassa purato aṭṭhāsi. So
"rājāṇāya āgato pañjaro, na sakkā agantun"ti tattha nisīdi. Pañjaro
āgantvā rañño puratova aṭṭhāsi. Karavikaṃ saddaṃ kārāpetuṃ na sakkonti.
Atha rājā "kathaṃ bhaṇe ime saddaṃ karontī"ti āha. Ñātake disvā devāti.
Atha naṃ rājā ādāsehi parikkhipāpesi. So attano chāyaṃ disvā "ñātakā
me āgatā"ti maññamāno pakkhena tālaṃ datvā madhurassarena 4-  maṇivaṃsaṃ
dhamamāno viya viravi. Sakalanagare manussā mattā viya laliṃsu. 5- Asandhimittā
cintesi "imassa tāva tiracchānagatassa evaṃ madhuro saddo, kīdiso nu kho
@Footnote: 1 Ma. aṅgeneva aṅganti     2 i. niyyāti   3 cha.Ma., i. vikūjamāne
@4 cha.Ma. ka. mandassarena   5 i. palaliṃsu

---------------------------------------------------------------------------------------------
page49.
Sabbaññutañāṇasirippattassa bhagavato saro 1- ahosī"ti pītiṃ uppādetvā taṃ
pītiṃ avijahitvā sattahi jaṅghasatehi saddhiṃ sotāpattiphale patiṭṭhāsi. Evaṃ madhuro
kira karavikasaddoti. Tato pana satabhāgena sahassabhāgena ca madhurataro vipassissa
kumārassa saddo ahosīti veditabbo.
      [39] Kammavipākajanti na bhāvanāmayaṃ, kammavipākavasena pana devatānaṃ
cakkhusadisameva maṃsacakkhu ahosi, yena nimittaṃ katvā tilavāhe pakkhittaṃ ekatilaṃpi
ayaṃ soti uddharitvā dātuṃ sakkoti.
      [40] Vipassīti ettha ayaṃ vacanaṭṭho, antarantarā nimmisasañjanitandhakāra-
virahena 2- visuddhaṃ passati, vivaṭehi ca akkhīhi passatīti vipassī, dutiyavāre
viceyya viceyya passatīti vipassī, vicinitvā vicinitvā passatīti attho.
      [41] Aṭṭe 3- panāyatīti atthe jānāti passati, nayati, vā
pavattetīti attho. Ekadivasaṃ kira vinicchayaṭṭhāne nisīditvā aṭṭaṃ
anusāsantassa rañño alaṅkatapaṭiyattaṃ mahāpurisaṃ āharitvā hatthe ṭhapayiṃsu. Tassa taṃ
aṅke katvā upalālayamānasseva amaccā sāmikaṃ assāmikaṃ akaṃsu. Bodhisatto
anattamanasaddaṃ nicchāresi. Rājā "kimetaṃ, upadhārethā"ti āha. Upadhārayamānā
aññaṃ adisvā "aṭṭassa dubbinicchitattā evaṃ  kataṃ bhavissatī"ti puna sāmikaṃyeva
sāmikaṃ katvā "ñatvā nu kho kumāro evaṃ karotī"ti vīmaṃsantā puna sāmikaṃ
assāmikaṃ akaṃsu. Punapi bodhisatto tatheva taṃ saddaṃ nicchāresi. Atha rājā
"jānāti mahāpuriso"ti tato paṭṭhāya appamatto ahosi. Idaṃ sandhāya vuttaṃ
"viceyya viceyya kumāro aṭṭe 4- panāyatī"ti.
      [42] Vassikantiādīsu yattha sukhaṃ hoti vassakāle vasituṃ, ayaṃ
vassiko. Itaresupi eseva nayo. Ayaṃ panettha vacanaṭṭho, vassāvāso vassaṃ, taṃ
arahatīti vassiko. Itaresupi eseva nayo.
@Footnote: 1 cha.Ma., i. saddo    2 cha.Ma. nimīlajanitandhakāravirahena, i. meghajanitandhakāravirahena
@3 cha.Ma., i. atthe evamuparipi    4 cha.Ma. atthe

---------------------------------------------------------------------------------------------
page50.
      Tattha vassiko pāsādo nātiucco hoti nātinīco, dvāravātapānānipissa
nātibahūni nātitanukāni, 1- bhummattharaṇapaccattharaṇajajjabhojanāni cettha
missakāneva vaṭṭanti. Hemantike thambhāpi bhittiyopi nīcā honti, dvāravāta-
pānānipi tanukāni sukhumacchiddāni, uṇhappavesanatthāya bhittinīyūhāni nīhariyanti,
bhummattharaṇapaccattharaṇanivāsanapārupanāni panettha uṇhaviriyāni 2- kambalādīni
vaṭṭanti. Khajjabhojanaṃ siniddhaṃ kaṭukasannissitaṃ nirūdakasannissitañca. Gimhike
thambhāpi bhittiyopi uccā honti, dvāravātapānāni panettha bahūni
vipulajālāni 3- honti, bhummattharaṇādīni dukūlamayādīni 4- vaṭṭanti. Khajjabhojanāni
madhurarasasītaviriyāni. 5- Vātapānasamīpesu cettha navacāṭiyo ṭhapetvā udakassa
pūretvā nīluppalādīhi sañchādenti. Tesu tesu padesesu udakayantāni karonti,
yehi deve vassante viya udakadhārā nikkhamanti.
      Nippurisehīti purisavirahitehi. Na kevalañcettha tūriyāneva nippurisāni,
sabbaṭṭhānānipi nippurisāneva, dovārikāpi itthiyova, nhāpanādiparikammakarāpi
atthiyova. Rājā kira "tathārūpaṃ issariyasukhasampattiṃ anubhavamānassa purisaṃ disvā
purisāsaṅkā uppajjati, sā me puttassa mā ahosī"ti sabbakiccesu itthiyova
ṭhapesīti.
                       Paṭhamabhāṇavāravaṇṇanā niṭṭhitā.
                           Jiṇṇapurisavaṇṇanā
      [43] Dutiyabhāṇavāre gopānasivaṅkanti gopānasi viya vaṅkaṃ.
Bhagganti 6- khandhe, kaṭiyaṃ, jajānūsūti tīsu ṭhānesu bhaggavaṅkaṃ. 7- Daṇḍaparāyananti
daṇḍagatikaṃ daṇḍapaṭisaraṇaṃ. Āturanti jarāturaṃ. Gatayobbanti atikkantayobbanaṃ
pacchimavaye ṭhitaṃ disvāti aḍḍhayojanappamāṇena balakāyena parivuto susaṃvihitārakkhopi
gacchanto yadā ratho purato hoti, pacchato 8- balakāyo, tādise okāse
@Footnote: 1 cha.Ma., i. nātitanūni    2 Ma. uṇahabharitāni      3 cha.Ma. vipulajātāni
@4 cha.Ma., i. dukūlamayāni   5 cha.Ma. madhurasasannissitabharitāni  6 cha.Ma. bhogganati
@7 cha.Ma. bhoggavaṅkaṃ        8 cha.Ma., i. pacchā

---------------------------------------------------------------------------------------------
page51.
Suddhāvāsakhīṇāsavabrahmehi attano ānubhāvena rathassa puratova dassitaṃ, taṃ
purisaṃ passitvā. Suddhāvāsā kira "mahāpuriso paṅke gajo viya pañcasu kāmaguṇesu
laggo, satimassa uppādessāmā"ti taṃ dassesuṃ. Evaṃ dassitaṃ ca taṃ bodhisatto
ceva passati sārathi ca. Brahmānopi hi bodhisattassa appamādatthaṃ sārathissa
ca kathāsallāpanatthaṃ 1- taṃ dassesuṃ. Kiṃ panesoti eso jiṇṇoti. Kiṃ vuttaṃ hoti,
nāhaṃ bho ito pubbe evarūpaṃ addasanti pucchi.
      Tenahīti yadi mayhaṃpi evarūpehi kesehi evarūpena ca kāyena
veditabbaṃ, tenahi samma sārathi. Alandānajjauyyānabhūmiyāti "ajja yaṃ 2- uyyānabhūmiṃ
passissāmā"ti  gacchāma, alaṃ tāya uyyānabhūmiyāti saṃviggahadayo saṃvegānurūpaṃ
āha. Antepuraṃ gatoti itthījanaṃ visajjetvā sirigabbhe ekakova nisinno.
Yatra hi nāmāti yāya jātiyā sati jarā paññāyati, sā jāti dhiratthu dhikkatā
atthu, jigucchā nāmesā jātīti 3- jātiyā mūlaṃ khaṇanto nisīdi paṭhamena sallena
hadaye viddho viya.
      [45] Sārathiṃ āmantāpetvāti rājā kira nemittakehi kathitakālato
paṭṭhāya ohitasoto vicarati, rājā so "kumāro uyyānaṃ gacchanto antarāmagge
nivatto"ti sutvā sārathiṃ āmantāpesi.
                          Byādhitapurisavaṇṇanā
      [46] Mā heva khotiādīsu rajjaṃ kāretu, mā pabbajatu, brāhmaṇānaṃ
vacanaṃ mā saccaṃ hotūti evaṃ cintesīti attho.
      [47] Addasā 4- khoti pubbe vuttanayeneva suddhāvāsehi dassitaṃ
addasa. Ābādhikanti iriyāpathabhañjanakena visabhāgābādhena ābādhikaṃ. Dukkhitanti
rogadukkhena dukkhitaṃ. Bāḷhagilānanti adhimattagilānaṃ. Palipannanti nimuggaṃ. Jarā
@Footnote: 1 cha.Ma., i. kathāsallāpatthaṃ       2 cha.Ma. yanti na dissati
@3 cha.Ma., i. jigucchā metaṃ jātinti     4 cha.Ma. addasa kho

---------------------------------------------------------------------------------------------
page52.
Paññāyissati byādhi paññāyissatīti idhāpi yāya jātiyā sati idaṃ dvayaṃ
paññāyati, dhiratthu 1- jāti, ajātaṃ khemanti jātiyā mūlaṃ khaṇanto nisīdi dutiyena
sallena viddho viya.
                          Kālakatapurisavaṇṇanā
      [50] Vilātanti sivikaṃ. Petanti ito paṭigataṃ. Kālakatanti 2- katakālaṃ,
yattakaṃ tena kālaṃ jīvitabbaṃ, taṃ sabbaṃ katvā niṭṭhapetvā matanti attho.
Imaṃpissa purimanayeneva brahmāno dassesuṃ. Yatra hi nāmāti idhāpi yāya
jātiyā sati idaṃ tayaṃ 3- paññāyati, dhiratthu jāti ajātaṃ khemanti jātiyā mūlaṃ
khaṇanto nisīdi tatiyena sallena viddho viya.
                           Pabbajitavaṇṇanā
      [53] Bhaṇḍunti muṇḍaṃ. Imaṃpissa purimanayeneva brahmāno dassesuṃ.
Sādhu dhammacariyātiādīsu ayaṃ deva dhammacaraṇabhāvo sādhūti cintetvā pabbajitoti
evaṃ ekamekassa padassa yojanā veditabbā. Sabbāni cetāni dasakusalakamma-
pathavevacanāneva. Avasāne pana avihiṃsāti karuṇāya pubbabhāgo. Anukampāti mettāya
pubbabhāgo. Tenahīti uyyojanaṭṭhe nipāto. Pabbajitañhissa disvā cittaṃ
pabbajjāya ninnaṃ jātaṃ, atha tena saddhiṃ kathetukāmo hutvā sārathiṃ uyyojento
tenahītiādimāha.
                        Bodhisattapabbajjāvaṇṇanā
      [54] Athakho bhikkhaveti "pabbajitassa sādhu dhammacariyā"tiādīni ca
aññañca bahuṃ mahājanakāyena rakkhiyamānassa puttadārasambādhe ghare vasato
ādīnavapaṭisaṃyuttañceva migabhūtena cetasā yathāsukhaṃ vane vasato pabbajitassa
vivekānisaṃsapaṭisaṃyuttañca dhammakathaṃ sutvā pabbajitukāmo hutvā athakho bhikkhave
vipassī kumāro sārathiṃ āmantesi.
@Footnote: 1 cha.Ma. dhikkatā sā jāti, i. dhiratthu taṃ jātiṃ evamuparipi, Ma. dhikkataṃ
@2 cha.Ma. kālaṅkatanti       3 i. dvayaṃ

---------------------------------------------------------------------------------------------
page53.
      Imāni cattāri disvā pabbajitaṃ nāma sabbabodhisattānaṃ vaṃsova
tantiyeva paveṇīyeva. Aññepi ca bodhisattā yathā ayaṃ vipassī kumāro, cirassaṃ
passi evaṃ cirassaṃ passanti. 1- Amhākaṃ pana bodhisatto cattāripi ekadivasaññeva
disvā mahābhinikkhamanaṃ nikkhamitvā anomānadītīre 2- pabbajito. Teneva rājagahaṃ
patvā tattha raññā bimbisārena "kimatthaṃ paṇḍita pabbajitosī"ti puṭṭho
āha:-
                   jiṇṇañca disvā dukkhitañca byādhitaṃ
                   matañca disvā gatamāyusaṃkhayaṃ.
                   Kāsāyavatthaṃ pabbajitañca disvā
                   tasmā ahaṃ pabbajitomhi rājāti.
                   Mahājanakāyaanupabbajjāvaṇṇanā
      [55] Sutvāna tesanti tesaṃ caturāsītiyā pāṇasahassānaṃ sutvā
etadahosi. Orakoti onako 3- lāmako. Anupabbajiṃsūti anupabbajitāni. Kasmā
panettha yathā parato khaṇḍatissānaṃ anupabbajjāya "bandhumatiyā rājadhāniyā
nikkhamitvā"ti vuttaṃ, evaṃ na vuttaṃ 4- nikkhamitvā sutattā. Ete kira sabbepi
vipassissa kumārassa upaṭṭhākapurisāva, te pātova upaṭṭhānaṃ āgantvā kumāraṃ
adisvā pātarāsatthāya gantvā bhuttapātarāsā āgamma "kuhiṃ kumāro"ti
pucchitvā "uyyānabhūmiṃ gato"ti sutvā "tattheva naṃ dakkhissāmā"ti nikkhantā
nivattamānaṃ sārathiṃ disvā "kumāro pabbajito"ti  cassa vacanaṃ sutvā sutaṭṭhāneyeva
sabbābharaṇāni omuñcitvā antarāpaṇato kāsāyapītāni 5- vatthāni āharāpetvā
kesamassuṃ ohāretvā pabbajiṃsu. Iti nagarato nikkhamitvā bahinagare sutattā
ettha "bandhumatiyā rājadhāniyā nikkhamitvā"ti na vuttaṃ.
@Footnote: 1 cha.Ma., i. evaṃ cirassaṃ cirassaṃ passanti    2 cha.Ma., i. anomanadītīre
@3 cha.Ma. i. ūnako   4 cha.Ma., i. vuttanti  5 cha.Ma., i. kāsāvapītāni

---------------------------------------------------------------------------------------------
page54.
      Cārikaṃ caratīti gatagataṭṭhāne mahāmaṇḍapaṃ katvā dānaṃ sajjetvā
āgamma svātanāya nimantito mahājanassa 1- āyācitabhikkhameva paṭiggaṇhanto
cattāro māse cārikaṃ cari.
      [56] Ākiṇṇoti gaṇena parivuto. Ayaṃ pana vitakko bodhisattassa
kadā uppannoti. Sve visākhapuṇṇamā bhavissatīti cātuddasīdivase. Tadā kira
so "yatheva maṃ ime pubbe gihibhūtaṃ parivāretvā caranti, idānipi tatheva, kiṃ
iminā gaṇenā"ti gaṇasaṃgaṇikāya ukkaṇṭhitvā "ajjeva gacchāmī"ti cintetvā
puna "ajja avelā, sace idāni gamissāmi, sabbeva ime jānissanti, sve
gamissāmī"ti  cintesi. Taṃdivasañca uruvelagāmasadise gāme gāmavāsino svātanāya
nimantayiṃsu, te caturāsītisahassānaṃpi tesaṃ pabbajitānaṃ mahāpurisassa ca pāyāsameva
paṭiyādayiṃsu. Atha mahāpuriso punadivase tasmiṃ 2- gāme tehi pabbajitehi saddhiṃ
bhattakiccaṃ katvā vasanaṭṭhānameva agamāsi. Tattha te pabbajitā mahāpurisassa
vattaṃ dassetvā attano attano rattiṭṭhānadivāṭṭhānāni paviṭṭhā. Bodhisattopi
paṇṇasālaṃ pavisitvā nisinno.
              Ṭhite majjhantike 3- kāle  sannisinnesu pakkhisu
              saṇateva brahāraññaṃ        taṃ bhayaṃ paṭibhāti manti 4-
      evarūpe pavivekarāmānaṃ 5- bhayakāle sabbasattānaṃ sadarathakāleyeva
"ayaṃ kālo"ti nikkhamitvā paṇṇasāladvāraṃ pidahitvā bodhimaṇḍābhimukho pāyāsi.
Aññadāpi ca tasmiṃ ṭhāne vicaranto bodhimaṇḍaṃ passati, nisīdituṃ panassa cittaṃ
na namitapubbaṃ. 6- Taṃdivasaṃ panassa ñāṇaṃ paripākagataṃ hoti, 7- tasmā alaṅkataṃ
bodhimaṇḍaṃ disvā ārohaṇatthāya cittaṃ uppannaṃ. So dakkhiṇadisābhāgena upagamma
padakkhiṇaṃ katvā puratthimadisābhāge cuddasahatthaṃ pallaṅkaṃ paññāpetvā caturaṅgikaṃ
viriyaṃ  adhiṭṭhahitvā "yāva buddho na homi, na tāva ito vuṭṭhahāmī"ti 8- paṭiññaṃ
@Footnote: 1 cha.Ma. i. janassa   2 cha.Ma. tasmiṃyeva    3 cha.Ma. majjhanhike
@4 saṃ.sa. 15/15/8 khattiyasutta  5 cha.Ma. avivekārāmānaṃ  6 Ma. bhūtapubbaṃ, i. pubbaṃ
@7 cha.Ma., i. hotīti na dissati        8 Ma. vuṭṭhahissāmīti, i. uṭṭhahāmīti

---------------------------------------------------------------------------------------------
page55.
Katvā nisīdi. Imamassa vūpakāsaṃ sandhāya "eko 1- gaṇasmā vūpakaṭṭho vihāsī"ti
vuttaṃ.
      Aññeneva tānīti te kira sāyaṃ bodhisattassa upaṭṭhānaṃ āgantvā
paṇṇasālaṃ parivāretvā nisinnā "ativikālo jāto, upadhārethā"ti  vatvā
paṇṇasālaṃ vivaritvā taṃ apassantāpi "kuhiṃ gato kuhiṃ gato"ti nānubandhiṃsu,
"gaṇavāse nibbinno eko viharitukāmo maññe mahāpuriso, buddhabhūtaṃyeva naṃ
passissāmā"ti antojambūdīpābhimukhā cārikaṃ pakkantā.
                        Bodhisattaabhinivesavaṇṇanā
      [57] Vāsūpagatassāti bodhimaṇḍe ekarattivāsaṃ upagatassa.
Rahogatassāti rahasi gatassa. Paṭisallīnassāti ekībhāvavasena nilīnassa. Kicchanti
dukkhaṃ. Cavati ca upapajjati cāti idaṃ dvayaṃ pana aparāparaṃ cutipaṭisandhiṃ sandhāya
vuttaṃ. Jarāmaraṇassāti ettha yasmā pabbajanto jiṇṇabyādhimateyeva disvā
pabbajito, tasmāssa jarāmaraṇameva upaṭṭhāti. Tenāha "jarāmaraṇassā"ti. Iti
jarāmaraṇaṃ mūlaṃ katvā abhiniviṭṭhassa bhavaggato otarantassa viya athakho bhikkhave
vipassissa bodhisattassa etadahosi.
      Yonisomanasikārāti upāyamanasikārā pathamanasikāRā. Aniccādīni hi
aniccāditova manasikaronto 2- yonisomanasikāro nāma hoti. Ayañca "kismiṃ nu
kho sati jātiādīni honti, kismiṃ asati jātiādīni na hontī"ti
udayabbayānupassanāvasena pavattattā tesaṃ aññataro, tasmāssa ito yonisomanasikārā
iminā upāyamanasikārena ahu paññāya abhisamayoti, bodhisattassa paññāya
yasmiṃ sati jarāmaraṇaṃ hoti, tena jarāmaraṇakāraṇena saddhiṃ samāgamo ahosi. Kiṃ
pana tanti? jāti. Tenāha "jātiyākho sati jarāmaraṇaṃ hotī"ti. Yā cāyaṃ
jarāmaraṇassa kāraṇapariggāhikā paññā, tāya saddhiṃ bodhisattassa samāgamo
ahosīti ayaṃ panettha 3- attho. Etenupāyena sabbapadāni veditabbāni.
@Footnote: 1 cha.Ma. ekova  2 cha.Ma. manasikaroto, i. manasikāroto  3 cha.Ma., i. panasaddo na dissati

---------------------------------------------------------------------------------------------
page56.
      Nāmarūpe kho sati viññāṇanti ettha pana saṅkhāresu sati
viññāṇanti ca, avijjāya sati saṅkhārāti ca vattabbaṃ bhaveyya, tadubhayaṃpi na gahitaṃ.
Kasmā? avijjāsaṅkhārā hi atīto bhavo, tehi saddhiṃ ayaṃ vipassanā na
Ghaṭiyati. Mahāpuriso hi paccuppannavasena abhiniviṭṭhoti. Nanu ca avijjāsaṅkhārehi
adiṭṭhehi na sakkā buddhena bhavitunti. Saccaṃ na sakkā, iminā pana te
bhavaupādānataṇhāvaseneva diṭṭhāti. Imasmiṃ pana 1- ṭhāne vitthārato
paṭiccasamuppādakathā kathetabbā bhaveyya. 2- Sā panesā visuddhimagge kathitāva.
      [58] Paccudāvattatīti paṭinivattati. Katamaṃ panettha viññāṇaṃ
paccudāvattatīti. Taṃ 3- paṭisandhiviññāṇaṃpi vipassanāviññāṇaṃpi. Tattha
paṭisandhiviññāṇaṃ paccayato paṭinivattati, vipassanāviññāṇaṃ ārammaṇato, ubhayaṃpi
nāmarūpaṃ nātikkamati, nāmarūpato paraṃ na gacchati. Ettāvatā jāyetha vātiādīsu
viññāṇe nāmarūpassa paccaye honte, nāmarūpe ca viññāṇassa paccaye honte,
dvīsupi aññamaññapaccayesu hontesu  ettakena jāyetha vā .pe. Upapajjetha vā.
Ito hi paraṃ kiṃ aññaṃ jāyeyya vā .pe. Upapajjetha vā. Nanu etadeva
jāyati ca .pe. Upapajjati cāti. Evaṃ saddhiṃ aparāparaṃ cutipaṭisandhīhi pañca
padāni dassetvā puna taṃ ettāvatāti vuttamatthaṃ  niyyātento 4- "yadidaṃ
nāmarūpapaccayā viññāṇaṃ, viññāṇapaccayā nāmarūpan"ti vatvā tato paraṃ
anulomapaccayākāravasena viññāṇapaccayā nāmarūpamūlakaṃ āyatiṃpi jātijarāmaraṇaṃ dassetuṃ
nāmarūpapaccayā saḷāyatanantiādimāha. Tattha kevalassa dukkhakkhandhassa samudayo
hotī tisakalassa jātijarāmaraṇasokaparidevadukkhadomanassaupāyāsādibhedassa
dukkharāsissa nibbatti hoti. Iti mahāpuriso sakalassa vaṭṭadukkhassa nibbattiṃ
addasa.
      [59] Samudayo samudayoti khoti nibbatti nibbattīti kho. Pubbe
ananussutesūti na anussutesu asutapubbesu. Cakkhuṃ udapādīti ādīsu
udayadassanapaññā cesā dassanaṭṭhena cakkhuṃ, ñātakaraṇaṭṭhena ñāṇaṃ, pajānanaṭṭhena paññā,
@Footnote: 1 cha.Ma., i. panasaddo na dissati  2 cha.Ma., i. bhaveyyāti na dissati
@3 cha.Ma., i. tanti na dissati     4 i. niyyādento

---------------------------------------------------------------------------------------------
page57.
Vinibbijjhitvā 1- paṭivijjhitvā uppannaṭṭhena vijjā, obhāsaṭṭhena 2- ālokoti
ca vuttā. Yathāha "cakkhuṃ udapādīti dassanaṭṭhena. Ñāṇaṃ udapādīti ñātaṭṭhena.
Paññā udapādīti pajānanaṭṭhena. Vijjā udapādīti paṭivedhaṭṭhena. Āloko
udapādīti obhāsaṭṭhena. Cakkhuṃ dhammo  dassanaṭṭho attho. Ñāṇaṃ dhammo ñātaṭṭho
attho. Paññā dhammo pajānanaṭṭho attho. Vijjā dhammo paṭivedhaṭṭho attho.
Āloko dhammo obhāsaṭṭho attho"ti. 3- Ettakehi padehi kiṃ kathitanti. Imasmiṃ
sati idaṃ hotīti paccayasañjānanamattaṃ kathitaṃ. Athavā vīthipaṭipannā taruṇavipassanā
kathitāti.
      [61] Adhigato kho myāyanti adhigato kho me ayaṃ. Maggoti
vipassanāmaggo. Sambodhāyāti catusaccabujjhanatthāya, nibbānabujjhanatthāyaeva
vā. Apica bujjhatīti bodhi, ariyamaggassetaṃ nāmaṃ, tadatthāyātipi vuttaṃ hoti.
Vipassanāmaggamūlako hi ariyamaggoti. Idāni taṃ maggaṃ niyyātento "yadidaṃ
nāmarūpanirodhā"ti ādimāha. Ettha ca viññāṇanirodhotiādīhi paccattapadehi
nibbānameva kathitaṃ. Iti mahāpuriso sakalassa vaṭṭadukkhassa anibbattinirodhaṃ
addasa.
      [62] Nirodho nirodhoti khoti anibbatti anibbattīti kho. Cakkhuntiādīni
vuttaṭṭhāneva. Idha pana sabbeheva etehi padehi "imasmiṃ asati idaṃ
na hotī"ti nirodhasañjānanamattameva kathitaṃ, athavā vuṭṭhānagāminī balavavipassanā
kathitāti.
      [63] Aparena samayenāti evaṃ paccayaṃ ca paccayanirodhaṃ ca viditvā
tato aparabhāge. Upādānakkhandhesūti upādānassa paccayabhūtesu khandhesu.
Udayabbayānupassīti tameva paṭhamaṃ diṭṭhaṃ udayañca vayañca anupassamāno. Vihāsīti
sikhappattaṃ  4- vuṭṭhānagāminīvipassanaṃ vaḍḍhento vihari. Idaṃ kasmā vuttaṃ?
sabbeyeva hi pūritapāramino bodhisattā pacchimabhave puttassa jātadivase
@Footnote: 1 cha.Ma., i. nibbijjhitvā           2 i. obhāsanatthena
@3 khu. paṭi. 31/614/525 dhammacakkakathā (sayā)   4 cha.Ma. sikhāpattaṃ, i. sikhāppattaṃ,

---------------------------------------------------------------------------------------------
page58.
Mahābhinikkhamanaṃ nikkhamitvā pabbajitvā padhānamanuyuñjitvā bodhipallaṅkaṃ āruyha
mārabalaṃ vidhamitvā paṭhame yāme pubbenivāsaṃ anussaranti, dutiye yāme
dibbacakkhuṃ visodhenti, tatiye yāme paccayākāraṃ sammasitvā ānāpānacatutthajjhānato
vuṭṭhāya pañcasu khandhesu abhinivisitvā udayabbayavasena samapaññāsalakkhaṇāni
disvā yāva gotarabhūñāṇā vipassanaṃ vaḍḍhetvā ariyamaggena sakale buddhaguṇe
paṭivijjhanti. Ayaṃpi ca mahāpuriso pūritapāramī, so yathāvuttameva sabbaṃ
anukkamaṃ katvā pacchimayāme ānāpānacatutthajjhānato vuṭṭhāya pañcasu khandhesu
abhinivisitvā vuttappakāraṃ udayabbayavipassanaṃ ārabhi, taṃ dassetuṃ idaṃ vuttaṃ.
      Tattha iti rūpanti idaṃ rūpaṃ, ettakaṃ rūpaṃ, ito uddhaṃ rūpaṃ natthīti
ruppanasabhāvañceva bhūtūpādāyabhedañca ādiṃ katvā lakkhaṇarasapaccupaṭṭhānapadaṭṭhānavasena
anavasesarūpapariggaho vutto. Iti rūpassa samudayoti iminā evaṃ pariggahitassa
rūpassa samudayadassanaṃ vuttaṃ. Tattha itīti evaṃ samudayo hotīti attho. Tassa
vitthāro "avijjāsamudayā rūpasamudayo, taṇhāsamudayā rūpasamudayo, kammasamudayā
rūpasamudayo, āhārasamudayā rūpasamudayoti, nibbattilakkhaṇaṃ passantopi rūpakkhandhassa
samudayaṃ passatī"ti 1- evaṃ veditabbo. Atthaṅgamepi "avijjānirodhā rūpanirodho
.pe. Vipariṇāmalakkhaṇaṃ passantopi rūpakkhandhassa nirodhaṃ passatī"ti ayaṃ
assa vitthāro. Iti vedanātiādīsupi ayaṃ vedanā, ettakā vedanā, ito
uddhaṃ vedanā natthi. Ayaṃ saññā. Ime saṅkhāRā. Idaṃ viññāṇaṃ, ettakaṃ
viññāṇaṃ, ito uddhaṃ viññāṇaṃ  natthīti vedayitasañjānanaabhisaṅkharaṇavijānana-
sabhāvañceva sukhādirūpasaññādiphassādicakkhuviññāṇādibhedañca ādiṃ katvā
lakkhaṇarasapaccupaṭṭhānapadaṭṭhānavasena anavasesavedanāsaññāsaṅkhāraviññāṇapariggaho
vutto. Iti vedanāya samudayotiādīhi pana evaṃ pariggahitānaṃ vedanāsaññā-
saṅkhāraviññāṇānaṃ samudayadassanaṃ vuttaṃ. Tatrāpi itīti evaṃ samudayo hotīti
attho. Tesaṃpi vitthāro "avijjāsamudayā vedanāsamudayo"ti 2-  rūpe vuttanayeneva
veditabbo. Ayaṃ pana viseso, tīsu khandhesu "āhārasamudayā"ti avatvā
@Footnote: 1 khu. paṭi. 31/106/80 udayabbayañāṇaniddesa
@2 khu. paṭi. 31/108/80 udayabbayañāṇaniddesa

---------------------------------------------------------------------------------------------
page59.
"phassasamudayā"ti vattabbaṃ. Viññāṇakkhandhe "nāmarūpasamudayā"ti. Atthaṅgamapadaṃpi
tesaṃyeva vasena yojetabbaṃ. Ayamettha saṅkhepo, vitthāro pana udayabbayavinicchayo
sabbākāraparipūrova visuddhimagge vutto. Tassa pañcasu upādānakkhandhesu
udayabbayānupassino viharatoti tassa vipassissa bodhisattassa imesu rūpādīsu
pañcasu upādānakkhandhesu samapaññāsalakkhaṇavasena udayabbayānupassino viharato
yathānukkamena vaḍḍhite vipassanāñāṇe anuppādanirodhena nirujjhamānehi
āsavasaṅkhātehi kilesehi anupādāya aggahetvāva cittaṃ vimuccati, tadetaṃ
maggakkhaṇe vimuccati nāma, phalakkhaṇe vimuttaṃ nāma. Maggakkhaṇe vā vimuttañceva
vimuccati ca, phalakkhaṇe vimuttameva.
      Ettāvatāva mahāpuriso sabbabandhanā vimutto 1- suriyarasmisamphuṭṭhamiva
padumaṃ suvikasitacittasantāno cattāri maggañāṇāni, cattāri phalañāṇāni, catasso
paṭisambhidā, catuyoniparicchedakañāṇaṃ, pañcagatiparicchedakañāṇaṃ cha asādhāraṇañāṇāni
sakale ca buddhaguṇe hatthagate katvā paripuṇṇasaṅkappo bodhipallaṅke
nisinnova:-
         anekajātisaṃsāraṃ,               sandhāvissaṃ anibbisaṃ.
         Gahakāraṃ gavesanto,             dukkhā jāti punappunaṃ.
         Gahakāraka diṭṭhosi,              puna gehaṃ na kāhasi.
         Sabbā te phāsukā bhaggā,        gahakūṭaṃ visaṅkhataṃ.
         Visaṅkhāragataṃ cittaṃ               taṇhānaṃ khayamajjhagāti. 2-
         Ayoghanahatasseva,               jalato jātavedassa. 3-
         Anupubbūpasantassa,               yathā na ñāyate gati.
         Evaṃ sammā vimuttānaṃ,           kāmabandhoghatārinaṃ.
         Paññāpetuṃ gati natthi,            pattānaṃ acalaṃ sukhanti. 4-
         Evaṃ manasikaronto saradasuriyo      viya, puṇṇacando viya ca virocitthāti.
                       Dutiyabhāṇavārakathā niṭṭhitā.
@Footnote: 1 cha.Ma. vippamutto, i. sabbabandhanavippamutto  2 khu.dha. 25/153-154 paṭhamabodhivatthu
@3 ka. cha.Ma. jātavedaso   4 khu. u. 25/80/230 dutiyadabbasutta

---------------------------------------------------------------------------------------------
page60.
                        Brahmayācanakathāvaṇṇanā
      [64] Tatiyabhāṇavāre yannūnāhaṃ dhammaṃ deseyyanti yadi panāhaṃ dhammaṃ
deseyyaṃ. Ayaṃ pana vitakko kadā uppannoti. Buddhabhūtassa aṭṭhame sattāhe.
      So kira buddho hutvā sattāhaṃ bodhipallaṅke nisīdi, sattāhaṃ
bodhipallaṅkaṃ olokento aṭṭhāsi, sattāhaṃ ratanacaṅkame caṅkami, sattāhaṃ
ratanagabbhe dhammaṃ vicinanto nisīdi, sattāhaṃ ajapālanigrodhe nisīdi, sattāhaṃ
muccalinde 1- nisīdi, sattāhaṃ rājāyatane nisīdi. Tato vuṭṭhāya aṭṭhame sattāhe
puna āgantvā ajapālanigrodhe nisinnamattasseva sabbabuddhānaṃ āciṇṇasamāciṇṇo
ayañceva vitakko ito anantaro ca vitakko upapanno.
      Tattha adhigatoti paṭividdho. Dhammoti catusaccadhammo. Gambhīroti
uttānabhāvapaṭikkhepavacanametaṃ. Duddasoti gambhīrattāva duddaso dukkhena daṭṭhabbo,
na sakkā sukhena daṭṭhuṃ. Duddasattāva duranubodho dukkhena avabujjhitabbo, na
sakkā sukhena avabujjhituṃ. Santoti nibbuto. Paṇītoti atappako. Idaṃ dvayaṃ
lokuttarameva sandhāya vuttaṃ. Atakkāvacaroti takkena avacaritabbo
ogāḷhitabbo 2- na hoti, ñāṇeneva avacaritabbo. Nipuṇoti saṇho. Paṇḍitavedanīyoti
sammāpaṭipadaṃ paṭipannehi paṇḍitehi veditabbo. Ālayarāmāti sattā pañcasu
kāmaguṇesu ālayanti, 3- tasmā te ālayāti vuccanti. Aṭṭhasatataṇhāviparitāni 4-
ālayanti, tasmā ālayāti vuccanti. Tehi ālayehi ramantīti ālayarāmā.
Ālayesu ratāti ālayaratā. Ālayesu suṭṭha muditāti ālayasammuditā. Yatheva hi
susajjitaṃ pupphaphalabharitarukkhādisampannaṃ uyyānaṃ paviṭṭho rājā tāya tāya
sampattiyā ramati, sammudito āmodito pamodito 5- hoti na ukkaṇṭhati, sāyaṃpi
nikkhamituṃ na icchati, evamimehipi  kāmālayataṇhālayehi sattā ramanti,
saṃsāravaṭṭe sammuditā anukkaṇṭhitā vasanti. Tena tesaṃ bhagavā duvidhaṃpi ālayaṃ
uyyānabhūmiṃ viya dassento "ālayarāmā"tiādimāha.
@Footnote: 1 cha.Ma., i. mucalinde    2 cha.Ma., i. ogāhitabbo  3 cha.Ma., i. allīyanti
@4 cha.Ma., i. taṇhāvicaritāni   5 cha.Ma. ayaṃ na dissati

---------------------------------------------------------------------------------------------
page61.
      Yadidanti nipāto, tassa ṭhānaṃ sandhāya "yaṃ idan"ti, paṭiccasamuppādaṃ
sandhāya yo ayan"ti  evamattho daṭṭhabbo. Idappaccayatā paṭiccasamuppādoti
imesaṃ paccayā idappaccayā, idappaccayāeva idappaccayatā,
idappaccayatā ca sā paṭiccasamuppādo cāti idappacyatāpaṭiccasamuppādo.
Saṅkhārādipaccayānaṃ avijjādīnaṃ etaṃ adhivacanaṃ. Sababasaṅkhārasamathotiādi sabbaṃ
nibbānameva. Yasmā hi taṃ āgamma sabbasaṅkhāravipphanditāni sammanti vūpasammanti,
tasmā "sabbasaṅkhārasamatho"ti vuccati. Yasmā ca taṃ āgamma sabbe upadhayo
paṭinissaṭṭhā honti, sabbataṇhā khīyanti, sabbe kilesarāgā virajjanti, sabbaṃ
dukkhaṃ nirujjhati, tasmā "sabbūpadhipaṭinissaggo taṇhakkhayo 1- virāgo nirodho"ti
vuccati. Sā panesā taṇhā bhavena bhavaṃ phalena vā saddhiṃ kammaṃ  vinati saṃsibbatīti
katvā vānanti vuccati. Tato nikkhantanti 2- nibbānaṃ. So mamassa kilamathoti
yā ajānantānaṃ desanā nāma, so mama kilamatho assa, sā mama vihesā
assāti attho. Kāyakilamatho ceva kāyavihesā ca assāti vuttaṃ hoti, citte
pana ubhayaṃpetaṃ buddhānaṃ natthi.
      [65] Apissūti anubarūhanaṭṭhe nipāto, so "na kevalaṃ etadahosi,
imāpi gāthā paṭibhaṃsū"ti dīpeti. Vipassintiādīsu vipassissa bhagavato arahato
sammāsambuddhassāti attho. Anacchariyāti anuacchariyā. Paṭibhaṃsūti
paṭibhāṇasaṅkhātassa ñāṇassa gocarā ahesuṃ, parivitakkayitabbataṃ pāpuṇiṃsu.
      Kicchenāti dukkhena, na dukkhāya paṭipadāya. Buddhānaṃ hi cattāropi
maggā sukhā paṭipadāva honti. Pāramīpūraṇakāle pana sarāgasadosasamohasseva
sato āgatāgatānaṃ yācakānaṃ alaṅkatapaṭiyattaṃ sīsaṃ kantitvā 3- galalohitaṃ nīharitvā
suañjitāni akkhīni uppāṭetvā kulavaṃsappatiṭṭhāpakaṃ 4- puttaṃ manāpacāriniṃ
bhariyanti evamādīni dentassa aññāni ca khantivādisadisesu attabhāvesu
chejjabhejjādīni pāpuṇantassa āgamanīyapaṭipadaṃ sandhāyetaṃ vuttaṃ. Halanti ettha
hakāro nipātamatto, alanti attho. Pakāsitunti desituṃ, evaṃ kicchena adhigatassa
@Footnote: 1 cha.Ma. taṇhākkhayo   2 cha.Ma. tato vānato nikkhantanti nibbānaṃ,
@  i. tato nikkhantaṃ vānatoti nibbānaṃ.  3 cha.Ma. chinditvā
@4 cha.Ma. kulavaṃsapadīpakaṃ, i. kulavaṃsapadīpaṃ

---------------------------------------------------------------------------------------------
page62.
Dhammassa alaṃ desituṃ, paribyattaṃ desituṃ 1- ko attho desitenāti vuttaṃ hoti.
Rāgadosaparetehīti rāgadosaduṭṭhehi 2- rāgadosānugatehi vā.
      Paṭisotagāminti niccādīnaṃ paṭisotaṃ aniccaṃ dukkhamanattā asubhanti
evaṃ gataṃ catusaccadhammaṃ. Rāgarattāti kāmarāgena bhavarāgena diṭṭhirāgena ca
rattā. Na dakkhantīti aniccaṃ dukkhamanattā asubhanti iminā sabhāvena na
passissanti, te apassante ko sakkhissati evaṃ gāhāpetuṃ. Tamokkhandhena āvuṭāti
avijjārāsinā ajjhotthaṭā.
      Appossukkatāyāti nirussukkabhāvena, adesetukāmatāyāti attho.
Kasmā panassa evaṃ cittaṃ nami, nanu esa "mutto mocessāmī, tiṇṇo
tārayissāmi, 3-
      kiṃ me aññātavesena           dhammaṃ sacchikatenidha
      sabbaññutaṃ pāpuṇitvā            santāressaṃ sadevakanti 4-
      patthanaṃ katvā pāramiyo pūretvā sabbaññutaṃ pattoti. Saccametaṃ,
paccavekkhaṇānubhāvena panassa evaṃ cittaṃ nami. Tassa hi sabbaññutaṃ patvā
sattānaṃ kilesaggahaṇataṃ dhammassa ca gambhīrataṃ paccavekkhantassa sattānaṃ
kilesaggahaṇatā ca dhammassa gambhīratā ca sabbākārena pākaṭā jātā. Athassa "ime
sattāva kañjikapuṇṇalāvu 5- viya takkabharitacāṭi 6- viya vasātelatemitapaṭapilotikā 7-
viya añjanamakkhitahattho viya kilesabharitā atisaṅkiliṭṭhā rāgarattā
dosaduṭṭhā mohamuḷhā te kiṃ nāma paṭivijjhissantī"ti cintayato
kilesaggahaṇapaccavekkhaṇānubhāvenāpi evaṃ cittaṃ nami.
      "ayañca dhammo paṭhavīsandhārakaudakakkhandho viya gambhīro, pabbatena
paṭicchādetvā ṭhapito sāsapo viya duddaso, satadhā bhinnassa vālassa koṭiyā
@Footnote: 1 cha.Ma. paribyattaṃ desitunti na dissati   2 cha.Ma.,i. rāgadosaphuṭṭhehi
@3 cha.Ma., tāressāmi, i. tāreyyāmi   4 i. tārayissaṃ sadevaketi
@5 cha.Ma. kañjikapuṇṇalābu, i. kañjiyapuṇṇalābu  6 Ma. takkapūritacāṭi,
@i. takkaharitacāṭi   7 cha.Ma. i. vasātelapītapilotikā

---------------------------------------------------------------------------------------------
page63.
Koṭipaṭipādanaṃ viya 1- ca duranubodho, nanu mayā hi imaṃ dhammaṃ paṭivijjhituṃ
vāyamantena adinnaṃ dānaṃ nāma natthi, arakkhitaṃ sīlaṃ nāma natthi, apūritā kāci
pāramī nāma natthi, tassa me nirussāhaṃ viya mārabalaṃ vidhamantassāpi paṭhavī na
kampittha, paṭhamayāme pubbenivāsaṃ anussarantassāpi na kampittha, majjhimayāme
dibbacakkhuṃ visodhentassāpi na kampittha. Pacchimayāme pana paṭiccasamuppādaṃ
paṭivijjhantasseva medanī 2- dasasahassīlokadhātuṃ 3- kampittha. Iti mādisenāpi
tikkhañāṇena kicchenevāyaṃ dhammo paṭividdho, taṃ lokiyamahājanā kathaṃ
paṭivijjhissantī"ti dhammagambhīratā paccavekkhaṇānubhāvenāpi evaṃ cittaṃ  namīti
veditabbaṃ.
      Apica brahmunā yācite desetukāmatāyapissa evaṃ cittaṃ nami. Jānāti
hi bhagavā "mama appossukkatāya citte namamāne maṃ mahābrahmā
dhammadesanāya 4- yācissati, ime ca sattā brahmagarukā, te `satthā kira dhammaṃ na
desetukāmo ahosi, atha naṃ mahābrahmā yācitvā desāpesi, santo vata bho
dhammo, paṇīto vata bho'ti maññamānā sussūlissantī"ti. Imaṃpissa kāraṇaṃ paṭicca
appossukkatāya cittaṃ nami, no dhammadesanāyāti veditabbaṃ.
      [66] Aññatarassāti ettha kiñcāpi "aññataro"ti vuttaṃ, atha kho
imasmiṃ cakkavāḷe jeṭṭhakamahābrahmā esoti veditabbo. Nassati vata bho
lokoti so kira imaṃ saddaṃ  tathā nicchāresi, yathā dasasahassīlokadhātubrahmāno
sutvā sabbe sannipatiṃsu. Yatra hi nāmāti yasmiṃ nāma loke. Purato
pāturahosīti tehi dasahi brahmasahassahei saddhiṃ pāturahosi. Apparajakkhajātikāti
paññāmaye akkhimhi appaṃ parittaṃ rāgadosamoharajaṃ etesaṃ, evaṃ sabhāvāti
apparajakkhajātikā. Assavanatāti assavanatāya. Bhavissantīti purimabuddhesu
dasapuññakiriyāvatthuvasena katādhikārā paripākagatā padumāni viya suriyarasmisamphassaṃ,
dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na
eko, na dve, anekasatasahassā dhammassa aññātāro bhavissantīti dasseti.
@Footnote: 1 cha.Ma. vālassa koṭiyā koṭiṃ paṭipādanaṃ viya, i. vāḷassa koṭi viya aṇu  2 cha.Ma. me
@3 cha.Ma. dasasahassilokadhātu, i. dasasahassīlokadhātu  4 cha.Ma., i. dhammadesanaṃ.

---------------------------------------------------------------------------------------------
page64.
       [69] Ajjhesananti evaṃ tikkhattuṃ yācanaṃ. Buddhacakkhunāti
indriyaparopariyattañāṇena ca āsayānusayañāṇena ca. Imesaṃ hi dvinnaṃ ñāṇānaṃ
"buddhacakkhū"ti nāmaṃ, sabbaññutañāṇassa "samantacakkhū"ti, tiṇṇaṃ maggañāṇānaṃ
dhammacakkhū"ti. Apparajakkheti ādīsu yesaṃ vuttanayeneva paññācakkhumhi rāgādirajaṃ
appaṃ, te apparajakkhā. Yesaṃ taṃ mahantaṃ, te mahārajakkhā. Yesaṃ saddhādīni
indriyāni tikkhāni, te tikkhindriyā. Yesaṃ tāni mudūni, te mudindriyā.
Yesaṃ teyeva saddhādayo ākārā sundarā, te svākāRā. Ye kathitakāraṇaṃ sallakkhenti,
sukhena sakkā honti viññāpetuṃ, te suviññāpayā. Ye paralokañceva vajjañca
bhayato passanti, te paralokavajjabhayadassāvino nāma.
      Ayaṃ panettha pāli:- "saddho puggalo apparajakkho, assaddho
puggalo mahārajakkho. Āraddhaviriyo .pe. Kusīto. Upaṭṭhitasati, muṭṭhassati,
samāhito, asamāhito. Paññavā, duppañño puggalo mahārajakkho. Tathā saddho
puggalo tikkhindriyo .pe. Paññavā puggalo paralokavajjabhayadassāvī, duppañño
puggalo na paralokavajjabhayadassāvī. Lokoti ca khandhaloko dhātuloko āyatanaloko
sampattibhavaloko vipattibhavaloko sampattivipattibhavaloko vipattisampattibhavaloko.
Eko loko sabbe sattā āhāraṭṭhitikā. Dve lokā nāmañca
rūpañca. Tayo lokā tisso vedanā. Cattāro lokā cattāro āhāRā. Pañca
lokā pañcupādānakkhandhā. Cha lokā cha ajjhattikāni āyatanāni. Satta lokā
satta viññāṇaṭṭhitiyo. Aṭṭha lokā aṭṭha lokadhammā. Nava lokā nava sattāvāsā.
Dasa lokā dasāyatanāni. Dvādasa lokā dvādasāyatanāni. Aṭṭhārasa
lokā aṭṭhārasa dhātuyo. Vajjanti sabbe kilesā vajjaṃ, 1- sabbe duccaritā
vajjaṃ, sabbe abhisaṅkhārā vajjaṃ, sabbe 2- bhavagāmikammā 2- vajjaṃ. Iti imasmiṃ
ca loke imasmiṃ ca vajje tibbā bhayasaññā paccupaṭṭhitā hoti, seyyathāpi
ukkhittāsike vadhake. Imehi paññāsāya ākārehi imāni pañcindriyāni jānāti
passati aññāti paṭivijjhati, idaṃ tathāgatassa indriyānaṃ paropariyatte ñāṇanti. 3-
@Footnote: 1 i. vajjā, evamuparipi       2-2 Ma. sabbaṃ bhavagāmikammaṃ.
@3 khu. paṭi. 31/276/179 indriyaparopariyattañāṇaniddesa (sayā)

---------------------------------------------------------------------------------------------
page65.
      Uppaliniyanti uppalavane. Itaresupi eseva nayo. Antonimuggaposīnīti
yāni aññānipi padumāni anto nimuggāneva posiyanti. Udakaṃ accuggamma
tiṭṭhantīti udakaṃ atikkamitvā tiṭṭhanti. Tattha yāni accuggamma ṭhitāni, tāni
suriyarasmisamphassaṃ āgamayamānāni ṭhitāni, tāni ajja pupphanakāni. Yāni samodakaṃ
ṭhitāni, tāni sve pupphanakāni. Yāni udakā anugatāni 1- antonimuggaposīni, 2-
tāni tatiyadivase pupphanakāni. Udakā pana anugatāni aññānipi sarogāni 3-
uppalādīni 3- nāma atthi, yāni neva pupphissanti, macchakacchapabhakkhāneva
bhavissanti, tāni pāliṃ anāruḷhāni. Āharitvā pana dīpetabbānīti sudīpitāni.
      Yatheva hi tāni catubbidhāni pupphāni, evameva ugghaṭitaññū vipacitaññū
neyyo padaparamoti cattāro puggalā.
      Tattha yassa puggalassa saha udāhaṭavelāyaṃ dhammābhisamayo hoti,
ayaṃ vuccati puggalo ugghaṭitaññū. Yassa puggalassa saṅkhittena bhāsitassa
vitthārena atthe vibhajiyamāne dhammābhisamayo hoti, ayaṃ vuccati puggalo vipacitaññū.
Yassa puggalassa uddesato paripucchato yoniso manasikaroto kalyāṇamitte
sevato bhajato payirupāsato anupubbena dhammābhisamayo hoti, ayaṃ vuccati puggalo
neyyo. Yassa puggalassa bahumpi suṇato bahumpi bhaṇato bahumpi gaṇhato
bahumpi dhārayato bahumpi vācayato na tāya jātiyā dhammābhisamayo hoti, ayaṃ
vuccati puggalo padaparamo. 4-
      Tattha bhagavā uppalavanādisadisaṃ dasasahassīlokadhātuṃ olokento
"ajja pupphanakāni viya ugghaṭitaññū, sve pupphanakāni viya vipacitaññū,
tatiyadivase pupphanakāni viya neyyo, macchakacchapabhakkhāni pupphāni viya padaparamo"ti
addasa. Passanto ca "ettakā apparajakkhā, ettakā mahārajakkhā, tatrāpi
ettakā ugghaṭitaññū"ti evaṃ sabbākārato addasa. Tattha tiṇṇaṃ puggalānaṃ
@Footnote: 1 i. antonimuggatāni.        2 cha.Ma. antoudakaposīni.
@3-3 cha.Ma. sarojauppalādīni.  4 abhi. pu. 36/108/185 catukkapggalapaññatti. (sayā)

---------------------------------------------------------------------------------------------
page66.
Imasmiṃyeva attabhāve bhagavato dhammadesanā atthaṃ sādheti, padaparamānaṃ anāgatatthāya
vāsanā 1- hoti.
      Atha bhagavā imesaṃ catunnaṃ puggalānaṃ atthāvahaṃ dhammadesanaṃ viditvā
desetukamyataṃ uppādetvā puna te sabbesupi tasu bhavesu sabbe satte
bhabbābhabbavasena dve koṭṭhāse akāsi. Ye sandhāya vuttaṃ "ye te sattā
kammāvaraṇena samannāgatā, vipākāvaraṇena samannāgatā, kilesāvaraṇena
samannāgatā, assaddhā acchandikā duppaññā abhabbā niyāmaṃ okkamituṃ
kusalesu dhammesu sammattaṃ, ime te sattā abhabbā, katame sattā bhabbā,
ye te sattā na kammāvaraṇena  .pe. Ime te sattā bhabbāti. 2-
      Tattha sabbepi abhabbapuggale pahāya bhabbapuggaleyeva ñāṇena
pariggahetvā "ettakā ettha 3- rāgacaritā, ettakā dosamohavitakka-
saddhābuddhicaritā"ti cha koṭṭhāse akāsi. Evaṃ katvā "dhammaṃ desessāmī"ti
cintesi. Brahmā taṃ ñatvā somanassajāto bhagavantaṃ gāthāhi ajjhabhāsi. Idaṃ sandhāya
"atha kho so bhikkhave mahābrahmā"ti ādi vuttaṃ.
      [70] Tattha ajjhabhāsīti adhi abhāsi, adhikiccaṃ ārabbha abhāsīti
attho.
      Sele yathā pabbatamuddhaniṭṭhitoti selamaye ekaghane pabbatamuddhani
yathāṭhitova, na hi tattha ṭhitassa dassanatthaṃpi gīvukkhipanapasāraṇādikiccaṃ atthi.
Tathūpamanti tappaṭikāgaṃ selapabbatūpamaṃ. Ayaṃ panettha saṅkhepattho, yathā selapabbatamuddhani
ṭhitova 4- cakkhumā puriso samantato janataṃ passeyya, tathāpi tvaṃ sumedhaso 5-
sundarapañño 5- sabbaññutañāṇena samantacakkhu bhagavā dhammamayaṃ paññāmayaṃ
pāsādamāruyha sayaṃ apetasoko sokāvakiṇṇaṃ jātijarābhibhūtaṃ janataṃ avekkhassu 6-
upadhāraya upaparikkha.
@Footnote: 1 cha.Ma. anāgate vāsanatthāYu.   2 khu. paṭi. 31/282/181 āsayānusayañāṇaniddesa (sayā.)
@abhi.vi. 35/826-827/417 dasakaniddesa  3 cha.Ma. etthāti na dissati  4 cha.Ma. yathāṭhitova
@5-5 cha.Ma.,i. sumedha sundarapañña  6 cha.Ma. apekkhassu

---------------------------------------------------------------------------------------------
page67.
      Ayametthādhippāyo:- yathā hi pabbatapāde samantā mahantaṃ khettaṃ
katvā tattha kedārapāḷīsu kuṭikāyo katvā rattiṃ aggiṃ jāleyyuṃ. Caturaṅgasamannāgatañca
andhakāraṃ assa. Athassa pabbatassa matthake ṭhatvā cakkhumato purisassa bhūmiṃ
olokayato neva khettaṃ, na kedārapāḷiyo, na kuṭiyo, na tattha sayitamanussā
paññāyeyyuṃ, kuṭikāsu pana aggijālamattameva paññāyeyya. Evameva dhammapāsādamāruyha
sattanikāyaṃ olokayato tathāgatassa ye te akatakalyāṇā sattā, te
ekavihāre dakkhiṇajānupasse nisinnāpi buddhacakkhussa āpāthaṃ nāgacchanti,
rattiṃ khittasarā viya honti. Ye pana katakalyāṇā veneyyapuggalā te tassa
dūre ṭhitāpi āpāthaṃ āgacchanti, te 1- aggi viya himavantapabbato viya ca.
Vuttaṃpi cetaṃ:-
         dūre santo pakāsenti     himavantova pabbato.
         Asantettha na dissanti      rattiṃ khittā yathā sarāti. 2-
      Uṭṭhehīti bhagavato dhammadesanatthaṃ cārikacaraṇaṃ yācanto bhaṇati. Vīrāti ādīsu
bhagavā vīriyavantatāya vīro, devaputtamaccukilesamārānaṃ vijitattā vijitasaṅgāmo,
jātīkantārādinittharaṇatthāya veneyyasatthavāhanasamatthatāya satthavāho,
kāmacchandaiṇassa abhāvato anaṇoti veditabbo.
      [71] Apārutāti vivaṭā. Amatassa dvārāti ariyamaggo. So hi
amatasaṅkhātassa nibbānassa dvāraṃ. So mayā vivaritvā ṭhapitoti dasseti.
Pamuñcantu saddhanti sabbe attano saddhaṃ pamuñcantu visajjentu. Pacchimapadadvaye
ayamattho, ahaṃ hi attano paguṇaṃ supavattaṃpi 3- imaṃ paṇītaṃ uttamaṃ dhammaṃ
kāyavācāhi kilamathasaññī hutvā na bhāsiṃ, idāni pana sabbe janā saddhābhājanaṃ
upanentu, pūressāmi tesaṃ saṅkappanti.
@Footnote: 1 cha.Ma. so.   2 khu.dha. 25/304/69 cūḷasubhaddāvatthu.  3 cha.Ma. suppavattitampi.

---------------------------------------------------------------------------------------------
page68.
                         Aggasāvakayugavaṇṇanā
      [73] Bodhirukkhamūleti bodhirukkhassa avidūre ajapālanigrodhe
antarahitoti attho. Kheme migadāyeti isipatanaṃ tena samayena khemaṃ nāma
uyyānaṃ hoti, migānaṃ pana abhayavāsatthāya dinnattā migadāyoti vuccati. Taṃ
sandhāya vuttaṃ "kheme migadāye"ti yathā ca vipassī bhagavā, evaṃ aññepi buddhā
paṭhamaṃ dhammadesanatthāya gacchantā ākāsena gantvā tattheva otaranti. Amhākaṃ
pana bhagavā upakassa ājīvakassa upanissayaṃ disvā "upako imaṃ addhānaṃ
paṭipanno, so maṃ disvā sallapitvā gamissati. Atha puna nibbinno āgamma
arahattaṃ sacchikarissatī"ti ñatvā aṭṭhārasayojanamaggaṃ padasāva agamāsi. Dāyapālaṃ
āmantesīti disvāva punappunaṃ oloketvā "ayyo no bhante āgato"ti
vatvā upagataṃ āmantesi.
      [75] Anupubbīkathanti 1- dānakathaṃ, dānānantaraṃ sīlaṃ, sīlānantaraṃ
saggaṃ, saggānantaraṃ magganti evaṃ anupaṭipāṭiyā 2- kathaṃ kathesi. Tattha dānakathanti
idaṃ dānaṃ nāma sukhānaṃ nidānaṃ, sampattīnaṃ mūlaṃ, bhogānaṃ patiṭṭhā, visamagatassa
tāṇaṃ leṇaṃ gati parāyanaṃ idhalokaparalokesu dānasadiso avassayo patiṭṭhā
ārammaṇaṃ tāṇaṃ leṇaṃ gati parāyanaṃ natthi. Idaṃ hi avassayaṭṭhena ratanamayasīhāsanasadisaṃ,
patiṭṭhānaṭṭhena mahāpaṭhavīsadisaṃ, ārammaṇaṭṭhena ālambanarajjusadisaṃ.
Idañhi dukkhanittharaṇaṭṭhena nāvā, samassāsanaṭṭhena saṅgāmasūro, bhayaparittāṇaṭṭhena
saṅkhatanagaraṃ, maccheramalādīhi anupalittaṭṭhena padumaṃ, tesaṃ dahanaṭṭhena 3- aggi,
dūrāsadaṭṭhena āsīviso, asantāsanaṭṭhena sīho, balavantaṭṭhena hatthī,
abhimaṅgalasammataṭṭhena setausabho, khemantabhūmisampāpanaṭṭhena valāhako assarājā.
Dānaṃ hi loke sakkasampattiṃ deti mārasampattiṃ brahmasampattiṃ cakkavattisampattiṃ
sāvakapāramīñāṇaṃ paccekabodhiñāṇaṃ abhisambodhiñāṇaṃ detīti evamādi
dānaguṇapaṭisaṃyuttaṃ kathaṃ.
@Footnote: 1 cha.Ma. anupubbiṃ kathanti.   2 cha.Ma. anupaṭipāṭikathaṃ kathesi, i. kathelīti na dissati.
@3 cha.Ma. nidahanaṭṭhena, i. niddahanatthena.

---------------------------------------------------------------------------------------------
page69.
      Yasmā pana dānaṃ dadanto sīlaṃ samādātuṃ sakkoti, tasmā
tadanantaraṃ sīlakathaṃ kathesi. Līlakathanti sīlaṃ nāmetaṃ avassayo patiṭṭhā ārammaṇaṃ
tāṇaṃ leṇaṃ gati parāyanaṃ. Idhalokaparalokasampattīnaṃ hi sīlasadiso 1- avassayo
patiṭṭhā 2- ārammaṇaṃ tāṇaṃ leṇaṃ gati parāyanaṃ natthi, sīlasadiso alaṅkāro
natthi, sīlapupphasadisaṃ pupphaṃ natthi, sīlagandhasadiso gandho natthi, sīlālaṅkārena
hi alaṅkataṃ sīlakusumapilandhitaṃ 3- sīlagandhānulittaṃ sadevako loko olokento
tittiṃ na gacchatīti evamādi sīlaguṇapaṭisaṃyuttaṃ kathaṃ.
      Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ
saggakathaṃ kathesi. Saggakathanti ayaṃ saggo nāma iṭṭho kanto manāpo,
niccamettha kīḷā, dibbasampattiyo 4- labbhanti, cātummahārājikā devā
navutivassasatasahassāni dibbasukhaṃ dibbasampattiṃ ca labhanti 5- tāvatiṃsā tisso ca
vassakoṭiyo saṭṭhī ca vassasatasahassānīti evamādi saggaguṇapaṭisaṃyuttaṃ kathaṃ.
Saggasampattiṃ kathayantānañhi buddhānaṃ mukhaṃ nappahoti. Vuttampi cetaṃ
"anekapariyāyena kho ahaṃ bhikkhave saggakathaṃ katheyyan"ti ādi.
      Evaṃ saggakathāya palobhetvā pana hatthiṃ alaṅkaritvā tassa soṇḍaṃ
chindanto viya "ayaṃpi saggo anicco addhuvo, na ettha chandarāgo
kātabbo"ti dassanatthaṃ "appassādā kāmā bahudukkhā bahūpāyāsā, ādīnavo
ettha bhiyyo"ti 6- ādinā nayena kāmānaṃ ādīnavaṃ okāraṃ saṅkilesaṃ kathesi.
Tattha ādīnavoti doso. Okāroti avakāro lāmakabhāvo. Saṅkilesoti tehi
sattānaṃ saṃsāre saṅkilissanaṃ. Yathāha "saṅkilissanti 7- vata bho sattā"ti. 8- Evaṃ
kāmādīnavena tajjetvā nekkhamme ānisaṃsaṃ pakāsesīti, pabbajjāya  guṇaṃ
pakāsesīti attho. Sesaṃ ambaṭṭhasuttavaṇṇanāyaṃ vuttanayañceva uttānatthañca.
      [77] Alatthunti kathaṃ alatthuṃ? ehibhikkhubhāvena. Bhagavā kira tesaṃ
Iddhimayapattacīvarassūpanissayaṃ olokento anekāsu jātīsu cīvaradānādīni disvā
@Footnote: 1-2 Ma. sīlasadisā patiṭṭhā.              3 cha.Ma. sīlakusumapiḷandhanaṃ.
@4 cha.Ma. niccaṃ sampattiyo labbhanti, i. niccaṃ na dissati  5 cha.Ma.,i. paṭilabhanti
@6 Ma.mū. 12/177/136 cūḷadukkhakkhandhasutta, Ma.Ma. 13/42/29 potaliyasutta.
@7 cha.Ma., i. kilisusanti          8 Ma.Ma. 13/351/335 aṅgulimālasutta

---------------------------------------------------------------------------------------------
page70.
Etha bhikkhavoti ādimāha. Te tāvadeva bhaṇḍū kāsāyavasanā aṭṭhahi
bhikkhuparikkhārehi sarīre paṭimukkeheva 1- vassasatikattherā viya bhagavantaṃ namassamānāva
nisīdiṃsu.
      Sandassesīti ādīsu idhalokatthaṃ sandassesi, paralokatthaṃ sandassesi.
Idhalokatthaṃ dassento aniccanti dassesi, dukkhanti dassesi, anattāti dassesi,
khandhe dassesi, dhātuyo dassesi, āyatanāni dassesi, paṭiccasamuppādaṃ dassesi,
rūpakkhandhassa udayaṃ dassento pañca lakkhaṇāni dassesi, tathā vedanākkhandhādīnaṃ,
tathā vayaṃ dassentoti 2- udayabbayavasena paññāsalakkhaṇāni dassesi,
paralokatthaṃ dassento nirayaṃ dassesi, tiracchānayoniṃ, pittivisayaṃ, 3- asurakāyaṃ,
tiṇṇaṃ kusalānaṃ vipākaṃ, channaṃ devalokānaṃ, navannaṃ brahmalokānaṃ  sampattiṃ
dassesi.
      Samādapesīti catupārisuddhisīladhutaṅgadasakathāvatthuādike 4- kalyāṇadhamme
gaṇhāpesi. Samuttejesīti suṭṭha uttejesi, abbhussāhesi. Idhalokatthañca
paralokatthañca tāsetvā 5- tāsetvā 5- adhigataṃ viya katvā kathesi.
Dvattiṃsakammakaraṇapañcavīsatimahābhayappabhedaṃ hi idhalokatthaṃ buddhe bhagavati tāsetvā
tāsetvā kathayante pacchābāhuṃ 6- gāḷhabandhanaṃ bandhitvā cātummahāpathe pahārasatena
tāletvā 7- dakkhiṇadvārena nīyamāno viya āghātanagaṇḍikāya ṭhapitasīso viya
sūle uttāsito viya mattahatthinā maddiyamāno viya ca uttasanto 8- hoti.
Paralokatthañca kathayante nirayādīsu nibbatto viya devalokasampattiṃ anubhavamāno
viya ca hoti.
      Sampahaṃsesīti paṭiladdhaguṇena modesi, 9- mahānisaṃsaṃ katvā kathesīti
attho.
      Saṅkhārānaṃ ādīnavanti heṭṭhāpaṭhamamaggādhigamatthaṃ kāmānaṃ ādīnavaṃ
kathesīti, idha pana uparimaggādhigamatthaṃ "aniccā bhikkhave saṅkhārā addhuvā
@Footnote: 1 cha.Ma. sarīrapaṭimukkeheva,  2 cha.Ma. dassentopi.  3 cha.Ma., i. pettivisayaṃ.
@4 cha.Ma......terasadhutaṅga....  5 i. tāpetvā tāpetvā evamuparipi
@6 cha.Ma., i. pacchābāhaṃ.    7 cha.Ma., i. tāḷetvā
@8 cha.Ma. saṃviggo, i. satto.   9 cha.Ma., i. codesi.

---------------------------------------------------------------------------------------------
page71.
Anassāsikā, yāvañcidaṃ bhikkhave alameva sabbasaṅkhāresu nibbindituṃ alaṃ
virajjituṃ alaṃ vimuccitun"ti 1- ādinā nayena saṅkhārānaṃ ādīnavañca lāmakabhāvañca
tappaccayañca kilamathaṃ pakāsesi. Yathā ca tattha nekkhamme, evamidha "santamidaṃ
bhikkhave nibbānaṃ nāma paṇītaṃ tāṇaṃ leṇan"ti ādinā nayena nibbāne
ānisaṃsaṃ pakāsesi.
                       Mahājanakāyapabbajjāvaṇṇanā
      [78] Mahājanakāyoti tesaṃyeva  dvinnaṃ kumārānaṃ upaṭṭhākajanakāyo.
      [80] Bhagavantaṃ saraṇaṃ gacchāma dhammañcāti saṃghassa aparipuṇṇattā
dvevācikameva saraṇaṃ agamaṃsu.
      [81] Alatthunti pubbe vuttanayeneva ehibhikkhubhāveneva alatthuṃ.
Ito annatare pabbajitavārepi eseva nayo.
                         Cārikānujānanavaṇṇanā
      [86] Parivitakko udapādīti kadā udapādīti? sambodhito
sattasaṃvaccharāni sattamāse sattadivase 2- atikkamitvā udapādi. Bhagavā kira pitu
saṅgahaṃ karonto vihāsi. Rājāpi cintesi "mayhaṃ jeṭṭhaputto nikkhamitvā
buddho jāto, dutiyaputto me nikkhamitvā aggasāvako jāto, purohitaputto
dutiyasāvako 3- ime ca avasesā bhikkhū gihikālepi mayhaṃ puttameva parivāretvā
vicariṃsu. Ime pubbe 4- idānipi mayhaṃyeva bhārā, 5- ahameva te 6- catūhi paccayehi
upaṭṭhahissāmi, aññesaṃ okāsaṃ na dassāmī"ti vihāradvārakoṭṭhakato paṭṭhāya
yāva rājagehadvārā ubhayato khadirapākāraṃ kāretvā kilañjehi chādāpetvā
vatthehi paṭicchādāpetvā upari ca chādāpetvā suvaṇṇatārakavicittaṃ samosarita-
tālakkhandhamattavividhapupphadāmavitānaṃ 7- kāretvā heṭṭhā bhūmiyaṃ cittattharehi 8-
@Footnote: 1 saṃ. ni. 16/124/172 tiṇakaṭṭhasutta, aṅ sattaka 23/63/102 sattasuriyasutta. (sayā)
@2 i. satta ca divase.  3 cha.Ma. dutiyaaggasāvako.  4 cha.Ma. ime sabbe  5 cha.Ma. bhāro.
@6 cha.Ma. ahameva ca ne.  7 cha.Ma. samolambita....  8 cha.Ma. cittattharaṇehi,
@  i. bhūmiṃ vicitrattharanehi

---------------------------------------------------------------------------------------------
page72.
Attharāpetvā 1- anto ubhosu passesu mālāvacchake 2- puṇṇaghaṭe, sakalamaggavāsatthāya
ca gandhantare pupphāni, pupphantare gandhe ca ṭhapāpetvā bhagavato kālaṃ
ārocāpesi.
       Bhagavā bhikkhusaṃghaparivuto antosāṇiyāva rāgehaṃ gantvā bhattakiccaṃ
katvā vihāraṃ paccāgacchati. Añño koci daṭṭhumpi na labhati, kuto pana bhikkhaṃ
vā dātuṃ, pūjaṃ vā kātuṃ, dhammaṃ vā sotuṃ. Nāgarā cintesuṃ "ajja satthuno
loke uppannassa sattamāsādhikāni sattasaṃvaccharāni, mayañca 3- daṭṭhumpi na
labhāma, pageva bhikkhaṃ vā dātuṃ, pūjaṃ vā kātuṃ, dhammaṃ vā sotuṃ, rājā `mayhaṃyeva
buddho, mayhaṃyeva dhammo, mayhaṃyeva saṃgho'ti mamāyitvā sayameva upaṭṭhahati, 4-
satthā ca uppajjamāno sadevakassa lokassa atthāya hitāya uppanno. Na hi
raññova nirayo uṇho assa, aññesaṃ nīluppalavarasadiso. Tasmā rājānaṃ
vadāma. Sace no satthāraṃ deti, iccetaṃ kusalaṃ. No ce deti, raññā saddhiṃ
yujjhitvāpi saṃghaṃ gahetvā dānādīni puññāni karoma. Na sakkā kho pana
suddhanāgareheva 5- evaṃ kātuṃ, ekaṃ jeṭṭhakaṃ  purisaṃpi gaṇhāmā"ti.
      Te senāpatiṃ upasaṅkamitvā tasseva tamatthaṃ ārocetvā "sāmi
kiṃ amhākaṃ pakkho hoti, 6- udāhu rañño"ti āhaṃsu. So "ahaṃ tumhākaṃ
pakkho homi, apica kho pana paṭhamadivaso mayhaṃ dātabbo pacchā tumhākaṃ
vāro"ti. Te sampaṭicchiṃsu. So rājānaṃ upasaṅkamitvā "nāgarā deva tumhākaṃ
kupitā"ti āha. Kimatthaṃ tātāti. Satthāraṃ kira tumheva upaṭṭhahatha, amhe na
labhāmāti sace idānipi labhanti, na kuppanti, alabhantā tumhehi saddhiṃ
yujjhitukāmā devāti. Yujjhāmi tāta, na bhikkhusaṃghaṃ demīti. Deva tumhākaṃ dāsā
tumhehi saddhiṃ yujjhāmāti vadanti, tumhe kaṃ gaṇhitvā yujjhissathāti. Nanu
tvaṃ senāpatīti. Nāgarehi vinā na samattho ahaṃ devāti. Tato rājā "balavanto
nāgarā senāpatipi tesaññeva pakkho"ti ñatvā "aññānipi sattamāsādhikāni
@Footnote: 1 cha.Ma., i. santharāpetvā        2 i. mālāsañcite.
@3 i.   māsañca.                4 cha.Ma. upaṭṭhahi, i. upaṭṭhāti
@5 Ma. i. yuddhaṃ nāgareheva        6   cha.Ma., i. hosi.

---------------------------------------------------------------------------------------------
page73.
Satta saṃvaccharāni mayhaṃ bhikkhusaṃghaṃ dadantū"ti āha. Nāgarā na sampaṭicchiṃsu.
Rājā cha vassāni, pañca, 1- cattāri, tīṇi, dve, ekavassaṃ hāpeti. 2- Evaṃ
hāpentepi na sampaṭicchiṃsu. Aññe satta divaseti 3- yāci. Nāgarā "atikakkhaḷaṃ
dāni raññā saddhiṃ kātuṃ na vaṭṭatī"ti anujāniṃsu.
      Rājā sattamāsādhikānaṃ sattannaṃ saṃvaccharānaṃ sajjitaṃ dānamukhaṃ
sattannameva divasānaṃ visajjetvā cha divase kesañci apassantānaññeva
dānaṃ datvā sattame divase nāgare pakkosāpetvā "sakkhissatha tātā evarūpaṃ
dānaṃ dātun"ti āha. Tepi "nanu amheyeva nissāya taṃ devassa uppannan"ti
vatvā "sakkhissāmā"ti āhaṃsu. Rājā piṭṭhihatthena assūni puñchamāno bhagavantaṃ
vanditvā "bhante ahaṃ aṭṭhasaṭṭhibhikkhusatasahassaṃ aññassa bhāraṃ akatvā yāvajīvaṃ
catūhi paccayehi upaṭṭhahissāmīti cintesiṃ, nāgarānaṃ 4- dāni me anuññātā,
nāgarā hi `mayaṃ dānaṃ dātuṃ na labhāmā'ti kuppanti, bhagavā sve paṭṭhāya
tesaṃ anuggahaṃ karothā"ti āha.
      Atha dutiyadivase senāpati mahādānaṃ sajjetvā "ajja yathā añño
koci ekabhikkhampi na deti, evaṃ rakkhathā"ti samantā purise ṭhapesi. Taṃdivasaṃ
seṭṭhibhariyā rodamānā dhītaraṃ āha "sace amma tava pitā jīveyya, ajjāhaṃ
paṭhamaṃ dasabalaṃ bhojeyyan"ti. Sā taṃ āha "amma mā cintayi, ahaṃ tathā karissāmi,
yathā buddhappamukho bhikkhusaṃgho paṭhamaṃ amhākaṃ bhikkhaṃ paribhuñjissatī"ti. Tato
satasahassagghanikāya suvaṇṇapātiyā nirudakapāyāsassa pūretvā sappimadhusakkarādīhi
abhisaṅkharitvā aññissā 5- pātiyā pātiṃ paṭikujjitvā taṃ sumanamālāguṇehi
parikkhipitvā mālāguṇasadisaṃ katvā bhagavato gāmaṃ pavisanavelāya sayameva ukkhipitvā
dhātīgaṇaparivutā gharā 6- nikkhami. Antarāmagge senāpatiupaṭṭhākā "amma mā
ito agamāsī"ti vadanti. Mahāpuññā nāma manāpakathā honti, na ca tesaṃ
@Footnote: 1 i. pañcavassānīti, evaṃ hāpetvā aññe sattadivase yāci.
@2 cha.Ma. ekavassanti hāpesi.    3 cha.Ma.,i. itisaddo na dissati
@4 cha.Ma.,i. nāgarā na dāni.    5 cha.Ma. aññāya pātiyā paṭikujjitvā,
@  i. taṃ aññissā pātiyā paṭikujjitvā.   6 cha.Ma. dāsigaṇaparivutānagaRā.

---------------------------------------------------------------------------------------------
page74.
Punappunaṃ bhaṇantānaṃ kathā paṭikkhipituṃ sakkā hoti. Sā "cūḷapitā mahāpitā
mātulā kissa tumhe gantuṃ na dethā"ti āha. Senāpatinā "aññassa kassaci
khādanīyaṃ bhojanīyaṃ dātuṃ mā dethā"ti ṭhapitamhā ammāti. Kiṃ pana me hatthe
khādanīyaṃ bhojanīyaṃ passathāti. Mālāguḷaṃ passāmāti. Kiṃ tumhākaṃ senāpati
mālāguḷapūjaṃpi kātuṃ na detīti. Deti ammāti. Tenahi apethāti 1- bhagavantaṃ
upasaṅkamitvā mālāguḷaṃ 2- gaṇhāpetha bhagavāti āha. Bhagavā ekaṃ senāpatissūpaṭṭhākaṃ
oloketvā mālāguḷaṃ gaṇhāpesi. Sā bhagavantaṃ vanditvā "bhagavā bhavābhave 3-
nibbattiyaṃ me sati paritassanajīvitaṃ nāma mā hotu, ahaṃ 4- sumanamālā viya
nibbattaṭṭhāne 5- piyā manāpāva homi, nāmena ca sumanāyevā"ti patthanaṃ
katvā satthārā "sukhinī hohī"ti vuttā vanditvā padakkhiṇaṃ katvā pakkāmi.
      Bhagavā senāpatissa gehaṃ gantvā paññattāsane nisīdi. Senāpati
yāguṃ gahetvā upagañchi, satthā pattaṃ pidahi. Nisinno bhante bhikkhusaṃghoti.
Atthi no eko antarā 6- piṇḍapāto laddhoti. So mālaṃ apanetvā piṇḍapātaṃ
addasa. Cūḷūpaṭṭhāko āha "sāmi mālāti  maṃ vatvā mātugāmo vañcesī"ti.
Pāyāso bhagavantaṃ ādiṃ katvā sabbesaṃ bhikkhūnaṃ pahosi. Senāpatipi attano
deyyadhammaṃ adāsi. Satthā bhattakiccaṃ katvā maṅgalaṃ vatvā pakkāmi. Senāpati
"kā nāma sā piṇḍapātamadāsī"ti pucchi. Saṭṭhidhītā sāmīti. Sapaññā sā
itthī, evarūpāya ghare vasantiyā purisassa saggasampatti nāma na dullabhāti taṃ
ānetvā jeṭṭhakaṭṭhāne 7- ṭhapesi.
      Punadivase nāgarā dānamadaṃsu, punadivase rājāpīti 8- evaṃ ekantarikāya
dānaṃ dātuṃ ārabhiṃsu, rājāpi cārapurise 9- ṭhapetvā nāgarehi dinnadānato
atirekataraṃ deti, nāgarāpi tatheva katvā raññā dinnadānato atirekataraṃ.
Rājagehe nāṭakitthiyo daharasāmaṇere vadanti "gaṇhatha tātā, na gahapatikānaṃ
@Footnote: 1 cha.Ma.. apetha apethāti.  2 ka. mālāguṇaṃ evamuparipi   3 i. bhavābhinibbattipaṃ
@4 cha.Ma., i. ayaṃ         5 cha.Ma. nibbattanibbattaṭṭhāne  6 i. antarāmagge.
@7 cha.Ma. jeṭṭhikaṭṭhāne.    8 cha.Ma., i rājāti,      9 cha.Ma., i. carapurise.

---------------------------------------------------------------------------------------------
page75.
Gattavatthādīsu puñchitvā bāladārakānaṃ kheḷasiṅaghāṇikādidhovanahatthehi kataṃ, suciṃ
paṇītaṃ katan"ti. Punadivase nāgarāpi daharasāmaṇere dadamānā vadanti "gaṇhatha
tātā, na nagaragāmanigamādīsu saṅkaḍḍhitataṇḍulakhīradadhisappiādīhi, na aññesaṃ
jaṅghasīsapiṭṭhiādīni bhañjitvā āharāpitehi kataṃ, jātisappikhīrādīhiyeva katanti.
Evaṃ 1- sattasu saṃvaccharesu ca sattasu māsesu ca sattasu divasesu ca atikkantesu 1-
atha bhagavato ayaṃ vitakko udapādi. Tena vuttaṃ "sambodhito satta saṃvaccharāni
satta māsāni satta divasāni atikkamitvā udapādī"ti.
      [87] Aññataro mahābrahmāti dhammadesanaṃ āyācitabrahmāva.
      [89] Caturāsīti āvāsasahassānīti caturāsīti vihārasahassāni. Te
sabbepi dvāsadasasahassabhikkhugaṇhanakā mahāvihārā
abhayagiricetiyapabbatacittalapabbatamahāvihārasadisāva ahesuṃ.
      [90] Khantī paramaṃ tapoti adhivāsanakhanti nāma paramaṃ taPo. Tītikkhāti
khantiyāeva vevacanaṃ, tītikkhāsaṅkhātā adhivāsanakhanti uttamaṃ tapoti attho.
Nibbānaṃ paramanti sabbākārena pana nibbānaṃ paramanti vadanti buddhā. Na hi
pabbajito parūpaghātīti yo adhivāsanakhantivirahitattā paraṃ upaghāteti bādheti ca
hiṃsati 2- ca, so pabbajito nāma na hoti. Catutthapādo pana tasseva vevacanaṃ.
"na hi pabbajito"ti etassa hi na samaṇo hotīti vevacanaṃ, parūpaghātīti
etassa paraṃ viheṭhayantoti vevacanaṃ. Athavā parūpaghātīti sīlūpaghātī. Sīlaṃ hi
uttamaṭṭhena paranti vuccati. Yo ca samaṇo paraṃ yaṅkiñci sattaṃ viheṭhayanto
parūpaghātī hoti, attano sīlavināsako so pabbajito nāma na hotīti attho.
Athavā yo adhivāsanakhantiyā abhāvato parūpaghātī hoti, paraṃ antamaso
ḍaṃsamakasaṃpi sañcica jīvitā voropeti, so na hi pabbajito. Kiṃkāraṇā? malassa
apabbājitattā.
@Footnote: 1-1 i. evaṃ satta divasā gatā.     2 i. vihiṃsati.

---------------------------------------------------------------------------------------------
page76.
                         Pabbājayamattano malaṃ
                       tasmā pabbajitoti vuccatīti 1-
      idaṃ hi pabbajitalakkhaṇaṃ. Yopi na heva kho upaghāteti na māreti,
apica daṇḍādīhi viheṭheti, so paraṃ viheṭhayanto samaṇo nāma na hoti.
Kiṃkāraṇā? vihesāya asamitattā. Samitattā hi pāpānaṃ samaṇoti  pavuccatīti 2-
Idaṃ hi samaṇalakkhaṇaṃ.
      Dutiyagāthāya sabbapāpassāti sabbākusalassa. Akaraṇanti anuppādanaṃ.
Kusalassāti catubhūmikakusalassa. Upasampadāti paṭilābho. Sacittapariyodapananti
attano cittajotanaṃ, taṃ pana arahattena hoti. Iti sīlasaṃvarena sabbapāpaṃ
pahāya samathavipassanāhi kusalaṃ sampādetvā arahattaphalena cittaṃ
pariyodāpetabbanti etaṃ buddhānaṃ sāsanaṃ ovādo anusiṭṭhi. 3-
      Tatiyāgāthāya anūpavādoti vācāya kassaci anūpavadanaṃ. Anūpaghātoti
kāyena upaghātassa akaraṇaṃ. Pāṭimokkheti yantaṃ paatimokkhaṃ, atipamokkhaṃ,
uttamasīlaṃ, pāti vā sugativisesehi 4- mokkheti ca 5- duggatibhayehi, yo vā naṃ
pāti, taṃ mokkhetīti "pāṭimokkhan"ti vuccati, tasmiṃ pāṭimokkhe ca saṃvaro.
Mattaññutāti paṭiggahaṇaparibhogavasena pamāṇaññutā. Pantañca sayanāsananti
sayanāsanañca saṅghaṭṭanavirahitanti attho. Tattha dvīhiyeva paccayehi catupaccayasantoso
dīpito hotīti veditabbo. Etaṃ buddhānasāsananti etaṃ parassa anūpavadanaṃ
anūpaghātanaṃ pāṭimokkhe saṃvaro paṭiggahaṇaparibhogesu mattaññutā
aṭṭhasamāpattivasībhāvāya vivittasenāsanasevanañca buddhānaṃ sāsanaṃ ovādo anusiṭṭhīti.
Imā pana sabbabuddhānaṃ pāṭimokkhuddesagāthā hontīti veditabbā.
                         Devatārocanavaṇṇanā
      [91] Ettāvatā ca iminā vipassissa bhagavato apadānānusārena
vitthārakathanena "tathāgatassevesā bhikkhave dhammadhātu supaṭividdhā"ti evaṃ vuttāya
@Footnote: 1 khu.dha. 25/388/84 aññatarapabbajitavatthu     2 khu.dha. 25/265/62 hatthakavatthu.
@3 cha.Ma. anusiṭṭhīti                 4 cha.Ma. agativisesehi, i. sugatibhayehi.
@5 cha.Ma., i. casaddo na dissati

---------------------------------------------------------------------------------------------
page77.
Dhammadhātuyā supaṭividdhabhāvaṃ pakāsetvā idāni "devatāpi tathāgatassa etamatthaṃ
ārocesun"ti vuttaṃ devatāārocanaṃ pakāsetuṃ ekamidāhanti ādimāha.
      Tattha subhagavaneti 1- evaṃnāmake vane. Sālarāmūleti
vanappatijeṭṭhakassa mūle. Kāmacchandaṃ virājetvāti anāgāmimaggena mūlasamugghātavasena
virājetvā. Yathā ca vipassissa, evaṃ sesabuddhānaṃpi sāsane vuṭṭhabrahmacariyā
devatā ārocayiṃsu, pāli pana vipassissa ceva amhākañca bhagavato vasena āgatā.
      [92] Tattha attano sampattiyā na hāyanti na vihāyantīti
avihā. Na kañci sattaṃ tapantīti atappā. Sundaradassanā abhirūpā pāsādikāti
sudassā. Suṭṭhu passanti, sundarametesaṃ vā dassananti sudasSī. Sabbeheva
ca guṇehi 2- bhavasampattiyā ca jeṭṭhā, natthettha kaniṭṭhāti akaniṭṭhā.
      Idha ṭhatvā bhāṇavārā samodhānetabbā. Imasmiṃ hi sutte vipassissa
bhagavato apadānavasena tayo bhāṇavārā vuttā. Yathā ca vipassissa, evaṃ
sikhiādīnaṃpi apadānavasena vuttāva. Pāli pana saṅkhittā. Iti sattannaṃ buddhānaṃ
vasena amhākaṃ bhagavatā ekavīsati bhāṇavārā kathitā. Tathā avihehi. Tathā
atappehi. Tathā sudassehi. Tathā sudassīhi. Tathā akaniṭṭhehīti. Sabbaṃpi
chabbīsatībhāṇavārasataṃ hoti. Tepiṭake buddhavacane aññaṃ suttaṃ chabbīsatibhāṇa-
vārasataparimāṇaṃ nāma natthi, suttantarājā nāma ayaṃ suttantoti veditabbo. Ito
paraṃ anusandhidvayaṃpi niyyātento.
      [94] Iti kho bhikkhaveti ādimāha. Taṃ sabbaṃ uttānatthamevāti.
                  Iti sumaṅgalavilāsiniyā dīghanikāyaṭṭhakathāya
                      mahāpadānasuttavaṇṇanā niṭṭhitā
                              paṭhamaṃ.
@Footnote: 1 ka. subhavaneti.  2 cha.Ma., i. saguṇehi.

---------------------------------------------------------------------------------------------
page78.
                          2. Mahānidānasutta
                            nidānavaṇṇanā
      [95] Evamme sutaṃ .pe. Kurūsūti mahānidānasuttaṃ.
      Tatrāyaṃ anuttānapadavaṇṇanā:- kurūsu viharatīti kurū nāma jānapadino
rājakumārā, tesaṃ nivāso ekopi janapado ruḷhisaddena "kurūsu"ti 1-
vuccati. Tasmiṃ kurūsu janapade. Aṭṭhakathācariyā panāhu:- mandhātukāle tīsu dīpesu
manussā "jambūdīpo nāma buddhapaccekabuddhamahāsāvakacakkavattippabhūtīnaṃ
uttamapurisānaṃ 2- uppattibhūmi uttamadīpo atiramaṇīyo"ti sutvā raññā
mandhātucakkavattinā cakkaratanaṃ purakkhitvā 3- cattāro dīpe  anuparisaṃyāyantena 4-
saddhiṃ āgamiṃsu. Tato rājā pariṇāyakaratanaṃ pucchi "atthi nu kho manussalokato
ramaṇīyataraṃ ṭhānan"ti. Kasmā? deva evaṃ bhaṇasi, kiṃ na passasi candimasuriyānaṃ
ānubhāvaṃ, nanu etesaṃ ṭhānaṃ ito ramaṇīyataranti. Rājā cakkaratanaṃ purakkhitvā
tattha agamāsi. Cattāro mahārājāno "mandhātumahārājā āgato"ti sutvāva
"mahiddhiko rājā, 5- na sakkā yuddhena paṭibāhitun"ti sakaṃ rajjaṃ niyyādesuṃ.
So taṃ gahetvā puna pucchi "atthi nu kho ito ramaṇīyataraṃ ṭhānan"ti.
      Athassa tāvatiṃsabhavanaṃ kathayiṃsu "tāvatiṃsabhavanaṃ deva ito ramaṇīyataraṃ,
tattha sakkassa devarañño ime cattāro mahārājāno paricārakā dovārikabhūmiyaṃ
tiṭṭhanti, sakko devarājā mahiddhiko mahānubhāvo, tassīmāni upabhogaṭṭhānāni:-
yojanasahassubbedho vejayanto pāsādo, pañcayojanasatubbedhā sudhammā devasabhā,
diyaḍḍhayojanasatiko vejayantaratho, tathā erāvaṇo hatthī, dibbarukkhasahassa-
paṭimaṇḍitaṃ nandavanaṃ. 6- Cittalatāvanaṃ, pārusakavanaṃ, missakavanaṃ, yojanasatubbedho
@Footnote: 1 cha.Ma. kurūti  2 cha.Ma. uttamamanussānaṃ.  3 cha.Ma., i. prakkhatvā, evamuparipi.
@4 cha.Ma. anusaṃyāyantena.  5 cha.Ma. mahānubhāvā rājā, i. mahārājā.
@6 cha.Ma., i. nandanavanaṃ.

---------------------------------------------------------------------------------------------
page79.
Pāricchattako koviḷāro, tassa heṭṭhā saṭṭhiyojanāyāmā 1-
paññāsayojanavitthaṭā 2- pañcadasayojanubbedhā jayakusumapupphavaṇṇā 3-
paṇḍukambalasilā, yassā mudutāya sakkassa nisīdato upaḍḍhakāyo anupavisatī"ti.
      Taṃ sutvā rājā tattha gantukāmo cakkaratanaṃ abbhukkiri. Taṃ ākāse
uṭṭhāsi 4- saddhiṃ caturaṅginiyā senāya. Atha dvinnaṃ devalokānaṃ vemajjhato
cakkaratanaṃ otaritvā paṭhaviyaṃ patiṭṭhāsi, saddhiṃ pariṇāyakaratanappamukhāya
caturaṅginiyā senāya. Rājā ekakova tāvatiṃsabhavanaṃ agamāsi. Sakko "mandhātā
āgato"ti sutvāva tassa paccuggamanaṃ katvā "svāgatante mahārāja, sakante
mahārāja, anusāsa mahārājā"ti vatvā saddhiṃ nāṭakehi rajjaṃ dve bhāge
katvā ekaṃ bhāgamadāsi. Rañño tāvatiṃsabhavane patiṭṭhitamattasseva manussabhāvo
vigacchi, devabhāvo pāturahosi. Tassa kira sakkena saddhiṃ paṇḍukambalasilāyaṃ
nisinnassa akkhinimmissamattena nānattaṃ paññāyatīti 5- taṃ asallakkhentā devā
sakkassa ca tassa ca nānatte muyhanti so tattha dibbasampattiṃ anubhavamāno
yāva chattiṃsa sakkā uppajjitvā cutā, tāva rajjaṃ 6- kāretvā atittova
kāmehi tato cavitvā attano uyyāne patito 7- vātātapena phuṭṭhagatto
kālamakāsi.
      Cakkaratane pana paṭhaviyaṃ patiṭṭhite pariṇāyakaratanaṃ suvaṇṇapaṭe
mandhātu upāhanaṃ likhāpetvā idaṃ mandhātu rajjanti rajjamanusāsi. Tepi tīhi
dīpehi āgatamanussā pana gantuṃ asakkontā pariṇāyakaratanaṃ upasaṅkamitvā
"deva mayaṃ rañño ānubhāvena āgatā, idāni gantuṃ na sakkoma, vasanaṭṭhānaṃ
no dehī"ti yāciṃsu. So tesaṃ ekamekaṃ janapadamadāsi. Tattha pubbavidehato
āgatamanussehi āvasitappadeso tāyeva purimasaññāya "videharaṭṭhan"ti nāmaṃ
labhi, amaragoyānato 8- āgatamanussehi āvasitappadeso "aparantajanapado"ti
@Footnote: 1 i. saṭṭhiyojanāyatā.  2 i. vitthāRā.  3 i. sumana....
@4 cha.Ma. patiṭaṭhāsi, i. uṭṭhāhi. 5 cha.Ma.i. itisaddo na dissati. 6 i. sakkarajjaṃ
@7 cha.Ma. patiṭṭhito     8 cha.Ma. i. aparagoyānato.

---------------------------------------------------------------------------------------------
page80.
Nāmaṃ labhi, uttarakuruto āgatamanussehi āvasitappadeso "kururaṭṭhan"ti nāmaṃ
labhi, bahuke pana gāmanigamādayo upādāya bahuvacanena vohariyati. Tena vuttaṃ
"kurūsu viharatī"ti.
      Kammāsadhammanti 1- ettha keci dhakārassa dakārena atthaṃ vaṇṇayanti.
Kammāso ettha damitoti kammāsadhammo. Kammāsoti kammāsapādo porisādo
vuccati. Tassa kira pāde khāṇukena viddhaṭṭhāne vaṇo ruhanto cittadārusadiso
hutvā ruhi, tasmā kammāsapādoti paññāyittha, so ca tasmiṃ okāse damito
porisādabhāvato paṭisedhito. Kena? mahāsattena. Katarasmiṃ jātaketi?
mahāsuttasomajātaketi eke. Ime 2- pana therā jayadisajātaketi vadanti. Tadā hi
mahāsattena kammāsapādo damito. Yathāha:-
                   putto yadā homi jayaddisassa,
                   pañcālaraṭṭhādhipatissa atrajo.
                   Catvāna 3- pāṇaṃ pitaraṃ amocayiṃ,
                   kammāsapādaṃpi cahaṃ pasādayinti.
      Keci pana dhakāreneva atthaṃ vaṇṇayanti. Kururaṭṭhavāsīnaṃ kira kurudhammo 4-
tasmiṃ kammāso jāto, tasmā taṃ ṭhānaṃ kammāso ettha dhammo jātoti
kammāsadhammanti vuccati. Tattha nivuṭṭhanigamassāpi 5- etadeva nāmaṃ. Bhummavacanena
kasmā na vuttanti. Avasanokāsato. Bhagavato kira tasmiṃ nigame vasanokāso
koci vihāro nāma nāhosi, nigamato pana apakkamma aññatarasmiṃ udakasampanne
ramaṇīye bhūmibhāge mahāvanasaṇḍo ahosi, tattha bhagavā vihāsi taṃ nigamaṃ gocaragāmaṃ
katvā, tasmā evamettha attho veditabbo "kurūsu viharati kammāsadhammaṃ nāma
kurūnaṃ nigamo, taṃ gocaragāmaṃ katvā"ti.
@Footnote: 1 cha.Ma. kammāsadhammaṃ nāma kurūnaṃ nigamoti kammāsadhammanti    2 i. keci.   3 cha.Ma.
@  cajitvāna, i. cajitvā.  4 cha.Ma., i. kuruvattadhammo  5 cha.Ma. niviṭṭhanigamassāpi

---------------------------------------------------------------------------------------------
page81.
      Āyasmāti piyavacanametaṃ garuvacanametaṃ. 1- Ānandoti tassa therassa nāmaṃ.
Ekamantanti bhāvanapuṃsakaniddeso "visamaṃ candimasuriyā pariharantī"ti 2- ādīsu 3-
viya. Tasmā yathā nisinno ekamante nisinno hoti, tathā nisīdīti evamettha
attho daṭṭhabbo. Bhummaṭṭhe vā etaṃ upayogavacanaṃ. Nisīdīti upāvisi. Paṇḍitā
hi garuṭṭhāniyaṃ upasaṅkamitvā āsanakusalatāya ekamante nisīdanti. Ayañca tesaṃ
aññataro, tasmā ekamantaṃ nisīdi.
      Kathaṃ nisinno pana ekamantaṃ nisinno hotīti. Cha nisajjadose vajjetvā.
Seyyathīdaṃ:- atidūraṃ, accāsannaṃ, uparivātaṃ, unnatappadesaṃ, atisammukhaṃ,
atipacchāti. Atidūre nisinno hi sace kathetukāmo hoti, uccāsaddena kathetabbaṃ
hoti. Accāsanne nisinno saṃghaṭṭanaṃ karoti. Uparivāte nisinno sarīragandhena
bādhati. Unnatappadese nisinno agāravaṃ pakāseti. Atisammukhā nisinno sace
daṭṭhukāmo hoti, cakkhunā cakkhuṃ āhacca daṭṭhabbaṃ hoti. Atipacchā nisinno
sace daṭṭhukāmo hoti, gīvaṃ pasāretvā 4- daṭṭhabbaṃ hoti. Tasmā ayaṃpi tikkhattuṃ
bhagavantaṃ padakkhiṇaṃ katvā sakkaccaṃ vanditvā ete cha nisajjadose vajjetvā
dakkhiṇajānumaṇḍalassa abhimukhaṭṭhāne chabbaṇṇānaṃ buddharasmīnaṃ anto pavisitvā
pasannalākhārasaṃ viggāhanto viya suvaṇṇapaṭaṃ pārupanto viya rattuppalamālāvitānamajjhaṃ
pavisanto viya ca dhammabhaṇḍāgāriko āyasmā ānando nisīdi.
Tena vuttaṃ "ekamantaṃ nisīdī"ti.
      Kāya pana velāya kena kāraṇena ayamāyasmā bhagavantaṃ upasaṅkantoti.
Sāyaṇhavelāya paccayākārapañhāpucchanakāraṇena. Taṃdivasaṃ kirāyasmā kulasaṅgahatthāya
gharadvāre gharadvāre sahassabhaṇḍikaṃ nikkhipanto viya kammāsadhammagāmaṃ piṇḍāya
caritvā piṇḍapātapaṭikkanto satthu vattaṃ dassetvā satthari gandhakuṭiṃ paviṭṭhe
satthāraṃ vanditvā attano divāṭṭhānaṃ gantvā antevāsikesu vattaṃ dassetvā
paṭikkantesu divāṭṭhānaṃ paṭisammajjitvā cammakkhaṇḍaṃ paññāpetvā udakatumbato
@Footnote: 1 cha.Ma. gāravavacanametaṃ.        2 cha.Ma. parivattanti
@3 aṅ. catukka 21/70 adhammikasutta    4 cha.Ma. parivattetvā

---------------------------------------------------------------------------------------------
page82.
Udakaṃ gahetvā udakena hatthapāde sītale katvā pallaṅkaṃ ābhujitvā nisinno
sotāpattiphalasamāpattiṃ samāpajji atha paricchinnakālavasena samāpattito vuṭṭhāya
paccayākāre ñāṇaṃ otāresi. So "avijjāpaccayā saṃkhārā"ti ādito paṭṭhāya
antaṃ, antato paṭṭhāya ādiṃ, ubhayantato paṭṭhāya majjhaṃ, majjhato paṭṭhāya
ubho ante pāpento tikkhattuṃ dvādasapadaṃ paccayākāraṃ sammasi. Tassevaṃ
sammasantassa paccayākāro ativibhūto hutvā uttānakuttānako viya upaṭṭhāsi.
      Tato cintesi "ayaṃ paccayākāro sabbabuddhehi `gambhīro ceva
gambhīrāvabhāso cā'ti kathito, mayhaṃ kho pana padesañāṇe ṭhitassa sāvakassa
sato uttāno vibhūto pākaṭo hutvā upaṭṭhāti, mayhaṃyeva nu kho esa
uttānako hutvā upaṭṭhāti, udāhu aññesampī"ti. Athassa etadahosi "handāhaṃ
imaṃ pañhaṃ gahetvā bhagavantaṃ pucchāmi, addhā me bhagavā imaṃ atthuppattiṃ katvā
sālindaṃ sineruṃ ukkhipanto viya ekaṃ suttantakkhandhaṃ 1- kathetvā dassessati.
Buddhānaṃ hi vinayapaññattiṃ, bhummantaraṃ, paccayākāraṃ, samayantaranti imāni cattāri
ṭhānāni patvā gajjitaṃ mahantaṃ hoti, ñāṇaṃ anupavisati, buddhañāṇassa mahantabhāvo
paññāyati, desanā gambhīrā hoti tilakkhaṇāhatā 2- suññatāpaṭisaṃyuttā"ti.
      So kiñcāpi pakatiyāva ekadivase satavārampi sahassavārampi bhagavantaṃ
upasaṅkamanto na ahetuakāraṇena upasaṅkamati, taṃdivasaṃ pana imaṃ pañhaṃ
gahetvā "imaṃ buddhagandhahatthiṃ āsajja ñāṇakoñcanādaṃ sossāmi, buddhasīhaṃ
āsajja ñāṇasīhanādaṃ sossāmi, buddhasindhavaṃ āsajja ñāṇapadavikkamaṃ
passissāmī"ti cintetvā divāṭṭhānā uṭṭhāya cammakkhaṇḍaṃ papphoṭetvā ādāya
sāyaṇhasamaye bhagavantaṃ upasaṅkami. Tena vuttaṃ "sāyaṇhavelāya paccayākārapañhā-
pucchanakāraṇena upasaṅkanto"ti 3-
      yāva gambhīroti ettha yāvasaddo pamāṇātikkame, atikkamma pamāṇaṃ
gambhīro, atigambhīroti attho. Gambhīrāvabhāsoti gambhīrova hutvā avabhāsati,
@Footnote: 1 cha.Ma., i. suttantakathaṃ   2 cha.Ma. tilakkhaṇabbhāhatā   3 cha.Ma. upasaṅkamanto"ti

---------------------------------------------------------------------------------------------
page83.
Dissatīti attho. Ekaṃ hi uttānameva gambhīrāvabhāsaṃ hoti pūtipaṇṇarasavasena 1-
kāḷavaṇṇaṃ purāṇaudakaṃ viya. Tañhi jānuppamāṇaṃpi sataporisaṃ viya dissati. Ekaṃ
gambhīraṃ uttānāvabhāsaṃ hoti maṇigaṅgāya vippasannaṃ udakaṃ viya. Tañhi sataporisaṃpi
jānuppamāṇaṃ viya khāyati. Ekaṃ uttānaṃ uttānāvabhāsaṃ hoti cāṭiādīsu udakaṃ
viya. Ekaṃ gambhīraṃ gambhīrāvabhāsaṃ hoti sinerupādakamahāsamudde udakaṃ viya dissati. 2-
Evaṃ udakameva cattāri nāmāni labhati. Paṭiccasamuppāde panetaṃ natthi. Ayaṃ hi
gambhīro ceva gambhīrāvabhāso cāti ekameva nāmaṃ labhati. Evarūpo samānopi atha
ca pana me uttānakuttānako viya khāyati, yadidaṃ acchariyaṃ bhante abbhutaṃ bhanteti
evaṃ attano vimhayaṃ pakāsento pañhaṃ pucchitvā tuṇhībhūto nisīdi.
      Bhagavā tassa vacanaṃ sutvā "ānando bhavaggaggahaṇāya hatthaṃ
pasārento viya, sineruṃ bhinditvā 3- miñjaṃ nīharituṃ vāyamamāno viya, vinā
nāvāya mahāsamuddaṃ taritukāmo viya, paṭhaviṃ parivattetvā paṭhavojaṃ gahetuṃ
vāyamamāno viya ca buddhavisayaṃ pañhaṃ attano uttānanti vadati, handassa
gambhīrabhāvaṃ ācikkhāmī"ti 4- cintetvā mā hevanti ādimāha.
      Tattha mā hevanti hakāro nipātamattaṃ, evaṃ mā bhaṇīti attho.
Mā hevanti ca idaṃ vacanaṃ bhagavā āyasmantaṃ ānandaṃ ussādentopi 5- bhaṇati
apasādentopi.
                          Ussādanāvaṇṇanā
      tattha ussādentopi:- ānanda tvaṃ mahāpañño visadañāṇo,
tena te gambhīropi paṭiccasamuppādo uttānako viya khāyati. Aññesaṃ panesa
uttānakoti na sallakkhetabbo, gambhīroyeva ca gambhīrāvabhāso ca. Tattha catasso
upamā vadanti. Cha māse subhojanarasaphuṭṭhassa kira katayogassa mahāmallassa
samajjasamaye katamallapāsāṇaparicayassa 6- yuddhabhūmiṃ gacchantassa antarā mallapāsāṇaṃ
@Footnote: 1 cha.Ma.,i. pūtipaṇṇādivasena  2 cha.Ma.,i. dissatīti natthi  3 cha.Ma.,i. chinditvā
@4 cha.Ma.,i. ācikkhissāmi    5 Ma. ussārentopi      6 i. katamallanepuññassa

---------------------------------------------------------------------------------------------
page84.
Dassesuṃ, so kiṃ etanti āha. Mallapāsāṇoti. Āharatha nanti. Ukkhipituṃ na
sakkomāti vutte sayaṃ gantvā kuhiṃ imassa bhāriyaṭṭhānanti vatvā dvīhi
hatthehi dve pāsāṇe ukkhipitvā kīḷāgule viya khipitvāva agamāsi. Tattha
mallassa mallapāsāṇo lahukoti na aññesaṃ lahukoti vattabbo. Cha māse
subhojanarasaphuṭṭho mallo viya hi kappasatasahassaṃ abhinīhārasampanno āyasmā
ānando, yathā mallassa mahābalatāya mallapāsāṇo lahuko, evaṃ therassa
mahāpaññatāya paṭiccasamuppādo uttāno, so aññesaṃ uttānoti na vattabbo.
      Mahāsamudde ca timi nāma maccho dviyojanasatiko, timiṅgalo
tiyojanasatiko, timitimiṅgalo 1- catuyojanasatiko, timiramiṅgalo 2- pañcayojanasatiko,
ānando timindo 3- ajjhāroho mahātimīti ime cattāro yojanasahassikā.
Tattha timiramiṅgaleneva dīpenti. Tassa kira dakkhiṇakaṇṇaṃ cālentassa pañca
yojanasate padese udakaṃ calati. Tathā vāmakaṇṇaṃ. Tathā naṅguṭṭhaṃ. Tathā sīsaṃ.
Dve pana kaṇṇe cāletvā naṅguṭṭhena udakaṃ paharitvā sīsaṃ aparāparaṃ katvā 4-
kīḷituṃ āraddhassa sattaṭṭhayojanasate padese bhājane pakkhipitvāpi uddhane
āropitaṃ viya udakaṃ pakkuṭṭhati, 5- tiyojanasatamatte padese udakaṃ piṭṭhiṃ chādetuṃ
na sakkoti. So evaṃ vadeyya "ayaṃ mahāsamuddo gambhīro gambhīroti vadanti,
kutassa gambhīratā, mayaṃ 6- piṭṭhipaṭicchādanamattaṃpi udakaṃ na labhāmā"ti. Tattha
kāyūpapannassa timiramiṅgalassa mahāsamuddo uttānoti aññesaṃ khuddakamacchānaṃ
uttānoti na vattabbo, evameva ñāṇūpapannassa therassa paṭiccasamuppādo
uttānoti aññesaṃpi uttānoti na vattabbo.
      Supaṇṇarājā ca diyaḍḍhayojanasatiko, tassa dakkhiṇapakkho paññāsayojaniko
hoti, tathā vāmapakkho, piñjavaṭṭi 7- saṭṭhiyojanikā, gīvā tiṃsayojanikā,
mukhaṃ navayojanaṃ, pādā dvādasayojanikā. Tasmiṃ supaṇṇavātaṃ dassetuṃ āraddhe
sattaṭṭhayojanasataṃ ṭhānaṃ nappahoti. So evaṃ vadeyya "ayaṃ ākāso ananto
@Footnote: 1 cha.Ma.,i. timipiṅgalo.    2 cha.Ma. i. timirapiṅgalo   3 cha.Ma. timinando.
@4 i. kampetvā. 5 cha.Ma. pakkuṭhati. i. pakkaṭṭhaṃ  6 Ma. mayhaṃ.  7 cha.Ma. piñchavaṭṭi

---------------------------------------------------------------------------------------------
page85.
Anantoti vadanti, kutassa anantatā, mayaṃ pakkhavātappasāraṇokāsaṃpi na labhāmā"ti.
Tattha kāyūpanannassa supaṇṇarañño ākāso parittoti aññesaṃ khuddakapakkhīnaṃ
parittoti na vattabbo, evameva ñāṇūpapannassa therasseva paṭiccasamuppādo
uttānoti aññesaṃpi uttānoti na vattabbo.
      Rāhu asurindo pana pādantato yāva kesantā yojanānaṃ cattāri
sahassāni aṭṭha ca satāni honti. Tassa dvinnaṃ bāhānaṃ antaraṃ dvādasayojanasatikaṃ.
Bahalantena 1- chayojanasatikaṃ. Hatthapādatalāni puthulato dviyojanasatāni,
tiyojanasatika nāsikā, tathā mukhaṃ. Ekekaṃ aṅgulipabbaṃ paññāsayojanaṃ, tathā
bhamukantaraṃ. Nalāṭaṃ tiyojanasatikaṃ. Sīsaṃ navayojanasatikaṃ. Tassa mahāsamuddaṃ otiṇṇassa
gambhīraṃ udakaṃ jānuppamāṇaṃ hoti. So evaṃ vadeyya "ayaṃ mahāsamuddo gambhīro
gambhīroti vadanti, kutassa gambhīratā, mayaṃ jānupaṭicchādanamattaṃpi udakaṃ na
labhāmā"ti. Tattha kāyūpapannassa rāhuno mahāsamuddo uttānoti aññesaṃ
uttānoti na vattabbo, evameva ñāṇūpapannassa therassa paṭiccasamuppādo
uttānoti aññesaṃpi uttānoti na vattabbo. Etamatthaṃ sandhāya bhagavā "mā
hevaṃ ānanda avaca, mā hevaṃ ānanda avacā"ti āha.
      Therassa hi catūhi kāraṇehi gambhīropi paṭiccasamuppādo uttānoti
upaṭṭhāsi, 2- katamehi catūhi, pubbūpanissayasampattiyā, titthavāsena, sotāpannatāya,
bahussutabhāvenāti.
                        Pubbūpanissayasampattikathā
      ito kira satasahassime kappe padumuttaro nāma satthā loke
uppajji. Tassa haṃsavati nāma ahosi, ānando nāma rājā pitā, sumedhā
nāma devī mātā, bodhisatto uttarakumāro nāma ahosi. So puttassa jātadivase
mahābhinikkhamanaṃ nikkhamma pabbajitvā padhānamanuyuñjanto 3- anukkamena sabbaññutaṃ
patvā "anekajātisaṃsāran"ti udānaṃ udānetvā sattāhaṃ bodhipallaṅke
@Footnote: 1 cha.Ma. bahalattena, Ma. bahalatthena.   2 cha.Ma. upaṭṭhāti.   3 i. padhānaṃ anuyutto.

---------------------------------------------------------------------------------------------
page86.
Vītināmetvā paṭhaviyaṃ ṭhapessāmīti pādaṃ abhinīhari. Atha paṭhaviṃ bhinditvā mahantaṃ
padumaṃ uṭṭhāsi. Tassa dhurapattāni navutihatthāni, kesaraṃ tiṃsahatthaṃ, kaṇṇikā
dvādasahatthā, navaghaṭappamāṇā 1- reṇu ahosi.
      Satthā pana ubbedhato aṭṭhapaṇṇāsahattho 2- ahosi tassa ubhinnaṃ
bāhānamantaraṃ aṭṭhārasahatthaṃ, nalāṭaṃ pañcahatthaṃ, hatthapādā ekādasahatthā.
Tassa ekādasahatthena pādena dvādasahatthāya kaṇṇikāya akkantamattassa
navaghaṭappamāṇā reṇu uṭṭhāya aṭṭhapaññāsahatthaṃ padesaṃ uggantvā
okiṇṇamanosilāya cuṇṇaṃ viya paccokiṇṇā. 3- Tadupādāya bhagavā padumuttarotveva
paññāyittha.
      Tassa devilo ca sujāto ca dve aggasāvakā ahesuṃ. Amitā ca
asamā ca dve aggasāvikā. Sumano nāma upaṭṭhāko. Padumuttaro nāma bhagavā
pitu saṅgahaṃ kurumāno bhikkhusatasahassaparivāro haṃsavatiyā rājadhāniyā vasati.
      Kaniṭṭhabhātā panassa sumanakumāro nāma. Tassa rājā haṃsavatito
vīsatiyojanasate padese 4- bhogagāmaṃ adāsi. So kadāci karahaci 5- āgantvā
pitarañca satthārañca passati. Athekadivasaṃ paccanto kupito. Sumano rañño
pesesi "paccanto kupito"ti. Rājā "tvaṃ mayā tattha kasmā ṭhapito"ti
paṭipesesi. So nikkhamma core vūpasametvā "upasanto deva janapado"ti
rañño pesesi. Rājā tuṭṭho "sīghaṃ mama putto āgacchatū"ti āha. Tassa
sahassamattā amaccā honti. So tehi saddhiṃ antarāmagge mantesi "mayhaṃ
pitā tuṭṭho sace me varaṃ deti, kiṃ gaṇhāmi"ti. Atha naṃ ekacce "hatthiṃ
gaṇhatha, assaṃ gaṇhatha, rathaṃ gaṇhatha, janapadaṃ gaṇhatha, satta ratanāni
gaṇhathā"ti āhaṃsu. Apare "tumhe paṭhavissarassa puttā, tumhākaṃ dhanaṃ na
dullabhaṃ, laddhaṃpi cetaṃ sabbaṃ pahāya gamanīyaṃ, puññameva ekaṃ ādāya gamanīyaṃ,
@Footnote: 1 cha.Ma.,i. navaghaṭappamāno evamuparipi   2 cha.Ma. aṭṭhapaṇṇāsahatthubbedho.
@3 cha.Ma.,i. paccokiṇṇo  4 cha.Ma.,i. ṭhāne   5 cha.Ma.,i. karahacīti na dissati

---------------------------------------------------------------------------------------------
page87.
Tasmā te deve varaṃ dadamāne temāsaṃ padumuttaraṃ bhagavantaṃ upaṭṭhātuṃ varaṃ
gaṇhathā"ti. So "tumhe mayhaṃ kalyāṇamittā, na mametaṃ cittaṃ atthi, tumhehi pana
uppāditaṃ, evaṃ karissāmī"ti gantvā pitaraṃ vanditvā pitarā 1- āliṅgitvā 2-
tassa matthake cumbitvā "varaṃ te putta demī"ti vutto 3- "sādhu mahārāja,
icchāmahaṃ mahārāja bhagavantaṃ temāsaṃ catūhi paccayehi upaṭṭhahanto jīvitaṃ
avañjhaṃ 4- kātuṃ, imaṃ me varaṃ dehī"ti āha. "na sakkā tāta, aññe vare
demīti. "deva khattiyānaṃ nāma dve kathā natthi etaṃ me dehi, na mamaññena
attho"ti. Tāta buddhānaṃ nāma cittaṃ dujjānaṃ, sace bhagavā na icchissati,
mayā dinnopi kiṃ bhavissatīti. So "sādhu deva ahaṃ bhagavato cittaṃ jānissāmīti
vihāraṃ gato.
      Tena ca samayena bhattakiccaṃ niṭṭhapetvā bhagavā gandhakuṭiṃ paviṭṭho
hoti. So maṇḍalamāle sannisinnānaṃ bhikkhūnaṃ santikaṃ agamāsi. Te taṃ āhaṃsu
"rājaputta kasmā āgatosī"ti. Bhagavantaṃ dassanāya, dassetha me bhagavantanti.
Na mayaṃ rājaputta icchiticchitakkhaṇe satthāraṃ daṭṭhuṃ labhāmāti. Ko pana bhante
labhatīti. Sumanatthero nāma rājaputtāti. So "kuhiṃ bhante thero"ti therassa
nisinnaṭṭhānaṃ pucchitvā gantvā vanditvā "icchāmahaṃ bhante bhagavantaṃ passituṃ,
dassetha me"ti āha. Thero "ehi rājaputtā"ti taṃ gahetvā taṃ
gandhakuṭipariveṇe ṭhapetvā gandhakuṭiṃ abhiruhi. Atha naṃ bhagavā "sumana kasmā āgatosī"ti
āha. Rājaputto "bhante bhagavantaṃ dassanāya āgato"ti. "tenahi bhikkhu āsanaṃ
paññāpehī"ti. Thero āsanaṃ paññāpesi, nisīdi bhagavā paññatte āsane.
Rājaputto bhagavantaṃ vanditvā paṭisanthāraṃ akāsi. Kadā āgatosi rājaputtāti.
Bhante tumhesu gandhakuṭiṃ paviṭṭhesu. Bhikkhū pana "na mayaṃ icchiticchitakkhaṇe
bhagavantaṃ daṭṭhuṃ labhāmā"ti maṃ therassa santikaṃ pāhesuṃ. Thero pana
ekavacaneneva dassesi. Thero bhante tumhākaṃ sāsane vallabho maññeti. Āma
@Footnote: 1 cha.Ma. pitarāpi                2 cha.Ma. āliṅgetvā
@3 cha.Ma. vutte                 4 Ma. avajjhaṃ.

---------------------------------------------------------------------------------------------
page88.
Rājakumāra, vallabho esa bhikkhu mayhaṃ sāsaneti. Bhante buddhānaṃ sāsane kiṃ katvā
vallabhā hontīti. 1- Dānaṃ datvā sīlaṃ samādiyitvā uposathakammaṃ katvā
rājakumārāti. 2- Bhagavā ahaṃ thero viya buddhasāsane vallabho hotukāmo, temeāsaṃ me
vassāvāsaṃ adhivāsethāti. Bhagavā "atthi nu kho tattha gatena attho"ti
oloketvā 3- atthīti disvā "suññāgāre kho rājakumāra tathāgatā abhiramantī"ti
āha. Kumāro "aññātaṃ bhagavā aññātaṃ sugatā"ti vatvā "ahaṃ bhante purimataraṃ
gantvā vihāraṃ kāremi, mayā pesite bhikkhusatasahassena saddhiṃ āgacchathā"ti
paṭiññaṃ gahegvā pitu santikaṃ gantvā "dinnā me deva bhagavatā paṭiññā,
mayā pahite bhagavantaṃ peseyyāthā"ti pitaraṃ vanditvā nikkhamitvā yojane
yojane vihāraṃ kāretvā 4- vīsatiyojanasataṃ addhānaṃ gantvā attano nagare
vihāraṭṭhānaṃ vicinanto sobhanaṃ 5- nāma kuṭumbikssa uyyānaṃ disvā satasahassena
kīṇitvā satasahassaṃ visajjetvā vihāraṃ kāresi. Tattha bhagavato gandhakuṭiṃ
sesabhikkhūnañca rattiṭṭhānadivāṭṭhānatthāya kuṭileṇamaṇḍape kāretvā 6-
pākāraparikkhepaṃ 7- katvā dvārakoṭṭhakañca niṭṭhapetvā pitu santikaṃ pesesi
"niṭṭhitaṃ mayhaṃ kiccaṃ, satthāraṃ pahiṇathā"ti.
      Rājā bhagavantaṃ bhojetvā "bhagavā sumanassa kiccaṃ niṭṭhitaṃ, tumhākaṃ
gamanaṃ paccāsiṃsatī"ti āha. Bhagavā satasahassabhikkhuparivāro yojane yojane
vihāresu vasamāno agamāsi. Kumāro "satthā āgacchatī"ti 8-  sutvā yojanaṃ
paccuggantvā gandhamālādīhi 9- pūjayamāno vihāraṃ pavesetvā:-
      satasahassena me kītaṃ           satasahassena māpitaṃ
      sobhanaṃ nāma uyyānaṃ           paṭiggaṇha mahāmunīti
vihāraṃ niyyādesi.
      So vassūpanāyikadivase dānaṃ datvā attano puttadāre ca amacce
ca pakkosāpetvā āha:- "ayaṃ satthā amhākaṃ santikaṃ dūratova āgato,
@Footnote: 1 cha.Ma. vallabho hotīti.  2 cha.Ma., i. kumārāti.  3 i. āloketvā.
@4 i. kārento.   5 ka. i. sobhassa   6 cha.Ma., i. kārāpetvā
@7 cha.Ma., i. pākāraparikkhepe.  8 cha.Ma. āgatoti.  9 cha.Ma. mālādīhi

---------------------------------------------------------------------------------------------
page89.
Buddhā ca nāma dhammagaruno na āmisacakkhukā. Tasmā ahaṃ imaṃ temāsaṃ dve
sāṭke nivāsetvā dasa sīlāni samādiyitvā idheva vasissāmi, tumhe
khīṇāsavasatasahassassa imināva nīhārena temāsaṃ dānaṃ dadeyyāthā"ti.
      So sumanattherassa vasanaṭṭhānasabhāgeyeva ṭhāne vasanto yaṃ thero
bhagavato vattaṃ karoti, taṃ sabbaṃ disvā "imasmiṃ ṭhāne ekantavallabho esa
thero etasseva me ṭhānantaraṃ patthetuṃ vaṭṭatī"ti cintetvā upakaṭṭhāya 1-
pavāraṇāya gāmaṃ pavisitvā sattāhaṃ mahādānaṃ datvā sattame divase
bhikkhusatasahassassa pādamūle ticīvaraṃ ṭhapetvā bhagavantaṃ vanditvā "bhante yadetaṃ
mayā magge yojanantarikaṃ yojanantarikaṃ vihāraṃ kārāpanato paṭṭhāya puññaṃ
kataṃ, taṃ neva saggasampattiṃ na mārasampattiṃ, na brahmasampattiṃ patthayantena,
buddhassa pana upaṭṭhākabhāvaṃ patthayantena kataṃ. Tasmā ahaṃpi bhagavā anāgate
sumanatthero viya buddhassa upaṭṭhāko bhaveyyan"ti pañcapatiṭṭhitena nipatitvā
vandi.
      Bhagavā "mahantaṃ  kulaputtassa cittaṃ ijjhissati 2- nu kho no"ti
olokento "anāgate ito satasahassime kappe gotamo nāma buddho
uppajjissati, tasseva 3- upaṭṭhāko bhavissatī"ti ñatvā:-
       icchitaṃ patthitaṃ tuyhaṃ         sabbameva samijjhatu
       sabbe pūrentu saṅkappā     cando paṇṇaraso 4- yathāti āha.
      Kumāro taṃ sutvā "budadhā nāma advejjhakathā hontī"ti dutiyadivaseyeva
tassa bhagavato pattacīvaraṃ gahetvā piṭṭhito  paṭṭhito gacchanto viya ahosi.
So tasmiṃ buddhuppāde vassasatasahassaṃ dānaṃ datvā sagge nibbattitvā
kassapabuddhakālepi piṇḍāya carantassa 5- therassa pattaggahaṇatthaṃ uttarisāṭakaṃ datvā
pūjaṃ akāsi. Puna sagge nibbattitvā tato cuto bārāṇasīrājā hutvā
aṭṭhannaṃ paccekabuddhānaṃ paṇṇasālāyo kāretvā maṇiādhārake upaṭṭhapetvā
catūhi paccayehi dasavassasahassāni upaṭṭhānaṃ akāsi. Etāni pākaṭaṭṭhānāni.
@Footnote: 1 i. vūpakaṭṭhāya            2 cha.Ma. samijjhissati        3 i. tassesa.
@4 i. paṇṇarase             5 cha.Ma., i. carato

---------------------------------------------------------------------------------------------
page90.
      Kappasatasahassaṃ pana dānaṃ dadamānova amhākaṃ bodhisattena saddhiṃ
tusitapure nibbattitvā tato cuto amitodanasakkassa gehe paṭisandhiṃ gahetvā
anupubbena katābhinikkhamane 1- sammamāsambodhiṃ patvā paṭhamagamanena kapilavatthuṃ
āgantvā tato nikkhamante 2- bhagavati bhagavato parivāratthaṃ rājakumāresu
pabbajitesu 3- bhaddiyādīhi saddhiṃ nikkhamitvā bhagavato santike pabbajitvā na
cirasseva āyasmato puṇṇassa mantāṇīputtassa santike dhammakathaṃ sutvā
sotāpattiphale patiṭṭhahi. 4- Evamesa āyasmā pubbūpanissayasampanno, tassīmāya
pubbūpanissayasampattiyā gambhīropi paṭiccasamuppādo uttānako viya upaṭṭhāsi.
                          Titthavāsādivaṇṇanā
      titthavāsoti punappunaṃ garūnaṃ santike uggahaṇasavanaparipucchanadhāraṇāni
vuccanti. So therassa ativiya parisuddho, tenāpissāyaṃ gambhīropi paṭiccasamuppādo
uttānako viya upaṭṭhāsi.
      Sotāpannānañca nāma paccayākāro uttānakova hutvā upaṭṭhāsi, 5-
ayañca āyasmā sotāpanno.
      Bahussutānañca catuhatthe ovarake padīpe jalamāne mañcapīṭhaṃ viya
nāmarūpaparicchedo pākaṭo hoti, ayañca āyasmā bahussutānaṃ aggo hoti
iti 6- bāhusaccānubhāvenapissa gambhīropi paccayākāro uttānako viya upaṭṭhāsi.
                        Paṭiccasamuppādagambhīratā
      tattha atthagambhīratāya dhammagambhīratāya desanāgambhīratāya
paṭivedhagambhīratāyāti catūhi ākārehi paṭiccasamuppādo gambhīro nāma.
      Tattha jarāmaraṇassa jātipaccayasambhūtasamudāgataṭṭho gambhīro .pe.
Saṅkhārānaṃ avijjāpaccayasambhūtasamudāgataṭṭho gambhīroti ayaṃ atthagambhīratā.
@Footnote: 1 cha.Ma.,i. katābhinikkhamano.    2 i. nikkhante.    3 i. pabbajantesu.
@4 saṃ. khandha 17/83/84 ānandasutta   5 cha.Ma.,i. upaṭṭhāti.  6 cha.Ma.,i.
@itisaddo na dissati.

---------------------------------------------------------------------------------------------
page91.
      Avijjāya saṅkhārānaṃ paccayaṭṭho gambhīro .pe. Jātiyā jarāmaraṇassa
paccayaṭṭho gambhīroti ayaṃ dhammagambhīratā. Katthaci vā sutte paṭiccasamuppādo
anulomato desiyati, katthaci paṭilomato, katthaci anulomapaṭilomato, katthaci
majjhato paṭṭhāya anulomato vā paṭilomato vā, anulomapaṭilomato vā. Katthaci
antato paṭṭhāya anulomato vā paṭilomato vā katthaci tisandhi catusaṅkhepo,
katthaci dvisandhi tisaṅkhepo, katthaci ekasandhi dvisaṅkhepoti ayaṃ desanāgambhīratā.
      Avijjāya pana aññāṇaadassanasaccāpaṭivedhaṭṭho gambhīro, saṅkhārānaṃ
abhisaṅkharaṇāyuhanasarāgavirāgaṭṭho, viññāṇassa suññatā abyāpāraasaṅkanti-
paṭisandhipātubhāvaṭṭho, nāmarūpassa ekuppādavinibbhogāvinibbhoganamanaruppanaṭṭho,
saḷāyatanassa adhipatilokadvārakhettavisayībhāvaṭṭho, phassassa phusanasaṅghaṭṭanasaṅgati-
sannipātaṭṭho, vedanāya ārammaṇarasānubhavanasukhadukkhamajjhattabhāvanijjīvavedayitaṭṭho,
taṇhāya abhinanditaajjhosānasaritālatātaṇhānadītaṇhāsamuddaduppūraṇaṭṭho, 1-
upādānassa ādānaggahaṇābhinivesaparāmāsaduratikkamaṭṭho, bhavassa āyuhanābhisaṅkhāra-
yonigatiṭhitinivāsesukhipanaṭṭho, jātiyā jātisañjātiokkantinibbattipātubhāvaṭṭho,
jarāmaraṇassa khayavayabhedavipariṇāmaṭṭho gambhīroti evaṃ yo 2- avijjādīnaṃ sabhāvo,
yena paṭivedhena avijjādayo dhammā sarasalakkhaṇato paṭividdhā honti, so
gambhīroti ayaṃ paṭivedhagambhīratāti veditabbo. So sabbopi 3- therassa uttānako 4-
viya upaṭṭhāsi. Tena bhagavā āyasmanataṃ ānandaṃ ussādento "mā hevan"ti
ādimāha. Ayañcettha adhippāyo:- ānanda tvaṃ mahāpañño visadañāṇo, tena
te gambhīropi paṭiccasamuppādo uttānako viya khāyati,  tasmā mayhameva nu
kho esa uttānakova 5- hutvā upaṭṭhāti, udāhu aññesampī"ti mā evaṃ
avacāti. 6-
                          Apasādanāvaṇṇanā
      yaṃ pana vuttaṃ "apasādento"ti, tattha ayaṃ adhippāyo:- ānanda
"atha ca pana me uttānakuttānako viya khāyatī"ti mā hevaṃ avaca. Yadi hi
@Footnote: 1 Ma......samosaritā...., i.....samosaritatālatā...  2 ī. evaṃ yo yo, Ma. evamādayo.
@3 cha.Ma., i. sā sabbāpi.      4 cha.Ma. uttānakā.
@5 cha.Ma. vasaddo na dissati.      6 i. itisaddo na dissati.

---------------------------------------------------------------------------------------------
page92.
Te esa uttānakuttānako viya khāyati, kasmā tvaṃ attano dhammatāya sotāpanno
nāhosi, mayā dinnanaye 1- ṭhatvā sotāpattimaggaṃ paṭivijjhi. 2- Ānanda idaṃ
nibbānameva gambhīraṃ, paccayākāro pana tava uttānako jāto, atha kasmā
oḷārikaṃ kāmarāgasaṃyojanaṃ paṭighasaṃyojanaṃ, oḷārikaṃ kāmarāgānusayaṃ paṭighānusayanti
ime cattāro kilese samugghātetvā sakadāgāmiphalaṃ na sacchikarosi, teyeva
anusahagate cattāro kilese samugghātetvā anāgāmiphalaṃ na sacchikarosi,
rūparāgādīni pañca saṃyojanāni, bhavarāgānusayaṃ mānānusayaṃ avijjānusayanti ime
aṭṭha kilese samugghātetvā arahattaṃ na sacchikarosi.
      Kasmā ca satasahassakappādhikaṃ ekaṃ asaṅkheyyaṃ pūritapāramino
sāriputtamoggallānā viya sāvakapāramīñāṇaṃ na paṭivijjhasi, satasahassakappādhikāni
dve asaṅkheyyāni pūritapāramino paccekabuddhā viya ca paccekabodhiñāṇaṃ na
paṭivijjhasi? yadi hi 3- vā te sabbathāva 4- esa uttānako hutvā upaṭṭhāti,
atha kasmā satasahassakappādhikāni cattāri aṭṭha soḷasa vā asaṅkheyyāni
pūritapāramino buddhā viya sabbaññutañāṇaṃ na sacchikarosi, kiṃ anatthikosi
etehi visesādhigamehi, passa yāvañca te aparaddhaṃ, tvaṃ nāma sāvako padesañāṇe
ṭhito atigambhīraṃ paccayākāraṃ "uttānako me upaṭṭhātī"ti vadasi, tassa te idaṃ
vacanaṃ buddhānaṃ kathāya paccanīkaṃ hoti, tādisena nāma bhikkhunā buddhānaṃ kathāya
paccanīkaṃ kathetabbanti na yuttametaṃ.
      Nanu mayhaṃ ānanda imaṃ paccayākāraṃ paṭivijjhituṃ vāyamantasseva
satasahassakappādhikāni cattāri asaṅkheyyāni atikkantāni. Paccayākāraṃ
paṭivijjhanatthāya ca pana me adinnaṃ dānaṃ nāma natthi, apūritā pāramī
nāma natthi. Ajja 5- paccayākāraṃ paṭivijjhissāmīti ca pana me nirussāsaṃ 6- viya
mārabalaṃ vidhamantassa ayaṃ mahāpaṭhavī dvaṅgulamattaṃpi nākampi, tathā paṭhamayāme
@Footnote: 1 cha.Ma. dinnanayeva   2 cha.Ma. paṭivijjhasi         3 cha.Ma.,i. hisaddo na dissati
@4 i. sabbathā ca     5 cha.Ma. ajjāti na dissati.  6 cha.Ma.,i. nirussāhaṃ.

---------------------------------------------------------------------------------------------
page93.
Pubbenivāsaṃ majjhimayāme dibbacakkhuṃ sampādentassa. Pacchimayāme pana me
balavapaccūsasamaye "avijā saṅkhārānaṃ navahi ākārehi paccayo hotī"ti
diṭaṭhamatteva dasasahassīlokadhātu ayadaṇḍena ākoṭṭitakaṃsatālaṃ viya viravasahassaṃ
viravasahassaṃ 1- muñcamānā vātāhatapaduminipaṇṇe udakabindu viya kampittha. Evaṃ
gambhīro cāyaṃ ānanda paṭiccasamuppādo gambhīrāvabhāso ca. Etassa ānanda
dhammassa ananubodhā apaṭivedhā saṃsāraṃ nātivattanti.
      Etassa dhammassāti etassa paccayadhammassa. Ananubodhāti
ñātapariññāvasena ananubujjhanā. Apaṭivedhāti tīrajhapahānapariññāvasena apaṭivijjhanā.
Tantākulakajātāti tantaṃ viya ākulajātā. Yathā nāma dunnikkhittaṃ mūsikacchinnaṃ
pesakārānaṃ tantaṃ tahiṃ tahiṃ ākulaṃ hoti, idaṃ aggaṃ idaṃ mūlanti aggena vā
aggaṃ mūlena vā mūlaṃ samānetuṃ dukkaraṃ hoti, evameva sattā imasmiṃ
paccayākāre khalitā ākulabyākulā honti, na sakkonti paccayākāraṃ 2- ujaṃ
kātuṃ. Tattha tantaṃ paccattapurisakāre ṭhatvā sakkāpi bhaveyya ujuṃ kātuṃ, ṭhapetvā
pana dve bodhisatte aññe sattā attano dhammatāya paccayākāraṃ ujuṃ kātuṃ
samatthā nāma natthi. Yathā pana ākulaṃ tantaṃ kañjiyaṃ datvā kocchena pahataṃ
tattha tattha kulakajātaṃ hoti gaṇṭhibaddhaṃ, evamime sattā paccayesu pakkhalitvā
paccaye ujuṃ kātuṃ asakkontā dvāsaṭṭhidiṭṭhigatavasena ākulakajātā honti
gaṇṭhibaddhā. Ye hi keci diṭṭhiyo 3- nissitā, sabbe paccayākāraṃ ujuṃ kātuṃ
asakkontāyeva.
      Guṇagaṇṭhikajātāti 4- guṇagaṇṭhikaṃ vuccati pesakārakañjiyasuttaṃ. Guṇā
nāma sakuṇikā, tassā kulāvakotipi eke. Yathā hi tadubhayaṃpi ākulaṃ aggena
vā aggaṃ mūlena vā mūlaṃ samānetuṃ dukkaranti purimanayeneva yojetabbaṃ.
      Muñjapabbajabhūtāti muñjatiṇaṃ viya pabbajatiṇaṃ viya ca bhūtā. Yathā
tāni tiṇāni koṭṭetvā katarajjuṃ jiṇṇakāle katthaci patitaṃ gahetvā tesaṃ
@Footnote: 1 cha.Ma. viravasataṃ viravasahassaṃ, i. virāvasataṃ virāvasahassaṃ  2 cha.Ma.,i. taṃpaccayākāraṃ
@3 cha.Ma. diṭṭhigatanissitā 4 cha.Ma. kulāgaṇṭhikajātā, i. gulāguṇḍikajātā, evamuparipi

---------------------------------------------------------------------------------------------
page94.
Tiṇānaṃ idaṃ aggaṃ idaṃ mūlanti aggena vā aggaṃ mūlena vā mūlaṃ samānetuṃ
dukkaranti. Taṃpi paccattapurisakāre ṭhatvā sakkā bhaveyya ujuṃ kātuṃ, ṭhapetvā
pana dve bodhisatte aññe sattā attano dhammatāya paccayākāraṃ ujuṃ kātuṃ
samatthā nāma natthi. Evamayaṃ pajā paccayākāraṃ 1- ujuṃ kātuṃ asakkontī
diṭṭhigatavasena gaṇṭhikajātā hutvā apāyaṃ duggatiṃ vinipātaṃ saṃsāraṃ nātivattati.
      Tattha apāyoti nirayatiracchānayonipittivisayaasurakāyā. Sabbepi hi
te vuḍḍhisaṅkhātassa ayassa abhāvato "apāyo"ti 2- vuccanti. Tathā dukkhassa
gatibhāvato duggati. Sukhasamussayato vinipatitattā vinipāto. Itaro pana:-
                khandhānañca paṭipāṭi           dhātuāyatanāna ca
                abbocchinnaṃ vattamānā 3-     saṃsāroti pavuccatīti.
      Taṃ sabbaṃpi nātivattati nātikkamati, athakho cutito paṭisandhiṃ,
paṭisandhito cutinti evaṃ punappunaṃ cutipaṭisandhiyo gaṇhantā tīsu bhavesu catūsu
yonīsu pañcasu gatīsu sattasu viññāṇaṭṭhitīsu navasu sattāvāsesu mahāsamudde
vātukkhittā nāvā viya yante 4- yuttagoṇo viya ca paribbhamatiyeva. Iti sabbametaṃ
bhagavā āyasmantaṃ ānandaṃ apasādento āhāti veditabbaṃ.
                         Paṭiccasamuppādavaṇṇanā
      [96] Idāni yasmā idaṃ suttaṃ "gambhīro cāyaṃ ānanda
paṭiccasamuppādo"ti ca "tantākulakajātā"ti ca dvīhiyeva padehi āraddhaṃ, 5-
tasmā "gambhīro cāyaṃ ānanda paṭiccasamuppādo"ti iminā tāva anusandhinā
paccayākārassa gambhīrabhāvadassanatthaṃ desanaṃ ārabhanto atthi idappaccayā
jarāmaraṇanti ādimāha. Tatrāyamattho:-
@Footnote: 1 cha.Ma., i. paccayākāre.   2 i. apāyāti.         3 i. vattamānaṃ
@4 cha.Ma. yantesu              5 cha.Ma., i. ābaddhaṃ

---------------------------------------------------------------------------------------------
page95.
      Imassa jarāmaraṇassa paccayo idappaccayo, tasmā idappaccayā
atthi jarāmaraṇaṃ, atthi nu kho so 1- jarāmaraṇassa paccayo, yamhā paccayā
jarāmaraṇaṃ bhaveyyāti evaṃ puṭṭhena satā ānanda paṇḍitena puggalena yathā
"taṃ jīvaṃ taṃ sarīran"ti vutte ṭhapanīyattā pañhassa tuṇhī bhavitabbaṃ hoti,
"abyākatametaṃ tathāgatenā"ti vā vattabbaṃ hoti, evaṃ apaṭipajjitvā, yathā
"cakkhu sassataṃ asassatan"ti vutte asassatanti ekaṃseneva vattabbaṃ hoti,
evaṃ ekaṃseneva atthītissa vacanīyaṃ. Puna kiṃpaccayā jarāmaraṇaṃ, ko nāma so
paccayo, yato jarāmaraṇaṃ hotīti vutte jātipaccayā jarāmaraṇanti iccassa vacanīyaṃ,
evaṃ vattabbaṃ bhaveyyāti attho. Esa nayo sabbattha padesu.
      Nāmarūpapaccayā phassoti idaṃ pana yasmā saḷāyatanapaccayāti vutte
cakkhusamphassādīnaṃ channaṃ  vipākasamphassānaṃyeva gahaṇaṃ hoti, idha ca
"saḷāyatanapaccayā"ti iminā padena gahitaṃpi aggahitaṃpi paccayuppannavisesaṃ, phassassa ca
saḷāyatanato atirittaṃ aññaṃpi visesapaccayaṃ dassetukāmo, tasmā vuttanti
veditabbaṃ. Iminā pana vārena bhagavatā kiṃ kathitanti. Paccayānaṃ nidānaṃ kathitaṃ.
Idaṃ hi suttaṃ paccaye nippaccaye nijjaṭe niggumbe katvā kathitattā
mahānidānanti vuccati.
      [98] Idāni tesaṃ tesaṃ paccayānaṃ tathaavitathaanaññathapaccayabhāvaṃ
dassetuṃ jātipaccayā jarāmaraṇanti iti kho panetaṃ vuttanti ādimāha.
      Tattha pariyāyenāti kāraṇena. Sabbena sabbaṃ sabbathā sabbanti
nipātadvayametaṃ. Tassattho "sabbākārena sabbā sabbena sabhāvena sabbā
jāti nāma yadi na bhaveyyā"ti. Bhavādīsupi imināva nayena attho veditabbo.
Kassacīti amiyamavacanametaṃ, devādīsu yassa kassaci. Kimhicīti idaṃpi aniyamavacanameva,
kāmabhavādīsu navasu bhavesu yattha katthaci. Seyyathīdanti aniyamitaniyamanikkhittaattha-
vibhājanaṭṭhe 2- nipāto, tassattho "yaṃ vuttaṃ `kassaci kimhicī'ti, tassa te atthaṃ
vibhajissāmī"ti. Atha naṃ vibhajanto "devānaṃ vā devattāyā"ti ādimāha.
@Footnote: 1 cha.Ma. soti na dissati.   2 cha.Ma. aniyamitanikkhittaatthavibhajanatthe,
@i. ayamidha nikkhittassa atthavibhajanatthe

---------------------------------------------------------------------------------------------
page96.
      Tattha devānaṃ vā devattāyāti yā ayaṃ devānaṃ devabhāvāya khandhajāti,
yāya khandhajātiyā devā "devā"ti vuccanti, sace hi jāti sabbena
sabbaṃ nābhavissāti imināva nayena sabbapadesu attho veditabbo. Ettha ca
devāti upapattidevā. Gandhabbāti mūlakhandhādīsu adhivaṭṭhadevatā. 1- Yakkhāti
amanussā. Bhūtāti ye keci nibbattasattā. Pakkhinoti ye keci aṭṭhipakkhā vā
cammapakkhā vā lomapakkhā vā. Siriṃsapāti 2- ye keci bhūmiyaṃ sarantā gacchanti.
Tesaṃ tesanti tesaṃ tesaṃ devagandhabbādīnaṃ. Tathattāyāti devagandhabbādibhāvāya.
Jātinirodhāti jātivigamā, jātiabhāvāti attho.
      Hetūti ādīni sabbānipi kāraṇavevacanānieva. Kāraṇañhi yasmā
attano phalatthāya hinoti pavattati, tasmā "hetū"ti vuccati. Yasmā taṃ phalaṃ
nideti "idaṃ 3- gaṇhatha nan"ti appeti viya, tasmā nidānaṃ. Yasmā phalaṃ tato
samudeti uppajjati, tañca paṭicca eti pavattati, tasmā samudayoti ca paccayoti
ca vuccati. Esa nayo sabbattha. Apica yadidaṃ jātīti ettha yadidanti nipāto,
tassa sabbapadesu liṅgānurūpato attho veditabbo. Idha pana "yā esā jātī"ti 4-
ayamassa attho. Jarāmaraṇassa hi jāti upanissayakoṭiyā paccayo hoti.
      [99] Bhavapade "kimhicī"ti iminā okāsapariggaho kato. Tattha heṭṭhā
avīcipariyantaṃ katvā upari paranimmitavasavattideve anto karitvā kāmabhavoti
veditabbo. Ayaṃ nayo upapattibhave. Idha pana kammabhavo 5- yujjati. So hi jātiyā
upanissayakoṭiyāva paccayo hoti. Upādānapadādīsupi "kimhicī"ti iminā
okāsapariggahova katoti veditabbo.
      [100] Upādānapaccayā bhavoti ettha kāmūpādānaṃ tiṇṇaṃ 6-
kammabhavānaṃ tiṇṇañca upapattibhavānaṃ paccayo, tathā sesānipīti upādānapaccayā
catuvīsati bhavā veditabbā. Nippariyāyenettha dvādasa kammabhavā labbhanti. Tesaṃ
upādānaṃ 7- sahajātakoṭiyāpi upanissayakoṭiyāpi paccayo.
@Footnote: 1 cha.Ma. adhivatthadevatāva   2 cha.Ma. sarīsapāti   3 cha.Ma. handa naṃ gaṇhathā"ti
@4 ka. yā esāti, jāti saddo na dissati.      5 cha.Ma., i. kammabhave.
@6 cha.Ma. tiṇṇampi.        7 cha.Ma. upādānāni i. upādānānaṃ

---------------------------------------------------------------------------------------------
page97.
      [101] Rūpataṇhāti rūpārammaṇe taṇhā. Esa nayo saddataṇhādīsu.
Sā panesā taṇhā upādānassa sahajātakoṭiyāpi upanissayakoṭiyāpi paccayo
hoti.
      [102] Esa paccayo taṇhāya, yadidaṃ vedanāti ettha vipākavedanā
taṇhāya upanissayakoṭiyā paccayo hoti, aññā aññathāpīti.
      [103] Ettāvatā pana bhagavā vaṭṭamūlabhūtaṃ purimataṇhaṃ dassetvā
idāni desanaṃ, piṭṭhiyaṃ paharitvā kesesu vā gahetvā viravantaṃ viravantaṃ maggato
okkamento viya navahi padehi samudācārataṇhaṃ dassento "iti kho panetaṃ
ānanda vedanaṃ paṭicca taṇhā"ti ādimāha.
      Tattha taṇhāti dve taṇhā esanātaṇhā ca, esitataṇhā ca.
Yāya taṇhāya ajapathasaṅkupathādīni paṭipajjitvā bhoge esati gavesati, ayaṃ
esanātaṇhā nāma. Yā tesupi esitesu gavesitesu paṭiladdhesu taṇhā, ayaṃ
esitataṇhā nāma. Tadubhayaṃpi samudācāratañhāyaeva adhivacanaṃ. Tasmā duvidhā
cesā vedanaṃ paṭicca taṇhā nāma. Pariyesanāti rūpādiārammaṇapariyesanā, sā hi
taṇhāya sati hoti. Lābhoti rūpādiārammaṇapaṭilābho, so hi pariyesanāya sati
hoti.
      Vinicchayo pana ñāṇataṇhādiṭṭhivitakkavasena catubbidho. Tattha
"sukhavinicchayaṃ jaññā, sukhavinicchayaṃ ñatvā ajjhattaṃ sukhamanuyuñjeyyā"ti 1- ayaṃ
ñāṇavinicchayo. "vinicchayoti dve vinicchayā taṇhāvinicchayo ca diṭṭhivinicchayo
cā"ti 2- evaṃ āgatāni aṭṭhasatataṇhāvicaritāni taṇhāvinicchayo. Dvāsaṭṭhidiṭṭhiyo
diṭṭhivinicchayo. "../../bdpicture/chando kho devānaminda vitakkanidāno"ti 3- imasmiṃ pana sutte
idha vinicchayoti vutto vitakkoyeva āgato. Lābhaṃ labhitvā hi iṭṭhāniṭṭhaṃ
sundarāsundarañca vitakkeneva vinicchinanti 4- "ettakaṃ me rūpārammaṇatthāya
bhavissati, ettakaṃ saddādiārammaṇatthāya, ettakaṃ mayhaṃ bhavissati, ettakaṃ parassa,
@Footnote: 1 Ma.upari. 14/323/296 araṇavibhaṅgasutta   2 khu.mahā. 29/470/319
@  kalahavivādasuttaniddesa (sayā)   3 dī. mahā. 10/358/237 sakkapañhasutta
@4 cha.Ma. vinicchināti, i. vinicchitanti

---------------------------------------------------------------------------------------------
page98.
Ettakaṃ paribhuñjissāmi, ettakaṃ nidahissāmī"ti. Tena vuttaṃ "lābhaṃ paṭicca
vinicchayo"ti.
      Chandarāgoti evaṃ akusalavitakkena vitakkitavatthusmiṃ dubbalarāgo ca balavarāgo
ca uppajjati, idaṃ hi idha taṇhā. Chandoti dubbalarāgassādhivacanaṃ. Ajjhosānanti
ahaṃ mamanti balavasanniṭṭhānaṃ. Pariggahoti taṇhādiṭṭhivasena pariggahaṇakaraṇaṃ.
Macchariyanti parehi sādhāraṇabhāvassa asahanatā. Tenevassa porāṇā evaṃ vacanatthaṃ
vadanti "idaṃ acchariyaṃ mayhameva hotu, mā aññesaṃ acchariyaṃ hotūti pavattattā
macchariyanti vuccatī"ti. Ārakkhoti dvārapidahanamañjusagopanādivasena suṭṭhu
rakkhanaṃ. Adhikarotīti adhikaraṇaṃ, kāraṇassetaṃ nāmaṃ. Ārakkhādhikaraṇanti bhāvanapuṃsakaṃ,
ārakkhahetūti attho. Daṇḍādānādīsu paraṃ nissedhanatthaṃ daṇḍassa ādānaṃ
daṇḍādānaṃ. Ekatodhārādino satthassa ādānaṃ satthādānaṃ. Kalahoti kāyakalahopi
vācākalahopi. Purimo purimo virodho viggaho. Pacchimo pacchimo vivādo. Tuvaṃ
tuvanti agāravavacanaṃ tuvaṃ tuvaṃ.
      [112] Idāni paṭilomanayenāpi taṃ samudācārataṇhaṃ dassetuṃ puna
"ārakkhādhikaraṇan"ti ārabhanto desanaṃ nivattesi. Tattha kāmataṇhāti
pañcakāmaguṇikarāgavasena uppannā rūpāditaṇhā. Bhavataṇhāti sassatadiṭṭhisahagato rāgo.
Vibhavataṇhāti ucchedadiṭṭhisahagato rāgo. Ime dve dhammāti vaṭṭamūlataṇhā ca
samudācārataṇhā cāti ime dve dhammā. Dvayenāti taṇhālakkhaṇena 1- ekabhāvaṃ
gatāpi vaṭṭamūlasamudācāravasena dvīhi koṭṭhāsehi vedanāya ekasamosaraṇā
bhavanti, vedanāpaccayena ekapaccayāti attho. Tividhaṃ hi samosaraṇaṃ
osaraṇasamosaraṇaṃ, sahajātasamosaraṇaṃ, paccayasamosaraṇañca. Tattha "atha kho sabbāni tāni
gāmasamosaraṇāni bhavantī"ti 2- idaṃ osaraṇasamosaraṇaṃ nāma. "../../bdpicture/chandamūlakā āvuso
ete dhammā phassasamudayā vedanāsamosaraṇā"ti 3- idaṃ sahajātasamosaraṇaṃ nāma.
"dvayena vedanāya ekasamosaraṇā"ti idaṃ pana paccayasamosaraṇanti veditabbaṃ.
@Footnote: 1 cha.Ma. taṇhālakkhaṇavasena                2 dī.Sī. 9/524/234 tevijjasutta
@3 aṅ. aṭṭhaka. 23/189/351 mūlakasutta, aṅ. dasaka. 24/58/85 mūlakasutta (sayā)

---------------------------------------------------------------------------------------------
page99.
      [113] Cakkhusamphassoti ādayo sabbe vipākaphassāyeva. Tesu 1-
ṭhapetvā cattāro lokuttaravipākaphasse avasesā battiṃsa phassā honti. Yadidaṃ
phassoti ettha pana phasso bahudhā vedanāya paccayo hoti.
     [114] Yehi ānanda ākārehīti ādīsu ākārā vuccanti
vedanādīnaṃ aññamaññaṃ asadisasabhāvā. Teyeva sādhukaṃ dassiyamānā taṃ taṃ līnamatthaṃ
gamentīti liṅgāni. Tassa tassa sañjānanahetuto nimittāni. Tathā tathā
uddisitabbato uddesā. Tasmā ayamettha attho:- "ānanda yehi ākārehi .pe.
Yehi uddesehi nāmakāyassa nāmasamūhassa paññatti hoti, yā esā ca
vedanāya vedayitākāre vedayitaliṅge vedayitanimitte vedanāti uddese sati,
saññāya sañjānanākāre sañjānanaliṅge sañjānananimitte saññāti uddese
sati, saṅkhārānaṃ cetanākāre cetanāliṅge cetanānimitte cetanāti uddese
sati, viññāṇassa vijānanākāre vijānanaliṅge vijānananimitte viññāṇanti
uddese sati `ayaṃ nāmakāyo'ti nāmakāyassa paññatti hoti, tesu
nāmakāyapaññattihetūsu vedanādīsu ākārādīsu asati api nu kho rūpakāye
adhivacanasamphasso paññāyetha. Yvāyaṃ cattāro khandhe vatthuṃ katvā manodvāre
adhivacanasamphassavevacano manosamphasso uppajjati, api nu kho so rūpakāye paññāyetha,
pañca pasāde vatthuṃ katvā 2- uppajjeyyā"ti. Atha āyasmā ānando
ambarukkhe asati jambūrukkhato ambapakkassa uppattiṃ viya rūpakāyato tassa uppattiṃ
asampaṭicchanto nohetaṃ bhanteti āha.
      Dutiyapañhe ruppanākāraruppanaliṅgaruppananimittavasena rūpanti
uddesavasena ca ākārādīnaṃ attho veditabbo. Paṭighasamphassoti 3- sappaṭigharūpakkhandhaṃ
vatthuṃ katvā uppajjanakasamphasso. Idhāpi thero jambūrukkhe asati ambarukkhato
jambūpakkassa uppattiṃ viya nāmakāyato tassa uppattiṃ asampaṭicchanto "nohetaṃ
bhante"ti āha.
@Footnote: 1 i. te     2 cha.Ma. katvā katvā.    3 Ma. sappaṭighasamphassoti.

---------------------------------------------------------------------------------------------
page100.
      Tatiyapañho ubhayavaseneva vutto. Tatra thero ākāse ambajambūpakkānaṃ
uppattiṃ viya nāmarūpābhāve dvinnaṃpi phassānaṃ uppattiṃ asampaṭicchanto
"nohetaṃ bhante"ti āha.
      Evaṃ dvinnaṃ phassānaṃ visuṃ visuṃ paccayaṃ dassetvā idāni dvinnaṃpi
tesaṃ avisesato nāmarūpapaccayataṃ dassetuṃ "yehi ānanda ākārehī"ti
catutthapañhaṃ ārabhi.
      Yadidaṃ nāmarūpanti yaṃ idaṃ nāmarūpaṃ, yaṃ etaṃ 1- chasupi dvāresu
nāmarūpaṃ, eseva hetu eseva paccayoti attho. Cakkhudvārādīsu hi cakkhvādīni
ceva rūpārammaṇādīni ca rūpaṃ, sampayuttakā khandhā nāmanti evaṃ pañcavidhopi
so phasso nāmarūpapaccayāva phasso. Manodvārepi hadayavatthuñceva yañca rūpaṃ
ārammaṇaṃ hoti, idaṃ rūpaṃ. Sampayuttadhammā ceva yañca arūpaṃ ārammaṇaṃ hoti,
idaṃ nāmanti. 2- Evaṃ manosamphassopi nāmarūpapaccayāva 3- phassoti veditabbo.
Nāmarūpaṃ panassa bahudhā paccayo hoti.
      [115] Na okkamissathāti pavisitvā vattamānaṃ 4- viya paṭisandhivasena
na vattissatha. Samucchissathāti 5- paṭisandhiviññāṇe asati api nu kho suddhaṃ
avasesaṃ nāmarūpaṃ antomātukucchismiṃ kalalādibhāvena samucchitaṃ 6- missakabhūtaṃ hutvā
vattissatha. Okkamitvā vokkamissathāti paṭisandhivasena okkamitvā cutivasena
vokkamissatha, nirujjhissathāti attho. So panassa nirodho na tasseva cittassa
nirodhena hoti, tato dutiyatatiyānaṃ nirodhena na hoti.
      Paṭisandhicittena hi saddhiṃ samuṭṭhitāni samatiṃsa kammajarūpāni
nibbattanti. Tesu pana ṭhitesuyeva soḷasa bhavaṅgacittāni uppajjitvā nirujjhanti.
Etasmiṃ antare gahitapaṭisandhikassa dārakassa vā mātuyā vā panassa antarāyo
natthi. Ayañhi anokāso nāma. Sace pana paṭisandhicittena saddhiṃ samuṭṭhitarūpāni
sattarasamassa bhavaṅgassa paccayaṃ dātuṃ sakkonti, pavatti pavattati, paveṇī
@Footnote: 1 cha.Ma., i. idaṃ                 2 cha.Ma. arūpaṃ nāma, i. idaṃ arūpanti
@3 cha.Ma., i. vasaddo na dissati       4 cha.Ma., i. pavattamānaṃ
@5 cha.Ma. samuccissathāti              6 cha.Ma. samuccitaṃ

Page 101-200.

page101.
Ghaṭiyati. Sace pana na sakkonti, pavatti nappavattati, paveṇī na ghaṭiyati,
vokkamanaṃ 1- nāma hoti, taṃ sandhāya "okkamitvā vokkamissathā"ti  vuttaṃ.
           Itthattāyāti itthabhāvāya, evaṃ paripuṇṇapañcakkhandhabhāvāyāti attho.
           Daharasseva satoti mandasseva santassa. 2- Vocchijjissathāti
upacchijjissatha. Vuḍḍhiṃ viruḷhiṃ vepullanti viññāṇe upacchinne suddhaṃ
nāmarūpameva uṭṭhahitvā paṭhamavayavasena vuḍḍhiṃ, majjhimavayavasena viruḷhiṃ, pacchimavayavasena
vepullaṃ api nu kho āpajjissathāti. Dasavassavīsativassa .pe. Vassasahassasampāpanena
vā api nu kho vuḍḍhiṃ viruḷhiṃ  vepullaṃ āpajjissathāti attho.
      Tasmātihānandāti yasmā mātu kucchiyaṃ paṭisandhiggahaṇepi kucchivāsepi
kucchito nikkhamanepi, pavattiyaṃ dasavassādikālepi viññāṇamevassa paccayo, tasmā
eseva hetu esa paccayo nāmarūpassa yadidaṃ viññāṇaṃ. Yathā hi rājā attano
parisaṃ niggaṇhanto evaṃ vadeyya "tvaṃ uparājā, tvaṃ senāpatīti kena kato,
nanu mayā kato, sace hi mayi akaronte tvaṃ attano dhammatāya uparājā vā
senāpati vā bhaveyyāsi, jāneyyāma te 3- balan"ti. Evameva viññāṇaṃ
nāmarūpassa paccayo hoti. Atthato evaṃ nāmarūpaṃ vadati viya "tvaṃ nāmaṃ nāma, 4-
tvaṃ rūpaṃ nāma, tvaṃ nāmarūpaṃ nāmāti kena kataṃ, nanu mayā kataṃ, sace hi mayi
purecārike hutvā mātu kucchimhi paṭisandhiṃ aggaṇhante tvaṃ nāmaṃ vā rūpaṃ
vā nāmarūpaṃ vā bhaveyyāsi, jāneyyāma te balan"ti. Tampanetaṃ viññāṇaṃ
nāmarūpassa bahudhā paccayo hoti.
      [116] Dukkhasamudayasambhavoti dukkharāsisambhavo. Yadidaṃ  nāmarūpanti
yaṃ idaṃ nāmarūpaṃ, eseva hetu esa paccayo. Yathā hi rājapurisā rājānaṃ
niggaṇhantaṃ 5- evaṃ vadeyyuṃ "tvaṃ rājāti kena kato, nanu amhehi 6- kato,
sace hi mayi uparājaṭṭhāne, mayi senāpatiṭṭhāne atiṭṭhante tvaṃ ekakova
rājā bhaveyyāsi, passeyyāma te rājabhāvan"ti, evameva nāmarūpampi atthato
@Footnote: 1 cha.Ma. vokkamati                 2 cha.Ma., i. mandassa bālasseva santassa.
@3 cha.Ma., i. vo evamuparipi         4 cha.Ma., i. nāmasaddo na dissati.
@5 cha.Ma., i. niggaṇhanto              6 cha.Ma., i. mayā.

---------------------------------------------------------------------------------------------
page102.
Evaṃ viññāṇampi 1- vadati viya  "tvaṃ paṭisandhiviññāṇanti kena kataṃ, nanu
amhehi kataṃ, sace hi tvaṃ tayo khandhe hadayavatthuñca anissāya paṭisandhiviññāṇaṃ
nāma bhaveyyāsi, passeyyāma te paṭisandhiviññāṇabhāvan"ti. Tañca panetaṃ nāmarūpaṃ
viññāṇassa bahudhā  paccayo hoti.
      Ettāvatā khoti viññāṇe nāmarūpassa paccaye honte, nāmarūpe
viññāṇassa paccaye honte, dvīsu aññamaññapaccayavasena pavattesu ettakena
jāyetha vā .pe. Upapajjetha 2- vā, jātiādayo paññayeyyuṃ aparāparaṃ vā
cutipaṭisandhiyoti.
      Adhivacanapathoti "sirivaḍḍhako dhanavaḍḍhako"ti ādikassa atthaṃ adisvā
nāmavacanamattameva 3- adhikicca pavattassa vohārassa patho. Niruttipathoti saratīti
sato, sampajānātīti sampajānoti ādikassa kāraṇāpadesavasena pavattassa
vohārassa patho. Paññattipathoti "paṇḍito byatto medhāvī nipuṇo
kataparappavādo"ti ādikassa nānappakārato viññāpanavasena 4- pavattassa
vohārassa patho. Iti tīhi padehi 5- adhivacanādīnaṃ vatthubhūtā khandhāpi 6- kathitā.
Paññāvacaranti paññāya avacaritabbaṃ jānitabbaṃ. Vaṭṭaṃ vattatīti 7- saṃsāravaṭṭaṃ
vattati, 7- itthattanti itthabhāvo, 8- khandhapañcakassetaṃ nāmaṃ. Paññāpanāyāti
nāmapaññattatthāya. "vedanā saññā"ti ādinā nāmapaññattatthāya, khandhapañcakaṃpi
ettāvatā paññāyatīti attho. Yadidaṃ nāmarūpaṃ saha viññāṇenāti yaṃ idaṃ
nāmarūpaṃ saha viññāṇena aññamaññapaccayatāya pavattati, ettāvatāti vuttaṃ
hoti. Idaṃ hettha niyyātavacanaṃ 9-.
                          Attapaññattivaṇṇanā
      [117] Iti bhagavā "gambhīro cāyaṃ ānanda paṭiccasamuppādo
gambhīrāvabhāso cā"ti padassa anusandhiṃ dassetvā idāni "tantākulakajātā"ti
@Footnote: 1 cha.Ma.i. pisaddo na dissati  2 i. uppajjeyyātha  3 cha.Ma. vacanamattameva
@4 cha.Ma.,i. ñāpanavasena  5 i. tīhipi imehi.  6 cha.Ma. khandhāva  7 ka. vaṭṭatīti...
@  vaṭṭati  8 cha.Ma.,i. itthaṃbhāvo  9 cha.Ma. niyyātitavacanaṃ, i. niyyātanavacanaṃ

---------------------------------------------------------------------------------------------
page103.
Padassa anusandhiṃ dassento "kittāvatā cā"ti ādikaṃ desanaṃ ārabhi. Tattha
rūpiṃ vā hi ānanda parittaṃ attānanti ādīsu yo avaḍḍhitaṃ kasiṇanimittaṃ
attāti gaṇhāti, so rūpiṃ parittaṃ paññapeti. 1- Yo pana nānākasiṇalābhī hoti,
so taṃ kadāci nīlo, kadāci pītakoti paññapeti. Yo vaḍḍhitaṃ kasiṇanimittaṃ
attāti gaṇhāti, so rūpiṃ 2- anantaṃ paññapeti. Yo vā pana avaḍḍhitakasiṇanimittaṃ
ugghātetvā nimittaphuṭṭhokāsaṃ vā tattha pavatte cattāro khandhe vā tesu
viññāṇamattameva vā attāti gaṇhāti, so arūpiṃ parittaṃ paññapeti. Yo
vaḍḍhitakasiṇanimittaṃ 3- ugghātetvā nimittaphuṭṭhokāsaṃ vā tattha pavatte cattāro
khandhe vā tesu viññāṇamattameva vā attāti gaṇhāti, so arūpiṃ 4- anantaṃ 5-
paññapeti.
      [118] Tatrānandāti ettha tatrāti tesu catūsu diṭṭhigatikesu.
Etarahi vāti idāneva, na ito paraṃ. Ucchedavasenetaṃ vuttaṃ. Tathābhāviṃ 6- vāti
7- tathāvāse loke bhāviṃ. Sassatavasenetaṃ vuttaṃ. Atathaṃ vā pana santanti atathasabhāvaṃ
samānaṃ vā. 8- Tathattāyāti tathabhāvāya. Upakappessāmīti sampādessāmi. Imināpi 9-
vivādaṃ dasseti. Ucchedavādī hi "sassatavādino attānaṃ atathaṃ anucchedasabhāvaṃpi
samānaṃ tathattāya 10- ucchedasabhāvāya upakappessāmi, sassatavādaṃ ca jānāpetvā
ucchedavādameva naṃ gāhessāmī"ti cintesi. 11- Sassatavādīpi "ucchedavādino
attānaṃ atathaṃ asassatasabhāvaṃpi samānaṃ tathattāya sassatabhāvāya upakappessāmi,
ucchedavādaṃ ca jānāpetvā sassatavādameva naṃ gāhessāmī"ti 12- cintesi.
      Evaṃ santaṃ khoti evaṃ samānaṃ rūpiṃ parittaṃ attānaṃ paññāpayantanti 13-
attho. Rūpinti rūpakasiṇalābhiṃ. Parittattānudiṭṭhi anusetīti paritto attāti ayaṃ
diṭṭhi anuseti, sā pana na valli viya ca latā viya ca anuseti. Appahīnaṭṭhena
@Footnote: 1 i. paññāpeti evamuparipi.   2 ka. rūpinaṃ   3 cha.Ma.,i. vaḍḍhitaṃ nimittaṃ.
@4 ka. arūpinaṃ   5 i. anattaṃ.  6 cha.Ma.,i. tatthabhāviṃ   7-7 cha.Ma.,i. tattha vā
@ paraloke bhāviṃ. 8 cha.Ma.,i. vā saddo na dissati.  9 cha.Ma.,i. pi saddo na dissati.
@10 tathatthāya evamuparipi.   11 cha.Ma. cinteti evamuparipi.
@12 i. gāhāpessāmi.    13 paññapentanti, i. paññāpenti evamuparipi.

---------------------------------------------------------------------------------------------
page104.
Anusetīti veditabbā. 1- Iccālaṃ vacanāyāti taṃ puggalaṃ evarūpā diṭṭhi anusetīti
vattuṃ yuttaṃ. Esa nayo sabbattha.
      Arūpinti ettha pana arūpakasiṇalābhiṃ, arūpakkhandhagocaraṃ vāti evamattho
daṭṭhabbo. Ettāvatā lābhino cattāro, tesaṃ antevāsikā cattāro, takkikā
cattāro, tesaṃ antevāsikā cattāroti atthato 2- soḷasadiṭṭhigatikā dassitā
honti.
                         Naattapaññattivaṇṇanā
      [119] Evaṃ ye attānaṃ paññapenti, te dassetvā idāni
ye na paññapenti, te dassetuṃ "kittāvatā ca ānandā"ti ādimāha. Ke
pana na paññapenti?  sabbe tāva ariyapuggalā na paññapenti. Ye ca bahussutā
tipiṭakadharā dvipiṭakadharā ekapiṭakadharā, antamaso ekanikāyaṃpi sādhukaṃ vinicchinitvā
uggahitadhammakathikopi āraddhavipassakopi puggalo, te na paññapentiyeva. 3-
Etesaṃ hi paṭibhāgakasiṇe paṭibhāgakasiṇamicceva saññā 4- hoti. Arūpakkhandhesu ca
arūpakkhandhā icceva.
                        Attasamanupassanāvaṇṇanā
      [121] Evaṃ ye na paññapenti, te dassetvā idāni ye te
paññapenti, te yasmā diṭṭhivasena samanupassitvā paññapenti, sā 5- panesā 5-
samanupassanā vīsativatthukāya sakkāyadiṭṭhiyā appahīnattā hoti, tasmā taṃ
vīsativatthukaṃ sakkāyadiṭṭhiṃ dassetuṃ puna kittāvatā ca 6- ānandāti ādimāha,
      tattha vedanaṃ vā hīti iminā vedanākkhandhavatthukā sakkāyadiṭṭhi
kathitā. 7- Appaṭisaṃvedano me attāti iminā rūpakkhandhavatthukā. Attā me
@Footnote: 1 cha.Ma. veditabbo, i. veditabbaṃ.   2 cha.Ma. attato    3 i. paññāpetiyeva.
@4 cha.Ma. ñāṇaṃ.   5-5 cha.Ma. sā ca nesaṃ, i. sā hi ca nesaṃ.
@6 i. casaddo na dissati.   7 i. vuttā.

---------------------------------------------------------------------------------------------
page105.
Vediyati, vedanādhammo hi me attāti iminā saññāsaṅkhāraviññāṇakkhandhavatthukā.
Idaṃ hi khandhattayaṃ vedanāsampayuttattā vediyati. Etassa ca vedanādhammo
avippayuttasabhāvo.
      [122] Idāni tattha dosaṃ dassento "tatrānandā"ti ādimāha.
Tattha tatrāti tesu tīsu diṭṭhigatikesu. Yasmiṃ ānanda samayeti ādi yo yo
yaṃ yaṃ vedanaṃ attāti samanupassati, tassa tassa attano kadāci bhāvaṃ, kadāci
abhāvanti evamādidosadassanatthaṃ vuttaṃ.
      [123] Aniccādīsu hutvā abhāvato aniccā. Tehi tehi kāraṇehi
saṅgamma samāgamma katāti saṅkhatā. Taṃ taṃ paccayaṃ paṭicca sammā kāraṇeneva
uppannāti paṭiccasamuppannā. Khayoti ādi sabbaṃ bhaṅgassa vevacanaṃ. Yaṃ hi bhijjati,
taṃ khīyatipi vayatipi virajjatipi nirujjhatipi, tasmā khayadhammāti ādi vuttaṃ.
      Byagā meti vi agāti byagā, vigato niruddho me attāti attho.
Kiṃ pana ekasseva tīsupi kālesu "eso me attā"ti hotīti, kiṃ pana na
bhavissati. Diṭṭhigatikassa hi thūsarāsimhi nikkhittakhāṇukasseva 1- niccalatā nāma
natthi, vanamakkaṭo viya aññaṃ gaṇhāti, aññaṃ muñcati. Aniccaṃ sukhaṃ dukkhaṃ
vokiṇṇanti 2- visesena taṃ taṃ vedanaṃ attāti samanupassanto aniccañceva
sukhañca dukkhañca attānaṃ samanupassati, avisesena 3- vedanaṃ attāti samanupasasanto
vokiṇṇaṃ uppādavayadhammaṃ attānaṃ samanupassati. Vedanā hi tividhā
ceva uppādavayadhammā ca,  tañcesa attāti samanupassati. Iccassa anicco ceva
attā āpajjati, ekakkhaṇe ca bahunnaṃ vedanānaṃ uppādo. Taṃ 4- kho panesa
aniccaṃ attānaṃ anujānāti,  na ekakkhaṇe bahunnaṃ vedanānaṃ uppatti atthi.
Imamatthaṃ sandhāya "tasmātihānanda etenapetaṃ nakkhamati" `vedanā me attā'ti
samanupassitun"ti vuttaṃ.
      [124] Yattha panāvusoti yattha suddharūpakkhandhe sabbaso vedayitaṃ
natthi. Api nukho tatthāti api nukho tasmiṃ vedanā virahite tālavaṇṭe vātapāne
@Footnote: 1 i. nikhātakhāṇukasseva               2 cha.Ma. aniccasukhadukkhavokiṇṇanti
@3 i. aviseseneva                  4 i. na kho panesa

---------------------------------------------------------------------------------------------
page106.
Vā asmīti evaṃ ahaṃkāro uppajjeyyāti attho. Tasmātihānandāti yasmā
suddharūpakkhandho uṭṭhāya asmīti 1- na vadati, tasmā etenapi etaṃ nakkhamatīti
attho.
      [125] Api nukho tattha ayamahamasmīti siyāti api nukho tesu
vedanādhammesu tīsu khandhesu ekakkhandhopi 2- ayaṃ nāma ahamasmīti evaṃ vattabbo
siyā. Athavā vedanānirodhā saheva vedanāya niruddhesu tesu tīsu khandhesu api
nukho ayamahamasmīti vā ahamasmīti vā uppajjeyyāti attho. Athāyasmā
ānando sasavisāṇassa tikhiṇabhāvaṃ viya taṃ asampaṭicchanto no hetaṃ bhanteti āha.
      Ettāvatā kiṃ kathitaṃ hoti? vaṭṭakathā kathitā hoti. Bhagavā hi
Vaṭṭakathaṃ kathento katthaci avijjāsīsena kathesi, 3- katthaci  taṇhāsīsena, katthaci
diṭṭhisīsena. Tattha "purimā bhikkhave koṭi na paññāyati avijjāya `ito pubbe
avijjā nāhosi, atha pacchā sambhavī'ti, evañcidaṃ bhikkhave vuccati. Atha ca pana
paññāyati idappaccayā avijjā"ti 4- evaṃ avijjāsīsena kathitā. "purimā bhikkhave
koṭi na paññāyati bhavatañhāya `ito pubbe bhavataṇhā nāhosi, atha pacchā
sambhavī'ti, evañcidaṃ bhikkhave vuccati. Atha ca pana paññāyati idappaccayā
bhavatañhāti 5- evaṃ taṇhāsīsena kathitā. "purimā bhikkhave koṭi na paññāyati
bhavadiṭṭhiyā `ito pubbe bhavadiṭṭhi nāhosi, atha pacchā sambhavī'ti, evañcidaṃ
bhikkhave vuccati. Atha ca pana paññāyati idappaccayā bhavadiṭṭhī"ti evaṃ diṭṭhisīsena
kathitā. Idhāpi diṭṭhisīseneva kathitā. Diṭṭhigatiko hi sukhādivedanaṃ attāti
gahetvā ahaṃkāramamaṃkāraparāmāsavasena sabbabhavayonigativiññāṇaṭṭhitisattāvāsesu
tato tato cavitvā tattha tattha upapajjanto mahāsamudde vātukkhittanāvā viya
sattaṃ samitaṃ paribbhamati, vaṭṭato sīsaṃ ukkhipituṃyeva na sakkoti.
      [126] Iti bhagavā paccayākāramuḷhassa diṭṭhigatikassa ettakena
kathāmaggena vaṭṭaṃ kathetvā idāni vivaṭṭaṃ kathento yato kho pana ānanda
bhikkhūti ādimāha.
@Footnote: 1 cha.Ma.,i. ahamasmīti   2 cha.Ma.,i. ekadhammopi.   3 i. katheti evamuparipi.
@4 aṅ. dasaka 24/61/90 avijjāsutta      5 aṅ. dasaka 24/62/92 taṇhāsutta

---------------------------------------------------------------------------------------------
page107.
      Tañca pana vivaṭṭakathaṃ bhagavā desanāsu kusalatāya 1- visaṭṭhakammaṭṭhānaṃ
navakammādivasena vikkhittapuggalaṃ anāmasitvā kārakassa satipaṭṭhānavihārino
puggalassa vasena ārabhanto neva vedanaṃ attānaṃ samanupassatīti ādimāha. Evarūpo
hi bhikkhu "yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā
oḷārikaṃ vā sukhumaṃ vā hīnaṃ vā paṇītaṃ  vā yaṃ dūre vā santike vā, sabbaṃ
rūpaṃ aniccato vavaṭṭhapeti, ekaṃ sammasanaṃ dukkhato vavaṭṭhapeti, ekaṃ sammasanaṃ
anattato vavaṭṭhapeti, ekaṃ sammasanan"ti 2- ādinā nayena vuttassa
sammasanañāṇassa vasena sabbadhammesu pavattattā neva vedanaṃ attānaṃ 3- samanupassati,
na aññe 4- dhamme, 4- so evaṃ asamanupassanto na kiñci loke upādiyatīti
khandhalokādibhede loke rūpādīsu dhammesu kiñci ekaṃ dhammaṃpi attāti vā
attaniyanti vā na upādiyati.
      Anupādiyaṃ ca na paritassatīti anupādiyanto taṇhādiṭṭhimānaparitassanāyapi
na paritassati. Aparitassanti aparitassamāno. Paccattaññeva parinibbāyatīti
attanāva kilesaparinibbānena parinibbāyati, evaṃ parinibbutassa panassa
paccavekkhaṇapavattidassanatthaṃ khīṇā jātīti ādi vuttaṃ.
      Iti sā diṭṭhīti yā tathā vimuttassa arahato diṭṭhi, sā evaṃ
diṭṭhi. "itissa diṭṭhī"tipi pāṭho. So 5- tathā vimutto arahā, evaṃ assa
diṭṭhīti attho. Tadakallanti taṃ na yuttaṃ. Kasmā? evaṃ hi sati "arahā na
kiñci jānātī"ti vuttaṃ bhaveyya, evaṃ ñatvā vimuttañaca arahantaṃ "na kiñci
jānātī"ti vattuṃ na yuttaṃ. Teneva catunnaṃpi nayānaṃ avasāne "taṃ kissa hetū"ti
ādimāha.
      Tattha yāvatānanda adhivacananti yattako adhivacanasaṅkhāto vohāro
atthi. Yāvatā adhivacanapathoti yattako adhivacanapatho, khandhā āyatanāni dhātuyo
vā atthi. Esa nayo sabbattha. Paññāvacaranti paññāya avacaritabbaṃ
@Footnote: 1 cha.Ma.,i. kusalattā.  2 khu. paṭi 31/48 sammasanañāṇaniddesa   3 cha.Ma. attāti.
@4-4 cha.Ma. na aññaṃ so evaṃ i. na añña' dhammaṃ so evaṃ       5 cha.Ma.,i. yo

---------------------------------------------------------------------------------------------
page108.
Khandhapañcakaṃ. Tadabhiññāti taṃ abhijānitvā. Ettakena bhagavatā kiṃ dassitaṃ.
Tantākulakapadasseva anusandhi dassitā. 1-
                        Sattaviññāṇaṭṭhitivaṇṇanā
      [127] Idāni yo so 2- "na paññapetī"ti vutto, so yasmā
gacchanto gacchanto ubhatobhāgavimutto nāma hoti. Yo ca "na samanupassatī"ti
vutto, so yasmā gacchanto gacchanto paññāvimutto nāma hoti. Tasmā tesaṃ
heṭṭhā vuttānaṃ dvinnaṃ bhikkhūnaṃ nigamanaṃ ca nāmaṃ cadassetuṃ satta kho imā
ānanda viññāṇaṭṭhitiyoti ādimāha.
      Tattha sattāti paṭisandhivasena vuttā, ārammaṇavasena saṅgītisutte 3-
vuttā catasso āgamissanti. Viññāṇaṃ tiṭṭhati etthāti viññāṇaṭṭhiti,
viññāṇapatiṭṭhānassetaṃ adhivacanaṃ. Dve ca āyatanānīti dve nivāsanaṭṭhānāni.
Nivāsanaṭṭhānañca idhāyatananti adhippetaṃ. Teneva vakkhati "asaññīsattāyatanaṃ 4-
nevasaññānāsaññāyatanameva dutiyanti. Kasmā panetaṃ sabbaṃ gahitanti?
vaṭṭapariyādānatthaṃ. Vaṭṭaṃ hi na suddhaviññāṇaṭṭhitivasena vā suddhāyatanavasena vā
pariyādānaṃ gacchati, bhavayonigatisattāvāsavasena pana gacchati, tasmā sabbemetaṃ gahitaṃ.
Idāni anukkamena tamatthaṃ vibhajanto katamā sattāti ādimāha.
      Tattha seyyathāpīti nidassanaṭṭhe nipāto, yathā manussāti attho.
Aparimāṇesu hi cakkavāḷesu aparimāṇānaṃ manussānaṃ vaṇṇasaṇṭhānādivasena
dvepi ekasadisā natthi. Yepi hi katthaci yamakabhātaro vaṇṇena vā saṇṭhānena
vā ekasadisā honti, tesaṃpi ālokitavilokitakathitahasitagamanaṭhānādīhi viseso
hotiyeva. Tasmā nānattakāyāti vuttā. Paṭisandhisaññā pana nesaṃ tihetukāpi
dvihetukāpi ahetukāpi honti, "nānattasaññino"ti vuttā.
@Footnote: 1 cha.Ma., i. dassito                    2 cha.Ma. so na dissati
@3 dī. pāṭi 11/311/203 saṅgītisutta (18)    4 cha.Ma., i. asaññasattāyatanaṃ.

---------------------------------------------------------------------------------------------
page109.
      Ekacce ca devāti chakāmāvacaradevā. Tesu hi kesañci kāyo nīlo
hoti, kesañci pītakādivaṇṇo. Saññā pana nesaṃ dvihetukāpi tihetukāpi
honti ahetukā natthi.
      Ekacce ca vinipātikāti catuapāyavinimuttakā uttaramātā yakkhinī,
piyaṅkaramātā, pussamittā 1- dhammaguttāti evamādikā vemānikapetā. 2- Etesaṃ hi
pītaodātakāḷamaṅgurucchavisāmavaṇṇādivasena ceva kīsathūlarassadīghavasena ca kāyo
nānā hoti, manussānaṃ viya dvihetukatihetukāhetukavasena saññāpi. Te pana devā
viya na mahesakkhā, kapaṇamanussā viya appesakkhā, dullabhaghāsacchādanā dukkhapīḷitā
viharanti. Ekacce kāḷapakkhe dukkhitā juṇhapakkhe sukhitā honti, tasmā
sukhasamussayato vinipatitattā vinipātikāti vuttā. Ye panettha tihetukā tesaṃ
dhammābhisamayopi hoti,  piyaṅkaramātā hi yakkhinī paccūsasamaye anuruddhattherassa
dhammaṃ sajjhāyato sutvā:-
                "mā saddamakari piyaṅkara
                bhikkhu dhammapadāni bhāsati.
                Apica dhammapadaṃ vijāniya
                paṭipajjema hitāya no siyā.
                Pāṇesu ca saññamāmase 3-
                sampajānamusā na bhaṇāma se
                sikkhema susīlyamattano
                api muccema pisācayoniyā"ti. 4-
      Evaṃ puttakaṃ saññāpetvā taṃdivasaṃ sotāpattiphalaṃ pattā. Uttaramātā
pana bhagavato dhammaṃ sutvāva sotāpannā jātā.
      Brahmakāyikāti brahmapārisajjā brahmapurohitā mahābrahmāno.
Paṭhamābhinibbattāti te sabbepi paṭhamena jhānena abhinibbattā. Tesu
@Footnote: 1 cha.Ma. phussamittā. i. punabbasumittā  2 cha.Ma., i. aññe ca vemānikā petā.
@3 ka. saṃyamāmase    4 saṃ.sagā. 15/240/252 piyaṅkarasutta

---------------------------------------------------------------------------------------------
page110.
Brahmapārisajjā pana parittena abhinibbattā, tesaṃ kappassa tatiyo bhāgo
āyuppamāṇaṃ. Brahmapurohitā majjhimena, tesaṃ upaḍḍhakappo āyuppamāṇaṃ,
kāyo ca tesaṃ vipphārikataro hoti. Mahābrahmāno paṇītena, tesaṃ kappo
āyuppamāṇaṃ, kāyo pana tesaṃ ativipphārikatarova 1- hoti. Iti te kāyassa
nānattā, paṭhamajjhānavasena saññāya ekattā nānattakāyā ekattasaññinoti
veditabbā.
      Yathā ca te, evaṃ catūsu apāyesu sattā. Nirayesu hi kesañci
gāvutaṃ, kesañci aḍḍhayojanikaṃ, kesañci yojanaṃ attabhāvo hoti, devadattassa
pana yojanasatiko jāto. Tiracchānesupi keci khuddakā, keci mahantā. Pittivisayesu 2-
keci saṭṭhihatthā honti, keci sattatihatthā, keci asītihatthā, keci suvaṇṇā, keci
dubbaṇṇā honti. Tathā kālakañjikā 3- asuRā. Apicettha dīghapiṭṭhikapetā nāma
saṭṭhiyojanikāpi honti. Saññā pana sabbesaṃpi akusalavipākāhetukāpi 4- honti.
Iti āpāyikāpi nānattakāyā ekattasaññinotveva saṅkhayaṃ gacchanti.
      Ābhassarāti daṇḍaukkāya acci viya etesaṃ sarīrato ābhā chijjitvā
chijjitvā patantī viya saratīti 5- ābhassaRā. Tesu catukkapañcakanayesu 6-
dutiyatatiyajjhānadvayaṃ parittaṃ bhāvetvā upapannā parittābhā nāma honti,
tesaṃ dve kappā āyuppamāṇaṃ. Majjhimaṃ bhāvetvā upapannā appamāṇābhā
nāma honti. Tesaṃ cattāro kappā āyuppamāṇaṃ. Paṇītaṃva bhāvetvā upapannā
ābhassarā nāma honti, tesaṃ aṭṭha kappā āyuppamāṇaṃ. Idha pana
ukkaṭṭhaparicchedavasena sabbepi te gahitā. Sabbesaṃpi 7- tesaṃ kāyo ekavipphārova
hoti, saññā pana avitakkavicāramattā vā avitakkāvicārā vāti nānā.
      Subhakiṇhāti 8- subhena okiṇṇā vikiṇṇā, subhena sarīrappabhāvaṇṇena
ekaghanāti attho. Etesaṃ hi ābhassarānaṃ viya na chijjitvā chijjitvā
@Footnote: 1 cha.Ma. ativipphāriko, i. ativipphārikova. 2 cha.Ma. pettivisayepi,
@  i. pettivisayesupi.  3 i. kālakañjā.  4 cha.Ma.,i....ahetukāva.  5 cha.Ma. sarati
@  vissaratīti, i. sarati visaratīti.          6 cha.Ma. pañcakanayena, i. pañcakanaye
@7 cha.Ma.,i. sabbesañhi.               8 i. subhakiṇṇā evamuparipi

---------------------------------------------------------------------------------------------
page111.
Pabhā gacchati. Pañcakanaye pana parittamajjhimapaṇītassa catutthajjhānassa vasena
soḷasadvattiṃsacatusaṭṭhikappāyukā parittasubhā appamāṇasubhā subhakiṇhā nāma
hutvā nibbattanti. Iti sabbepi te ekattakāyā ceva catutthajjhānasaññāya
ekattasaññino cāti veditabbā. Vehapphalāpi ca catutthaviññāṇaṭṭhitimeva bhajanti.
Asaññīsattā 1- viññāṇābhāvā ettha saṅgahaṃ na gacchanti, sattāvāsesu
gacchanti.
      Suddhāvāsāpi vivaṭṭapakkhe ṭhitā, na sabbakālikā kappasatasahassaṃpi
asaṅkheyyaṃpi buddhasuññe loke na uppajjanti. Soḷasakappasahassabbhantare
buddhesu uppajjantesuyeva uppajjanti. Dhammacakkappavattassa bhagavato
khandhavāraṭṭhānasadisā honti, tasmā neva viññāṇaṭṭhitiṃ na sattāvāsaṃ bhajanti.
Mahāsivatthero pana "na kho pana so sāriputta sattāvāso sulabharūpo, yo mayā
anāvuṭṭhapubbo 2- iminā dīghena addhunā aññatra suddhāvāsehi devehī"ti 3-
iminā suttena suddhāvāsāpi catutthaviññāṇaṭṭhitiṃ catutthasattāvāsaṃyeva bhajantīti
vadati, taṃ apaṭibāhiyattā suttassa anuññātaṃ.
      Sabbaso rūpasaññānanti ādīnaṃ attho visuddhimagge vutto.
Nevasaññānāsaññāyatanaṃ pana yatheva saññāya, evaṃ viññāṇassāpi sukhumattā
neva viññāṇaṃ nāviññāṇaṃ. Tasmā viññāṇaṭṭhitīsu avatvā āyatanesu vuttaṃ.
      [128] Tatrāti tāsu viññāṇaṭṭhitīsu. Tañca pajānātīti tañca
viññāṇaṭṭhitiṃ pajānāti. Tassā ca samudayanti "avijjāsamudayā rūpasamudayo"ti 4-
ādinā nayena tassā samudayañca pajānāti. Tassā ca atthaṅgamanti  "avijjānirodhā
rūpanirodho"ti 5- ādinā nayena tassā atthaṅgamañca pajānāti. Assādanti
yaṃ rūpaṃ .pe. Yaṃ viññāṇaṃ paṭicca uppajjati sukhaṃ somanassaṃ, ayaṃ viññāṇassa
assādoti 6- evaṃ tassā assādañca pajānāti. Ādīnavanti yaṃ rūpaṃ .pe. Yaṃ
viññāṇaṃ aniccaṃ dukkhaṃ vipariṇāmadhammaṃ, ayaṃ  viññāṇassa ādīnavoti 6- evaṃ
tassā ādīnavañca pajānāti. Nissaraṇanti yo rūpasmiṃ .pe. Yo viññāṇe
@Footnote: 1 cha.Ma.,i. asaññasattā.   2 cha.Ma. anivutthapubbo.   3 Ma.mū. 12/160/124
@ mahāsīhanādasutta  4 khu.paṭi. 31/106/79 udayabbayañāṇaniddesa  5 khu.paṭi. 31/107/80
@ udayabbayañāṇaniddesa (sayā)   6 saṃ.khandha. 17/26/23 assādasutta.

---------------------------------------------------------------------------------------------
page112.
Chandarāgavinayo chandarāgappahānaṃ idaṃ viññāṇassa nissaraṇanti 1- evaṃ tassā
nissaraṇañca pajānāti. Kallaṃ nu  tenāti yuttaṃ nu tena bhikkhunā taṃ viññāṇaṭṭhitiṃ
taṇhāmānadiṭṭhīnaṃ vasena ahanti vā mamanti vā abhinanditunti etenupāyena
sabbattha attho veditabbo. Yattha pana rūpaṃ natthi, tattha catunnaṃ khandhānaṃ
vasena, yattha viññāṇaṃ natthi, tattha ekassa khandhassa vasena samudayādayo 2-
yojetabbā. 2- Āhārasamudayā, āhāranirodhāti aṃdaṃ cettha padaṃ na yojetabbaṃ.
      Yato kho ānanda bhikkhūti yadā kho ānanda bhikkhu. Anupādā
vimuttoti catūhi upādānehi aggahetvā vimutto. Paññāvimuttoti paññāya
vimutto, aṭṭha vimokkhe asacchikatvā paññābaleneva nāmakāyassa ca rūpakāyassa
ca appavattiṃ katvā vimuttoti attho. So sukkhavipassako ca paṭhamajjhānādīsu
aññatarasmiṃ ṭhatvā arahattaṃ patto cāti pañcavidho hoti. 3- Vuttampi cetaṃ
"katamo ca puggalo paññāvimutto, idhekacco puggalo na heva kho aṭṭha
vimokkhe kāyena phusitvā viharati, paññāya cassa disvā āsavā parikkhīṇā
honti, ayaṃ vuccati puggalo paññāvimutto"ti. 4-
                          Aṭṭhavimokkhavaṇṇanā
      [129] Evaṃ ekassa bhikkhuno nigamanañca nāmañca dassetvā
itarassa dassetuṃ aṭṭha kho imeti ādimāha. Tattha vimokkhoti kenaṭṭhena
vimokkho? adhimuccanaṭṭhena. Ko panāyaṃ adhimuccanaṭṭho nāma? paccanīkadhammehi ca
suṭṭhu muccanaṭṭho, ārammaṇe ca abhirativasena suṭṭhu muccanaṭṭho, pitu aṅke
visaṭṭhaṅgapaccaṅgassa dārakassa sayanaṃ viya aniggahitabhāvena nirāsaṅkatāya
ārammaṇe pavattatīti 5- vuttaṃ hoti. Ayaṃ panattho pacchime vimokkhe natthi,
purimesu sabbesu atthi.
      Rūpī rūpāni passatīti ettha ajjhattaṃ kesādīsu nīlakasiṇādīsu
nīlakasiṇādivasena uppāditaṃ rūpajjhānaṃ rūpaṃ, tadassatthīti rūpī. Bahiddhā rūpāni
@Footnote: 1 saṃ.khandha. 17/26/23 assādasutta  2-2 cha.Ma. samudayo yojetabbo  3 cha.Ma. hotīti na
@dissati  4 abhi.pu. 36/41/145, ekakapuggalapaññatti, 36/151/234 navakaniddesa (sayā)
@5 cha.Ma. pavattīti

---------------------------------------------------------------------------------------------
page113.
Passatīti bahiddhāpi nīlakasiṇādīni rūpāni jhānacakkhunā passati. Iminā
ajjhattabahiddhāvatthukesu kasiṇesu uppāditajjhānassa puggalassa cattāri
rūpāvacarajjhānāni dassitāni. Ajjhattaṃ arūpasaññīti ajjhattaṃ na rūpasaññī, attano
kesādīsu anuppāditarūpāvacarajjhānoti attho. Iminā bahiddhā parikammaṃ katvā
bahiddhāva uppāditajjhānassa puggalassa rūpāvacarajjhānāni dassitāni.
      Subhanteva adhimutto hotīti iminā suvisuddhesu nīlādīsu vaṇṇakasiṇesu
jhānāni dassitāni. Tattha kiñcāpi anto appanāyaṃ subhanti ābhogo
natthi, yo pana suvisuddhaṃ subhaṃ kasiṇaṃ ārammaṇaṃ karitvā viharati, so yasmā
subhanti adhimutto hotīti vattabbataṃ āpajjati. Tasmā evaṃ desanā katā.
Paṭisambhidāmagge pana "kathaṃ subhanteva adhimutto hotīti vimokkho, idha bhikkhu
mettāsahagatena cetasā ekaṃ disaṃ pharitvā viharati .pe. Mettāya bhāvitattā
sattā apaṭikūlā honti. Karuṇāmuditāupekkhāsahagatena cetasā ekaṃ disaṃ pharitvā
viharati .pe. Upekkhāya bhāvitattā sattā apaṭikūlā honti. Evaṃ subhanteva
adhimutto hotīti vimokkho"ti 1- vuttaṃ.
      Sabbaso rūpasaññānanti ādīsu yaṃ vattabbaṃ, taṃ sabbaṃ visuddhimagge
vuttameva. Ayaṃ aṭṭhamo vimokkhoti ayaṃ catunnaṃ khandhānaṃ sabbaso visuddhattā
vimuttattā aṭṭhamo uttamo vimokkho nāma.
      [130] Anulomanti ādito paṭṭhāya yāva pariyosānā. Paṭilomanti
pariyosānato paṭṭhāya yāva ādito. Anulomapaṭilomanti idaṃ atipaguṇattā
samāpattīnaṃ aṭhatvāva ito cito ca sañcaraṇavasena vuttaṃ. Yatthicchakanti
okāsaparidīpanaṃ, yattha yattha okāse icchati. Yadicchakanti samāpattiparidīpanaṃ, 2-
yaṃ yaṃ samāpattiṃ icchati. Yāvaticchakanti addhānaparicchedadīpanaṃ, yāvatakaṃ addhānaṃ
icchati. Samāpajjatīti taṃ taṃ samāpattiṃ pavisati. Vuṭṭhātīti tato vuṭṭhāya tiṭṭhati.
      Ubhatobhāgavimuttoti dvīhi bhāgehi vimutto, arūpasamāpattiyā rūpakāyato
vimutto maggena nāmakāyato vimuttoti. Vuttampi. Cetaṃ:-
@Footnote: 1 khu. paṭi. 31/476/359 vimokkhakathā (sayā)         2 cha.Ma., i. samāpattidīpanaṃ

---------------------------------------------------------------------------------------------
page114.
                "accī yathā vātavegena khittaṃ 1- (upasīvāti bhagavā)
                atthaṃ paleti na upeti saṅkhaṃ 2-
                evaṃ munī nāmakāyā vimutto
                atthaṃ paleti na upeti saṅkhanti. 3-
      So panesa ubhatobhāgavimutto ākāsānañcāyatanādīsu aññatarato
vuṭṭhāya arahattaṃ patto ca anāgāmī hutvā nirodhā vuṭṭhāya arahattaṃ patto
cāti pañcavidho hoti. 4- Keci pana "yasmā rūpāvacaracatutthajjhānaṃpi duvaṅgikaṃ
upekkhāsahagataṃ, arūpāvacarajjhānaṃpi tādisameva. Tasmā rūpāvacaracatutthajjhānato
vuṭṭhāya arahattaṃ pattopi ubhatobhāgavimutto"ti. Ayaṃ pana ubhatobhāgavimuttapañho
heṭṭhālohapāsādepi 5- samuṭṭhahitvā tepiṭakacullasumanattherassa 6- vaṇṇanaṃ nissāya
cirena vinicchayaṃ patto.
      Girivihāre kira therassa antevāsiko ekassa piṇḍapātikassa mukhatova
taṃ pañhaṃ sutvā āha "āvuso heṭṭhālohapāsāde amhākaṃ ācariyassa dhammaṃ
vaṇṇayato na kenaci sutapubban"ti. Kiṃ pana bhante thero avacāti?
rūpāvacaracatutthajjhānaṃ kiñcāpi duvaṅgikaṃ upekkhāsahagataṃ, kilese vikkhambheti,
kilesānaṃ pana āsannapakkhepi rūpārammaṇaṭṭhāne 7- samudācarati. Ime hi kilesā
nāma pañcavokārabhave nīlādīsu aññatramārammaṇaṃ upanissāya samudācaranti,
rūpāvacarajjhānañca taṃ ārammaṇaṃ na samatikkamati. Tasmā sabbaso rūpaṃ nivattetvā
arūpajjhānavasena kilese vikkhambhetvā arahattaṃ pattova ubhatobhāgavimuttoti idaṃ
āvuso thero avaca. Idañca  pana vatvā idaṃ suttaṃ āhari "katamo ca puggalo
ubhatobhāgavimutto. Idhekacco puggalo aṭṭha vimokkhe kāyena phusitvā viharati,
paññāya cassa disvā āsavā parikkhīṇā honti, ayaṃ vuccati puggalo
ubhatobhāgavimutto"ti. 8-
      Imāya ca ānanda ubhatobhāgavimuttiyāti ānanda ito ubhatobhāgavimuttito.
Sesaṃ sabbattha uttānamevāti.
                     Mahānidānasuttavaṇṇanā niṭṭhitā.
@Footnote: 1 cha.Ma.,i. khittā   2 ka. saṃkhyaṃ evamuparipi   3 khu.su. 25/1081/539
@  upasīvamāṇavakapañhā   4 cha.Ma. hotīti na dissati   5 cha.Ma.,i. pi saddo na dissati
@6 cha.Ma. tipiṭakacūḷasumanattherassa    7 cha.Ma.,i. āsannapakkhe virūhanaṭṭhāne
@8 abhi.pu. 36/40/145 ekakapuggalapaññatti

---------------------------------------------------------------------------------------------
page115.
                        3. Mahāparinibbānasutta
                            nidānavaṇṇanā
      [131] Evamme sutanti mahāparinibbānasuttaṃ. Tatrāyaṃ
anupubbapadavaṇṇanā:- gijjhakūṭeti gijjhā tassa kūṭe 1- vasiṃsu, gijjhasadisaṃ vā tassa
kūṭaṃ 2- atthīti gijjhakūṭo tasmiṃ gijjhakūṭe. Abhiyātukāmoti abhibhavanatthāya yātukāmo.
Vajjīti vajjirājāno. Evaṃ mahiddhiketi evaṃ mahatiyā rājiddhiyā samannāgate,
etena nesaṃ samaggabhāvaṃ kathesi. Evaṃ mahānubhāveti evaṃ mahantena ānubhāvena
samannāgate, etena nesaṃ hatthisippādīsu katasikkhataṃ kathesi, yaṃ sandhāya vuttaṃ
"sikkhitā vatime licchavikumārakā, susikkhitā vatime licchavikumārakā, yatra hi nāma
sukhumena tāḷacchiggalena asanaṃ atipātayissanti poṅkhānupoṅkhaṃ avirādhitan"ti. 3-
Ucchejjāmīti 4- ucchindissāmi. Vināsessāmīti nāsessāmi, adassanaṃ
pāpayissāmi. 5- Anayabyasananti ettha na ayoti anayo, avuḍḍhiyā 6- etaṃ nāmaṃ.
Hitañca sukhañca viyasati 7- vikkhipatīti byasanaṃ, ñātipārijuññādīnaṃ etaṃ nāmaṃ.
Āpādessāmīti pāpayissāmi.
      Iti kira so ṭhānanisajjādīsu imaṃ yuddhakathanameva 8- katheti, gamanasajjā
hothāti evaṃ balakāyaṃ āṇāpeti, kasmā?  gaṅgāya kira ekaṃ paṭṭanagāmaṃ
nissāya aḍḍhayojanaṃ ajātasattuno āṇā, aḍḍhayojanaṃ licchavīnaṃ. Ettha pana
āṇāpavattiṭṭhānaṃ hotīti attho. Tatrāpica pabbatapādato mahagghabhaṇḍaṃ otarati.
Taṃ sutvā "ajja yāmi, sve yāmī"ti ajātasattuno saṃvidahantasseva
licchavirājāno samaggā sammodamānā puretaraṃ gantavā sabbaṃ mahagghabhaṇḍaṃ 9- gaṇhanti.
Ajātasattu pacchā gantvā taṃ pavuttiṃ 10- ñatvā kujjhitvā gacchati. Te puna
saṃvaccharepi tatheva karonti. Atha so balavāghātajāto tadā evamakāsi.
      Tato cintesi "gaṇena saddhiṃ yuddhaṃ nāma bhāriyaṃ, ekopi
moghappahāro nāma natthi, ekena nu kho pana paṇḍitena saddhiṃ mantetvā karonto
@Footnote: 1 cha.Ma. kūṭesu. 2 i. kūṭo. 3 saṃ.mahā 19/1115/394 vālasutta 4 cha.Ma. ucchecchāmīti
@5 cha.Ma. pāpessāmi i. nayissāmi  6 cha.Ma., i. avaḍḍhiyā  7 cha.Ma. viyassati
@8 cha.Ma. yuddhakathameva.  9 cha.Ma.,i. mahagghabhaṇḍanti na dissati  10 cha.Ma.,i. pavattiṃ

---------------------------------------------------------------------------------------------
page116.
Niraparādho 1- hoti, paṇḍito ca satthārā sadiso nāma natthi, satthā ca
avidūre dhuravihāre vasati, handāhaṃ pesetvā pucchāmi. Sace me gatena koci
attho bhavissati, satthā tuṇhī bhavissati, anatthe pana sati `kiṃ rañaño tattha
gamanenāti vakkhatī"ti. So vassakāraṃ brāhmaṇaṃ pesesi. Brāhmaṇo gantvā
bhagavato etamatthaṃ ārocesi.
      [132] Tena vuttaṃ "athakho rājā .pe. Āpādessāmi vajjin"ti. 2-
                       Rājaaparihāniyadhammavaṇṇanā
      [134] Bhagavantaṃ vījayamānoti 3- thero vattasīsena ṭhatvā bhagavantaṃ
vījati, 4- bhagavato pana sītaṃ vā uṇhaṃ vā natthi. Bhagavā brāhmaṇassa vacanaṃ
sutvā tena saddhiṃ āmantetvā therena saddhiṃ mantetukāmo kinti te ānanda
sutanti ādimāha. Abhiṇhasannipātāti divasassa tikkhattuṃ sannipatantāpi
antarantarā sannipatantāpi abhiṇahasannipātāva. Sannipātabahulāti hiyyopi
sannipatitamhā, purimadivasaṃpi sannipatitamhā, puna ajja kimatthaṃ sannipatitā
homāti vosānaṃ anāpajjantā sannipātabahulā nāma honti. Yāvakīvañcāti
yattakaṃ kālaṃ. Vuḍḍhiyeva ānanda vajjīnaṃ pāṭikaṅkhā, no parihānīti abhiṇhaṃ
asannipatantā hi disāvidisāsu āgatasāsanaṃ na suṇanti, tato "asukagāmasīmā
vā nigamasīmā vā ākulā, asukaṭṭhāne corā vā pariyuṭṭhitā"ti na jānanti,
corāpi "pamattā rājāno"ti ñatvā 5- gāmanigamādīni paharantā janapadaṃ
nāsenti. Evaṃ rājūnaṃ parihāni hoti. Abhiṇhaṃ sannipatantā pana taṃ taṃ pavuttiṃ
suṇanti, tato balaṃ pesetvā amittamaddanaṃ karonti, corāpi "appamattā
rājāno, na sakkā amhehi vaggabandhehi vicaritun"ti bhijjitvā palāyanti.
Evaṃ rājūnaṃ vuḍḍhi hoti. Tena  vuttaṃ "vuḍḍhiyeva ānanda vajjīnaṃ pāṭikaṅkhā
no parihānī"ti. Tattha pāṭikaṅkhāti icchitabbā, avassaṃ bhavissatīti evaṃ
daṭṭhabbāti attho.
@Footnote: 1 cha.Ma. nipparādho.   2 cha.Ma. āpādessāmīti, Ma., i. āpādessāmi vajjīti
@3 cha.Ma. bījayamānoti i. vījamānoti     4 cha.Ma. bījati        5 Ma. sutvā

---------------------------------------------------------------------------------------------
page117.
      Samaggāti ādīsu sannipātabheriyā niggatāya "ajja me kiccaṃ
atthi, maṅgalaṃ atthī"ti vikkhepaṃ 1- vikkhepaṃ karontā na samaggā sannipatanti
nāma. Bherisaddaṃ pana sutvāva bhuñjamānāpi alaṅkariyamānāpi vatthāni
nivāsentāpi aḍḍhabhuttā vā aḍḍhālaṅkatā vā vatthaṃ nivāsayamānā vā
sannipatantā samaggā sannipatanti nāma. Sannipatitā 2- pana cintetvā
mantetvā kattabbaṃ katvā ekatova avuṭṭhahantā na samaggā vuṭṭhahanti nāma.
Evaṃ vuṭṭhitesu hi ye paṭhamaṃ gacchanti, tesaṃ evaṃ hoti "amhehi bāhirakathāva
sutā, idāni vinicchayakathā bhavissatī"ti. Ekato vuṭṭhahantā pana samaggā
vuṭṭhahanti nāma. Apica "asukaṭṭhānesu gāmasīmā vā nigamasīmā vā ākulā,
corā vā pariyuṭṭhitā"ti sutvā "ko gantvā imaṃ amittamaddanaṃ karissatī"ti
vutte "ahaṃ paṭhamaṃ, ahaṃ paṭhaman"ti vatvā gacchantāpi samaggā vuṭṭhahanti nāma.
Ekassa pana kammante osīdamāne sesā rājāno puttabhātaro pesetvā
tassa kammantaṃ upatthambhayamānāpi, āgantukarājānaṃ "asukassa gehaṃ gacchatu,
asukassa gehaṃ gacchatū"ti avattā sabbe ekato saṅgaṇhantāpi, ekassa
maṅgale vā roge vā aññasmiṃ vā pana tādise sukhadukkhe uppanne sabbe
tattha sahāyabhāvaṃ gacchantāpi samaggā vajjikaraṇīyāni karonti nāma.
      Apaññattanti ādīsu pubbe akataṃ suṅkaṃ vā baliṃ vā daṇḍaṃ
vā anāharāpentā 3- apaññattaṃ na paññapenti nāma. Porāṇappaveṇiyā
āgatameva pana āharāpentā 4- paññattaṃ  na samucchindanti nāma. Coroti
gahetvā dassite avinicchinitvāva 5- chejjabhejjaṃ anusāsantā porāṇaṃ vajjidhammaṃ
samādāya na vattanti nāma. Tesaṃ apaññattaṃ paññapentānaṃ abhinavasuṅkādīhi
pīḷitā manussā "itiupaddūtamhā, ko imesaṃ vijite vasissatī"ti paccantaṃ
pavisitvā corā vā corasahāyā vā hutvā janapadaṃ paharanti. Paññattaṃ
samucchindantānaṃ paveṇīāgatāni suṅkādīni aggaṇhantānaṃ koso parihāyati,
@Footnote: 1 i. nikkhepaṃ karontā, cha.Ma. vikkhepaṃ karontā.         2 Ma., i. sannipatantā
@3 cha.Ma., i. āharāpentā      4 cha.Ma., i. anāharāpentā    5 cha.Ma. avicinitvāva.

---------------------------------------------------------------------------------------------
page118.
Tato hatthiassabalakāyā orodhādayo yathā nibaddhaṃ vatthuṃ 1- alabhamānā thāmena
balena parihāyanti. Te neva yuddhakkhamā honti na pāricariyakkhamā. Porāṇaṃ
vajjidhammaṃ samādāya avattantānaṃ vijite manussā "amhākaṃ puttaṃ pitaraṃ bhātaraṃ
acoraṃyeva coroti katvā chindiṃsu bhindiṃsū"ti kujjhitvā paccantaṃ pavisitvā corā
vā corasahāyā vā hutvā janapadaṃ paharanti, evaṃ rājūnaṃ parihāni hoti.
Paññattaṃ paññapentānaṃ pana "paveṇīāgatameva rājāno karontī"ti manussā
haṭṭhatuṭṭhā kasivaṇijjādike kammante sampādenti: paññattaṃ asamucchindantānaṃ
paveṇīāgatāni suṅkādīni gaṇhantānaṃ koso vaḍḍhati, tato hatthiassabalakāyā
orodhādayo  yathā nibaddhaṃ vatthuṃ labhamānā thāmabalasampannā yudadhakkhamā ceva
pāricariyakkhamā ca honti.
      Porāṇaṃ vajjidhammanti ettha pubbe kira vajjirājāno "ayaṃ
coro"ti ānetvā dassite "gaṇhatha naṃ coran"ti avatvā vinicchayamahāmattānaṃ
denti. Tepi 2- vinicchinitvā 3- acoro 4- ce, visajjenti. Coro ce, attanā
kiñci avatvā vohārikānaṃ denti. Tepi vinicchinitvā 5- acoro ce, visajjenti.
Coro ce, antokārikā 6- nāma honti tesaṃ denti. Tepi vinicchinitvā acoro
ce, visajjenti. Coro ce, aṭṭhakulikānaṃ denti. Tepi tatheva katvā senāpatissa,
senāpati uparājassa, uparājā rañño, rājā vinicchinitvā acoro ce,
visajjeti. Sace pana coro hoti, paveṇīpotthakaṃ vācāpeti, tattha "yena idaṃ
nāma kataṃ, tassa ayaṃ nāma daṇḍo"ti likhitaṃ. Rājā tassa kiriyaṃ tena samānetvā
tadanucchavikaṃ daṇḍaṃ karoti. Iti etaṃ porāṇaṃ vajjidhammaṃ samādāya vattantānaṃ
manussā na ujjhāyanti, "rājāno porāṇappaveṇiyā kammaṃ karonti, etesaṃ
doso natthi, amhākaṃyeva doso"ti appamattā kammante karonti. Evaṃ
rājūnaṃ vuḍḍhi hoti. Tena vuttaṃ "vuḍḍhiyeva ānanda vajjīnaṃ pāṭikaṅkhā, no
parihānī"ti.
@Footnote: 1 cha.Ma.,i. vaṭṭaṃ, Ma. vattaṃ evamuparipi.  2 cha.Ma.,i. te.  3 cha.Ma.,i. vicinitvā
@4 cha.Ma., i. sace acoro hoti.              5 cha.Ma. vinicchinitvāti na dissati.
@6 cha.Ma. suttadharānaṃ denti, i. suttadharā nāMa.....

---------------------------------------------------------------------------------------------
page119.
      Sakkarontīti yaṃkiñci tesaṃ sakkāraṃ karontā sundarameva karonti.
Garukarontīti garubhāvaṃ paccupaṭṭhapetvāva karonti. Mānentīti manena piyāyanti.
Pūjentīti nipaccakāraṃ dassenti. Sotabbaṃ maññantīti divasassa dve tayo vāre
upaṭṭhānaṃ gantvā tesaṃ kathaṃ sotabbaṃ saddhātabbaṃ maññanti. Tattha ye evaṃ
mahallakānaṃ rājūnaṃ sakkārādīni na karonti, ovādatthāya ca nesaṃ upaṭṭhānaṃ
na gacchanti. Te tehi visaṭṭhā anovadiyamānā kīḷāpasutā rajjato parihāyanti.
Ye pana tathā paṭipajjanti, tesaṃ mahallakarājāno "idaṃ kātabbaṃ, idaṃ na
kātabban"ti porāṇappaveṇiṃ ācikkhanti. Saṅgāmaṃ patvāpi "evaṃ pavisitabbaṃ,
evaṃ nikkhamitabban"ti upāyaṃ dassenti. Te tehi ovadiyamānā yathāovādaṃ
paṭipajjantā sakkonti rājappaveṇiṃ sandhāretuṃ. Tena vuttaṃ  "vuḍḍhiyeva
ānanda vajjīnaṃ pāṭikaṅkhā, no parihānī"ti.
      Kulitthiyoti kulagharaṇiyo. Kulakumāriyoti aniviṭṭhā 1-  tāsaṃ dhītaro.
Okkassa pasayhāti ettha "okkassā"ti vā "pasayhā"ti vā pasayhākārassevetaṃ
nāmaṃ. "ukkassā"tipi paṭhanti. Tattha okkassāti apakassitvā 2-
ākaḍḍhitvā. Pasayhāti abhibhavitvā ajjhottharitvāti attho. 3- Evañhi karontānaṃ
vijite manussā `amhākaṃ gehe puttamātaropi, kheḷasighāṇikādīni mukhena
apanetvā saṃvaḍḍhitadhītaropi ime rājāno balakkārena gahetvā attano ghare
vāsentī"ti kupitvā 4- paccantaṃ pavisitvā corā vā corasahāyā vā hutvā
janapadaṃ paharanti. Evaṃ akarontānaṃ pana vijite manussā appossukkā sakāni
kammāni karontā rājakosaṃ vaḍḍhenti. Evamettha vuḍḍhihāniyo veditabbā.
      Vajjīnaṃ vajjicetiyānīti vajjirājūnaṃ vijite raṭṭhe 5- cittīkataṭṭhena
cetiyānīti laddhanāmāni yakkhaṭṭhānāni. Abbhantarānīti antonagare ṭhitāni.
Bāhirānīti bahinagare ṭhitāni. Dinnapubbanti pubbe dinnaṃ. Katapubbanti pubbe
@Footnote: 1 cha.Ma. anividdhā  2 cha.Ma. avakassitvā, i. avakasitvā   3 cha.Ma.,i. ayaṃ vacanattho.
@4 cha.Ma., i. kupitā              5 cha.Ma., i. vajjiraṭṭhe

---------------------------------------------------------------------------------------------
page120.
Kataṃ. No parihāpessantīti aparihāpetvā yathāpavattameva karissanti, dhammikaṃ baliṃ
parihāpentānaṃ hi devatā ārakkhaṃ susaṃvihitaṃ na karonti, anuppannaṃ dukakhaṃ
uppādetuṃ 1- asakkontāpi uppannaṃ kāsasīsarogādiṃ vaḍḍhenti, saṅgāme pana 2-
sante 3- sahāyā na honti. Aparihāpentānaṃ pana ārakkhaṃ susaṃvihitaṃ karonti,
anuppannaṃ sukhaṃ uppādetuṃ asakkontāpi uppannaṃ kāsasīsarogādiṃ haranti, 4-
saṅgāmasīse sahāyā hontīti evamettha vuḍḍhihāniyo veditabbā.
      Dhammikā rakkhāvaraṇaguttīti 5-  ettha rakkhāeva yathā anicchitaṃ
nāgacchati, 6- evaṃ āvaraṇato āvaraṇaṃ. Yathā icchitaṃ na nassati, 7- evaṃ
gopāyanato gutti. Tattha balakāyena parivāretvā rakkhanaṃ pabbajitānaṃ dhammikā
rakkhāvaraṇagutti nāma na hoti. Yathā pana vihārassa upavane rukkhe na chindanti,
vāgurāhi 8- migaṃ na gaṇhanti 8- pokkharaṇīsu macche na gaṇhanti, evaṃ karaṇaṃ
dhammikā rakkhāvaraṇagutti nāma. Kinti anāgatā cāti iminā pana nesaṃ evaṃ
paccupaṭṭhitacittasantānoti cittappavattiṃ pucchati.
      Tattha ye anāgatānaṃ arahantānaṃ na āgamanaṃ na icchanti, te
assaddhā honti appasannā. Pabbajite ca sampatte paccuggamanaṃ na karonti,
gantvā na passanti, paṭisanthāraṃ na karonti, pañhaṃ na pucchanti, dhammaṃ na
suṇanti, dānaṃ na denti, anumodanaṃ na suṇanti, nivāsanaṭṭhānaṃ na saṃvidahanti,
atha nesaṃ avaṇṇo abbhuggacchati "asuko nāma rājā assaddho appasanno,
pabbajite sampatte paccuggamanaṃ na karoti .pe. Nivāsanaṭṭhānaṃ na saṃvidahatī"ti.
Taṃ sutvā pabbajitā tassa nagaradvārena na gacchanti, gacchantāpi nagaraṃ na
pavisanti. Evaṃ anāgatānaṃ arahantānaṃ anāgamanameva hoti. Āgatānaṃpi phāsuvihāre
asati yepi ajānitvā āgatā, te "vasissāmāti tāva cintetvā āgatamhā,
imesaṃ pana rājūnaṃ iminā nīhārena ko vasissatī"ti nikkhamitvā gacchanti. Evaṃ
anāgatesu anāgacchantesu, āgatesu dukkhaṃ viharantesu so deso pabbajitānaṃ
@Footnote: 1 cha.Ma.,i. janetuṃ   2 cha.Ma.,i. panasaddo na dissati   3 cha.Ma.,i. patte
@4 cha.Ma. hananti       5 i. dhammikaṃ rakkhāvaraṇaguttinti    6 cha.Ma. na gacchati
@7 cha.Ma., i. vinassati           8-8 cha.Ma., i. vājikā vajjaṃ na karonti

---------------------------------------------------------------------------------------------
page121.
Anāvāso hoti. Tato devatārakkhā na hoti, devatārakkhāya asati amanussā
okāsaṃ labhanti, amanussā ussannā anuppannaṃ byādhiṃ uppādenti,
sīlavantānaṃ dassanapañhāpucchanādivatthukassa puññassa anāgamo hoti. Vipariyāyena
ca yathāvuttakaṇhapakkhaviparitassa sukkapakkhassa sambhavo hotīti evamettha
vuḍḍhihāniyo veditabbā.
      [135] Ekamidāhanti idaṃ bhagavā pubbe vajjīnaṃ imassa
vajjisuttassa 1- desitabhāvappakāsanatthaṃ āha.
      Tattha sārandade cetiyeti evannāmake vihāre. Anuppanne kira
buddhe tattha sārandadassa yakkhassa nivāsanaṭṭhānaṃ cetiyaṃ ahosi. Athettha
bhagavato vihāraṃ kārāpesuṃ, so sārandadacetiye katattā sārandadacetiyaṃtveva
saṃkhayaṃ gato.
      Akaraṇīyāti akātabbā, aggahetabbāti attho. Yadidanti nipātamattaṃ.
Yuddhassāti karaṇaṭṭhe sāmivacanaṃ, abhimukhaṃ yuddhena gahetuṃ na sakkāti attho.
Aññatra upalāpanāyāti ṭhapetvā upalāpanaṃ. Upalāpanā nāma "alaṃ vivādenapi,
idāni samaggā homā"ti hatthiassarathahiraññasuvaṇṇādīni pesetvā saṅgahakaraṇaṃ,
evañhi saṅgahaṃ katvā kevalaṃ vissāsena sakkā gaṇhitunti attho. Aññatra
mithubhedāyāti ṭhapetvā mithubhedaṃ. Iminā aññamaññaṃ bhedaṃ katvāpi sakkā ete
gahetunti dasseti. Idaṃ brāhmaṇo bhagavato kathāya nayaṃ labhitvā āha.
      Kiṃ pana bhagavā brāhmaṇassa imāya kathāya nayalābhaṃ na jānātīti, āma
jānātīti. Jānanto kasmā kathesi, 2- anukampāya. Evaṃ kirassa ahosi "mayā
akathitepi katipāhena gantvā sabbe gaṇhissati, kathite pana samagge bhindanto
tīhi saṃvaccharehi gaṇhissati, ettakaṃpi jīvitameva varaṃ, ettakaṃ hi jīvantā
attano patiṭṭhānabhūtaṃ puññaṃ karissantī"ti.
      Abhinanditvāti cittena abhinanditvā. Anumoditvāti "yāva subhāsitañcidaṃ
bho gotamāti 3- vācāya anumoditvā. Pakkāmīti rañño santikaṃ gato.
@Footnote: 1 cha.Ma. vajjisattakassa i. vajjīsantakassa   2 cha.Ma. kathesīti.  3 cha.Ma.,i. bhotā
@  gotamenāti

---------------------------------------------------------------------------------------------
page122.
Tato naṃ rājā "kiṃ ācariya bhagavā avocā"ti pucchi. So "yathā bho samaṇassa
gotamassa vacanaṃ na sakkā vajjī kenaci gahetuṃ, apica upalāpanāya vā mithubhedena
vā sakkā"ti āha. Tato naṃ rājā "upalāpanāya amhākaṃ hatthiassādayo
nassissanti, bhedeneva te gahessāma, 1- kiṃ karomā"ti pucchi. Tenahi mahārāja
tumhe vajjī ārabbha parisati kathaṃ samuṭṭhāpetha, tato ahaṃ "kinte mahārāja
tehi, attano santakehi kasivaṇijjādīni katvā jīvantu ete rājāno"ti
vatvā pakkamissāmi. Tato tumhe "kiṃ nukho bho esa brāhmaṇo vajjiṃ ārabbha
pavattaṃ kathaṃ paṭibāhatī"ti vadeyyātha divasabhāgevāhaṃ tesaṃ paṇṇākāraṃ pesessāmi,
taṃpi gāhāpetvā tumhepi mama dosaṃ āropetvā bandhanatāḷanādīni akatvāva
kevalaṃ khuramuṇḍaṃ maṃ katvā nagarā nīharāpetha. Athāhaṃ "mayā te nagare pākāro
ca parikkhā ca kāritā, ahaṃ thiradubbalaṭṭhānañca uttānagambhīraṭṭhānañca jānāmi,
na cirassevadāni taṃ ujuṃ karissāmīti vakkhāmi. Taṃ sutvā tumhe `gacchatū'ti
vadeyyāthā"ti. Rājā sabbaṃ akāsi.
      Licchavī tassa nikkhamanaṃ sutvā "saṭho brāhmaṇo, mā tassa gaṅgaṃ
uttarituṃ adatthā"ti āhaṃsu. Tatrekaccehi "amhe ārabbha kathitattā kira so
evaṃ kato"ti vutte "tenahi bhaṇe etū"ti bhaṇiṃsu. So gantvā licchavī disvā
"kiṃ akatthā"ti 2- pucchito taṃ pavuttaṃ 3- ārocesi, licchavino "appamattakena
nāma evaṃ garubhaṇḍaṃ kātuṃ na yuttan"ti vatvā "kinte tatra ṭhānantaran"ti
pucchiṃsu. Vinicchayāmaccohamasmīti. Tadeva te ṭhānantaraṃ hotūti. So suṭṭhutaraṃ
vinicchayaṃ karoti, rājakumārā tassa santike sippaṃ uggaṇhanti.
      So patiṭṭhitaguṇo hutvā ekadivasaṃ ekaṃ licchaviṃ gahetvā ekamantaṃ
gantvā dārakā kasantīti pucchi. Āma kasantīti. Dve goṇe yojetvāti.
Āma dve goṇe yojetvāti. Ettakaṃ vatvā nivatto. Tato taṃ añño "kiṃ
ācariyo āhā"ti pucchitvā tena vuttaṃ asaddahanto "na me esa yathābhūtaṃ
@Footnote: 1 cha.Ma. gahessāmi   2 cha.Ma., i. āgatatthāti.     3 cha.Ma., i. pavattiṃ

---------------------------------------------------------------------------------------------
page123.
Kathesī"ti tena saddhiṃ bhijji. Brāhmaṇo aññampi divasaṃ 1- ekaṃ licchaviṃ
ekamantaṃ netvā "kena byañjanena bhuttosī"ti  pucchitvā nivatto. Taṃpi añño
pucachitvā asaddahanto tatheva bhijji. Brāhmaṇo aparaṃpi divasaṃ ekaṃpi licchaviṃ
ekamantaṃ netvā "atiduggatosi kirā"ti pucchi. Ko evamāhāti 2- asuko nāma
licchavīti. Aparaṃpi ekamantaṃ netvā "tvaṃ kira bhīrukajātiko"ti pucchi. Ko
evamāhāti. Asuko nāma licchavīti. Evaṃ aññena akathitameva aññassa kathento
tīhi saṃvaccharehi te rājāno aññamaññaṃ bhinditvā yathā dve ekamaggena na
gacchanti, tathā katvā sannipātabheriñcārāpesi. 3- Licchavino "issarā
sannipatantu, sūrā sannipatantū"ti vatvā na sannipatiṃsu.
      Brāhmaṇo "ayandāni kālo, sīghaṃ āgacchatū"ti rañño sāsanaṃ
pesesi. Rājā sutvā balabheriñcārāpetvā nikkhami. Vesālikā sutvā "rañño gaṅgaṃ
uttarituṃ na dassāmā"ti bheriñcārāpesuṃ. Taṃpi sutvā "gacchantu issarā"ti 4-
ādīni vatvā na sannipatiṃsu. "nagarappavesanaṃ na dassāma, dvārāni pidahitvā
vasāmāti 5- bheriñcārāpesuṃ. Ekopi na sannipati, yathāvivaṭeheva dvārehi
pavisitvā sabbe anayabyasanaṃ pāpetvā gato.
                       Bhikkhuaparihāniyadhammavaṇṇanā
      [136] Athakho bhagavā acirapakkanteti ādimhi. Sannipātetvāti
dūravihāresu iddhimante pesetvā santikavihāresu sayaṃ gantvā "sannipatatha
āyasmanto, bhagavā vo sannipātaṃ icchatī"ti sannipātetvā. Aparihāniyeti
aparihānikare, vuḍḍhihetubhūteti attho. Dhamme desissāmīti candasahassaṃ
suriyasahassaṃ uṭṭhāpento viya catukuṭṭake gehe anto teladīpasahassaṃ ujjālento
viya pākaṭe katvā kathayissāmīti.
@Footnote: 1 cha.Ma. divase   2 cha.Ma. evamāhāti pucchito   3 cha.Ma.,i. sannipātabheriṃ carāpesi
@  evamuparipi     4 cha.Ma.,i. sūrarājāno.     5 cha.Ma.,i. ṭhassāmāti

---------------------------------------------------------------------------------------------
page124.
      Tattha abhiñhasannipātāti idaṃ vajjisannipāte 1- vuttasadisameva. Idhāpica
abhiṇhaṃ asannipatitattā 2- disāsu āgatasāsanaṃ na suṇanti, tato "asukavihārasīmā
ākulā, uposathapavāraṇā ṭhitā, asukasmiṃ ṭhāne bhikkhū vejjakammadūtakammādīni
karonti, viññattibahulā pupphadānādīhi jīvitaṃ kappentī"ti ādīni na jānanti,
pāpabhikkhūpi "pamatto saṃgho"ti 3- ñatvā rāsibhūtā sāsanaṃ osakkāpenti. Abhiṇhaṃ
sannipatitattā pana taṃ taṃ pavattiṃ suṇanti, tato bhikkhusaṃghaṃ pesetvā sīmaṃ ujuṃ
karonti, uposathapavāraṇādayo pavattāpenti, micchājīvānaṃ ussannaṭṭhāne
ariyavaṃsake pesetvā ariyavaṃsaṃ kathāpenti, pāpabhikkhūnaṃ vinayadharehi niggahaṃ
kārāpenti, pāpabhikkhūpi "appamatto saṃgho 3-, na sakkā amhehi vaggabandhena
vicarituna"ti bhijjitvā palāyanti. Evamettha hānivuḍḍhiyo veditabbā.
      Samaggāti ādīsu cetiyaṃ paṭijagganatthaṃ vā bodhiyaṅgaṇe 4-  vā
paṭijagganatthaṃ uposathāgāracchādanatthaṃ 4- vā katikavattaṃ kathetukāmatāya 5- ovādaṃ
dhātukāmatāya  "saṃgho sannipatatū"ti bheriyā vā gaṇḍiyā 6- vā ākoṭṭi tāya
"mayhaṃ cīvarakammaṃ atthi, mayhaṃ patto pacitabbo, mayhaṃ navakammaṃ atthī"ti
vikkhepaṃ karontā na samaggā sannipatanti nāma. Sabbaṃ pana taṃ kammaṃ
ṭhapetvā "ahaṃ purimataraṃ, ahaṃ purimataran"ti ekappahāreneva sannipatantā
samaggā sannipatanti nāma. Sannipatitā pana cintetvā mantetvā kattabbaṃ
katvā ekato avuṭṭhahantā na samaggā vuṭṭhahanti nāma. Evaṃ vuṭṭhitesu
hi ye paṭhamaṃ gacchanti, tesaṃ evaṃ hoti "amhehi bāhirakathāva sutā,
idāni vinicchayakathā bhavissatī"ti. Ekappahāreneva vuṭṭhahantā pana samaggā
vuṭṭhahanti nāma. Apica "asukaṭṭhāne vihārasīmā ākulā, uposathapavāraṇā ṭhitā,
asukaṭṭhāne vejjakammādikārakā pāpabhikkhū ussannā"ti sutvā "ko gantvā
tesaṃ niggahaṃ karissatī"ti vutte "ahaṃ paṭhamaṃ, ahaṃ paṭhaman"ti vatvā gacchantāpi
samaggā vuṭṭhahanti nāma.
@Footnote: 1 cha.Ma. i. vajjisattake, Ma. vajjisuttake.  2 cha.Ma. asannipatitā, i.
@asannipatantā evamuparipi 3-3 cha.Ma. bhikkhusaṃgho
@4-4 cha.Ma.,i. bodhigehauposathāgāracchādanatthaṃ vā
@5 cha.Ma.,i. ṭhapetukāmatāya     6 cha.Ma. ghaṇṭiyā, Ma. ghaṇḍiyā, i. ghaṇṭhiyā

---------------------------------------------------------------------------------------------
page125.
      Āgantukaṃ pana disvā "imaṃ pariveṇaṃ yāhi, etaṃ pariveṇaṃ yāhī"ti, 1-
kiñci 2- avatvā sabbe 3- vattaṃ karontāpi, jiṇṇapattacīvarakaṃ disvā tassa
bhikkhācāravattena pattacīvaraṃ pariyesamānāpi, gilānassa gilānabhesajjaṃ
pariyesamānāpi, gilānameva anāthaṃ "asukapariveṇaṃ yāhi, asukapariveṇaṃ yāhī"ti avatvā
attano attano pariveṇe paṭijaggantāpi, eko oliyamānako gaṇṭho hoti,
paññavantaṃ bhikkhuṃ saṅgaṇhitvā tena taṃ gaṇṭhaṃ ukkhipāpentāpi samaggā
saṃghakaraṇīyāni karonti nāma.
      Apaññattanti ādīsu. Navaṃ adhammikaṃ katikavattaṃ vā sikkhāpadaṃ vā
bandhantā apaññattaṃ paññapenti nāma, purāṇasanthatavatthusmiṃ sāvatthiyaṃ bhikkhū
viya. Uddhammaṃ ubbinayaṃ sāsanaṃ dīpentā paññattaṃ samucchindanti nāma,
vassasataparinibbute bhagavati vesālikā vajjiputtakā viya. Khuddānukhuddakā pana
āpattiyo sañcicca vītikkamantā yathāpaññattesu sikkhāpadesu samādāya na vattanti
nāma, assajipunabbasukā viya. Navaṃ pana katikavattaṃ vā sikkhāpadaṃ vā
abandhantā, dhammavinayato sāsanaṃ dīpentā, khuddānukhuddakāni sikkhāpadāni
asamūhanantā apaññattaṃ na paññapenti, paññattaṃ na samucchindanti, yathāpaññattesu
sikkhāpadesu samādāya vattanti nāma, āyasmā upaseno viya ca,
āyasmā yaso kākaṇḍakaputto viya ca.
             "suṇātu me āvuso saṃgho, santamhākaṃ sikkhāpadāni gihigatāni gihinopi
      jānanti `idaṃ vo samaṇānaṃ sakyaputtiyānaṃ kappati, idaṃ vo na kappatī'ti,
      sace hi mayaṃ khuddānukhuddakāni sikkhāpadāni samūhanissāma, bhavissanti
      vattāro `dhūmakālikaṃ samaṇena gotamena sāvakānaṃ sikkhāpadaṃ paññattaṃ,
      yāvimesaṃ satthā aṭṭhāsi, tāvime sikkhāpadesu sikkhiṃsu, yato imesaṃ
      satthā parinibbuto, na dānime sikkhāpadesu sikkhantī'ti. Yadi saṃghassa
      pattakallaṃ, saṃgho apaññattaṃ na paññāpeyya, paññattaṃ na samucchindeyya,
      yathāpaññattesu sikkhāpadesu samādāya vatteyyā"ti 4-
@Footnote: 1 cha.Ma. yāhi, ayaṃ ko"ti, avatvā sabbe...   2 cha.Ma. kiñcīti na dissati
@3 Ma. sabbaṃ   4 vinaYu. cūḷa. 7/442/279 khuddānukhuddakasikkhāpadakathā

---------------------------------------------------------------------------------------------
page126.
      Imaṃ tantiṃ ṭhapayanto āyasmā mahākassapo viya ca. Vuḍḍhiyevāti
sīlādīhi guṇehi vuḍḍhiyeva, no parihāni.
      Therāti thirabhāvappattā therakaraṇehi guṇehi samannāgatā. Bahū rattiyo
jānantīti rattaññū. Ciraṃ pabbajitānaṃ 1- etesanti cirapabbajitā. Saṃghassa
pituṭṭhāne 2- ṭhitāti saṃghapitaro. Pituṭṭhāne ṭhitattā saṃghaṃ pariṇenti pubbaṅgamā
hutvā tīsu sikkhāpadesu pavattentīti saṃghapariṇāyakā.
      Ye tesaṃ sakkārādīni na karonti, ovādatthāya dve tayo vāre
upaṭṭhānaṃ na gacchanti, tepi tesaṃ ovādaṃ na denti, paveṇīkathaṃ na kathenti,
sārabhūtaṃ dhammapariyāyaṃ na sikkhāpenti. Te tehi visaṭṭhā sīlādīhi dhammakkhandhehi
sattahi ca ariyadhanehīti evamādīhi guṇehi parihāyanti. Ye pana tesaṃ sakkārādīni
karonti, upaṭṭhānaṃ gacchanti, tepi tesaṃ ovādaṃ denti. "evante abhikkamitabbaṃ
evante paṭikkamitabbaṃ, evante ālokitabbaṃ evante  vilokitabbaṃ, evante
sammiñajitabbaṃ evante pasāritabbaṃ, evante saṃghāṭipattacīvaraṃ dhāretabban"ti.
Paveṇīkathaṃ kathenti, sārabhūtaṃ dhammapariyāyaṃ sikkhāpenti, terasahi dhutaṅgehi dasahi
kathāvatthūhi anusāsanti. Te tesaṃ ovāde ṭhatvā sīlādīhi guṇehi vaḍḍhamānā
sāmaññatthaṃ anupāpuṇanti. Evamettha hānivuḍḍhiyo veditabbā.
      Punabbhavadānaṃ punabbhavo, so sīlamassāti ponabbhavikā, 3- ponabbhavadāyikāti 4-
attho, tassā ponobbhavikāya, 5- na vasaṃ gacchissantīti 6- ettha
ye catunnaṃ paccayānaṃ kāraṇā upaṭṭhākānaṃ piṇḍapaṭipiṇḍikā 7- hutvā gāmato
gāmaṃ vicaranti te tassā taṇhāya vasaṃ gacchanti nāma, itare na gacchanti
nāma, tattha hānivuḍḍhiyo pākaṭāyeva.
      Āraññakesūti pañcadhanusatikapacchimesu. Sāpekkhāti sataṇhā sālayā.
Gāmantasenāsanesu hi jhānaṃ appetvāpi tato vuṭṭhitamattova itthipurisadārikādi-
saddaṃ suṇāti, yenassa adhigatavisesopi hāyatiyeva. Araññe pana niddāyitvā
@Footnote: 1 ka. pabbajitaṃ  2 ka. pitiṭṭhāne evamuparipi  3 cha.Ma. ponobbhavikā, i. ponobhavikā
@4 cha.Ma. punabbhavadāyikāti   5 ka. ponabbhavikāya   6 cha.Ma. gacchantīti
@7 cha.Ma.,i. padānupadikā

---------------------------------------------------------------------------------------------
page127.
Paṭibuddhamatto sīhabyagghamorādisaddaṃ suṇāti, yathā 1- araññe 1- pītiṃ labhitvā
tameva sammasanto aggaphale patiṭṭhāti. Iti bhagavā gāmantasenāsane jhānaṃ
appetvā nisinnabhikkhuto araññe niddāyamānameva pasaṃsati. Tasmā tameva
atthavasaṃ paṭicca "āraññakesu senāsanesu sāpekkhā bhavissantī"ti āha.
      Paccattaññeva satiṃ upaṭṭhapessantīti attano 2- abbhantare satiṃ
upaṭṭhapessanati. Pesalāti piyasīlā. Idhāpi sabrahmacārīnaṃ āgamanaṃ anicchantā
nevāsikā assaddhā honti appasannā. Sampattabhikkhūnaṃ paccuggamanapattacīvara-
paṭiggahaṇaāsanapaññāpanatālavaṇṭaggahaṇādīni na karonti, atha nesaṃ avaṇṇo
uggacchati  "asukavihāravāsino bhikkhū assaddhā appasannā vihāraṃ paviṭṭhānaṃ
vattapaṭivattaṃ na karontī"ti. Taṃ sutvā pabbajitā vihāradvārena gacchantāpi vihāraṃ
na pavisanti. Evaṃ anāgatānaṃ anāgamanameva hoti. Āgatānaṃ pana phāsuvihāre
asati yepi ajānitvā āgatā, te "vasissāmāti tāva cintetvā pana āgatamhā,
imesaṃ pana nevāsikānaṃ iminā nīhārena ko vasissatī"ti nikkhamitvā gacchanti.
Evaṃ so vihāro aññesaṃ bhikkhūnaṃ anāvāsova hoti. Tato nevāsikā sīlavantānaṃ
dassanaṃ alabhantā kaṅkhāvinodakaṃ 3- vā ācārasikkhāpakaṃ vā madhuradhammassavanaṃ vā
na labhanti, tesaṃ neva aggahitadhammaggahaṇaṃ, na gahitasajjhāyakaraṇaṃ hoti. Iti
nesaṃ hāniyeva hoti na vuḍḍhi.
      Ye pana sabrahmacārīnaṃ āgamanaṃ icchanti, te saddhā honti
pasannā, āgatānaṃ sabrahmacārīnaṃ paccuggamanādīni katvā senāsanaṃ paññapetvā
denti, te gahetvā bhikkhācāraṃ pavisanti kaṅkhaṃ vinodenti madhuradhammassavanaṃ
labhanti. Atha nesaṃ kittisaddo uggacchati "asukavihāre bhikkhū evaṃ saddhāpasannā
vattasampannā saṅgāhakā"ti. Taṃ sutvā bhikkhū dūratopi enti, tesaṃ nevāsikā
vattaṃ karonti, samīpaṃ āgantvā vuḍḍhataraṃ āgantukaṃ vanditvā nisīdanti,
@Footnote: 1 cha.Ma. yena araññakaṃ, i. yena araññako
@2 cha.Ma. attanāva attano, i. attano attano   3 cha.Ma. kaṅkhāvinodanaṃ

---------------------------------------------------------------------------------------------
page128.
Navakatarassa santike āsanaṃ gahetvā nisīdanti. Nisīditvā "imasmiṃ vihāre
vasissatha, gamissathā"ti pucchanti. Gamissāmīti vutte "sappāyaṃ senāsanaṃ, sulabhā
bhikkhā"ti ādīni vatvā gantuṃ na denti. Vinayadharo ce hoti, tassa santike
vinayaṃ sajjhāyanti. Suttantādidharo ce, tassa santike taṃ taṃ dhammaṃ sajjhāyanti.
Āgantukānaṃ therānaṃ ovāde ṭhatvā saha paṭisambhidāhi arahattaṃ pāpuṇanti.
Āgantukā "ekaṃ dve divasāni vasissāmāti āgatamhā, imesaṃ pana sukhasaṃvāsatāya
dasa dvādasa vassāni vasimhā"ti 1- vattāro honti. Evamettha vuḍḍhihāniyo 2-
veditabbā.
      [137] Dutiyasattake kammaṃ ārāmo etesanti kammārāmā. Kamme
ratāti kammaratā. Kammārāmataṃ anuyuttāti 3- yuttā payuttā anuyuttā. Tattha
kammanti kātabbakammaṃ 4- vuccati. Seyyathīdaṃ:- cīvaravicāraṇaṃ cīvarakaraṇaṃ upatthambhanaṃ
sūcigharaṃ pattatthavikaṃ aṃsavaddhakaṃ kāyabandhanaṃ dhammakarakaṃ 5- ādhārakaṃ pādakathalikaṃ
sammajjanīādīnaṃ karaṇanti. Ekacco hi etāni karonto sakaladivasaṃ etāneva karoti,
taṃ sandhāyesa paṭikkhePo. Yo pana etesaṃ karaṇavelāyameva etāni karoti,
uddesavelāya uddesaṃ gaṇhāti, sajjhāyavelāya sajjhāyati, cetiyaṅgaṇavelāya
cetiyaṅagaṇe vattaṃ karoti, manasikāravelāya manasikāraṃ karoti, na so kammārāmo
nāma.
      Na bhassārāmāti ettha yo itthīvaṇṇapurisavaṇṇādivasena allāpasallāpaṃ 6-
karontoyeva divasañca rattiñca vītināmeti, evarūpe bhasse pariyantakārī na hoti,
ayaṃ bhassārāmo nāma. Abhassārāmo 7- nāma. Yo pana rattindivaṃ dhammaṃ katheti,
pañhaṃ visajjeti, ayaṃ appabhassova bhasse pariyantakārīyeva. Kasmā?  "sannipatitānaṃ
vo bhikkhave dvayaṃ karaṇīyaṃ dhammīkathā vā ariyo vā tuṇhībhāvo"ti 8- vuttattā.
      Na niddārāmāti ettha yo gacchantopi nisinnopi nipannopi
thīnamiddhābhibhūto niddāyatiyeva, ayaṃ niddārāmo nāma. Yassa pana
@Footnote: 1 cha.Ma.,i. vasissāmāti. 2 cha.Ma.,i. hānivuddhiyo.  3 cha.Ma. kammārāmatamanuyuttāti
@4 cha.Ma. itikātabbakammaṃ.  5 cha.Ma. dhamakaraṇaṃ     6 cha.Ma. ālāpasallāpaṃ
@7 cha.Ma. abhassārāmo nāmāti pāṭho na dissati   8 Ma.mū. 12/273/235 pāsarāsisutta

---------------------------------------------------------------------------------------------
page129.
Karajakāyagelaññena cittaṃ bhavaṅge otarati, nāyaṃ niddārāmo nāma. Tenevāha
"abhijānāmahaṃ aggivessana "gimhānaṃ pacchime māse pacchābhattaṃ piṇḍapātapaṭikkanto
catugguṇaṃ saṃghāṭiṃ paññapetvā dakkhiṇena passena sato sampajāno niddaṃ
okkamitā"ti. 1-
      Na saṅgaṇikārāmāti ettha yo ekassa dutiyo dvinnaṃ tatiyo
tiṇṇaṃ catuttho 2- evaṃ saṃsaṭṭhova viharati, ekako assādaṃ na labhati, ayaṃ
saṅgaṇikārāmo. Yo pana catūsu iriyāpathesu ekako assādaṃ labhati, nāyaṃ
saṅgaṇikārāmoti veditabbo.
      Na pāpicchāti ettha asantasambhāvanaicchāya samannāgatā dussīlā
pāpicchā nāma.
      Na pāpamittādīsu pāpā mittā etesanti pāpamittā. Catūsu
iriyāpathesu saha ayanato pāpā sahāyā etesanti pāpasahāyā.
Taṃninnatappoṇatappabbhāratāya pāpesu sampavaṅkāti pāpasampavaṅkā.
      Oramattakenāti avaramattakena appamattakena. Antarāti  arahattaṃ
appatvāva etthantare. Vosānanti pariniṭṭhitabhāvaṃ 3- "alamettāvatā"ti osakkanaṃ
ṭhitakiccataṃ. Idaṃ vuttaṃ hoti "yāva sīlapārisuddhikamattena vā vipassanāmattena
vā jhānamattena vā sotāpannabhāvamattena vā sakadāgāmibhāvamattena vā
anāgāmibhāvamattena vā vosānaṃ na āpajjissanti, tāva vuḍḍhiyeva bhikkhūnaṃ
pāṭikaṅkhā, no parihānī"ti.
      [138] Tatiyasattake saddhāti saddhāsampannā. Tattha āgamanīyasaddhā,
adhigamasaddhā, pasādasaddhā, okappanasaddhāti catubbidhā saddhā. Tattha
āgamanīyasaddhā sabbaññubodhisattānaṃ hoti. Adhigamasaddhā ariyapuggalānaṃ. Buddho dhammo
saṃghoti vutte pana pasādo pasādasaddhā. Okappitvā kappetvā 4- pana saddhā 5-
okappanasaddhā. Sā duvidhāpi idhādhippetā. Tāya hi saddhāya samannāgato
@Footnote: 1 Ma.mū. 12/387/345 mahāsaccakasutta  2 cha.Ma.,i. catutthoti  3 ka. padhānaṭhitabhāvaṃ.
@4 cha.Ma.,i. pakappetvā.           5 cha.Ma.,i. saddahanaṃ.

---------------------------------------------------------------------------------------------
page130.
Saddhādhimutto vakkalittherasadiso hoti. Tassa hi cetiyaṅgaṇavattaṃ vā,
bodhiyaṅgaṇavattaṃ vā katameva hoti. Upajjhāyavattaācariyavattādīni sabbavattāni pūreti.
Hirimanāti pāpajigucchanalakkhaṇāya hiriyā yuttacittā. Ottappīti pāpato
bhāyanalakkhaṇena ottappena samannāgatā.
      Bahussutāti ettha pana pariyattibahussuto, paṭivedhabahussutoti dve
bahussutā. Pariyattīti tīṇi piṭakāni. Paṭivedhoti saccapaṭivedho. Imasmiṃ pana
ṭhāne pariyatti adhippetā. Sā yena bahu sutā, so bahussuto. So panesa
nissayamuccanako, parisupaṭṭhāpako, 1- bhikkhunovādako, sabbatthabahussutoti catubbidho
hoti. Tattha tayo bahussutā samantapāsādikāya vinayaṭṭhakathāya ovādavagge
vuttanayena gahetabbā. Sabbatthabahussutā pana ānandattherasadisā honti. Te
idha adhippetā.
      Āraddhaviriyāti yesaṃ kāyikañca cetasikañca viriyaṃ āraddhaṃ hoti.
Tattha ye kāyasaṅgaṇikaṃ vinodetvā catūsu iriyāpathesu aṭṭhaārambhavatthuvasena
ekakā honti, tesaṃ kāyikaviriyaṃ āraddhaṃ nāma hoti. Ye cittasaṅgaṇikaṃ
vinodetvā aṭṭhasamāpattivasena ekakā honti, gamane uppannakilesassa ṭhānaṃ
pāpuṇituṃ na denti, ṭhāne uppannakilesassa nisajjaṃ, nisajjāya uppannakilesassa
sayanaṃ vā pāpuṇituṃ na denti, uppannuppannaṭṭhāneyeva kilese niggaṇhanti,
tesaṃ cetasikaṃ viriyaṃ āraddhaṃ nāma hoti.
      Upaṭṭhitassatīti cirakatādīnaṃ saritā anussaritā mahāgatimbaabhayatthera-
dīghabhāṇakaabhayattheratipiṭakacūḷābhayattherā  2- viya. Mahāgatimbaabhayatthero kira
jātapañcamadivase maṅgalapāyāse tuṇḍaṃ pasārentaṃ vāyasaṃ disvā huṃhunti saddamakāsi.
Atha so therakāle "kadā paṭṭhāya bhante sarathā"ti bhikkhūhi pucchito
"jātapañcamadivase katasaddato paṭṭhāya āvuso"ti āha.
@Footnote: 1 cha.Ma. parisupaṭṭhāko.   2 cha.Ma. mahāgatimbyaabhayatthera....evamuparipi.

---------------------------------------------------------------------------------------------
page131.
      Dīghabhāṇakaabhayattherassa jātanavamadivase mātā cumbissāmīti onatā
tassā moli mucci. 1- Tato tumbamattāni sumanapupphāni dārakassa ure patitvā
dukkhaṃ janayiṃsu. So therakāle "kadā paṭṭhāya bhante sarathā"ti  pucchito
"jātanavamadivasato paṭṭhāyā"ti āha.
      Tipiṭakacūḷābhayatthero "anurādhapure tīṇi dvārāni pidahāpetvā
manussānaṃ ekena dvārena nikkhamanaṃ katvā `tvaṃ kiṃnāmo, tvaṃ kiṃnāmo'ti
pucchitvāva sāyaṃ puna apucchitvāva tesaṃ nāmāni paṭicchāpetuṃ 2- sakkā āvuso"ti
āha. Evarūpe bhikkhū sandhāya ca "upaṭṭhitassatī"ti vuttaṃ.
      Paññavantoti pañcannaṃ khandhānaṃ udayavayapariggahikāya paññāya
samannāgatā. Apica dvīhi etehi padehi vipassakānaṃ bhikkhūnaṃ vipassanā-
sambhārahetubhūtā 3- sammāsati ceva vipassanāpaññā ca kathitā.
      [139] Catutthasattake satiyeva sambojjhaṅgo satisambojjhaṅgo.
Esa nayo sabbattha. Tattha upaṭṭhānalakkhaṇo satisambojjhaṅgo, pavicayalakkhaṇo
dhammavicayasambojjhaṅgo, paggahaṇalakkhaṇo viriyasambojjhaṅgo, pharaṇalakkhaṇo
pītisambojjhaṅgo, upasamalakkhaṇo passaddhisambojjhaṅgo, avikkhepalakkhaṇo
samādhisambojjhaṅgo, paṭisaṅkhānalakkhaṇo upekkhāsambojjhaṅgo. Bhāvessantīti
satisambojjhaṅgaṃ catūhi kāraṇehi samuṭṭhapentā, chahi kāraṇehi dhammavicayasambojjhaṅgaṃ
samuṭṭhapentā, navahi kāraṇehi viriyasambojjhaṅgaṃ samuṭṭhapentā, dasahi
kāraṇehi pītisambojjhaṅgaṃ samuṭṭhapentā, sattahi kāraṇehi passaddhisambojjhaṅgaṃ
samuṭṭhapentā, dasahi kāraṇehi samādhisambojjhaṅgaṃ samuṭṭhapentā, pañcahi
kāraṇehi upekkhāsambojjhaṅgaṃ samuṭṭhapentā vaḍḍhessantīti attho. Iminā
vipassanāmaggaphalasampayutte lokiyalokuttaramissake sambojjhaṅge kathesi.
      [140] Pañcamasattake aniccasaññāti 4- aniccānupassanāya saddhiṃ
uppannā saññā. Anattasaññādīsupi eseva nayo. Imā satta lokiyavipassanāpi
@Footnote: 1 cha.Ma. muccittha.               2 cha.Ma. sampaṭicchādetuṃ.
@3 cha.Ma., i. vipassanāsambhārabhūtā    4 i. aniccasaññanti

---------------------------------------------------------------------------------------------
page132.
Honti. "etaṃ santaṃ, etaṃ paṇītaṃ, yadidaṃ sabbasaṅkhārasamatho sabbūpadhipaṭinissaggo
taṇhakkhayo virāgo nirodho"ti 1- āgatavasenettha dve lokuttarāpi hontīti
veditabbā.
      [141] Chakke mettaṃ kāyakammanti mettacittena kattabbaṃ kāyakammaṃ
vacīkammamanokammesupi eseva nayo. Imāni pana bhikkhūnaṃ vasena āgatāni gihīsupi
labhanti. Bhikkhūnañhi mettacittena abhisamācārikadhammapūraṇaṃ mettaṃ kāyakammaṃ nāma.
Gihīnaṃ cetiyavandanatthāya bodhivandanatthāya saṃghanimantanatthāya gamanaṃ, gāmaṃ
piṇḍāya paviṭṭhe 2- bhikkhū disvā paccuggamanaṃ, pattapaṭiggahaṇaṃ āsanapaññapanaṃ, 3-
anugamanaṃ, telamakkhananti 4- evamādikaṃ mettaṃ kāyakammaṃ nāma.
      Bhikkhūnaṃ mettacittena ācārapaññattisikakhāpadapaññāpanaṃ, kammaṭṭhānakathanaṃ
dhammadesanā tepiṭakaṃpi buddhavacanaṃ mettaṃ vacīkammaṃ nāma. Gihīnaṃ
cetiyaṃ vandanāya gacchāma, bodhiṃ vandanāya gacchāma, dhammassavanaṃ karissāma,
dīpamālādhūpapūjaṃ 5- kāressāma, 6- tīṇi sucaritāni samādāya vattissāma,
salākabhattādīni dassāma, vassāvāsikaṃ dassāma, ajja saṃghassa cattāro paccaye
dassāma, saṃghaṃ nimantetvā khādanīyādīni saṃvidahatha, āsanāni paññāpetha, pānīyaṃ
upaṭṭhapetha, saṃghaṃ paccuggantvā ānetha, paññattāsane nisīdāpetha, chandajātā
ussāhajātā veyyāvaccaṃ karothāti ādikathanakāle mettaṃ vacīkammaṃ nāma.
      Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā
vivittāsane nisīditvā imasmiṃ vihāre bhikkhū sukhī hontu averā abyāpajjhāti
cintanaṃ mettaṃ manokammaṃ nāma. Gihīnaṃ ayyā sukhī hontu averā abyāpajjhāti
cintanaṃ mettaṃ manokammaṃ nāma.
      Āvi ceva raho cāti sammukhā ca parammukhā ca. Tattha navakānaṃ
cīvarakammādīsu sahāyabhāvagamanaṃ sammukhā mettaṃ kāyakammaṃ nāma. Therānaṃ pana
pādadhovanavījanādibhedaṃpi 7- sabbaṃ sāmīcikammaṃ sammukhā mettaṃ kāyakammaṃ nāma.
@Footnote: 1 aṅ navaka. 23/240/439 jhānasutta (sayā.)  2 cha.Ma. paviṭṭhaṃ bhikkhuṃ  3 cha.Ma.,i. āsana-
@ paññāpanaṃ  4 cha.Ma.,i. "anugamanaṃtelamakkhananti"ayaṃ pāṭho na dissati  5 cha.Ma.,i.
@ dīpamālapupphapūjaṃ  6 cha.Ma. karissāma  7 cha.Ma.,i. pādadhovanavandanabījanadānādibhedaṃ

---------------------------------------------------------------------------------------------
page133.
Ubhayehipi dunnikkhittānaṃ dārubhaṇḍādīnaṃ tesu avamaññaṃ akatvā attanā
dunnikkhittānaṃ viya paṭisāmanaṃ parammukhā mettaṃ kāyakammaṃ nāma.
      Devatthero tissattheroti evaṃ paggayhavacanaṃ sammukhā mettaṃ vacīkammaṃ
nāma. Vihāre asantaṃ pana paṭipucchantassa kuhiṃ amhākaṃ devatthero, kuhiṃ
amhākaṃ tissatthero, kadā nukho āgamissatīti evaṃ mamāyanavacanaṃ parammukhā mettaṃ
vacīkammaṃ nāma.
      Mettāsinehasiniddhāni pana nayanāni ummiletvā pasannena mukhena
olokanaṃ sammukhā mettaṃ manokammaṃ nāma. Devatthero tissatthero arogo hotu
appābādhoti samannāharaṇaṃ parammukhā mettaṃ manokammaṃ nāma.
      Lābhāti cīvarādayo laddhapaccayā. Dhammikāti kuhanādibhedaṃ micchājīvaṃ
vajjetvā dhammena samena bhikkhācāravattena uppannā. Antamaso pattapariyāpanna-
mattampīti pacchimakoṭiyā pattapariyāpannaṃ pattassa anto gataṃ dvittikaṭacchu-
bhikkhāmattaṃpi. Appaṭivibhattabhogīti ettha dve paṭivibhattāni 1- nāma āmisa-
paṭivibhattaṃ puggalapaṭivibhattañca. Tattha "ettakaṃ dassāmi, ettakaṃ na dassāmī"ti
evaṃ cittena vibhajanaṃ āmisapaṭivibhattaṃ nāma. "asukassa dassāmi, asukassa na
dassāmī"ti evaṃ cittena vibhajanaṃ pana puggalapaṭivibhattaṃ nāma. Tadubhayaṃpi akatvā
yo apaṭivibhattaṃ bhuñjati, ayaṃ appaṭivibhattabhogī nāma.
      Sīlavantehi sabrahmacārīhi sādhāraṇabhogīti ettha sādhāraṇabhogino
idaṃ lakkhaṇaṃ, yaṃ yaṃ paṇītaṃ labhati, taṃ taṃ neva lābhena lābhaṃ jigiṃsanatāmukhena 2-
gihīnaṃ deti, na attanā paribhuñjati, 3- paṭiggaṇhantova 4- "saṃghena sādhāraṇaṃ
hotū"ti gahetvā gaṇḍiṃ 5- paharitvā paribhuñjitabbaṃ saṃghasantakaṃ viya passati.
       Imaṃ pana sārāṇīyadhammaṃ ko pūreti  ko na pūreti. 6- Dussīlo tāva
na pūreti. Na hi tassa santakaṃ sīlavantā gaṇhanti. Parisuddhasīlo pana vattaṃ
akhaṇḍento pūreti. Tatrīdaṃ vattaṃ:-  yo hi odissakaṃ katvā mātu vā pitu
@Footnote: 1 cha.Ma. paṭivibhattā 2 cha.Ma. nijigīsanatāmukhena, i. nijigiṃsanatāmukhena  3 cha.Ma. bhuñjati
@4 cha.Ma.,i. paṭiggaṇhanto ca   5 cha.Ma. ghaṇṭiṃ   6 cha.Ma. pūretīti

---------------------------------------------------------------------------------------------
page134.
Vā ācariyupajjhāyādīnaṃ vā deti, so dātabbaṃ deti, sārāṇīyadhammo panassa
na hoti, palibodhajagganaṃ nāma hoti. Sārāṇīyadhammo hi muttapalibodhasseva
vaṭṭati. Tena pana odissakaṃ dentena gilānagilānupaṭṭhākaāgantukagamikānañceva
navapabbajitassa ca saṃghāṭipattaggahaṇaṃ ajānantassa dātabbaṃ. Etesaṃ datvā
avasesaṃ therāsanato paṭṭhāya thokaṃ thokaṃ adatvā yo yattakaṃ gaṇhāti, tassa
tattakaṃ dātbbaṃ. Avasiṭṭhe asati puna piṇḍāya caritvā therāsanato paṭṭhāya
yaṃ yaṃ paṇītaṃ, taṃ taṃ datvā sesaṃ bhuñjitabbaṃ. 1- "sīlavantehī"ti vacanato
dussīlassa adātuṃpi vaṭṭati.
      Ayaṃ pana sārāṇīyadhammo 2- susikkhitāya parisāya supūro hoti, no
asikkhitāya parisāya. Susikkhitāya hi parisāya yo aññato labhati, so na gaṇhāti.
Aññato alabhantopi pamāṇayuttameva gaṇhāti, na atirekaṃ. Ayaṃ pana sārāṇīyadhammo
evaṃ punappunaṃ piṇḍāya caritvā laddhaṃ laddhaṃ dentassāpi dvādasahi vassehi
pūrati, na tato oraṃ. Sace hi dvādasame vasse sārāṇīyadhammapūrako piṇḍapātapūraṃ
pattaṃ āsanasālāyaṃ ṭhapetvā nhāyituṃ gacchati, saṃghattherova 3- kasseso pattoti,
"sārāṇīyadhammapūrakassā"ti vutte "āharatha nan"ti sabbaṃ piṇḍapātaṃ vicāretvāva
bhuñjitvā rittapattaṃva ṭhapeti. Atha so bhikkhu rittapattaṃ disvā "mayhaṃ
anavasesetvāva bhikkhū 4- paribhuñjiṃsū"ti domanassaṃ uppādeti, sārāṇīyadhammo
bhijjati, puna dvādasa vassāni pūretabbo hoti. Titthiyaparivāsasadiso hesa, sakiṃ khaṇḍe
jāte puna pūretabbova. Yo pana "lābhā vata me, suladdhaṃ vata me, yassa me
pattagataṃ anāpucchāva sabrahmacārī paribhuñjantī"ti somanassaṃ janeti, tassa
puṇṇo nāma hoti.
      Evaṃ pūritasārāṇīyadhammassa pana neva issā, na macchariyaṃ hoti.
So manussānaṃ ca piyo hoti, sulabhapaccayo ca hoti, pattagatamassa dīyamānaṃpi
na khīyati, bhājanīyabhaṇḍaṭṭhāne aggabhaṇḍaṃ labhati, bhaye vā chātake vā sampatte
devatā ussukkaṃ āpajjanti.
@Footnote: 1 cha.Ma. paribhuñjitabbaṃ                    2 cha.Ma. sāraṇīyadhammo evamuparipi
@3 cha.Ma., i. saṃghatthero ca               4 cha.Ma. bhikkhūti saddo na dissati

---------------------------------------------------------------------------------------------
page135.
      Tatrīmāni vatthūni:- leṇagirivāsī 1- tissatthero kira mahāgirigāmaṃ
upanissāya viharati. Paññāsa mahātherā nāgadīpaṃ cetiyaṃ vandanatthāya  gacchantā
girigāme piṇḍāya caritvā kiñci aladdhā nikkhamiṃsu. Thero pana pavisanto te
disvā pucchi "laddhaṃ bhante"ti. Vicarimhā āvusoti. So tesaṃ aladdhabhāvaṃ ñatvā
āha "bhante yāvāhaṃ āgacchāmi, tāva idheva hothā"ti. Mayaṃ āvuso paññāsa
janā pattatemanamattaṃpi na labhimhāti. Bhante nevāsikā nāma paṭibalā honti,
alabhantāpi bhikkhācāramaggasabhāgaṃ jānantīti. Therā āgamesuṃ. Thero gāmaṃ pāvisi,
dhūrageheyeva mahāupāsikā khīrabhattaṃ sajjetvā theraṃ olokayamānāva ṭhitā. Atha
therassa dvāraṃ sampattasseva pattaṃ pūretvā adāsi, so taṃ ādāya therānaṃ
santikaṃ gantvā gaṇhatha bhanteti saṃghattheraṃ āha. Thero "amhehi ettakehi
kiñci na laddhaṃ, ayaṃ sīghameva gahetvā āgato, kiṃ nukho"ti sesānaṃ mukhaṃ
olokesi. Thero olokanākāreneva ñatvā "bhante dhammena samena laddhaṃ
piṇḍapātaṃ 2- nikkukkuccā gaṇhathā"ti ādito paṭṭhāya sabbesaṃ yāvadatthaṃ bhattaṃ
datvā attanāpi yāvadatthaṃ bhuñji.
      Atha naṃ bhattakiccāvasāne therā pucachiṃsu "kadāvuso lokuttaradhammaṃ
paṭivijjhā"ti. 3- Natthi me bhante lokuttaradhammoti. Jhānalābhīsi āvusoti. Evaṃpi 4-
bhante natthīti. Nanu āvuso pāṭihāriyanti. Sārāṇīyadhammo me bhante pūrito,
tassa me dhammassa pūritakālato paṭṭhāya sacepi bhikkhusatasahassaṃ hoti, pattagataṃ
na khīyatīti. Te sutvā "sādhu sādhu sappurisa, anucchavikamidaṃ tuyhan"ti āhaṃsu.
Idaṃ tāva  "pattagataṃ na khīyatī"ti ettha vatthu.
      Ayameva pana thero cetiyapabbate giribhaṇḍamahāpūjāya dānaṭṭhānaṃ
gantvā imasmiṃ dāne kiṃ aggabhaṇḍanti 6- pucchi. Dve sāṭakā bhanteti. Ete
mayhaṃ pāpuṇissantīti. Taṃ sutvā amacco rañño ārocesi "eko daharo evaṃ
vadatī"ti. Daharassa evaṃ cittaṃ, mahātherānaṃ pana sukhumasāṭakā vaṭṭantīti vatvā
mahātherānaṃ dassāmīti ṭhapeti. Tassa bhikkhusaṃghe paṭipāṭiyā ṭhite dentassa
@Footnote: 1 cha.Ma. seṇagirivāsī    2 cha.Ma.,i. piṇḍapāto
@3 cha.Ma.,i. paṭivijjhīti   4 cha.Ma.,i. etampi me   6 cha.Ma.,i. varabhaṇḍanti

---------------------------------------------------------------------------------------------
page136.
Matthake ṭhapitāpi dve 1- sāṭakā hatthaṃ nārohanti. Aññe ārohanti. Daharassa
dānakāle panassa hatthaṃ āruhanti. 2- So tassa hatthe ṭhapetvā 3- amaccassa
mukhaṃ oloketvā daharaṃ nisīdāpetvā dānaṃ datvā saṃghaṃ visajjetvā daharassa
santike nisīditvā "bhante imaṃ dhammaṃ kadā paṭivijjhitthā"ti āha. So pariyāyenāpi
asantaṃ avadanto "natthi mayhaṃ mahārāja lokuttaradhammo"ti āha. Nanu
bhante pubbe avacutthāti. Āma mahārāja, sārāṇīyadhammo 4- pūrito mayā, tassa
me dhammassa pūritakālato paṭṭhāya bhājanīyaṭṭhāne 5- aggabhaṇḍaṃ pāpuṇātīti.
"sādhu sādhu bhante anucchavikamidaṃ tuyhan"ti vatvā 6- pakkāmi. Idaṃ
"bhājanīyaṭṭhāne aggabhaṇḍaṃ pāpuṇātī"ti  ettha vatthu.
      Brāhmaṇatissabhaye pana bhātaragāmavāsino nāgattheriyā anārocetvāva
palāyiṃsu. Therī paccūsasamaye "ativiya appanigghoso gāmo, upadhāretha tāvā"ti
daharabhikkhuniyo āha. Tā gantvā sabbesaṃ gatabhāvaṃ ñatvā āgamma theriyā
ārocesuṃ. Sā sutvā "mā tumhe tesaṃ gatabhāvaṃ cintayittha, attano
uddesaparipucchāyonisomanasikāresuyeva yogaṃ karothā"ti vatvā bhikkhācāravelāya
pārupitvā attadvādasamā gāmadvāre nigrodhamūle aṭṭhāsi. Rukkhe adhivaṭṭhā devatā
dvādasannaṃ 7- bhikkhunīnaṃ piṇḍapātaṃ datvā "ayye mā aññattha gacchatha, niccaṃ
idheva ethā"ti āha. Theriyā pana kaniṭṭhabhātā nāgatthero nāma atthi, so
"mahantaṃ bhayaṃ, na sakkā idha yāpetuṃ, paratīraṃ gamissāmī"ti attadvādasamo 8-
attano vasanaṭṭhānā nikkhanto theriṃ disvā gamissāmīti bhātaragāmaṃ āgato.
Therī "therā āgatā"ti sutvā tesaṃ santikaṃ gantvā kiṃ ayyāti pucchi.
So taṃ pavattiṃ ācikkhi. Sā "ajja ekadivasaṃ vihāreyeva vasitvā sve gamissathā"ti
āha. Therā vihāraṃ  agamaṃsu.
      Therī punadivase rukkhamūle piṇḍāya caritvā theraṃ upasaṅkamitvā
"imaṃ piṇḍapātaṃ paribhuñjathā"ti āha. Thero "vaṭṭissati therī"ti vatvā tuṇhī
@Footnote: 1 cha.Ma.,i. te   2 cha.Ma.,i. āruḷhā   3 cha.Ma. pātetvā
@4 cha.Ma.,i. sāraṇīyadhammapūrako ahaṃ.        5 cha.Ma. bhājanīyabhaṇḍaṭṭhāne evamuparipi
@6 cha.Ma.,i. vanditvā.   7 cha.Ma.,i. dvāsannampi.  8 cha.Ma., i. attadvādasamova

---------------------------------------------------------------------------------------------
page137.
Aṭṭhāsi. Dhammiko tātā piṇḍapāto, kukkuccaṃ akatvā paribhuñjathāti. "vaṭṭissati
therī"ti. Sā pattaṃ gahetvā ākāse khipi. Patto ākāse aṭṭhāsi. Thero
"sattatālamatte ṭhitaṃpi bhikkhunībhattameva therī"ti vatvā "bhayaṃ nāma sabbakālaṃ
na hoti, bhaye vūpasante ariyavaṃsaṃ kathayamāno `bho piṇḍapātika evarūpaṃ 1-
bhikkhunībhattaṃ bhuñjitvā vītināmayitthā'ti cittena anuvadiyamāno santhambhetuṃ na
sakkhissāmi, appamattā hotha theriyo"ti maggaṃ āruhi.
      Rukkhadevatāpi "sace thero theriyā hatthato piṇḍapātaṃ paribhuñjissati,
na naṃ nivattessāmi. Sace na paribhuñjissati, nivattessāmī"ti cintayamānā
ṭhatvā therassa gamanaṃ disvā rukkhā oruyha pattaṃ bhante dethāti pattaṃ
gahetvā theraṃ rukkhamūleyeva 2- ānetvā āsanaṃ paññapetvā piṇḍapātaṃ datvā
katbhattakiccaṃ paṭiññaṃ kāretvā dvādasa bhikkhuniyo  dvādasa ca bhikkhū satta
vassāni upaṭṭhahati. Idaṃ "devatā ussukkaṃ āpajjantī"ti  ettha vatthu. Tatra
hi therī sārāṇīyadhammapūrikā ahosi.
      Akhaṇḍānītiādīsu yassa sattasu āpattikkhandhesu ādimhi vā ante
vā sikkhāpadaṃ bhinnaṃ hoti, tassa sīlaṃ pariyante chinnasāṭako viya khaṇḍaṃ
nāma. Yassa pana vemajjhe bhinnaṃ, tassa majjhe chiddasāṭako viya chiddaṃ nāma
hoti. Yassa pana  paṭipāṭiyā dve tīṇi bhinnāni, tassa piṭṭhiyaṃ vā kucchiyaṃ
vā uṭṭhitena visabhāgavaṇṇena kāḷarattādīnaṃ aññataravaṇṇā gāvī viya sabalannāma
hoti. Yassa 3-  antarantarā bhinnāni, tassa antarantarā visabhāgabinducitragāvī 3-
viya kammāsaṃ nāma hoti. Yassa pana sabbena sabbaṃ abhinnāni, tassa tāni
sīlāni akhaṇḍāni nāma 4- acchiddāni nāma 4- asabalāni nāma 4-  akammāsāni
nāma honti. Tāni panetāni taṇhādāsabyato mocetvā bhujissabhāvakaraṇato
bhujissāni, buddhādīhi viññūhi pasatthattā viññūpasatthāni, 5- taṇhādiṭṭhīhi
@Footnote: 1 cha.Ma. evarūpanti na dissati., i. tvaṃ             2 cha.Ma., i. rukkhamūlaṃyeva
@3-3 cha.Ma. yassa pana antarantarā visabhāgabinducitrā gāvī.
@4 cha.Ma., i. nāmasaddo na dissati                 5 cha.Ma. viññupasatthāni.

---------------------------------------------------------------------------------------------
page138.
Aparāmaṭṭhattā, "idaṃ nāma tvaṃ  āpannapubbo"ti kenaci parāmaṭṭhuṃ asakkuṇeyyattā
ca aparāmaṭṭhāni, upacārasamādhiṃ vā appanāsamādhiṃ vā saṃvattayantīti
samādhisaṃvattanikānīti vuccanti.
      Sīlasāmaññagatā viharissantīti tesu tesu disābhāgesu viharantehi
bhikkhūhi saddhiṃ samānabhāvūpagatasīlā viharissanti. Sotāpannādīnañhi sīlaṃ
samuddantarepi devalokepi vasantānaṃ aññesaṃ sotāpannādīnaṃ sīlena samānameva
hoti, natthi maggaphalasīle 1- nānattaṃ. Taṃ sandhāyetaṃ vuttaṃ.
      Yāyaṃ diṭṭhīti maggasampayuttā sammādiṭṭhi. Ariyāti niddosā.
Niyyātīti niyyānikā. Takkarassāti yo tathākārī hoti. Sammādukkhakkhayāyāti
sabbavaṭṭadukkhakkhayatthaṃ. Diṭṭhisāmaññagatāti samānadiṭṭhibhāvaṃ upagatā hutvā
viharissanti. Vuḍḍhiyevāti evaṃ viharantānaṃ vuḍḍhiyeva bhikkhūnaṃ pāṭikaṅkhā, no
parihānīti.
      [142] Etadeva bahulanti āsannaparinibbānatatā bhikkhū ovadanto
punappunaṃ etaṃyeva dhammīkathaṃ karoti. Iti sīlanti evaṃ sīlaṃ ettakaṃ sīlaṃ. Ettha
catupārisuddhisīlaṃ sīlaṃ, cittekaggatā samādhi, vipassanā 2- paññāti veditabbā.
Sīlaparibhāvitoti ādīsu yasmiṃ sīle ṭhatvāva maggasamādhiṃ phalasamādhiṃ nibbattenti,
so tena sīlena paribhāvito mahapphalo hoti mahānisaṃso. Yamhi samādhimhi
ṭhatvā maggapaññaṃ phalapaññaṃ nibbattenti, sā tena samādhinā paribhāvitā
mahapphalā hoti mahānisaṃsā. Yassaṃ 3- paññāya ṭhatvā maggacittaṃ phalacittaṃ
nibbattenti, taṃ tāya paribhāvitaṃ sammadeva āsavehi vimuccati.
      [143] Yathābhirantanti buddhādīnaṃ 4- anabhirati paritassitā 5- nāma natthi,
yathāruciṃ 6-  yathāajjhāsayanti pana vuttaṃ hoti. Āyāmāti ehi yāma. "ayāmā"tipi
pāṭho, gacchāmāti attho. Ānandāti bhagavā santikāvacarantaṃ 7- theraṃ ālapi. 8-
@Footnote: 1 cha.Ma.,i. maggasīle.  2 cha.Ma.,i. vipassanāpaññā.       3 cha.Ma.,i. yāYu.
@4 cha.Ma.,i. buddhānaṃ.   5 i. paritassanā, cha.Ma. paritassitaṃ.  6 cha.Ma.,i. yathāruci.
@7 cha.Ma.,i. santikāvacarattā.      8 cha.Ma.,i. ālapati

---------------------------------------------------------------------------------------------
page139.
Thero pana "gaṇhathāvuso pattacīvarāni, bhagavā asukaṭṭhānaṃ gantukāmo"ti bhikkhūnaṃ
ārocesi. 1-
      [144-145] Ambalaṭṭhikāgamanaṃ uttānameva. Athakho āyasmā
sāriputtotiādi sampasānīdaye 2- vitthāritaṃ.
                         Dussīlaādīnavavaṇṇanā
      [148] Pāṭaligāme 3- āvasathāgāranti āgantukānaṃ āvasathagehaṃ.
Pāṭaligāme kira niccakālaṃ dvinnaṃ rājūnaṃ sahāyakā āgantvā kulāni gehato
nīharitvā māsaṃpi aḍḍhamāsaṃpi vasanti. Te manussā niccūpaddūtā "etesaṃ
āgatakāle vasanaṭṭhānaṃ bhavissatī"ti nagaramajjhe mahatiṃ sālaṃ karitvā tassā
ekasmiṃ padese bhaṇḍapaṭisāmanaṭṭhānaṃ, ekasmiṃ padese nivāsanaṭṭhānaṃ akaṃsu.
Te "bhagavā āgato"ti sutvāva "amhehi gantvāpi bhagavā ānetabbo siyā,
so sayameva amhākaṃ vasanaṭṭhānaṃ sampatto, ajja bhagavantaṃ āvasathe maṅgalaṃ
vadāpessāmā"ti etadatthameva upasaṅkamantā. Tasmā evamāhaṃsu. Yena āvasathāgāranti
te kira "buddhā nāma araññajjhāsayā araññārāmā antogāme vasituṃ iccheyyuṃ
vā no vā"ti bhagavato manaṃ ajānantā āvasathāgāraṃ apaṭijaggitvāva āgamiṃsu.
Idāni bhagavato manaṃ ñatvā "puretaraṃ gantvā paṭijaggissāmā"ti yenāvasathāgāraṃ,
tenupasaṅkamiṃsu. Sabbasantharitanti yathā sabbaṃ santhataṃ hoti, evaṃ santhariṃ.
      [149] Dussīloti asīlo nissīlo. Sīlavipannoti vipannasīlo
bhinnasaṃvaro. Pamādādhikaraṇanti pamādakāraṇā.
      Idañca suttaṃ gahaṭṭhānaṃ vasena āgataṃ, pabbajitānaṃpi pana labbhateva.
Gahaṭṭho hi yena yena sippuṭṭhānena 4- jīvitaṃ kappeti yadi kasiyā yadi
vaṇijjāya. Pāṇātipātādivasena pamatto  tantaṃ yathākālaṃ sampādetuṃ na
@Footnote: 1 cha.Ma., i. āroceti.              2 dī.pāṭi. 11/16/13 sampasādanīyasutta
@3 cha.Ma. pāṭaligamane, i. pāṭaligāmagamanena    4 cha.Ma., i. sippaṭṭhānena

---------------------------------------------------------------------------------------------
page140.
Sakkoti, athassa mūlaṃ vinassati, māghātakāle pāṇātipātaṃ pana adinnādānañaca 1-
karonto daṇḍavasena mahatiṃ bhogajāniṃ niggacchati. Pabbajitopi dussīlo
pamādakāraṇā sīlato buddhavacanato jhānato sattaariyadhanato ca jāniṃ niggacchati.
      Tassa gahaṭṭhassa "asuko nāma asukakule jāto dussīlo pāpadhammo
pariccattaidhalokaparaloko 2- salākabhattamattaṃpi na detī"ti catuparisamajjhe pāpako
kittisaddo abbhuggacchati. Pabbajitassa vā  "asuko nāma nāsakkhi sīlaṃ rakkhituṃ,
na buddhavacanaṃ uggahetuṃ, vejjakammādīhi jīvati, chahi agāravehi samannāgato"ti
evaṃ abbhuggacchati.
      Avisāradoti gahaṭṭho tāva "avassaṃ bahunnaṃ sannipātaṭṭhāne keci
mama kammaṃ jānissanti, atha maṃ niggaṇhissanti vā, rājakulassa vā dassentī"ti 3-
sabhayo upasaṅkamati, maṅkubhūto pattakkhankho adhomukho aṅguṭṭhakena
bhūmiṃ kasanto nisīdati, visārado hutvā kathetuṃ na sakkoti, pabbajitopi "bahū
bhikkhū sannipatitā, avassaṃ koci mama kammaṃ jānissati, atha me uposathaṃpi
pavāraṇaṃpi ṭhapetvā sāmaññato cāvetvā nikkaḍḍhissantī"ti sabhayo upasaṅkamati,
visārado hutvā kathetuṃ na sakkoti. Ekacco pana dussīlopi adussīlo 4- viya
carati, sopi ajjhāsayena maṅku hotiyeva.
      Sammūḷho kālaṃ karotīti tassa hi maraṇamañce nipannassa dussīlakamme
samādāya vattitaṭṭhānaṃ 5- āpāthaṃ āgacchati, so ummiletvā idhalokaṃ
passati, nimmiletvā paralokaṃ passati, tassa cattāro apāyā upaṭṭhahanti,
sattisatena sīse pahariyamāno viya hoti, so "vāretha, vārethā"ti viravanto
marati. Tena vuttaṃ "sammūḷho kālaṃ karotī"ti. Pañcamapadaṃ uttānameva.
      [150] Ānisaṃsakathā vuttavipariyāyena veditabbā.
      [151] Bahudeva rattiṃ dhammiyā kathāyāti aññāya pālimuttikāya
dhammīkathāya ceva āvasathānumodanakathāya ca ākāsagaṅgaṃ otārento viya,
yojanappamāṇaṃ mahāmadhuṃ pīḷetvā madhupānaṃ pāyento viya bahudeva rattiṃ
@Footnote: 1 cha.Ma.,i. adinnādānādīni ca   2 Ma.,i. pariccattaidhalokaparalokattho
@3 cha.Ma. dassantīti 4 cha.Ma.,i. dappito  5 cha.Ma. pavattitaṭṭhānaṃ, i. pavattitaṃ ṭhānaṃ

---------------------------------------------------------------------------------------------
page141.
Santappetvā 1- sandassetvā samādapetvā sampahaṃsetvā khayavayaṃ upaṭṭhapetvā
uyyojeti. 1- Abhikkantāti nikkhantā 2- khīṇā. Suññāgāranti pāṭiyekkaṃ
suññāgāraṃ nāma natthi, tattheva pana ekapasse sāṇipākārena parikkhipitvā
"idha satthā vissamissatī"ti mañcakaṃ paññāpesuṃ. Bhagavā "catūhipi iriyāpathehi
paribhuttaṃ etesaṃ mahapphalaṃ bhavissatī"ti tattha sīhaseyyaṃ kappesi. Taṃ sandhāya
vuttaṃ "suññāgāraṃ pāvisī"ti.
                       Pāṭaliputtanagaramāpanavaṇṇanā
      [152] Sunīdhavassakārāti sunīdho ca vassakāro ca dve brāhmaṇā.
Magadhamahāmattāti magadharañño mahāmattā mahāamaccā, magadharaṭṭhe vā mahāmattā
mahatiyā issariyamattāya samannāgatāti magadhamahāmattā. Pāṭaligāme nagaranti
pāṭaligāmaṃ nagaraṃ katvā māpenti. Vajjīnaṃ paṭibāhāyāti vajjirājakulānaṃ
āyamukhapacchindanatthaṃ.
      Sahassevāti 3- ekekavaggavasena sahassaṃ sahassaṃ hutvā. Vatthūnīti
gharavatthūni. Cittāni namanti nivesanāni māpetunti raññañca 4- rājamahāmattānañca
nivesanāni māpetuṃ vatthuvijjāpāṭhakānaṃ cittāni namanti. Te kira attano
sippānubhāvena heṭṭhā paṭhaviyā tiṃsahatthamatte ṭhāne "idha nāgaggāho idha
yakkhaggāho idha bhūtaggāho pāsāṇo vā khāṇuko vā atthī"ti passanti. Te
tadā sippaṃ jappitvā devatāhi saddhiṃ mantayamānā viya māpenti. Athavā tesaṃ
sarīre devatā adhimuccitvā tattha tattha nivesanāni māpetuṃ cittaṃ nāmenti. Tā
catūsu koṇesu khāṇuke koṭṭetvā vatthumhi gahitamatte pariggaṇhanti. 5- Saddhānaṃ
kulānaṃ saddhā devatāva tathā karonti, assaddhānaṃ kulānaṃ assaddhā devatā.
Kiṃkāraṇā? saddhānañhi evaṃ hoti "idha manussā nivesanaṃ 6- māpetvā paṭhamaṃ
@Footnote: 1-1 cha.Ma.,i. sandassetvā sampahaṃsetvā uyyojesi   2 cha.Ma. atikkantā khīṇā
@khayavayaṃ upetā  3 cha.Ma.,Ma. sahassassevāti, i. sahassa sahassevāti   4 i. raññā ca
@5 cha.Ma.,i. paṭivigacchanti    6 i. nivesanāni

---------------------------------------------------------------------------------------------
page142.
Bhikkhusaṃghaṃ nisīdāpetvā maṅgalaṃ vācessanti, 1- atha mayaṃ sīlavantānaṃ dassanaṃ,
dhammakathaṃ pañhāvisajjanaṃ anumodanañca sotuṃ labhissāma, manussā dānaṃ datvā
amhākaṃ pattiṃ dassantī"ti.
      Tāvatiṃsehīti yathā hi ekasmiṃ kule ekaṃ paṇḍitamanussaṃ, ekasmiṃ
vā vihāre ekaṃ bahussutaṃ bhikkhuṃ upādāya "asukakule manussā paṇḍitā,
asukavihāre bhikkhū bahussutā"ti saddo abbhuggacachati, evameva sakkaṃ devarājānaṃ
vissakammañca 2- devaputtaṃ upādāya "tāvatiṃsā paṇḍitā"ti saddo abbhuggato.
Tenāha  "tāvatiṃsehī"ti. Tāvatiṃsehi saddhiṃ mantetvā viya māpentīti attho.
      Yāvatā ariyaṃ āyatananti yattakaṃ ariyamanussānaṃ osaraṇaṭṭhānaṃ nāma
atthi. Yāvatā vaṇippathoti yattakaṃ vāṇijānaṃ ābhatabhaṇḍassa rāsivasena vā 3-
kayavikkayaṭṭhānaṃ nāma, vāṇijānaṃ vasanaṭṭhānaṃ vā atthi. Idaṃ agganagaranti tesaṃ
ariyāyatanavaṇippathānaṃ idaṃ agganagaraṃ jeṭṭhakaṃ pāmokkhaṃ bhavissatīti. Puṭabhedananti
bhaṇḍapuṭabhedanaṭṭhānaṃ, bhaṇḍabhaṇḍikānaṃ 4- mocanaṭṭhānanti vuttaṃ hoti. Sakalajambūdīpe
aladdhabhaṇḍaṃpi hi idheva labhissanti, aññattha vikkayena agacchantaṃpi 5- ca
idheva gamissati. 5- Tasmā idhevapuṭaṃ bhindissatīti attho. Catūsu hi nagaradvāresu
cattāri nagaramajjhe 6- ekanti evaṃ divase divase pañca satasahassāni
uṭṭhahissantīti dasseti.
      Aggito vātiādīsu cakāraṭṭho vāsaddo, agginā ca udakena ca
mithubhedena vā 7- nassissatīti attho. Ekakoṭṭhāso agginā nassissati,
nibbāpetuṃ na sakkhissanti. Ekaṃ gaṅgā gahetvā gamissati. Eko "iminā akathitaṃ
amussa, amunā akathitaṃ imassā"ti vadantānaṃ pisuṇavācānaṃ vasena bhinnānaṃ
manussānaṃ aññamaññabhedeneva nassissatīti attho. Iti vatvā bhagavā paccūsakāle
gaṅgāya tīraṃ gantvā katamukhadhovano bhikkhācārakālaṃ 8- āgamayamāno nisīdi.
@Footnote: 1 cha.Ma., i. vaḍḍhāpessanti, Ma. vadāpessanti    2 Ma. visukammañca
@3 cha.Ma., i. rāsivaseneva                   4 Ma. bhaṇḍagaṇṭhikānaṃ
@5-5 Ma. āgacchantampi idhevāgamissati            6 cha.Ma., i. sabhāyaṃ
@7 cha.Ma., i. ca.                          8 cha.Ma., i. bhikkhācāravelāyaṃ

---------------------------------------------------------------------------------------------
page143.
      [153] Sunīdhavassakārāpi "amhākaṃ rājā samaṇassa gotamassa
upaṭṭhāko, so amhe pucchissati, `satthā kira pāṭaligāmaṃ agamāsi, tassa santikaṃ
upasaṅkamittha na upasaṅkamitthā'ti. Upasaṅkamimhāti ca vutte `nimantayittha na
nimantayitthā'ti ca pucchissati. Na nimantayimhāti ca vutte amhākaṃ dosaṃ
āropetvā niggaṇhissati. Idañcāpi mayaṃ akatṭṭhāne 1- nagaraṃ māpema, samaṇassa
kho pana gotamassa gatagataṭṭhāne kāḷakaṇṇī sattā paṭikkamantīti. 2- Taṃ mayaṃ
nagaramaṅgalaṃ vācāpessāmā"ti 3- cintetvā satthāraṃ upasaṅkamitvā nimantayiṃsu.
Tasmā "athakho sunīdhavassakārā"ti ādi vuttaṃ.
      Pubbaṇhasamayanti pubbaṇhakāle. Nivāsetvāti gāmappavesananīhārena
nivāsanaṃ nivāsetvā kāyabandhanaṃ bandhitvā. Pattacīvaramādāyāti pattañca cīvarañca
ādiyitvā kāyapaṭibaddhaṃ katvā.
      Sīlavantetthāti sīlavante 4- ettha. Saññateti kāyavācāmanehi saññate.
      Tāsaṃ dakkhiṇamādiseti saṃghassa dinne cattāro paccaye tāsaṃ
gharadevatānaṃ ādiseyya, pattiṃ dadeyya. Pūjitā pūjayantīti "ime manussā amhākaṃ
ñātakāpi na honti, evaṃpi no pattiṃ dentī"ti ārakkhaṃ susaṃvidahitaṃ 5- karothāti
suṭṭhu ārakkhaṃ karonti. Mānitā mānayantīti kālānukālaṃ balikammakaraṇena mānitā
"ete manussā amhākaṃ ñātakāpi na honti, catumāsachamāsantareva no balikammaṃ
karontī"ti mānenti, mānentiyo uppannaparissayaṃ haranti.
      Tato nanti tato naṃ paṇḍitajātikaṃ manussaṃ. Orasanti ure ṭhapetvā
saṃvaḍḍhitaṃ, yathā mātā orasaṃ puttaṃ anukampantī 6- uppannaparissayassa haraṇatthaṃ 6-
vāyamati, evaṃ anukampantīti attho. Bhadrāni passatīti sundarāni passati.
      [154] Uḷumpanti pāragamanatthāya āṇiyo koṭṭetvā kataṃ.
Kullanti valliādīhi bandhitvā kataṃ. 7-
@Footnote: 1 cha.Ma. āgataṭṭhāne, i. asukaṭṭhāne.  2 cha.Ma.,i. itisaddo na dissati.  3 cha.Ma.
@  vadāpessāmāti  4 i. sīlavanto.  5 cha.Ma.,i. susaṃvihitaṃ   6-6 cha.Ma. uppanna-
@  parissayaharaṇatthameva tassa, i. uppannaparissayaharaṇatthamevassa.  7 i. kātabbaṃ.

---------------------------------------------------------------------------------------------
page144.
      "ye taranti aṇṇavan"ti gāthāya aṇṇavanti sabbantimena
paricchedena yojanamattaṃ gambhīrassa ca puthulassa ca udakaṭṭhānassetaṃ adhivacanaṃ.
Saranti idha nadī adhippetā. Idaṃ vuttaṃ hoti, ye gambhīravitthataṃ taṇhāsaraṃ
taranti, te ariyamaggasaṅkhātaṃ setuṃ katvāna. Visajja pallalānīti 1- anāmasitvā
udakabharitāni ninnaṭṭhānāni. Ayaṃ pana idaṃ appamattakaṃ udakaṃ taritukāmopi
kullaṃ jano bandhati, 2- buddhā ca buddhasāvakā ca vināyeva kullena tiṇṇā
medhāvino janāti.
                      Paṭhamabhāṇavāravaṇṇanā niṭṭhitā.
                          ------------
                         Ariyasaccakathāvaṇṇanā
      [155] Koṭigāmoti mahāpanādassa pāsādakoṭiyaṃ katagāmo.
Ariyasaccānanti ariyabhāvakarānaṃ saccānaṃ. Ananubodhāti abujjhanena ajānanena.
Appaṭivedhāti appaṭivijjhanena. Sandhāvitanti bhavato bhavaṃ gamanavasena sandhāvitaṃ.
Saṃsaritanti punappunaṃ gamanāgamanavasena saṃsaritaṃ. Mamañceva tumhākañcāti mayā
ca tumhehi ca. Athavā sandhāvitaṃ saṃsaritanti sandhāvanaṃ saṃsaraṇaṃ mamañceva
tumhākañca ahosīti evamettha attho veditabbo. 3- Saṃsaritabbanti saṃsaritaṃ. 3-
Bhavanetti samūhatāti bhavato bhavaṃ nayanasamatthā taṇhārajju suṭṭhu hatā chinnā
appavattikatā.
                    Anāvattidhammasambodhiparāyanavaṇṇanā
      [156] Nādikāti 4- ekaṃ taḷākaṃ nissāya dvinnaṃ cūḷapitumahāpituputtānaṃ
dve gāmā. Nādiketi ekasmiṃ ñātigāmake. Giñjakāvasatheti iṭṭhakāmaye
āvasathe.
      [157] Orambhāgiyānanti heṭṭhābhāgiyānaṃ, kāmabhaveyeva
paṭisandhiggāhāpakānanti attho. Oranti laddhanāmehi vā tīhi maggehi pahātabbānipi
@Footnote: 1 cha.Ma. itisaddo na dissati.   2 cha.Ma.,i. kullañhi jano pabandhati.  3 cha.Ma. ime
@  pāṭhā na dissanti, i. saṃsitaṃ saṃsaritaṃ.  4 cha.Ma. nātikāti...evamuparipi.

---------------------------------------------------------------------------------------------
page145.
Orambhāgiyāni. Tattha kāmacchando, byāpādoti imāni dve samāpattiyā vā
avikkhambhitāni, maggena vā asamucchinnāni nibbattivasena uddhaṃbhāgaṃ rūpabhavañca
arūpabhavañca gantuṃ na denti. Sakkāyadiṭṭhiādīni tīṇi tattha nibbattaṃpi
ānetvā puna idheva nibbattāpentīti sabbānipi orambhāgiyāneva.
Anāvattidhammāti paṭisandhivasena anāgamanasabhāvā. Rāgadosamohānaṃ tanuttāti
ettha kadāci karahaci uppattiyā ca, pariyuṭṭhānamandatāya cāti dvedhāpi
tanubhāvo veditabbo. Sakadāgāmissa hi puthujjanānaṃ viya abhiṇhaṃ rāgādayo na
uppajjanti, kadāci karahaci uppajjanti. Uppajjamānā pana puthujjanānaṃ viya
bahalabahalā na uppajjanti, macchikapattaṃ viya tanukatanukā uppajjanti.
Dīghabhāṇakamahāsivatthero 1- panāha "yasmā sakadāgāmissa puttadhītaro honti,
orodhā ca honti, tasmā bahalāva kilesā. Idaṃ pana bhavatanukavasena kathitan"ti.
Taṃ aṭṭhakathāyaṃ "sotāpannassa satta bhave ṭhapetvā aṭṭhame bhave bhavatanukaṃ
natthi. Sakadāgāmissa dve bhave ṭhapetvā pañcasu bhavesu bhavatanukaṃ natthi.
Anāgāmissa rūpārūpabhave ṭhapetvā kāmabhave bhavatanukaṃ natthi. Khīṇāsavassa kismiñci
bhave bhavatanukaṃ natthī"ti vuttattā paṭikkhittaṃ hoti.
      Imaṃ lokanti idaṃ kāmāvacaralokaṃ sandhāya vuttaṃ. Ayañcettha adhippāyo,
sace hi manussesu sakadāgāmiphalappatto devesu nibbattitvā arahattaṃ
sacchikaroti, iccetaṃ kusalaṃ. Asakkonto pana avassaṃ manussalokaṃ āgantvā
sacchikaroti. Devesu sakadāgāmiphalappattopi sace manussesu nibbattitvā arahattaṃ
sacchikaroti, iccetaṃ kusalaṃ. Asakkonto pana avassaṃ devalokaṃ gantvā
sacchikarotīti.
      Avinipātadhammoti ettha vinipatanaṃ vinipāto, nāssa vinipāto dhammoti
avinipātadhammo. Catūsu apāyesu avinipātadhammo catūsu apāyesu avinipātasabhāvoti
attho. Niyatoti dhammaniyāmena niyato. Sambodhiparāyanoti uparimaggattayasaṅkhātā
sambodhi paraṃ ayanaṃ assa, gati paṭisaraṇaṃ avassaṃ pattabbanti 2- sambodhiparāyano.
@Footnote: 1 cha.Ma., i. dīghabhāṇakatipiṭakamahāsīvatthero            2 cha.Ma., i. pattabbāti.

---------------------------------------------------------------------------------------------
page146.
                      Dhammādāsadhammapariyāyavaṇṇanā
      [158] Vihesāvesāti 1- tesaṃ tesaṃ ñāṇagatiṃ ñāṇaupapattiṃ ñāṇābhisamparāyaṃ
olokentassa kāyakilamathova esa ānanda tathāgatassāti dīpeti,
cittavihesā pana buddhānaṃ natthi. Dhammādāsanti dhammamayaṃ ādāsaṃ. Yenāti yena
dhammādāsena samannāgato. Khīṇāpāyaduggativinipātoti idaṃ nirayādīnaṃyeva
vevacanavasena vuttaṃ. Nirayādayo hi vuḍḍhisaṅkhātato ayato apetattā āpāyā.
Dukkhassa gati paṭisaraṇanti duggati. Dukkaṭakārino ettha vivasā nipatantīti
vinipāto. 2-
      [159] Aveccappasādenāti buddhaguṇānaṃ yathābhūtato ñātattāva
acalena acutena pasādena. Uparipadadvayepi eseva nayo. Itipi so bhagavāti
ādīnaṃ pana vitthāro visuddhimagge vutto.
      Ariyakantehīti ariyānaṃ kantehi piyehi manāpehi. Pañcasīlāni hi
ariyasāvakānaṃ kantāni honti, bhavantarepi avijahitabbato. Tāni sandhāyetaṃ vuttaṃ.
Sabbopi panettha saṃvaro labbhatiyeva.
      Sotāpannohamasmīti idaṃ desanāsīsameva. Sakadāgāmiādayopi pana
sakadāgāmīhamasmīti ādinā nayena byākarontiyevāti. Sabbesaṃpi
sikkhāpadāvirodhena yuttaṭṭhāne byākaraṇaṃ anuññātameva hoti.
                       Ambapālīgaṇikāvatthuvaṇṇanā
      [160] Vesāliyaṃ viharatīti ettha tena kho pana samayena vesālī
iddhā ceva hoti phītā cāti 3- ādinā khandhake vuttanayena vesāliyā sampannabhāvo
veditabbo. Ambapālivaneti ambapāliyā gaṇikāya uyyānabhūte ambavane.
Sato bhikkhaveti bhagavā ambapālidassane satipaccupaṭṭhāpanatthaṃ visesato idha
satipaṭṭhānadesanaṃ ārabhi. Tattha saratīti sato. Sampajānātīti sampajāno. Satiyā ca
@Footnote: 1 cha.Ma. vihesāti.  2 cha.Ma.,i. vinipātā  3 vinaYu. mahāvagga. 5/326/123 jīvakavatthu

---------------------------------------------------------------------------------------------
page147.
Sampajaññena ca samannāgato hutvā vihareyyāti attho. Kāye kāyānupassīti
ādīsu yaṃ vattabbaṃ, taṃ mahāsatipaṭṭhāne vakkhāma.
      [161] Nīlāti idaṃ sabbasaṅgāhikaṃ. Nīlavaṇṇāti ādi tasseva ca
vibhāgadassanaṃ. Tattha na tesaṃ pakativaṇṇo nīlo, nīlavilittattā 1- panetaṃ vuttaṃ.
Nīlavatthāti paṭadukulakoseyyādīnipi tesaṃ nīlāneva honti. Nīlālaṅkārāti nīlamaṇīhi
nīlapupphehi alaṅkatā, rathāpi tesaṃ nīlamaṇikhacitā nīlavatthaparikkhittā nīladdhajā
nīlavammikehi nīlābharaṇehi nīlaassehi yuttā, paṭodalaṭṭhiyopi nīlāyevāti iminā
nayena sabbapadesu attho veditabbo. Paṭivaṭṭesīti 2- pahari. Kiṃ je ambapālīti
jeti ālapanavacanaṃ, bhoti ambapāli kiṃkāraṇāti vuttaṃ hoti. "kiñcā"tipi pāṭho,
ayamevettha attho. Sāhāranti sajanapadaṃ. Aṅgulī poṭhesunti 3- aṅguliṃ cālesuṃ.
Ambakāyāti itthikāya.
      Yesanti karaṇaṭṭhe sāmivacanaṃ, yehi adiṭṭhāti vuttaṃ hoti. Olokethāti
passatha. Avalokethāti 4- punappunaṃ passatha. Upasaṃharathāti upanetha, imaṃ
licchavīparisaṃ tumhākaṃ cittena tāvatiṃsasadisaṃ 5- upasaṃharatha upanetha alliyāpetha.
Yatheva hi tāvatiṃsā abhirūpā pāsādikā nīlādinānāvaṇṇā, evamime
licchavirājānopīti tāvatiṃsehi samake katvā passathāti attho.
      Kasmā pana bhagavā anekasatehi suttehi cakkhvādīnaṃ rūpādīsu
nimittaggāhaṃ paṭisedhetvā idha mahantena ussāhena nimittaggāhe niyojetīti? 6-
hitakāmatāya. Tatra kira ekacce bhikkhū ossaṭṭhaviriyā, 7- tesaṃ sampattiyā
palobhento "appamādena samaṇadhammaṃ karontānaṃ evarūpā issariyasampatti
sulabhā"ti samaṇadhamme ussāhajananatthaṃ āha. Aniccalakkhaṇavibhāvanatthañcāpi evamāha.
Nacirasseva hi sabbepime ajātasattussa vasena vināsaṃ pāpuṇissanti. Atha
nesaṃ rajjasirisampattiṃ disvā ṭhitabhikkhū "tathārūpāyapi nāma sirisampattiyā vināso
paññāyissatī"ti aniccalakkhaṇaṃ bhāvetvā saha paṭisambhidāhi arahattaṃ pāpuṇissantīti
aniccalakkhaṇavibhāvanatthaṃ āha.
@Footnote: 1 cha.ma,i. nīlavilepanavilittattā                   2 cha.Ma. parivaṭṭesi
@3 cha.Ma.,ka. aṅguliṃ phoṭesunti, i. aṅguliṃ poṭhesunti   4 cha.Ma.,i. apaloketha
@5 i. tāvatiṃsaparisaṃ.  6 cha.Ma. uyyojetīti.  7 cha.Ma.,i. osannavīriyā

---------------------------------------------------------------------------------------------
page148.
      Adhivāsetūti ambapāliyā nimantitabhāvaṃ ñatvāpi kasmā nimantentīti?
asaddahanatāya ceva vattasīsena ca. Sā hi dhuttā itthī animantetvā 1-
nimantesinti 2- vadeyyāti tesaṃ cittaṃ ahosi, dhammaṃ sutvā gamanakāle ca
nimantetvā gamanaṃ nāma manussānaṃ vattameva.
                       Veḷuvagāmavassūpagamanavaṇṇanā
      [163] Veḷuvagāmakoti vesāliyā samīpe veḷuvagāmo 3- yathāmittanti
ādīsu mittā mittāva. Sandiṭṭhāti tattha tattha saṅgamma diṭṭhamattā sandiṭṭhā
na daḷhamittā. 4- Sambhattāti suṭṭhu bhattā sinehamittā 5- daḷhamittā. Yesaṃ
yesaṃ yattha yattha evarūpā bhikkhū atthi, te te tattha tattha vassaṃ upethāti
attho. Kasmā evamāha? tesaṃ phāsuvihāratthāya. Tesaṃ hi veḷuvagāmake senāsanaṃ
nappahoti, bhikkhāpi mandā. Samantā vesāliyā pana bahūni senāsanāni,
bhikkhāpi sulabhā, tasmā evamāha. Atha kasmā "yathāsukhaṃ gacchathā"ti na visajjesi?
tesaṃ anukampāya. Evaṃ kirassa ahosi "ahaṃ dasamāsamattaṃ ṭhatvā parinibbāyissāmi,
sace ime dūraṃ gacchissanti, maṃ 6- parinibbānakāle daṭṭhuṃ na sakkhissanti.
Atha nesaṃ `satthā parinibbāyanto amhākaṃ satimattaṃpi nādāsi, sace jāneyyāma,
na evaṃ dūre vaseyyāmā'ti 7- vipaṭisāro bhaveyye. Vesāliyā samantā pana
vasantā māsassa aṭṭha vāre āgantvā dhammaṃ suṇissanti bhagavato vādaṃ
labhissantī"ti na visajjesi.
      [164] Kharoti pharuso. Ābādhoti visabhāgarogo. Bāḷhāti balavatiyo.
Maraṇantikāti 8- maraṇanti maraṇasantikaṃ pāpanasamatthā. Sato sampajāno adhivāsesīti
satiṃ supaṭṭhitaṃ katvā ñāṇena paricchinditvā adhivāsesi. Avihaññamānoti
vedanānuvattanavasena aparāparaṃ parivattanaṃ akaronto apīḷiyamāno adukkhiyamānova
adhivāsesi. Anāmantetvāti ajānāpetvā. 9- Anapaloketvāti na
@Footnote: 1 cha.Ma.,i. animantetvāpi   2 cha.Ma. nimantemīti     3 ka. pāṭaligāmo, Sī.,
@i. pādagāmo  4 cha.Ma.,i. nātidaḷhamittā   5 cha.Ma. sinehavanto   6 cha.Ma. mama
@7 i. vasissāmāti          8 cha.Ma. māraṇantikāti   9 i. anavahetvā

---------------------------------------------------------------------------------------------
page149.
Aploketvā, ovādānusāsaniṃ adatvāti vuttaṃ hoti. Viriyenāti pubbabhāgaviriyena
ceva phalasamāpattiviriyena ca. Paṭipaṇāmetvāti vikkhambhetvā. Jīvitasaṅkhāranti ettha
jīvitaṃpi jīvitasaṅkhāro. Yena jīvitaṃ saṅkhariyati chijjamānaṃ ghaṭṭetvā ṭhapiyati, so 1-
phalasamāpattidhammopi jīvitasaṅkhāro. So idha adhippeto. Adhiṭṭhāyāti adhiṭṭhahitvā
pavattetvā, jīvitaṭhapanasamatthaṃ phalasamāpattiṃ samāpajjeyyanti ayamettha saṅkhepattho.
      Kiṃ pana bhagavā ito pubbe phalasamāpattiṃ na samāpajjatīti. Samāpajjati.
Sā pana khaṇikasamāpatti. Khaṇikasamāpatti ca antosamāpattiyaṃyeva vedanaṃ
vikkhambheti, samāpattito vuṭṭhitamattassa kaṭṭhapātena vā kaṭhalapātena vā
chinnasevālo viya udakaṃ puna sarīraṃ vedanā ajjhottharati. Yā pana rūpasattakañca
arūpasattakañca niggumbaṃ nijjaṭaṃ katvā mahāvipassanāvasena samāpannasamāpatti,
sā suṭṭhu vikkhambheti. Yathā nāma purisena pokkharaṇiṃ oggāhetvā hatthehi
ca pādehi ca suṭṭhu apabyuḷho sevālo cirena udakaṃ ottharati, evameva tato
vuṭṭhitassa cirena vedanā uppajjati. Iti bhagavā taṃdivasaṃ mahābodhipallaṅke
abhinavavipassanaṃ paṭṭhapento viya rūpasattakaṃ arūpasattakaṃ niggumbaṃ nijjaṭaṃ katvā
cuddasahākārehi sannetvā mahāvipassanāya vedanaṃ vikkhambhetvā "dasa māse mā
uppajjitthā"ti samāpattiṃ samāpajji. Samāpattivikkhambhitā vedanā dasa māse
na uppajjiyeva.
      Gilānā vuṭṭhitoti gilāno hutvā puna vuṭṭhito. Madhurakajāto viyāti
sañjātagarubhāvo sañjātathaddhabhāvo sūle uttāsitapuriso 2- viya. Na pakkhāyantīti
nappakāsanti, nānākārato na upaṭṭhahanti. Dhammāpi maṃ nappaṭibhantīti
satipaṭṭhānadhammāpi 3- mayhaṃ pākaṭā na hontīti dīpeti. Tantidhammā pana therassa
suppaguṇā. Na udāharatīti pacchimaṃ ovādaṃ na deti. Taṃ sandhāya vadati.
      [165] Anantaraṃ abāhiranti dhammavasena vā puggalavasena vā ubhayaṃ
akatvā. "ettakaṃ dhammaṃ parassa na desessāmī"ti hi cintento dhammaṃ abbhantaraṃ
karoti nāma. "ettakaṃ parassa desessāmī"ti cintento dhammaṃ bāhiraṃ karoti
nāma. "imassa puggalassa desessāmī"ti cintento pana puggalaṃ abbhantaraṃ
@Footnote: 1 i. yo    2 i. uttāsitasadiso    3 cha.Ma. satipaṭṭhānādidhamma

---------------------------------------------------------------------------------------------
page150.
Karoti nāma. "imassa na desessāmī"ti cintento puggalaṃ bāhiraṃ karoti
nāma. Evaṃ akatvā desitoti attho. Ācariyamuṭṭhīti yathā bāhirakānaṃ ācariyamuṭṭhi
nāma hoti. Daharakāle kassaci akathetvā pacchimakāle maraṇamañce nipannā
piyamanāpassa antevāsikassa kathenti, evaṃ tathāgatassa "idaṃ mahallakakāle
pacchimakāle 1- kathessāmī"ti muṭṭhiṃ katvā pariharitvā 2- ṭhapitaṃ kiñci natthīti
dasseti.
      Ahaṃ bhikkhusaṃghanti ahameva bhikkhusaṃghaṃ pariharissāmīti vā. Mamuddesikoti
ahaṃ uddisitabbaṭṭhena uddeso assāti mamuddesiko. Maṃyeva uddisitvā mamaṃ
paccāsiṃsamāno bhikkhusaṃgho hotu, mama accayena mā vā ahesuṃ, yaṃ vā taṃ vā
hotūti iti vā pana yassa assāti attho. Na evaṃ hotīti bodhipallaṅkeyeva
issāmacchariyānaṃ vihatattā 3- evaṃ na hoti. Sakinti so kiṃ. Āsītikoti 4-
asītisaṃvacchariko. Idaṃ pacchimavayaṃ anuppattabhāvadīpanatthaṃ vuttaṃ. Veḷumissakenāti
5- bāhabaddhacakkabaddhādinā paṭisaṅkharaṇena veḷumissakena. Maññeti jarasakaṭaṃ 6-
viya veḷumissakena maññe yāpeti. Arahattaphalabandhanena 7- catuiriyāpathakappanaṃ tathāgatassa
hotīti dasseti.
      Idāni tamatthaṃ pakāsento yasmiṃ ānanda samayeti ādimāha. Tattha
sabbanimittānanti rūpanimittādīnaṃ kalāpānaṃ. 8- Ekaccānaṃ vedanānanti lokiyānaṃ
vedanānaṃ. Tasmātihānandāti yasmā iminā phalasamāpattivihārena phāsu hoti,
tasmā tumhepi phāsukatthāya 9- evaṃ viharathāti dasseti. Attadīpāti mahāsamuddamajjhe
dīpaṃ 10- viya attānaṃ dīpaṃ patiṭṭhaṃ katvā viharatha. Attasaraṇāti attagatikāva
hotha, mā aññagatikā. Dhammadīpadhammasaraṇapadesupi eseva nayo. Tamataggeti
tamaagge. Majjhe takāro padasandhivasena  vutto. Idaṃ vuttaṃ hoti "ime aggatamā
@Footnote: 1 cha.Ma.,i. pacchimaṭṭhāne   2 cha.Ma. "pariharissāmī"ti ṭhapitaṃ   3 i. vigatattā
@4 ka. asītikoti   5 cha.Ma. veṭhamissakenāti, Ma. vekhamissakenāti, i. veghamissakenāti
@6 cha.Ma. jiṇṇasakaṭaṃ   7 cha.Ma. phalaveṭhanena   8 cha.Ma.,i. kalāpānanti na dissati.
@9 cha.Ma.,i. tadatthāya                 10 cha.Ma.,i. mahāsamuddagatadīpaṃ

---------------------------------------------------------------------------------------------
page151.
Ime aggatamāti. 1- Evaṃ sabbaṃ tamayogaṃ chinditvā ativiya agge uttamabhāve
te ānanda mama bhikkhū bhavissanti. Tesaṃ 2- atiagge bhavissanti, ye keci
sikkhākāmā, sabbepi te catusatipaṭṭhānagocarā ca 3- bhikkhū agge bhavissanti. 4-
Arahattanikūṭana desanaṃ saṅgaṇhāti.
                      Dutiyabhāṇavāravaṇṇanā niṭṭhitā.
                          -------------
                        Nimittobhāsakathāvaṇṇanā
      [166] Vesāliṃ piṇḍāya pāvisīti kadā pāvisi? ukkavelato 5-
nikkhamitvā vesālīgatakāle. Bhagavā kira vuṭṭhavasso veḷuvagāmakā nikkhamitvā
sāvatthiṃ gamissāmīti āgatamaggeneva paṭinivattanto anupubbena sāvatthiṃ patvā
jetavanaṃ pāvisi,
      dhammasenāpati bhagavato vattaṃ dassetvā divāṭṭhānaṃ gato. So tattha
antevāsikesu vattaṃ dassetvā paṭikkantesu divāṭṭhānaṃ sammajjitvā cammakkhaṇḍaṃ
paññapetvā pāde pakkhāletvā pallaṅkaṃ ābhujitvā phalasamāpattiṃ pāvisi.
Athassa yathāparicchedena tato vuṭṭhitassa ayaṃ parivitakko udapādi  "buddhā nu kho
paṭhamaṃ parinibbāyanti, aggasāvakā nu kho"ti. Tato "aggasāvakā paṭhaman"ti
ñatvā attano āyusaṅkhāraṃ olokesi. So "sattāhameva āyusaṅkhārā me
pavattissantī"ti ñatvā "kattha parinibbāyissāmī"ti cintesi. Tato "rāhulo
tāvatiṃse parinibbuto, aññākoṇḍaññatthero 6- chaddantadahe, ahaṃ kattha
parinibbāyissāmī"ti punappunaṃ 7- cintento mātaraṃ ārabbha satiṃ uppādesi
"mayhaṃ mātā sattannaṃ arahantānaṃ mātā hutvāpi buddhadhammasaṃghesu appasannā,
atthi nu kho tassā upanissayo, natthi nu kho"ti āvajjetvā sotāpattimaggassa
@Footnote: 1 cha.Ma. "ime aggatamāti tamataggāti, i. ime aggatamā aggatamāti   2 i. kesaṃ
@3 cha.Ma. va   4 cha.Ma.,i. bhavissantīti.   5 cha.Ma.,i. ukkacelato
@6 cha.Ma. aññāsikoṇḍaññatthero, i. aññātakoṇḍaññatthero   7 cha.Ma.,i. puna

---------------------------------------------------------------------------------------------
page152.
Upanissayaṃ disvā "kassa desanāya abhisamayo bhavissatī"ti olokento "mameva
dhammadesanāya bhavissati, na aññassa, sace kho panāhaṃ appossukko bhaveyyaṃ,
bhavissanti me vattāro `sāriputtatthero avasesajanānaṃpi avassayo hoti. Tathā
hissa samacittasuttadesanādivase 1- koṭisatasahassadevatā arahattaṃ pattā. Tayo
magge paṭividdhadevatānaṃ gaṇanā natthi. Aññesu ca ṭhānesu  anekā abhisamayā
dissanti. There ca cittaṃ pasādetvā sagge nibbattāneva asītikulasahassāni.
Sodāni mātu micchādassanamattaṃpi harituṃ nāsakkhī'ti. Tasmā mātaraṃ micchādassanā
mocetvā jātovarakeyeva parinibbāyissāmī"ti sanniṭṭhānaṃ katvā "ajjeva
bhagavantaṃ anujānāpetvā nikkhamissāmī"ti cundattheraṃ āmantesi "āyāmāvuso 2-
cunda amhākaṃ pañcasatāya bhikkhuparisāya saññaṃ dehi `gaṇhathāvuso pattacīvarāni,
dhammasenāpati nālakagāmaṃ gantukāmo"ti. Thero tathā akāsi. Bhikkhū senāsanaṃ
saṃsāmetvā pattacīvaramādāya therassa santikaṃ āgamiṃsu.
      Thero senāsanaṃ saṃsāmetvā divāṭṭhānaṃ sammajjitvā divāṭṭhānadvāre
ṭhatvā divāṭṭhānaṃ olokento "idaṃdāni pacchimadassanaṃ, puna āgamanaṃ natthī"ti
pañcasatabhikkhuparivuto bhagavantaṃ upasaṅkamitvā vanditvā bhagavantaṃ etadavoca:-
            chinnodāni bhavissāmi          lokanātha mahāmuni
            gamanāgamanaṃ natthi             pacchimā vandanā ayaṃ.
            Jīvitaṃ appakaṃ mayhaṃ            ito sattāhamaccaye
            nikkhipeyyāmahaṃ dehaṃ          bhāravoropanaṃ yathā.
            Anujānātu me bhante (bhagavā)  anujānātu sugato
            parinibbānakālo me          ossaṭṭho āyusaṅkhāroti.
      Buddhā pana yasmā "parinibbāhī"ti vutte maraṇavaṇṇaṃ 3- saṃvaṇṇenti
nāma "mā parinibbāhī"ti vutte vaṭṭassa guṇaṃ kathentīti 4- micchādiṭṭhikā dosaṃ
āropenti 5- tasmā tadubhayaṃpi na vadanti. Tena naṃ bhagavā "kattha parinibbāyissasi
@Footnote: 1 aṅ.duka. 20/37/62 samacittavagga   2 cha.Ma.,i. āvuso   3 cha.Ma. maraṇasaṃvaṇṇanaṃ,
@  i. maraṇasaṃvaṇṇaṃ   4 i. kathenti nāma   5 cha.Ma. āropessanti

---------------------------------------------------------------------------------------------
page153.
Sāriputtā"ti. "atthi bhante magadhesu nālakagāme jātovarako, tatthāhaṃ
parinibbāyissāmī"ti vutte "yassadāni tvaṃ sāriputta kālaṃ maññasi, idāni pana
te jeṭṭhakaniṭṭhabhātikānaṃ tādisassa bhikkhuno dassanaṃ dullabhaṃ bhavissatīti desehi
tesaṃ dhamman"ti āha.
      Thero "satthā mayhaṃ iddhivikubbanapubbaṅgamaṃ dhammadesanaṃ paccāsiṃsatī"ti
ñatvā bhagavantaṃ vanditvā tālappamāṇaṃ abbhuggantvā puna oruyha
bhagavantaṃ vanditvā yāva 1- sattatālappamāṇe  antalikkhe ṭhito idadhivikubbanaṃ
dassetvā dhammaṃ desesi. Sakalanagaraṃ sannipati. Thero oruyha bhagavantaṃ vanditvā
"gamanakālo me bhante"ti āha. Bhagavā 2- dhammāsane nisinno "paṭipādessāmī"ti 2-
dhammāsanā uṭṭhāya gandhakuṭiabhimukho gantvā maṇiphalake 3- aṭṭhāsi.
Thero tikkhattuṃ padakkhiṇaṃ katvā  catūsu ṭhānesu vanditvā:- "bhagavā ito
kappasatasahassādhikassa asaṅkheyyassa upari anomadassisammāsambuddhassa pādamūle
nipatitvā tumhākaṃ dassanaṃ patthesiṃ, sā me patthanā samiddhā, diṭṭhā tumhe,
taṃ paṭhamaṃ dassanaṃ, idaṃ pacchimadassanaṃ. Puna tumhākaṃ dassanaṃ natthī"ti vatvā
dasanakhasamodhānasamujjalaṃ añjaliṃ paggayha yāva dassanavisayo, tāva abhimukhova
paṭikkamitvā "ito paṭṭhāya cutipaṭisandhivasena kismiñci ṭhāne gamanāgamanaṃ
nāma natthī"ti vanditvā pakkāmi. Udakapariyantaṃ katvā mahābhūmicālo ahosi.
Bhagavā parivāretvā ṭhitabhikkhū āha "anugacchatha bhikkhave tumhākaṃ jeṭṭhabhātikan"ti.
Bhikkhū yāva dvārakoṭṭhakā agamaṃsu. Thero  "tiṭṭhatha tumhe āvuso appamattā
hothā"ti nivattāpetvā attano parisāyeva saddhiṃ pakkāmi.
      Manussā "pubbe ayyo paccāgamanacārikaṃ carati, idaṃdāni gamanaṃ na
puna paccāgamanāyā"ti paridevantā anubandhiṃsu. Tepi "appamattā hotha, āvuso
evaṃbhāvino  nāma saṅkhārā"ti  nivattāpesi. Athakho āyasmā sāriputto
antarāmagge sattāhaṃ manussānaṃ anuggahaṃ karonto sāyaṃ nālakagāmaṃ patvā
gāmadvāre nigrodharukkhamūle aṭṭhāsi.
@Footnote: 1 cha.Ma.,i. yāva na dissati   2-2 cha.Ma.,i. bhagavā "dhammasenāpatiṃ paṭipādessāmī"ti
@3 i. maṇipallaṅke

---------------------------------------------------------------------------------------------
page154.
      Atha uparevato nāma therassa bhāgineyyo bahigāmaṃ gacchanto theraṃ
disvā upasaṅkamitvā vanditvā aṭṭhāsi. Thero taṃ āha "atthi gehe te
ayyikā"ti. Āma bhanteti. Gaccha amhākaṃ idhāgatabhāvaṃ ārocehi, "kasmā
āgato"ti ca vutte "ajja kira ekadivasaṃ antogāme bhavissati, jātovarakaṃ
paṭijaggatha, pañcannañca bhikkhusatānaṃ vasanaṭṭhānaṃ jānāthā"ti. So gantvā
"ayyike mayhaṃ mātulo āgato"ti āha. Idāni kuhinti. Gāmadvāreti. Ekakova,
aññopi koci atthīti. Atthi pañcasatā bhikkhūti. Kiṃkāraṇā āgatoti. So taṃ
pavuttiṃ 1- ārocesi. Brāhmaṇī "kiṃ nu kho ettakānaṃ vasanaṭṭhānaṃ paṭijaggāpeti,
daharakāle pabbajitvā mahallakakāle gihī hotukāmo"ti cintentī jātovarakaṃ
paṭijaggāpetvā pañcasatānaṃ bhikkhūnaṃ vasanaṭṭhānaṃ kāretvā daṇḍadīpake 2-
jāletvā therassa pāhesi.
      Thero bhikkhūhi saddhiṃ pāsādaṃ abhiruhi, abhiruhitvā ca jātovarakaṃ
pavisitvā nisīdi. Nisajjeva "tumhākaṃ vasanaṭṭhānaṃ gacchathā"ti bhikkhū uyyojesi.
Tesu gatamattesuyeva therassa kharo ābādho uppajji, lohitapakkhandikā
maraṇantikā 3- vedanā vattanti, ekaṃ bhājanaṃ pavisati, ekaṃ nikkhamati. Brāhmaṇī
"mama puttassa pavatti mayhaṃ na ruccatī"ti attano vasanagabbhadvāraṃ nissāya
aṭṭhāsi. Cattāro mahārājāno "dhammasenāpati kuhiṃ viharatī"ti olokentā
"nālakagāme jātovarake parinibbānamañce nipanno, pacchimadassanaṃ gamissāmā"ti
āgamma vanditvā aṭṭhaṃsu. Thero ke tumheti pucchi. Amhe 4- mahārājāno
bhanteti. Kasmā āgatatthāti. Gilānūpaṭṭhākā bhavissāmāti. Hotu atthi
gilānūpaṭṭhāko, gacchatha tumheti uyyojesi. Tesaṃ gatāvasāne teneva nayena sakko
devānamindo. Tasmiṃ gate suyāmādayo mahābrahmā ca āgamiṃsu. Tepi tatheva
thero uyyojesi.
      Brāhmaṇī devatānaṃ āgamanañca gamanañca disvā "ke nu kho ete
mama puttaṃ vanditvā vanditvā gacchantī"ti therassa gabbhadvāraṃ gantvā "tāta
@Footnote: 1 cha.Ma. pavattiṃ evamuparipi               2 cha.Ma., i. daṇḍadīpikāyo
@3 cha.Ma. māraṇantikā evamuparipi           4 cha.Ma., i. amheti saddo na dissati

---------------------------------------------------------------------------------------------
page155.
Cunda kā pavattī"ti pucchi. So taṃ pavuttiṃ ācikkhitvā "mahāupāsikā bhante
āgatā"ti āha. Thero "kasmā avelāya āgatatthā"ti pucchi. Sā "tumhākaṃ
tāta dassanatthāyā"ti vatvā "tāta ke paṭhamaṃ āgatā"ti pucchi. Cattāro
mahārājāno upāsiketi. Tāta tvaṃ catūhi mahārājehi mahantataroti. Ārāmikasadisā
ete upāsike, amhākaṃ satthuno paṭisandhiggahaṇato paṭṭhāya khaggahatthā
hutvā ārakkhaṃ akaṃsūti. Tesaṃ tāta gatāvasāne ko āgatoti. Sakko devānamindoti.
Devarājatopi tvaṃ tāta mahantataroti. Bhaṇḍaggāhakasāmaṇerasadiso esa
upāsike, amhākaṃ satthuno tāvatiṃsato otaraṇakāle pattacīvaraṃ gahetvā
otiṇṇoti. Tassa tāta gatāvasāne jotamāno viya ko āgatoti. Upāsike tuyhaṃ
bhagavā ca satthā ca suddhāvāsamahābrahmā nāma esoti. Mayhaṃ bhagavato
mahābrahmatopi tvaṃ tāta mahantataroti. Āma upāsike, ete nāma kira amhākaṃ
satthuno jātadivase cattāro mahābrahmāno mahāpurisaṃ suvaṇṇajālena paṭiggaṇhiṃsūti.
      Atha brāhmaṇiyā "puttassa tāva me ayaṃ ānubhāvo, kīdiso vata
mayhaṃ puttassa bhagavato satthu ānubhāvo bhavissatī"ti cintayantiyā sahasā
pañcavaṇṇā pīti uppajjitvā sakalasarīraṃ 1- phari. Thero "uppannaṃ me mātu
pītisomanassaṃ, ayaṃ idāni kālo dhammadesanāyā"ti cintetvā "kiṃ cintesi
mahāupāsike"ti āha. Sā "puttassa tāva me ayaṃ guṇo, satthu panassa kīdiso
guṇo bhavissatīti idaṃ tāta cintemī"ti āha. Mahāupāsike mayhaṃ satthu
jātakkhaṇe mahābhinikkhamane sambodhiyaṃ dhammacakkappavattane ca dasasahassī lokadhātu
kampittha, sīlena samādhinā paññāya vimuttiyā vimuttiñāṇadassanena samo nāma
natthi, itipi so bhagavāti vitthāretvā buddhaguṇapaṭisaṃyuttaṃ dhammadesanaṃ kathesi.
      Brāhmaṇī piyaputtassa dhammadesanāpariyosāne sotāpattiphale
patiṭṭhāya puttaṃ āha "tāta upatissa, kasmā evamakāsi, evarūpaṃ nāma amataṃ
mayhaṃ ettakaṃ kālaṃ na adāsī"ti. Thero "dinnaṃdāni me mātuyā sāriyā 2-
@Footnote: 1 cha.Ma. sakalasarīre                    2 cha.Ma., i. rūpasāriyā

---------------------------------------------------------------------------------------------
page156.
Brāhmaṇiyā posāvanikamūlaṃ, ettakena vaṭṭissatī"ti cintetvā "gacchatha 1-
mahāupāsike"ti brāhmaṇiṃ uyyojetvā "cunda kā velā"ti āha. Balavapaccūsakālo
bhanteti. Tenahi bhikkhusaṃghaṃ sannipātehīti, sannipatito bhante saṃghoti. Maṃ
ukkhipitvā nisīdāpehi cundāti cundo ukkhipitvā nisīdāpesi. Thero bhikkhū
āmantesi "āvuso catucattāḷīsaṃ vo vassāni mayā saddhiṃ vasantānaṃ yaṃ me
kāyikaṃ vā vācasikaṃ vā na rocetha, khamatha taṃ āvuso"ti. Ettakaṃ bhante amhākaṃ
chāyā viya tumhe amuñcitvā vicarantānaṃ aruccanakaṃ nāma no natthi, tumhe
pana amhākaṃ khamathāti. Atha thero aruṇasikhāya paññāyamānāya mahāpaṭhaviṃ
unnādayanto anupādisesāya nibbānadhātuyā parinibbāyi. Bahū devamanussā therassa
parinibbānaṭṭhāne 2- sakkāraṃ kariṃsu.
      Āyasmā cundo therassa pattacīvarañca dhātuparissāvanañca gahetvā
jetavanaṃ gantvā ānandattheraṃ gahetvā bhagavantaṃ upasaṅkami. Bhagavā
dhātuparissāvanaṃ gahetvā pañcahi gāthāsatehi therassa guṇaṃ kathetvā dhātucetiyaṃ
kārāpetvā rājagahagamanatthāya ānandattherassa saññaṃ adāsi. Thero bhikkhūnaṃ
ārocesi.
      Bhagavāpi bhikkhusaṃghaparivuto rājagahaṃ agamāsi. Tattha gatakāle mahāmoggallānatthero
parinibbāyi. Bhagavā tassāpi dhātuyo gahetvā cetiyaṃ kāretvā 3-
rājagahato nikkhamitvā anupubbena gaṅgābhimukho gantvā ukkavelaṃ 4- agamāsi.
Tattha gaṅgātīre bhikkhusaṃghaparivuto nisīditvā tattha sāriputtamoggallānānaṃ
parinibbānapaṭisaṃyuttaṃ suttaṃ 5- desetvā ukkavelato nikkhamitvā vesāliṃ agamāsi.
Evaṃ gate 6- athakho bhagavā pubbaṇhasamayaṃ nivāsetvā pattacīvaramādāya vesāliṃ
piṇḍāya pāvisīti ayamettha anupubbikathā. Nisīdananti idha cammakkhaṇḍaṃ adhippetaṃ.
      [167] Udenaṃ cetiyanti 7- udenayakkhassa cetiyaṭṭhāne katavihāro
vuccati. Gotamakādīsupi eseva nayo. Bhāvitāti vaḍḍhitā. Bahulīkatāti punappunaṃ
@Footnote: 1 cha.Ma.,i. gaccha     2 cha.Ma.,i. parinibbāne   3 cha.Ma.,i. kārāpetvā
@4 cha.Ma.,i. ukkacelaṃ  5 saṃ.mahā. 19/379/140 cundastata   6 i. gato
@7 ka. cha.Ma.,i. udenacetiyanti

---------------------------------------------------------------------------------------------
page157.
Katā. Yānīkatāti yuttayānaṃ viya katā. Vatthukatāti patiṭṭhānaṭṭhena vatthu viya
katā. Anuṭṭhitāti adhiṭṭhitā. Paricitāti samantato citā suvaḍḍhitā. Susamāraddhāti
suṭṭha samāraddhā. Iti aniyamena kathetvā puna niyametvā dassento tathāgatassa
khotiādimāha. Ettha ca kappanti āyukappaṃ. Tasmiṃ tasmiṃ kāle yaṃ manussānaṃ
āyuppamāṇaṃ hoti, taṃ paripuṇṇaṃ karonto tiṭṭheyya. Kappāvasesaṃ vāti "appaṃ
vā bhiyyo"ti 1- vuttavassasatato atirekaṃ vā. Mahāsivatthero panāha "buddhānaṃ
aṭṭhāne gajjitaṃ nāma natthi. Yatheva hi veḷuvagāmake uppannaṃ maraṇantikaṃ
vedanaṃ dasa māse vikkhambheti, evaṃ punappnaṃ taṃ samāpattiṃ samāpajjitvā dasa 2-
māse 2- vikkhambhento imaṃ bhaddakappameva tiṭṭheyyāti. 3- Kasmā pana na ṭhitoti.
Upādinnakasarīraṃ nāma khaṇḍiccādīhi abhibhuyyati, buddhā ca khaṇḍiccādibhāvaṃ
appatvā pañcame āyukoṭṭhāse bahujanassa piyamanāpakāleyeva parinibbāyanti.
Buddhānubuddhesu ca mahāsāvakesu parinibbutesu ekakeneva khāṇukena viya ṭhātabbaṃ
hoti, daharasāmaṇeraparivārena 4- pana gato `aho buddhānaṃ parisā'ti 4-  hīḷetabbataṃ
āpajjeyya. Tasmā na ṭhito"ti. Evaṃ vuttepi so  pana 5- ruccati, "āyukappo"ti
idameva aṭṭhakathāyaṃ niyamitaṃ.
      Yathā taṃ mārena pariyuṭṭhitacittoti ettha tanti nipātamattaṃ, yathā
mārena pariyuṭṭhitacitto ajjhotthaṭacitto aññopi koci puthujjano paṭivijjhituṃ
na sakkuṇeyya, evameva nāsakkhi paṭivijjhitunti attho. Kiṃkāraṇā? māro hi
yassa sabbena sabbaṃ cattāro 6- vipallāsā appahīnā, tassa cittaṃ pariyuṭṭhāti.
Therassa cattāro vipallāsā appahīnā, tenassa māro cittaṃ pariyuṭṭhāti. So
pana cittapariyuṭṭhānaṃ karonto kiṃ karotīti. Bheravaṃ rūpārammaṇaṃ vā dasseti,
saddārammaṇaṃ vā sāveti, tato sattā taṃ disvā vā taṃ sutvā vā satiṃ
visajjetvā vivaṭamukhā honti. Tesaṃ mukhena hatthaṃ pavesetvā hadayaṃ maddati.
@Footnote: 1 dī.mahā 10/7/3 mahāpadānasutta, aṅ. sattaka. 23/71/141 arakasutta  2-2 cha.Ma. dasa dasa
@  māse  3 cha.Ma. iti saddo na dissati  4-4 cha.Ma. daharasāmaṇeraparivāritena vā tato
@  `aho...parisā'ti   5 cha.Ma. na   6 cha.Ma., i. dvādasa

---------------------------------------------------------------------------------------------
page158.
Tatopi visaññīva 1- hutvā tiṭṭhanti, therassa panesa mukhena hatthaṃ pavesetuṃ kiṃ
sakkhissati. Bheravārammaṇaṃ pana dasseti. Taṃ disvā thero nimittobhāsaṃ na paṭivijjhi.
Bhagavā jānantoyeva kimatthaṃ yāvatatiyaṃ āmantesīti parato "tiṭṭhatu bhante
bhagavā"ti yācite "tuyhevetaṃ dukkaṭaṃ, tuyhevetaṃ aparaddhan"ti dosāropanena
sokatankaraṇatthaṃ.
                         Mārayācanakathāvaṇṇanā
      [168] Māro pāpimāti ettha māroti satte anatthe niyojento
māretīti māro. Pāpimāti tasseva vevacanaṃ. So hi pāpadhammasamannāgatattā
"pāpimā"ti vuccati. Kaṇho, antako namuci, pamattabandhūtipi tasseva nāmāni.
Bhāsitā kho panesāti ayañhi bhagavato sambodhipattiyā aṭṭhame sattāhe
bodhimaṇḍeyeva āgantvā "bhagavā yadatthaṃ tumhehi pāramiyo pūritā, so te 2-
attho anuppatto, paṭividdhaṃ sabbaññutañāṇaṃ, kiṃ te lokavicāraṇenā"ti vatvā,
yathā ajja, evameva "parinibbātudāni bhante bhagavā"ti yāci. Bhagavā cassa
"na tāvāhan"ti ādīni vatvā paṭikkhipi. Taṃ sandhāya "bhāsitā kho panesā
bhante"ti ādimāha.
      Tattha viyattāti maggavasena viyattā. Tatheva vinītā tathā visāradā.
Bahussutāti tepiṭakavasena bahu sutametesanti bahussutā. Tameva dhammaṃ dhārentīti
dhammadhaRā. Athavā pariyattibahussutā ceva paṭivedhabahussutā ca. Pariyatti-
paṭivedhadhammānaṃyeva dhāraṇato dhammadharāti evamettha attho daṭṭhabbo. Dhammānudhamma-
paṭipannāti ariyadhammassa anudhammabhūtaṃ vipassanādhammaṃ paṭipannā. Sāmīcipaṭipannāti
anucchavikaṃ paṭipadaṃ paṭipannā. Anudhammacārinoti anudhammacaraṇasīlā. Sakaṃ ācariyakanti
attano ācariyavādaṃ. Ācikkhissantīti ādīni sabbāni aññamaññassa vevacanāni.
Saha dhammenāti sahetukena sakāraṇena vacanena. Sappāṭihāriyanti yāva niyyānikaṃ
katvā 3- dhammaṃ desessanti.
@Footnote: 1 cha.Ma.,i. tato visaññāva   2 cha.Ma.,i. vo   3 cha.Ma. yāva na niyayānikaṃ katvā

---------------------------------------------------------------------------------------------
page159.
      Brahmacariyanti sikkhattayasaṅgahitaṃ sakalaṃ sāsanabrahmacariyaṃ. Iddhanti
samiddhaṃ jhānādivasena. 1- Phītanti vuḍtippattaṃ sabbaphāliphullaṃ viya abhiññāya
sampattivasena. Vitthārikanti vitthataṃ tasmiṃ tasmiṃ disābhāge patiṭṭhitavasena.
Bāhujaññanti bahujanehi ñātaṃ paṭividdhaṃ mahājanābhisamayavasena. Puthubhūtanti
sabbākāravasena puthulabhāvappattaṃ. Kathaṃ? yāva devamanussehi suppakāsitanti
yattakā viññūjātikā devā ceva manussā ca atthi, sabbehi suṭṭhu pakāsitanti
attho.
      Appossukkoti nirālayo. Tvaṃ hi pāpima aṭṭhamasattāhato paṭṭhāya
"parinibbātudāni bhante bhagavā parinibbātu sugato"ti viravanto āhiṇḍittha.
Ajjadāni paṭṭhāya vigatussāho hohi, mā mayhaṃ parinibbānatthaṃ vāyāmaṃ
karohīti vadati.
                      Āyusaṅkhāraossajjanavaṇṇanā
      [169] Sato sampajāno āyusaṅkhāraṃ ossajjīti 2- satiṃ supaṭṭhitaṃ
katvā ñāṇena paricchinditvā āyusaṅkhāraṃ visajji pajahi. Tattha na bhagavā
hatthena leḍḍuṃ viya āyusaṅkhāraṃ ossajji, temāsamattameva pana nirantaraṃ 3-
samāpattiṃ samāpajjitvā tato paraṃ na samāpajjissāmīti cittaṃ uppādesi, taṃ
sandhāya vuttaṃ "ossajjī"ti. "ussajjī"tipi pāṭho. Mahābhūmicāloti mahanto
paṭhavīkamPo. Tadā kira dasasahassī lokadhātu kampittha. Bhiṃsanakoti bhayajanako.
Devadundubhiyo ca 4- phaliṃsūti devabheriyo phaliṃsu, devo sukkhagajjitaṃ gajji,
akālavijjulatā nicchariṃsu, khaṇikavassaṃ vassīti vuttaṃ hoti.
      Udānaṃ udānesīti kasmā udānesi. Koci nāma vadeyya "bhagavā
pacchato pacchato anubandhitvā `parinibbāyatha bhante, parinibbāyatha bhante'ti
upaddūto bhayena āyusaṅkhāraṃ visajjesī"ti. "tassokāso mā hotūti 5- bhītassa
udānaṃ nāma natthī"ti etassa dīpanatthaṃ pītivegavisaṭṭhaṃ udānaṃ udānesi.
@Footnote: 1 cha.Ma.,i. ñānassādavasena  2 cha.Ma. ossajīti evamuparipi  3 cha.Ma.,i. nirantaranti
@  na dissati   4 ka. devadundabhiyova   5 cha.Ma.,i. itisaddo na dissati

---------------------------------------------------------------------------------------------
page160.
      Tattha sabbesaṃ soṇasigālādīnaṃ 1- paccakkhabhāvato tulitaṃ paricchinnanti
tulaṃ. Kintaṃ? kāmāvacarakammaṃ. Na tulaṃ, na vā tulaṃ sadisamassa aññaṃ lokiyakammaṃ
atthīti atulaṃ. Kintaṃ? mahaggatakammaṃ. Athavā kāmāvacaraṃ rūpāvacaraṃ tulaṃ, arūpāvacaraṃ
atulaṃ. Appavipākaṃ vā tulaṃ, bahuvipākaṃ atulaṃ. Sambhavanti sambhavahetubhūtaṃ, piṇḍakāraka
rāsikārakanti attho. Bhavasaṅkhāranti punabbhavasaṅkhāraṇakaṃ. Avassajīti 2- visajjesi.
Munīti buddhamuni. Ajjhattaratoti niyakajjhattarato. Samāhitoti upacārappanā-
samādhivasena samāhito. Abhindi kavacamivāti kavacaṃ viya abhindi. Attasambhavanti attani
sañjātaṃ kisesaṃ. Idaṃ vuttaṃ hoti "savipākaṭṭhena sambhavaṃ, bhavābhisaṅkharaṇaṭṭhena
bhavasaṅkhāranti ca laddhanāmaṃ tulātulasaṅkhātaṃ lokiyakammañca ossaji. Saṅgāmasīse
mahāyodho kavacaṃ viya attasambhavaṃ kilesañca ajjhattarato samāhito hutvā
abhindī"ti.
      Athavā tulanti tulento tīrento. Atulañca sambhavanti nibbānañceva
bhavañca. 3- Bhavasaṅkhāranti bhavagāmikammaṃ. Avassaji 2- munīti  "pañcakkhandhā aniccā,
pañcannaṃ khandhānaṃ nirodho nibbānaṃ niccan"ti ādinā 4- nayena tulayanto
buddhamuni bhave ādīnavaṃ, nibbāne ca ānisaṃsaṃ disvā taṃ khandhānaṃ mūlabhūtaṃ
bhavasaṅkhārakammaṃ  "kammakkhayāya saṃvattatī"ti  5- evaṃ vuttena kammakkhayassa karena
ariyamaggena avassaji. Kathaṃ? ajjhattarato samāhito abhindi kavacamiva attasambhavaṃ.
So hi vipassanāvasena ajjhattarato samathavasena samāhitoti evaṃ pubbabhāgato
paṭaṭhāya samathavipassanābalena kavacamiva attabhāvaṃ pariyonaddhitvā 6- ṭhitaṃ, attani
sambhavattā "attasambhavan"ti laddhanāmaṃ sabbaṃ kilesajālaṃ abhindi. Kilesābhāvena
ca katakammaṃ apaṭisandhikattā avasaṭṭhannāma hotīti evaṃ kilesappahānena kammaṃ
pajahi, pahīnakilesassa  ca bhayaṃ nāma natthi, tasmā abhītova āyusaṅkhāraṃ ossajīti 7-
abhītabhāvaṃ ñāpanatthañca udānaṃ udānesīti veditabbo.
@Footnote: 1 cha.Ma. soṇasiṅgālādīnampi   2-2 ka. avassajjīti, avassajji   3 cha.Ma. sambhavañca
@4 khu. paṭi. 31/735/630 vipassanākathā   5 Ma.Ma. 13/81/57 aṅ. catukka. 21/232/258
@6 cha.Ma., i. pariyonandhitvā           7 cha.Ma., i. itisaddo na dissati

---------------------------------------------------------------------------------------------
page161.
                       Aṭṭhamahābhūmicālahetuvaṇṇanā
      [171] Yaṃ mahāvātāti yena samayena yasmiṃ vā samaye mahāvātā
vāyanti. Mahāvātā vāyantāti 1- ukkhepakavātā nāma uṭṭhahanti, te vāyantā
saṭṭhisahassādhikanavayojanasatasahassabahalaṃ udakasandhārakavātaṃ upacchindanti, tato
ākāse udakaṃ bhassati, tasmiṃ udake bhassante paṭhavī bhassati. Puna vāto
attano balena antodhammakarake 2- viya udakaṃ ābandhitvā gaṇhāti, tato udakaṃ
uggacchati, tasmiṃ uggacchante paṭhavī uggacchati. Evaṃ udakaṃ kampitaṃ paṭhaviṃ
kampeti. Evañaca 3- kampanaṃ yāva ajjakālāpi hotiyeva, balahabhāvena 4- pana
oggacchanuggacchanaṃ na paññāyati.
      Mahiddhiko mahānubhāvoti ijjhanassa mahantatāya mahiddhiko anubhavitabbassa
mahantatāya mahānubhāvo. Parittāti dubbalā. Appamāṇāti balavā. So
imaṃ paṭhaviṃ kampetīti so iddhiṃ nibbattetvā saṃvejento vā mahāmoggallāno
viya, vīmaṃsanto vā mahānāgattherassa bhāgineyyo saṃgharakkhitasāmaṇero viya paṭhaviṃ
kampeti. So kirāyasmā khuraggeyeva arahattaṃ patto 5- cintesi "atthi nukho
kenaci bhikkhunā 6- pabbajitadivaseyeva arahattaṃ patvā vejayanto pāsādo
kampitapubbo"ti. Tato "natthi kocī"ti ñatvā "ahaṃ kampessāmī"ti abhiññābalena
vejayantamatthake ṭhatvā pādena paharitvā kampetuṃ nāsakkhi. Atha naṃ sakkassa
nāṭakitthiyo āhaṃsu "putta saṃgharakkhita tvaṃ pūtigandheneva sīsena vejayantaṃ
kampetuṃ icchasi, supatiṭṭhitokāso 7- tāta pāsādo, kathaṃ kampetuṃ sakkhissasī"ti.
      Sāmaṇero "imā devatā mayā saddhiṃ keḷiṃ karonti, ahaṃ kho pana
ācariyaṃ nālatthaṃ, kahaṃ nu kho me ācariyo sāmuddikamahānāgatthero"ti
āvajjento mahāsamudde udakaleṇaṃ māpetvā divāvihāraṃ nisinnoti ñatvā tattha
gantvā theraṃ vanditvā aṭṭhāsi. Tato naṃ thero "kintāta saṃgharakkhita
@Footnote: 1 cha.Ma. vāyantāpi   2 cha.Ma. antodhamakaraṇe   3 cha.Ma.,i. etañca
@4 Ma. bahulabhāvena    5 cha.Ma. i. patvā      6 cha.Ma.,i. koci bhikkhu, yena
@7 cha.Ma., i. supatiṭṭhito

---------------------------------------------------------------------------------------------
page162.
Asikkhitvāva yuddhaṃ paviṭṭhosī"ti vatvā "nāsakkhi tāta vejayantaṃ kampetun"ti
pucchi. Ācariyaṃ bhante nālatthanti. Atha naṃ thero "tāta tumhādise akampente ko
añño kampessati, diṭṭhapubbante tāta udakapiṭṭhe gomayapiṇḍaṃ pallavatanti 1-
vatvā tāta kapallapūvaṃ 2- pacantā ante 3- na 3- paricchindanti, iminā opammena
jānāhī"ti āha. So "vaṭṭissati bhante ettakenā"ti vatvā pāsādena
patiṭṭhitokāsaṃ udakaṃ hotūti adhiṭṭhāya vejayantābhimukho agamāsi.
      Devadhītaro taṃ disvā "ekavāraṃ lajjitvā gato, punapi sāmaṇero
eti, punapi etī"ti vadiṃsu. Sakko devarājā "mā mayhaṃ puttena saddhiṃ
kathayittha, idāni tena ācariyo laddho, khaṇena pāsādaṃ kampessatī"ti āha.
Sāmaṇero 4- pādaṅguṭṭhena pāsādathūpikampahari. Pāsādo catūhi disāhi onamati.
Devatā "dehi tāta pāsādassa patiṭṭhātuṃ, dehi tāta pāsādassa patiṭṭhātun"ti
viraviṃsu. Sāmaṇero pāsādaṃ yathāṭhāne ṭhapetvā pāsādamatthake ṭhatvā udānaṃ
udānesi:-
                ajjevāhaṃ pabbajito        ajjapattāsavakkhayaṃ
                ajja kampemi pāsādaṃ       aho buddhassuḷāratā.
                Ajjevāhaṃ pabbajito        ajja pattāsavakkhayaṃ
                ajja kampemi pāsādaṃ       aho dhammassuḷāratā.
                Ajjevāhaṃ pabbajito        ajja pattāsavakkhayaṃ
                ajja kampemi pabbajito      aho saṃghassuḷāratāti.
      Ito paresu chasu paṭhavīkampesu yaṃ vattabbaṃ, taṃ mahāpadāne vuttameva.
      Iti imesu aṭṭhasu paṭhavīkampesu paṭhamo dhātukopena, 5- dutiyo
iddhānubhāvena, tatiyacatutthā puññatejena, pañcamo ñāṇatejena, chaṭṭho
sādhukāradānavasena, sattamo kāruññabhāvena, aṭṭhamo ārodanena. Mātu kucchiṃ ca
okkamante ca tato nikkhamante ca mahāsatte tassa puññatejena paṭhavī akampittha.
Abhisambodhiyaṃ ñāṇatejena abhihatā hutvā akampittha. Dhammacakkappavattane
@Footnote: 1 cha.Ma. pilavantaṃ, i. pilavantanti  2 cha.Ma. kapallakapūvaṃ  3-3 cha.Ma., i. antantena
@4 cha.Ma. sāmaṇeropi           5 Ma. i. dhātukkhobhena

---------------------------------------------------------------------------------------------
page163.
Sādhukārabhāvasaṇṭhitā sādhukāraṃ dadamānā akampittha. Āyusaṅkhārossajjane
kāruññabhāvasaṇṭhitā cittasaṅkhobhaṃ asahamānā akampittha. Parinibbāne
ārodanavegatunnā hutvā akampittha. Ayaṃ panattho paṭhavīdevatāya vasena veditabbo,
mahābhūtapaṭhaviyā panetaṃ natthi acetanattāti.
      Ime kho ānanda aṭṭha hetūti ettha imeti niddiṭṭhanidassanaṃ.
Ettāvatā ca panāyasmā ānando "addhā ajja bhagavatā āyusaṅkhāro
ossaṭṭho"ti sallakkhesi. Bhagavā pana sallakkhitabhāvaṃ jānantopi okāsaṃ adatvāva
aññānipi aṭṭhakāni sampiṇḍanto "aṭṭha kho imā"ti ādimāha.
                           Aṭṭhaparisavaṇṇanā
      [172] Tattha anekasataṃ khattiyaparisanti bimbisārasamāgamañāti-
samāgamalicchavisamāgamādisadisaṃ, sā pana aññesu cakkavāḷesupi labbhatiyeva.
Sallapitapubbanti alallāpasallāpo 1- katapubbo. Sākacchāti dhammasākacchāpi
samāpajjitapubbā. Yādisako tesaṃ vaṇṇoti te odātāpi honti kāḷāpi maṅguracchavīpi,
satthā suvaṇṇavaṇṇova. Idaṃ pana saṇṭhānaṃ paṭicca kathitaṃ. Saṇṭhānaṃpi ca kevalaṃ
tesaṃ paññāyatiyeva, na pana bhagavā milakkhasadiso 2- hoti nāpi āmuttamaṇikuṇḍalo,
buddhaveseneva nisīdati. Te pana attanā 3- samānasaṇṭhānameva passanti.
Yādisako tesaṃ saroti  te chinnassarāpi honti gaggarassarāpi kākassarāpi
honti, satthā brahmassarova. Idaṃ pana bhāsantaraṃ sandhāya kathitaṃ. Sacepi hi
tattha satthā rājāsane nisinno katheti, "ajja rājā madhurena sarena kathetī"ti
tesaṃ hoti. Kathetvā pakkante pana bhagavati puna rājānaṃ āgataṃ disvā "ko
nukho ayan"ti vīmaṃsā uppajjati. Tattha "ko nu kho ayan"ti imasmiṃ ṭhāne
idāneva magadhabhāsāya 4- sīhalabhāsāya madhurenākārena kathento ko nu kho ayaṃ
antarahito, kiṃ devo, udāhu manussoti evaṃ vimaṃsantāpi na jānantīti attho.
@Footnote: 1 cha.Ma. ālāpasallāpo evamuparipi             2 cha.Ma. milakkhusadiso
@3 cha.Ma., i. attano                      4 cha.Ma. māgadhabhāsāya

---------------------------------------------------------------------------------------------
page164.
Kimatthaṃ panevaṃ ajānantānaṃ dhammaṃ desetīti. Vāsanatthāya. Evaṃ sutopi hi dhammo
anāgate paccayo hotiyevāti anāgataṃ paṭicca deseti. Anekasataṃ brāhmaṇaparisanti
ādīnaṃpi soṇadaṇḍakūṭadantasamāgamādivasena 1- ceva aññacakkavāḷavasena
ca sambhavo veditabbo.
      Imā pana aṭṭha parisā bhagavā kimatthaṃ āhari? abhītabhāvadassanatthameva.
Imā kira āharitvā evamāha "ānanda imāpi aṭṭha parisā upasaṅkamitvā
dhammaṃ desentassa tathāgatassa bhayaṃ vā sārajjaṃ vā natthi, māraṃ
pana ekakaṃ disvā tathāgato bhāyeyyāti ko evaṃ saññaṃ uppādetuṃ arahati.
Abhīto ānanda tathāgato acchambhī sato sampajāno āyusaṅkhāraṃ ossajī"ti.
                         Aṭṭhabhibhāyatanavaṇṇanā
      [173]  Abhibhāyatanānīti abhibhavanakāraṇāni. Kiṃ abhibhavanti? paccanīkadhammepi
ārammaṇānipi. Tāni hi paṭipakkhabhāvena paccanīkadhamme abhibhavanti
puggalassa ñāṇuttariyatāya ārammaṇāni.
      Ajjhattaṃ rūpasaññīti ādīsu pana ajjhattarūpe parikammavasena ajjhattaṃ
rūpasaññī nāma hoti. Ajjhattaṃ hi nīlaparikammaṃ karonto kese vā pitte vā
akkhitārakāya vā karoti. Pītaparikammaṃ karonto mede vā chaviyā vā hatthapādapiṭṭhesu
vā akkhīnaṃ pītakaṭṭhāne vā karoti. Lohitaparikammaṃ karonto maṃse vā
lohite vā jivhāya vā akkhīnaṃ rattaṭṭhāne vā karoti. Odātaparikammaṃ karonto
aṭṭhimhi vā dante vā nakhe vā akkhīnaṃ setaṭṭhāne vā karoti. Taṃ pana
sunīlaṃ supītaṃ sulohitaṃ suodātakaṃ na hoti, avisuddhameva hoti.
      Eko bahiddhā rūpāni passatīti yassetaṃ 2- parikammaṃ ajjhattaṃ
uppannaṃ hoti, nimittaṃ pana bahiddhā, so evaṃ ajjhattaṃ parikammassa bahiddhā
ca appanāya vasena "ajjhattaṃ rūpasaññī eko bahiddhā rūpāni passatī"ti vuccati.
@Footnote: 1 cha.Ma. soṇadaṇḍakūṭadaṇḍasamāgamādivasena         2 cha.Ma. yassevaṃ

---------------------------------------------------------------------------------------------
page165.
      Parittānīti avaḍḍhitāni. Suvaṇṇadubbaṇnānīti suvaṇṇāni vā honti
dubbaṇṇāni vā, parittavaseneva idaṃ abhibhāyatanaṃ vuttanti veditabbaṃ. Tāni
abhibhuyyāti yathā nāma sampannagahaṇiko kaṭacchumattaṃ bhattaṃ labhitvā "kiṃ ettha
bhuñjitabbaṃ atthī"ti saṅkaḍḍhitavā ekaṃ kabaḷameva karoti, evameva ñāṇuttariko
puggalo visadañāṇo "kiṃ ettha parittake ārammaṇe samāpajjitabbaṃ atthi,
nāyaṃ mama bhāro"ti tāni rūpāni abhibhavitvā samāpajjati. Saha nimittuppādenevettha
appanaṃ pāpetīti attho. Jānāmi passāmīti iminā panassa ābhogo
kathito. So ca kho samāpattito vuṭṭhitassa, na anto samāpattiyaṃ. Evaṃsaññī
hotīti ābhogasaññāyapi jhānasaññāyapi evaṃ saññī hoti. Abhibhavanasaññā hissa
anto samāpattiyaṃpi atthi, ābhogasaññā pana samāpattito vuṭṭhitasseva.
      Appamāṇānīti vaḍḍhitappamāṇāni, mahantānīti attho. Abhibhuyyāti
ettha pana yathā mahagghaso puriso ekaṃ bhattavaḍḍhitakaṃ labhitvā "aññaṃpi
hotu, kiṃ etaṃ mayhaṃ karissatī"ti taṃ na mahantato passati. Evameva ñāṇuttaro
puggalo visadañāṇo "kiṃ ettha samāpajjitabbaṃ, nayidaṃ appamāṇanti 1- na
mayhaṃ cittekaggatākaraṇe bhāro atthī"ti tāni abhibhavitvā samāpajjati, saha
cittuppādenevettha 2- appanaṃ pāpetīti attho.
      Ajjhattaṃ arūpasaññīti alābhitāya vā anatthikatāya vā ajjhattarūpe
parikammasaññāvirahito.
      Eko bahiddhā rūpāni passatīti yassa parikammaṃpi nimittaṃpi bahiddhāva
uppannaṃ, so  evaṃ bahiddhā parikammassa ceva appanāya ca vasena "ajjhattaṃ
arūpasaññī eko bahiddhā rūpāni passatīti vuccati. Sesamettha catutthābhibhāyatane
vuttanayameva.
      Imesu pana catūsu parittaṃ vitakkacaritavasena āgataṃ, appamāṇaṃ
mohacaritavasena, suvaṇṇaṃ dosacaritavasena, dubbaṇṇaṃ rāgacaritavasena. Etesañhi
@Footnote: 1 cha.Ma., i. itisaddo na dissati          2 cha.Ma., i. nimittuppādenevettha

---------------------------------------------------------------------------------------------
page166.
Etāni sappāyāni, sāpi nesaṃ sappāyatā vitthārato visuddhimagge caritaniddese
vuttā.
      Pañcamaabhibhāyatanādīsu nīlānīti sabbasaṅgāhikavasena 1- vuttaṃ.
Nīlavaṇṇānīti vaṇṇavasena. Nīlanidassanānīti nidassanavasena, apaññāyamānavivarāni
asambhinnavaṇṇāni ekanīlāneva hutvā dissantīti vuttaṃ hoti. Nīlanibhāsānīti
idaṃ pana obhāsavasena vuttaṃ, nīlobhāsāni nīlappabhāyuttānīti attho. Etena
tesaṃ visuddhattaṃ 2- dasseti. Visuddhavaṇṇavaseneva hi imāni cattāri abhibhāyatanāni
vuttāni. Umāpupphanti 3- etaṃ hi pupphaṃ siniddhaṃ mudu, dissamānaṃpi nīlameva
hoti, girikaṇṇikapupphādīni pana dissamānāni setadhātukāni honti, tasmā idameva
gahitaṃ, 4- na tāni. Bārāṇaseyyakanti bārāṇasiyaṃ sambhavaṃ. Tattha kira kappāsopi
mudu, suttakantikāyopi tantavāyāpi chekā, udakampi suci siniddhaṃ. Tasmā taṃ
vatthaṃ ubhatobhāgavimaṭṭhaṃ hoti, dvīsupi passesu maṭṭhaṃ mudu siniddhaṃ khāyati.
      Pītānīti ādīsupi imināva nayena attho veditabbo. "nīlakasiṇaṃ
uggaṇhanto nīlasmiṃ nimittaṃ gaṇhāti pupphasmiṃ vā vatthasmiṃ vā vaṇṇadhātuyā
vā"ti ādikaṃ panettha kasiṇakaraṇañca parikammañca appanāvidhānañca sabbaṃ
visuddhimagge vitthārato vuttanayameva.
      Imānipi aṭṭha abhibhāyatanāni abhītabhāvadassanatthameva ānītāni.
Imānipi kira vatvā evamāha "ānanda evarūpāpi samāpattiyo samāpajjantassa
ca vuṭṭhahantassa ca tathāgatassa bhayaṃ vā sārajjaṃ vā natthi, māraṃ pana ekakaṃ
disvā tathāgato bhāyeyyāti ko evaṃ saññaṃ uppādetuṃ arahati, abhīto ānanda
tathāgato acchambhī sato sampajāno āyusaṅkhāraṃ ossajjī"ti.
                          Aṭṭhavimokkhavaṇṇanā
      [174] Vimokkhakathā uttānatthāyeva. Imepi aṭṭha vimokkhā
abhītabhāvadassanatthameva ānītā. Imepi kira vatvā evamāha "ānanda etāpi
@Footnote: 1 cha.Ma., sabbasaṅgāhakavasena   2 i. suvisuddhataṃ   3 ka.,i. ummāpupphanti
@4 i. vihitaṃ

---------------------------------------------------------------------------------------------
page167.
Samāpattiyo samāpajjantassa ca vuṭṭhahantassa ca tathāgatassa bhayaṃ vā sārajjaṃ
vā natthi .pe. Ossajjī"ti.
      [175] Idānipi bhagavā ānandattherassa okāsaṃ adatvāva
ekamidāhanti ādinā nayena aparaṃpi desanaṃ ārabhi. Tattha paṭhamābhisambuddhoti
abhisambuddho hutvā paṭhamameva aṭṭhame sattāhe.
      [177] Ossaṭṭhoti visajjito pariccatto, 1- evaṃ kira vatvā
"tenāyaṃ dasasahassīlokadhātu kampitthā"ti āha.
                        Ānandayācanakathāvaṇṇanā
      [178] Alanti paṭikkhepavacanametaṃ. Bodhinti catumaggañāṇapaṭivedhaṃ.
Saddahasi tvanti evaṃ vuttabhavaṃ tathāgatassa saddahasīti vadati. Tasmātihānandāti
yasmā idaṃ vacanaṃ saddahasi, tasmā tuyhevetaṃ dukkaṭanti dasseti.
      [179] Ekamidāhanti idaṃ bhagavā "na kevalaṃ ahaṃ idheva taṃ
āmantesiṃ, aññadāpi āmantetvā oḷārikaṃ nimittaṃ akāsiṃ, taṃpi tayā na
paṭividdhaṃ, tavevāyaṃ aparādho"ti evaṃ sokavinodanatthāya nānappakārato therasseva
dosāropanatthaṃ ārabhi.
      [183] Piyehi manāpehīti mātupitubhātubhaginīādikehi jātiyā
nānābhāvo, maraṇena vinābhāvo, bhavena aññathābhāvo. Taṃ kutettha labbhāti tanti
tasmā, yasmā sabbeheva piyehi manāpehi nānābhāvo,  tasmā dasa pāramiyo
pūretvāpi, sambodhiṃ patvāpi, dhammacakkaṃ pavattetvāpi, yamakapāṭihāriyaṃ dassetvāpi
devorohaṇaṃ katvāpi yantaṃ jātaṃ bhūtaṃ saṅkhataṃ palokadhammaṃ, taṃ vata tathāgatassāpi
sarīraṃ mā palujjīti netaṃ ṭhānaṃ vijjati, rodantenāpi kandantenāpi na sakkā
taṃ kāraṇaṃ laddhunti. Puna paccāgamissatīti 2- yaṃ cattaṃ vantaṃ, taṃ vata puna
paṭidissatīti 3- attho.
@Footnote: 1 cha.Ma. paricchinno  2 cha.Ma.,i. paccāvamissatīti  3 cha.Ma. paṭikhādissatīti,
@i. paṭisaṅkharissatīti

---------------------------------------------------------------------------------------------
page168.
      [184] Yathayidaṃ brahmacariyanti yathā idaṃ sikkhattayasaṅgahaṃ sāsanabrahmacariyaṃ.
Addhaniyanti addhānakkhamaṃ. Ciraṭṭhitikanti cirappavattivasena ciraṭṭhitikaṃ.
Cattāro satipaṭṭhānāti ādi sabbaṃ lokiyalokuttaravaseneva kathitaṃ. Etesaṃ pana
bodhipakkhiyānaṃ dhammānaṃ vinicchayo sabbākārena visuddhimagge paṭipadāñāṇadassana-
visuddhiniddese vutto. Sesamettha uttānamevāti.
                      Tatiyabhāṇavāravaṇṇanā niṭṭhitā.
                            --------
                         Nāgāpalokitavaṇṇanā
      [186] Nāgāpalokitanti yathā hi mahājanassa aṭṭhīni koṭiyā koṭiṃ
āhacca ṭhitāni paccekabuddhānaṃ, aṅkusakalaggāni viya, na evaṃ buddhānaṃ. Buddhānaṃ
pana suvaṇṇakkhandhaṃ 1- viya ekābaddhāni hutvā ṭhitāni, tasmā pacchato apalokanakāle
na sakkā hoti gīvaṃ parivattetuṃ. Yathā pana hatthināgo pacchābhāgaṃ apaloketukāmo
sakalasarīreneva parivattati, evaṃ parivattetabbaṃ hoti. Bhagavato pana nagaradvāre
ṭhatvā "vesāliṃ apalokessāmī"ti citte uppannamatte "bhagavā anekāni
kappakoṭisatasahassāni 2- pāramiyo pūrentehi tumhehi na gīvaṃ parivattetvā
apalokanakammaṃ katan"ti ayaṃ mahāpaṭhavī 3- kulālacakkaṃ viya parivattetvā bhagavantaṃ
vesālīnagarābhimukhaṃ akāsi. Taṃ sandhāyetaṃ vuttaṃ.
      Nanu ca na kevalaṃ vesāliyāva, sāvatthīrājagahanālandapāṭaligāmakoṭi-
gāmanādikagāmakesupi tato tato nikkhantakāle tantaṃ sabbaṃ pacchimadassanameva,
tattha tattha kasmā nāgāpalokitaṃ nāpalokesīti. Anacchariyattā. Tattha tattha hi
nivattetvā apalokentassetaṃ na acchariyaṃ hoti, tasmā nāpalokesi. Apica
vesālīrājāno āsannavināsā, tiṇṇaṃ vassānaṃ upari vinassissantīti. 4- Te taṃ
@Footnote: 1 cha.Ma. saṅkhalikāni, i. saṅkhalikā         2 cha.Ma. kappakoṭisahassāni
@3 cha.Ma. pathavī                        4 cha.Ma., i. itisaddo na dissati

---------------------------------------------------------------------------------------------
page169.
Nagaradvāre nāgāpalokitaṃ nāma cetiyaṃ katvā gandhamālādīhi pūjessanti, taṃ
nesaṃ dīgharattaṃ hitāya sukhāya bhavissatīti tesaṃ anukampāya apalokesi.
      Dukkhassantaṅkaroti vaṭṭadukkhassa antakaro. Cakkhumāti pañcahi cakkhūhi
cakkhumā. Parinibbutoti kilesaparinibbānena parinibbuto.
                        Catumahāpadesakathāvaṇṇanā
      [187] Mahāpadeseti mahāokāse, mahāapadese vā, buddhādayo
mahante mahante apadisitvā vuttāni mahākāraṇānīti attho.
      [188] Neva 1- abhinanditabbanti haṭṭhatuṭṭhehi sādhukāraṃ datvā
pubbeva na sotabbaṃ, evaṃ kate hi pacchā "idaṃ na sametī"ti vuccamānopi
"kiṃ pubbeva ayaṃ dhammo, idāni na dhammo"ti vatvā laddhiṃ na visajjeti.
Nappaṭikkositabbanti "kiṃ esa bālo vadatī"ti evaṃ pubbeva na vattabbaṃ, evaṃ
vutte hi vattuṃ yuttaṃpi na vakkhati. Tenāha "anabhinanditvā appaṭikkositvā"ti.
Padabayañjanānīti padasaṅkhātāni bayañjanāni. Sādhukaṃ uggahetvāti imasmiṃ ṭhāne
pāli vuttā, imasmiṃ ṭhāne attho vutto, imasmiṃ ṭhāne anusandhi kathitā 2-
imasmiṃ ṭhāne pubbāparaṃ kathitanti suṭṭhu gahetvā. Sutte otāretabbānīti. 3-
Sutte otāretabbāni. Vinaye sandassetabbānīti vinayena saṃsandetabbāni. 4-
      Ettha ca suttanti vinayo. Yathāha "kattha paṭikkhittaṃ, sāvatthiyā
suttavibhaṅge"ti. 5- Vinayoti khandhako. Yathāha "kosambiyaṃ 6- vinayātisāre"ti.
Evaṃ vinayapiṭakaṃpi na pariyādiyati. Ubhatovibhaṅgā pana suttaṃ, khandhakaparivārā
vinayoti evaṃ vinayapiṭakaṃ pariyādiyati. Athavā suttantapiṭakaṃ suttaṃ vinayapiṭakaṃ
vinayoti evaṃ dveyeva piṭakāni pariyādiyanti. Suttantābhidhammapiṭakakāni vā
suttaṃ, vinayapiṭakaṃ vinayoti evampi tīṇi piṭakāni na tāva pariyādiyanti.
@Footnote: 1 ka. nevāti saddo na dissati  2 cha.Ma. kathito  3 cha.Ma. osāretabbānīti
@4 i. sandassetabbāni        5 vinaYu. 7/457/301 sattasatikkhandhaka
@6 cha.Ma. kosambiyanti ayaṃ  na dissati

---------------------------------------------------------------------------------------------
page170.
Asuttanāmakaṃ 1- kiñci buddhavacanaṃ nāma atthi. Seyyathīdaṃ:- jātakaṃ paṭisambhidā
niddeso suttanipāto dhammapadaṃ udānaṃ itivuttakaṃ vimānavatthu petavatthu theragāthā
therīgāthā apadānanti.
      Sudinnatthero pana "asuttakaṃ nāma kiṃ buddhavacanaṃ atthī"ti taṃ sabbaṃ
paṭikkhipitvā "tīṇi piṭakāni suttaṃ, vinayo pana kāraṇan"ti āha. Tato taṃ
kāraṇaṃ dassento idaṃ suttamāhari:- ye kho tvaṃ gotami dhamme jāneyyāsi,
ime dhammā sarāgāya saṃvattanti no virāgāya, saññogāya saṃvattanti no
visaññogāya, ācayāya saṃvattanti no apacayāya, mahicchatāya saṃvattanti no
appicchatāya, asantuṭṭhiyā saṃvattanti no  santuṭṭhiyā, saṅgaṇikāya saṃvattanti
no pavivekāya, kosajjāya saṃvattanti no viriyārambhāya, dubbharatāya saṃvattanti
no subharatāya, ekaṃsena gotami dhāreyyāsi "neso dhammo, neso vinayo, netaṃ
satthusāsanan"ti. Ye ca kho tvaṃ gotami dhamme jāneyyāsi ime dhammā virāgāya
saṃvattanti no sarāgāya, visaññogāya saṃvattanti no saññogāya, apacayāya
saṃvattanti no ācayāya, appicchatāya saṃvattanti no mahicchatāya, santuṭṭhiyā
saṃvattanti no asantuṭṭhiyā, pavivekāya saṃvattanti no saṅgaṇikāya, viriyārambhāya
saṃvattanti no kosajjāya, subharatāya saṃvattanti no dubbharatāya, ekaṃsena gotami
dhāreyyāsi "eso dhammo, eso vinayo, etaṃ satthusāsanan"ti. 2-
      Tasmā sutteti tepiṭake buddhavacane otāretabbāni. Vinayeti etasmiṃ
rāgādivinayakāraṇe saṃsandetabbānīti ayamettha attho. Na ceva sutte otarantīti 3-
suttapaṭipāṭiyā katthaci anāgantvā challiṃ uṭṭhapetvā guḷhavessantaraguḷha-
ummaggaguḷhavinayavedallapiṭakānaṃ aññatarato āgatāni paññāyantīti attho. Evaṃ
āgatāni hi rāgādivinaye pana na paññāyamānāni chaḍḍetabbāni honti.
Tena vuttaṃ "iti hetaṃ bhikkhave chaḍḍeyyāthā"ti. Etenupāyena sabbattha attho
veditabbo.
@Footnote: 1 cha.Ma.,i. asukanāmakañhi  2 vinaYu. 7/406/239 bhikkhunikkhandhaka, aṅ.aṭṭhaka.
@  23/143/288 (sayā)   3 cha.Ma. osarantīti

---------------------------------------------------------------------------------------------
page171.
      Idaṃ bhikkhave catutthaṃ mahāpadesaṃ dhāreyyāthāti idaṃ catutthadhammassa
patiṭṭhānokāsaṃ dhāreyyātha.
      Imasmiṃ pana ṭhāne imaṃ pakiṇṇakaṃ veditabbaṃ:-  sutte cattāro
mahāpadesā, khandhake cattāro mahāpadesā, cattāri pañhābyākaraṇāni, suttaṃ,
suttānulomaṃ, ācariyavādo, attano mati, tisso saṅgītiyoti.
      Tattha "ayaṃ dhammo, ayaṃ vinayo"ti dhammavinicchaye patte ime
cattāro mahāpadesā pamāṇaṃ. Yaṃ ettha sameti tadeva gahetabbaṃ, itaraṃ
virujjhantassāpi 1- na gahetabbaṃ.
      "idaṃ kappati, idaṃ na kappatī"ti kappiyākappiyavinicchaye patte "yaṃ
bhikkhave mayā "idaṃ na kappatī"ti appaṭikkhittaṃ, tañce akappiyaṃ anulometi,
kappiyaṃ paṭibāhati, taṃ vo na kappatī"tiādimā 2- nayena khandhake vuttā cattāro
mahāpadesā pamāṇaṃ. Tesaṃ vinicchayakathā samantapāsādikāya vuttā. Tattha vuttanayena
yaṃ kappiyaṃ anulometi, tadeva kappiyaṃ, itaraṃ akappiyanti evaṃ sanniṭṭhānaṃ
kātabbaṃ.
      Ekaṃsabyākaraṇīyo pañho, vibhajjabyākaraṇīyo pañho, paṭipucchābyākaraṇīyo
pañho, ṭhapanīyo pañhoti imāni cattāri pañhābyākaraṇāni
nāma. Tattha "cakkhuṃ aniccan"ti puṭṭhena "āma aniccan"ti ekaṃseneva byākātabbaṃ.
Esa nayo sotādīsu. Ayaṃ ekaṃsabyākaraṇīyo pañho. "aniccaṃ nāma
cakkhun"ti puṭṭhena pana "na cakkhumeva, sotampi aniccaṃ ghānaṃpi aniccan"ti
evaṃ vibhajitvā byākātabbaṃ. Ayaṃ vibhajjabyākaraṇīyo pañho. "yathā cakkhuṃ tathā
sotaṃ, yathā sotaṃ tathā cakkhun"tiādīni puṭṭhena "kenaṭṭhena pucchasī"ti paṭipucchitvā
"dassanaṭṭhena pucchāmī"ti vutte "na hī"ti byākātabbaṃ, "aniccaṭaṭhena
pucchāmī"ti vutte āmāti byākātabbaṃ. Ayaṃ paṭipucchābyākaraṇīyo pañho. "taṃ
jīvaṃ taṃ sarīran"tiādīni puṭṭhena pana "abyākatametaṃ bhagavatā"ti ṭhapetabbo,
@Footnote: 1 cha.Ma., i. viravantassapi             2 vinaYu. 5/305/90 bhesajjakkhandhaka

---------------------------------------------------------------------------------------------
page172.
Esa pañoha. Na byākātabbo. Ayaṃ ṭhapanīyo pañho. Iti tenākārena pañhe
sampatte imāni cattāri pañhābyākaraṇāni pamāṇaṃ. Imesaṃ vasena so pañho
byākātabbo.
      Suttādīsu pana suttaṃ nāma tisso saṅgītiyo āruḷhāni tīṇi
piṭakāni. Suttānulomaṃ nāma anulomakappiyaṃ. Ācariyavādo nāma aṭṭhakathā.
Attano mati nāma nayaggāhena anubuddhiyā attano paṭibhāṇaṃ. Tattha suttaṃ
apaṭibāhiyaṃ, taṃ paṭibāhantena buddhova paṭibāhito hoti. Anulomakappiyaṃ pana
suttena samentameva gahetabbaṃ, na itaraṃ. Ācariyavādopi suttena samentoyeva
gahetabbo, na itaro. Attano mati pana sabbadubbalā, sāpi suttena samentāyeva
gahetabbā, na itaRā.
      Pañcasatikā, sattasatikā, sahassikāti imā pana tisso saṅgītiyo.
Suttaṃpi tāsu āgatameva pamāṇaṃ, itaraṃ gārayhasuttaṃ na gahetabbaṃ. Tattha
otarantānipi hi padabyañjanāni na ceva sutte otaranti, na ca vinaye
sandissantīti veditabbāni.
                       Kammāraputtacundavatthuvaṇṇanā
      [189] Kammāraputtassāti suvaṇṇakāraputtassa. So kira aḍḍho
mahākuṭumbiko bhagavato paṭhamadassaneneva sotāpanno hutvā attano ambavane
vihāraṃ kārāpetvā niyyādesi. Taṃ sandhāya vuttaṃ "ambavane"ti
      sūkaramaddavanti nātitaruṇassa nātijiṇṇassa ekajeṭṭhakasūkarassa
pavattamaṃsaṃ. Taṃ kira muduñceva siniddhañca hoti, taṃ paṭiyādāpetvā sādhukaṃ
pacāpetvāti attho. Eke 1- bhaṇanti "sūkaramaddavanti pana muduodanassa
pañcagorasayūsapācanavidhānassa nāmetaṃ, yathā gavapānaṃ nāma pākanāman"ti. Keci bhaṇanti
"sūkaramaddavaṃ nāma rasāyanavidhi, taṃ pana rasāyanasatthe āgacchati, taṃ cundena
`bhagavato parinibbānaṃ na bhaveyyā'ti rasāyanaṃ paṭiyattan"ti. 1- Tattha pana
dvisahassadīpaparivāresu catūsu mahādīpesu devatā ojaṃ paṭikkhipiṃsu. 2-
@Footnote: 1-1 i.eke bhaṇanti .pe. paṭiyattanti ime pāṭhā na dissanati  2 cha.Ma.,i. pakkhipiṃsu

---------------------------------------------------------------------------------------------
page173.
      Nāhantanti idaṃ sīhanādaṃ kimatthaṃ nadati? parūpavādamocanatthaṃ. Attanā
paribhuttāvasesaṃ neva bhikkhūnaṃ, na manussānaṃ dātuṃ adāsi, āvāṭe nikkhaṇāpetvā
vināsesīti hi vattukāmānaṃ idaṃ sutvā vacanokāso na bhavissatīti paresaṃ
upavādamocanatthaṃ sīhanādaṃ nadati.
      [190] Bhuttassa ca sūkaramaddavenāti bhuttassa udapādi, na pana
bhuttapaccayā. Yadi hi abhuttassa uppajjissati, 1- atikharo ābādho 2- bhavissati. 3-
Siniddhabhojanaṃ bhuttattā panassa tanuvedanā ahosi. Teneva padasā gantuṃ asakkhi.
Virecamānoti 4- abhiṇhaṃ pavattalohitavirecamānova samāno. Avocāti attanā
gāthāyoti veditabbā. Paṭṭhitaṭṭhāne parinibbānatthāya evamāha. Imā pana
dhammasaṅgāhakattherehi ṭhapitā
                          pānīyāharaṇavaṇṇanā
      [191] Iṅghāti codanaṭṭhe nipāto. Acchodakāti pasannodakā.
Sātodakāti madhurodakā. Sītodakāti sītalasalilā. 5- Setodakāti 6- nikkaddamā.
Suppatitthāti sundaratitthā. 7-
                       Pukkusamallaputtavatthuvaṇṇanā
      [192] Pukkusoti tassa nāmaṃ. Mallaputtoti mallarājaputto. Mallā
kira vārena rajjaṃ kārenti. Yāva yesaṃ 8- vāro na pāpuṇāti, tāva vāṇijjaṃ 9-
karonti. Ayaṃpi vāṇijjameva karonto pañca sakaṭasatāni yojetvā 10- purato
vāte 11- vāyante purato gacchati, pacchā vāte vāyante satthavāhaṃ purato
pesetvā sayaṃ pacchā gacchati. Tadā pana pacchā vāto vāyi, tasmā esa
purato satthavāhaṃ pesetvā sabbaratanayāne nisīditvā kusinārāto 12- nikkhamitvā
@Footnote: 1 cha.Ma.,i. uppajjissatha    2 cha.Ma.,i. ābādhoti ayaṃ na dissati   3 i. abhavissa
@4 Sī. viriccamāno 5 cha.Ma. tanusītalasalilā, i. anusītalasalilā 6 cha.Ma. Sī.,i. setakāti
@7 ka. supatiṭṭhāti sundaratiṭṭhā 8 cha.Ma. nesaṃ, i. tesaṃ  9 cha.Ma. vaṇijjaṃ evamuparipi
@10 cha.Ma.,i. yojāpetvā  11 cha.Ma.,i. dhuravāte  12 cha.Ma. kusinārato

---------------------------------------------------------------------------------------------
page174.
"pāvaṃ gamissāmī"ti maggaṃ paṭipajji. Tena vuttaṃ "kusinārāya pāvaṃ
addhānamaggapaṭipanno hotī"ti.
      Āḷāroti tassa nāmaṃ. Dīghapiṅgalo kireso, tenassa āḷāroti
nāmaṃ ahosi. Kālāmoti gottaṃ. Yatra hi nāmāti yo hi nāma. Neva dakkhatīti
na addasa. Yatrasaddayuttattā panetaṃ anāgatavasena vuttaṃ. Evarūpaṃ hi īdisesu
ṭhānesu saddalakkhaṇaṃ.
      [193] Niccharantīsūti viravantīsu. 1- Asaniyā phalantiyāti navavidhāya
asaniyā bhijjamānāya viya mahāravaṃ viravantiyā. Navavidhā hi asanī asaññā
vicakkā saterā gaggarā kapisīsā macchavilolikā kukkuṭakā daṇḍamaṇikā sukkhāsanīti.
Tattha asaññā asaññaṃ karoti. Vicakkā ekācakkaṃ karoti. Saterā
lakārasadisā 2- hutvā patati. Gaggarā gaggarāyamānā patati. Kapisīsā bhamukaṃ
ukkhipanto makkaṭo viya hoti. Macchavilolikā vilulitamaccho 3- viya hoti. Kukkuṭakā
kukkuṭasadisā hutvā patati. Daṇḍamaṇikā naṅgalasadisā hutvā patati. Sukkhāsanī
patitaṭṭhānaṃ samugghāteti. Deve vassanteti sukkhagajjitaṃ gajjitvā antarantarā
vassante.
      Ātumāyanti ātumaṃ nissāya viharāmi. Bhusāgāreti khalasālāyaṃ.
Etthesoti 4- etasmiṃ kāraṇe eso mahājanakāyo sannipatito. Kva ahosīti
kuhiṃ ahosi. So taṃ bhanteti so tvaṃ bhante.
      [194] Siṅgīvaṇṇanti siṅgīsuvaṇṇavaṇṇaṃ. Yugamaṭṭhanti maṭṭhayugaṃ,
saṇhaṃ sāṭakayugalanti attho. Dhāraṇīyanti antarantarā mayā dhāretabbaṃ,
paridahitabbanti attho. Taṃ kira so tathārūpe chaṇadivaseyeva dhāretvā sesakāle
nikkhipati. Evaṃ uttamaṃ maṅgalavatthayugaṃ sandhāyāha. Anukampaṃ upādāyāti mayi
anukampaṃ paṭicca. Acchādehīti upacāravacanametaṃ, ekaṃ mayhaṃ dehi, ekaṃ
ānandassāti attho. Kiṃ pana thero taṃ gaṇhīti. Āma gaṇhīti. Kasmā? matthakap-
pattakiccattā. Kiñacāpi hesa evarūpaṃ lābhaṃ paṭikkhipitvā upaṭṭhākaṭṭhānaṃ paṭipanno,
@Footnote: 1 cha.Ma., i. vicarantīsu           2 cha.Ma., i. saterasadisā, Ma. saṅkārasadisā
@3 cha.Ma. vilolitamaccho            4 ka. ettha soti

---------------------------------------------------------------------------------------------
page175.
Taṃ panassa upaṭṭhākakiccaṃ matthakaṃ pattaṃ, tasmā aggahesi. Ye 1- vā pana evaṃ
vadeyyuṃ "anārādhako maññe ānando, pañcavīsati vassāni upaṭṭhahantena na
kiñci bhagavato santikā tena laddhapubban"ti tesaṃ vacanokāsacchedanatthaṃpi
aggahesi. Apica jānāti bhagavā "ānando gahetvāpi attanā na dhāressati,
mayhaṃyeva pūjaṃ karissati. Mallaputtena pana ānandaṃ pūjantena saṃghopi pūjito
bhavissati, evamassa mahāpuññarāsi bhavissatī"ti therassa ekaṃ dāpesi. Theropi
teneva kāraṇena aggahesīti. Dhammiyā kathāyāti vatthānumodanakathāya.
      [195] Bhagavato kāyaṃ upanāmitanti nivāsanapārupanavasena alliyāpitaṃ.
Bhagavāpi tato ekaṃ nivāsesi, ekaṃ pārupi. Hataccikaṃ viyāti 2- yathā
hatacciko aṅgāro antanteneva jotati, bahi panassa pabhā natthi, evaṃ bahi
pacchinnappabhaṃ 3- hutvā khāyatīti attho.
      Imesu kho ānnada dvīsu kālesūti kasmā imesu dvīsu kālesu
evaṃ hoti? āhāravisesena ceva balavasomanassena ca. Etesu dvīsu kālesu
sakalacakkavāḷadevatā āhāre ojaṃ pakkhipanti, taṃ pana bhojanaṃ 4- kucchiṃ pavisitvā
pasannarūpaṃ samuṭṭhāpeti. Āhārasamuṭṭhānarūpassa pasannattā manacchaṭṭhāni indriyāni
ativiya virocanti. Sambodhidivase cassa "anekakappakoṭisatasahassasañcito
vata me kilesarāsi ajja pahīno"ti āvajjentassa 5- balavasomanassaṃ uppajjati,
cittaṃ pasīdati, citte pasanne lohitaṃ pasīdati, lohite pasanne manacchaṭṭhāni
indriyāni ativiya virocanti. Parinibbānadivase "ajjadānāhaṃ anekehi
buddhasatasahassehi paviṭṭhaṃ amatamahānibbānanagaraṃ 6- pavisissāmī"ti āvajjentassa
balavasomanassaṃ uppajjati,  cittaṃ pasīdati, citte pasanne lohitaṃ pasīdati, lohite
pasanne manacchaṭṭhāni indriyāni ativiya virocanti. Iti āhāravasena 7- ceva
balavasomanassena ca imesu dvīsu kālesu evaṃ hotīti veditabbaṃ. Upavattaneti
pācīnato nivattanasālavane. Antare 8- yamakasālānanti yamakasālarukkhānaṃ majjhe.
@Footnote: 1 cha.Ma. i. ye cāpi  2 Sī.,i. vītaccikaṃ viyāti  3 cha.Ma. paṭicchannappabhaṃ,
@i. pacchinnapabhā  4 cha.Ma.,i. paṇītabhojanaṃ  5 cha.Ma. āvajjantassa evamuparipi
@6 cha.Ma.,i. amatamahānibbānaṃ nāma nagaraṃ  7 cha.Ma.,i. āhāraviseseneva
@8 cha.Ma.,i. antarena

---------------------------------------------------------------------------------------------
page176.
      Siṅgīvaṇṇanti gāthā saṅgītikāle ṭhapitā.
      [196]  Nhātvā ca pivitvā cāti ettha tadā kira bhagavati nhāyante
antonadiyaṃ macchakacchapā ca ubhato tīresu vanasaṇḍo ca sabbaṃ suvaṇṇavaṇṇameva
ahosi. 1- Ambavananti tassāyeva nadiyā tīre ambavanaṃ. Āyasmantaṃ cundakanti
tasmiṃ kira khaṇe ānandatthero udakasāṭakaṃ pīḷento ohiyi, cundatthero samīpe
ahosi. Taṃ bhagavā āmantesi.
      Gantvāna buddho nadikaṃ kakudhanti imāpi gāthā saṅgītikāleyeva ṭhapitā.
Tattha pavattā bhagavā idha dhammeti bhagavā idha sāsane dhamme pavattā, caturā-
sītidhammakkhandhasahassāni pavattānīti attho. Pamukhe 2- nisīdīti satthu purato nisīdi.
Ettāvatā ca thero anuppatto. Evaṃ anuppattaṃ athakho bhagavā āyasmantaṃ
ānandaṃ āmantesi.
      [197] Te alābhāti ye aññesaṃ dānānisaṃsasaṅkhātā lābhā honti,
te alābhā. Dulladdhanti puñañavisesenapi laddhampi manussattaṃ dulladdhaṃ. Yassa
teti yassa tava. Uttaṇḍulaṃ vā atikilinnaṃ vā ko jānāti, kīdisaṃpi pacchimaṃ
piṇḍapātaṃ paribhuñjitvā tathāgato parinibbuto, addhā te yaṃ vā taṃ vā dinnaṃ
bhavissatīti. Lābhāti diṭṭhadhammikasamparāyikadānānisaṃsasaṅkhātā lābhā. Suladdhanti
tuyhaṃ manussattaṃ suladdhaṃ. Samasamaphalāti sabbākārena samasamaphalā. 3-
      Nanu ca yaṃ sujātāya  dinnaṃ piṇḍapātaṃ bhuñjitvā tathāgato abhisambuddho,
so sarāgasadosasamohakāle paribhutto, ayaṃ pana cundena dinno
vītarāgavītadosavītamohakāle paribhutto, kasmā ete samasamaphalāti. 4- Parinibbāna-
samatāya ca samāpattisamatāya ca anussaraṇasamatāya ca. Bhagavā hi sujātāya dinnaṃ
piṇḍapātaṃ paribhuñjitvā saupādisesāya nibbānadhātuyā parinibbuto, cundena
dinnaṃ paribhuñjitvā anupādisesāya nibbānadhātuyā parinibbutoti evaṃ parinibbāna-
samatāyapi samaphalā. Abhisambujjhanadivase ca catuvīsatikoṭisatasahassasaṅkhyā
samāpattiyo samāpajji, parinibbānadivasepi sabbā tā samāpajjīti evaṃ
@Footnote: 1 cha.Ma. hoti       2 Ma. sammukhe         3 cha.Ma. samānaphalā         4 cha.Ma. samaphalāti

---------------------------------------------------------------------------------------------
page177.
Samāpattisamatāyapi samaphalā. Sujātā ca aparabhāge assosi "na hi kira sā 1-
rukkhadevatā, bodhisatto so, 2- taṃ kira piṇḍapātaṃ paribhuñjitvā anuttaraṃ
sammāsambodhiṃ abhisambuddho, sattasattāhaṃ kirassa tena yāpanaṃ ahosī"ti. Tassā idaṃ
sutvā "lābhā vata me"ti anussarantiyā balavapītisomanassaṃ udapādi. Cundassāpi
aparabhāge "avasānapiṇḍapāto kira mayā dinno, dhammasīsaṃ kira me gahitaṃ,
mayhaṃ kira piṇḍapātaṃ paribhuñjitvā satthā anupādisesāya nibbānadhātuyā
parinibbuto"ti sutvā "lābhā vata me"ti anussarato  balavasomanassaṃ udapādīti
evaṃ anussaraṇasamatāyapi samaphalāti veditabbā.
      Yasasaṃvattanikanti parivārasaṃvattanikaṃ. Adhipateyyasaṃvattanikanti 3-
jeṭṭhakabhāvasaṃvattanikaṃ.
      Saṃyamatoti sīlasaṃyamena saṃyamantassa, 4- saṃvare ṭhitassāti attho. Veraṃ
na cīyatīti pañcavidhaṃ veraṃ na vaḍḍhati. Kusalo ca jahāti pāpakanti kusalo pana
ñāṇasampanno ariyamaggena anavasesaṃ pāpakaṃ lāmakaṃ akusalaṃ jahāti. Rāgadosa-
mohakkhayā sa nibbutoti so imaṃ pāpakaṃ jahitvā rāgādīnaṃ khayā kilesanibbānena
nibbutoti. Iti cundassa ca dakkhiṇaṃ, attano ca dakkhiṇeyyasampattiṃ
sampassamāno udānaṃ udānesīti.
                     Catutthabhāṇavāravaṇṇanā niṭṭhitā.
                          -------------
                          Yamakasālāvaṇṇanā
      [198] Mahatā bhikkhusaṃghena saddhinti idha bhikkhūnaṃ gaṇanaparicchedo
natthi. Veḷuvagāme vedanāvikkhambhanato paṭṭhāya hi "na cirena bhagavā parinibbāyissatī"ti
sutvā tato tato āgatesu bhikkhūsu ekabhikkhupi pakkanto nāma natthi.
Tasmā gaṇanavītivatto saṃgho ahosi.
@Footnote: 1 cha.Ma., i. na kiresā                  2 cha.Ma., i. bodhisatto kiresa
@3 cha.Ma. ādhipateyyasaṃvattanikanti            4 ka. sīlasaññamena saññamantassa

---------------------------------------------------------------------------------------------
page178.
      Upavattanaṃ mallānaṃ sālavananti yatheva hi kalambanadītīrato rājamātuvihāradvārena
thūpārāmaṃ gantabbaṃ hoti, evaṃ hiraññavatiyā pārimatīrato sālavanaṃ
uyyānaṃ, yathā anurādhapurassa thūpārāmo, evaṃ taṃ kusinārāya hoti. Yathā
thūpārāmato dakkhiṇadvārena nagaraṃ pavisanamaggo pācīnamukho gantvā uttarena
nivatto, evaṃ uyyānato sālavanaṃ pācīnamukhaṃ gantvā uttarena nivattaṃ. Tasmā
taṃ "upavattanan"ti vuccati.
      Antarena yamakasālānaṃ uttarasīsakanti tassa kira mañcakassa ekā
sālapantī sīsabhāge hoti, ekā pādabhāge. Tatrāpi eko taruṇasālo sīsabhāgassa
āsanno hoti, eko pādabhāgassa. Apica yamakasālā nāma mūlakhandhaviṭapapattehi
aññamaññaṃ saṃsibbitvā ṭhitā sālāti vuttaṃ. Mañcakaṃ paññapehīti tasmiṃ kira
uyyāne rājakulassa sayanamañco atthi, taṃ sandhāya paññapehīti āha. Theropi
taṃyeva paññapetvā adāsi.
      Kilantosmi ānanda, nipajjissāmīti tathāgatassa hi:-
           gocari kalāpo gaṅgeyyo     piṅgalo pabbateyyako.
           Hemavato ca tambo ca        mandākini uposatho.
           Chaddantoyeva dasamo         ete nāgānamuttamāti.
      Ettha yaṃ dasannaṃ gocarisaṅkhātānaṃ pakatihatthīnaṃ balaṃ, taṃ ekassa
kalāpassāti evaṃ dasaguṇavaḍḍhitāya gaṇanāya pakatihatthīnaṃ koṭisahassabalappamāṇaṃ
balaṃ, taṃ sabbaṃpi cundassa piṇḍapātaṃ paribhuttakālato paṭṭhāya paṅkavāre 1-
pakkhittaṃ udakaṃ viya parikkhayaṃ gataṃ. Pāvānagarato tīṇi gāvutāni kusinārānagaraṃ,
etasmiṃ antare pañcavīsatiyā ṭhānesu nisīditvā mahatā ussāhena āgacchantopi
suriyatthaṅgatavelāyaṃ 2- sāyaṇhasamaye 3- bhagavā sālavanaṃ paviṭṭho. Evaṃ rogo sabbaṃ
ārogyaṃ maddanto āgacchati. Etamatthaṃ dassento viya sabbalokassa saṃvegakaraṃ
vācaṃ bhāsanto "kilantosmi ānanda, nipajjissāmī"ti āha.
@Footnote: 1 cha.Ma.,i. caṅgavāre, Ma. caṅkavāre  2 cha.Ma. suriyassa atthaṅgamitavelāyaṃ
@3 cha.Ma. sañjāsamaye

---------------------------------------------------------------------------------------------
page179.
      Kasmā pana bhagavā evaṃ mahantena ussāhena idhāgato, kiṃ aññattha
na sakkā parinibbāyitunti? parinibbāyituṃ nāma na katthaci na sakkā, tīhi
pana kāraṇehi idhāgato, idaṃ hi bhagavā evaṃ passati  "mayi aññattha
parinibbāyante mahāsudassanasuttassa atthuppatti na bhavissati, kusinārāyaṃ pana
parinibbāyante yamahaṃ devaloke anubhavitabbaṃ sampattiṃ manussalokeyeva anubhaviṃ,
taṃ dvīhi bhāṇavārehi maṇḍetvā desessāmi, taṃ me sutvā bahujanā kusalaṃ
kattabbaṃ maññissantī"ti.
      Aparaṃpi passati "maṃ aññattha parinibbāyantaṃ subhaddo na passissati,
so  ca buddhaveneyyo na sāvakaneyyo, na taṃ sāvakā vinetuṃ sakkonti,
kusinārāyaṃ parinibbāyantaṃ pana maṃ so upasaṅkamitvā pañhaṃ pucchissati,
pañhāvisajjanapariyosāne ca saraṇesu patiṭṭhāya mama santike pabbajjañca
upasampadañca labhitvā kammaṭṭhānaṃ gahetvā mayi dharamāneyeva arahattaṃ patvā
pacchimasāvako bhavissatī"ti.
      Aparaṃpi passati  "mayi aññattha parinibbāyante dhātubhājanīye mahākalaho
bhavissati, lohitanadī 1- sandissati. Kusinārāyaṃ pana 2- parinibbute doṇabrāhmaṇo
taṃ vivādaṃ vūpasametvā dhātuyo vibhajissatī"ti. Imehi tīhi kāraṇehi bhagavā evaṃ
mahantena ussāhena idhāgatoti veditabbo.
      Sīhaseyyanti ettha petaseyyā, kāmabhogiseyyā, sīhaseyyā,
tathāgataseyyāti 3- catasso seyyā.
      Tattha "yebhuyyena bhikkhave kāmabhogī sattā vāmena passena sentī"ti 3-
ayaṃ kāmabhogiseyyā. Te 4- hi yebhuyyena dakkhiṇapassena sayantā nāma natthi.
      "yebhuyyena bhikkhave petā uttānā sentī"ti 3- ayaṃ petaseyyā.
Appamaṃsalohitattā hi petā aṭṭhisaṅghāṭajaṭitā ekena passena sayituṃ
na sakkonti, uttānāva senti.
@Footnote: 1 cha.Ma. lohitaṃ nadī viya, i. lohitaṃ nadi viya         2 cha.Ma. panasaddo na dissati
@3-3 aṅ. catukka. 21/246/272 seyyāsutta        4 cha.Ma. tesu, i. tattha

---------------------------------------------------------------------------------------------
page180.
      "sīho bhikkhave migarājā dakkhiṇena passena seyyaṃ kappeti .pe.
Attamano hotī"ti 1- ayaṃ sīhaseyyā. Tejussadattā hi sīho migarājā dve
purimapāde ekasmiṃ ṭhāne ṭhapetvā pacchimapāde ekasmiṃ ṭhāne ṭhapetvā
naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ ṭhitokāsaṃ
sallakkhetvā dvinnaṃ purimapādānaṃ matthake sīsaṃ ṭhapetvā sayati. Divasaṃ sayitvāpi
pabujjhamāno na utrasanto pabujjhati, sīsaṃ pana ukkhipitvā purimapādādīnaṃ
ṭhitokāsaṃ sallakkheti. Sace kiñci ṭhānaṃ vijahitvā ṭhitaṃ hoti, "nayidaṃ tuyhaṃ
jātiyā ca sūrabhāvassa ca anurūpan"ti anattamano hutvā tattheva sayati, na
gocarāya pakkamati. Avijahitvā ṭhite pana "tuyhaṃ jātiyā ca sūrabhāvassa ca
anurūpamidan"ti haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ vidhūnitvā
tikkhattuṃ sīhanādaṃ naditvā gocarāya pakkamati.
      Catutthajjhānaseyyā pana tathāgataseyyāti 1- vuccati. Tāsu idha sīhaseyyā
āgatā, ayañhi tejussadairiyāpathattā uttamaseyyā nāma.
      Pāde pādanti dakkhiṇapāde vāmapādaṃ. Accādhāyāti atiādhāya, īsakaṃ
atikkamma ṭhapetvā. Gopphakena hi gopphake 2- jānunā vā jānumhi saṅghaṭṭiyamāne
abhiṇhaṃ vedanā uppajjati, cittaṃ ekaggaṃ na hoti, seyyā aphāsukā hoti.
Yathā pana na saṅghaṭṭeti evaṃ atikkamma ṭhapite na vedanā uppajjati, cittaṃ
ekaggaṃ hoti, seyyā phāsukā hoti. Tasmā evaṃ nipajji. Anuṭṭhānaseyyaṃ
upagatattā panettha "uṭṭhānasaññaṃ manasikaritvā"ti na vuttaṃ. Kāyavasena cettha
anuṭṭhānaṃ veditabbaṃ, niddāvasena pana taṃ rattiṃ bhagavato bhavaṅgassa okāsoyeva
nāhosi. Paṭhamayāmasmiñhi mallānaṃ dhammadesanā ahosi, majjhimayāme subhaddassa,
pacchimayāme bhikkhusaṃghaṃ ovadi, balavapaccūse parinibbāyi.
      Sabbaphāliphullāti 3- sabbe samantato pupphitā mūlato paṭṭhāya yāva
aggā ekacchannā ahesuṃ, na kevalañca yamakasālāyeva, sabbepi rukkhā
@Footnote: 1-1 aṅ. catukka. 21/246/272 seyyāsutta   2 ka. goppakena goppakamhi
@3 cha.Ma. sabbapāliphullāti

---------------------------------------------------------------------------------------------
page181.
Sabbaphāliphullāva ahesuṃ. Na kevalaṃ hi tasmiṃyeva uyyāne, sakalepi 1-
dasasahassacakkavāḷe pupphūpagā pupphaṃ gaṇhiṃsu, phalūpagā phalaṃ gaṇhiṃsu. Sabbarukkhānaṃ
khandhesu khandhapadumāni, sākhāsu sākhāpadumāni, vallīsu vallipadumāni, ākāsesu
ākāsapadumāni paṭhavītalaṃ bhinditvā daṇḍapadumāni pupphiṃsu. Sabbo mahāsamuddo
pañcavaṇṇapadumasañchanno ahosi, tiyojanasahassavitthato himavā ghanabaddhamorapiñjakalāpo 2-
viya, nirantaraṃ mālādāmagavacchiko viya, suṭṭhu pīḷetvā
ābaddhapupphavaṭaṃsako viya, supūritaṃ pupphacaṅkoṭakaṃ viya ca atiramaṇīyo ahosi.
      Te tathāgatassa sarīraṃ okirantīti te yamakasālā bhummadevatāhi
sañcālitakhandhasākhāviṭapā tathāgatassa sariraṃ avakiranti, sarīrassa upari pupphāni
vikirantīti attho. Ajjhokirantīti ajjhottharantā viya kiranti. Abhippakirantīti
abhiṇhaṃ punappunaṃ pakirantiyeva.
      Dibbānīti  devaloke nandapokkharaṇīsambhavāni, tāni honti
suvaṇṇavaṇṇāni paṇṇacchattappamāṇapattāni, mahātumbamattaṃ reṇuṃ gaṇhanti. Na
kevalañca maṇḍāravapupphāneva, 3- aññānipi dibbāni 4- pāricchattakoviḷārapupphādīni
5- suvaṇṇacaṅkoṭakāni pūretvā cakkavāḷamukhavaṭṭiyaṃpi tidasapurepi brahmalokepi
ṭhitāhi devatāhi paviṭṭhāni antalikkhā papatanti. 6- Tathāgatassa sarīranti antarā
avikiṇṇāneva āgantvā pattakiñjakkhareṇucuṇṇehi tathāgatassa sarīrameva okiranti.
      Dibbānipi candanacuṇṇānīti devatānaṃ upakappanacandanacuṇṇāni. Na
kevalañca devatānaṃyeva, nāgasupaṇṇamanussānaṃpi upakappanacandanacuṇṇāni. Na
kevalañca candanacuṇṇāneva, kāḷānusārikalohitacandanādisabbadibbagandhajātacuṇṇāni,
7- haritālaañjanarajatasuvaṇṇacuṇṇāni sabbadibbagandhavāsavikatiyo suvaṇṇarajatādisamugge
pūretvā cakkavāḷamukhavaṭṭiādīsu ṭhitāhi devatāhi paviṭṭhāni
antarā avippakiritvā tathāgatasseva sarīraṃ okiranti.
@Footnote: 1 cha.Ma. sakalamhipi  2 cha.Ma......morapiñcha... 3 i. maṇḍārapupphāneva  4 i. sabbāni
@5 cha.Ma.,i. pāricchattakakoviḷārapupphādīni 6 cha.Ma. patanti  7 cha.Ma....dibbagandhajāla..

---------------------------------------------------------------------------------------------
page182.
      Dibbānipi turiyānīti devatānaṃ upakappanaturiyāni. Na kevalañca
tāniyeva, sabbānipi tantibaddhacammapariyonaddhaghanasusirabhedāni dasasahassacakkavāḷa-
devatānāgasupaṇṇamanussānaṃ turiyāni ekacakkavāḷe sannipatitvā antalikkhe
vajjantīti veditabbāni.
      Dibbānipi saṅgītānīti varuṇavāruṇadevatā 1- kira nāmetā dīghāyukā
devatā "mahāpuriso manussapathe nibbattitvā buddho bhavissatī"ti sutvā
"paṭisandhidivase 2- naṃ gahetvā gamissāmā"ti mālaṃ ganthituṃ ārabhiṃsu. Tā ganthamānā
ca 3- "mahāpuriso mātu kucchiyaṃ nibbatto"ti sutvā "tumhe kassa ganthathā"ti
vuttā na tāva niṭṭhanti 4- "kucchito nikkhamanadivase ganthitvā gamissāmā"ti
āhaṃsu. "punapi nikkhanto"ti sutvā "mahābhinikkhamanadivase gamissāmā"ti. Ekūnatiṃsa
vassāni ghare vasitvā "ajja mahābhinikkhamanaṃ nikkhamanto"tipi 5- sutvā
"abhisambodhidivase gamissāmā"ti chabbassāni mahāpadhānaṃ 6- katvā "ajja
abhisambuddho"tipi sutvā "dhammacakkappavattanadivase gamissāmā"ti. "sattasattāhāni
bodhimaṇḍe vītināmetvā isipatanaṃ gantvā dhammacakkaṃ pavattitan"tipi sutvā
"yamakapāṭihāriyadivase gamissāmā"ti. "ajja yamakapāṭihāriyaṃ karī"tipi sutvā
"devorohaṇadivase gamissāmā"ti. "ajja devorohaṇaṃ karī"tipi sutvā
"āyusaṅkhārossajjane gamissāmā"ti. "ajja āyusaṅkhāraṃ ossajī"tipi sutvā "na
tāva niṭṭhanti parinibbānadivase gamissāmā"ti. "ajja bhagavā yamakasālānamantare
dakkhiṇena passena sato sampajāno sīhaseyyaṃ upagato balavapaccūsasamaye
parinibbāyissati. Tumhe kassa ganthathā"ti sutvā pana "kiṃ nāmetaṃ, `ajjeva mātu
kucchiyaṃ paṭisandhiṃ gaṇhi, ajjeva mātu kucchito nikkhami, ajjeva mahābhinikkhamanaṃ
nikkhami, ajjeva buddho ahosi, ajjeva dhammacakkaṃ pavattayi, ajjeva yamakapāṭihāriyaṃ
akāsi, ajjeva devalokā otiṇṇo, ajjeva āyusaṅkhāraṃ ossaji,
ajjeva kira parinibbāyissa"tīti. 7- Nanu nāma dutiyadivase yāgupānakālamattampi
ṭhātabbaṃ assa. Dasa pāramiyo pūretvā buddhattaṃ pattassa nāma
@Footnote: 1 cha.Ma.,i. vāruṇavāraṇadevatā  2 cha.Ma. paṭisandhiggahaṇadivase  3 cha.Ma.,i. va
@4 cha.Ma.,i. niṭṭhāti evamuparipi  5 cha.Ma.,i. nikkhanto"tipi  6 cha.Ma.,i. padhānaṃ
@7 i. parinibbuto

---------------------------------------------------------------------------------------------
page183.
Ananucchavikametan"ti apariniṭṭhitāva mālāyo gahetvā āgamma antocakkavāḷe okāsaṃ
alabhamānā cakkavāḷamukhavaṭṭiyaṃ lambitvā cakkavāḷamukhavaṭṭiyāva ādhāvantiyo
hatthena hatthaṃ gīvāya gīvaṃ gahetvā tīṇī ratanāni ārabbha dvattiṃsamahāpurisalakkhaṇāni
chabbaṇṇarasmiyo dasapāramiyo aḍḍhachaṭṭhāni jātakasatāni cuddasa
buddhañāṇāni 1- ārabbha gāyitvā tassa tassa avasāne "pahāyamhe
pahāyamhe"ti 2- vadanti. Idametaṃ paṭicca vuttaṃ "dibbānipi saṅgītāni antalikkhe
vajjanti 3- tathāgatassa pūjāyā"ti.
      [199] Bhagavā pana yamakasālānaṃ antare 4- dakkhiṇena passena
nipannoyeva paṭhavītalato yāva cakkavāḷamukhavaṭṭiyā, cakkavāḷamukhavaṭṭito ca yāva
brahmalokā sannipatitāya parisāya mahantaṃ ussāhaṃ 5- disvā āyasmato ānandassa
ārocesi. Tena vuttaṃ "athakho bhagavā āyasmantaṃ ānandaṃ .pe. Tathāgatassa
pūjāyā"ti. Evaṃ mahāsakkāraṃ dassetvā tenāpi attano asakkatabhāvameva
dassento na kho ānanda ettāvatāti ādimāha.
      Idaṃ vuttaṃ hoti:- "ānanda mayā dīpaṅkarapādamūle nipannena
aṭṭha dhamme samodhānetvā abhinīhāraṃ karontena na mālāgandhaturiyasaṅgītānaṃ
atthāya abhinīhāro kato, na etadatthāya pāramiyo pūritā. Tasmā na kho ahaṃ
etāya pūjāya pūjito 6- nāma homī"ti.
      Kasmā pana bhagavā aññattha ekaṃ ummāpupphamattaṃpi 7- gahetvā
buddhaguṇe āvajjitvā katāya pūjāya buddhañāṇenapi aparicchinnaṃ vipākaṃ vaṇ-
ṇetvā idha evaṃ mahatiṃ pūjaṃ paṭikkhipatīti. Parisānuggahena ceva sāsanassa ca
ciraṭṭhitikāmatāya. Sace hi bhagavā evaṃ na paṭikkhipeyya, anāgate sīlassa āgataṭ-
ṭhāne sīlaṃ na paripūressanti, samādhissa āgataṭṭhāne samādhiṃ na paripūressanti,
vipassanāya āgataṭṭhāne vipassanaṃ gabbhaṃ na gāhāpessanti. Upaṭṭhāke samāda-
petvā samādapetvā pūjaṃyeva karontā viharissanti. Āmisapūjā ca nāmesā
sāsanaṃ ekadivasaṃpi ekayāgupānakālamattampi sandhāretuṃ na sakkoti.
@Footnote: 1 Ma. buddhaguṇāni  2 cha.Ma. mahāyaso mahāyasoti, i. sahāya he sahāya heti
@3 cha.Ma.,i. vattanti  4 cha.Ma.,i. antarā  5 i. ussavaṃ  6 i. pūrito
@7 cha.Ma. umāpupphamattampi

---------------------------------------------------------------------------------------------
page184.
Mahāvihārasadisañhi vihārasahassaṃ mahācetiyasadisañca cetiyasahassaṃpi sānaṃ dhāretuṃ na
sakkonti. Yena kataṃ, 1- tasseva hoti. Sammāpaṭipatti pana tathāgatassa
anucchavikā pūjā. Sā hi tena paṭṭhitā ceva, sakkoti sāsanaṃ ca sandhāretuṃ,
tasmā taṃ dassento yo kho ānandāti ādimāha.
      Tattha dhammānudhammapaṭipannoti navavidhassa lokuttaradhammassa anudhammaṃ
pubbabhāgapaṭipadaṃ paṭipanno. Sāyeva pana paṭipadā anucchavikattā "sāmīcī"ti
vuccati, taṃ sāmīciṃ paṭipannoti sāmīcipaṭipanno. Tameva pubbabhāgapaṭipadāsaṅkhātaṃ
anudhammaṃ carati pūretīti anudhammacārī.
      Pubbabhāgapaṭipadāti ca sīlaṃ ācārapaṇṇatti dhutaṅgasamādānaṃ yāva
gotrabhūto sammāpaṭipadā veditabbā. Tasmā yo bhikkhu chasu agāravesu patiṭṭhāya
paññattiṃ atikkamati, anesanāya jīvitaṃ 2- kappeti, ayaṃ na dhammānudhammapaṭipanno. 3-
Yo pana sabbaṃ attano paññattasikkhāpadaṃ jinavelaṃ jinamariyādaṃ
jinakāḷasuttaṃ anumattaṃpi na vītikkamati, ayaṃ dhammānudhammapaṭipanno nāma.
Bhikkhuniyāpi eseva nayo. Yo pana upāsako pañca verāni dasa akusalakammapathe
samādāya vattati appeti, 4- ayaṃ na dhammānudhammapaṭipanno. Yo pana tīsu
saraṇesu pañcasu sīlesu dasasu sīlesu paripūrīkārī 5- hoti, māsassa aṭṭha uposathe
karoti, dānaṃ deti, gandhapūjaṃ mālāpūjaṃ karoti, mātaraṃ upaṭṭhāti, pitaraṃ
upaṭṭhāti, dhammike samaṇabrāhmaṇe upaṭṭhāti, ayaṃ dhammānudhammapaṭipanno nāma
hoti. Upāsikāyapi eseva nayo.
      Paramāya pūjāyāti uttamāya pūjāya, ayaṃ hi nirāmisapūjā nāma
sakkoti mama sāsanaṃ sandhāretuṃ. Yāva hi imā catasso parisā maṃ imāya pūjāya
pūjessanti, tāva mama sāsanaṃ majjhe nabhassa puṇṇacando viya virocissatīti
dasseti.
@Footnote: 1 cha.Ma.,i. yena kammaṃ kataṃ  2 cha.Ma.,i. jīvikaṃ  3 i. dhammānudhammapaṭipadaṃ paṭipanno
@4 i. appetīti ayaṃ na dissati   5 cha.Ma. paripūrakārī

---------------------------------------------------------------------------------------------
page185.
                         Upavāṇattheravaṇṇanā
      [200] Apasādetīti apaneti. 1- Apehīti apagaccha. Thero ekavacaneneva
tālapaṇṇaṃ 2- nikkhipitvā ekamantaṃ aṭṭhāsi. Upaṭṭhākoti ādi paṭhamabodhiyaṃ
anibaddhūpaṭṭhākabhāvaṃ 3- sandhāyāha. Ayaṃ bhante āyasmā upavāṇoti evaṃ therena
vutte ānando upavāṇassa sadosabhāvaṃ sallakkheti, handassa niddosabhāvaṃ
kathessāmīti bhagavā yebhuyyena ānandāti ādimāha. Tattha yebhuyyenāti idaṃ
asaññasattānañceva arūpadevatānañca ohīnabhāvaṃ 4- sandhāya vuttaṃ. Apphuṭoti 5-
apphuṭṭho 6- abharito 7- vā. Bhagavato kira āsannappadese vālaggamatte okāse
sukhumattabhāvaṃ māpetvā dasa dasa mahesakkhā devatā aṭṭhaṃsu. Tāsaṃ parato vīsati
vīsati. Tāsaṃ parato tiṃsaṃ tiṃsaṃ. Tāsaṃ parato cattālīsaṃ cattālīsaṃ. Tāsaṃ parato
paññāsaṃ paññāsaṃ. Tāsaṃ parato saṭṭhī saṭṭhī devatā aṭṭhaṃsu. Tā aññamaññaṃ
hatthena vā pādena vā vatthena vā na byābādhenti. "apehi, mā maṃ
ghaṭṭehī"ti vattabbakāraṇaṃ 8- nāma natthi. "tā kho pana sāriputta 9- devatāyo
dasapi hutvā vīsatipi hutvā tiṃsampi hutvā cattālīsampi hutvā paññāsampi
hutvā saṭṭhimpi 10- hutvā āraggakoṭinitudanamattepi tiṭṭhanti, na ca aññamaññaṃ
byābādhentī"ti 11- vuttasadisāva ahesuṃ. Ovārentoti avadhārento. 12- Thero
kira pakatiyāpi mahāsarīro hatthipotakasadiso paṃsukūlacīvaraṃ pārupitvā atimahā viya
ahosi. Tathāgataṃ dassanāyāti bhagavato mukhaṃ daṭṭhuṃ alabhamānā evaṃ ujjhāyiṃsu.
Kiṃ pana tā theraṃ vinivijjha passituṃ na sakkontīti. Āma na sakkonti. Devatā
hi puthujjane vinivijjha passituṃ sakkonti, na khīṇāsave. Therassa ca mahesakkhatāya
tejussadatāya upagantuṃpi na sakkonti. Kasmā pana therova tejussado, na
aññe arahantoti? yasmā kassapabuddhassa cetiye ārakkhadevatā ahosi.
@Footnote: 1 cha.Ma.,i. apasāresīti apanesi  2 cha.Ma.,i. tālavaṇṭaṃ  3 i. ādibuddhupaṭṭhāyakabhāvaṃ
@4 i. ohitabhāvaṃ  5 i. apphuṭṭhoti  6 cha.Ma. asamphuṭṭho  7 i. aharito
@8 i. kiṃ vattabbakāraṇaṃ, cha.Ma. vattabbākāraṃ   9 cha.Ma. sāriputtāti ayaṃ na dissati
@10 cha.Ma.,i. saṭṭhimpi hutvāti ayaṃ na dissati  11 aṅ.duka. 20/37/63 samacittavagga
@12 cha.Ma.,i. āvārento

---------------------------------------------------------------------------------------------
page186.
      Vipassimhi kira sammāsambuddhe parinibbute ekaghanasuvaṇṇakkhandhasadisassa
dhātusarīrassa ekameva cetiyaṃ akaṃsu, dīghāyukabuddhānañhi ekameva cetiyaṃ hoti.
Taṃ manussā ratanāyāmāhi vidatthivitthaṭāhi aṭṭhaṅgulabahalāhi 1- suvaṇṇiṭṭhakāhi
haritālena ca manosilāya ca mattikākiccaṃ tilateleneva udakakiccaṃ sādhetvā
yojanappamāṇaṃ aṭṭhapesuṃ. Tato bhummā devatā yojanappamāṇaṃ, tato ākāsaṭṭhakadevatā,
tato uṇhavalāhakadevatā, tato abbhavalāhakadevatā, tato cātummahārājikā
devatā, tato tāvatiṃsā devatā yojanappamāṇaṃ uṭṭhapesunti evaṃ sattayojanikaṃ
cetiyaṃ ahosi. Manussesu mālāgandhavatthādīni gahetvā āgatesu ārakkhadevatā
gahetvā tesaṃ passantānaṃyeva cetiyaṃ pūjenti.
      Tadā ayaṃ thero brāhmaṇamahāsālo hutvā ekaṃ pītavatthaṃ ādāya
gato. Devatā tassa hatthato vatthaṃ gahetvā cetiyaṃ pūjesuṃ. Brāhmaṇo taṃ disvā
pasannacitto hutvā "ahaṃpi anāgate evarūpassa buddhassa cetiye ārakkhadevatā
homī"ti patthanaṃ katvā tato cuto devaloke nibbatti. Tassa devaloke ca
manussaloke ca saṃsarantasseva kassapo bhagavā loke uppajjitvā parinibbāyi.
Tassāpi ekameva dhātusarīraṃ ahosi. Taṃ gahetvā yojanikaṃ cetiyaṃ kāresuṃ. So
tattha ārakkhadevatā hutvā sāsane antarahite sagge nibbattitvā amhākaṃ
bhagavato kāle tato cuto mahākule paṭisandhiṃ gahetvā nikkhamma pabbajitvā
arahattaṃ patto. Iti cetiye ārakkhadevatā hutvā āgatattā thero tejussadoti
veditabbo.
      Devatā ānanda ujjhāyantīti iti ānanda devatā ujjhāyanti,
na mayhaṃ puttassa añño koci doso atthīti dasseti.
      [201] Kathaṃ bhūtā pana bhanteti kasmā āha. Bhagavā "tumhe
`devatā ujjhāyantī'ti vadatha, kathaṃ bhūtā pana tumhe manasikarotha, 2- kiṃ tumhākaṃ
parinibbānaṃ adhivāsentī"ti pucchati. Atha bhagavā "nāhaṃ adhivāsanakāraṇaṃ
vadāmī"ti tāsaṃ anadhivāsanabhāvaṃ dassento santānandāti ādimāha.
@Footnote: 1 cha.Ma. dvaṅgulabahalāhi, i. caturaṅgulabahalāhi         2 bha. manasikaronti

---------------------------------------------------------------------------------------------
page187.
      Tattha ākāse paṭhavīsaññiniyoti ākāse paṭhaviṃ māpetvā tattha
paṭhavīsaññiniyo. Kandantīti rodanti. Chinnapādaṃ 1- viya papatantīti majjhe chinnā
viya hutvā yato vā tato vā patanti. Āvaṭṭantīti āvaṭṭantiyo 2- patitaṭṭhānameva
āgacchanti. Vivaṭṭntīti patitaṭṭhānato parabhāgaṃ vaṭṭamānā gacchanti. Apica dve
pāde pasāretvā sakiṃ purato sakiṃ pacchato sakiṃ vāmato sakiṃ dakkhiṇato
samparivattamānāpi "āvaṭṭanti vivaṭṭantī"ti vuccanti. Santānanda devatā
paṭhaviyā paṭhavīsaññiniyoti pakatipaṭhaviyaṃ 3- kira devatā dhāretuṃ na sakkonti, 4-
tattha hatthakabrahmā viya devatā osīdanti. Tenāha bhagavā "oḷārikaṃ  hatthaka
attabhāvaṃ abhinimmināhī"ti. 5- Tasmā yā devatā paṭhaviyaṃ paṭhaviṃ māpesuṃ, tā
sandhāya vuttaṃ "paṭhaviyaṃ paṭhavīsaññiniyo"ti.
      Vītarāgāti pahīnadomanassā silāthambhasadisā anāgāmikhīṇāsavadevatā.
                        Catusaṃvejanīyaṭṭhānavaṇṇanā
      [202] Vassaṃ vutthāti buddhakāle kira dvīsu kālesu bhikkhū
sannipatanti upakaṭṭhāya vassūpanāyikāya kammaṭṭhānagahaṇatthaṃ, vutthavassā ca
gahitakammaṭṭhānānuyogena nibbattitavisesārocanatthaṃ. Yathā ca buddhakāle, evaṃ
tāmbapaṇṇidīpepi aparagaṅgāya 6- bhikkhū lohapāsāde sannipatiṃsu, paragaṅgāya
bhikkhū tissamahāvihāre evameva karonti. 7- Tesu aparagaṅgāya bhikkhū
saṅkārachaḍḍanasammajjaniyo gahetvā mahāvihāre sannipatitvā cetiye sudhākammaṃ katvā
vutthavassā āgantvā lohapāsāde sannipatitvā 8- vattaṃ katvā phāsukaṭṭhānesu
vasitvā vutthavassā āgantvā lohapāsāde pañcanikāyamaṇḍale, yesaṃ pāli
paguṇā, te pāliṃ sajjhāyanti. Yesaṃ aṭṭhakathā paguṇā, te aṭṭhakathaṃ sajjhāyanti.
@Footnote: 1 cha.Ma. chinnapātaṃ  2 ka. vaṭṭantiyo  3 cha.Ma.,i. pakatipathavī  4 cha.Ma.,i. sakkoti
@5 aṅ.tika. 20/128/272 hatthakasutta   6 cha.Ma. pāragaṅgāya evamuparipi
@7 cha.Ma.,i. evameva karontīti ayaṃ na dissati  8 cha.Ma.,i. sannipatathāti

---------------------------------------------------------------------------------------------
page188.
Yo pāliṃ vā aṭṭhakathaṃ vā virādheti, taṃ "kassa santike tayā gahitan"ti
vicāretvā ujuṃ katvā gāhāpenti. Paragaṅgāvāsinopi tissamahāvihāre evameva
karonti. Evaṃ dvīsu kālesu sannipatitesu bhikkhūsu ye pure vassūpanāyikāya
kammaṭṭhānaṃ gahetvā gatā visesārocanatthaṃ āgacchanti, evarūpe sandhāya
"pubbe bhante vassaṃ vutthā"ti ādimāha.
      Manobhāvanīyeti manasā bhāvite sambhāvite. Ye vā mano manaṃ bhāventi
vaḍḍhenti rāgarajādīni pavāhenti, evarūpeti attho. Thero kira vattasampanno
mahallakabhikkhu disvā thaddho hutvā na nisīdati, paccuggamanaṃ katvā hatthato
chattañca pattacīvarañca gahetvā pīṭhaṃ papphoṭetvā deti, tattha nisinnassa vattaṃ
katvā senāsanaṃ paṭijaggitvā deti. Navakaṃ bhikkhuṃ disvā tuṇhībhūto na nisīdati,
samīpe ṭhatvā vattaṃ karoti. 1- So tāya vattapaṭipattiyā aparihāniṃ patthayamāno
evamāha.
      Atha bhagavā "ānando manobhāvanīyānaṃ dassanaṃ na labhissāmīti cinteti,
handassa manobhāvanīyānaṃ dassanaṭṭhānaṃ ācikkhissāmi, yattha vasanto itocitoca
anāhiṇḍitvāva lacchati manobhāvanīye bhikkhū dassanāyā"ti cintetvā cattārimānīti
ādimāha.
      Tattha saddhassāti buddhādīsu pasannacittassa vattasampannassa, yassa
pāto paṭṭhāya cetiyaṅgaṇavattādīni sabbavattāni katāneva paññāyanti. Dassanīyānīti
dassanārahāni dassanatthāya gantabbāni. Saṃvejanīyānīti saṃvegajanakāni. Ṭhānānīti
kāraṇāni, padesaṭṭhānāni vā.
      Ye hi kecīti idaṃ cetiyacārikāya sātthakabhāvadassanatthaṃ vuttaṃ. Tattha
cetiyacārikaṃ āhiṇḍantāti ye ca tāva tattha tattha cetiyaṅgaṇaṃ sammajjitvā 2-
āsanāni dhovantā 3- bodhimhi udakaṃ āsiñcantā āhiṇḍanti, tesu vattabbameva
natthi. Asukavihāre "cetiyaṃ vandissāmā"ti nikkhamitvā pasannacittā
antarā kālaṃ karontāpi anantarāyena sagge patiṭṭhahissantiyevāti dasseti.
@Footnote: 1 i. kāreti         2 cha.Ma., i. sammajjantā          3 Ma. dhovanti

---------------------------------------------------------------------------------------------
page189.
                        Ānandapucchākathāvaṇṇanā
      [203] Adassanaṃ ānandāti yadetaṃ mātugāmassa adassanaṃ,
ayamettha anudhammapaṭipattīti 1- dasseti. Dvāraṃ pidahitvā senāsane nisinno hi
bhikkhu āgantvā dvāre ṭhitaṃpi mātugāmaṃ yāva na passati, tāvassa ekaṃseneva
lobho na uppajjati, na cittaṃ calati. Dassane pana satiyeva tadubhayaṃpi assa.
Tenāha  "adassanaṃ ānandā"ti. Dassane bhagavā sati kathanti bhikkhaṃ gahetvā
upagataṭṭhānādīsu dassane sati kathaṃ paṭipajjitabbanti pucchati. Atha bhagavā
yasmā khaggaṃ gahetvā "sace mayā saddhiṃ ālapasi, ettheva te sīsaṃ pātessāmī"ti
ṭhitapurisena vā, "sace mayā saddhiṃ ālapasi, ettheva te maṃsaṃ vadhāpetvā 2-
khādissāmī"ti ṭhitāya vā yakkhiniyā ālapituṃ varaṃ. Ekasseva hi
attabhāvassa tappaccayā vināso hoti, na apāyesu aparicchinnadukkhānubhavanaṃ.
Mātugāmena pana allāpasallāpe sati vissāso hoti, vissāse sati otāro
hoti, otiṇṇacitto sīlabyasanaṃ patvā apāyapūrako hoti, tasmā anālāpoti
āha. Vuttampi cetaṃ:-
                sallape asihatthena          pisācenāpi sallape
                āsīvisampi  āsīde         yena daṭṭho na jīvati
                natveva eko ekāya       mātugāmena sallapeti. 3-
      Ālapanteti 4- sace mātugāmo divasaṃ vā pucchati, sīlaṃ vā yācati, dhammaṃ
vā sotukāmo hoti, pañhaṃ vā pucchati, tathārūpaṃ vā panassa pabbajitehi
kattabbakammaṃ hoti, evarūpe kāle anālapantaṃ "mūgo ayaṃ, badhiro ayaṃ, bhutvāva
thaddhamukho nisīdatī"ti vadati, tasmā avassaṃ ālapitabbaṃ hoti. Evaṃ ālapantena
pana bhante 5- kathaṃ paṭipajjitabbanti pucchati. Atha bhagavā "etha tumhe bhikkhave
@Footnote: 1 cha.Ma.,i. uttamā paṭipattīti  2 cha.Ma. murumurāpetvā, i. paṭapaṭāpetvā khādāmīti
@3 aṅ.pañcaka. 22/55/78  mātuputtasutta (syā)   4 cha.Ma.,i. ālapantena panāti
@5 cha.Ma.,i. bhanteti ayaṃ na dissati

---------------------------------------------------------------------------------------------
page190.
Mātumattīsu mātucittaṃ upaṭṭhapetha, bhaginīmattīsu bhaginīcittaṃ upaṭṭhapetha,
dhītumattīsu dhītucittaṃ uṭṭhapethā"ti 1- idaṃ ovādaṃ sandhāya sati ānanda
upaṭṭhapetabbāti āha.
      [204] Abyāvaṭāti atantibaddhā nirussukkā hotha. Sadatthe 2-
ghaṭathāti uttamatthe arahatte ghaṭatha. Anuyuñjathāti tadadhigamāya anuyogaṃ karotha.
Appamattāti tattha avippavuṭṭhasatī. 3- Viriyātāpayogena ātāpino. Kāye ca jīvite
ca nirapekkhatāya pahitattā pesitacittā viharatha.
      [205] Kathaṃ pana bhanteti tehi khattiyapaṇḍitādīhi kathaṃ pana
paṭipajjitabbaṃ. Addhā maṃ te paṭipucchissanti "kathaṃ bhante ānanda tathāgatassa
sarīre paṭipajjitabban"ti,  "tesāhaṃ kathaṃ paṭivacanaṃ demī"ti pucchati. Ahatena
vatthenāti navena kāsikavatthena. Vihatena kappāsenāti supothitena kappāsena.
Kāsikavatthaṃ hi sukhumattā telaṃ na gaṇhāti, kappāso pana gaṇhāti. Tasmā
"vihatena kappāsenā"ti āha. Ayasāyāti 4- sovaṇṇāya. Sovaṇṇaṃ hi idha
"ayasan"ti adhippetaṃ.
                         Thūpārahapuggalavaṇṇanā
      [206] Rājā cakkavattīti ettha kasmā bhagavā agāramajjhe vasitvā
kālakatassa rañño thūpakaraṇaṃ 5- anujānāti, na sīlavato puthujjanabhikkhussāti.
Anacchariyattā. Puthujjanabhikkhūnañhi thūpe anuññāyamāne tāmbapaṇṇidīpe tāva
thūpānaṃ okāso na bhaveyya, tathā aññesu ṭhānesu. Tasmā "anacchariyā te
bhavissantī"ti nānujānāti. Rājā cakkavattī 6- ekova nibbattati, tenassa thūpo
acchariyo hoti. Puthujjanasīlavato pana parinibbutabhikkhuno viya mahantaṃpi sakkāraṃ
kātuṃ vaṭṭatiyeva.
@Footnote: 1 saṃ. saḷā. 18/195/140 bhāradvājasutta (syā) 2 cha.Ma. sāratthe 3 cha.Ma.
@avipamuṭṭhisati  4 cha.Ma. āyasāyāti  5 cha.Ma. thūpārahataṃ  6 i. cakkavattīti ayaṃ na
dissati

---------------------------------------------------------------------------------------------
page191.
                       Ānandaacchariyadhammavaṇṇanā
      [207] Vihāranti idha maṇḍalamālo vihāroti adhippeto, taṃ
pavisitvā. Kapisīsanti dvārabāhākoṭiyaṃ ṭhitaṃ aggaḷarukkhaṃ. Rodamāno aṭṭhāsīti
so kira āyasmā cintesi "satthārā mama saṃvegajanakaṃ vasanaṭṭhānaṃ kathitaṃ, cetiya-
cārikāya sātthakabhāvo kathito, mātugāme paṭipajjitabbapañho visajjito, attano
sarīre paṭipatti akkhātā, cattāro thūpārahā kathitā, dhuvaṃ ajja bhagavā
parinibbāyissatī"ti, tassevaṃ cintayato balavadomanassaṃ uppajji. Athassa etadahosi
"bhagavato santike rodanaṃ nāma aphāsukaṃ, ekamantaṃ gantvā sokaṃ tanukaṃ
karissāmī"ti, so tathā akāsi. Tena vuttaṃ "rodamāno aṭṭhāsī"ti.
      Ahañca vatamhīti ahañca vata amhi. Ahaṃ vatamhītipi pāṭho. Yo
mama anukampakoti yo maṃ anukampati anusāsati, svedāni paṭṭhāya kassa mukhadhovanaṃ
dassāmi, kassa pāde dhovissāmi, kassa senāsanaṃ paṭijaggissāmi, kassa pattacīvaraṃ
gahetvā vicarissāmīti bahulaṃ 1- vilapi. Āmantesīti bhikkhusaṃghassa antare
theraṃ adisvā āmantesi. Mettena kāyakammenāti mettacittavasena pavattitena
mukhadhovanadānādikāyakammena. Hitenāti hitavuḍḍhiyā katena. Sukhenāti
sukhasomanassavasena 2- katena, na dukkhinā dummanena hutvāti attho. Advayenāti dve
koṭaṭhāse katvā akatena. Yathā hi eko sammukhāva karoti na parammukhā, eko
parammukhāva karoti na sammukhā, evaṃ vibhāgaṃ akatvā katenāti vuttaṃ hoti.
Appamāṇenāti pamāṇavirahitena. Cakkavāḷaṃpi hi atisambādhaṃ, bhavaggaṃpi atinīcaṃ,
tayā katakāyakammameva bahunti dasseti.
      Mettena vacīkammenāti mettacittavasena pavattitena mukhadhovana-
kālārocanādinā vacīkammena. Apica ovādaṃ sutvā "sādhu bhante"ti vacanaṃpi mettaṃ
vacīkammameva, mettena manokammenāti kālasseva sarīrapaṭijagganaṃ katvā vivittāsane
nisīditvā "satthā arogo hotu, abyāpajjho sukhī"ti evaṃ pavattitena
@Footnote: 1 cha.Ma., i. bahuṃ                    2 cha.Ma. sukhasomanasseneva

---------------------------------------------------------------------------------------------
page192.
Manokammena. Katapuññosīti kappasatasahassaṃ abhinīhārasampannosīti dasseti.
Katapuññomhīti 1- ca ettāvatā mā visaṭṭho pamādamāpajji, athakho padhānamanuyuñja.
Evaṃ hi anuyutto khippaṃ hohisi anāsavo, dhammasaṅgītikāle arahattaṃ pāpuṇissasi.
Na hi mādisassa katapāricariyā nipphalā nāma hotīti dasseti.
      [208] Evañca pana vatvā mahāpaṭhaviṃ pattharanto viya ākāsaṃ
vitthārento viya cakkavāḷagiriṃ ussādento 2- viya sineruṃ ukkhipento viya
mahājambuṃ khandhe gahetvā cālento viya āyasmato ānandassa guṇakathaṃ
ārabhanto athakho bhagavā bhikkhū āmantesi.
      Tattha "yepi te bhikkhave etarahī"ti kasmā na vuttaṃ. Aññassa
buddhassa natthitāya. Eteneva cetaṃ veditabbaṃ  "yathā cakkavāḷantarepi añño
buddho natthīti. Paṇḍitoti viyatto. 3- Medhāvīti khandhadhātuāyatanādīsu kusalo.
      [209] Bhikkhuparisā ānandaṃ dassanāyāti ye bhagavantaṃ passitukāmā
theraṃ upasaṅkamanti, ye ca "āyasmā kira ānando samantapāsādiko abhirūpo
dassanīyo bahussuto saṃghasobhano"ti therassa guṇe sutvāva āgacchanti, te
sandhāya "bhikkhuparisā ānandaṃ dassanāya upasaṅkamantī"ti vuttaṃ. Esa nayo
sabbattha. Attamanāti savanena no dassanaṃ sametīti sakamanā tuṭṭhacittā. Dhammanti
"kacci āvuso khamanīyaṃ, kacci yāpanīyaṃ, kacci yonisomanasikāre 4- kammaṃ karotha,
ācariyūpajjhāyavattaṃ pūrethā"ti evarūpaṃ paṭisanthāradhammaṃ. Tattha bhikkhunīsu "kacci
bhaginiyo aṭṭha garudhamme samādāya vattathā"ti idaṃpi nānākaraṇaṃ hoti. Upāsakesu
āgatesu "upāsaka na te kacci sīsaṃ vā aṅgaṃ vā rujjati, arogā te
puttabhātaro"ti na evaṃ paṭisanthāraṃ karoti, evaṃ pana karoti "kathaṃ pana upāsakā
tīṇi saraṇāni pañca sīlāni rakkhatha, māsassa aṭṭha uposathaṅgāni 5- karotha,
mātāpitūnaṃ upaṭṭhānavattaṃ karotha, 6- dhammikasamaṇabrāhmaṇe paṭijaggathā"ti
upāsikāsupi eseva nayo.
@Footnote: 1 cha.Ma. katapuññosīti   2 cha.Ma. osārento, i. ubbādento, Ma. otārento
@3 cha.Ma. byatto, i. vayatto  4 cha.Ma.,i. yoni somanasikārena
@5 cha.Ma.,i. uposathe        6 cha.Ma.,i. pūretha

---------------------------------------------------------------------------------------------
page193.
      Idāni ānandattherassa cakkavattinā saddhiṃ opammaṃ karonto
cattārome bhikkhaveti ādimāha. Tattha khattiyāti abhisittā ca anabhisittā ca
khattiyajātikā. Te kira "rājā cakkavattī nāma abhirūpo dassanīyo pāsādiko
ākāsena vicaranto rajjaṃ anusāsati dhammiko dhammarājā"ti tassa guṇakathaṃ
sutvā savanena dassanamhi samente 1- attamanā honti. Bhāsatīti kathento "kathaṃ
tātā rājadhammaṃ pūretha, paveṇiṃ rakkhathā"ti paṭisanthāraṃ karoti. Brāhmaṇesu
pana "kathaṃ ācariyā mante vācetha, kathaṃ antevāsikā mante gaṇhanti, dakkhiṇaṃ
vā vatthāni vā kapilakaṃ vā labhathā"ti 2- evaṃ paṭisanthāraṃ karoti. Gahapatīsu "kathaṃ
tātā na vo rājakulato daṇḍena vā balinā vā pīḷā atthi, sammā devo
dhāraṃ anupavecchati, sassāni sampajjantī"ti evaṃ paṭisanthāraṃ karoti. Samaṇesu
"kathaṃ bhante kacci 3- pabbajitaparikkhārā sulabhā, samaṇadhamme na pamajjathā"ti
evaṃ paṭisanthāraṃ karoti.
                      Mahāsudassanasuttadesanāvaṇṇanā
      [210] Khuddakanagaraketi nagarapaṭirūpake sambādhe khuddakanagarake.
Ujjaṅgalanagaraketi visamanagarake. Sākhānagaraketi yathā rukkhānaṃ sākhā nāma khuddakā
honti, evameva aññesaṃ mahānagarānaṃ sākhāsadise khuddakanagarake. Khattiyamahāsālāti
khattiyamahāsārappattā mahākhattiyā. Esa nayo sabbattha.
      Tesu khattiyamahāsālā nāma yesaṃ koṭisataṃpi koṭisahassaṃpi dhanaṃ
nikkhaṇitvā ṭhapitaṃ, divasaparibbayo ekaṃ kahāpaṇasakaṭaṃ niggacchati, sāyaṃ dve
pavisanti. Brāhmaṇamahāsālā nāma yesaṃ asītikoṭidhanaṃ nihitaṃ hoti, divasaparibbayo
ekaṃ kahāpaṇakumbhaṃ 4- niggacchati, sāyaṃ ekasakaṭaṃ pavisati. Gahapatimahāsālā
nāma yesaṃ cattālīsakoṭidhanaṃ nihitaṃ hoti, divasaparibbayo pañca kahāpaṇambaṇāni
niggacchati, sāyaṃ kumbho pavisati.
@Footnote: 1 cha.Ma. samanti, i. sametīti   2 cha.Ma. alatthāti
@3 cha.Ma. kaccisaddo na dissati   4 cha.Ma. eko kahāpaṇakumbho, i. eko kahāpaṇatumbo

---------------------------------------------------------------------------------------------
page194.
      Mā hevaṃ ānanda avacāti ānanda mā evaṃ avaca, "na idaṃ
khuddakanagarakan"ti vattabbaṃ. Ahaṃ hi imasseva nagarassa sampattiṃ kathetuṃ "anekavāraṃ
tiṭṭhaṃ nisīdaṃ mahantenussāhena mahantena parakkamena idhāgato"ti vatvā
bhūtapbbanti ādimāha. Subhikkhāti khajjabhojjasampannā. Hatthisaddenāti ekasmiṃ
hatthimhi saddaṃ karonte caturāsītihatthisahassāni saddaṃ karonti, iti hatthisaddena
avivittā hoti. Tathā assasaddena. Puññavanto panettha sattā catusindhavayuttehi
rathehi aññamaññaṃ anubandhamānā antaravīthīsu vicaranti, rathasa ddena avivittā hoti.
Niccappayojitāneva panettha bheriādīni turiyāni, iti bherisaddādīhipi
avivattāva hoti. Tattha sammasaddoti kaṃsatālasaddo. Tālasaddoti 1-
pāṇitālacaturassaambaṇatālasaddo. 2- "kūṭabherisaddo"tipi vadanti.
      Asatha pivatha khādathāti asnātha pivatha khādatha. Ayaṃ panettha saṅkhepo,
bhuñjatha bhoti iminā dasamena saddena avivittā hoti anupacchinnasaddā. Yathā
panaññesu nagaresu "kacavaraṃ chaḍḍetha, kuddālaṃ gaṇhatha, pacchiṃ gaṇhatha, pavāsaṃ
gamissāma, taṇḍulapuṭaṃ gaṇhatha, bhattapuṭaṃ gaṇhatha, phalakāvudhāni sajjāpethā"ti 3-
evarūpā saddā honti, na idha evaṃ ahosīti dasseti.
      "dasamena saddenā"ti ca vatvā "kusāvatī ānanda rājadhānī sattahi
pākārehi parikkhittā ahosī"ti sabbaṃ mahāsudassanasuttaṃ niṭṭhāpetvā gaccha
tvaṃ ānandāti ādimāha.
      Tattha abhikkamathāti abhimukhā kamatha, āgacchathāti attho. Kiṃ pana te
bhagavato āgatabhāvaṃ na jānantīti? jānanti. Buddhānaṃ gatagataṭṭhāne 4- nāma
mahantaṃ kolāhalaṃ hoti, kenacideva karaṇīyena nisinnattā nāgatā. "te
āgantvā bhikkhusaṃghassa ṭhānanisajjokāsaṃ saṃvidahitvā dassantī"ti tesaṃ santike
avelāyaṃpi bhagavā pesesi.
@Footnote: 1 cha.Ma., i. pāṇitālasaddoti           2 cha.Ma. pāṇinā caturassaambṇa....
@3 cha.Ma., i. sajjāni karothāti          4 cha.Ma. gatagataṭṭhānaṃ, i. gataṭṭhāne

---------------------------------------------------------------------------------------------
page195.
                        Mallānaṃ vandanāvaṇṇanā
      [211] Amhākaṃ ca noti ettha nokāro nipātamatto. Aghāvinoti
uppannadukkhā. Dummanāti anattamanā. Cetodukkhasamappitāti domanassasamappitā.
Kulaparivattaso kulaparivattaso ṭhapetvāti ekekaṃ kulaparivattaṃ kulasaṃkhepaṃ vīthisabhāgena
ceva racchāsabhāgena ca visuṃ visuṃ ṭhapetvā.
                       Subhaddaparibbājakavatthuvaṇṇanā
      [212] Subhaddo nāma paribbājakoti udiccabrāhmaṇamahāsālakulā
pabbajito channaparibbājako. Kaṅkhādhammoti vimatidhammoti vimatidhammo. Kasmā
panassa ajja evaṃ ahosīti? tathāvidhaupanissayattā. Pubbe kira puññakaraṇakāle
dve bhātaro ahesuṃ. Te ekatova sassaṃ akaṃsu. Tattha jeṭṭhakassa "ekasmiṃ
sasse nava vāre aggasassadānaṃ mayā kattabban"ti 1- ahosi. So vappakāle
vījaggaṃ nāma datvā gabbhakāle kaniṭṭhena saddhiṃ mantesi "gabbhakāle gabbhaṃ
phālitvā dassāmā"ti. Kaniṭṭho "taruṇasassaṃ nāsetukāmosī"ti āha. Jeṭṭho
kaniṭṭhassa ananuvattanabhāvaṃ ñatvā khettaṃ vibhajitvā attano koṭṭhāsato gabbhaṃ
phālitvā khīraṃ nīharitvā sappiphāṇitena 2- saṃyojetvā adāsi, puthukakāle puthukaṃ
kāretvā adāsi, lāyanakāle lāyanaggaṃ adāsi, veṇikaraṇakāle veṇiggaṃ 3-
adāsi, kalāpadīsu kalāpaggaṃ, khalaggaṃ, maddagagaṃ, 4- koṭṭhagganti  evaṃ ekasasse
nava vāre aggadānaṃ adāsi. Kaniṭṭho pana uddharitvā adāsi.
      Tesu jeṭṭhako aññākoṇḍaññatthero 5- jāto, bhagavā "kassa
nukho ahaṃ paṭhamaṃ dhammaṃ deseyyan"ti olokento "aññākoṇḍañño 5- ekasmiṃ
sasse nava vāre 6- aggadānāni adāsi, imaṃ aggadhammaṃ tassa desessāmī"ti
sabbapaṭhamaṃ dhammaṃ desesi. So aṭṭhārasahi brahmakoṭīhi saddhiṃ sotāpattiphale
patiṭṭhāsi. Kaniṭṭho pana ohiyitvā pacchā dānassa dinnattā satthu
parinibbānakāle evaṃ cintetvā satthāraṃ daṭṭhukāmo ahosi.
@Footnote: 1 cha.Ma.,i. dātabbanti   2 cha.Ma. sappinavanītena   3 cha.Ma. veṇikaraṇe veṇaggaṃ
@4 cha.Ma. khalabhaṇḍaggaṃ, i. bhaṇḍaggaṃ   5-5 cha.Ma. aññāsikoṇḍaññatthero, aññāsi...
@6 cha.Ma.,i. vāreti dissati

---------------------------------------------------------------------------------------------
page196.
      Mā tathāgataṃ viheṭhesīti thero kira "ete aññatitthiyā nāma
attaggahaṇameva gaṇhanti, tassa visajjāpanatthāya bhagavato bahuṃ bhāsamānassa
kāyikavācasikavihesā bhavissati, pakatiyāpi ca kilantoyeva bhagavā"ti maññamāno
evamāha. Paribbājako "na me ayaṃ bhikkhu okāsaṃ karoti, atthikena pana
anuvattitvā kāretabbo"ti theraṃ anuvattento dutiyampi tatiyampi āha.
      [213] Assosi khoti sāṇidvāre ṭhitassa bhāsato pakatisoteneva
assosi, sutvā ca pana subhaddasseva atthāya mahatā ussāhena āgatattā
alaṃ ānandāti ādimāha. Tattha alanti paṭikkhepaṭṭhe nipāto. Aññāpekkho vāti
ñātukāmova 1- hutvā. Abbhaññiṃsūti yathā tesaṃ paṭiññā, tatheva jāniṃsu. Idaṃ
vuttaṃ hoti:- sace nesaṃ sā paṭiññā niyyānikā, sabbe abbhaññiṃsu,
no ce, na abbhaññiṃsu. Tasmā kiṃ tesaṃ paṭiññā niyyānikā, na niyyānikāti
ayameva tassa pañhassa attho. Atha bhagavā tesaṃ aniyyānikabhāvakathanena
aṭṭhānabhāvato 2- ceva okāsābhāvato ca "alan"ti paṭikkhipitvā dhammameva
desesi. Paṭhamayāmamhi mallānaṃ dhammaṃ desetvā majjhimayāme subhaddassa, pacchimayāme
bhikkhusaṃghaṃ ovaditvā balavapaccūsasamaye parinibbāyissāmīti 3- bhagavā āgato.
      [214] Samaṇopi tattha na upalabbhatīti paṭhamo sotāpannasamaṇopi
tattha natthi, dutiyo sakadāgāmisamaṇopi, tatiyo anāgāmisamaṇopi, catuttho
arahantasamaṇopi tattha natthīti attho. "imasmiṃ kho"ti purimadesanāya aniyamato
vatvā idāni attano sāsanaṃ niyamento āha. Suññā parappavādā samaṇebhīti
catunnaṃ maggānaṃ atthāya āraddhavipassakehi catūhi, maggaṭṭhehi catūhi, phalaṭṭhehi
catūhīti dvādasahi samaṇehi parappavādā suññā tucchā rittakā. Ime ca subhaddāti
ime dvādasa bhikkhū. Sammā vihareyyuynati ettha sotāpanno attanā 4-
adhigataṭṭhānaṃ aññassa kathetvā taṃ sotāpannaṃ karonto sammā viharati nāma.
Esa nayo sakadāgāmiādīsu. Sotāpattimaggaṭṭho aññaṃpi sotāpattimaggaṭṭhaṃ
@Footnote: 1 cha.Ma. aññātukāmova              2 cha.Ma. atthābhāvato, i. abhāvato
@3 cha.Ma., i. parinibbāyissāmicceva     4 cha.Ma. attano

---------------------------------------------------------------------------------------------
page197.
Karonto sammā viharati nāma. Esa nayo sesamaggaṭṭhesu. Sotāpattimaggatthāya
āraddhavipassako attanā paguṇaṃ kammaṭṭhānaṃ gahetvā aññaṃpi sotāpattimaggatthāya
āraddhavipassakaṃ karonto sammā viharati nāma. Esa nayo sesamaggatthāya
āraddhavipassakesu. Idaṃ sandhāyāha "sammā vihareyyun"ti. Asuñño loko
arahantehi assāti naḷavanaṃ saravanaṃ viya nirantaro assa.
      Ekūnatiṃso vayasāti vayena ekūnatiṃsavasso hutvā. Yaṃ pabbajinti
ettha yanti nipātamattaṃ. Kiṃkusalānuesīti "kiṃkusalan"ti anuesanto pariyesanto.
Tattha "kiṃkusalan"ti sabbaññutañāṇaṃ adhippetaṃ, taṃ gavesantoti attho. Yato ahanti
yato paṭṭhāya ahaṃ pabbajito, etthantare samādhikāni paññāsa vassāni
hontīti dasseti. Ñāyassa dhammassāti ariyamaggadhammassa. Padesavattīti padese
vipassanāmaggepi vattento. Ito bahiddhāti mama sāsanato bahiddhā. Samaṇopi
natthīti padesavattivipassakopi natthi, paṭhamasamaṇo sotāpannopi natthīti vuttaṃ
hoti.
      [215] Ye etthāti ye tumhe ettha sāsane satthārā sammukhā
antevāsikābhisekena abhisittā, tesaṃ te lābhā tesaṃ te suladdhanti. Bāhirasamaye
kira yaṃ antevāsikaṃ ācariyo "imaṃ pabbājehi, imaṃ ovada, imaṃ anusāsā"ti
vadati, so tena attano ṭhāne ṭhapito hoti, tasmā tassa "imaṃ pabbājehi,
imaṃ ovada, imaṃ anusāsā"ti ime lābhā honti. Theraṃpi subhaddo tameva
bāhirasamayaṃ gahetvā evamāha.
      Alattha khoti kathaṃ alattha? thero kira taṃ ekamantaṃ netvā udakatumbato
Pānīyena sīsaṃ temetvā tacapañcakakammaṭṭhānaṃ kathetvā kesamassuṃ ohāretvā
kāsāyāni vatthāni acchādāpetvā saraṇāni datvā bhagavato santikaṃ ānesi.
Bhagavā upasampādetvā kammaṭṭhānaṃ ācikkhi. So taṃ gahetvā uyyānassa ekamante
caṅkamaṃ adhiṭṭhāya ghaṭento vāyamanto vipassanaṃ sodhento 1- saha paṭisambhidāhi
@Footnote: 1 cha.Ma. vaḍḍhento, i. māraṃ nisedhento

---------------------------------------------------------------------------------------------
page198.
Arahattaṃ patvā āgamma bhagavantaṃ vanditvā nisīdi. Taṃ sandhāya "acirūpasampanno
kho panā"ti ādi vuttaṃ.
      So ca bhagavato pacchimo sakkhisāvako ahosīti saṅgītikārakānaṃ
vacanaṃ. Tattha yo bhagavati dharamāne pabbajitvā aparabhāge upasampadaṃ labhitvā
kammaṭṭhānaṃ gahetvā arahattaṃ pāpuṇāti, upasampadaṃpi vā bhagavati dharamāneyeva
labhitvā aparabhāge kammaṭṭhānaṃ gahetvā arahattaṃ pāpuṇāti, kammaṭṭhānaṃpi vā
dharamāneyeva gahetvā aparabhāge arahattameva pāpuṇāti, sabbopi so pacchimo
sakkhisāvako. Ayaṃ pana dharamāne bhagavati pabbajito ca upasampanno ca kammaṭṭhānaṃ
ca gahetvā arahattaṃ pattoti.
                     Pañcamabhāṇavāravaṇṇanā niṭṭhitā.
                          ------------
                       Tathāgatapacchimavācāvaṇṇanā
      [216] Idāni bhikkhusaṃghassa ovādadānaṃ 1- āraddhaṃ, taṃ dassetuṃ
athakho bhagavāti ādi vuttaṃ. Tattha desito paññattoti dhammopi desito ceva
paññatto ca, vinayopi desito ceva paññatto ca. Paññatto nāma ṭhapito
paṭṭhapitoti attho. So vo mamaccayenāti so dhammavinayo tumhākaṃ mamaccayena
satthā. Mayā hi vo ṭhiteneva "idaṃ lahukaṃ, idaṃ garukaṃ, idaṃ satekicchaṃ, idaṃ
atekicchaṃ, idaṃ lokavajjaṃ, idaṃ paṇṇattivajjaṃ, ayaṃ āpatti puggalassa santike
vuṭṭhāti, ayaṃ āpatti gaṇassa santike vuṭṭhāti, ayaṃ āpatti saṃghassa
santike vuṭṭhātī"ti sattāpattikkhandhavasena otiṇṇe vatthusmiṃ sakhandhakaparivāro
ubhatovibhaṅgo vinayo nāma desito, taṃ sakalaṃpi vinayapiṭakaṃ mayi parinibbute tumhākaṃ
satthu kiccaṃ sādhessati.
      Ṭhiteneva ca mayā "ime cattāro satipaṭṭhānā, cattāro sammappadhānā,
cattāro iddhipādā, pañcindriyāni, pañca balāni, satta bojjhaṅgā, ariyo
@Footnote: 1 cha.Ma., i. ovādaṃ ārabhi.

---------------------------------------------------------------------------------------------
page199.
Aṭṭhaṅgiko maggo"ti tena tenākārena ime dhamme vibhajitvā vibhajitvā
suttantapiṭakaṃ desitaṃ. Taṃ sakalaṃpi suttantapiṭakaṃ mayi parinibbute tumhākaṃ satthu
kiccaṃ sādhessati. Ṭhiteneva ca mayā "ime pañcakkhandhā, dvādasāyatanāni,
aṭṭhārasa dhātuyo, cattāri saccāni, bāvīsatindriyāni, nava hetū, cattāro
āhārā, satta phassā, satta vedanā, satta saññā, satta sañcetanā, satta
cittāni. Tatrāpi `ettakā dhammā kāmāvacarā, ettakā rūpāvacarā, ettakā
arūpāvacarā, ettakā pariyāpannā, ettakā apariyāpannā, ettakā lokiyā,
ettakā lokuttarā"ti ime dhamme vibhajitvā vibhajitvā catuvīsatisamantapaṭṭhānaṃ
anantanayamahāpaṭṭhānapaṭimaṇḍitaṃ abhidhammapiṭakaṃ desitaṃ, taṃ sakalaṃpi abhidhammapiṭakaṃ
mayi parinibbute tumhākaṃ satthu kiccaṃ sādhessatīti.
      Iti sabbaṃ cetaṃ abhisambodhito paṭṭhāya yāva parinibbānā pañcacattālīsavassāni
bhāsitaṃ lapitaṃ "tīṇi piṭakāni pañca nikāyā navaṅgāni caturāsītidhammakkhandhasahassānī"ti
evaṃ mahappabhedaṃ hoti. Iti imāni caturāsītidhammakkhandhasahassāni tiṭṭhanti, ahaṃ
ekakova parinibbāyissāmi. 1- Ahañca kho panidāni ekakova ovadāmi anusāsāmi,
mayi parinibbute imāni caturāsītidhammakkhandhasahassāni tumhe ovadissanti
anusāsissantīti evaṃ bhagavā bahūni kāraṇāni dassento "so vo mamaccayena
satthā"ti ovaditvā puna anāgate cārittaṃ dassento yathā kho panāti ādimāha.
      Tattha samudācarantīti kathenti voharanti. Nāmena vā gottena vāti
"navakā"ti avatvā "tissa, nāgā"ti evaṃ nāmena vā, "kassapa, gottā"ti 2-
evaṃ gottena vā, "āvuso tissa, āvuso kassapā"ti evaṃ āvuso vādena
vā samudācaritabbo. Bhanteti vā āyasmāti vāti bhante tissa, āyasmā tissāti
evaṃ samudācaritabbo. Samūhanatūti ākaṅkhamāno samūhanatu, yadi icchati samūhaneyyāti
attho. Kasmā pana samūhanathāti ekaṃseneva avatvā vikappavacanena ṭhapesīti.
@Footnote: 1 cha.Ma., i. parinibbāyāmi  2 cha.Ma., i. gotamāti

---------------------------------------------------------------------------------------------
page200.
Mahākassapassa balaṃ diṭṭhattā. Passati hi bhagavā "samūhanathāti vuttepi saṅgītikāle
kassapo na samūhanissatī"ti. Tasmā vikappeneva ṭhapesi.
      Tattha "ekacce therā evamāhaṃsu cattāri pārājikāni ṭhapetvā
avasesāni khuddānukhuddakānī"ti ādinā nayena pañcasatikasaṅgītiyaṃ khuddānukhuddakakathā
āgatāva. Vinicchayo cettha samantapāsādikāya vutto.
      Keci panāhu:- "bhante nāgasena katamaṃ khuddakaṃ, katamaṃ anukhuddakan"ti milindena
raññā pucchitena 1- "dukkaṭaṃ mahārāja khuddakaṃ, dubbhāsitaṃ anukhuddakan"ti
vuttattā nāgasenatthero khuddānukhuddakaṃ jānāti. Mahākassapatthero pana taṃ
ajānanto:-
      suṇātu me āvuso saṃgho, santamhākaṃ sikkhāpadāni gihigatāni,
gihinopi jānanti "idaṃ vo samaṇānaṃ sakyaputtiyānaṃ kappati, idaṃ vo na
kappatī"ti. Sace mayaṃ khuddānukhuddakāni sikkhāpadāni samūhanissāma, bhavissanti
vattāro "dhūmakālikaṃ samaṇena gotamena sāvakānaṃ sikkhāpadaṃ paññattaṃ, yāvimesaṃ
satthā aṭṭhāsi, tāvime sikkhāpadesu sikkhiṃsu, yato 2- imesaṃ satthā parinibbuto,
nadānime 3- sikkhāpadesu sikkhantī"ti. Yadi saṃghassa pattakallaṃ, saṃgho apaññattaṃ
na paññapeyya, paññattaṃ na samucchindeyya, yathāpaññattesu sikkhāpadesu
samādāya vatteyya, esā ñattīti kammavācaṃ sāvesīti. Na taṃ evaṃ gahetabbaṃ.
Nāgasenatthero hi "paravādino okāso mā ahosī"ti evamāha. Mahākassapatthero
"khuddakānukhuddakāpattiṃ na samūhanissāmī"ti kammavācaṃ sāvesīti.
      Brahmadaṇḍakathāpi saṅgītiyaṃ āgatattā samantapāsādikāyaṃ vinicchitā.
      [217] Kaṅkhāti dveḷhakaṃ. Vimatīti vinicchituṃ asamatthatā, buddho
nukho, na buddho nukho, dhammo nukho, na dhammo nukho, saṃgho nukho, na saṃgho
nukho, maggo nukho, na maggo nukho, paṭipadā nukho, na paṭipadā nukhoti
yassa saṃsayo uppajjeyya, taṃ vo vadāmi "pucchatha bhikkhave"ti ayamettha saṃkhepattho.
@Footnote: 1 cha.Ma., i. pucchito  2 i. yadā  3 i. nadānimesu

Page 201-300.

page201.
Satthugāravenāpi na puccheyyāthāti mayaṃ satthu santike pabbajimhā, 1- cattāro
paccayāpi no satthu santakāva, te mayaṃ ettakaṃ kālaṃ kaṅkhaṃ akatvā na arahāma
ajja pacchimakāle kaṅkhaṃ kātunti sace evaṃ satthari gāravena na pucchatha.
Sahāyakopi bhikkhave sahāyakassa ārocetūti tumhākaṃ yo yassa bhikkhuno sandiṭṭho
sambhatto, so tassa ārocetu, ahaṃ ekabhikkhussa 2- kathessāmi, tassa kathaṃ sutvā
sabbe nikkaṅkhā bhavissathāti dasseti.
      Evaṃ pasannoti evaṃ saddahāmi ahanti attho. Ñāṇamevāti
nikakaṅkhabhāvaṃ paccakkhakaraṇaṃ ñāṇameva, ettha tathāgatassa na saddhāmattanti attho.
Imesaṃ hi ānnadāti imesaṃ antosāṇiyaṃ nisinnānaṃ pañcannaṃ bhikkhusatānaṃ.
Yo pacchimakoti yo guṇavasena pacchimako. Ānandattheraṃyeva sandhāyāha.
      [218] Appamādena sampādethāti satiavippavāsena sabbakiccāni
sampādeyyātha. Iti bhagavā parinibbānamañce nipanno pañcacattālīsavassāni
dinnaṃ ovādaṃ sabbaṃ ekasmiṃ appamādapadeyeva pakkhipitvā adāsi. Ayaṃ tathātatassa
pacchimā vācāti idaṃ pana saṅgītikārakānaṃ vacanaṃ.
                         Parinibbutakathāvaṇṇanā
      [219] Ito paraṃ yaṃ parinibbānaparikammaṃ katvā bhagavā parinibbuto,
taṃ dassetuṃ athakho bhagavā paṭhamajjhānanti ādi vuttaṃ. Tattha parinibbuto bhanteti
nirodhaṃ samāpannassa bhagavato assāsapassāsānaṃ abhāvaṃ disvā pucchati. Na
āvusoti thero kathaṃ jānāti? thero kira satthārā saddhiṃyeva taṃ taṃ samāpattiṃ
samāpajjanto yāva nevasaññānāsaññāyatanā vuṭṭhānaṃ, tāva gantvā idāni
bhagavā nirodhasamāpattiṃ samāpanno, anto nirodhe 3- ca kālakiriyā nāma natthīti
jānāti.
@Footnote: 1 cha.Ma. pabbajimha  2 cha.Ma. etassa bhikkhussa  3 i. anto nirodho

---------------------------------------------------------------------------------------------
page202.
     Akakho bhagavā saññāvedayitanirodhasamāpattiyā vuṭṭhahitvā
nevasaññānāsaññāyatanaṃ samāpajji .pe. Tatiyajjhānā vuṭṭhahitvā catutthaṃ jhānaṃ
samāpajjīti ettha bhagavā catuvīsatiyā ṭhānesu paṭhamaṃ jhānaṃ samāpajjati, 1- terasasu
ṭhānesu dutiyaṃ, tathā tatiyaṃ, paṇṇarasasu ṭhānesu catutthaṃ jhānaṃ samāpajji. Kathaṃ?
dasasu asubhesu, dvattiṃsākāre, aṭṭhasu kasiṇesu, mettākaruṇāmuditāsu, ānāpāne,
paricchedākāseti imesu tāva catuvīsatiyā ṭhānesu paṭhamaṃ jhānaṃ samāpajji. Ṭhapetvā
pana dvattiṃsākārañca dasa asubhāni ca sesesu terasasu dutiyaṃ jhānaṃ, tesuyeva
ca tatiyaṃ jhānaṃ samāpajji. Aṭṭhasu pana kasiṇesu, upekkhābrahmavihāre, ānāpāne,
paricchedākāse, catūsu āruppesūti imesu paṇṇarasasu ṭhānesu catutthaṃ jhānaṃ
samāpajji. Ayaṃpi ca saṅkhepakathāva. Nibbānapuraṃ pavisanto pana bhagavā dhammassāmi
sabbāpi catuvīsatikoṭisatasahassasaṅkhātā samāpattiyo pavisitvā videsaṃ gacchanto
ñātijanaṃ āliṅgitvā viya sabbaṃ samāpattisukhaṃ anubhavitvā paviṭṭho.
      Catutthajjhānā vuṭṭhahitvā samanantarā bhagavā parinibbāyīti ettha
jhānasamanantaraṃ, paccavekkhaṇā samanantaranti dve samanantarāni. Tattha jhānā 2-
vuṭṭhāya bhavaṅgaṃ otiṇṇassa tattheva parinibbānaṃ jhānasamanantaraṃ nāma. Jhānā
vuṭṭhahitvā puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ
paccavekkhaṇasamanantaraṃ nāma. Imāni dvepi samanantarāneva. Bhagavā pana jhānaṃ
samāpajjitvā jhānā vuṭṭhāya jhānaṅgāni paccavekkhitvā bhavaṅgacittena abyākatena
dukkhasaccena parinibbāyi. Ye hi keci buddhā vā sāvakā 3- vā antamaso
kunthakipilikaṃ 4- upādāya sabbe bhavaṅgacitteneva abyākatena dukkhasaccena kālaṃ
karontīti.
      [220] Mahābhūmicālādīni vuttanayānevāti. Bhūtāti sattā. Appaṭipuggaloti
paṭibhāgapuggalavirahito. Balappattoti dasavidhañāṇabalappatto.
      [221] Uppādavayadhamminoti uppādavayasabhāvā. Tesaṃ vūpasamoti
tesaṃ saṅkhārānaṃ vūpasamo, asaṅkhataṃ nibbānameva sukhanti attho.
@Footnote: 1 cha.Ma. samāpajji  2 i. catutthajjhānā  3 cha.Ma., i. paccekabuddhā vā
@  ariyasāvakā vā  4 cha.Ma. kunthakipillikaṃ,

---------------------------------------------------------------------------------------------
page203.
      [222] Nāhu assāsapassāsoti na jāto assāsapassāso. Anejoti
taṇhāsaṅkhāya ejāya abhāvena anejo. Santimārabbhāti anupādisesanibbānaṃ
ārabbha paṭicca sandhāya. Yaṃ kālamakarīti yo kālaṃ akari. Idaṃ vuttaṃ hoti
"āvuso yo mama satthā buddhamuni santiṃ gamissāmīti santiṃ ārabbha kālamakari,
tassa ṭhitacittassa tādino idāni assāsapassāso na jāto natthi nappavattatī"ti.
      Asallīnenāti alīnena asaṅkuṭitena suvikasiteneva cittena. Vedanaṃ
ajjhavāsayīti vedanaṃ adhivāsesi, na vedanānuvattī hutvā itocitoca samparivattayi. 1-
Vimokkhoti kenaci dhammena anāvaraṇavimokkho sabbaso apaññattibhāvūpagamo
pajjotanibbānasadiso jātoti. 2-
      [223] Tadāsīti "saha parinibbānā mahābhūmicālo"ti evaṃ heṭṭhā
vuttabhūmicālameva sandhāyāha. Tañhi lomahaṃsanañca bhiṃsanakañca āsi. Sabbākāravarūpeteti
sabbavarakāraṇūpete.
      [224] Avītarāgāti puthujjanā ceva sotāpannasakadāgāmino ca.
Tesaṃ hi domanassaṃ appahīnaṃ. Tasmā tepi bāhā paggayha kandanti. Ubhopi
hatthe sīse ṭhapetvā rodantīti sabbaṃ purimanayeneva veditabbaṃ.
      [225] Ujjhāyantīti "ayyā attanāpi adhivāsetuṃ na sakkonti,
sesajanaṃ kathaṃ samassāsessantī"ti vadantiyo ujjhāyanti. Kathaṃ bhūtā pana bhante
anuraddhāti 3- devatā bhante kathaṃ bhūtā āyasmā anuruddho sallakkheti, kiṃ tā
satthu parinibbānaṃ adhivāsenti.
      Atha tāsaṃ pavuttiṃ 4- dassanatthaṃ thero santāvusoti ādimāha. Taṃ vuttatthameva.
Rattāvasesanti balavapaccūse parinibbutattā rattiyāvasesaṃ cullakaddhānaṃ.
Dhammiyā kathāyāti aññā pāṭiyekkā dhammakathā nāma natthi, "āvuso sadevake
nāma loke apaṭipuggalassa satthuno ayaṃ maccurājā na lajjati, kimaṅgaṃ pana
@Footnote: 1 cha.Ma. samparivatti.  2 cha.Ma. itisaddo na dissati   3 cha.Ma. kathaṃ bhūtā pana bhante
@āyasmā anuruddho devatā manasikarotīti, i. kathaṃ bhūtā pana bhante āyasmā anuruddho
@sallakkhetīti  4 cha.Ma. pavattiṃ evamuparipi

---------------------------------------------------------------------------------------------
page204.
Lokiyamahājanassa lajjissatī"ti evarūpāya pana maraṇapaṭisaṃyuttāya kathāya
vītināmesuṃ. Tesañhi taṃ kathaṃ kathentānaṃ muhutteneva aruṇaṃ uggacchi.
      [226] Athakhoti aruṇuggamhi 1- thero theraṃ etadavoca. Teneva
karaṇīyenāti kīdisena nukho parinibbānaṭṭhāne mālāgandhādisakkārena bhavitabbaṃ,
kīdisena bhikkhusaṃghassa nisajjanaṭṭhānena bhavitabbaṃ, kīdisena khādanīyabhojanīyena
bhavitabbanti evaṃ yaṃ bhagavato parinibbutabhāvaṃ sutvā kattabbaṃ, teneva karaṇīyena.
                Buddhasarīrapūjāvaṇṇanā
      [227] Sabbañca tālāvacaranti sabbaṃ turiyabhaṇḍaṃ. Sannipātethāti
bheriñcārāpetvā samāharatha. Te tatheva akaṃsu. Maṇḍalamāleti dussamaṇḍalamāle.
Paṭiyādentāti sajjentā.
      Dakkhiṇena dakkhiṇanti nagarassa dakkhiṇadisābhāgeneva dakkhiṇadisābhāgaṃ.
Bāhirena bāhiranti antonagaraṃ appavesetvā bāhireneva nagarassa bāhirapassaṃ
haritvā. Dakkhiṇato nagarassāti anurādhapurassa dakkhiṇadvārasadise ṭhāne ṭhapetvā
sakkārasammānaṃ katvā jetavanasadise ṭhāne jhāpessāmāti attho.
      [228] Aṭṭha mallapāmokkhāti majjhimavayā thāmasampannā aṭṭha
mallarājāno. Sīsaṃ nhātāti sīsaṃ dhovitvā nhātā. Āyasmantaṃ anuruddhanti
therova dibbacakkhukoti pākaṭo, tasmā te santesupi aññesu mahātheresu
"ayaṃ no pākaṭaṃ katvā kathessatī"ti theraṃ pucchiṃsu. Kathaṃ pana bhante devatānaṃ
adhippāyoti bhante amhākaṃ tāva adhippāyaṃ jānāma, devatānaṃ kathaṃ adhippāyoti
pucchanti. Thero paṭhamaṃ tesaṃ adhippāyaṃ dassento tumhākaṃ khoti ādimāha.
Makuṭabandhanaṃ nāma mallānaṃ cetiyanti mallarājūnaṃ pasādhanamaṅgalasālāya etaṃ nāmaṃ.
Cittīkataṭṭhena panesā "cetiyan"ti vuccati.
      [229] Yāva sandhisamalasaṅkaṭirāti ettha sandhi nāma gharasandhi.
Samalaṃ nāma gūtharāsiniddhamanapanāḷī. Saṅkaṭiraṃ nāma saṅkāraṭṭhānaṃ. Dibbehi ca
@Footnote: 1 cha.Ma., i. aruṇuggaṃ disvāva

---------------------------------------------------------------------------------------------
page205.
Manussakehi ca naccehīti upari devatānaṃ naccāni honti, heṭṭhā manussānaṃ.
Esa nayo gītādīsu. Apica devatānaṃ antare manussā, manussānaṃ antare
devatāti evaṃpi sakkarontā pūjentā agamaṃsu. Majjhena majjhaṃ nagarassa haritvāti
evaṃ hariyamāne bhagavato sarīre bandhulamallasenāpatibhariyā mallikā nāma. "bhagavato
sarīraṃ āharantī"ti sutvā attano sāmikassa kālakiriyato paṭṭhāya aparibhuñjitvā
ṭhapitaṃ visākhāpasādhanasadisaṃ mahālatāpasādhanaṃ nīharāpetvā "iminā satthāraṃ
pūjessāmī"ti taṃ majjāpetvā gandhodakena dhovitvā dvāre ṭhitā.
      Taṃ kira pasādhanaṃ tāsaṃ ca dvinnaṃ itthīnaṃ, devadāniyacorassa geheti
tīsuyeva ṭhānesu ahosi. Sā ca satthu sarīre dvāraṃ sampatte "otāretha
tātā satthu sarīran"ti vatvā taṃ pasādhanaṃ satthu sarīre paṭimuñci. Taṃ sīsato
paṭṭhāya paṭimukkaṃ yāva pādatalā gataṃ. Suvaṇṇavaṇṇaṃ bhagavato sarīraṃ sattaratanamayena
mahālatāpasādhanena 1- pasādhitaṃ ativiya virocittha. Taṃ sā disvā pasannacittā
patthanaṃ akāsi "bhagavā yāva vaṭṭe sandhāvissāmi, 2- tāva me pāṭiyekkaṃ
pasādhanakiccaṃ mā hotu, niccaṃ paṭimukkapasādhanasadisameva sarīraṃ hotū"ti.
      Atha bhagavantaṃ sattaratanamayena mahāpasādhanena ukkhipitvā puratthimena
dvārena nīharitvā puratthimena nagarassa makuṭabandhanaṃ mallānaṃ cetiyaṃ, ettha
bhagavato sarīraṃ nikkhipiṃsu.
                       Mahākassapattheravatthuvaṇṇanā
      [231] Pāvāya kusināranti pāvānagare piṇḍāya caritvā "kusināraṃ
gamissāmī"ti addhānamaggapaṭipanno hoti. Rukkhamūle nisīdīti ettha kasmā
divāvihāranti na vuttaṃ? divāvihāratthāya anisinnattā. Therassa hi parivārā
bhikkhū sabbe sukhasaṃvaḍḍhitā mahāpuññā. Te majjhantikasamaye 3- tattapāsāṇasadisāya
bhūmiyā padasā gacchantā kilamiṃsu. Thero te bhikkhū disvā "bhikkhū kilamanti
@Footnote: 1 cha.Ma. mahāpasādhanena, i. pāsādhanena  2 cha.Ma.,i. saṃsarissāmi
@3 cha.Ma. majjhanhikasamaye

---------------------------------------------------------------------------------------------
page206.
Gantabbaṭṭhānaṃ ca 1- dūraṃ thokaṃ vissamitvā darathaṃ paṭippassambhetvā sāyaṇhasamaye
kusināraṃ gantvā dasabalaṃ passissāmī"ti maggā okkamma aññatarasmiṃ rukkhamūle
saṅghāṭiṃ paññapetvā udakatumbato udakena hatthapāde sītale katvā nisīdī.
Parivārabhikkhūpissa rukkhamūle nisīditvā yonisomanasikārena kammaṭṭhānaṃ kurumānā
tiṇṇaṃ ratanānaṃ vaṇṇaṃ bhaṇamānā nisīdiṃsu. Iti darathapaṭivinodanatthāya 2- nisinnattā
"divā vihāran"ti na vuttaṃ.
      Maṇḍāravapupphaṃ gahetvāti mahāpātippamāṇaṃ pupphaṃ āgantukadaṇḍake
ṭhapetvā chattaṃ viya gahetvā. Addasā khoti āgacchantaṃ dūratova addasa.
Disvā ca pana cintesi:-
      "etaṃ ājīvakassa hatthe maṇḍāravapupphaṃ paññāyati, etañca na
    sabbadā manussapathe paññāyati, yadā pana koci iddhimā iddhiṃ
    vikubbati, tadā sabbaññubodhisattassa ca mātu kucchiokkamanādīsu hoti.
    Na kho panajja kenaci iddhivikubbanaṃ kataṃ, na me satthā mātu kucchiṃ
    okkanto, na kucchito nikkhamanaṃ, 3- nāpissa ajja abhisambodhi, na
    dhammacakkappavattanaṃ, na yamakapāṭihāriyaṃ, na devorohaṇaṃ, na āyusaṅkhārossajjanaṃ.
    Mahallako pana me satthā dhuvaṃ parinibbuto bhavissatī"ti.
      Tato "pucchāmi nan"ti cittaṃ uppādetvā "sace kho pana
nisinnakova pucchāmi, satthari agāravo kato bhavissatī"ti uṭṭhahitvā
ṭhitaṭṭhānato apakkamma chandanto nāgarājā maṇicammaṃ viya dasabaladattiyamegha-
vaṇṇapaṃsukūlacīvaraṃ pārupitvā dasanakhasamodhānasamujjalaṃ añjaliṃ sirasmiṃ patiṭṭhapetvā
satthari katena gāravena ājīvakassa abhimukho hutvā "apāvuso 4- amhākaṃ satthāraṃ
jānāsī"ti āha.
@Footnote: 1 cha.Ma. na dūraṃ  2 cha.Ma. darathavinodanatthāya, i. ātapavinodanatthāya
@3 cha.Ma., i. nikkhamanto  4 cha.ma, āvuso.

---------------------------------------------------------------------------------------------
page207.
      Kiṃ pana satthu parinibbānaṃ jānanto pucchi ajānantoti. Āvajjanapaṭibaddhaṃ
khīṇāsavānaṃ jānanaṃ. Anāvajjitattā panesa ajānanto pucchīti eke. Thero
samāpattibahulo, rattiṭṭhānadivāṭṭhānaleṇamaṇḍapādīsu niccaṃ samāpattibāhullena 1-
yāpeti, kulasantakaṃ gāmaṃ pavisitvā dvāre 2- dvāre samāpattiṃ samāpajjitvā
samāpattito vuṭṭhitova bhikkhaṃ gaṇhāti. Thero kira iminā pacchimena attabhāvena
mahājanānuggahaṃ karissāmi "ye mayhaṃ bhikkhaṃ vā denti gandhamālādīhi vā
sakkāraṃ karonti, tesantaṃ mahapphalaṃ hotū"ti evaṃ karoti. Tasmā samāpattibahulatāya
na jānāti. Iti ajānantova pucchīti vadanti, taṃ na gahetabbaṃ.
      Na hettha ajānanakāraṇaṃ atthi, abhisallakkhitaṃ satthu parinibbānaṃ
ahosi. Dasasahassīlokadhātukampanādīhi nimittehi. Therassa pana parisāya kehici
bhikkhūhi bhagavā diṭṭhapubbo, kehici na diṭṭhapubbo, tattha yehipi diṭṭhapubbo,
tepi passitukāmāva, yehipi adiṭṭhapubbo, tepi passitukāmāva. Tattha yehi na
diṭṭhapubbo, te atidassanakāmatāya gantvā "kuhiṃ bhagavā"ti pucchantā
"parinibbuto"ti sutvā saṇṭhāretuṃ 3- nāsakkhissanti. Cīvarañca pattañca chaḍḍetvā
ekavatthā vā dunnivatthā vā duppārutā vā urāni paṭipiṃsayantā 4- parodissanti.
Tattha manussā "mahākassapattherena saddhiṃ āgatā paṃsukūlikā sayaṃpi itthiyo
viya rodanti, 5- te kiṃ amhe samassāsessantī"ti mayhaṃ dosaṃ dassanti. Imaṃ
pana suññaṃ mahāaraññaṃ, idha yathā tathā rodantesu doso nāma natthi.
Purimataraṃ sutvā nāma sokopi tanuko hotīti bhikkhūnaṃ satuppādanatthaṃ jānantova
pucchi.
      Ajja sattāhaṃ parinibbuto samaṇo gotamoti ajja samaṇo gotamo
sattāhaṃ parinibbuto. Tato me idanti tato samaṇassa gotamassa parinibbutaṭṭhānato.
      [232] Subhaddo nāma vuḍḍhapabbajitoti "subhaddo"ti tassa nāmaṃ.
Vuḍḍhakāle pana pabbajitattā "vuḍḍhapabbajito"ti vuccati, kasmā pana so
@Footnote: 1 cha.Ma.,i. samāpattibaleneva.  2 cha.Ma.,i. dvāre saddo eko dissati
@3 cha.Ma.,i. sandhāretuṃ.  4 cha.Ma. paṭipisantā, i. paṭipiṃsantā.  5 cha.Ma. parodanti.

---------------------------------------------------------------------------------------------
page208.
Evamāha. Bhagavati āghātena. Ayaṃ kira so khandhake āgate ātumāvatthusmiṃ
nhāpitapubbako vuḍḍhapabbajito bhagavati kusinārato nikkhamitvā aḍḍhaterasehi
bhikkhusatehi saddhiṃ ātumaṃ gacchante bhagavā āgacchatīti sutvā "āgatakāle yāgudānaṃ 1-
karissāmī"ti sāmaṇerabhūmiyaṃ ṭhite dve putte etadavoca "bhagavā kira tātā ātumaṃ
āgacchati mahatā bhikkhusaṃghena saddhiṃ aḍḍhaterasehi bhikkhusatehi, gacchatha tumhe
tātā khurabhaṇḍaṃ ādāya nāḷiyā vāpakena anugharakaṃ anugharakaṃ āhiṇḍatha, loṇaṃpi
telaṃpi taṇḍulaṃpi khādanīyaṃpi saṃharatha, bhagavato āgatassa yāgudānaṃ karissāmā"ti. 2-
Te tathā akaṃsu.
      Manussā te dārake mañjuke paṭibhāṇeyyake disvā kāretukāmāpi
akāretukāmāpi kārentiyeva. Katakāle ca "paṭiggaṇhissatha 3- tātā"ti pucchanti.
Te vadanti "na amhānaṃ aññena kenaci attho, pitā pana no bhagavato
āgatakāle yāgudānaṃ dātukāmo"ti. Taṃ sutvā manussā aparigaṇetvāva yaṃ te
sakkonti harituṃ, 4- sabbaṃ denti. Yampi na sakkonti, manussehi pesenti. Atha
bhagavati ātumaṃ āgantvā bhūsāgārakaṃ paviṭṭhe subhaddo sāyaṇhasamaye gāmadvāraṃ
gantvā manusse āmantesi "upāsakā nāhaṃ tumhākaṃ santikā aññaṃ kiñci
gaṇhissāmi, 5- mayhaṃ dārakehi ābhatāni taṇḍulādīniyeva 6- saṃghassa pahonti.
Hatthakammamattameva 7- dethā"ti. "kiṃ bhante karomāti. 8- "idaṃ ca idaṃ ca gaṇhathā"ti
sabbūpakaraṇāni gāhāpetvā vihāre uddhanāni kāretvā ekaṃ kāḷakaṃ kāsāvaṃ
nivāsetvā tādisameva pārupitvā "idaṃ karotha idaṃ karothā"ti sabbarattiṃ
vicārento satasahassaṃ visajjetvā bhojjayāguñca madhugoḷakañca paṭiyādāpesi.
Bhojjayāgu nāma bhuñjitvā pātabbayāgu, tattha sappimadhuphāṇitamacchamaṃsapupphaphalarasādi
yaṃ kiñci khādanīyaṃ nāma sabbaṃ pakkhipati, kīḷitukāmānaṃ sīsamakkhanayoggā hoti
sugandhagandhā.
@Footnote: 1 cha.Ma. yāgupānaṃ  2 vinaYu. 5/303/88 bhesajjakkhandhaka  3 cha.Ma. katakāle "kiṃ gaṇhissatha
@tātā"ti  4 cha.Ma. āharituṃ  5 cha.Ma.,i. paccāsīsāmi.  6 Ma. ābhatatelādīni.
@7 cha.Ma. yaṃ hatthakammaṃ, taṃ me dethāti  8 cha.Ma. ayaṃ pāṭho na dissati.

---------------------------------------------------------------------------------------------
page209.
      Atha bhagavā kālasseva sarīrapaṭijagganaṃ katvā bhikkhusaṃghaparivuto piṇḍāya
carituṃ ātumānagarābhimukho pāyāsi. Manussā tassa ārocesuṃ "bhagavā gāmaṃ
piṇḍāya pavisati, tayā kassa yāgu paṭiyāditā"ti. So yathānivatthapāruteheva
tehi kāḷakakāsāvehi ekena hatthena dabbiñca kaṭacchuñca gahetvā brahmā
viya dakkhiṇajānumaṇḍalaṃ bhūmiyaṃ patiṭṭhapetvā vanditvā "paṭiggaṇhatu me bhante
bhagavā yāgun"ti āha.
      Tato "jānantāpi tathāgatā pucchantī"ti khandhake āgatanayena
bhagavā pucchitvā ca taṃ 1- sutvā ca taṃ vuḍḍhapabbajitaṃ vigarahitvā tasmiṃ vatthusmiṃ
akappiyasamādapanasikkhāpadañca, khurabhaṇḍapariharaṇasikkhāpadañcāti dve sikkhāpadāni
paññapetvā "bhikkhave anekakappakoṭiyo bhojanaṃ pariyesanteheva vītināmitā,
idaṃ pana tumhākaṃ akappiyaṃ adhammena uppannaṃ bhojanaṃ, imaṃ paribhuttānaṃ
anekāni attabhāvasatasahassāni 2- apāyesveva nibbattissanti, apetha mā
gaṇhitthā"ti 3- bhikkhācārābhimukho agamāsi. Ekabhikkhunāpi na kiñci gahitaṃ.
      Subhaddo anattamano hutvā ayaṃ "sabbaṃ jānāmī"ti āhiṇḍati,
sace na gahetukāmo pesetvā ārocetabbaṃ. Ayaṃ pakkāhāro nāma sabbaciraṃ
tiṭṭhanto sattāhamattaṃ tiṭṭheyya. Idañhi mama yāvajīvaṃ pariyattaṃ assa sabbaṃ
tena nāsitaṃ, ahitakāmo ayaṃ mayhanti bhagavati āghātaṃ bandhitvā dasabale
dharante kiñci vattuṃ nāsakkhi. Evaṃ kirassa ahosi "ayaṃ uccākulā
pabbajito mahāpuriso, sace kiñci vakkhāmi, mamaṃyeva 4- santajjessatī"ti. Svāyaṃ
ajja "parinibbuto bhagavā"ti sutvā laddhaassāso viya haṭṭhatuṭṭho evamāha.
      Thero taṃ sutvā hadaye pahāradānaṃ viya matthake patitasukkāsanī 5-
viya amaññi, dhammasaṃvego cassa uppajji. "sattāhamattaṃ parinibbuto bhagavā,
ajjāpi hissa. Suvaṇṇavaṇṇaṃ sarīraṃ dharatiyeva, dukkhena bhagavatā āharitasāsane 6-
@Footnote: 1 cha.Ma., i. taṃ saddo na dissati. 2 cha.Ma. attabhāvasahassāni  3 cha.Ma., i. gaṇhathāti
@4 cha.Ma. maṃyeva.  5 cha.Ma. patitasukkhāsani  6 cha.Ma., i. ārādhitasāsane

---------------------------------------------------------------------------------------------
page210.
Nāma evaṃ lahuṃ 1- mahantaṃ pāpakasaṭaṃ kaṇṭako uppanno, ayaṃ 2- kho panesa pāpo
vaḍḍhamāno aññepi evarūpe sahāye labhitvā sakkā sāsanaṃ osakkāpetun"ti.
Tato thero cintesi:-
      "sace kho panāhaṃ imaṃ mahallakaṃ idheva pilotikaṃ nivāsāpetvā
chārikāya sīsaṃ okirāpetvāpi nīharāpessāmi, manussā `samaṇassa gotamassa
sarīre dharamāneyeva sāvakā vivadantī"ti amhākaṃ dosaṃ dassessantīti adhivāsemi
tāva.
      Bhagavatā hi desito dhammo asaṅgahitapuppharāsisadiso. Tattha yathā
vātena pahaṭapupphāni yato vā tato vā gacchanti, evameva evarūpānaṃ
pāpapuggalānaṃ vasena gacchante gacchante kāle vinaye ekaṃ dve sikkhāpadāni
nassissanti, sutte eko dve pañhāvārā nassissanti, abhidhamme ekaṃ dve
bhūmantarāni nassissanti, evaṃ anukkamena mūle naṭṭhe pisācasadisā bhavissāma,
tasmā dhammavinayasaṅgahaṃ karissāma. Evañhi sati daḷhena 3- saṅgahitapupphāni viya
ayaṃ dhammo ayaṃ vinayo niccalo bhavissati.
      Etadatthaṃ hi bhagavā mayhaṃ tīṇi gāvutāni paccuggamanaṃ akāsi, tīhi
ovādehi upasampadaṃ adāsi, kāyato apanetvā kāye cīvaraparivaṭṭanaṃ akāsi,
ākāse pāṇiṃ cāletvā candūpamapaṭipadaṃ kathento maṃ kāyasakkhiṃ katvā kathesi,
tikkhattuṃ sakalasāsanadāyajjaṃ paṭicchāpesi. Mādise bhikkhumhi tiṭṭhamāne ayaṃ pāpo
sāsane vuḍḍhiṃ mā alattha. Yāva adhammo na dippati, dhammo na paṭibāhiyati.
Avinayo na dippati, vinayo na paṭibāhiyati. Adhammavādino na balavanto honti,
dhammavādino na dubbalā honti. Avinayavādino na balavanto honti, vinayavādino
na dubbalā honti. Tāva dhammañca vinayañca saṅgāyissāmi, tato bhikkhū attano
attano pahonakaṃ gahetvā kappiyākappiyaṃ kathessanti. Athāyaṃ pāpo sayameva
niggahaṃ pāpuṇissati, puna sīsaṃ ukkhipituṃ na sakkhissati, sāsanaṃ iddhañceva
phītañca bhavissatī"ti.
@Footnote: 1 cha.Ma. lahu  2 cha.Ma. alaṃ  3 cha.Ma. daḷhaṃ, i. daḷhasuttena.

---------------------------------------------------------------------------------------------
page211.
      So evaṃ nāma mayhaṃ cittaṃ uppannanti kassaci anārocetvā
bhikkhusaṃghaṃ samassāsesi. Tena vuttaṃ "athakho āyasmā mahākassapo .pe. Netaṃ
ṭhānaṃ vijjatī"ti.
      [233] Citakanti vīsaratanasatikaṃ candanacitakaṃ. Āḷimpessāmāti aggiṃ
gāhāpessāma. Na sakkonti āḷimpetunti aṭṭhapi soḷasapi davattiṃsāpi janā
jālatthāya yamakayamakaukkāyo gahetvā tālapaṇṇehi 1- vījantā bhastāhi dhamantā
tāni tāni kāraṇāni karontāpi na sakkontiyeva aggiṃ gāhāpetuṃ. Devatānaṃ
adhippāyoti ettha tā kira devatā therassa upaṭṭhākadevatāva. Asītimahāsāvakesu
hi cittāni pasādetvā tesaṃ upaṭṭhākāni asītikulasahassāni sagge nibbattāni.
Atha 2- there cittaṃ pasādetvā sagge nibbattā devatā tasmiṃ samāgame theraṃ
adisvā "kuhiṃ nukho amhākaṃ kulūpakatthero"ti antarāmagge paṭipannaṃ disvā
"amhākaṃ kulūpakattherena avandite citako mā pajjalitthā"ti adhiṭṭhahiṃsu.
      Manussā taṃ sutvā "mahākassapo kira nāma bho bhikakhu pañcahi
bhikkhusatehi saddhiṃ `dasabalassa pāde vandissāmī'ti āgacchati. Tasmiṃ kira anāgate
citako na pajjalissati. Kīdiso bho so bhikkhu kāḷo odāto dīgho rasso,
evarūpe nāma bho bhikkhumhi ṭhite kiṃ dasabalassa parinibbānaṃ nāmā"ti keci
gandhamālādihatthā paṭipathaṃ gacchiṃsu. Keci vīthiyo vicittā katvā āgamanamaggaṃ
olokayamānā aṭṭhaṃsu.
      [234] Athakho āyasmā mahākassapo, yena kusinārāyaṃ .pe. Sirasā
vandīti thero kira citakaṃ padakkhiṇaṃ katvā āvajjentova sallakkhesi "imasmiṃ
ṭhāne sīsaṃ, imasmiṃ ṭhāne pādā"ti. Tato pādānaṃ samīpe ṭhatvā abhiññāpādakaṃ
catutthajjhānaṃ samāpajjitvā vuṭṭhāya 3- "arasahassapaṭimaṇḍitacakkalakkhaṇapatiṭṭhitā
dasabalassa pādā saddhiṃ kappāsapaṭalehi pañca dussayugasatāni suvaṇṇadoṇiṃ
candanacitakañca dvedhā katvā mayhaṃ uttamaṅge sirasmiṃ patiṭṭhahantū"ti adhiṭṭhāsi.
@Footnote: 1 cha.Ma., i. tālavaṇṭehi.  2 cha.Ma. tattha, i. tathā  3 cha.Ma. arāsahassa..,

---------------------------------------------------------------------------------------------
page212.
Saha adhiṭṭhānacittena tāni pañcadussayugasatādīni 1- dvedhā katvā balāhakantarā
puṇṇacando viya pādā nikkhamiṃsu. Thero vikasitarattapadumasadise hatthe pasāretvā
suvaṇṇavaṇṇe satthu pāde yāva gopphakā daḷhaṃ gahetvā attano siravare
patiṭṭhāpesi. Tena vuttaṃ "pādato vivaritvā 2- bhagavato pāde sirasā vandī"ti.
      Mahājano taṃ acchariyaṃ disvā ekappahāreneva mahānādaṃ nadi,
gandhamālādīhi pūjetvā yathāruciṃ vandi. Evaṃ pana therena ca mahājanena ca tehi ca
pañcahi bhikkhusatehi vanditamatte puna adhiṭṭhānakiccaṃ natthi. Pakatiadhiṭṭhānavaseneva
therassa hatthato muñcitvā alattakavaṇṇāni bhagavato pādatalāni candanadāruādīsu
kiñci acāletvāva yathāṭhāne patiṭṭhahiṃsu, yathāṭhitāneva 3- ahesuṃ. Bhagavato hi
pādesu nikkhamantesu vā pavisantesu vā kappāsaaṃsu vā dussatantaṃ 4- vā telabindu
vā dārukkhandhaṃ vā ṭhānā calitaṃ nāma nāhosi. Sabbaṃ yathāṭhāne ṭhitameva
ahosi. Uṭṭhahitvā pana atthaṅgato cando viya suriyo viya 5- ca tathāgatassa
pādesu antarahitesu mahājano mahākanditaṃ kandi. Parinibbānakālato adhikataraṃ
kāruññamahosi.
      Sayameva bhagavato citako pajjalīti idaṃ pana kassaci pajjalāpetuṃ
vāyamantassa adassanavasena vuttaṃ. Devatānubhāvena panesa samantato
ekappahāreneva pajjali.
      [235] Sarīrāneva avasissiṃsūti pubbe ekasaṅghāṭena 6- ṭhitattā
sarīraṃ nāma ahosi. Idāni vippakiṇṇattā sarīrānīti vuttaṃ. Sumanamakulasadisā ca
dhotamuttāsadisā ca suvaṇṇacuṇṇasadisā 7- ca dhātuyo avasissiṃsūti attho.
Dīghāyukabuddhānañhi sarīraṃ suvaṇṇakkhandhasadisaṃ ekaghanameva 8- hoti. Bhagavā pana "ahaṃ
aciraṃ ṭhatvā parinibbāyāmi, mayhaṃ sāsanaṃ na tāva sabbattha vitthāritaṃ, tasmā
@Footnote: 1 cha.Ma.,i. pañcadussayugasatāni.  2 cha.Ma.,i. pādato vivaritvāti pāṭho na dissati.
@3 cha.Ma. yathāṭhāne ṭhitāneva.   4 cha.Ma. dasikatantaṃ, i. dasātantu
@5 cha.Ma.,i. atthaṅgate cande viya sūriye viya  6 cha.Ma. ekagghanena
@7 cha.Ma.,i. suvaṇṇasadisā       8 cha.Ma. ekameva

---------------------------------------------------------------------------------------------
page213.
Parinibbutassāpi me sāsapamattaṃpi dhātuṃ gahetvā attano attano vasanaṭṭhāne
cetiyaṃ katvā paricaranto mahājano saggaparāyano hotū"ti dhātūnaṃ vikiraṇaṃ
adhiṭṭhāsi. Katī panassa dhātuyo vippakiṇṇā, katī na vippakiṇṇāti. Catasso
dāṭhā, 1- dve akkhakā, uṇhīsanti imā satta dhātuyo na vippakiriṃsu, sesā
vippakiriṃsūti. Tattha sabbakhuddakā dhātu sāsapavījamattā ahosi, mahādhātu majjhe
bhinanataṇḍulamattā, atimahatī majjhe bhinnamuggamattāti. 2-
      Udakadhārāti aggabāhumattāpi jaṅghamattāpi tālakkhandhamattāpi udakadhārā
ākāsato patitvā nibbāpesi. Udakaṃ sālatopīti parivāretvā ṭhitasālarukkhe
sandhāyetaṃ vuttaṃ, tesaṃpi hi khandhantaraviṭapantarehi udakadhārā nikkhamitvā
nibbāpesuṃ. Bhagavato citako mahanto. Samantā paṭhaviṃ bhinditvāpi naṅgalasīsamattā
udakavaṭṭi phalikavaṭaṃsakasadisā uggantvā citakameva gaṇhāti. 3- Gandhodakenāti
suvaṇṇaghaṭe rajataghaṭe ca pūretvā pūretvā ābhatanānāgandhodakena. Nibbāpesunti
suvaṇṇamayarajatamayehi aṭṭhadaṇḍakehi vikiritvā candanacitakaṃ nibbāpesuṃ.
      Ettha ca citake jhāyamāne parivāretvā ṭhitasālarukkhānaṃ sākhantarehi
viṭapantarehi pattantarehi ca jālā uggacchanti, pattā 4- vā sākhā vā pupphā
vā daḍḍhā nāma natthi, kipīlikāpi makkaṭakāpi pāṇakāpi jālānaṃ antareneva
vicaranti. Ākāsato patitaudakadhārāsupi sālarukkhehi nikkhantaudakadhārāsupi paṭhaviṃ
bhinditvā nikkhantaudakadhārāsupi dhammatāva 5- pamāṇaṃ. Evaṃ citakaṃ nibbāpetvā
pana mallarājāno saṇṭhāgāre catujātiyagandhaparibhaṇḍaṃ kāretvā lājapañcamāni
pupphāni vikiritvā upari celavitānaṃ bandhitvā suvaṇṇatārakādīhi khacitvā tattha
gandhadāmamālādāmaratanadāmāni olambetvā saṇṭhāgārato yāva makuṭabandhanasaṅkhātā
sīsapasādhanamaṅgalasālā, tāva ubhohi passehi sāṇikilañjaparikkhepaṃ kāretvā upari
celavitānaṃ bandhitvā 6- suvaṇṇatārakādīhi khacitvā tatthapi gandhadāmamālādāmaratanadāmāni
olambetvā maṇidaṇḍavaṇṇehi 7- ca veḷūhi 8- ca
@Footnote: 1 ka. dāḍhā  2 i. bhinnamuggabījāti, khu. buddha. 33/28/548 dhātubhājanīyakathā (sayā)
@3 cha.Ma. gaṇhanti  4 cha.Ma., i. pattaṃ  5 cha.Ma., i. dhammakathāva
@6 cha.Ma., i. bandhāpetvā  7 i. maṇidaṇḍehi  8 cha.Ma. veṇūhi

---------------------------------------------------------------------------------------------
page214.
Pañcavaṇṇadhaje ussāpetvā samantā dhajapaṭākā 1- parikkhipitvā sittasamaṭṭhāsu 2-
vīthīsu kadaliyo puṇṇaghaṭe ca ṭhapetvā daṇḍadīpikā jāletvā alaṅkatahatthikkhandhe
saha dhātūhi suvaṇṇadoṇiṃ ṭhapetvā mālāgandhādīhi pūjentā sādhukīḷikaṃ
kīḷantā antonagaraṃ pavesetvā saṇṭhāgāre sattaratanamayapallaṅke 3- ṭhapetvā
upari setacchattaṃ dhāresuṃ. Evaṃ katvā "athakho kosinārakā mallā bhagavato
sarīrāni sattāhaṃ saṇṭhāgāre sattipañjaraṃ karitvā"ti sabbaṃ veditabbaṃ.
      Tattha sattipañjaraṃ karitvāti sattihatthehi purisehi parikkhipāpetvā.
Dhanupākāranti paṭhamantāva hatthī kumbhena kumbhaṃ paharante parikkhipāpesuṃ, tato
asse gīvāya gīvaṃ paharante. Tato rathe āṇikoṭiyā āṇikoṭiṃ paharante. Tato
yodhe bāhunā bāhuṃ paharante. Tesaṃ pariyante koṭiyā koṭiṃ paharamānāni
dhanūni parikkhipāpesuṃ. Iti samantā yojanappamāṇaṃ ṭhānaṃ sattāhaṃ sannāhagavacchikaṃ
viya katvā ārakkhaṃ saṃvidahiṃsu. Taṃ sandhāya vuttaṃ "dhanupākāraṃ parikkhipāpetvā"ti.
      Kasmā pana te evamakaṃsūti. Ito purimesu hi dvīsu sattāhesu
te bhikkhusaṃghassa ṭhānanisajjokāsaṃ karontā khādanīyabhojanīyaṃ saṃvidahantā
sādhukīḷikāya okāsaṃ na labhiṃsūti. Tato nesaṃ ahosi "imaṃ sattāhaṃ sādhukīḷikaṃ
kīḷissāma, ṭhānaṃ kho panetaṃ vijjati yaṃ amhākaṃ pamattabhāvaṃ ñatvā kocideva
āgantvāva dhātuyo gaṇheyya, tasmā ārakkhaṃ ṭhapetvā kīḷissāmā"ti. Tena
te evamakaṃsu.
                       Buddhasarīradhātuvibhajanavaṇṇanā
      [236] Assosi kho rājāti kathaṃ assosi. Paṭhamaṃyeva kirassa amaccā
sutvā cintayiṃsu "satthā nāma parinibbuto, na so sakkā puna āharituṃ.
Pothujjanikasaddhāya pana amhākaṃ raññā sadiso natthi, sace esa imināva
niyāmena suṇissati, hadayamassa phalissati. Rājā kho pana amhehi
@Footnote: 1 cha.Ma. vātapaṭākā  2 cha.Ma. susammaṭṭhāsu  3 cha.Ma., i. sarabhamayapallaṅke

---------------------------------------------------------------------------------------------
page215.
Anurakkhitabbo"ti. Te tisso suvaṇṇadoṇiyo āharitvā catumadhurassa pūretvā rañño
santikaṃ gantvā etadavocuṃ "deva amhehi supinako diṭṭho, tassa paṭighātatthaṃ
tumhehi dukūladupaṭaṃ nivāsetvā yathā nāsāpuṭamattaṃ paññāyati, evaṃ catumadhuradoṇiyā
nipajjituṃ vaṭṭatī"ti. Rājā atthacarānaṃ amaccānaṃ vacanaṃ sutvā "evaṃ
hotu tātā"ti sampaṭicchitvā tathā akāsi.
      Atheko amacco alaṅkāraṃ omuñcitvā kese pakiriya yāya disāya
satthā parinibbuto, tadabhimukho hutvā añjaliṃ paggayha rājānaṃ āha "deva
maraṇato muccanakasatto nāma natthi, amhākaṃ āyuvaḍḍhano cetiyaṭṭhānaṃ puññakkhettaṃ
abhisekapīṭhako 1- so bhagavā satthā kusinārāyaṃ parinibbuto"ti. Rājā
sutvāva visaññī jāto catumadhuradoṇiyā usumaṃ muñci. Atha naṃ tato ukakhipitvā
dutiyāya doṇiyā nipajjāpesuṃ. So puna saññaṃ labhitvā "tātā kiṃ vadethā"ti
pucchi. "satthā mahārāja parinibbuto"ti. Rājā punapi visaññī jāto catumadhuradoṇiyā
usumaṃ muñci. Atha naṃ tatopi ukkhipitvā tatiyāya doṇiyā nipajjāpesuṃ.
So puna saññaṃ labhitvā "tātā kiṃ vadethā"ti pucchi. "satthā mahārāja
parinibbuto"ti. Rājā punapi visaññī jāto, atha naṃ ukkhipitvā nhāpetvā matthake
ghaṭehi udakaṃ āsiñciṃsu.
      Rājā saññaṃ labhitvā āsanā vuṭṭhāya gandhaparibhāvite maṇivaṇṇe
kese vikiritvā suvaṇṇaphalakavaṇṇāyaṃ piṭṭhiyaṃ pakiritvā pāṇinā uraṃ paharitvā
pavāḷaṅkuravaṇṇāhi suvaṭṭitaṅgulīhi suvaṇṇabimbisakavaṇṇaṃ uraṃ saṃsibbanto 2- viya
gahetvā paridevamāno ummattakavesena antaravīthiyaṃ otiṇṇo, so alaṅkata-
nāṭakaparivuto nagarato nikkhamma jīvakambavanaṃ gantvā yasmiṃ ṭhāne nisinnena
bhagavatā dhammo desito, taṃ oloketvā "bhagavā sabbaññū nanu imasmiṃ ṭhāne
nisīditvā dhammaṃ desayittha, sokasallaṃ me vinodayittha, tumhe mayhaṃ sokasallaṃ
nīharittha, ahaṃ tumhākaṃ 3- santikaṃ āgato 3- idāni pana me paṭivacanaṃ pi na detha
@Footnote: 1 cha.Ma. abhisekasiñcako, i. abhisekapīṭhikā  2 cha.Ma. sibbanto, i. saṃsinbento
@3-3 cha.Ma., i. tumhākaṃ saraṇaṃ gato.

---------------------------------------------------------------------------------------------
page216.
Bhagavā"ti punappunaṃ paridevitvā "nanu bhagavā ahaṃ aññadā evarūpe kāle
`tumhe mahābhikkhusaṃghaparivārā jambūdīpatale cārikaṃ carathā'ti suṇomi, idāni
panāhaṃ tumhākaṃ ananurūpaṃ ayuttaṃ pavuttiṃ suṇomī"ti evamādīni ca vatvā
saṭṭhimattāhi gāthāhi bhagavato guṇaṃ anussaritvā cintesi "mama paridevena 1- na
sijjhati, dasabalassa dhātuyo āharāpessāmī"ti. Evaṃ assosi. Sutvā ca imissā
visaññibhāvādippavattiyā avasāne dūtaṃ pāhesi. Taṃ sandhāya athakho rājāti
ādi vuttaṃ.
      Tattha dūtaṃ pāhesīti dūtaṃ ca paṇṇaṃ ca pesesi. Pesetvā ca pana
"sace dassanti, sundaraṃ. No ce dassanti, āharaṇūpāyena āharissāmī"ti
caturaṅginīsenaṃ sannayhitvā sayaṃpi nikkhantoyeva. Yathā ca ajātasattu evaṃ
licchavīādayopi dūtaṃ pesetvā sayaṃpi caturaṅginiyā senāya nikkhamiṃsuyeva. Tattha
pāveyyakā sabbehipi āsannatarā kusinārato tigāvutantare nagare vasanti,
bhagavāpi pāvaṃ pavisitvā kusināraṃ gato. Atha kasmā paṭhamataraṃ na āgatāti ce.
Mahāparivārā pana te rājāno mahāparivāraṃ karontāva pacchato jātā.
      Te saṃghe gaṇe etadavocunti sabbepi te sattanagaravāsike āgantvā
"amhākaṃ dhātuyo vā dentu, yuddhaṃ vā"ti kusinārānagaraṃ parivāretvā ṭhite
"etaṃ bhagavā amhākaṃ gāmakkhette"ti paṭivacanamavocuṃ. Te rājāno 2- kira
evamāhaṃsu "na mayaṃ satthu sāsanaṃ pahiṇimhā, nāpi gantvā ānayimhā. Satthā
pana sayameva āgantvā sāsanaṃ pesetvā amhe pakkosāpesi. Tumhepi kho
pana yaṃ tumhākaṃ gāmakkhette ratanaṃ uppajjati, na taṃ amhākaṃ detha. Sadevake
ca loke buddharatanasamaṃ ratanaṃ nāma natthi, evarūpaṃ uttamaratanaṃ labhitvā mayaṃ na
dassāma. Na kho pana tumhehiyeva mātu thanato khīraṃ pītaṃ, amhehipi mātu thanato khīraṃ
pītaṃ. Na tumheyeva purisā, amhepi purisā. Hotū"ti aññamaññaṃ ahaṃkāraṃ katvā
sāsanapaṭisāsanaṃ pesenti, aññamaññaṃ mānagajjitaṃ gajjanti. Yuddhe pana sati
kosinārakānaṃyeva jayo abhavissa kasmā? yasmā dhātupūjanatthaṃ 3- āgatā devatā
@Footnote: 1 cha.Ma., i. parideviteneva  2 cha.Ma., i. ayaṃ pāṭho na dissati
@3 cha.Ma. dhātupāsanatthaṃ, i. dhātubosanatthaṃ.

---------------------------------------------------------------------------------------------
page217.
Nesaṃ pakkhā ahesuṃ. Pāliyaṃ pana "bhagavā amhākaṃ gāmakkhette parinibbuto,
na mayaṃ dassāma bhagavato sarīrānaṃ bhāgan"ti ettakameva āgataṃ.
      [237] Evaṃ vutte, doṇo brāhmaṇoti doṇabrāhmaṇo imaṃ
tesaṃ vivādaṃ sutvā "ete rājāno bhagavato parinibbutaṭṭhāne vivādaṃ karonti,
na kho panetaṃ paṭirūpaṃ, alaṃ iminā kalahena, vūpasamessāmi nan"ti. So gantvā
te saṃghe gaṇe etadavoca. Kiṃ avoca? unnatappadese ṭhatvā dvibhāṇavāraparimāṇaṃ
doṇagajjitaṃ nāma avoca. Tattha paṭhamabhāṇavāre tāva ekapadaṃpi te na jāniṃsu.
Dutiyabhāṇavārapariyosāne "ācariyassa viya bho saddo, ācariyassa viya bho
saddo"ti sabbe nīravā ahesuṃ. Jambūdīpatale kira kulaghare jāto 1- yebhuyyena
tassa na antevāsiko nāma natthi. Atha doṇo te attano vacanaṃ sutvā
nīrave tuṇhībhūte viditvā puna etadavoca "suṇantu bhonto"ti etaṃ gāthādvayaṃ
avoca.
      Tattha amhāka buddhoti amhākaṃ buddho. Ahu khantivādoti buddhabhūmiṃ
appatvāpi pāramiyo pūrento khantivāditāpasakāle dhammapālakumārakāle chaddanta-
hatthirājakāle bhūridattanāgarājakāle campeyyanāgarājakāle saṅkhapālanāgarāja-
kāle mahākapikāle aññesu ca bahūsu jātakesu paresu kopaṃ akatvā khantimeva
akāsi. Khantimeva vaṇṇayi. Kimaṅgaṃ pana etarahi iṭṭhāniṭaṭhesu tādilakkhaṇaṃ
patto, sabbathāpi amhākaṃ buddho khantivādo ahosi, tassa evaṃvidhassa. Na hi
sādhu, yaṃ uttamapuggalassa sarīrabhāge siya sampahāroti na hi sādhu, yanti na
hi sādhu ayaṃ. Sarīrabhāgeti sarīrabhāganimittaṃ, dhātukoṭṭhāsahetūti attho. Siya
sampahāroti āvudhasampahāro na sādhu siyāti vuttaṃ hoti.
      Sabbeva bhonto sahitāti sabbeva bhavanto sahitā hotha, mā
bhijjittha. Samaggāti kāyena ca vācāya ca ekasannipātā ekavacanā samaggā
hotha. Sammodamānāti cittenapi aññamaññaṃ sammodamānā hotha. Karomaṭṭhabhāgeti
bhagavato sarīrāni aṭṭha bhāge karoma. Cakkhumatoti pañcahi cakkhūhi cakkhumato
@Footnote: 1 cha.Ma. jātā

---------------------------------------------------------------------------------------------
page218.
Buddhassa. Na kevalaṃ tumheyeva, pasannā bahujanopi pasanno, tesu ekopi
laddhuṃ ayutto nāma natthīti bahuṃ kāraṇaṃ vatvā saññāpesi.
      [238] Tesaṃ saṃghānaṃ gaṇānaṃ paṭissuṇitvāti tesaṃ tato tato
samāgatasaṃghānaṃ samāgatagaṇānaṃ paṭissuṇitvā. Bhagavato sarīrāni aṭṭhadhā samaṃ
suvibhattaṃ vibhajitvāti ettha ayamanukkamo:- doṇo kira tesaṃ paṭissuṇitvā
suvaṇṇadoṇiṃ vivarāpesi, rājāno āgantvā doṇiyaṃyeva ṭhitā suvaṇṇavaṇṇā
dhātuyo disvā "bhagavā sabbaññū pubbe mayaṃ tumhākaṃ dvattiṃsamahāpurisalakkhaṇa-
paṭimaṇḍitaṃ chabbaṇṇabuddharasmi khacitaṃ asītianubyañjanasamujjalitasobhaṃ suvaṇṇavaṇṇaṃ
sarīraṃ addasāma, idāni pana suvaṇṇavaṇṇā dhātuyova avasiṭṭhā jātā, na
yuttamidaṃ bhagavā tumhākan"ti parideviṃsu.
      Brāhmaṇopi tasmiṃ samaye tesaṃ pamattabhāvaṃ ñatvā dakkhiṇadāṭhaṃ 1-
gahetvā veṭhanantare 2- ṭhapesi, atha pacchā aṭṭhadhā samaṃ suvibhattaṃ vibhaji, sabbāpi
dhātuyo pakatināḷiyā soḷasa nāḷiyo ahesuṃ, ekekanagaravāsino dve dve
nāḷiyo labhiṃsu.
      Brāhmaṇassa pana dhātuyo vibhajantasseva sakko devānamindo "kena
nu kho sadevakassa lokassa kaṅkhāchedanatthāya catusaccakathāya paccayabhūtā bhagavato
dakkhiṇadāṭhā gahitā"ti olokento "brāhmaṇena gahitā"ti disvā "brāhmaṇopi
dāṭhāya anucchavikaṃ sakkāraṃ kātuṃ na sakkhissati, gaṇhāmi nan"ti veṭhanantarato
gahetvā suvaṇṇacaṅkoṭake ṭhapetvā devalokaṃ netvā cuḷāmaṇicetiye
patiṭṭhapesi. Brāhmaṇopi dhātuyo vibhajitvā dāṭhaṃ apassanto corikāya gahitattā
"kena me dāṭhā gahitā"ti pucchituṃpi nāsakkhi. "nanu tayāva dhātuyo bhājitā,
kiṃ tvaṃ paṭhamaṃyeva attano dhātuyā atthibhāvaṃ na aññāsī"ti attani dosāropanaṃ
sampassanto "mayhaṃpi koṭṭhāsaṃ dethā"ti vattuṃ nāsakkhi. Tato "ayaṃpi suvaṇṇatumbo
dhātugatikova, yena tathāgatassa dhātuyo mitā, imassāhaṃ thūpaṃ karissāmī"ti
cintetvā imaṃ me bhonto tumbaṃ dentūti 3- āha. Pipphalivaniyā moriyāpi
ajātasattuādayo viya dūtaṃ pesetvā yuddhasajjāva nikkhamiṃsu.
@Footnote: 1 ka. dakkhiṇadāḍhaṃ evamuparipi  2 cha.Ma.,i. veṭhantare evamuparipi
@3 cha.Ma.,i. dadantūti.

---------------------------------------------------------------------------------------------
page219.
                          Dhātuthūpapūjāvaṇṇanā
      [239] Rājagahe bhagavato sarīrānaṃ thūpañca mahañca akāsīti kathaṃ
akāsi. Kusinārato yāva rājagahaṃ pañcavīsatiyojanāni, etthantare aṭṭhausabhavitthaṭaṃ
maggaṃ samatalaṃ kāretvā yādisaṃ mallarājāno makuṭabandhanassa ca saṇṭhāgārassa
ca antare pūjaṃ kāresuṃ. Tādisaṃ pañcavīsatiyojanepi magge pūjaṃ kāretvā
lokassa anukkaṇṭhanatthaṃ sabbattha antarāpaṇe pasāretvā suvaṇṇadoṇiyaṃ
pakkhittadhātuyo sattipañjarena parikkhipāpetvā attano vijite pañcayojanasataparimaṇḍale
manusse sannipātesi. 1- Te dhātuyo gahetvā kusinārato sādhukīḷikaṃ
kīḷantā nikkhamitvā yattha yattha suvaṇṇavaṇṇāni pupphāni passanti, tattha 2- tattha
sattiantare dhātuyo tāni gahetvā pūjenti. 2- Tesaṃ pupphānaṃ khīṇakāle
gacchanti, rathassa dhuraṭṭhānaṃ pacchimaṭṭhāne sampatte satta satta divase
sādhukīḷikaṃ kīḷanti. Evaṃ dhātuyo gahetvā āgacchantānaṃ satta vassāni
satta māsāni satta divasāni vītivattāni.
      Micchādiṭṭhikā "samaṇassa gotamassa parinibbutakālato paṭṭhāya
balakkārena sādhukīḷikāya 3- upaddūtamhā, 4- sabbe no kammantā naṭṭhā"ti
ujjhāyantā manaṃ padosetvā chaḷāsītisahassamattā apāye nibbattā. Khīṇāsavā
āvajjitvā "mahājanā manaṃ padosetvā apāye nibbattā"ti disvā "sakkaṃ
devarājānaṃ dhātuāharaṇūpāyaṃ kāressāmā"ti tassa santikaṃ gantvā tamatthaṃ
ārocetvā "dhātuāharaṇūpāyaṃ karohi mahārājā"ti āhaṃsu. Sakko āha "bhante
puthujjano nāma ajātasattunā samo saddho natthi, na so mama vacanaṃ karissati,
apica kho mārabhiṃsakasadisaṃ 5- vibhiṃsanakaṃ dassayissāmi, 5- mahāsaddaṃ sāvessāmi,
yakkhaggāhakhipanakaābādhike 6- karissāmi, tumhe `amanussā mahārāja kupitā khippaṃ
dhātuyo āharāpethā'ti vadeyyātha, evaṃ so āharāpessatī"ti. Atha kho sakko
taṃ sabbaṃ akāsi.
@Footnote: 1 cha.Ma.,i. sannipātāpesi  2-2 cha.Ma. tattha tattha dhātuyo sattiantare ṭhapetvā
@  pūjaṃ akaṃsu.  3 cha.Ma. sādhukīḷitāya  4 cha.Ma. upaddutamha
@5-5 cha.Ma. māravibhiṃsakasadisaṃ vibhiṃsakaṃ dassessāmi  6 cha.Ma. yakkhagāhakakhipitakaarocake.

---------------------------------------------------------------------------------------------
page220.
      Therāpi rājānaṃ upasaṅkamitvā "mahārāja amanussā kupitā, dhātuyo
āharāpehī"ti bhaṇiṃsu. Rājā "na tāva bhante mayhaṃ cittaṃ tusati, evaṃ santepi
āharantū"ti āha. Sattame divase dhātuyo āhariṃsu. Evaṃ āgatā 1- dhātuyo
gahetvā rājagahe thūpañca mahañca akāsi. Itarepi attano attano balānurūpena
haritvā sakasakaṭṭhānesu thūpañca mahañca akaṃsu.
      [240] Evametaṃ bhūtapubbanti evametaṃ dhātuvibhajanaṃ ceva dasathūpa-
karaṇañca jambūdīpe bhūtapubbanti. Pacchā saṅgītikārakā āhaṃsu. Evaṃ patiṭṭhitesu
pana thūpesu mahākassapatthero dhātūnaṃ antarāyaṃ disvā rājānaṃ ajātasattuṃ
upasaṅkamitvā "mahārāja evaṃ 2- dhātunidhānaṃ kātuṃ vaṭṭatī"ti āha. Sādhu bhante
nidhānakammaṃ tāva mama hotu, sesadhātuyo pana kathaṃ āharāmīti. Na mahārāja
dhātuāharaṇaṃ tuyhaṃ bhāro, amhākaṃ bhāroti, sādhu bhante tumhe dhātuyo āharatha,
ahaṃ nidhānaṃ 3- karissāmīti. Thero tesaṃ tesaṃ rājakulānaṃ paṭicaraṇamattameva ṭhapetvā
sesadhātuyo āhari. Rāmagāme pana dhātuyo nāgā pariggaṇhiṃsu, tāsaṃ antarāyo
natthi. "anāgate kāle laṅkādīpe mahāvihāre mahācetiyamhi nidahissantī"ti
tā anāharitvā sesehi sattahi nagarehi āharitvā rājagahassa pācīnadakkhiṇadisābhāge
ṭhapetvā "imasmiṃ ṭhāne yo pāsāṇo atthi, so antaradhāyatu, paṃsu
suvisuddhā hotu, udakaṃ mā uṭaṭhahatū"ti adhiṭṭhāsi.
      Rājā taṃ ṭhānaṃ khaṇāpetvā tato uddhaṭapaṃsunā iṭṭhakā kāretvā
asītimahāsāvakānaṃ cetiyāni kāreti. "idha rājā kiṃ kāretī"ti pucchantānaṃpi
"mahāsāvakānaṃ cetiyānī"ti vadanti, na koci dhātunidhānabhāvaṃ jānāti.
Asītihatthagambhīre pana tasmiṃ padese jāte heṭṭhā lohasantharaṃ santharāpetvā
tattha thūpārāme cetiyagharappamāṇaṃ tambalohamayaṃ gehaṃ kārāpetvā aṭṭha aṭṭha
haricandanādimaye karaṇḍe ca thūpe ca kārāpesi. Atha bhagavato dhātuyo haricandanakaraṇḍe
pakkhipitvā taṃ haricandanakaraṇḍampi aññasmiṃ haricandanakaraṇḍe pakkhipitvā 4-
@Footnote: 1 cha.Ma., i. āhatā.  2 cha.Ma., i. ekaṃ.
@3 cha.Ma. dhātunidhānaṃ.    4 cha.Ma., i. ayaṃ pāṭho na dissati.

---------------------------------------------------------------------------------------------
page221.
Tampi aññasminti evaṃ aṭṭha haricandanakaraṇḍe ekato katvā eteneva
upāyena te aṭṭha karaṇḍe aṭṭhasu haricandanathūpesu, aṭṭha haricandanthūpe aṭṭhasu
lohitacandanakaraṇḍesu, aṭṭha lohitacandanakaraṇḍe aṭṭhasu lohitacandanathūpesu,
aṭṭha lohitacandanathūpe aṭṭhasu dantakaraṇḍesu, aṭṭha dantakaraṇḍe aṭṭhasu
dantathūpesu, aṭṭha dantathūpe aṭṭhasu sabbaratanakaraṇḍesu, aṭṭha sabbaratanakaraṇḍe
aṭṭhasu sabbaratanathūpesu, aṭṭha sabbaratanathūpe aṭṭhasu suvaṇṇakaraṇḍesu, aṭṭha
suvaṇṇakaraṇḍe aṭṭhasu suvaṇṇathūpesu, aṭṭha suvaṇṇathūpe aṭṭhasu rajatakaraṇḍesu,
aṭṭha rajatakaraṇḍe aṭṭhasu rajatathūpesu, aṭṭha rajatathūpe aṭṭhasu maṇikaraṇḍesu,
aṭṭha maṇikaraṇḍe aṭṭhasu maṇithūpesu, aṭṭha maṇithūpe aṭṭhasu lohitaṅgakaraṇḍesu, 1-
aṭṭha lohitaṅgakaraṇḍe aṭṭhasu lohitaṅgathūpesu, aṭṭha lohitaṅgathūpe aṭṭhasu
masāragallakaraṇḍesu, aṭṭha masāragallakaraṇḍe aṭṭhasu masāragallathūpesu, aṭṭha
masāragallathūpe aṭṭhasu phalikamayakaraṇḍesu, aṭṭha phalikamayakaraṇḍe aṭṭhasu phalikamayathūpesu
pakkhipi.
      Sabbesaṃ uparimaṃ phalikacetiyaṃ thūpārāme cetiyappamāṇaṃ ahosi, tassa
upari sabbaratanamayaṃ gehaṃ kāresi, tassa upari suvaṇṇamayaṃ, tassa upari rajatamayaṃ,
tassa upari tambalohamayaṃ gehaṃ ahosi. 2- Tattha sabbaratanamayaṃ vālikaṃ okiritvā
jalajathalajapupphānaṃ sahassāni vippakiritvā aḍḍhacchaṭṭhāni jātakasatāni asītimahāthere
suddhodanamahārājānaṃ mahāmāyādeviṃ satta sahajāteti sabbāni tāni
suvaṇṇamayāneva kāresi. Pañcapañcasate suvaṇṇarajatamaye puṇṇaghaṭe ṭhapāpesi,
pañca suvaṇṇadhajasate ussāpesi. Pañcasate suvaṇṇadīpe pañcasate rajatadīpe
kāretvā sugandhatelassa pūretvā tesu dukūlavaṭṭiyo ṭhapesi.
      Athāyasmā mahākassapo "mālā mā milāyantu. Gandhā mā vinassantu,
dīpā mā vijjhāyantū"ti adhiṭṭhahitvā suvaṇṇapaṭe akkharāni chindāpesi:-
      "anāgatepi 3- yadā asoko nāma kumāro chattaṃ ussāpetvā
asoko dhammarājā bhavissati, so imā dhātuyo vitthārikā karissatī"ti.
@Footnote: 1 cha.Ma.,i. lohitaṅkakaraṇḍesu. evamuparipi.  2 cha.Ma. ayaṃ pāṭho na dissati,
@  i. akāsi.   3 cha.Ma.,i. anāgate piyadāso.

---------------------------------------------------------------------------------------------
page222.
      Rājā sabbapasādhanehi pūjetvā ādito paṭṭhāya dvāraṃ pidahanto
nikkhami, so tambalohadvāraṃ pidahitvā āviñjanarajjuyaṃ kuñcikamuddikaṃ bandhitvā
tattheva mahantaṃ maṇikhaṇḍaṃ ṭhapesi "anāgate daliddarājā imaṃ maṇiṃ gahetvā
dhātūnaṃ sakkāraṃ karotū"ti akkharaṃ chindāpesi.
      Sakko devarājā vissakammaṃ 1- āmantetvā "tāta ajātasattunā
dhātunidhānaṃ kataṃ, tattha 2- ārakkhaṃ paṭṭhapehī"ti pahiṇi, so āgantvā
vāḷasaṅghāṭayantaṃ yojesi, kaṭṭharūpakāni tasmiṃ dhātugabbhe phalikavaṇṇakhagge gahetvā
vātasadisena vegena anupariyāyanti 3- yantaṃ yojetvā ekāyaeva āṇiyā
bandhitvā samantato giñjakāvasathākārena silāparikkhepaṃ katvā upari ekāya
pidahitvā paṃsuṃ pakkhipitvā bhūmiṃ samaṃ katvā tassa upari pāsāṇathūpaṃ patiṭṭhapesi.
Evaṃ pariniṭṭhite 4- dhātunidhāne yāvatāyukaṃ ṭhatvā theropi parinibbuto, rājāpi
yathākammaṃ gato, tepi manussā kālakatā.
      Aparabhāgepi yadā asokakumāro chattaṃ ussāpetvā asoko nāma
dhammarājā hutvā tā dhātuyo gahetvā jambūdīpe vitthārikā akāsi. Kathaṃ? so
nigrodhasāmaṇeraṃ nissāya sāsane laddhappasādo caturāsīti vihārasahassāni
kāretvā bhikkhusaṃghaṃ pucchi "bhante mayā caturāsīti vihārasahassāni kāritāni.
Dhātuyo kuto labhissāmī"ti. "mahārāja `dhātunidhānaṃ nāma atthī'ti suṇoma, na
pana paññāyati asukasmiṃ ṭhāne"ti. Rājā rājagahe cetiyaṃ bhindāpetvā dhātuṃ
apassanto puna paṭipākatikaṃ kāretvā bhikkhū bhikkhuniyo upāsake upāsikāyoti
catasso parisā gahetvā vesāliṃ gato. Tatrāpi alabhitvā kapilavatthuṃ. Tatrāpi
alabhitvā rāmagāmaṃ gato. Rāmagāme nāgā cetiyaṃ bhindituṃ na adaṃsu. Cetiye
nipatitakuddālo khaṇḍākhaṇḍaṃ hoti. Evaṃ tatrāpi alabhitvā allakappaṃ veṭṭhadīpaṃ
pāvaṃ kusināranti sabbattha cetiyāni bhinditvā dhātuṃ alabhitvāva paṭipākatikāni
@Footnote: 1 Ma. visukammaṃ.   2 cha.Ma.,i. ettha.   3 cha.Ma.,i. anupariyāyantaṃ.
@4 cha.Ma.,i. niṭṭhite.

---------------------------------------------------------------------------------------------
page223.
Katvā puna rājagahaṃ gantvā catasso parisā sannipātetvā "atthi kenaci
sutapubbaṃ `asukaṭṭhāne nāma dhātunidhānan"ti pucchi.
      Tatreko vīsavassasatiko thero "asukaṭṭhāne dhātunidhānan"ti na
jānāmi, mayhaṃ pana pitā mahāthero maṃ sattavassakāle mālācaṅkoṭakaṃ gāhāpetvā
"ehi sāmaṇera asukagacchantare pāsāṇathūpo atthi, tattha gacchāmā"ti gantvā
pūjetvā "imaṃ ṭhānaṃ upadhāretuṃ vaṭṭati sāmaṇerā"ti āha. Ahaṃ ettakaṃ
jānāmi mahārājā"ti āha. Rājā "etadeva ṭhānan"ti vatvā gacche hāretvā
pāsāṇathūpañca paṃsuṃ ca apanetvā heṭṭhā sudhābhūmiṃ addasa. Tato sudhā 1- ca
iṭṭhakāyo ca hāretvā anupupbena pariveṇaṃ oruyha sattaratanavālikaṃ asihatthāni
ca kaṭṭharūpakāni samparivattantāni addasa. So yakkhadāsake pakkosāpetvā
balikammaṃ kāretvāpi neva antaṃ na koṭiṃ passanto devatāyo 2- namassamāno
"ahaṃ imā dhātuyo gahetvā caturāsītiyā vihārasahassesu nidahitvā sakkāraṃ
karomi, mā me devatā antarāyaṃ karontū"ti āha.
      Sakko devarājā cārikaṃ caranto taṃ disvā vissakammaṃ āmantesi
"tāta asoko dhammarājā `dhātuyo nīharissāmī"ti pariveṇaṃ otiṇṇo, gantvā
kaṭṭharūpakāni hārehī"ti. So pañcacūḷagāmadārakavesena gantvā rañño purato
dhanuhattho ṭhatvā "harāmi mahārājā"ti āha. "hara tātā"ti saraṃ gahetvā sandhimhiyeva
vijjhi, sabbaṃ vippakiriyittha. Atha rājā āviñjane bandhaṃ kuñcikamuddikaṃ
gaṇhitvā 3- maṇikhaṇḍaṃ 4- passi. "anāgate daliddarājā imaṃ maṇiṃ gahetvā dhātūnaṃ
sakkāraṃ karotū"ti puna akkharāni disvā kujjhitvā "mādisaṃ nāma rājānaṃ
daliddarājāti vattuṃ ayuttan"ti punappunaṃ ghaṭetvā dvāraṃ vivarāpetvā antogehaṃ
paviṭṭho.
      Aṭṭhārasavassādhikānaṃ dvinnaṃ vassasatānaṃ upari āropitadīpā tatheva
jalanti, nīluppalapupphāni taṃkhaṇaṃ āharitvā āropitāni viya, pupphasanthāro taṃkhaṇaṃ
santhaṭo viya, gandhā taṃ muhuttaṃ pisetvā ṭhapitā viya. Rājā suvaṇṇapaṭaṃ
@Footnote: 1 cha.Ma. sudhaṃ.  2 cha.Ma. devatānaṃ, i. devatā  3 cha.Ma.,i. gaṇhi,
@4 cha.Ma. maṇikkhandhaṃ

---------------------------------------------------------------------------------------------
page224.
Gahetvā "anāgatepi yadā asoko nāma kumāro chattaṃ ussāpetvā asoko
nāma dhammarājā bhavissati, so imā dhātuyo vitthārikā karissatī"ti vācetvā
"diṭṭho bho ahaṃ ayyena mahākassapattherenā"ti vatvā vāmahatthaṃ ābhujitvā
dakkhiṇahatthena apphoṭesi. So tasmiṃ ṭhāne paricaraṇadhātumattameva ṭhapetvā sesā
dhātuyo sabbā 1- gahetvā dhātugehaṃ pubbe pidahitanayeneva pidahitvā sabbaṃ
yathāpātikameva katvā upari pāsāṇacetiyaṃ patiṭṭhāpetvā caturāsītiyā vihārasahassesu
dhātuyo patiṭṭhapetvā mahāthere vanditvā pucchi "dāyādomhi bhante
buddhasāsane"ti. Kissa dāyādo tvaṃ mahārāja, bāhirako tvaṃ sāsanassāti.
Bhante channavutikoṭidhanaṃ visajjetvā caturāsīti vihārasahassāni kāretvā ahaṃ
na dāyādo, añño ko dāyādoti, paccayadāyako nāma tvaṃ mahārāja. Yo
pana attano puttañca dhītarañca pabbājeti, ayaṃ sāsanassa 2- dāyādo nāmāti.
So puttañca dhītarañca pabbājesi. Atha naṃ therā āhaṃsu "idāni mahārāja
sāsane dāyādosī"ti.
      Evametaṃ bhūtapubbanti evaṃ etaṃ atīte dhātunidhānaṃpi jambūdīpatale
bhūtapubbanti tatiyasaṅgītikārakāpi imaṃ padaṃ ṭhapayiṃsu.
      [240] Aṭṭhadoṇaṃ cakkhumato sarīranti ādigāthāyo pana tāmbapaṇṇidīpatherehi
vuttāti.
                    Mahāparinibbānasuttavaṇṇanā niṭṭhitā.
                         ---------------
@Footnote: 1 cha.Ma., i. ayaṃ pāṭho na dissati.  2 cha.Ma., i. sāsane.

---------------------------------------------------------------------------------------------
page225.
                         4. Mahāsudassanasutta
                        kusāvatīrājadhānīvaṇṇanā
      [241-242] Evamme sutanti mahāsudassanasuttaṃ. Tatrāyaṃ anu-
pubbapadavaṇṇanā:- sabbaratanamayoti ettha ekā iṭṭhakā sovaṇṇamayā, ekā
rūpiyamayā, ekā veḷuriyamayā, ekā phalikamayā, ekā lohitaṅkamayā, ekā
masāragallamayā, ekā sabbaratanamayā, ayaṃ pākāro sabbapākārānaṃ anto
ubbedhena 1- saṭṭhihattho ahosi. Eke pana therā "nagaraṃ nāma anto ṭhatvā
olokentānaṃ dassanīyaṃ vaṭṭati, tasmā sabbabāhiro saṭṭhihattho, sesā
anupubbanīcā"ti vadanti. Eke "bahi ṭhatvā olokentānaṃ dassanīyaṃ vaṭṭati,
tasmā sabbaabbhantarimo saṭṭhihattho, sesā anupubbanīcā"ti. Eke "anto
ca bahi ca ṭhatvā olokentānaṃ dassanīyaṃ vaṭṭati, tasmā majjhe pākāro
saṭṭhihattho, anto ca bahi ca tayo tayo anupubbanīcā"ti.
      Esikāti esikatthambhā. 2- Tiporisaṅgāti ekaṃ porisaṃ purisassa 3-
attano hatthena pañcahatthaṃ, tena tiporisaṅgaparikkhepā 4- paṇṇarasahatthaparimāṇāti
attho. Te pana kathaṃ ṭhitāti. Nagarassa bāhirapassena 5- ekekaṃ mahādvārabāhaṃ
nissāya ekeko esiko, ekekaṃ khuddakadvārabāhaṃ nissāya ekeko,
mahādvārakhuddakadvārānaṃ anantarā 6- tayo tayoti.
      Tālapantīsu sabbaratanamayānaṃ tālānaṃ ekaṃ sovaṇṇamayanti pākāre
vuttalakkhaṇameva veditabbaṃ, paṇṇaphalesupi 7- eseva nayo. Tā pana tālapantiyo
asītihatthā ubbedhena, vippakiṇṇavālike 8- samatalabhūmibhāge pākārantare ekekā
hutvā ṭhitā.
      Vaggūti cheko sundaro. Rajanīyoti rañjetuṃ samattho. Kamanīyoti 9-
divasaṃpi suyyamāno khamateva, na nibbhaccheti. 10- Madanīyoti mānamadapurisamadajanano.
@Footnote: 1 ka.,i. uccatarova  2 cha.Ma.,i. esikatthambho  3 cha.Ma.,i. majjhimapurisassa
@4 cha.Ma.,i. tiporisaparikkhepā,  5 cha.Ma.,i. bāhirapasse  6 cha.Ma.,i. antarā
@7 i. pattaphalesupi 8 cha.Ma. vippakiṇṇavāluke  9 cha.Ma. khamanīyoti  10 cha.Ma. bībhaccheti

---------------------------------------------------------------------------------------------
page226.
Pañcaṅgikassāti ātaṭaṃ vitaṭaṃ ātaṭavitaṭaṃ susiraṃ ghananti imehi pañcahaṅgehi
samannāgatassa. Tattha ātaṭaṃ nāma cammapariyonaddhesu bheriyādīsu 1- ekatalaṃ
turiyaṃ. Vitaṭaṃ nāma ubhayatalaṃ. Ātaṭavitaṭaṃ nāma sabbato pariyonaddhaṃ. Susiraṃ
nāma vaṃsādi. Ghanaṃ nāma sammādi. Suvinītassāti ākaḍtanasithilatharaṇādīhi
sumucchitassa. Suppaṭitāḷitassāti pamāṇe ṭhitabhāvajānanatthaṃ suṭṭhu paṭitāḷitassa.
Kusalehi 2- samannāhatassāti ye vādituṃ chekā kusalā, tehi vāditassa.
Dhuttāti akkhadhuttā. Soṇḍāti surāsoṇḍā. Teyeva punappunaṃ pātukāmatāvasena
pipāsā. Paricāresunti 3- hatthāvārapādavāre gahetvā 3- naccantā kīḷiṃsu.
                           Cakkaratanavaṇṇanā
      [243] Sīsaṃnhātassāti sīsena saddhiṃ gandhodakena nhātassa.
Uposathikassāti samādinnauposathaṅgassa. Uparipāsādavaragatassāti pāsādavarassa
upari gatassa subhojanaṃ bhuñjitvā pāsādavarassa upari mahātale sirigabbhaṃ
pavisitvā sīlāni āvajjantassa. Tadā kira rājā pātova satasahassaṃ visajjitvā
mahādānaṃ datvā soḷasahi gandhodakaghaṭehi sīsaṃ nhāyitvā katapātarāso suddhaṃ
uttarāsaṅgaṃ ekaṃsaṃ katvā 4- upari pāsādassa sirisayane pallaṅkaṃ ābhujitvā
nisinno attano dānadamasaññamamayaṃ 5- puññasamudayaṃ āvajjanto 6- nisīdi. Ayaṃ
sabbacakkavattīnaṃ dhammatā.
      Tesantaṃ āvajjantānaṃyeva vuttappakārapuññakammapaccayautusamuṭṭhānaṃ
nīlamaṇisaṅghāṭasadisaṃ pācīnasamuddajalatalaṃ bhindamānaṃ 7- viya, ākāsaṃ alaṅkataṃ
kurumānaṃ 8- viya dibbacakkaratanaṃ pātubhavati. Taṃ mahāsudassanassāpi tatheva pāturahosi.
      Tayidaṃ dibbānubhāvayuttattā dibbanti vuttaṃ. Sahassaṃ assa arānanti
sahassāraṃ. Saha nemiyā, saha nābhiyā cāti sanemikaṃ sanābhikaṃ. Sabbehi
ākārehi paripūranti 9- sabbākāraparipūraṃ.
@Footnote: 1 cha.Ma.,i. bherīādīsu   2 cha.Ma. sukusalehi   3-3 cha.Ma.,i. hatthaṃ vā pādaṃ vā
@  cāletvā  4 cha.Ma.,i. karitvā  5 cha.Ma.,i. dānādimayaṃ  6 i. āvajjento
@7 ka. bhindayamānaṃ 8 cha.Ma. alaṅkurumānaṃ. i. alaṅkariyamānaṃ 9 cha.Ma.,i. paripuṇṇanti

---------------------------------------------------------------------------------------------
page227.
      Tattha cakkañca taṃ ratijananaṭṭhena ratanañcāti cakkaratanaṃ. Yāya pana
taṃ nābhiyā "sanābhikan"ti vuttaṃ, sā indanīlamaṇimayā 1- hoti, majjhe panassā
sārarajatamayā panāḷī, yāya suddhasiniddhadantapantiyā hasamānā viya virocati,
majjhe chiddena viya candamaṇḍalena ubhosupi bāhirantaresu 2- rajatapaṭena
kataparikkhepā hoti. Tesu panassa nābhipanāḷīparikkhepapaṭesu yuttayuttaṭṭhāne 3-
paricchedalekhā suvibhattāva hutvā paññāyanti. Ayantāvassa nābhiyā
sabbākāraparipūratā.
      Yehi pana taṃ "arehi sahassāran"ti vuttaṃ, te sattaratanamayā
suriyarasmiyo viya pabhāsampannā honti, tesaṃpi ghaṭakamaṇikaparicchedalekhādīni
suvibhattāneva hutvā paññāyanti. Ayamassa arānaṃ sabbākāraparipūratā.
      Yāya pana taṃ nemiyā "sanemikan"ti vuttaṃ, sā bālasuriyarasmikalāpasiriṃ
avahasamānā viya surattasuddhasiniddhapavāḷamayā hoti. Sandhīsu panassā suvisuddha-
ghanapaṇḍararāgasassirikā 4- rattajambūnadamaṭṭhā 5- vaṭṭaparicchedalekhā suvibhattā
hutvā paññāyanti. Ayamassa nemiyā sabbākāraparipūratā.
      Nemimaṇḍalapiṭṭhiyaṃ panassa dasannaṃ dasannaṃ arānaṃ antare dhamanavaṃso
viya antosusiro chinnamaṇḍalakhacito 6- vātaggāhikapavāḷadaṇḍo 7- hoti. Yassa
vāteritassa sukusalasamannāhatassa pañcaṅgikaturiyassa viya saddo vaggu ca rajanīyo
ca kamanīyo ca madanīyo ca hoti. Tassa kho pana pavāḷadaṇḍassa upari
setacchattaṃ ubhosu passesu samosaritakusumadāmānaṃ dve pantiyoti evaṃ
samosaritakusumadāmapantisatadvayaparivārena setacchattasatadhārinā pavāḷadaṇḍasatena
samupasobhitanemiparikkhepassa dvinnaṃpi nābhipanāḷīnaṃ anto dve sīhamukhāni honti,
yehi tālakkhandhappamāṇā puṇṇacandakiraṇakalāpasassirikā taruṇaravisamānarattakambala-
geṇḍukapariyantā ākāsagaṅgāgatisobhaṃ avahasamānā viya dve muttākalāpā
@Footnote: 1 cha.Ma.,i. indanīlamayā  2 cha.Ma.,i. bāhirantesu  3 cha.Ma.,i. yuttayuttaṭṭhānesu
@4 cha.Ma.,i. sañjhārāgasassirikā  5 cha.Ma. rattajambunadapaṭṭā,i. rattajambonadapaṭṭā
@6 cha.Ma.,i. chiddamaṇḍalakhacito  7 cha.Ma.,i. vātagāhī pavāḷadaṇḍo

---------------------------------------------------------------------------------------------
page228.
Olambanti. Yehi cakkaratanena saddhiṃ ākāse samparivattamānehi tīṇi cakkāni
ekato parivattantāni viya khāyanti. Ayamassa sabbaso sabbākāraparipūratā.
      Taṃ panetaṃ evaṃ sabbākāraparipūraṃ pakatiyā sāyamāsabhattaṃ bhuñjitvā
attano attano gharadvāre paññattāsanesu nisīditvā pavattitakathāsallāpesu
manussesu vīthicatukkādīsu kīḷamāne dārakajane nātiuccena nātinīcena
vanasaṇḍamatthakāsannena ākāsappadesena upasobhayamānaṃ viya, rukkhasākhaggāni
dvādasayojanato paṭṭhāya suyyamānena madhurassarena sattānaṃ sotāni odhāpayamānaṃ
yojanato paṭṭhāya nānappabhāsamudayasamujjalena vaṇṇena nayanāni samākaḍḍhantaṃ
viya, rañño cakkavattissa puññānubhāvaṃ ugghosayantaṃ viya rājadhānīabhimukhaṃ
āgacchati.
      Athassa cakkaratanassa saddasavaneneva "kuto nukho, kassa nu kho
ayaṃ saddo"ti āvajjitahadayānaṃ puratthimadisaṃ ālokayamānānaṃ tesaṃ manussānaṃ
aññataro aññataraṃ evamāha "passatha bho acchariyaṃ, ayaṃ puñṇacando pubbe
ekako uggacchati, ajjeva pana attadutiyo uggato, etañhi rājahaṃsamithunamiva
puṇṇacandamithunaṃ pubbāpariyena gagaṇatale 1- abhilaṅghatī"ti. Tamañño āha "kiṃ
kathesi samma, kuhiṃ nāma tayā dve puṇṇacandā ekato uggacchantā diṭṭhapubbā,
nanu esa tapanīyaraṃsidhāro piñjarakiraṇo 2- divākaro uggato"ti, tamañño sitaṃ 3-
katvā evamāha "kiṃ ummattosi, nanu idāneva divākaro atthaṅgato, so kathaṃ
imaṃ puṇṇacandaṃ anubandhamāno uggacchissati. Addhā panetaṃ anekaratanappabhā-
samudayasamujjalaṃ 4- ekassāpi puññavato vimānaṃ bhavissatī"ti. Te sabbepi
apasādayantā aññe evamāhaṃsu "bho kiṃ bahuṃ vilapatha, nevāyaṃ puṇṇacando,
na suriyo, na devavimānaṃ, na hi tesaṃ evarūpā sirisampatti atthi, cakkaratanena
pana ekena 5- bhavitabban"ti.
      Evaṃ pavattitakathāsallāpasseva tassa janassa candamaṇḍalaṃ ohāya
taṃ cakkaratanaṃ abhimukhaṃ hoti. Tato tehi "kassa nu kho idaṃ nibbattan"ti vutte
@Footnote: 1 cha.Ma., i. gagaṇatalaṃ  2 cha.Ma., i. piñcharakiraṇo  3 cha.Ma., i. hasitaṃ
@4 cha.Ma., i.....samudayujjalaṃ  5 cha.Ma. i. etena

---------------------------------------------------------------------------------------------
page229.
Bhavanti vattāro "na kassaci aññassa, nanu amhākaṃ mahārājā pūritacakkavattivatto,
tassetaṃ nibbattan"ti. Atha so ca mahājano, yo ca añño passati, sabbo
cakkaratanameva anugacchati. Taṃpi cakkaratanaṃ raññoyeva atthāya attano āgatabhāvaṃ
ñāpetukāmaṃ viya sattakkhattuṃ pākāramatthakeneva nagaraṃ anupariyāyitvā, 1- atha
rañño puraṃ 2- padakkhiṇaṃ katvā antepurassa ca uttarasīhapañjarasadise ṭhāne
yathā gandhapupphādīhi sukhena sakkā hoti pūjetuṃ, evaṃ akkhāhataṃ viya tiṭṭhati.
      Evaṃ ṭhitassa panassa vātapānachiddādīhi pavisitvā nānāvirāgaratanappabhāsamujjalaṃ
antopāsādaṃ kurumānaṃ 3- pabhāsamūhaṃ disvā dassanatthāya sañjātābhilāso rājā
hoti. Parijanopissa piyavacanamārabbha 4- tena āgantvā tamatthaṃ nivedeti.
      Atha rājā balapītipāmojjaphuṭṭhasarīro pallaṅkaṃ mocetvā uṭṭhāyāsanā
sīhapañjarasamīpaṃ gantvā taṃ cakkaratanaṃ disvā "sutaṃ kho pana metan"ti ādikaṃ
cittaṃ 5- cintayati. Mahāsudassanassāpi sabbantaṃ tatheva ahosi. Tena vuttaṃ "disvā
rañño mahāsudassanassa .pe. Assaṃ nu no ahaṃ rājā cakkavattī"ti. Tattha
so hoti rājā cakkavattīti kittāvatā cakkavattī hotīti.
      [244] Ekaṅguladvaṅgulamattaṃpi cakkaratane ākāsaṃ abbhuggantvā
pavatte idāni tassa pavattāpanatthaṃ yaṃ kātabbaṃ, taṃ dassento athakho ānandāti
ādimāha.
      Tattha uṭṭhāyāsanāti nisinnāsanato uṭṭhahitvā cakkaratanasamīpamāgantvā.
Suvaṇṇabhiṅgāraṃ gahetvāti hatthisoṇḍasadisapanāḷiṃ suvaṇṇabhiṅgāraṃ ukkhipitvā.
Anvadeva rājā mahāsudassano saddhiṃ caturaṅginiyā senāyāti sabbacakkavattīnaṃ hi
udakena abbhukkiritvā "abhivijinātu bhavaṃ cakkaratanan"ti vacanasamanantarameva vehāsaṃ
abbhuggantvā cakkaratanaṃ pavattati. Yassa pavattasamanantarakālameva 6- so rājā
cakkavattī nāma hoti. Pavatte pana cakkaratane
@Footnote: 1 cha.Ma.,i. anusaṃyāyitvā  2 cha.Ma.,antepuraṃ  3 cha.Ma.,i. alaṅkurumānaṃ
@4 cha.Ma.,i. piyavacanapābhatena  5 cha.Ma.,i. cintanaṃ  6 cha.Ma. pavattisamakālameva,
@Ma. pavattasamakālameva

---------------------------------------------------------------------------------------------
page230.
Taṃ anubandhamānova rājā cakkavattī yānavaraṃ āruyha vehāsaṃ abbhuggacchati.
Athassa chattacāmarādihattho parijano ceva antojano ca tato nānappakārakañcuka-
kavacādisannāhavibhūsitena vividhābharaṇappabhāsamujjalena samussitadhajapaṭākapaṭimaṇḍitena
attano attano balakāyena saddhiṃ uparājasenāpatipabhūtayopi vehāsaṃ abbhuggantvā
rājānameva parivārenti.
      Rājayuttā pana janasaṅgahaṇatthaṃ 1- nagaravīthīsu bheriyo cārāpenti
"tātā amhākaṃ rañño cakkaratanaṃ nibbattaṃ, attano attano vibhavānurūpena
maṇḍitapasādhitā 2- sannipatathā"ti. Mahājanopi ca 3- patiyā cakkaratanasaddeneva
sabbakiccāni pahāya gandhapupphādīni ādāya sannipatitova, sopi sabbo vehāsaṃ
abbhuggantvā rājānameva parivāreti. Yassa yassa hi raññā saddhiṃ gantukāmatā
cittaṃ uppajjati, so so ākāsagatova hoti. Evaṃ dvādasayojanāyāmavitthārā
parisā hoti. Tattha ekapurisopi chinnabhinnasarīro vā kiliṭṭhavattho vā natthi.
Suciparivāro hi rājā cakkavatti. Cakkavattiparisā nāma vijjādharapurisā viya ākāse
gacchamānā indanīlamaṇitale vippakiṇṇamaṇiratanasadisā 4- hoti. Mahāsudassanassāpi
tatheva ahosi. Tena vuttaṃ "anvadeva rājā mahāsudassano saddhiṃ caturaṅginiyā
senāyāti.
      Taṃ pana cakkaratanaṃ rukkhaggānaṃ upari 5- nātiuccena nātinīcena
gagaṇappadesena pavattati. Yathā rukkhānaṃ pupphaphalapallavehi atthikā, tāni sukhena
gahetuṃ sakkonti. Yathā ca bhūmiyaṃ ṭhitā "esa rājā, esa uparājā, esa
senāpatī"ti sallakkhetuṃ sakkonti. Ṭhānādīsu ca iriyāpathesu yo yena icchati,
so teneva gacchati. Cittakammādisippapasutā cettha attano attano kiccaṃ
karontāyeva gacchanti. Yatheva hi bhūmiyaṃ, tathā tesaṃ sabbakiccāni ākāseyeva
ijjhanti. Evaṃ cakkavattiparisaṃ gahetvā taṃ cakkaratanaṃ vāmapassena sineruṃ pahāya
mahāsamuddassa uparibhāge 6- aṭṭhayojanasahassappamāṇaṃ 6- pubbavidehaṃ gacchati.
@Footnote: 1 cha.Ma., i. janasaṅgahatthaṃ 2 cha.Ma., i. maṇḍitapasādhikā 3 cha.Ma., i. mahājano pana
@4 cha.Ma., i. vippakiṇṇaratanasadisā  5 cha.Ma., i. uparūpari
@6-6 cha.Ma., i. uparibhāgena sattasahassayojanappamāṇaṃ

---------------------------------------------------------------------------------------------
page231.
      Tattha yo vinibbedhena dvādasayojanāya, parikkhepato chattiṃsayojanāya
parisāya sannivesakkhamo sulabhāhārūpakaraṇo chāyūdakasampanno sucisamatalo
ramaṇīyo bhūmibhāgo, tassa uparibhāge taṃ cakkaratanaṃ akkhāhataṃ viya tiṭṭhati. Atha
tena saññāṇena so mahājano otaritvā yathāruciṃ 1- nhānabhojanādīni
sabbakiccāni karonto vāsaṃ kappeti. Mahāsudassanassāpi sabbaṃ tatheva ahosi. Tena
vuttaṃ "yasmiṃ kho panānanda padese cakkaratanaṃ patiṭṭhāsi, 2- tattha so rājā
mahāsudassano vāsaṃ upagacchi saddhiṃ caturaṅginiyā senāyā"ti.
      Evaṃ vāsaṃ upagate cakkavattimhi ye tattha rājāno, te "pana cakkaṃ 3-
āgatan"ti sutvāpi na balakāyaṃ sannipātetvā yuddhasajjā honti. Cakkaratanassa
hi uppattisamanantarameva natthi koci 4- satto nāma, yo paccatthikasaññāya taṃ
rājānaṃ ārabbha āvudhaṃ ukkhipituṃ visaheyya. Ayamānubhāvo cakkaratanassa.
             Cakkānubhāvena hi tassa rañño,
             arī asesā damathaṃ upenti.
             Arindamo 5- nāma narādhipassa,
             teneva taṃ vuccati tassa cakkanti.
      Tasmā sabbepi te rājāno attano attano rajjasirivibhavānurūpaṃ
pābhaṭaṃ gahetvā taṃ rājānaṃ upagamma onatasirā attano molimaṇippabhābhisekena
tassa pādapūjaṃ katvā 6- "ehi kho mahārājā"ti ādīhi vacanehi tassa
kiṃkārapaṭissāvitaṃ āpajjanti. Mahāsudassanassāpi tathevākaṃsu. Tena vuttaṃ "ye kho
panānanda puratthimāya disāya .pe. Anusāsa mahārājā"ti.
      Tattha svāgatanti suāgataṃ. Ekasmiṃ hi āgate socanti, gate
nandanti. Ekasmiṃ āgate nandanti, gate socanti, tādiso tvaṃ āgamananandano
gamanasocano. Tasmā tava āgamanaṃ suāgamananti vuttaṃ hoti. Evaṃ vutte pana
rājā cakkavattī nāpi "ettakaṃ nāma me anuvassaṃ baliṃ upakappethā"ti vadati,
@Footnote: 1 cha.Ma., i. yathāruci. evamuparipi  2 cha.Ma., i. patiṭṭhāti  3 cha.Ma. paracakkaṃ
@4 cha.Ma., i. so  5 cha.Ma., i. arindamaṃ  6 cha.Ma., i. karontā

---------------------------------------------------------------------------------------------
page232.
Nāpi aññassa bhogaṃ acchinditvā aññassa deti. Attano pana dhammarājabhāvassa
anurūpāya paññāya pāṇātipātādīni upaparikkhitvā pemanīyena mañjunā vacanena 1-
"passatha tātā, pāṇātipāto nāmesa āsevito bhāvito bahulīkato nirayasaṃvattaniko
hotī"ti ādinā nayena dhammaṃ desetvā "pāṇo na hantabbo"ti ādikaṃ ovādaṃ
deti. Mahāsudassanopi tatheva akāsi, tena vuttaṃ "rājā mahāsudassano evamāha
`pāṇo na hantabbo .pe. Yathābhuttañca bhuñjathā"ti.
      Kiṃ pana sabbepi rañño imaṃ ovādaṃ gaṇhantīti. Buddhassāpi
tāva sabbe na gaṇhanti, rañño kiṃ gaṇhissantīti. Tasmā ye paṇḍitā
viyattā medhāvino, 2- te gaṇhanti. Sabbe pana anuyantāva 3- bhavanti. Tasmā
ye kho panānandāti ādimāha.
      Atha taṃ cakkaratanaṃ evaṃ pubbavidehavāsīnaṃ ovāde dinne katapātarāsena 4-
cakkavattibalena vehāsaṃ abbhuggantvā puratthimasamuddaṃ ajjhogāhati. Yathā
yathā ca taṃ ajjhogāhati, tathā tathā agadagandhaṃ ghāyitvā saṃkhittaphaṇo
nāgarājā viya, saṃkhittaūmivipphāraṃ hutvā oggacchamānaṃ mahāsamuddasalilaṃ yojanamattaṃ
oggantvā antosamudde veḷuriyabhitti viya tiṭṭhati. Taṃkhaṇaṃyeva ca tassa rañño
puññasiriṃ daṭṭhukāmāni viya mahāsamuddatale vippakiṇṇāni nānāratanāni tato
tato āgantvā taṃ padesaṃ pūrayanti. Atha sā rājaparisā taṃ nānāratanaparipūraṃ
mahāsamuddatalaṃ disvā yathāruciṃ ucchaṅgādīhi ādiyati, yathāruciṃ ādinnaratanāya
pana parisāya taṃ cakkaratanaṃ paṭinivattati. Paṭinivattamāne ca tasmiṃ parisā aggato
hoti, majjhe rājā, ante cakkaratanaṃ. Jalanidhijalaṃ 5- palobhiyamānamiva cakkaratanasiriyā,
asahamānamiva ca tena viyogena 6- nemimaṇḍalassa dīghantaṃ 6- abhihanantaṃ abhihanantaṃ
nirantarameva upagacchati. Evaṃ rājā cakkavattī puratthimamahāsamuddapariyantaṃ pubba-
videhaṃ abhivijinitvā dakkhiṇasamuddapariyantaṃ jambūdīpaṃ vijetukāmo cakkaratanadesitena
maggena dakkhiṇasamuddābhimukho gacchati. Mahāsudassanopi tatheva agamāsi. Tena
@Footnote: 1 cha.Ma.,i. sarena  2 cha.Ma.,i. vibhāvino   3 cha.Ma.,i. anuyuttā
@4 cha.Ma.,i. katapātarāse  5 cha.Ma. tampi jalanidhijalaṃ, Ma. jalaṃ, i. tampijalaṃ
@6-6 cha.Ma.,i. viyogaṃ nemimaṇḍalapariyantaṃ

---------------------------------------------------------------------------------------------
page233.
Vuttaṃ "athakho taṃ 1- ānanda cakkaratanaṃ puratthimaṃ samuddaṃ ajjhogāhetvā
paccuttaritvā dakkhiṇadisaṃ pavattatīti.
      Evaṃ pavattamānassa pana tassa pavattanavidhānaṃ senāsanniveso
paṭirājāgamanaṃ tesaṃ tesaṃ anusāsanippadānaṃ dakkhiṇasamuddaajjhogāhaṇaṃ samuddasalilassa
oggacchanaṃ 2- nānāratanādānanti 2- sabbaṃ purimanayeneva veditabbaṃ.
      Vijinitvā pana taṃ dasasahassayojanappamāṇaṃ jambūdīpaṃ dakkhiṇasamuddatopi
paccuttaritvā sattayojanasahassappamāṇaṃ amaragoyānaṃ 3- vijetuṃ pubbe vuttanayeneva
gantvā taṃpi samuddapariyantaṃ tatheva abhivijinitvā pacchimasamuddatopi uttaritvā
aṭṭhayojanasahassappamāṇaṃ uttarakuruṃ vijetuṃ tatheva gantvā taṃpi samuddapariyantaṃ
tatheva abhivijiya uttarasamuddatopi paccuttarati.
      Ettāvatā raññā cakkavattinā cāturantāya paṭhaviyā ādhipaccaṃ
adhigataṃ hoti. So evaṃ vijitavijayo attano rajjasirisampattidassanatthaṃ sapariso
uddhaṃ gagaṇatalaṃ abhilaṅghitvā suvikasitapadumuppalakumudapuṇḍarikavanavicitte cattāro
jātasare viya pañcasatapañcasataparittadīpaparivāre cattāro mahādīpe oloketvā
cakkaratanadesiteneva maggena yathānukkamaṃ attano rājadhāniṃ paccāgacchati. Atha taṃ
cakkaratanaṃ antepuradvāraṃ upasobhayamānaṃ 4- viya hutvā tiṭṭhati
      evaṃ patiṭṭhite pana tasmiṃ cakkaratane rājantepure ukkāhi vā
dīpikāhi vā na kiñci karaṇīyaṃ hoti, cakkaratanobhāsoyeva rattiṃ andhakāraṃ vidhamatiyeva.
Ye pana andhakāratthikā honti, tesaṃ andhakārameva hoti. Mahāsudassanassāpi
sabbametaṃ tatheva ahosi. Tena vuttaṃ "dakkhiṇasamuddaṃ ajjhogāhetvā .pe. Evarūpaṃ
cakkaratanaṃ pāturahosī"ti.
                           Hatthiratanavaṇṇanā
      [246] Evaṃ pātubhūtacakkaratanasseva cakkavattino amaccā pakatimaṅgalahatthiṭṭhānaṃ
samaṃ parisuddhaṃ 5- bhūmibhāgaṃ kārāpetvā 5- haricandanādīhi
@Footnote: 1 cha.Ma.,i. taṃ na dissati   2-2 cha.Ma.,i. ogacchamānaṃ ratanānaṃ ādānanti
@3 cha.Ma.,i. aparagoyānaṃ evamuparipi   4 cha.Ma.,i. sobhayamānaṃ
@5-5 cha.Ma.,i. sucibhūmibhāgaṃ kāretvā

---------------------------------------------------------------------------------------------
page234.
Surabhisugandhehi upalimpāpetvā heṭṭhā vicittavaṇṇasurabhikusumasamokiṇṇaṃ upari
suvaṇṇatārakānaṃ antarantarā samosaritamanuññakusumadāmapaṭimaṇḍitavitānaṃ devavimānaṃ viya
abhisaṅkharitvā "evarūpassa nāma deva hatthiratanassa āgamanaṃ cintethā"ti vadanti.
So pubbe vuttanayeneva mahādānaṃ datvā sīlāni ca samādāya taṃ puññasampattiṃ
āvajjento nisīdi. Athassa puññānubhāvacodito chaddantakulā vā uposathakulā
vā taṃ sakkāravisesaṃ anubhavitukāmo taruṇaravimaṇḍalābhirattacaraṇagīvāmukhapaṭimaṇḍita-
visuddhasetasarīro sattappatiṭṭho susaṇṭhitaaṅgapaccaṅgasanniveso vikasitarattapaduma-
cārupokkharo iddhimā yogī viya vehāsagamanasamattho manosilācuṇṇarañjitapariyanto
viya rajatapabbato hatthiseṭṭho āgantvā tasmiṃ padese tiṭṭhati. So chaddantakulā
āgacchanto sabbakaniṭṭho āgacchati. Uposathakulā āgacchanto sabbajeṭṭho.
Pāliyaṃ pana uposatho nāma 1- nāgarājā icceva āgacchati. 2- Nāgarājā nāma
kassaci aparibhogo, sabbakaniṭṭho āgacchatīti aṭṭhakathāsu vuttaṃ. Svāyaṃ
cakkavattivattānaṃ 3- cakkavattīnaṃ vuttanayeneva cintayantānaṃ āgacchati.
Mahāsudassanassa pana sayameva pakatimaṅgalahatthiṭṭhānaṃ āgantvā maṅgalahatthiṃ 4-
apanetvā tattha aṭṭhāsi. Tena vuttaṃ "puna caparaṃ ānanda .pe. Nāgarājā"ti.
      Evaṃ pātubhūtaṃ pana taṃ hatthiratanaṃ disvā hatthigopakādayo haṭṭhatuṭṭhā
vegena gantvā rañño ārocenti. Rājā turitaturito āgantvā taṃ disvā
pasannacitto "bhaddakaṃ vata bho hatthiyānaṃ, sace damathaṃ upeyyā"ti cintayanto
hatthaṃ pasāresi. Atha so gharadhenuvacchako viya kaṇṇe olambetvā 5- suratabhāvaṃ
dassento rājānaṃ upasaṅkamati. 6- Rājā taṃ ārohitukāmo hoti. Athassa parijanā
adhippāyaṃ ñatvā taṃ hatthiratanaṃ suvaṇṇadhajaṃ suvaṇṇālaṅkāraṃ hemajālapaṭicchannaṃ
katvā upanenti. Rājā taṃ anisīdāpetvāva sattaratanamayāya nisseṇiyā āruyha
ākāsagamananinnacitto hoti. Tassa saha cittuppādeneva so hatthināgarājā 7-
rājahaṃso viya indanīlamaṇippabhājālaṃ nīlagagaṇatalaṃ abhilaṅghati. Tato cakkacārikāya
@Footnote: 1 cha.Ma. nāma na dissati  2 cha.Ma.,i. āgataṃ  3 cha.Ma. pūritacakkavattivattānaṃ
@4 cha.Ma.,i. taṃ hatthiṃ  5 cha.Ma.,i. olambitvā 6 i. upasaṅkami 7 cha.Ma., nāgarājā

---------------------------------------------------------------------------------------------
page235.
Vuttanayeneva sakalarājaparisā. Iti sapariso rājā anto pātarāseyeva sakalapaṭhaviṃ
anusaṃyāyitvā rājadhāniṃ paccāgacchati. Evaṃ mahiddhikaṃ cakkavattino hatthiratanaṃ
hoti. Mahāsudassanassāpi tādisameva ahosi. Tena vuttaṃ "disvā rañño .pe.
Pāturahosī"ti.
                           Assaratanavaṇṇanā
      [247] Evaṃ pātubhūtahatthiratanassa pana cakkavattino amaccā pakatimaṅgalaassaṭṭhānaṃ
sucisamatalaṃ kāretvā alaṅkaritvā ca purimanayeneva rañño tassa āgamanacintanatthaṃ
ussāhaṃ janenti. So purimanayeneva katadānamānanasakkāro samādinnasīlavatto 1-
pāsādatale sukhanisinno puññasampattiṃ samanussarati. Athassa puññānubhāvacodito
sindhavakulato vijjulatāvinaddhasaradakālasetavalāhakarāsisassiriko rattapādo
rattatuṇḍo candappabhāpuñjasadisasuddhasiniddhaghanasaṃghāṭasarīro 2- kākagīvā viya
indanīlamaṇi viya ca kāḷavaṇṇena sīsena samannāgatattā kākasīso 3- suṭṭhu
kappetvā ṭhapitehi viya muñjasadisehi setehi 4- saṇhavaṭṭaujugatigatehi kesehi
samannāgatattā muñjakeso vehāsaṅgamo valāhako nāma assarājā āgantvā
tasmiṃ ṭhāne patiṭṭhahi. 5- Mahāsudassanassa panesa hatthiratanaṃ viya āgato. Sesaṃ
sabbaṃ hatthiratane vuttanayeneva veditabbaṃ. Evarūpaṃ assaratanaṃ sandhāya bhagavā
"puna caparan"ti ādimāha.
                           Maṇiratanavaṇṇanā
      [248] Evaṃ pātubhūtaassaratanassa pana rañño cakkavattino catuhatthāyāmaṃ
sakaṭanābhisamapariṇāhaṃ ubhosu antesu kaṇṇikapariyantato viniggatehi suparisuddha-
muttākalāpehi dvīhi kāñcanapadumehi 6- alaṅkataṃ caturāsītimaṇisahassaparivāraṃ
tārāgaṇaparivutassa puṇṇacandassa siriṃ paṭippharamānaṃ viya vipulapabbatato 7- maṇiratanaṃ
āgacchati. Tassevaṃ āgatassa muttājālake ṭhapetvā veḷuparamparāya saṭṭhihatthappamāṇaṃ
@Footnote: 1 cha.Ma., i. samādinnasīlabbato  2 cha.Ma.....saṃhatasarīro  3 cha.Ma., i. kāḷasīso
@4 cha.Ma., i. setehi na dissati  5 cha.Ma., i. patiṭṭhāti  6 cha.Ma. kañcana....
@7 cha.Ma., i. vepullapabbatato

---------------------------------------------------------------------------------------------
page236.
Ākāsaṃ āropitassa rattibhāge samantā yojanappamāṇaṃ okāsaṃ ābhā pharati,
yāya sabbo so okāso aruṇuggamanavelāya viya sañjātāloko hoti. Tato
kasakā kasikammaṃ vāṇijā āpaṇugghātanaṃ te te sippino tantaṃ kammantaṃ
payojenti "divā"ti maññamānā. Mahāsudassanassāpi sabbantaṃ tatheva ahosi.
Tena vuttaṃ "puna caparaṃ ānanda .pe. Maṇiratanaṃ pāturahosī"ti.
                           Itthīratanavaṇṇanā
      [249] Evaṃ pātubhūtamaṇiratanassa pana cakkavattino visayasukhavisesassa
visesakāraṇaṃ itthīratanaṃ pātubhavati. Maddarājakulato taṃ 1- hissa aggamahesiṃ ānenti,
uttarakuruto vā puññānubhāvena sayaṃ āgacchati. Avasesā panassā sampatti "puna
caparaṃ ānanda rañño mahāsudassanassa itthīratanaṃ pāturahosi, abhirūpā dassanīyā"ti
ādinā nayena pāliyaṃyeva āgatā.
      Tattha saṇṭhānapāripūriyā adhikaṃ rūpamassāti abhirūpā. Dissamānā ca 2-
cakkhūni milāyati, 3- tasmā aññakiccavikkhepaṃ hitvāpi daṭṭhabbāti dassanīyā.
Dissamānāva somanassavasena cittaṃ pasādetīti pāsādikā. Paramāyāti evaṃ
pasādāvahattā uttamāya. Vaṇṇapokkharatāyāti vaṇṇasundaratāya. Samannāgatāti
upetā. Abhirūpā vā yasmā nātidīghā nātirassā. Dassanīyā yasmā nātikīsā
nātithūlā. Pāsādikā yasmā nātikāḷikā nāccodātā. Paramāya vaṇṇapokkharatāya
samannāgatā yasmā atikkantā 4- mānusivaṇṇaṃ appattā dibbavaṇṇaṃ. Manussānañhi
vaṇṇābhā bahi na niccharati. Devānaṃ pana atidūrampi niccharati.
      Tassā pana dvādasahatthappamāṇaṃ padesaṃ sarīrābhā obhāseti. Nātidīghādīsu
cassā paṭhamayugalena ārohasampatti, dutiyayugalena pariṇāhasampatti, tatiyayugalena
vaṇṇasampatti vuttā. Chahi vāpi etehi kāyavipattiyābhāvo. Atikkantā
mānusivaṇṇanti iminā kāyasampatti vuttā. Tūlapicuno vā kappāsapicuno
@Footnote: 1 cha.Ma.,i. vā  2 cha.Ma.,i. va  3 cha.Ma. piṇayati, i. pīṇayati 4 cha.Ma.,i. abhikkantā

---------------------------------------------------------------------------------------------
page237.
Vāti sappimaṇḍe pakkhipitvā ṭhapitassa sattadhā 1- vihatassa 1- tūlapicuno vā
kappāsapicuno vā. Sīteti rañño sītakāle uṇhāni. 2- Uṇheti rañño uṇhakāle
sītāni. 3- Candanagandhoti niccakālameva supisitassa abhinavassa catujātisamāyojitassa
haricandanassa gandho kāyato vāyati. Uppalagandhoti hasitakathitakālesu mukhato taṃkhaṇaṃ
vikasitassa 4- nīluppalassa ativiya sugandho vāyati.
      Evarūpasamphassagandhasampattiyuttāya panassā sarīrasampattiyā anurūpaṃ
ācāraṃ dassetuṃ taṃ kho panāti ādi vuttaṃ. Tattha rājānaṃ disvā nisinnāsanato
aggidaḍḍhā viya paṭhamameva uṭṭhātīti pubbuṭṭhāyinī. Tasmiṃ nisinne tassa
tālapaṇṇavījanādikiccaṃ 5- katvā pacchā nipatati nisīdatīti pacchānipātinī. Kiṃ karomi
te devāti vācāya kiṃkāraṃ paṭissāvetīti kiṃkārapaṭissāvinī. Rañño manāpameva
carati karotīti manāpacārinī. Yaṃ rañño piyaṃ, tadeva vadatīti piyavādinī.
      Idāni "svāssā ācāro tāva 6- visuddhiyāva, 6- na sātheyyenā"ti
dassetuṃ taṃ kho panāti ādimāha. Tattha no aticārīti 7- na atikkamitvā cari,
ṭhapetvā rājānaṃ aññaṃ purisaṃ cittenapi na paṭṭhetīti 8- vuttaṃ hoti.
      Tattha ye tassā ādimhi "abhirūpā"ti ādayo ante ca "pubbuṭṭhāyinī"ti
ādayo vuttā, te pakatiguṇāeva. "atikkantā mānusivaṇṇan"ti ādayo pana
cakkavattino puññaṃ upanissāya cakkaratanapātubhāvato paṭṭhāya purimakammānubhāvena
nibbattāti veditabbā. Abhirūpatādikāpi vā cakkaratanapātubhāvato paṭṭhāya
sabbākāraparipūrā jātā. Tenāha "evarūpaṃ itthīratanaṃ pāturahosī"ti.
                          Gahapatiratanavaṇṇanā
      [250] Evaṃ pātubhūtaitthīratanassa pana rañño cakkavattissa dhanakaraṇīyānaṃ
kiccānaṃ yathāsukhaṃ pavattanatthaṃ gahapatiratanaṃ pātubhavati. So pakatiyāva
@Footnote: 1-1 cha.Ma., i. satavāravihatassa   2 cha.Ma., i. uṇhāni na dissati
@3 cha.Ma., i. sītāni na dissati    4 cha.Ma., i. vikasitasseva
@5 cha,Ma., i. tālavaṇṭena bījanādikiccaṃ   6-6 cha.Ma. bhāvavisuddhiyāva
@  i. ācārabhāvavisuddhiyā   7 cha.Ma. aticarīti   8 cha.Ma. patthesīti

---------------------------------------------------------------------------------------------
page238.
Mahābhogo, mahābhogakule jāto. Rañño dhanarāsivaḍḍhako seṭṭhigahapati hoti.
Cakkaratanānubhāvasaṅgahitaṃ 1- panassa kammavipākajaṃ dibbacakkhu pātubhavati, yena
antopaṭhaviyaṃpi yojanabbhantare nidhiṃ passati, so taṃ sampattiṃ disvā tuṭṭhahadayo 2-
gantvā rājānaṃ dhanena pavāretvā sabbāni dhanakaraṇīyāni sampādeti.
Mahāsudassanassāpi tatheva sampādeti. 3- Tena vuttaṃ "puna caparaṃ ānanda .pe.
Evarūpaṃ gahapatiratanaṃ pāturahosī"ti.
                         Pariṇāyakaratanavaṇṇanā
      [251] Evaṃ pātubhūtagahapatiratanassa pana rañño cakkavattissa
sabbakiccasaṃvidhānasamatthaṃ pariṇāyakaratanaṃ pātubhavati. So rañño jeṭṭhaputtova hoti.
Pakatiyāeva so paṇḍito byatto medhāvī vibhāvī. Rañño puññānubhāvaṃ nissāya
panassa attano kammānubhāvena paracittañāṇaṃ uppajjati. Yena dvādasayojanāya
parisāya 4- cittavāraṃ 4- ñatvā rañño hite ca ahite ca vavatthapetuṃ
samattho hoti, sopi taṃ attano ānubhāvaṃ disvā tuṭṭhahadayo rājānaṃ
sabbakiccānusāsanena pavāreti. Mahāsudassanaṃpi tatheva pavāreti. 5- Tena
vuttaṃ "puna caparaṃ ānanda .pe. Pariṇāyakaratanaṃ pāturahosī"ti.
      Tattha ṭhapetabbaṃ ṭhapetunti tasmiṃ tasmiṃ ṭhānantare ṭhapetabbaṃ ṭhapetuṃ.
                        Catuiddhisamannāgatavaṇṇanā
      [252] Samavepākiniyāti samavipākiniyā. 6- Gahaṇiyāti kammajatejo-
dhātuyā. Tattha yassa bhuttamattova āhāro jīrati, yassa vā pana puṭabhattaṃ viya
tatheva tiṭṭhati, ubhopetena samavepākiniyā samannāgatā. Yassa pana puna bhattakāle
bhattacchando uppajjateva, ayaṃ samavepākiniyā samannāgatoti.
@Footnote: 1 cha.Ma.,i.....sahitaṃ   2 cha.Ma.,i. tuṭṭhamānaso   3 cha.Ma. sampādesi
@4-4 cha.Ma.,i. rājaparisāya cittācāraṃ  5 cha.Ma.,i. pavāresi  6 cha.Ma. i. samavipācaniyā

---------------------------------------------------------------------------------------------
page239.
                       Dhammapāsādapokkharaṇivaṇṇanā
      [253] Māpesi khoti nagare bheriñcārāpetvā 1- janarāsiṃ kāretvāna
māpesi, rañño pana saha cittuppādeneva bhūmiṃ bhinditvā caturāsītipokkharaṇīsahassāni
nibbattiṃsu. Tāni sandhāyetaṃ vuttaṃ. Dvīhi vedikāhīti ekāya iṭṭhakānaṃ
pariyanteyeva parikkhittā ekāya pariveṇaparicchedapariyante.
      Etadahosīti kasmā ahosi. Ekadivasaṃ kira nhātvā ca pivitvā
ca gacchantaṃ mahājanaṃ mahāpuriso oloketvā ime ummattakaveseneva gacchanti.
Sace etesaṃ ettha pilandhanapupphāni bhaveyyuṃ, bhaddakaṃ siyāti. Athassa etadahosi.
Tattha sabbotukanti pupphaṃ nāma ekasmiṃyeva utumhi pupphati. Ahaṃ pana tathā
karissāmi "yathā sabbesu utūsu pupphissatī"ti cintesi. 2- Ropāpesīti nānāvaṇṇa-
uppalavījādīni 3- tato tato āharāpetvā na ropāpesi, saha cittuppādeneva
panassa sabbaṃ ijjhati. Taṃ loko raññā ropāpitanti maññi. Tena vuttaṃ
"ropāpesī"ti. Tato paṭṭhāya mahājano nānappakāraṃ jalajathalajamālaṃ pilandhitvā
nakkhattaṃ kīḷamāno viya gacchati.
      [254] Atha rājā tato uttariṃpi 4- janaṃ sukhasamappitaṃ kātukāmo
"yannūnāhaṃ imāsaṃ pokkharaṇīnaṃ tīre"ti ādinā janassa sukhavidhānaṃva cintetvā
sabbaṃ akāsi. Tattha nhāpesunti añño sarīraṃ ubbatteti, 5- añño cuṇṇāni
yojeti, añño pokkharaṇītīre 6- nhāyantassa udakaṃ āhari, añño vatthāni
paṭiggahesi ceva adāsi ca.
       Patthapesi khoti kathaṃ patthapesi. Itthīnañca purisānañca anucchavike
alaṅkāre ṭhapetvāna 7- itthīmattameva tattha paricāravasena sesaṃ sabbaṃ pariccāgavasena
ṭhapetvā rājā mahāsudassano dānaṃ deti, taṃ paribhuñjathāti bheriñcārāpesi. 8-
@Footnote: 1 cha.Ma.,i. bheriṃ carāpetvā  2 cha.Ma. cintesiṃ  3 cha.Ma.,i.....bījādīni
@4 cha.Ma. uttaripi   5 cha.Ma.,i. ubbattesi   6 cha.Ma.,i. tīre
@7 cha.Ma. i. kāretvā  8 cha.Ma.,i.....carāpesi

---------------------------------------------------------------------------------------------
page240.
      Mahājano pokkharaṇītīraṃ āgantvā nhātvā vatthāni parivattetvā
nānāgandhehi vilitto pilandhanavicittamālo dānaggaṃ gantvā anekappakāresu
yāgubhattakhajjakesu aṭṭhavidhapānesu ca yo yaṃ icchati, so taṃ khāditvā ca pivitvā
ca nānāvaṇṇāni khomasukhumāni vatthāni nivāsetvā sampattiṃ anubhavitvā yesaṃ
tādisāni atthi, te ohāya gacchanti. Yesaṃ pana natthi, te gahetvā gacchanti.
Hatthiassayānādīsupi nisīditvā thokaṃ vicaritvā anatthikā ohāya, atthikā
gahetvā gacchanti. Varasayanesupi nipajjitvā sampattiṃ anubhavitvā anatthikā ohāya,
atthikā gahetvā gacchanti. Itthīhipi saddhiṃ sampattiṃ anubhavitvā anatthikā
ohāya, atthikā gahetvāva gacchanti. Sattavidharatanapasādhanāni ca pasādhetvāpi
sampattiṃ anubhavitvā anatthikā ohāya, atthikā gahetvāva gacchanti. Taṃpi dānaṃ
uṭṭhāya samuṭṭhāya dīyateva. Jambūdīpavāsikānaṃ aññaṃ kammaṃ natthi, rañño dānaṃ
paribhuñjantāva vicaranti.
      [255] Atha brāhmaṇagahapatikā cintesuṃ "ayaṃ rājā evarūpaṃ dānaṃ
dentopi 1- `mayhaṃ taṇḍulādīni vā khīrādīni vā dethā'ti na kiñci āharāpeti,
na no pana amhākaṃ `rājā na 2- āharāpetī'ti tuṇhīmāsituṃ paṭirūpan"ti. Te
bahuṃ sāpateyyaṃ saṃharitvā rañño upanāmesuṃ. Tasmā "athakho ānanda
brāhmaṇagahapatikā"ti ādimāha. Evaṃ samacintesunti kasmā evaṃ samacintesuṃ. 3-
Kassaci gharato appaṃ ābhataṃ, kassaci bahu. Tasmiṃ paṭisaṃhariyamāne "kiṃ taveva gharato
sundaraṃ ābhataṃ, na mayhaṃ gharato, kiṃ taveva gharato bahu na mayhan"ti evaṃ
kalahasaddopi uppajjeyya, so mā uppajjitthāti evaṃ samacintesuṃ.
      [256] Ehi tvaṃ sammāti ehi tvaṃ vayasa. 4- Dhammaṃ nāma pāsādanti
pāsādassa nāmaṃ āropetvāva āṇāpesi. 5- Vissakammo pana kīvamahanto 6- deva
pāsādo hotūti paṭipucchitvā dīghato yojanaṃ vitathārato aḍḍhayojanaṃ sabbaratanamayova
hotūti vuttepi evaṃ hotu bhaddaṃ taveva 7- vacananti tassa paṭissuṇitvā, atha 8-
@Footnote: 1 cha.Ma. dadanto   2 cha.Ma.,i. na saddo na dissati   3 cha.Ma.,i. cintesuṃ
@4 cha.Ma.,i. vayassa   5 Ma. āmāpesi   6 Ma. kiṃvamahanto
@7 cha.Ma.,i. tava   8 cha.Ma.,i. atha saddo na dissati

---------------------------------------------------------------------------------------------
page241.
Dhammarājānaṃ sampaṭicchāpetvā māpesi. Tattha evaṃ bhaddaṃ tavāti kho ānandāti
evaṃ bhaddaṃ tava iti kho ānanda. Paṭissuṇitvāti sampaṭicchitvā, vatvāti attho.
Tuṇhībhāvenāti samaṇadhammapaṭipattikaraṇokāso me bhavissatīti icchanto tuṇhībhāvena
adhivāsesi. Sāramayoti candanasāramayo.
      [257] Dvīhi vedikāhīti ettha ekā vedikā panassa uṇhīsamatthake
ahosi, ekā heṭṭhā paricchedamatthake.
      [258] Duddikkho ahositi duddikkho, pabhāsampattiyā duddasoti
attho. Musatīti harati phandāpeti niccalabhāvena patiṭṭhātuṃ na deti. Upaviddheti 1-
ubbiddhe, meghavigamena dūrībhūteti attho. Deveti ākāse.
      [259] Māpesi khoti ahaṃ imasmiṃ ṭhāne pokkharaṇiṃ māpemi, tumhākaṃ gharāni
bhindathāti na evaṃ kāretvā māpesi. Cittuppādavaseneva panassa bhūmiṃ bhinditvā
tathārūpā pokkharaṇī ahosi. Te sabbakāmehīti sabbehi icchiticchitavatthūhi, samaṇe
samaṇaparikkhārehi, brāhmaṇe brāhmaṇaparikkhārehi santappesīti.
                      Paṭhamabhāṇavāravaṇṇanā niṭṭhitā.
                         --------------
                          Jhānasampattivaṇṇanā
      [260] Mahiddhikoti cittuppādavaseneva caturāsītipokkharaṇīsahassānaṃ
nipphattisaṅkhātāya mahatiyā iddhiyā samannāgato. Mahānubhāvoti tesaṃyeva
anubhavitabbānaṃ mahantatāya mahatānubhāvena 2- samannāgato. Seyyathīdanti nipāto,
tassa "katamesaṃ tiṇṇan"ti attho. Dānassāti sampattipariccāgassa. Damassāti
āḷavakasutte 3- paññā damoti āgatā. Idha attānaṃ damentena kataṃ uposathakammaṃ.
Saññamassāti sīlassa.
@Footnote: 1 cha.Ma., i. viddheti  2 cha.Ma., i. mahānubhāvena  3 saṃ.sa. 15/246/257 āḷavakasutta,-
@khu.su. 25/183/368 āḷavakasutta

---------------------------------------------------------------------------------------------
page242.
                        Bodhisattapubbayogavaṇṇanā
       idha ṭhatvā panassa pubbayogo veditabbo:-
       rājā kira pubbe gahapatikule nibbatti. Tena ca samayena dharamānakakassapabuddhassa
sāsane eko thero araññavāsaṃ vasati, bodhisatto attano kammena araññaṃ paviṭṭho
theraṃ disvā upasaṅkamitvā vanditvā therassa nisajjanaṭṭhānacaṅkamanaṭṭhānādīni
oloketvā pucchi "idheva bhante ayyo vasatī"ti. Āma upāsakāti sutvā "idheva
ayyassa paṇṇasālaṃ kātuṃ vaṭṭatī"ti cintetvā attano kammaṃ pahāya dabbasambhāraṃ
koṭṭetvā paṇṇasālaṃ katvā chādetvā bhittiyo mattikāya limpitvā dvāraṃ
yojetvā kaṭṭhattharaṃ 1- katvā "karissati nu kho paribhogaṃ, na karissatī"ti
ekamantaṃ nisīdi.
       Thero antogāmato āgantvā paṇṇasālaṃ pavisitvā kaṭṭhatthare
nisīdi. Upāsakopi āgantvā vanditvā samīpe nisinno "phāsukā bhante
paṇṇasālā"ti pucchi. Phāsukā bhaddamukha pabbajitasāruppāti. Vasissatha bhante
idhāti. Āma upāsakāti. So adhivāsanākārena vasissatīti ñatvā nibaddhaṃ
mayhaṃ gharadvāraṃ āgantabbanti paṭijānāpetvā "ekaṃ me bhante varaṃ dethā"ti
āha. Atikkantavarā upāsaka pabbajitāti. Bhante yañca kappati, yañca anavajjanti.
Vadehi upāsakāti. Bhante nibaddhavasanaṭṭhāne nāma manussā maṅgale vā amaṅgale
vā āgamanaṃ icchanti, anāgacchantassa kujjhanti. Tasmā aññaṃ nimantitaṭṭhānaṃ
gantvāpi mayhaṃ gharaṃ pavisitvāva bhattakiccaṃ niṭṭhapetabbanti. 2- Thero adhivāsesi.
       So pana sālāya 3- kaṭasārakaṃ 3- pattharitvā mañcapīṭhaṃ paññapesi,
apassenaṃ nikkhipi, pādakaṭhalikaṃ ṭhapesi, pokkharaṇiṃ khaṇi, caṅkamaṃ katvā vālikaṃ
okiri, mige āgantvā bhittiṃ ghaṃsitvā mattikaṃ pātente disvā kaṇṭakavatiṃ
parikkhipi. Pokkharaṇiṃ otaritvā udakaṃ ālulikaṃ karonte disvā anto pāsāṇehi
@Footnote: 1 cha.Ma., i. kaṭṭhattharaṇaṃ. evamuparipi  2 cha.Ma., i. niṭṭhāpetabbanti
@3-3 cha.Ma., i. paṇṇasālāya kaṭasāṭakaṃ

---------------------------------------------------------------------------------------------
page243.
Cinitvā bahi kaṇṭakavatiṃ parikkhipitvā antovatipariyante tālapantiyo ropesi, 1-
mahācaṅkame sammaṭṭhaṭṭhānaṃ ālulente disvā caṅkamaṃpi vatiyā parikkhipitvā
antovatipariyante tālapantiyo 2- ropesi. Evaṃ āvāsaṃ niṭṭhapetvā therassa
ticīvaraṃ piṇḍapātaṃ osadhaṃ paribhogabhājanaṃ ārakaṇḍakaṃ pipphalikaṃ nakhacchedanaṃ sūciṃ
kattarayaṭṭhiṃ upāhanaṃ udakatumbaṃ chattaṃ dīpakapallakaṃ malaharaṇiṃ pattaṃ thālakaṃ
parissāvanaṃ dhammakarakaṃ yaṃ vā panaññaṃpi pabbajitānaṃ paribhogajātaṃ sabbaṃ adāsi.
Therassa bodhisattena adinnaparikkhāro nāma na hoti. 3- So sīlāni rakkhanto
uposathaṃ karonto yāvajīvaṃ theraṃ upaṭṭhahi. Thero tattheva vasanto arahattaṃ patvā
parinibbāyi.
       Bodhisattopi yāvatāyukaṃ puññaṃ katvā devaloke nibbattitvā tato
cuto manussalokaṃ āgacchanto kusāvatiyā rājadhāniyā nibbattitvā mahāsudassano
rājā ahosi.
            Evaṃ nātimahantaṃpi    puññaṃ 4- te sāsane kataṃ 4-
            mahāvipākaṃ hotīti    kattabbaṃ taṃ vibhāvinā.
       Mahāviyūhanti rajatamayaṃ mahākūṭāgāraṃ. Tattha vasitukāmo hutvā agamāsi,
ettāvatā kāmavitakkāti  kāmavitakka tayā ettāvatā nivattitabbaṃ, ito paraṃ
tuyhaṃ abhūmi, idaṃ jhānāgāraṃ nāma, nayidaṃ tayā saddhiṃ vasanaṭṭhānanti evaṃ tayo
vitakke kūṭāgāradvāreyeva vikkhambhesi. 5-
       [261] Paṭhamaṃ jhānanti ādīsu visuṃ kasiṇaparikammakiccaṃ nāma natthi.
Nīlakasiṇena atthe sati nīlamaṇi, 6- pītakasiṇena atthe sati suvaṇṇaṃ, lohitakasiṇena
atthe sati rattamaṇi, 7- odātakasiṇena atthe sati rajatanti olokitolokitaṭṭhāne
kasiṇameva paññāyati.
       [262] Mettāsahagatenāti ādīsu yaṃ vattabbaṃpi, taṃ sabbaṃpi visuddhimagge
vuttameva. Iti pāliyaṃ cattāri jhānāni, cattāri appamaññāneva
@Footnote: 1 cha.Ma.,i. ropeti  2 cha.Ma.,i. tālapantiṃ  3 cha.Ma.,i. nāhosi  4-4 cha.Ma.,i.
@puññaṃ āyatane kataṃ 5 cha.Ma.,i. nivattesi  6 cha.Ma.,i. nīlamaṇiṃ  7 cha.Ma.,i. rattamaṇiṃ

---------------------------------------------------------------------------------------------
page244.
Vuttāni. Mahāpuriso pana sabbāpi aṭṭha samāpattiyo pañca abhiññā 1- nibbattetvā
anulomapaṭilomādivasena cuddasahākārehi samāpattiyo pavisanto madhupaṭalaṃ
paviṭṭhabhamaro madhurasena viya samāpattisukheneva yāpeti.
                      Caturāsītinagarasahassādivaṇṇanā
       [263] Kusāvatīrājadhānīpamukhānīti kusāvatīrājadhānī tesaṃ nagarānaṃ
pamukhā sabbaseṭṭhāti attho. Bhattābhihāroti abhiharitabbabhattaṃ.
       [264] Vassasatassa vassasatassāti kasmā evaṃ cintesi. Tesaṃ
saddena ukkaṇṭhitvā, "paṭhamassa jhānassa saddo kaṇṭako"ti 2- hi vuttaṃ. Tasmā
saddena ukkaṇṭhito mahāpuriso. Atha kasmā mā āgacchantūti na vadati. Idāni
rājā na passatīti nibaddhavattaṃ na labhissanti, taṃ tesaṃ mā upachijjatūti 3- na
vadati.
                      Subhaddādevīupasaṅkamanavaṇṇanā
       [265] Etadahosīti kadā etaṃ ahosi. Rañño kālakiriyādivase.
Tadā kira devatā cintesuṃ "rājā anāthakālakiriyaṃ mā karotu, orodhehi
dhītarāhi 4- puttehi parivāritova karotū"ti. Atha deviṃ āvaṭṭetvā tassā evaṃ
cittaṃ uppādesuṃ. Pītāni vatthānīti tāni kira pakatiyā rañño manāpāni, tasmā
pītāni pārupathāti āha. Ettheva devi tiṭṭhāti devi imaṃ jhānāgāraṃ nāma
tumhehi saddhiṃ vasanaṭṭhānaṃ na hoti, jhānarativindanaṭṭhānaṃ nāma, 5- mā idha
pāvisīti.
       [266] Etadahosīti loke sattā nāma maraṇāsannakāle ativiya
virocanti, tenassā rañño vippasannindriyabhāvaṃ disvā evaṃ ahosi, tato mā
rañño kālakiriyā ahosīti tassa kālakiriyaṃ anicchamānā sampattiguṇamassa 6-
kathayitvā tiṭṭhamānākāraṃ karissāmīti cintayitvā imāni te devāti ādimāha.
@Footnote: 1 cha.Ma.,i. abhiññāyo ca   2 aṅ dasaka. 24/72/108 kaṇṭakasutta   3 cha.Ma.,i.
@  uppajjitthāti  4 cha.Ma.,i. bahūhi dhītūhi  5 cha.Ma.,i. mama  6 cha.Ma. sampati...

---------------------------------------------------------------------------------------------
page245.
       Tattha chandaṃ janehīti pemaṃ uppādehi, pītiṃ 1- karohi. Jīvite apekkhanti
jīvite sāpekkhaṃ, ālayaṃ, taṇhaṃ karohīti attho.
       [267] Evaṃ kho maṃ tvaṃ devīti "mayaṃ kho deva 2- itthiyo nāma
pabbajitānaṃ upacārakathaṃ na jānāma, kathaṃ vadāma mahārājā"ti rājānaṃ "pabbajito
ayan"ti maññamānāya deviyā vutte "evaṃ kho maṃ tvaṃ devi samudācarā"ti 3-
āha, garahitāti buddhehi paccekabuddhehi sāvakehi aññehi ca pabbajitehi 4-
bahussutehi garahitā. Kiṃkāraṇā? sāpekkhakālakiriyā hi attanoyeva gehe
yakkhakukkuraajagoṇamahisamūsikakukkuṭasakuṇādibhāvena 5- nibbattanakāraṇaṃ ahosi. 6-
       [268] Atha kho ānandā subhaddā devī assūni pamajjitvāti devī
ekamantaṃ gantvā roditvā kanditvā assūni puñjitvā etadavoca.
              Brahmalokūpagamavaṇṇanā
       [269] Gahapatissa vāti kasmā āha. Tesaṃ kira soṇaseṭṭhiputtādīnaṃ
viya mahatī sampatti hoti, soṇassa kira seṭṭhiputtassa ekā bhattapāti
dvesatasahassasāni agghati. Iti tesaṃ tādisaṃ bhattaṃ bhuttānaṃ muhuttaṃ bhattasammado
bhattamucchā bhattakilamatho hoti.
       [271] Yaṃ tena samayena ajjhāvasāmīti yattha vasāmi, taṃ ekaṃyeva nagaraṃ
hoti, avasesesu puttadhītādayo ceva dāsamanussā ca vasiṃsu. Pāsādakūṭāgāresupi
eseva nayo. Pallaṅkādīsupi ekaṃyeva pallaṅkaṃ paribhuñjati, sesā puttādīnaṃ paribhogā
honti. Itthīsupi ekāva paccupaṭṭhāti, sesā parivāramattā honti. Paridahāmīti
ekameva dussayugaṃ nivāsemi, sesāni parivāretvā vicarantānaṃ asītisahassādhikānaṃ
soḷasannaṃ purisasatasahassānaṃ honti. Bhuñjāmīti patthappamāṇena 7- nāḷikodanamattaṃ
bhuñajāmi, sesaṃ parivāretvā vicarantānaṃ cattālīsasahassādhikānaṃ
@Footnote: 1 cha.Ma.,i. ratiṃ   2 cha.Ma.,i. devi   3 cha.Ma. samudācarāhīti ādimāha.
@4 cha.Ma.,i. paṇḍitehi   5 cha.Ma.,i....ūkāmaṅgulādibhāvena
@6 cha.Ma.,i. hoti   7 cha.Ma.,i. paramappamāṇena

---------------------------------------------------------------------------------------------
page246.
Aṭṭhannaṃ purisasatasahassānaṃ hotīti dasseti. Ekathālipāko hi dasannaṃ janānaṃ
pahoti.
      Etāni kira 1- caturāsīti nagarasahassāni ceva pāsādasahassāni ca
kūṭāgārasahassāni ca ekissāyeva paṇṇasālāya nissandena nibbattāni. Caturāsīti
pallaṅkasahassāni nipajjanatthāya dinnamañcakassa nissandena nibbattāni.
Caturāsī hatthisahassāni assasahassāni rathasahassāni nisīdanatthāya dinnapīṭhssa
nissandena nibbattāni. Caturāsīti maṇisahassāni ekadīpanissandena nibbattāni.
Caturāsīti pokkharaṇīsahassāni ekapokkharaṇīnissandena nibbattāni. Caturāsīti
itthīsahassāni puttasahassāni gahapatisahassāni paribhogabhājanapattathālaka dhammakaraka-
parissāvanaārakaṇḍaka pipphalika nakhaccheda sūcikuñcika kaṇṇamalaharaṇī pādakaṭhalika
upāhanachatta kattarayaṭṭhidānassa nissandena nibbattāni. Caturāsīti dhenusahassāni
gorasadānanissandena nibbattāni. Caturāsīti vatthakoṭisahassāni nivāsanapārupanadānassa
nissandena nibbattāni. Caturāsīti thālipākasahassāni bhojanadānassa nissandena
nibbattānīti veditabbāni.
      [272] Evaṃ bhagavā mahāsudassanassa sampattiṃ ādito paṭṭhāya
vitthārena kathetvā sabbantaṃ kumārakānaṃ 2- paṃsvāgārakīḷanaṃ viya dassento
parinibbānamañcake nipannova passānandāti ādimāha.
      Tattha vipariṇatāti pakatijahanena 3- nibbutapadīpo viya apaṇṇattikabhāvaṃ
gatā. Evaṃ aniccā kho ānanda saṅkhārāti evaṃ hutvā abhāvaṭṭhena aniccā.
      Ettāvatā bhagavā yathā nāma puriso satahatthubbedhe campakarukkhe
nisseṇiṃ bandhitvā abhirūhitvā campakarukkhapupphaṃ ādāya nisseṇiṃ muñcanto
otareyya evameva nisseṇiṃ bandhanto viya anekavassakoṭisatasahassubbedhaṃ
mahāsudassanassa sampattiṃ āruyha sampattimatthake ṭhitaṃ aniccalakkhaṇaṃ ādāya
nisseṇiṃ muñcanto viya otiṇṇo. Teneva pubbe vasabharājā dīghabhāṇakatherānaṃ
lohapāsādassa pācīnapasse ambalaṭṭhikāya imaṃ suttaṃ sajjhāyantānaṃ sutvā "kiṃ
@Footnote: 1 cha.Ma. pana  2 cha.Ma., i. dārakānaṃ  3 cha.Ma., i. pakativijahanena

---------------------------------------------------------------------------------------------
page247.
Bho mayhaṃ ayyakena ettha vuttaṃ, attano khāditapītaṭṭhāne sampattimeva kathetī"ti
cintento "evaṃ aniccā kho ānanda saṅkhārā"ti vuttakāle "imaṃ bho disvā
pañcahi cakkhūhi cakkhumatā evaṃ vuttan"ti vāmahatthaṃ sammiñjitvā dakkhiṇahatthena
apphoṭetvā "sādhu sādhū"ti tuṭṭhahadayo sādhukāraṃ adāsi.
      Evaṃ addhuvāti 1- evaṃ udakabubbuḷādayo 2- viya dhuvabhāvaṃ virahitā.
Evaṃ anassāsikāti evaṃ supinake pītapānīyaṃ viya anulittacandanaṃ viya ca
assāsavirahitā.
      Sarīraṃ nikkhipeyyāti sarīraṃ chaḍḍeyya. Idāni aññassa sarīrassa
nikkhepo vā paṭijagganaṃ vā natthi kilesapahīnattā 3- ānanda tathāgatassāti
vadati. Idañca pana vatvā puna theraṃ āmantesi, cakkavattino ānubhāvo nāma
rañño pabbajitassa sattame divase antaradhāyati. Mahāsudassanassa pana kālakiriyato
sattameva divase sattaratanapākārā sattaratanatālā caturāsīti pokkharaṇīsahassāni
dhammapāsādo dhammapokkharaṇī cakkaratananti sabbametaṃ antaradhāyīti. Hatthiādīsu
pana ayaṃ dhammatā khīṇāyukā saheva kālaṃ karonti. Āyusese sati hatthiratanaṃ
uposathakulaṃ gacchati. Assaratanaṃ valāhakakulaṃ. Maṇiratanaṃ vipulapabbatameva 4- gacchati.
Itthīratanassa ānubhāvo antaradhāyati. Gahapatiratanassa cakkhu pākatikameva hoti.
Pariṇāyakaratanassa veyyattikaṃ 5- nassati.
      Idamavoca bhagavāti idaṃ pāliyaṃ āruḷhañca anāruḷhañca sabbaṃ
bhagavā avoca. Sesaṃ uttānatthamevāti.
                     Mahāsudassanasuttavaṇṇanā niṭṭhitā.
                          -------------
@Footnote: 1 ka. adhuvāti  2 cha.Ma. udakapupphuḷādayo  3 ka. ayaṃ pāṭho na dissati
@4 cha.Ma., i. vepullapabbatameva  5 cha.Ma., i. veyyattiyaṃ

---------------------------------------------------------------------------------------------
page248.
                           5. Janavasabhasutta
                       nādikiyādibyākaraṇavaṇṇanā
      [273-275] Evamme sutanti janavasabhasuttaṃ. Tatrāyaṃ anuttānapadavaṇṇanā:-
      parito parito janapadesūti sāmantajanapadesu paricāraketi buddhadhammasaṃghānaṃ
paricārake. Upapattīsūti ñāṇagatipuññānaṃ upapattīsu. Kāsīkosalesūti kāsīsu ca
kosalesu ca, kāsikaraṭṭhe ca kosalaraṭṭhe cāti attho. Esa nayo sabbattha.
Aṅgamagadhayonakakambojaassakaavantīraṭṭhesu pana chasu na byākaroti. Imesaṃ pana soḷasannaṃ
mahājanapadānaṃ purimesu dasasuyeva byākaroti. Nādikiyāti 1- nādikagāmavāsino.
      Tena cāti tena anāgāmiādibhāvena. Sutvāti sabbaññutañāṇena
paricchinditvā byākarontassa bhagavato pañhābyākaraṇaṃ sutvā tesaṃ anāgāmiādīsu
niṭṭhaṃ gatā hutvā. Tena anāgāmiādibhāvena attamanā ahesuṃ. Aṭṭhakathāyaṃ pana
tenāti te nādikiyāti vuttaṃ. Etasmiṃ hi atthe nakāro nipātamattaṃ hoti.
                         Ānandaparikathāvaṇṇanā
      [276-277] Bhagavantaṃ kittayamānarūpoti aho buddho, aho dhammo,
aho saṃgho, aho dhammo svākkhātoti evaṃ kittayantova kālamakāsi. Bahujano
pasīdeyyāti amhākaṃ pitā mātā bhātā bhaginī putto dhītā sahāyako, tena
amhehi saddhiṃ ekato bhuttā, ekato sayitā, tassa idañcidañca manāpaṃ
akarimhā, so kira anāgāmī sakadāgāmī sotāpanno, aho sādhu aho suṭṭhūti
evaṃ bahujano pasādaṃ āpajjeyya.
      [278] Gatinti ñāṇagatiṃ. Abhisamparāyanti ñāṇābhisamparāyameva.
Addasā khoti kittake jane addasa. Catuvīsatisatasahassāni.
@Footnote: 1 cha.Ma. nātikiyāti evamuparipi

---------------------------------------------------------------------------------------------
page249.
      [279] Upasantapatissoti 1- upasantadassano. Bhātirivāti ativiya
bhāti, ativiya virocati. Indriyānanti mamacchaṭṭhānaṃ indriyānaṃ. Addasaṃ kho ahaṃ
ānandāti neva dasa, na vīsati, na sataṃ, sahassaṃ, anūnādhikāni catuvīsatisatahassāni
addasanti āha.
                          Janavasabhayakkhavaṇṇanā
      [280] Disvā pana me ettako nāma jano maṃ nissāya dukkhā muttoti
balavasomanassaṃ uppajji, cittaṃ pasīdi, cittassa pasannattā cittasamuṭṭhānaṃ
lohitaṃ pasīdi, lohitassa pasannattā manacchaṭṭhāni indriyāni pasīdiṃsūti sabbamidaṃ
vatvā atha kho ānandāti ādimāha. Tattha yasmā so bimbisāro bhagavato
dhammakathaṃ sutvā dasasahassādhikassa janasatasahassassa jeṭṭhako hutvā sotāpanno
jāto, tasmā janavasabhotissa nāmaṃ ahosi.
      Ito sattāti ito devalokā cavitvā satta. Tato sattāti tato
manussalokā cavitvā satta. Saṃsārāni 2- catuddasāti sabbāpi catuddasa khandhapaṭipāṭiyo.
Nivāsamabhijānāmīti jātivasena nivāsaṃ jānāmi. Yattha me vusitaṃ pureti yattha
devesu ca vessavaṇassa sahabyataṃ upagatena manussesu ca rājabhūtena ito
attabhāvato pureyeva mayā vusitaṃ. Pure evaṃ vusitattāeva ca idāni sotāpanno
hutvā tīsu vatthūsu bahupuññaṃ katvā tassānubhāvena upari nibbattituṃ samatthopi
dīgharattaṃ vusitaṭṭhāne 3- nikkantiyā balavatāya ettheva nibbatto.
      [281] Āsā ca pana me santiṭṭhatīti iminā ahaṃ sotāpannoti
na suttappamattova hutvā kālaṃ vītināmesiṃ. Sakadāgāmimaggatthāya pana me
vipassanā āraddhā. Ajjeva ajjeva paṭivijjhissāmīti evaṃ saussāho viharāmīti
dasseti. Yadaggeti laṭṭhivanuyyāne paṭhamadassane sotāpannadivasaṃ sandhāya vadati.
Tadagge ahaṃ bhante dīgharattaṃ avinipāto avinipātaṃ sañjānāmīti taṃ divasaṃ ādiṃ
katvā, ahaṃ bhante purimā catuddasaattabhāvasaṅkhātā 4- dīgharattaṃ avinipāto
@Footnote: 1 cha.Ma. upasantapadissoti  2 ka. saṃsarāmi  3 vasitaṭṭhāne  4 cha.Ma. purimaṃ....saṅkhātaṃ

---------------------------------------------------------------------------------------------
page250.
Laṭṭhivanuyyāne sotāpattimaggavasena adhigataṃ avinipātadhammaṃ 1- sañjānāmīti attho.
Anacchariyanti anu acchariyaṃ. Cintayamānaṃ punappunaṃ acchariyamevetaṃ 2- yaṃ yena 3-
kenacideva karaṇīyena gacchanto bhagavantaṃ antarāmagge addasaṃ, idaṃpi acchariyaṃ
yañca me vessavaṇassa mahārājassa tassaṃ 4- parisāyaṃ 4- bhāsato bhagavato
diṭṭhasadisameva sammukhā sutaṃ. Dve paccayāti antarāmagge diṭṭhabhāvo ca
vessavaṇassa sammukhā sutaṃ ārocetukāmatā ca.
                           Devasabhāvaṇṇanā
      [282] Sannipatitāti kasmā sannipatitā. Te kira catūhi kāraṇehi
sannipatanti. Vassūpanāyikasaṅgahatthaṃ, pavāraṇāsaṅgahatthaṃ, dhammassavanatthaṃ,
pāricchattakakīḷānubhavanatthanti. Tattha sve vassūpanāyikāti āsāḷhapuṇṇamāyaṃ 5-
dvīsu devalokesu devā sudhammāya devasabhāya sannipatitvā mantenti asukavihāre
eko bhikkhu vassūpagato, asukavihāre dve tayo cattāro pañca dasa vīsati tiṃsa
cattālīsa paññāsa sataṃ sahassaṃ bhikkhū vassūpagatā, etthettha ṭhāne ayyānaṃ
ārakkhaṃ susaṃvihitaṃ karothāti. Evaṃ vassūpanāyikasaṅgaho kato hoti.
      Tadāpi eteneva kāraṇena sannipatitā. Idaṃ nesaṃ 6- hoti āsanasminti
idaṃ tesaṃ catunnaṃ mahārājānaṃ āsanaṃ hoti. Evantesupi nisinnesu atha pacchā
amhākaṃ āsanaṃ hoti.
      Yenatthenāti yena vassūpanāyikatthena. Taṃ atthaṃ cintayitvā taṃ atthaṃ
mantayitvāti taṃ araññavāsino bhikkhusaṃghassa ārakkhaṃ 7- cintayitvā etthettha
vuṭṭhabhikkhusaṃghassa ārakkhaṃ saṃvidahathāti catūhi mahārājehi saddhiṃ mantetvā.
Vuttavacanāpi tanti tetiṃsa devaputtā vadanti, mahārājāno vuttavacanā nāma.
Tathā tetiṃsa devaputtā paccānusāsanti, itare paccānusiṭṭhavacanā nāma.
Padadvayepi pana tanti nipātamattameva. Avipakkantāti agatā.
@Footnote: 1 cha.Ma.,i. avinipātadhammataṃ  2 cha.Ma.,i. acchariyamevidaṃ  3 cha.Ma.,i. yena na dissati
@4-4 cha.Ma. sayaṃparisāya, i. sayaṃ parisāyaṃ  5 cha.Ma. āsāḷhīpuṇṇamāya,
@    i. āsāḷahipuṇṇamāya   6 cha.Ma.,i. tesaṃ   7 cha.Ma.,i, ārakkhatthaṃ

---------------------------------------------------------------------------------------------
page251.
      [283] Uḷāroti vipulo mahā. Devānubhāvanti yā sā sabbadevatānaṃ
vatthālaṅkāravimānasarīrānaṃ pabhā dvādasa yojanāni pharati. Mahāpuññānaṃ pana
sarīrappabhā yojanasataṃ pharati. Taṃ devānubhāvaṃ atikkamitvā.
      Brahmuno hetaṃ pubbanimittanti yathā suriyassa udayato etaṃ
pubbaṅgamaṃ etaṃ pubbanimittaṃ yadidaṃ aruṇuggaṃ, evameva brahmunopi etaṃ
"pubbanimittan"ti dīpeti.
                         Sanaṅkumārakathāvaṇṇanā
      [284] Anabhisambhavanīyoti apattabbo, na taṃ devā tāvatiṃsā
passantīti attho. Cakkhupathasminti cakkhupasāde āpāthe vā. So devānaṃ cakkhussa
āpāthe sambhāvanīyo 1- pattabbo na ahosi, 2- nābhibhavatīti vuttaṃ hoti. Heṭṭhā
heṭaṭhā hi devatā uparūparidevatānaṃ oḷārikaṃ katvā māpitameva attabhāvaṃ passituṃ
sakkonti. Vedapaṭilābhanti tuṭṭhipaṭilābhaṃ. Adhunābhisitto rajjenāti sampattiyā 3-
abhisitto rajjena. Ayaṃ panattho duṭṭhagāmaṇiabhayavatthunā dīpetabbo:-
      so kira dvattiṃsa damiḷarājāno vijitvā anurādhapure pattābhiseko
tuṭṭhisomanassena māsaṃ niddaṃ na labhi, tato "niddaṃ na labhāmi bhante"ti
bhikkhusaṃghassa ācikkhi. Tenahi mahārāja ajja uposathaṃ adhiṭṭhāhīti. So ca
uposathaṃ adhiṭṭhāsi. Saṃgho gantvā "cittayamakaṃ sajjhāyathā"ti aṭṭha ābhidhammikabhikkhū
pesesi. Te gantvā "nipajjatu 4- mahārājā"ti vatvā sajjhāyaṃ ārabhiṃsu. Rājā
sajjhāyaṃ suṇantova niddaṃ okkami. Therā rājānaṃ mā pabodhayitthāti pakkamiṃsu.
Rājā dutiyadivase suriyuggamaneva pabujjhitvā there apassanto "kuhiṃ ayyā"ti
pucchi. Tumhākaṃ niddokkamanabhāvaṃ ñatvā gatāti. Natthi bho mayhaṃ ayyakassa
dārakānaṃ ajānanabhesajjaṃ nāma, yāva niddābhesajjaṃpi jānantiyevāti āha.
      Pañcasikhoti pañcasikhagandhabbasadiso hutvā. Pañcasikhagandhabbadevaputtassa
kira sabbadevaputtā 5- attabhāvaṃ mamāyanti. Tasmā brahmāpi tādisaṃyeva attabhāvaṃ
nimminitvā pāturahosi. Pallaṅkena nisīdīti pallaṅkaṃ ābhujitvā nisīdi.
@Footnote: 1 cha.Ma., i. sambhavanīyo  2 cha.Ma., i. hoti  3 cha.Ma., i. sampati
@4 cha.Ma., i. nipajja tvaṃ  5 cha.Ma., i. sabbadevatā

---------------------------------------------------------------------------------------------
page252.
      [285] Vissaṭṭhoti sumutto apalibuddho. Viññeyyoti atathaviññāpano.
Mañjūti madhuro mudu. Savanīyoti sotabbayutto kaṇṇasukho. Bindūti ekaghano.
Avisārīti suvisado avippakiṇṇo. Gambhīroti nābhimūlato paṭṭhāya gambhīrasamuṭṭhito,
na jivhādantaoṭṭhatālumattappahārasamuṭṭhito. Evaṃ samuṭṭhito hi amadhuro ca hoti,
na ca dūraṃ sāveti. Ninnādīti mahāmeghagajjitamudiṅgasaddo 1- viya ninnādayutto.
Apicettha pacchimaṃ pacchimaṃ padaṃ purimassa purimassa atthoyevāti veditabbaṃ. 2-
Yathāparisanti yattakā parisā, tattakameva viññāpeti. Antoparisāyamevassa saddo
samparivattati, na bahiddhā vidhāvati.
      Ye hi kecīti ādi bahujanahitāya paṭipannabhāvadassanatthaṃ vadati. Saraṇaṃ gatāti
na yathā vā tathā vā saraṇaṃ gate sandhāya vadati. Nibbematikagahitasaraṇe pana sandhāya
vadati. Gandhabbakāyaṃ paripūrentīti gandhabbadevagaṇaṃ paripūrenti. Iti amhākaṃ satthu
loke uppannakālato paṭṭhāya cha devalokādīsu piṭṭhaṃ koṭṭetvā pūritanāḷi
viya saravananaḷavanaṃ viya ca nirantarā 3- jātā mārisāti 3- āha.
                         Bhāvitaiddhipādavaṇṇanā
      [286] Yāva supaññattāpime 4- tena bhagavatāti tena mayhaṃ satthārā
bhagavatā yāva supaññattā yāva sukathitā. Iddhipādāti ettha ijjhanaṭṭhena
iddhi, patiṭṭhānaṭṭhena pādāti veditabbā. Iddhibahulīkatāyāti 5- iddhipahonakatāya.
Iddhivisevitāyāti 6- iddhivisesabhāvāya, 6- punappunaṃ sevanavasena 7-
ciṇṇavasitāyāti vuttaṃ hoti. Iddhivikubbanatāyāti iddhivikubbanabhāvāya,
nānappakārato katvā dassanatthāya. Chandasamādhi padhānasaṅkhārasamannāgatanti ādīsu
chandahetuko chandādhiko vā samādhi chandasamādhi, kattukamyatāchandamadhipatiṃ karitvā
paṭiladdhasamādhissetaṃ adhivacanaṃ. Padhānabhūtā saṅkhārā padhānasaṅkhārā, catukiccasādhakassa
sammapdhānaviriyassetaṃ adhivacanaṃ. Samannāgatanti chandasamādhinā ca padhānasaṅkhārehi 8- ca
@Footnote: 1 cha.Ma.,i. mahāmeghamudiṅgasaddo  2 cha.Ma.,i. veditabbo  3-3 cha.Ma.,i. nirantaraṃ
@  jātaparisāti   4 cha.Ma.,i. supaññattā cime  5 cha.Ma.,i. iddhipahutāyāti
@6-6 cha.Ma.,i. iddhivisavitāyāti iddhivipajjanabhāvāya  7 cha.Ma.,i. āsevanavasena
@8 cha.Ma.,i. padhāna saṅkhārena

---------------------------------------------------------------------------------------------
page253.
Upetaṃ. Iddhipādanti nipphattipariyāyena vā ijjhanaṭṭhena, ijjhanti etāya
sattā iddhā vuddhā ukkaṃsagatā hontīti iminā vā pariyāyena iddhīti saṅkhyaṃ
gatānaṃ abhiññācittasampayuttānaṃ chandasamādhipadhānasaṅkhārānaṃ adhiṭṭhānaṭṭhena pādabhūtaṃ 1-
sesacittacetasikarāsinti attho. Vuttaṃ hetaṃ "iddhipādoti yo tathābhūtassa
vedanākkhandho .pe. Viññāṇakkhandho"ti. 2- Iminā nayena sesapadesupi attho
veditabbo. Yatheva hi chandaṃ adhipatiṃ karitvā paṭiladdhasamādhi chandasamādhīti vutto,
evaṃ viriyaṃ, cittaṃ, vīmaṃsaṃ adhipatiṃ karitvā paṭiladdhasamādhi vīmaṃsāsamādhīti vuccati.
      Apica upacārajjhānaṃ pādo, paṭhamajjhānaṃ iddhi. Saupacāraṃ paṭhamajjhānaṃ
pādo, dutiyajjhānaṃ iddhīti evaṃ pubbabhāge pādo, aparabhāge iddhīti evamettha
attho veditabbo. Vitthārena pana iddhipādakathā visuddhimagge ca vibhaṅgaṭṭhakathāyaṃ
ca vuttā.
      Keci pana "nipphannā iddhi. Anipphanno iddhipādo"ti vadanti,
tesaṃ vādamaddanatthāya abhidhamme uttaracūḷikavāro nāma āgato:- 3- "cattāro
iddhipādā chandiddhipādo, viriyiddhipādo, cittiddhipādo, vīmaṃsiddhipādo. Tattha
katamo chandiddhipādo. Idha bhikkhu yasmiṃ samaye lokuttaraṃ jhānaṃ bhāveti niyyānikaṃ
apacayagāmiṃ diṭṭhigatānaṃ pahānāya paṭhamāya bhūmiyā pattiyā, vivacceva kāmehi
paṭhamaṃ jhānaṃ upasampajja viharati dukkhāpaṭipadaṃ 4- dandhābhiññaṃ. Yo tasmiṃ samaye
chando chandīkatā kattukamyatā kusalo dhammacchando, ayaṃ vuccati chandiddhipādo,
avasesā dhammā chandiddhipādasampayuttā"ti. 5- Ime pana lokuttaravaseneva āgatā.
Tattha raṭṭhapālatthero chandaṃ dhuraṃ katvā lokuttaradhammaṃ nibbattesi. Soṇatthero
viriyaṃ dhuraṃ katvā, sambhūtatthero cittaṃ dhuraṃ katvā, āyasmā mogharājā vīmaṃsaṃ
dhuraṃ katvāti.
      Tattha yathā catūsu amaccaputtesu ṭhānantaraṃ patthetvā rājānaṃ
upanissāya viharantesu eko upaṭṭhāne chandajāto rañño ajjhāsayañca
ruciñca ñatvā divā ca ratto ca upaṭṭhahanto rājānaṃ ārādhetvā ṭhānantaraṃ
pāpuṇi. Yathā so, evaṃ chandadhurena lokuttaradhammanibbattako veditabbo.
@Footnote: 1 cha.Ma. pādabhūto  2 abhi. vi. 35/434/261 chandiddhipāda  3 cha.Ma. ābhato
@4 cha.Ma. dukakhapaṭipadaṃ  5 abhi. vi. 35/457/269 vīmaṃsiddhipāda

---------------------------------------------------------------------------------------------
page254.
      Eko pana "divase divase upaṭṭhātuṃ ko sakkoti, uppanne kicce
parakkamena ārādhessāmī"ti kuppite paccante raññā pahito parakkamena
sattumaddanaṃ katvā ṭhānantaraṃ pāpuṇi. Yathā so, evaṃ viriyadhurena
lokuttaradhammanibbattako veditabbo.
      Eko "divase divase upaṭṭhānaṃpi urena sattisarapaṭicchannampi bhāroyeva,
mantavasena 1- ārādhessāmī"ti khettavijjāya 2- kataparicayattā mantasaṃvidhānena
rājānaṃ ārādhetvā ṭhānantaraṃ pāpuṇi. 3- Yathā so, evaṃ cittadhurena
lokuttaradhammanibbattako veditabbo.
      Aparo "kiṃ imehi upaṭṭhānādīhi, rājāno nāma jātisampannassa
ṭhānantaraṃ denti, tādisassa dento mayhaṃ dassatī"ti jātisampadameva 4- nissāya
ṭhānantaraṃ pāpuṇi. Yathā so, evaṃ suparisuddhaṃ vīmaṃsaṃ nissāya vīmaṃsādhurena 5-
lokuttaradhammanibbattako veditabbo.
      Anekavihitanti anekavidhaṃ. Iddhividhanti iddhikoṭṭhāsaṃ.
                        Tividhaokāsādhigamavaṇṇanā
      [288] Sukhassādhigamāyāti jhānasukhassa maggasukhassa balasukhassa ca
adhigamāya. Saṃsaṭṭhoti sampayuttacitto. Ariyadhammanti ariyena bhagavatā buddhena
desitaṃ dhammaṃ. Suṇātīti satthu sammukhā bhikkhubhikkhunīādīhi vā desiyamānā suṇāti.
Yoniso manasikarotīti upāyato pathato kāraṇato aniccanti ādivasena manasikaroti.
"yonisomanasikāro nāma upāyamanasikāro pathamanasikāro, anicce aniccanti
asubhe asubhanti dukkhe dukkhanti anattani anattāti saccānulomikena vā cittassa
āvajjanā anvāvajjanā 6- ābhogo samannāhāro manasikāro, ayaṃ vuccati
yoniso manasikāro"ti evaṃvuttayonisomanasikārena 7- kammaṃ ārabhatīti attho.
@Footnote: 1 cha.Ma.,i. mantabalena   2 cha.Ma. khattavijjāya   3 cha.Ma. pāpuṇāti
@4 cha.Ma.,i. jātisampattimeva        5 cha.Ma.,i. vīmaṃsadhurena
@6 cha.Ma.,i. āvaṭṭanā anvāvaṭṭanā  7 cha.Ma.,i. evaṃ vutte yonisomanasikāre

---------------------------------------------------------------------------------------------
page255.
Asaṃsaṭṭhoti vatthukāmehipi kilesakāmehipi asaṃsaṭṭho viharati. Uppajjati sukhanti
uppajjati paṭhamajjhānasukhaṃ. Sukhā bhiyyo somanassanti samāpattito vuṭṭhitassa
jhānasukhapaccayā aparāparaṃ somanassaṃ uppajjati. Pamudāti tuṭṭhākārato dubbalapīti.
Pāmojjanti balavapītisomanassaṃ 1- paṭhamo okāsādhigamoti paṭhamajjhānaṃ pañca
nīvaraṇāni vikkhambhetvā attano okāsaṃ gahetvā tiṭṭhati, tasmā "paṭhamo
okāsādhigamo"ti vuttaṃ.
      Oḷārikāti ettha kāyavacīsaṅkhārā tāva oḷārikā hontu, cittasaṅkhārā
kathaṃ oḷārikāti. Appahīnattā. Kāyasaṅkhārā hi catutthajjhānena pahīyanti,
vacīsaṅkhārā dutiyajjhānena, cittasaṅkhārā nirodhasamāpattiyā. Iti kāyavacīsaṅkhāresu
pahīnesupi te tiṭṭhantiyevāti pahīne upādāya appahīnattā oḷārikā nāma
jātā. Sukhanti nirodhā vuṭṭhahantassa uppannaṃ catutthajjhānikaphalasamāpattisukhaṃ.
Sukhā bhiyyo sonamassanti phalasamāpattito vuṭṭhitassa aparāparaṃ sonamassaṃ,
dutiyo okāsādhigamoti catutthajjhānaṃ sukhadukkhaṃ vikkhambhetvā attano okāsaṃ
gahetvā tiṭṭhati, tasmā "dutiyo okāsādhigamo"ti vuttaṃ. Dutiyatatiyajjhānāni
panettha catutthe gahite gahitāneva hontīti visuṃ na vuttānīti.
      Idaṃ kusalanti ādīsu. Kusalaṃ nāma dasa kusalakammapathā. Akusalanti
dasaakusalakammapathā. Sāvajjadukādayopi etesaṃyeva vasena veditabbā. Sabbañceva
panetaṃ kaṇhañca sukkañca sappaṭibhāgaṃ cāti kaṇhasukkasappaṭibhāgaṃ. Nibbānameva
cekaṃ 2- appaṭibhāgaṃ. Avijjā pahīyatīti vaṭṭapaṭicchādikā avijjā pahīyati. Vijjā
uppajjatīti arahattamaggavijjā uppajjati. Sukhanti arahattamaggasukhañceva
phalasukhañca. Sukhā bhiyyo somanassanti phalasamāpattito vuṭṭhitassa aparāparaṃ
somanassaṃ. Tatiyo okāsādhigamoti arahattamaggo sabbakilese vikkhambhetvā
attano okāsaṃ gahetvā tiṭṭhati, tasmā "tatiyo okāsādhigamo"ti vutto.
Sesā maggā pana tasmiṃ gahite antogadhāevāti visuṃ na vuttā.
@Footnote: 1 cha.Ma., i. balavataraṃ pītisomanassaṃ  2 cha.Ma., i. hetaṃ

---------------------------------------------------------------------------------------------
page256.
      Ime pana tayo okāsādhigamā aṭṭhatiṃsārammaṇavasena vitthāretvā
kathetabbā. Kathaṃ? sabbāni ārammaṇāni visuddhimagge vuttanayeneva upacāravasena
ca appanāvasena ca vavatthapetvā catuvīsatiyā ṭhānesu paṭhamajjhānaṃ "paṭhamo
okāsādhigamo"ti kathetabbaṃ. Terasasu ṭhānesu dutiyatatiyajjhānāni, paṇṇarasasu
ṭhānesu catutthajjhānañca nirodhasamāpattiṃ pāpetvā "dutiyo okāsādhigamo"ti
kathetabbaṃ. Dasa upacārajjhānāni pana maggassa padaṭṭhānabhūtāni tatiyaṃ okāsādhigamaṃ
bhajanti. Apica tīsu sikkhāsu adhisīlasikkhā paṭhamaṃ okāsādhigamaṃ bhajati, adhicittasikkhā
dutiyaṃ, adhipaññāsikkhā tatiyanti evaṃ sikkhāvasenapi kathetabbaṃ. Sāmaññaphalepi
cūḷasīlato yāva paṭhamajjhānā paṭhamo okāsādhigamo, dutiyajjhānato yāva
nevasaññānāsaññāyatanā dutiyo, vipassanāto 1- yāva arahattā tatiyo
okāsādhigamoti evaṃ sāmaññaphalasuttantavasenapi kathetabbo 2- tīsu pana piṭakesu
vinayapiṭakaṃ paṭhamaṃ okāsādhigamaṃ bhajati, suttantapiṭakaṃ dutiyaṃ, abhidhammapiṭakaṃ tatiyanti
evaṃ piṭakavasenapi kathetabbaṃ.
      Pubbe kira mahātherā vassūpanāyikāya imameva suttaṃ paṭṭhapenti.
Kiṃkāraṇā? tīṇi piṭakāni vibhajitvā kathetuṃ labhissāmāti. Tepiṭakena hi samodhānetvā
Kathentassa dukkathitanti kenaci 3- na sakkā vattuṃ. Tepiṭakaṃ vibhajitvā 4- kathitameva
idaṃ suttaṃ sukathitaṃ hotīti.
                         Catusatipaṭṭhānavaṇṇanā
      [289] Kusalassādhigamāyāti maggakusalassa ceva phalakusalassa ca
adhigamatthāya. Ubhayaṃpi hetaṃ anavajjaṭṭhena khemaṭṭhena vā kusalameva. Tattha sammā
samādhiyatīti tasmiṃ ajjhattakāye sammā samāhito ekaggacitto hoti. Bahiddhā
parakāye ñāṇadassanaṃ abhinibbattetīti attano kāyato parassa kāyābhimukhaṃ ñāṇaṃ
peseti. Esa nayo sabbattha. Sabbattheva ca satimāti padena kāyādipariggāhikā
@Footnote: 1 i. vipassanato  2 cha.Ma., i. kathetabbaṃ
@3 cha.Ma., i. kenaci na dissati  4 cha.Ma., i. bhajāpetvā

---------------------------------------------------------------------------------------------
page257.
Sati. Loketi 1- padena pariggahitakāyādayova cattāro cete satipaṭṭhānā
lokiyalokuttaramissakā kathitāti veditabbā.
                       Sattasamādhiparikkhāravaṇṇanā
      [290] Samādhiparikkhārāti ettha tayo parikkhāRā. "ratho sīlaparikkhāro 2-
jhānakkho cakkavīriyo"ti 3- hi ettha alaṅkāro parikkhāro nāma. "sattahi
nagaraparikkhārehi suparikkhittaṃ 4- hotī"ti 5- ettha parivāro parikkhāro nāma.
"gilānapacacayajīvitaparikkhāro"ti 6- ettha sambhāro parikkhāro nāma. Idha pana
parivāraparikkhāravasena "satta samādhiparikkhārā"ti vuttaṃ. Parikkhatāti parivārikā. 7-
Ayaṃ vuccati bho ariyo sammāsamādhīti ayaṃ sattahi ratanehi parivuto cakkavattī
viya sattahi aṅgehi parivuto "ariyo sammāsamādhī"ti vuccati. Saupaniso itipīti
saupanissayo itipi vuccati, saparivāroyevāti vuttaṃ hoti. Sammādiṭṭhissāti
sammādiṭṭhiyaṃ ṭhitassa. Sammāsaṅkappo pahotīti sammāsaṅkappo pavattati. Esa
nayo sabbapadesu. Ayaṃ panattho maggavasenapi phalavasenapi veditabbo. Kathaṃ?
maggasammādiṭṭhiyaṃ ṭhitassa maggasammāsaṅkappo pahoti .pe. Maggañāṇe ṭhitassa
maggavimutti pahoti. Tathā phalasammādiṭṭhiyaṃ ṭhitassa phalasammāsaṅkappo pahoti
.pe. Phalasammāñāṇe ṭhitassa phalavimutti pahotīti.
      Svākkhātoti ādīni visuddhimagge vaṇṇitāni. Apārutāti vivaṭā. Amatassāti
nibbānassa. Dvārāti pavesanamaggā. Aveccappasādenāti acalappasādena.
Dhamme vinītāti dhammaniyāmena 8- niyatā. 8- Athāyaṃ itarā pajāti anāgāmino
sandhāyāha, anāgāmino ca atthīti vuttaṃ hoti. Puññabhāgāti puññakoṭṭhāsena
nibbattā. Ottappanti 9- ottappamāno. 9- Tena kadāci nāma musā
assāti musāvādabhayena saṅkhātuṃ na sakkomi, na pana mama saṅkhātuṃ balaṃ natthīti
dīpeti.
@Footnote: 1 cha.Ma. lokoti  2 ka. setaparikkhāro  3 saṃ.mahā. 19/4/5 jāṇussoṇibrāhmaṇasutta
@4 cha.Ma. suparikkhataṃ  5 aṅ. sattaka. 23/64/107 nagaropamasutta (sayā)
@6 dī.pāṭi. 11/182/112 pāsādikasutta  7 cha.Ma. parivāritā
@8-8 cha.Ma. sammāniyyāmena niyyātā  9-9 Sī. ottapanti ottapamāno

---------------------------------------------------------------------------------------------
page258.
      [291] Taṃ kiṃ maññati bhavanti iminā kevalaṃ vessavaṇaṃ pucchati,
na panassa evarūpo satthā nāhosīti vā na bhavissatīti vā laddhi atthi.
Sabbabuddhānañhi abhisamaye viseso natthi.
      [292] Sāyaṃ parisāyanti 1- attano parisāyaṃ. Tayidaṃ brahmacariyanti
taṃ idaṃ sakalaṃ sikkhattayaṃ brahmacariyaṃ. Sesaṃ uttānameva. Imāni pana padāni
dhammasaṅgāhakattherehi ṭhapitānīti.
                      Janavasabhasuttavaṇṇanā niṭṭhitā.
                          -------------
@Footnote: 1 cha.Ma. sayaṃ parisāyaṃ, Sī. parisāyaṃ

---------------------------------------------------------------------------------------------
page259.
                         6. Mahāgovindasutata
      [293] Evamme sutanti mahāgovindasuttaṃ. Tatrāyaṃ anuttānapadavaṇṇanā:-
pañcasikhoti pañcacuḷo pañcakuṇḍaliko. So kira manussapathe puññakammakaraṇakāle
daharo pañcacuḷakadārakakāle vacchapālakajeṭṭhako hutvā aññepi dārake gahetvā
bahigāme catumaggaṭṭhānesu sālaṃ karonto pokkharaṇiṃ khaṇanto setuṃ bandhanto visamaṃ
maggaṃ samaṃ karonto yānānaṃ akkhapaṭighātanarukkhe harantoti evarūpāni puññāni
karonto vicaritvā daharova kālamakāsi. Tassa so attabhāvo iṭṭho kanto
manāpo ahosi. So kālaṃ katvā cātummahārājikadevaloke navutivassasatasahassappamāṇaṃ
āyuṃ gahetvā nibbatti. Tassa tigāvutappamāṇo suvaṇṇakkhandhasadiso attabhāvo
ahosi. So sakaṭasaṭṭhimattaṃ 1- ābharaṇaṃ pasādhetvā navakumbhamatte gandhe
vilimpitvā dibbarattavatthadharo rattasuvaṇṇakaṇṇikaṃ pilandhitvā pañcahi kuṇḍalakehi
piṭṭhiyaṃ vattamānehi pañcacuḷakadārakaparihāreneva vicarati. Tena taṃ "pañcasikho"tveva
sañjānanti.
      Abhikkantāya rattiyāti abhikkantāya khīṇāya rattiyā, ekaṃ koṭṭhāsaṃ
atītāyāti attho. Abhikkantavaṇṇoti atiiṭṭhakantamanāpavaṇṇo. Pakatiyāpi hesa
kantavaṇṇo, alaṅkaritvā āgatattā pana abhikkantavaṇṇo ahosi. Kevalakappanti
anavasesaṃ samantato. Anavasesaṭṭho ettha kevalasaddo, kevaparipuṇṇanti ettha
viya. Samantaṭṭho 2- kappasaddo, kevalakappaṃ jetavananti ādīsu viya. Obhāsetvāti
ābhāya pharitvā, candimā viya suriyo viya ca ekobhāsaṃ ekapajjotaṃ karitvāti
attho.
                           Devasabhāvaṇṇanā
      [294] Sudhammāyaṃ sabhāyanti sudhammāya nāma itthiyā ratanamatta-
kaṇṇikarukkhanissandena nibbattasabhāyaṃ. Tassā kira phalikamayā bhūmi, maṇimayā
@Footnote: 1 cha.Ma., i. sakaṭasahassamattaṃ  2 cha.Ma., i. samantato attho

---------------------------------------------------------------------------------------------
page260.
Āṇiyo, suvaṇṇamayā thambhā, rajatamayā thambhaghaṭikā ca saṅghāṭā ca, pavāḷamayāni
vāḷarūpāni, sattaratanamayā gopānasiyo ca pakkhapāsakā ca mukhavaṭṭi ca, indanīlaiṭṭhakāhi
chadanaṃ, sovaṇṇamayaṃ chadanapiṭṭhaṃ, rajatamayā thūpikā, āyāmato ca vitthārato
ca tīṇi yojanasatāni, parikkhepato nava yojanasatāni, ubbedhato pañca
yojanasatāni, evarūpāyaṃ sudhammāyaṃ sabhāyaṃ.
      Dhataraṭṭhoti ādīsu dhataraṭṭho gandhabbarājā gandhabbadevatānaṃ koṭisatasahassena
parivuto koṭisatasahassasuvaṇṇamayāni mahāphalakāni 1- ca suvaṇṇasattiyo ca gāhāpetvā
puratthimāya disāya pacchimābhimukho dvīsu devalokesu devatā purato katvā nisinno.
      Viruḷhako kumbhaṇḍarājā kumbhaṇḍadevatānaṃ koṭisatasahassena parivuto
koṭisatasahassarajatamayāni mahāphalakāni ca suvaṇṇasattiyo ca gāhāpetvā dakkhiṇāya
disāya uttarābhimukho dvīsu devalokesu devatā purato katvā nisinno.
      Virūpakkho nāgarājā nāgānaṃ koṭisatasahassena parivuto koṭisatasahassamaṇimayāni
mahāphalakāni ca suvaṇṇasattiyo ca gāhāpetvā pacchimāya disāya puratthābhimukho 2-
dvīsu devalokesu devatā purato katvā nisinno.
      Vessavaṇo yakkharājā yakkhānaṃ koṭisatasahassena parivuto koṭisatasahassapavāḷamayāni
mahāphalakāni ca suvaṇṇasattiyo ca gāhāpetvā uttarāya disāya dakkhiṇābhimukho
dvīsu devalokesu devatā purato katvā nisinnoti veditabbo.
      Atha pacchā amhākaṃ āsanaṃ hotīti tesaṃ pacchato amhākaṃ nisīdituṃ okāso
pāpuṇāti. Tato paraṃ pavisituṃ vā passituṃ vā na labhāma.
      Sannipātakāraṇaṃ panettha pubbe vuttaṃ catubbidhameva. Tesu vassūpanāyikasaṅgaho
vitthārito. Yathā pana vassūpanāyikāya, evaṃ mahāpavāraṇāyapi puṇṇamīdivase
sannipatitvā "ajja kattha gantvā kassa santike pavāressāmā"ti
@Footnote: 1 cha.Ma., i. phalakāni. evamuparipi  2 cha.Ma., i. puratthimābhimukho

---------------------------------------------------------------------------------------------
page261.
Mantenti. Tattha sakko devānamindo yebhuyyenapi piyaṅgudīpamahāvihārasmiṃyeva
pavāreti. Sesā devatā pāricchattakādīni dibbapupphāni ceva dibbacandanacuṇṇāni
ca gahetvā attano attano manāpaṭṭhānameva gantvā pavārenti. Evaṃ
pavāraṇāsaṅgahatthāya sannipatanti.
      Devaloke pana āsāvatī nāma latā atthi. Sā pupphissatīti devā
vassasahassaṃ upaṭṭhānaṃ gacchanti. Pāricchattake pupphamāne ekavassaṃ upaṭṭhānaṃ
gacchanti. Te tassa paṇḍupalāsādibhāvato paṭṭhāya attamanā honti. Yathāha:-
      "yasmiṃ bhikkhave samaye devānaṃ tāvatiṃsānaṃ pāricchattako koviḷāro
`paṇḍupalāso hoti, attamanā bhikkhave devā tāvatiṃsā tasmiṃ samaye honti
`paṇḍupalāso dāni pāricchattako koviḷāro, na cirasseva dāni chinnapalāso 1-
bhavissatī'ti. Yasmiṃ bhikkhave samaye devānaṃ tāvatiṃsānaṃ pāricchattako koviḷāro
chinnapalāso hoti, jālakajāto hoti, khārakajāto hoti, makulakajāto 2- hoti,
korakajāto 3- hoti. Attamanā bhikkhave devā tāvatiṃsā tasmiṃ samaye honti
`korakajāto dāni pāricchattako koviḷāro na cirasseva sabbaphāliphullo 4-
bhavissatī'ti 5-
      sabbaphāliphullassa kho pana bhikkhave pāricchattakassa koviḷārassa
samantā paññāsa yojanāni ābhā phuṭā 6- hoti, anuvātaṃ yojanasataṃ gandho
gacchati, ayamānubhāvo pāricchattakassa koviḷārassā"ti.
      Pupphite pāricchattake ārohaṇakiccaṃ vā aṅkusakaṃ gahetvā namanakiccaṃ
vā pupphāharaṇatthaṃ caṅkoṭakakiccaṃ vā natthi, kantanakavāto uṭṭhahitvā pupphāni
vaṇṭato kantati, sampaṭicchanakavāto sampaṭicchati, pavesanakavāto sudhammādevasabhaṃ
pavesesi. 7- Sammajjanakavāto purāṇāni pupphāni nīharati, santharakavāto
pattakaṇṇikakesarāni racento 8- santharati, majjhaṭṭhāne dhammāsanaṃ hoti.
@Footnote: 1 cha.Ma. pannapalāso evamuparipi  2 cha.Ma. kuṭumalakajāto, i. kuṭuppalakajāto
@3 Ma., i. kokāsakajāto. evamuparipi  4 cha.Ma. sabbapāliphullo
@5 aṅ. sattaka 23/66/118 pāricchattakasutta (sayā)  6 cha.Ma. ābhāya phuṭaṃ
@7 cha.Ma., i. paveseti   8 cha.Ma., i. naccanto

---------------------------------------------------------------------------------------------
page262.
Yojanappamāṇo ratanapallaṅko upari tiyojanena setacchattena dhārayamānena,
tadanantaraṃ sakkassa devarañño āsanaṃ atthariyati. Tato tettiṃsāya devaputtānaṃ,
tato aññāsaṃ 1- mahesakkhamahesakkhānaṃ devaputtānaṃ. 1- Aññāsaṃ 2- devatānaṃ 2-
pana pupphakaṇṇikāva āsanaṃ hoti.
      Devā devasabhaṃ pavisitvā nisīdanti. Pupphareṇūvaṭṭi 3- uggantvā
upari kaṇṇikaṃ āhacca nipatamānā devatānaṃ tigāvutappamāṇaṃ attabhāvaṃ
lākhārasaparikammasajjitaṃ viya karoti. Tesaṃ sā kīḷā catūhi māsehi pariyosānaṃ
gacchati. Evaṃ pāricchattakakīḷānubhavanatthāya sannipatanti.
       Māsassa pana aṭṭha divase devaloke mahādhammassavanaṃ ghosati. 4-
Tattha sudhammāya devasabhāya sanaṅkumāro vā mahābrahmā, sakko vā devānamindo,
dhammakathikabhikkhu vā, aññataro vā dhammakathiko devaputto dhammakathaṃ katheti. Aṭṭhamiyaṃ
pakkhassa catunnaṃ mahārājānaṃ amaccā, cātuddasiyaṃ puttā, paṇṇarase sayaṃ
cattāro mahārājāno nikkhamitvā suvaṇṇapaṭaṃ ca jātihiṅgulakaṃ ca gaṇhitvā
gāmanigamarājadhāniyo anuvicaranti. Te "asukā nāma itthī vā puriso vā buddhaṃ
saraṇaṃ gato, dhammaṃ saraṇaṃ gato, saṃghaṃ saraṇaṃ gato, pañca sīlāni rakkhati. Māsassa
aṭṭha uposathe karoti. Mātuupaṭṭhānaṃ pūreti. Pituupaṭṭhānaṃ pūreti. Asukaṭṭhāne
uppalahatthakasatena pupphakumbhena pūjā katā. Dīpasahassaṃ āropitaṃ. Akāladhammassavanaṃ
kāritaṃ. Chattavedikā muddhivedikā kucchivedikā sīhāsanaṃ sīhasopāṇaṃ kāritaṃ.
Tīṇi sucaritāni pūreti. Dasakusalakammapathe samādāya vattatī"ti suvaṇṇapaṭe
jātihiṅgulakena likhitvā āharitvā pañcasikhassa hatthe denti. Pañcasikho
mātalissa hatthe deti. Mātalisaṅgāhako sakkassa devarañño deti.
      Yadā puññakammakārakā bahū na honti, potthako khuddako hoti,
taṃ disvāva devā "pamatto vata bho mahājano viharati, cattāro apāyā
@Footnote: 1-1 cha.Ma.,i. mahesakkhadevatānaṃ  2-2 cha.Ma.,i. aññataradevatānaṃ
@3 cha.Ma. tato pupphehi reṇuvaṭṭi  4 cha.Ma. ghasati, i. sussati  5 cha.Ma.,i. ṭavedikāpu

---------------------------------------------------------------------------------------------
page263.
Paripūrissanti, cha devalokā tucchā bhavissantī"ti anattamanā honti. Sace pana
potthako mahā hoti, taṃ disvāva devā "appamatto vata bho mahājano viharati,
cattāro apāyā suññā bhavissanti, cha devalokā paripūrissanti, buddhasāsane
puññāni karitvā āgate mahāpuññe purakkhitvā nakkhattaṃ kīḷituṃ labhissāmā"ti
attamanā honti. Taṃ potthakaṃ gahetvā sakko devarājā vāceti. Tassa
pakatiniyāmena kathentassa saddo dvādasa yojanāni gacchati. 1- Uccena sarena
kathentassa ca sakalaṃ dasayojanasahassaṃ devanagaraṃ chādetvā tiṭṭhati. Evaṃ
dhammassavanatthāya sannipatanti. Idha pana pavāraṇāsaṅgahatthāya sannipatitāti
veditabbā.
      [295] Tathāgataṃ namassantāti navahi kāraṇehi tathāgataṃ namassamānā.
Dhammassa ca sudhammatanti svākkhātādibhedaṃ dhammassa sudhammataṃ ujupaṭipannatādibhedaṃ
saṃghassa ca supaṭipattinti attho.
                        Aṭaṭhayathābhuccavaṇṇavaṇṇanā
      [296] Yathābhucceti yathābhūte yathāsabhāve. Vaṇṇeti guṇe. Payirudāhāsīti
kathesi. Bahujanahitāya paṭipannoti kathaṃ paṭipannoti? dīpaṅkarapādamūle aṭṭha
dhamme samodhānetvā buddhatthāya abhinīharamānopi bahujanahitāya paṭipanno
nāma hoti.
      Dānapāramī sīlapāramī nekkhammapāramī paññāpāramī viriyapāramī khantipāramī
saccapāramī adhiṭṭhānapāramī mettāpāramī upekkhāpāramīti kappasatasahassādhikāni
cattāri asaṅkheyyāni imā dasa pāramiyo pūrentopi bahujanahitāya paṭipanno.
      Khantivāditāpasakāle cūḷadhammapālakumārakāle chaddantanāgarājakāle
bhūridattacampeyyasaṅkhapālanāgarājakāle mahākapikāle ca tādisāni dukkarāni
karontopi bahujanahitāya paṭipanno. Vessantarattabhāve ṭhatvā sattasatakamahādānaṃ 2-
@Footnote: 1 cha.Ma., i. gaṇhāti  2 Ma. sattasattakamahādānaṃ

---------------------------------------------------------------------------------------------
page264.
Datvā sattasu ṭhānesu paṭhaviṃ kampetvā pāramīkūṭaṃ gaṇhantopi bahujanahitāya
paṭipanno, tato anantare attabhāve tusitapure yāvatāyukaṃ tiṭaṭhantopi
bahujanahitāya paṭipanno.
      Tattha pañca pubbanimittāni disvā dasasahassacakkavāḷadevatāhi
yācito pañca mahāvilokanāni viloketvā devānaṃ saṅgahatthāya paṭiññaṃ datvā
tusitapurā cavitvā mātu kucchiyaṃ paṭisandhiṃ gaṇhantopi bahujanahitāya paṭipanno.
      Dasa māse mātu kucchiyaṃ vasitvā lumbinīvane mātu kucchito
nikkhamantopi, ekūnatiṃsa vassāni agāraṃ ajjhāvasitvā mahābhinikkhamanaṃ nikkhamitvā
anomānadītīre pabbajantopi, cha 1- vassāni mahāpadhānena 1- attānaṃ kilametvā
bodhipallaṅkaṃ āruyha sabbaññutañāṇaṃ paṭivijjhantopi, sattasattāhaṃ bodhimaṇḍe
yāpentopi, isipatanaṃ āgamma anuttaraṃ dhammacakkaṃ pavattentopi, yamakapāṭihāriyaṃ
karontopi, devorohaṇaṃ orohantopi, buddho hutvā pañcacattālīsavassāni
tiṭṭhantopi, āyusaṅkhāraṃ ossajjentopi, 2- yamakasālānaṃ antare anupādisesāya
nibbānadhātuyā parinibbāyantopi bahujanahitāya paṭipanno. Yāvassa sāsapamattāpi
dhātuyo dharanti, tāva bahujanahitāya paṭipannoti veditabbo sesapadāni etasseva
vevacanāni, tattha pacchimaṃ pacchimaṃ purimassa purimassa attho.
      Neva atītaṃse samanupassāma. Na panetarahīti atītepi buddhato aññaṃ
na samanupassāma, anāgatepi na samanupassāma, etarahi pana aññassa satthuno
abhāvatoyeva aññatra tena bhagavatā na samanupassāmāti ayamettha attho.
Aṭṭhakathāyaṃpi hi "atītānāgatā buddhā amhākaṃ satthārā sadisāyeva, kiṃ sakko
kathetī"ti vicāretvā "etarahi bahujanahitāya paṭipanno satthā amhākaṃ satthāraṃ
muñcitvā añño koci natthi, tasmā na passāmāti kathetī"ti vuttaṃ. Yathā ca
ettha, evaṃ ito paresupi padesu ayamattho veditabbo. Svākkhātādīni 3- ca
idaṃ kusalanti 3- ādīni ca 3- vuttatthāneva.
@Footnote: 1-1 cha.Ma. chabbassāni padhānena  2 cha.Ma., i. ossajantopi
@3-3 cha.Ma., i. svākkhātādīni ca kusalādīni ca

---------------------------------------------------------------------------------------------
page265.
      Gaṅgodakaṃ yamunodakenāti gaṅgāyamunānaṃ samāgamaṭṭhāne udakaṃ
vaṇṇenapi gandhenapi rasenapi saṃsandati sameti, majjhe bhinnasuvaṇṇaṃ viya
ekasadisameva hoti, na mahāsamuddaudakena saṃsaṭṭhakāle viya visadisaṃ parisuddhassa
nibbānassa paṭipadāpi parisuddhāva. Na hi daharakāle vejjakammādīni 1- katvā
agocare caritvā mahallakakāle nibbānaṃ daṭṭhuṃ sakkā, nibbānagāminī pana
paṭipadā parisuddhāva vaṭṭati ākāsūpamā. Yathā hi ākāsampi alaggaṃ parisuddhaṃ
candimasuriyānaṃ ākāse icchiticchitaṭṭhānaṃ gacchantānaṃ viya nibbānaṃ gacchantassa
bhikkhuno paṭipadāpi kule vā gaṇe vā alaggā abaddhā ākāsūpamā vaṭṭati.
Sā panesā tādisāva bhagavatā paññattā kathitā desitā. Tena vuttaṃ "saṃsandati
nibbānañca paṭipadā cā"ti.
      Paṭipannānanti 2- paṭipadāya ṭhitānaṃ. Vusitavatanti vuṭṭhavāsānaṃ. Etesaṃ
laddhasahāyoti etesaṃ tattha tattha saha ayanato sahāyo. "adutiyo asahāyo
appaṭisamo"ti idaṃ panassa asadisaṭṭhena vuttaṃ. Apanujjāti tesaṃ majjhepi
phalasamāpattiyā viharantopi cittena te apanujja, apanujjena 3- ekārāmataṃ
anuyutto viharatīti attho.
      Abhinipphanno 4- kho pana tassa bhagavato lābhoti tassa bhagavato mahālābho
uppanno. Kadā paṭṭhāya uppanno? abhisambodhiṃ patvā sattasattāhaṃ atikkamitvā
isipatane dhammacakkaṃ pavattetvā anukkamena devamanussadamanaṃ karontassa tayo jaṭile
pabbājetvā rājagahaṃ gatassa bimbisāradamanato paṭṭhāya uppanno. Yaṃ sandhāya vuttaṃ
"tena kho pana samayena bhagavā sakkato hoti garukato mānito pūjito apacito lābhī
cīvarapiṇḍapātasenāsanagilānapaccayabhesajjaparikkhārānan"ti. 5- Satasahassakappādhikesu
catūsu asaṅkheyyesu ussannapuññanissandena samuppanno lābhasakkāro mahogho
viya ajjhottharamāno āgacchati.
      Ekasmiṃ kira samaye rājagahe sāvatthiyaṃ sākete kosambiyaṃ bārāṇasiyaṃ
bhagavato paṭipāṭibhattaṃ nāma uppannaṃ, tattheko "ahaṃ sataṃ visajjetvā dānaṃ
@Footnote: 1 i. vajjakammādīni     2 ka. paṭipadānanti  3 cha.Ma., i. apanujjeva
@4 i. abhinippanno  5 saṃ ni. 16/70/116 susimaparibbājakasutta

---------------------------------------------------------------------------------------------
page266.
Dassāmī"ti paṇṇaṃ likhitvā vihāradvāre bandhi. Añño ahaṃ hve satāni.
Añño ahaṃ pañca satāni. Añño ahaṃ sahassaṃ. Añño ahaṃ hve sahassāni.
Añño ahaṃ pañca. Dasa. Vīsati. Paññāsaṃ. Añño ahaṃ satasahassaṃ. Añño ahaṃ
dve satasahassāni visajjetvā dānaṃ dassāmīti pañṇaṃ likhitvā vihāradvāre
bandhi. Janapadacārikaṃ carantaṃpi okāsaṃ labhitvā "dānaṃ dassāmī"ti sakaṭāni
pūretvā mahājano anubandhiyeva. Yathāha "tena kho pana samayena jānapadā
manussā bahuṃ loṇampi telampi taṇḍulampi khādanīyampi sakaṭesu āropetvā
buddhappamukhassa bhikkhusaṃghassa piṭṭhito piṭṭhito anubandhā honti `yadā 1-
paṭipāṭiṃ labhissāma, tadā 1- bhattaṃ karissāmā"ti 2- evaṃ aññānipi khandhake ca
vinaye ca bahūni vatthūni veditabbāni. Asadisadāne panesa lābho matthakaṃ patto.
     Ekasmiṃ kira samaye bhagavati janapadacārikaṃ caritvā jetavanaṃ sampatte
rājā nimantetvā dānaṃ adāsi. Dutiyadivase nāgarā adaṃsu. Puna tesaṃ dānato
atirekaṃ rājā, tassa dānato atirekaṃ nāgarāti evaṃ bahūsu divasesu gatesu
rājā cintesi "ime nāgarā divase divase atirekataraṃ karonti, paṭhavissaro
pana rājā nāgarehi dānena 3- jitoti 3- garahā bhavissatī"ti. Athassa mallikā
upāyaṃ ācikkhi.
      So rājaṅgaṇe sālakalyāṇipadarehi maṇḍapaṃ kāretvā taṃ nīluppalehi chādetvā
pañca āsanasatāni paññāpetvā pañca hatthisatāni āsanānaṃ pacchābhāge ṭhapetvā
ekekena hatthinā ekekasasa bhikkhuno setacchattaṃ dhārāpesi. Dvinnaṃ davinnaṃ
āsanānaṃ antare sabbālaṅkārapaṭimaṇḍitā ekekā khattiyadhītā catujjātikagandhaṃ 4-
piṃsati. 4- Aparā 5- khattiyadhītā 5- niṭṭhitaṃ niṭṭhitaṃ majjhaṭṭhāne gandhambaṇe
pakkhipati, taṃ aparā khattiyadhītā nīluppalahatthakena samparivaṭṭeti. Evaṃ ekekassa
bhikkhuno tisso tisso khattiyadhītaro parivārā, aparā sabbālaṅkārapaṭimaṇḍitā itthī
tālapaṇṇaṃ gahetvā vījati, 6- aññā dhammakarakaṃ gahetvā
@Footnote: 1-1 cha.Ma.,i. yattha.....tattha  2 vinaYu. 5/282/53 bhesajjakkhandhaka
@3-3 cha.Ma.,i. dāne parājitoti  4-4 cha.Ma. catujjātiyagandhaṃ pisati. i.
@    catujjātigandhaṃ piṃsati  5-5 cha.Ma.,i. ime pāṭhā na dissanti  6 cha.Ma. bījati

---------------------------------------------------------------------------------------------
page267.
Udakaṃ parisasāveti, aññā pattato udakaṃ āharati. 1- Bhagavato cattāri anagghāni
ahesuṃ. Pādakaṭhalikā ādhārako apassenaphalakaṃ chattapādamaṇīti imāni cattāri
anagghāni ahesuṃ. Saṃghanavakassa deyyadhammo satasahassaṃ agghati. Tasmiṃ ca dāne
aṅgulimālatthero saṃghanavako ahosi. Tassa āsanasamīpe ānīto ānīto hatthī taṃ
upagantuṃ nāsakkhi. Tato rañño ārocesuṃ. Rājā 2- "aññaṃ hatthiṃ ānethā"ti
āha. Ānīto ānīto na sakkotiyeva. 2- Rājā "añño hatthī natthī"ti. Duṭṭhahatthī
pana atthi, ānetuṃ na sakkāti. Rājā 3- tathāgataṃ pucchi "ko bhante saṃghanavako"ti.
Aṅgulimālo mahārājāti. 3- Tena hi taṃ duṭṭhahatthiṃ ānetvā ṭhapetu mahārājāti.
Duṭṭhahatthiṃ 4- maṇḍayitvā ānayiṃsu. So therassa tejena nāsāvātasañcaraṇamattaṃpi kātuṃ
nāsakkhi. Evaṃ nirantaraṃ satta divasāni dānaṃ dīyittha. Sattame divase rājā dasabalaṃ
vanditvā "bhagavā mayhaṃ dhammaṃ desethā"ti āha.
      Tassañca parisati kāḷo ca juṇho cāti dve amaccā honti.
Kāḷo cintesi "nassati rājakulassa santakaṃ, kiṃ nāmete ettakā janā karissanti,
bhuñjitvā vihāraṃ gantvā niddāyissanteva, idaṃ pana eko rājapuriso labhitvā
kiṃ nāma na kareyya, aho nassati rañño santakan"ti. Juṇho cintesi "mahantaṃ idaṃ
rājattanaṃ nāma, ko añño idaṃ kātuṃ sakkhissati. Kiṃ rājā nāma so, yo rājattane
ṭhitopi evarūpaṃ dānaṃ dātuṃ na sakkotī"ti. Bhagavā parisāya ajjhāsayaṃ olokento
tesaṃ dvinnaṃ ajjhāsayaṃ viditvā "sace ajja juṇhassa ajjhāsayena dhammaṃ desemi, 5-
kāḷassa muddhā sattadhā phalissati. Mayā kho pana sattānudayatāya pāramiyo pūritā.
Juṇho aññasmiṃpi divase mayi dhammaṃ kathente 5- maggaphalaṃ paṭivijjhissati,
idāni pana kāḷaṃ olokessāmī"ti rañño catuppadikameva gāthaṃ abhāsi:-
@Footnote: 1 chaMa., i. harati  2-2 cha.Ma., i. ime pāṭhā na dissanti
@3-3 cha.Ma., i. sammāsambuddho saṃghanavako kataro mahārājāti. aṅgulimāratthero bhagavāti.
@4 cha.Ma., i. hatthiṃ  5 cha.Ma., i. dhammakathaṃ kathemi

---------------------------------------------------------------------------------------------
page268.
              Na ve kadariyā devalokaṃ vajanti
              bālā have nappasaṃsanti dānaṃ
              dhīro ca dānaṃ anumodamāno
              teneva so hoti sukhī paratthāti. 1-
      Rājā anattamano hutvā "mayā mahādānaṃ dinnaṃ, satthā ca me
mandameva dhammaṃ katheti, 2- nāsakkhiṃ maññe dasabalassa cittaṃ gahetun"ti. So
bhuttapātarāso vihāraṃ gantvā bhagavantaṃ vanditvā pucchi "mayā bhante mahantaṃ
dānaṃ dinnaṃ, anumodanā ca me na mahatī katā, ko nu kho me bhante
doso"ti. Natthi mahārāja tava doso, parisā pana aparisuddhā, tasmā dhammaṃ
na desemīti. 3- Kasmā pana bhagavā parisā na parisuddhāti. 4- Satthā dvinnaṃ
amaccānaṃ parivitakkaṃ ārocesi. Rājā kāḷaṃ pucchi "evaṃ tāta kāḷā"ti. Evaṃ
mahārājāti. Mayi mama santakaṃ dadamāne tava kataraṃ ṭhānaṃ rujjati, 5- na taṃ sakkomi
passituṃ, pabbājetha naṃ mama raṭṭhatoti āha. Tato juṇhaṃ pakkosāpetvā pucchi
"evaṃ kira tāta cintesī"ti. Āma mahārājāti. Tava cittānurūpameva hotūti
tasmiṃyeva maṇḍape evaṃ paññattesuyeva āsanesu pañca bhikkhusatāni nisīdāpetvā
tāyeva khattiyadhītaro parivārāpetvā rājagehato dhanaṃ gahetvā mayā
dinnasadisameva satta divasāni dānaṃ dehīti so tathā adāsi. Datvā sattame
divase "dhammaṃ me bhagavā desethā"ti āha.
      Satthā dvinnaṃpi dānānaṃ anumodanaṃ ekato katvā dve mahānadiyo
ekoghapuṇṇā kurumāno viya mahādhammadesanaṃ desesi. Desanāparinosāne juṇho
sotāpanno ahosi. Rājā pasīditvā dasabalassa pāvāyavatthaṃ 6- nāma adāsi.
Evaṃ abhinipphanno kho pana tassa bhagavato lābhoti veditabbo.
      Abhinipphanno silokoti vaṇṇaguṇakittanaṃ. Sopi bhagavato dhammacakkappavattanato
paṭṭhāya abhinipphanno. Tato paṭṭhāya hi bhagavato khattiyāpi vaṇṇaṃ kathenti.
Brāhmaṇāpi gahapatayopi nāgā supaṇṇā gandhabbā devatā
@Footnote: 1 khu. dha. 25/177/48 asadisadānavatthu  2 cha.Ma., i. kathesi  3 cha.Ma., i. desesinti
@4 cha.Ma., i. suddhāti  5 Ma. dussati  6 cha.Ma., i.bāhiravatthuṃ

---------------------------------------------------------------------------------------------
page269.
Brahmānopi kittiṃ vatvā "itipi so bhagavā"ti ādinā. Aññatitthiyāpi
vararojassa sahassaṃ datvā samaṇassa gotamassa avaṇṇaṃ kathehīti uyyojesuṃ. So sahassaṃ
gahetvā dasabalaṃ pādatalato paṭṭhāya yāva kesaggā 1- avalokayamāno likkhāmattaṃpi
vajjaṃ adisvā "vippakiṇṇadvattiṃsamahāpurisalakkhaṇe asītianubyañjanavibhūsite
byāmappabhāparikkhitte suphullitapāricchattaka tārakagaṇasamujjalitaanta-
likkhavicittakusumasassirīkanandavanasadise evaṃ 2- anavajje attabhāve avaṇṇaṃ
vadantassa mukhaṃpi viparivatteyya, muddhāpi sattadhā phaleyya, avaṇṇaṃ vattuṃ upāyo
natthi, vaṇṇameva vadissāmī"ti pādatalato paṭṭhāya yāva kesaggā atirekapadasahassena
vaṇṇameva kathesi. Yamakapāṭihāriye panesa vaṇṇo nāma matthakaṃ patto. Evaṃ
abhinipphanno silokoti.
      Yāva maññe khattiyāti khattiyā brāhmaṇā vessā suddā nāgā
supaṇṇā yakkhā asurā devā brahmanoti sabbepi 3- sampiyāyamānarūpā
haṭṭhatuṭṭhā viharanti.
      Vigatamado kho panāti ettakā maṃ janā sampiyāyamānarūpā viharantīti
na madappamatto hutvā davādivasena āhāraṃ āhāreti, aññadatthuṃ 4- vigatamado
kho pana so bhagavā āhāraṃ āhāreti.
      Yathāvādīti yaṃ vācāya vadati, tadanvayamevassa kāyakammaṃ hoti. Yaṃ ca
kāyena karoti, tadanvayamevassa vacīkammaṃ hoti. Kāyo vācaṃ, vācā vā kāyaṃ
nātikkamati, vācā kāyena, kāyo ca vācāya sameti. Yathā 5-
              vāmena sūkaro hoti      dakkhiṇena ajāmigo
              sarena eḷako 6- hoti   visāṇena jaraggavoti
      ayaṃ sūkarayakkho sūkare disvā sūkarasadisaṃ vāmapassaṃ dassetvā te
gahetvā khādati, ajamige disvā taṃsadisaṃ dakkhiṇapassaṃ dassetvā te gahetvā
@Footnote: 1 cha.Ma.,i. kesantā evamuparipi  2 cha.Ma.,i. ayaṃ saddo na dissati
@3 cha.Ma.,i. sabbeva  4 cha.Ma.,i. aññadatthu  5 cha.Ma. yathā ca, i. yathāha
@6 cha.Ma.,i. nelako. evamuparipi

---------------------------------------------------------------------------------------------
page270.
Khādati, eḷakavacchake disvā vacchakaravaṃ viravanto 1- te gahetvā khādati, goṇe
disvā tesaṃ visāṇasadisāni visāṇāni māpetvā, te dūratova "goṇo viya
dissatī"ti evaṃ upagate gahetvā khādati. Yathā ca dhammikavāyasajātake sakuṇehi
puṭṭho vāyaso "ahaṃ vātabhakkho, vātabhakkhatāya mukhaṃ vivaritvā pāṇamaraṇamaddanabhayena 2-
ekeneva pādena ṭhito, tasmā tumhepi:-
              dhammaṃ caratha bhaddaṃ vo   dhammaṃ caratha ñātayo
              dhammacārī sukhaṃ seti    asmiṃ loke paramhi cāti.
          Sakuṇe vissāsaṃ āpādesi, 3- tato
              bhaddako vatāyaṃ pakkhī   dijo paramadhammiko
              ekapādena tiṭṭhanto  dhammo dhammoti bhāsatīti.
      Evaṃ vissāsamāgate sakuṇe khādati, 4- tena tesaṃ vācā kāyena, kāyo
ca vācāya na sameti, na evaṃ bhagavato. Bhagavato pana vācā kāyena, kāyo ca
vācāya sameti yevāti dasseti.
      Tiṇṇā taritā vicikicchā assāti tiṇṇavicikiccho. "kathamidaṃ
kathamidan"ti evarūpā vigatā kathaṃkathā assāti vigatakathaṃkatho. Yathā hi mahājano
"ayaṃ rukkho kiṃ rukkho nāma, ayaṃ gāmo, ayaṃ janapado, idaṃ raṭṭhaṃ kiṃ raṭṭhaṃ
nāma, kasmā nukho ayaṃ rukkho ujukkhandho, ayaṃ vaṅkakkhandho, kasmā kaṇṭako
koci ujuko hoti, koci vaṅko, pupphaṃ kiñci sugandhaṃ, kiñci duggandhaṃ, phalaṃ
kiñci madhuraṃ, kiñci amadhuran"ti sakaṅkhova hoti, na evaṃ satthā. Satthā hi
"imesaṃ nāma dhātūnaṃ ussannattā 5- idaṃ evaṃ hotī"ti vigatakathaṃkathova. Yathā ca
paṭhamajajhānādilābhīnaṃ dutiyajjhānādīsu kaṅkhā hoti. Paccekabuddhānaṃpi hi
sabbaññutañāṇena 6- yāthāvasanniṭṭhānābhāvato vohāravasena kaṅkhā nāma hotiyeva,
na evaṃ buddhassa. So hi bhagavā sabbattha vigatakathaṃkathoti dasseti.
@Footnote: 1 cha.Ma.,i. ravanto  2 cha.Ma.,i. pāṇakānañca maraṇabhayena  3 cha.Ma.,i. uppādesi
@4 cha.Ma.,i. khādittha  5 cha.Ma.,i. ussannussannattā  6 cha.Ma.,i. sabbaññutañāṇe

---------------------------------------------------------------------------------------------
page271.
      Pariyositasaṅkappoti yathā keci sīlamattena, keci vipassanāmattena,
keci paṭhamajjhānena .pe. Keci nevasaññānāsaññāyatanasamāpattiyā, keci
sotāpannabhāvamattena .pe. Keci arahattamaggena, keci sāvakapāramīñāṇena, keci
paccekabodhiñāṇena pariyositasaṅkappā paripuṇṇamanorathā honti, na evaṃ mama
satthā. Mama pana satthā sabbaññutañāṇena pariyositasaṅkappoti dasseti.
      Ajjhāsayaṃ ādibrahmacariyanti karaṇaṭṭhe paccattavacanaṃ, adhikāsayena
uttamanissayabhūtena ādibrahmacariyena porāṇabrahmacariyabhūtena ca ariyamaggena
tiṇṇavicikiccho vigatakathaṃkatho pariyositasaṅkappoti attho. "pubbe ananussutesu
dhammesu sāmaṃ saccāni abhisambujjhi, tattha ca sabbaññutaṃ patto, balesu ca
vasībhāvan"tipi vacanato pariyositasaṅkappatāpi bhagavato ariyamaggeneva nipphannāti.
      [297] Yathariva bhagavāti yathā bhagavā eva, 1- ekasmiṃ jambūdīpatale
catūsu disāsu cārikaṃ caramānā aho vata cattāro jinā dhammaṃ deseyyunti
paccāsiṃsamānā 2- vadanti. Athāpare tīsu maṇḍalesu ekato vicaraṇabhāvaṃ ākaṅkhamānā
tayo sammāsambuddhāti āhaṃsu. Apare "dasapāramiyo nāma pūretvā catunnaṃ
tiṇṇaṃ vā uppatti dullabhā, sace pana eko nibaddhavāsaṃ vasanto dhammaṃ
deseyya, eko cārikaṃ caranto. Evaṃpi jambūdīpo sobheyya ceva, bahuñca
hitasukhamadhigaccheyyā"ti cintayantā 3- aho vata mārisāti āhaṃsu.
      [298] Aṭṭhānaṃ kho panetaṃ mārisā anavakāso, yanti 4- ettha ṭhānaṃ
avakāsoti ubhayametaṃ kāraṇādhivacanameva. Kāraṇaṃ hi tiṭṭhati ettha tadāyattavuttitāya
phalanti ṭhānaṃ. Okāso viya cassa taṃ tena vinā aññattha abhāvatoti avakāso.
Yanti karaṇaṭṭhe paccattavacanaṃ. 5- Idaṃ vuttaṃ hoti "yena kāraṇena ekissā
lokadhātuyā dve buddhā ekato uppajjeyyuṃ, taṃ kāraṇaṃ natthī"ti ettha ca
        "yāvatā candimasuriyā pariharanti    disā bhanti virocanā
          tāva sahassadhā loko          ettha te vattatī vaso"ti 6-
@Footnote: 1 cha.Ma. eva na dissati  2 cha.Ma. paccāsisamānā   3 cha.Ma.,i. cintetvā
@4 cha.Ma.,i. aṭṭhānametaṃ anavakāso yanti  5 cha.Ma.,i. paccattaṃ
@6 Ma.mū, 12/503/445 brahmanimantanikasutta

---------------------------------------------------------------------------------------------
page272.
      Gāthāya ekacakkavāḷameva ekā lokadhātu. "sahassīlokadhātu akampitthā"ti 1-
āgataṭṭhāne cakkavāḷasahassaṃ ekā lokadhātu. Ākaṅkhamāno ānanda tathāgato
tisahassiṃ mahāsahassiṃ lokadhātuṃ sarena viññāpeyya .pe. Obhāsena ca
phareyyā"ti 2- āgataṭṭhāne tisahassī mahāsahassī ekā lokadhātu. "ayañca
dasasahassī lokadhātū"ti 3- āgataṭṭhāne dasa cakkavāḷasahassāni ekā lokadhātu.
So taṃ sandhāya ekissā lokadhātuyāti āha. Ettakaṃ hi jātikhettaṃ nāma.
Tatrāpi ṭhapetvā imasmiṃ cakkavāḷe jambūdīpassa majjhimadesaṃ na aññatra
buddhā uppajjanti, jātikhettato pana paraṃ buddhānaṃ uppattiṭṭhānameva na
paññāyati. Yenatthenāti yena pavāraṇāsaṅgahaṇatthena. 4-
                         Sanaṅkumārakathāvaṇṇanā
      [300] Vaṇṇena ceva yasasā cāti alaṅkāraparivārena ca puññasiriyā
cāti attho.
      [301] Sādhu mahābrahmeti ettha sampasādane sādhusaddo. Saṅkhāya
modāmāti jānitvā modāma.
                       Govindabrāhmaṇavatthuvaṇṇanā
      [304] Yāva dīgharattaṃ mahāpaññova so bhagavāti ettakanti
paricchinditvā na sakkā vattuṃ, athakho yāva dīgharattaṃ aticirarattaṃ mahāpaññova
so bhagavā. Noti kathaṃ tumhe maññathāti. Atha sayameva taṃ pañhaṃ byākātukāmo
"anacchariyametaṃ mārisā, yaṃ idāni pāramiyo pūretvā bodhipallaṅke tiṇṇaṃ
mārānaṃ matthakaṃ bhinditvā paṭividdhaasādhāraṇañāṇo so bhagavā mahāpañño
bhaveyya, kimettha acchariyaṃ, aparipakkāya pana bodhiyā padesañāṇe ṭhitassa
@Footnote: 1 aṅ. tika. 20/126/270 gotamakacetiyasutta   2 aṅ. tika. 20/81/220 cūḷanikāsutta
@3 Ma. upari. 14/201/170 acchariyabbhūtadhammasutta  4 cha.Ma., i. pavāraṇasaṅgahaṇatthena

---------------------------------------------------------------------------------------------
page273.
Sarāgādikālepi mahāpaññabhāvameva vo mārisā kathessāmī"ti bhavapaṭicchannaṃ kāraṇaṃ
āharitvā dassento bhūtapubbaṃ bhoti ādimāha.
      Purohitoti sabbakiccāni anusāsanapurohito. Govindoti govindiyābhisekena
abhisitto, pakatiyā panassa aññadeva nāmaṃ, abhisittakālato paṭṭhāya "govindo"ti
saṅkhyaṃ gato. Jotipāloti jotanato ca pālanato ca jotipālo.
      Tassa kira jātadivase sabbāvudhāni pajjaliṃsu, 1- rājāpi paccūsasamaye attano
maṅgalāvudhaṃ pajjalitaṃ disvā bhīto aṭṭhāsi. Govindo pātova rājūpaṭṭhānaṃ gantvā
sukhaseyyaṃ pucchi, rājā "kuto me ācariya sukhaseyyā"ti vatvā taṃ kāraṇaṃ
ārocesi. Mā bhāyi mahārāja, mayhaṃ putto jāto, tassānubhāvena
sakalanagare āvudhāni pajjaliṃsūti. Rājā "kiṃ nukho me kumāro paccatthiko
bhaveyyā"ti cintetvā suṭṭhutaraṃ bhāyi. "kiṃ vitakkesi mahārājā"ti ca puṭṭho
tamatthaṃ ārocesi. Atha naṃ govindo "mā bhāyi mahārāja, neso kumāro tumhākaṃ
dubbhissati, 2- sakalajambūdīpe pana tena samo paññāya na bhavissati, mama puttassa
vacanena mahājanassa kaṅkhā chijjissati, tumhākaṃ ca sabbakiccāni anusāsissatī"ti
samassāsesi. 3- Rājā tuṭṭho "kumārassa khīramūlaṃ hotū"ti sahassaṃ datvā "kumāraṃ
mahallakakāle mama dassethā"ti āha. Kumāro anupubbena vuḍḍhiṃ anuppatto.
Jotitatāya panassa pālanasamatthatāya ca jotipālotveva nāmaṃ akaṃsu. Tena vuttaṃ
"jotanato ca pālanato ca jotipālo"ti.
      Sammavossajjitvāti sammā vossajjitvā. Ayameva vā pāṭho.
Alamatthadasataroti samattho paṭibalo atthadaso alamatthadaso, taṃ alamatthadasaṃ tiretīti
alamatthadasataro. Jotipālasseva māṇavassa anusāsaniyāti sopi jotipālaṃyeva
pucchitvā anusāsatīti dasseti.
@Footnote: 1 cha.Ma. i. ujjotiṃsu  2 Sī. dūbhissati  3 cha.Ma. samassāseti

---------------------------------------------------------------------------------------------
page274.
                        Mahāgovindavatathuvaṇṇanā
      [305] Bhavamatthu bhavantaṃ jotipālanti bhoto jotipālassa bhavo vuḍḍhi
visesādhigamo sabbaṃ kalyāṇaṃ ceva mahāmaṅgalañca hotūti attho.
      Sammodanīyaṃ kathanti "alaṃ mahārāja mā cintayi, dhuvadhammo esa
sabbasattānan"ti ādinā nayena maraṇapaṭisaṃyuttaṃ sokavinodanaṃ paṭisanthārakathaṃ
pariyosāpetvā. Māno bhavaṃ jotipālo māṇavo anusāsaniyā paccabyāhāsīti
mā paṭibyāhāsi, "anusāsā"ti 1- vutto "nāhaṃ anusāsāmī"ti evaṃ no mā
anusāsaniyā paccakkhāsīti attho. Abhisambhosīti saṃvidahi 2- paṭṭhapesi.
      Manussā evamāhaṃsūti taṃ pitarā mahāpaññataraṃ sabbakiccāni anusāsantaṃ
sabbakammante 3- abhisambhavantaṃ disvā tuṭṭhacittā govindo vata bho brāhmaṇo,
mahāgovindo vata bho brāhmaṇoti evaṃ āhaṃsu. Idaṃ vuttaṃ hoti "govindo
vata bho brāhmaṇo ahosi etassa pitā, ayaṃ pana mahāgovindo vata bho
brāhmaṇo"ti.
                          Rajjasaṃvibhajanavaṇṇanā
      [306] Yena te cha khattiyāti ye te "sahāyā"ti vuttā cha khattiyā,
te kira reṇussa ekapitikā kaniṭṭhabhātaro, tasmā mahāgovindo "ayaṃ abhisitto
etesaṃ rajjasaṃvibhāgaṃ kareyya vā na vā, yannūnāhaṃ te paṭikacceva reṇussa
santikaṃ pesetvā paṭiññaṃ paṭiggaṇhāpeyyan"ti cintetvā 4- yena te cha khattiyā
tenupasaṅkami. Rājakattāroti rājakārakā amaccā.
      [307] Madanīyā kāmāti madakarā pamādakarā kāmā. Gacchante  gacchante
kāle esa anussarituṃpi na sakkuṇeyya, tasmā āyantu bhonto, āgacchantūti
attho.
@Footnote: 1 Ma. anusāsīti  2 cha.Ma.,i. saṃvidahitvā  3 cha.Ma.,i. sabbakamme
@4 cha.Ma. i. cintento

---------------------------------------------------------------------------------------------
page275.
     [308] Sarāmahaṃ bhoti tadā kira manussānaṃ saccavādikālo hoti,
tasmā "kadā mayā vuttaṃ, kena diṭṭhaṃ, kena sutan"ti abhūtaṃ avatvā "sarāmahaṃ
bho"ti āha.
     Sammodanīyaṃ kathanti kiṃ mahārāja, devattaṃ gate raññe mā cintayittha,
dhuvadhammo esa sabbasattānaṃ, evaṃbhāvino saṅkhārāti evarūpaṃ paṭisanthārakathaṃ.
Sabbāni sakaṭamukhāni paṭṭhapesīti sabbāni cha rajjāni 1- sakaṭamukhāni paṭṭhapesi.
Ekekassa rañño rajjaṃ tiyojanasataṃ hoti, reṇussa rañño rajjosaraṇappadeso
dasagāvutaṃ, majjhe pana reṇussa rajjaṃ vitānasadisaṃ  ahosi. Kasmā evaṃ paṭṭhapesīti.
Kālena kālaṃ rājānaṃ passituṃ āgacchantā aññassa rajjaṃ apīḷetvā attano
attano rajjappadeseneva āgamissanti ceva gamissanti ca. Pararajjaṃ otiṇṇassa
hi "bhattaṃ detha, goṇaṃ dethā"ti vadato manussā ujjhāyanti "ime rājāno
attano attano vijitena na gacchanti, amhākaṃ pīḷaṃ karontī"ti. Attano vijitena
pana gacchantassa "amhākaṃ santikā iminā idañcidañca laddhabbamevā"ti
manussā pīḷaṃ na maññanti. Idamatthaṃ cintayitvā mahāgovindo "sammodamānā
rājāno ciraṃ rajjamanusāsantū"ti evaṃ paṭṭhapesi.
              Dantapūraṃ kaliṅgānaṃ        assakānañca potanaṃ
              māhissati 2- avantīnaṃ     socirānañca 3- rorukaṃ 3-
              mithilā ca videhānaṃ       campā aṅge sumāpitā
              bārāṇasī ca kāsīnaṃ       ete govindamāpitāti.
      Etāni satta nagarāni mahāgovindeneva  tesaṃ rājūnaṃ atthāya
māpitāni.
              Sattabhū barahmadatto ca     vessabhū bharato saha
              reṇu dve ca dhataraṭṭhā    tadāsuṃ satta bhāravāti- 4-
@Footnote: 1 ka. raṭṭhāni  2 Ma. mahesayaṃ  3-3 cha.Ma. sovīrānañca rodukaṃ,  4 cha.Ma. bhāradhāti,
@  i. bhārathāti

---------------------------------------------------------------------------------------------
page276.
      Imāni tesaṃ sattannaṃpi nāmāni. Tesu hi eko sattabhū nāma
ahosi, eko brahmadatto nāma, eko vessabhū nāma, eko teneva saha
bharato nāma, eko reṇu nāma, dve pana dhataraṭṭhāti ime satta 1- bhāravāti 1-
satta jambūdīpatale bhāravā mahārājāno ahesuṃ.
                      Paṭhamabhāṇavāravaṇṇanā niṭṭhitā.
                          ------------
                       Kittisaddaabbuggamanavaṇṇanā
      [311] Upasaṅkamiṃsūti "amhākaṃ ayaṃ issariyasampatti na aññassānubhāvena,
mahāgovindassānubhāvena nipphannā. Mahāgovindo  amhe satta rājāno
samagge katvā jambūdīpatale patiṭṭhāpesi, pubbūpakārissa pana na sukarā
paṭikiriyā kātuṃ. Amhe sattapi jane esoyeva anusāsatu, etaṃyeva senāpatiṃ
ca purohitaṃ ca karoma, evaṃ no vuḍḍhi bhavissatī"ti cintayitvā 2- upasaṅkamiṃsu.
Mahāgovindopi "mayā ete samaggā katā, sace etesaṃ añño senāpati
ca purohito ca bhavissati, tato attano attano senāpatipurohitānaṃ vacanaṃ
gahetvā aññamaññaṃ bhindissanti, adhivāsemi nesaṃ senāpatiṭṭhānaṃ ca
purohitaṭṭhānaṃ cā"ti cintetvā "evaṃ bho"ti paccassosi.
      Satta ca brāhmaṇamahāsāleti "ahaṃ sabbaṭṭhānesu sammukho bhaveyyaṃ
vā na vā, yathāhaṃ sammukho na bhavissāmi, tathete 3- katatabbaṃ karissantī"ti satta
anupurohite ṭhapesi. Te sandhāya idaṃ vuttaṃ "satta ca brāhmaṇamahāsāle"ti.
Divasassa tikkhattuṃ 4- vā sāyaṃ pāto vā nhāyantīti nhātakā. Vattacariyāpariyosāne
vā nhātā, tato paṭṭhāya brāhmaṇā 5- brāhmaṇehi saddhiṃ na khādanti na pivantīti
nhātakā.
@Footnote: 1 cha.Ma. ime pāṭhā na dissanti  2 cha.Ma.,i. cintetvā  3 cha.Ma.,i. tattheva te
@4 cha.Ma.,i. dvikkhattuṃ        5 cha.Ma.,i. ayaṃ saddo na dissati

---------------------------------------------------------------------------------------------
page277.
      [312] Abbhuggacchīti abhiuggacchi. Tadā kira manussānaṃ "na brahmunā
saddhiṃ mantetvā sakkā evaṃ sakalajambūdīpaṃ anusāsitun"ti nisinnanisinnaṭṭhāne
ayameva kathā pavattittha. Na kho panāhanti mahāpuriso kira "ayaṃ mayhaṃ abhūto
vaṇṇo uppanno, vaṇṇuppatti kho pana na bhāriyā, uppannassa ca vaṇṇassa
rakkhanameva bhāriyaṃ, ayaṃ ca me acintetvā amantetvā karontasseva
vaṇṇo uppannova, cintetvā mantetvā karontassa pana vitthārikataro
bhavissatī"ti brahmadassane upāyaṃ pariyesanto taṃ disvā sutaṃ kho pana me tanti
ādimetaṃ 1- parivitakkesi.
      [313] Yena reṇu rājā, tenupasaṅkamīti evameva 2- antarā daṭṭhukāmo
vā sallapitukāmo vā na bhavissati, tato 3- chinnapalibodho sukhaṃ viharissāmīti
palibodhūpacchedanatthaṃ upasaṅkami, esa nayo sabbattha.
      [316] Sādisiyoti samavaṇṇā samajātikā.
      [317] Navaṃ saṇṭhāgāraṃ kārāpetvāti rattiṭṭhānadivāṭṭhānacaṅkamanasampannaṃ
vassike cattāro māse  vasanakkhamaṃ bahi naḷaparikkhittaṃ  vicittaāvasathaṃ kāretvā.
Karuṇaṃ jhānaṃ jhāyīti karuṇāya tikkacatukkacatukkajjhānaṃ jhāyi, karuṇāmukhena panettha
avasesāpi tayo brahmavihārā gahitāva. Ukkaṇṭhanā ahu paritassanāti jhānabhūmiyaṃ
ṭhitassa anabhiratiukkaṇṭhanā vā bhayaparitassanā vā natthi, brahmuno pana
āgamanapaṭṭhanā āgamanataṇhā ahūti attho.
                        Brahmunāsākacchāvaṇṇanā
      [318] Bhayanti cittutrāsabhayameva. Ajānantāti ajānamānā. Kathaṃ
jānemu taṃ mayanti mayaṃ kinti taṃ jānāma, ayaṃ kattha vāsiko kiṃnāmo kiṃgottoti
ādīnaṃ ākārānaṃ kena ākārena taṃ dhārayāmāti attho.
      Maṃ ve kumāraṃ jānantīti maṃ "ve kumāro"ti "daharo"ti jānanti.
Brahmaloketi seṭṭhaloke. Sanantananti ciratanaṃ porāṇakaṃ. Ahaṃ so porāṇakumāro
@Footnote: 1 cha.Ma., i. ādiatthaṃ       2 cha.Ma., i. evaṃ me       3 cha.Ma. yato

---------------------------------------------------------------------------------------------
page278.
Sanaṅkumāro nāma brahmāti dasseti. Evaṃ govinda jānāhīti govinda paṇḍita
tvaṃ evaṃ maṃ jānāhi evaṃ dhārehi.
              Āsanaṃ udakaṃ pajjaṃ     madhupākañca 1- brahmuno
              agghe bhavantaṃ pucchāma  agghaṃ kurutu no bhavanti.
      Ettha agghanti atithino upanāmetabbaṃ vuccati. Teneva idamāsanaṃ
paññattaṃ, ettha nisīdatha, idamudakaṃ parisuddhaṃ, ito pānīyaṃ pivatha, pāde dhovatha,
idaṃ pajjaṃ pādānaṃ hitatthāya abhisaṅkhatatelaṃ, ito pāde makkhetha, idaṃ madhupākanti.
Bodhisattassa brahmacariyaṃ na aññesaṃ brahmacariyasadisaṃ hoti, na so "idaṃ
sve, idaṃ tatiyadivase bhavissatī"ti sannidhiṃ nāma karoti. Madhupākaṃ pana aloṇaṃ
adhūpanaṃ atakkaṃ udakena seditasākaṃ, taṃ sandhāyesa "idaṃ gahetvā 2- paribhuñjathā"ti
vadanto "agghe bhavantaṃ pucchāmā"ti ādimāha. Ime sabbepi agghā brahmunopi
atthi, te agghe bhavantaṃ pucchāma. Evaṃ pucchantānaṃ agghaṃ kurutu no bhavaṃ,
paṭiggaṇhātu no bhavaṃ idamagghanti vuttaṃ hoti.
      Kiṃ panesa "ito ekaṃpi brahmā na bhuñjatī"ti idaṃ na jānātīti.
No na jānāti, jānantopi attano santike āgato atithi pucchitabboti
vattasīsena pucchati.
      Athakho brahmā "kiṃ nukho paṇḍito mama paribhogakaraṇābhāvaṃ ñatvā
pucchati, udāhu kohaññe ṭhatvā pucchatī"ti samannāharanto "vattasīse ṭhito
pucchatī"ti ñatvā paṭiggaṇhituṃdāni me vaṭṭatīti paṭiggaṇhāma te agghaṃ, yaṃ tvaṃ
govinda bhāsasīti āha. Yaṃ tvaṃ govinda bhāsasi "idamāsanaṃ paññattaṃ, ettha
nisīdathā"ti ādi, tatra te mayaṃ āsane nisinnā nāma homa, pānīyaṃ pītā
nāma homa, pādāpi me dhotā nāma hontu, telenapi makkhittā nāma hontu,
udakasākaṃpi paribhuttaṃ nāma hotu, tayā dinnaṃ adhivāsitakālato paṭṭhāya yaṃ yaṃ
tvaṃ bhāsasi, taṃ taṃ mayā paṭiggahitameva hoti. Tena vuttaṃ "paṭiggaṇhāma te
@Footnote: 1 cha.Ma. madhusākañca evamuparipi           2 cha.Ma., i. ayaṃ saddo na dissati

---------------------------------------------------------------------------------------------
page279.
Agghaṃ, yaṃ tvaṃ govinda bhāsasī"ti. Evaṃ pana agghaṃ paṭiggaṇhitvā pañhassa
okāsaṃ karonto diṭṭhe dhamme hitatthāyāti ādimāha.
      [319] Kaṅkhī akaṅkhiṃ paravediyesūti ahaṃ savicikiccho  bhavantaṃ parena
sayaṃ abhisaṅkhatattā parassa pākaṭesu paravediyesu pañhesu nibbicikicchaṃ. Hitvā
mamattanti idaṃ mama, idaṃ mamāti upakaraṇataṇhaṃ cajitvā. 1- Manujesūti sattesu,
manujesu yokoci manujo mamattaṃ hitvāti attho. Ekodibhūtoti ekībhūto, eko
tiṭṭhanto eko nisīdantoti attho. Vacanaṭṭho panettha eko udeti pavattatīti
ekodi, tādiso bhūtoti ekodibhūto. Karuṇādhimuttoti 2- karuṇājhāne adhimutto,
taṃ jhānaṃ nibbattetvāti attho. Nirāmagandhoti vissagandhavirahito. Etthaṭṭhitoti
etesu dhammesu ṭhito. Ettha ca sikkhamānoti etesu dhammesu sikkhamāno.
Ayamettha saṅkhepo, vitthāro pana upari mahāgovindena ca brahmunā ca vuttoyeva.
      [320] Tattha ete avidvāti ete āmagandhe ahaṃ aviddhā, 3- na
jānāmīti attho. Idha brūhi dhīrāti tena 4- me tvaṃ idha dhīra paṇḍita brūhi vada.
Kenānuṭā 5- vāti pajā kururūti 6- katamena kilesāvaraṇena āvuṭā 7- pajā pūtikā
vāyati. Āpāyikāti apāyūpagā. Nivutabrahmalokāti nivuto pihito brahmaloko
assāti nivutabrahmaloko. Katamena kilesena pajāya brahmalokamaggo 8- nivuto
pihito paṭicchannoti pucchati.
      Kodho mosavajjaṃ nikati ca dobbhoti 9- kujjhanalakkhaṇo kodho ca,
paravisaṃvādanalakkhaṇo musāvādo ca, sadisaṃ dassetvā vañcanalakkhaṇā nikati ca,
mittadubbhanalakkhaṇo dobbho ca. Kadariyatā atimāno usuyāti thaddhamacchariyalakkhaṇā
kadariyatā ca, atikkamitvā maññanalakkhaṇo atimāno ca, parasampattikhīyanalakkhaṇā
usuyā ca. Icchā vivicchā paraheṭhanā 10- cāti taṇhālakkhaṇā icchā ca, macchariyalakkhaṇā
vivicchā ca, vihiṃsālakkhaṇā paraheṭhanā ca. Lobho ca doso ca mado ca mohoti
@Footnote: 1 Ma. vajjetvā  2 cha.Ma. karuṇedhimutto  3 cha.Ma.,i. avidvā  4 cha.Ma. te
@5 cha.Ma. Sī. kenāvaṭā  6 cha.Ma. kurutūti  7 cha.Ma.,i. āvaritā  8 cha.Ma.,i.
@  brahmalokūpago maggo   9 cha.Ma.,i. dubbhoti   10 Ma. paraviheṭhanā

---------------------------------------------------------------------------------------------
page280.
Yattha katthaci lubbhanalakkhaṇo lobho ca, dussanalakkhaṇo doso ca, majjanalakkhaṇo
mado ca, muyhanalakkhaṇo moho ca. Etesu yuttā anirāmagandhāti etesu
cuddasasu kilesesu yuttā pajā nirāmagandhā na hoti, āmagandhā sakuṇapagandhā
pūtigandhāyevāti vadati. Apāyikā nīvutabrahmalokāti esā pana āpāyikā ceva
hoti paṭicchannabrahmalokamaggā cāti dasseti. 1- Idaṃ pana suttaṃ kathentena
āmagandhasuttena dīpetvā kathetabbaṃ, āmagandhasuttampi iminā dīpetvā kathetabbaṃ.
      Te na sunimmadayāti te āmagandhā sunimmadayā sukhena nimmadetabbā
pahātabbā na honti, duppajahā dujjahāti 2- attho. Yassa dāni bhavaṃ govindo
kālaṃ maññatīti "yassā pabbajjāya bhavaṃ govindo kālaṃ maññati, ayameva hotu,
evaṃ sati mayhaṃpi tava santike āgamanaṃ svāgamanaṃ bhavissati, kathitadhammakathā sukathitā
bhavissati, tvaṃ tāta sakalajambūdīpe aggapuriso daharo paṭhamavaye ṭhito, evaṃ
mahantaṃ nāma sampattisirivilāsaṃ pahāya tava pabbajjanaṃ nāma gandhahatthino
ayabandhanaṃ chinditvā gamanaṃ viya atiuḷāraṃ, buddhatanti nāmesā"ti mahāpurisassa
daḷhīkammaṃ katvā brahmā sanaṅkumāro brahmalokameva gato.
                       Reṇurājaāmantanāvaṇṇanā
      [321] Mahāpurisopi "mama itova nikkhamitvā pabbajjanaṃ nāma
na yuttaṃ, ahaṃ rājakulassa atthaṃ anusāsāmi. Tasmā rañño ārocessāmi. Sace
sopi pabbajissati, sundarameva. No ce pabbajissati, purohitaṭṭhānaṃ niyyādetvā 3-
ahaṃ pabbajissāmī"ti cintetvā rājānaṃ upasaṅkami, tena vuttaṃ "athakho bho
mahāgovindo .pe. Nāhaṃ porohacce rame"ti.
      Tattha tvaṃ pajānassu rajjenāti tava rajjena tvameva paṭijānāhi. 4-
Nāhaṃ porohicce rameti ahaṃ purohitabhāve na ramāmi, ukkaṇṭhitosmi, aññaṃ
anusāsakaṃ jānāhi, nāhaṃ porohicce rameti.
@Footnote: 1 cha.Ma. ayaṃ saddo na dissati          2 cha.Ma., i. dujjayāti
@3 cha.Ma., i. niyyātetvā. evamuparipi       4 cha.Ma., i. jānāhi

---------------------------------------------------------------------------------------------
page281.
      Atha rājā "dhuvaṃ cattāro māse paṭisallīnassa brāhmaṇassa gehe
bhogā mandā jātā"ti cintento dhanena nimantento "sace te ūnaṃ kāmehi,
ahaṃ paripūrayāmi te"ti vatvā puna "kiṃ nu kho esa ekako viharanto kenaci
vihiṃsito bhaveyyā"ti cintetvā
              "yo taṃ hiṃsati vāremi,   bhūmisenāpatī ahaṃ.
              Tvaṃ pitā ahaṃ putto,     mā no govinda pājahī"ti āha.
      Tassattho:- yo taṃ hiṃsati, taṃ vāremi, kevalaṃ tumhe "asuko"ti
ācikkhatha, ahamettha kattabbaṃ jānissāmīti. Bhūmisenāpati ahanti athavā ahaṃ
paṭhaviyā sāmi, svāhaṃ imaṃ rajjaṃ tumheyeva paṭicchāpessāmi. Tvaṃ pitā ahaṃ
puttoti tvaṃ pitiṭṭhāne ṭhassasi, ahaṃ puttaṭṭhāne. So tvaṃ mama manaṃ haritvā
attanoyeva 1- mā no govinda 1- pājahīti, 2- yathā icchasi, tathā pavattaya 3-
ahaṃ pana tava manaṃyeva anuvattanto tayā dinnaṃ piṇḍaṃ paribhuñjanto taṃ asicammahattho
vā upaṭṭhahissāmi, rathaṃ vā te pājessāmi. "mā no govinda pājahī"tipi 4-
pāṭho. Tassattho:- tvaṃ pitiṭṭhāne tiṭṭha, ahaṃ puttaṭṭhāne ṭhassāmi. Mā no
tvaṃ bho govinda pājahi mā pariccajīti. Atha mahāpuriso yaṃ rājā cintesi,
tassa attani abhāvaṃ dassento
              "na matthi ūnaṃ kāmehi,     hiṃsitā 5- me na vijjati.
              Amanussavaco sutvā,        tasmāhaṃ na gahe rame"ti āha.
         Tattha na matthīti na me atthi. Gaheti gehe.
         Atha naṃ rājā pucchi:-
              "amanusso kathaṃvaṇṇo,   kante 6- atthaṃ abhāsatha.
              Yañca sutvā jahāsi no,  gehe amhe ca kevale"ti. 7-
      Tattha jahāsi no, gehe amhe ca kevaleti brāhmaṇassa sampattibharite
gehe saṅgahavasena attano gehe karonto yaṃ sutvā amhākaṃ gehe ca
amhe ca kevale ca sabbe aparisese jamabūdīpavāsino jahāsīti vadati.
@Footnote: 1-1 cha.Ma. attanoyeva manaṃ govinda...   2 cha.Ma.,i. pājehīti
@3 cha.Ma. pavattassu. i. pavattasu   4 cha.Ma.,i. pajahītipi   5 ka. hiṃsā ca
@6 cha.Ma. kiṃ te               7 cha.Ma. kevalīti evamuparipi

---------------------------------------------------------------------------------------------
page282.
              Athassa ācikkhanto mahāpuriso upavutthassa me pubbeti ādimāha.
              Tattha upavatthassāti cattāro māse ekībhāvaṃ upagantvā vutthassa.
Yiṭṭhakāmassa me satoti yajitukāmassa me samānassa. Aggi pajjalito āsi,
kusapattaparitthatoti kusapattehi paritthato sappidadhimadhuādīni pakkhipitvā aggi
pajjalayitumāraddho 1- āsi, evaṃ aggiṃ  jāletvā "mahājanassa dānaṃ dassāmā"ti 2-
evaṃ cintetvā ṭhitassa mamāti ayamettha attho. Sanantanoti sanaṅkumāro
brahmā. Tato rājā sayaṃpi pabbajitukāmo hutvā saddahāmīti ādimāha.
      Tattha kathaṃ vattetha aññathāti kathaṃ tumhe aññathā vattissatha. Te taṃ
anuvattissāmāti te mayaṃpi tumheyeva anuvattissāma, anupabbajissāmāti attho.
"anuvajissāmā"tipi pāṭho, tassa anugacchissāmāti attho. Akāsoti 3- nikkāso 3-
akakkaso. Govindassānusāsaneti tava govindassa sāsane. Bhavantaṃ govindameva
satthāraṃ katvā 4- carissāmāti vadati.
                        Chakhattiyaāmantanāvaṇṇanā
      [322] Yena te cha khattiyā, tenupasaṅkamīti reṇurājānaṃ "sādhu
mahārāja rajjaṃ nāma mātaraṃpi pitaraṃpi bhātaraṃpi bhaginiādayopi māretvā gaṇhantesu
sattesu evaṃ mahantaṃ rajjasiriṃ pahāya pabbajitukāmena uḷāraṃ mahārājena katan"ti
upatthambhetvā daḷhataramassa ussāhaṃ katvā upasaṅkami. Evaṃ samacintesunti
rañño cintitanayeneva kadāci brāhmaṇassa bhogā parihīnā bhaveyyunti
maññamānā samacintesuṃ. Dhanena sikkheyyāmāti upalāpeyyāma saṅgaṇheyyāma.
Tāvatakaṃ āhariyatanti tāvatakaṃ āharāpeyyatu 5- gaṇhāpeyyatu, 5- yattakaṃ icchatha,
tattakaṃ gaṇheyyāti vuttaṃ hoti bhavantānaṃyeva vāhasāti 6- bhavante paccayaṃ katvā,
tumhehi dinnattāyeva pahūtaṃ sāpateyyaṃ jātaṃ.
@Footnote: 1 cha.Ma.,i. jalayitumāraddho        2 cha.Ma. dassāmīti, i. nassāmi
@3-3 cha.Ma.,i. akācoti nikkāco   4 cha.Ma.,i. karitvā
@5-5 cha.Ma. āharāpiyatu gaṇhiyatu,    6 ka. tathā sāpateyyanti

---------------------------------------------------------------------------------------------
page283.
      [323] Sace jahatha kāmānīti sace vatthukāme ca kilesakāme ca
pariccajatha. Yattha satto puthujjanoti yesu kāmesu puthujjano satto laggo
laggito. Ārambhavho daḷhā hothāti evaṃ sante viriyaṃ ārabhatha, asithilaparakkamanaṃ
adhiṭṭhāya daḷhā bhavatha. Khantibalasamāhitāti  khantibalena samannāgatā bhavathāti
rājūnaṃ ussāhaṃ janeti.
      Esa maggo ujumaggoti esa karuṇājhānamaggo ujumaggo nāma.
Esa maggo anuttaroti eseva brahmalokūpapattiyā asadisamaggo uttamamaggo
nāma. Saddhammo sabbhi rakkhitoti soeva ca buddhapaccekabuddhasāvakehi sabbhi
rakkhitadhammo nāma. Iti karuṇājhānassa vaṇṇanenāpi tesaṃ anivattanatthāya
daḷhīkammameva karoti.
      Ko nukho pana bho jānāti jīvitānanti bho jīvitaṃ nāma udakabubbuḷūpamaṃ 1-
tiṇagge ussāvabindūpamaṃ taṃkhaṇaṃ viddhaṃsanadhammaṃ, tassa ko gatiṃ jānāti kismiṃ 2-
khaṇe bhijjissati. Gamanīyo samparāyoti paraloko pana avassaṃ gantabbova, tattha
paṇḍitena kulaputtena mantāya 3- boddhabbaṃ. Mantā vuccati paññā, tāya
mantetabbaṃ bujjhitabbaṃ, upaparikkhitabbañca jānitabbañcāti attho. Karaṇaṭṭhe
vā bhummaṃ. Mantāya boddhabbanti mantāya bujjhitabbaṃ, ñāṇena jānitabbanti
attho. Kiṃ bujjhitabbaṃ? jīvitassa dujjānatā samparāyassa ca avassaṃ gamanīyatā,
bujjhitvā ca pana sabbapalibodhe chinditvā kattabbaṃ kusalaṃ, caritabbaṃ brahmacariyaṃ.
Kasmā? yasmā natthi jātassa amaraṇaṃ.
                  Brāhmaṇamahāsālādīnaṃ āmantanāvaṇṇanā
      [324] Appesakkhā ca appalābhā cāti bho pabbajjā nāma appayasā
ceva, pabbajitakālato paṭṭhāya hi rajjaṃ pahāya pabbajitaṃ viheṭhetvā viheṭhetvā
lāmakaṃ anāthaṃ katvāva kathenti. Appalābhā ca, sakalagāmaṃ vicaritvāpi ajjhoharaṇīyaṃ
@Footnote: 1 cha.Ma., i. udakapupphuḷūpamaṃ         2 i. kismiñca    3 cha.Ma., i. mantāyaṃ

---------------------------------------------------------------------------------------------
page284.
Dullabhameva. Idaṃ pana brahmaññaṃ mahesakkhañca mahāyasattā, mahālābhañca
mahālābhasakkārasampannattā. 1- Bhavaṃ hi etarahi sakalajambūdīpe aggapurohito
sabbattha aggāsanaṃ aggodakaṃ aggabhattaṃ aggagandhaṃ aggamālaṃ labhatīti.
      Rājāva raññanti ahaṃ hi bho etarahi pakatiraññaṃ majjhe cakkavattirājā
viya. Brahmāva brāhmaṇānanti 2- pakatibrāhmaṇānaṃ 3- majjhe mahābrahmasadiso.
Devatāva gahapatikānanti avasesagahapatikānaṃ panamhi sakkadevarājasadiso.
                       Bhariyānaṃ āmantanāvaṇṇanā
      [325] Cattālīsā bhariyā sādisiyoti sādisiyo cattālīsāva bhariyā,
aññā panassa tīsu vayesu nāṭakitthiyo bahukāyeva.
                       Mahāgovindapabbajjāvaṇṇanā
      [326] Cārikaṃ caratīti gāmanigamapaṭipāṭiyā cārikaṃ carati, gatagataṭṭhāne
buddhakolāhalaṃ viya hoti. Manussā "mahāgovindapaṇḍito kira āgacchatī"ti sutvā
puretaramevamaṇḍapaṃ kāretvā maggaṃ alaṅkārāpetvā 4- paccuggantvā gaṇhitvā
enti, mahālābhasakkāro mahogho viya ajjhottharanto uppajji. Sattapurohitassāti
sattannaṃ rājūnaṃ purohitassa. Iti yathā etarahi evarūpesu vā ṭhānesu
kismiñcideva dukkhe uppanne "namo buddhassā"ti vadanti, evaṃ tadā "namatthu
mahāgovindassa brāhmaṇassa, namatthu sattapurohitassā"ti vadanti.
      [327] Mettāsahagatenāti ādinā nayena pāliyaṃ brahmavihārāva
āgatā, mahāpuriso pana sabbāpi aṭṭha samāpattiyo pañca ca abhiññāyo
nibbattesi. Sāvakānañca brahmalokasahabyatāya maggaṃ desesīti brahmaloke
brahmunā sahabhāvāya maggaṃ kathesi.
@Footnote: 1 cha.Ma., i. lābhasakkārasampannattā          2 cha.Ma., Sī., i. brahmānanti
@3 cha.Ma. Sī., i. pakatibrahmā naṃ       4 cha.Ma., i. alaṅkaritvā

---------------------------------------------------------------------------------------------
page285.
      [328] Sabbena sabbanti ye aṭṭha ca samāpattiyo pañca ca
abhiññāyo nibbattesuṃ. Ye na sabbena sabbaṃ sāsanaṃ ājāniṃsūti ye aṭṭhasu
samāpattīsu ekaṃ samāpattiṃpi na jāniṃsu, nāsakkhiṃsu nibbattetuṃ. Amoghāti
savipākā, avañjhāti anavañjhā, 1- sabbanihīnaṃ pasavanti gandhabbakāyaṃ pasaviṃsūti
attho. Saphalāti 2- avasesadevalokūpapattiyā saphalā sahitā. 2- Saudrayāti
brahmalokūpapattiyā savuḍḍhi.
      [329] Sarāmahanti sarāmi ahaṃ pañcasikha, iminā kira padena ayaṃ
suttanto buddhabhāsito nāma jāto. Na nibbidāyāti na vaṭṭe nibbindanatthāya.
Na virāgāyāti na vaṭṭe virāgatthāya. Na nirodhāyāti na vaṭṭassa nirodhanatthāya.
Na upasamāyāti na vaṭṭassa upasamatthāya. Na abhiññāyāti na vaṭṭassa abhiññāṇatthāya. 3-
Na sambodhāyāti na kilesaniddāvigamena vaṭṭato pabujjhanatthāya. Na nibbānāyāti
na amatamahānibbānatthāya.
      Ekantanibbidāyāti ekantameva vaṭṭe nibbindanatthāya. Ettha pana
nibbidāyāti vipassanā. Virāgāyāti maggo. Nirodhāya upasamāyāti nibbānaṃ.
Abhiññāya sambodhāyāti maggo. Nibbānāyāti nibbānameva. Evaṃ ekasmiṃ ṭhāne
vipassanā, tīsu maggo, tīsu nibbānaṃ vuttanti evaṃ vivaṭṭakathā 4- veditabbā.
Pariyāyena pana sabbāni petāni maggavevacanānipi nibbānavevacanānipi hontiyeva.
Sammādiṭṭhīti ādīsu yaṃ vattabbaṃ, taṃ visuddhimagge saccavaṇṇanāyaṃ vuttameva.
      [330] Ye na sabbena sabbanti ye cattāropi ariyamagge paripūretuṃ
na jānanti, tīṇi vā dve vā ekaṃ vā nibbattenti. Sabbesaññeva
imesaṃ kulaputtānanti brahmacariyāciṇṇakulaputtānaṃ. Amoghā .pe. Saudrayāti
arahattanikūṭena desanaṃ niṭaṭhapesi. 5-
@Footnote: 1 cha.Ma., i. na vañjhā     2-2 cha.Ma., i. avasesadevalokūpapattīhi sātthā
@3 cha.Ma., i. na vaṭṭaṃ abhijānanatthāya      4 cha.Ma. vavatthānakathā, i. avaṭṭhānakathā
@5 cha.Ma., i. niṭṭhāpesi

---------------------------------------------------------------------------------------------
page286.
      Bhagavantaṃ abhivādetvā padakkhiṇaṃ katvāti bhagavato dhammadesanaṃ cittena
sampaṭicchanto abhinanditvā vācāya pasaṃsamāno anumoditvā mahantaṃ añjaliṃ sirasmiṃ
patiṭṭhapetvā pasannalākhārase nimujjamāno viya dasabalassa chabbaṇṇarasmijālantaraṃ
pavisitvā catūsu ṭhānesu vanditvā tikkhattuṃ padakkhiṇaṃ katvā bhagavantaṃ abhitthavanto
abhitthavanto satthu purato antaradhāyitvā attano devalokameva agamāsīti.
                     Mahāgovindasuttavaṇṇanā niṭṭhitā.
                          -------------

---------------------------------------------------------------------------------------------
page287.
                          7. Mahāsamayasutta
                            nidānavaṇṇanā
      [331] Evamme sutanti mahāsamayasuttaṃ. Tatrāyaṃ anupubbapadavaṇṇanā:-
sakkesūti ambaṭṭhasutte vuttauppattinayena "sakyā  vata bho kumārā"ti
udānaṃ paṭicca sakkāti laddhanāmānaṃ rājakumārānaṃ nivāso ekopi janapado
ruḷhisaddena "sakkā"ti vuccati, tasmiṃ sakkesu janapade. Mahāvaneti sayaṃ
jāte aropite himavantena saddhiṃ ekābaddhe  mahati vane. Sabbeheva
arahantehīti idaṃ suttaṃ kathitadivaseyeva pattaarahattehi.
      Tatrāyaṃ anupubbikathā:- sākiyakoliyā kira kapilavatthunagarassa ca
koliyanagarassa ca antare rohiṇiṃ nāma nadiṃ ekeneva āvaraṇena bandhāpetvā
sassāni kārenti, 1- atha jeṭṭhamūlamāse sassesu milāyantesu ubhayanagaravāsikānaṃpi
kammakarā sannipatiṃsu. Tattha koliyanagaravāsino āhaṃsu "idaṃ udakaṃ ubhato hariyamānaṃ
na tumhākaṃ, na amhākaṃ pahossati, amhākaṃ pana sassaṃ ekaudakeneva nippajjissati,
idaṃ udakaṃ amhākaṃ dethā"ti. Kapilavatthunagaravāsino āhaṃsu "tumhesu koṭṭhe pūretavā
ṭhitesu, mayaṃ rattasuvaṇṇanīlamaṇikāḷakahāpaṇe gahetvā pacchipasibbakādihatthā
na sakkhissāma tumhākaṃ gharadvāre vicarituṃ, amhākaṃpi sassaṃ ekeneva udakena
nippajjissati, idaṃ udakaṃ amhākaṃ dethā"ti. "na mayaṃ dassāmā"ti. "mayaṃpi
na dassāmā"ti. Evaṃ kalahaṃ vaḍḍhetvā eko uṭṭhāya ekassa pahāraṃ adāsi.
Sopi aññassāti evaṃ aññamaññaṃ paharitvā paharitvā rājakulānaṃ jātiṃ
ghaṭṭetvā ghaṭṭetvā kalahaṃ vaḍḍhayiṃsu.
      Koliyakammakarā vadanti "tumhe kapilavatthuvāsike gahetvā gacchatha,
ye soṇasigālādayo viya attano bhaginīhi saddhiṃ saṃvasiṃsu, etesaṃ hatthino ca
assā ca phalakāvudhāni ca amhākaṃ kiṃ karissantīti. Sākiyakammakarāpi vadanti
"tumhedāni kuṭṭhino dārake gahetvā gacchatha, ye anāthā niggatikā tiracchānā
@Footnote: 1 cha.Ma., i. karonti

---------------------------------------------------------------------------------------------
page288.
Viya kolarukkhe vasiṃsu, etesaṃ hatthino ca assā ca phalakāvudhāni ca amhākaṃ kiṃ
karissantī"ti. Te gantvā tasmiṃ kamme niyuttaamaccānaṃ kathesuṃ, amaccā rākulānaṃ
kathesuṃ, tato sākiyā "bhaginīhi saddhiṃ saṃvasitakānaṃ 1- thāmaṃ ca balaṃ ca dassessāmā"ti
yuddhasajjā nikkhamiṃsu. Koliyāpi "kolarukkhavāsīnaṃ thāmaṃ ca balaṃ ca dassessāmā"ti
yuddhasajjā nikkhamiṃsu.
      Bhagavāpi rattiyā paccūsasamayeyeva mahākaruṇāsamāpattito vuṭṭhāya lokaṃ
volokento ime evaṃ yuddhasajje nikkhamante addasa. Disvā "mayi gate ayaṃ
kalaho vūpasamissati nukho udāhu no"ti upadhārayanto "ahamettha gantvā
kalahaṃ vūpasamanatthaṃ tīṇi jātakāni kathessāmi, tato kalaho vūpasamissati. Atha
sāmaggīdīpanatthāya dve jātakāni kathetvā attadaṇḍasuttaṃ desissāmi. 2- Desanaṃ
sutvā ubhayanagaravāsinopi aḍḍhatiyāni aḍḍhatiyāni kumārasatāni dassanti,
ahante pabbājessāmi, tadā mahāsamāgamo bhavissatī"ti sanniṭṭhānamakāsi.
Tasmā imesu yuddhasajjesu nikkhamantesu kassaci anārocetvā sayameva
pattacīvaramādāya gantvā dvinnaṃ senānaṃ antare ākāse pallaṅkaṃ ābhujitvā
chabbaṇṇarasmiyo vissajjetvā nisīdi.
      Kapilavatthuvāsino bhagavantaṃ disvāva "amhākaṃ ñātiseṭṭho satthā
āgato, diṭṭho nu kho anena 3- amhākaṃ kalahakaraṇabhāvo"ti cintetvā "na
kho pana sakkā bhagavati āgate amhehi parassa sarīre satthaṃ pāpetuṃ,
koliyanagaravāsino amhe hanantu vā pacantu vā"ti āvudhāni chaḍḍetvā
bhagavantaṃ vanditvā nisīdiṃsu. Koliyanagaravāsinopi tatheva cintetvā āvudhāni
chaḍḍetvā bhagavantaṃ vanditvā nisīdiṃsu.
      Bhagavā jānantova "kasmā āgatattha mahārājā"ti pucchi. Bhagavā
na titthakīḷāya na pabbatakīḷāya na nadīkīḷāya na giridassanatthaṃ, imasmiṃ ca
pana ṭhāne saṅgāmaṃ paccupaṭṭhapetvā āgatammāti. Kiṃ nissāya vo kalaho
mahārājāti. Udakaṃ bhanteti. Udakaṃ kiṃ agghati mahārājāti. Appagghaṃ bhanteti.
@Footnote: 1 cha.Ma. saṃvāsikānaṃ, i. saṃvasikānaṃ      2 cha.Ma. desessāmi      3 cha.Ma., i. tena

---------------------------------------------------------------------------------------------
page289.
Paṭhavī nāma kiṃ agghati mahārājāti. Anagghā bhanteti. Khattiyā nāma kiṃ
agghanti mahārājāti. Khattiyā nāma anagghā bhanteti. Appamūlakaṃ udakaṃ nissāya
kimatthaṃ anagghe khattiye nāsetha mahārājāti. "kalahe assādo nāma natthi,
kalahavasena mahārājā aṭṭhāne veraṃ katvā ekāya rukkhadevatāya kāḷasīhena
saddhiṃ bandhāghāto sakalaṃpi imaṃ kappaṃ anupavattoyevā"ti 1- vatvā phandanajātakaṃ 2-
kathesi. Tato "parapattiyena nāma mahārājā na bhavitabbaṃ. Parapattiyā hutvā
hi ekassa sasassa 3- kathāya tiyojanasahassavitthaṭe himavante catuppadagaṇā
mahāsamuddaṃ pakkhandino ahesuṃ. Tasmā parapattiyena na bhavitabban"ti vatvā
paṭhavīudriyanajātakaṃ kathesi. Tato paraṃ "kadāci mahārājā dubbalopi mahābalassa
randhaṃ vivaraṃ passati, kadāci mahābalo dubbalassa. Laṭukikāpi hi sakuṇikā hatthināgaṃ
ghātesī"ti vatvā laṭukikajātakaṃ 4- kathesi. Evaṃ kalahavūpasamanatthāya tīṇi jātakāni
kathetvā sāmaggīparidīpanatthāya dve jātakāni. Kathesi. Kathaṃ? samaggānaṃ hi
mahārājā koci otāraṃ nāma passituṃ na sakkotīti vatvā rukkhadhammajātakaṃ 5-
kathesi. Tato "samaggānaṃ mahārājā koci vivaraṃ passituṃ nāsakkhi. Yadā pana
aññamaññaṃ vivādamakaṃsu, atha te nesādaputto jīvitā voropetvā ādāya gato.
Vivāde assādo nāma natthī"ti vatvā vaṭṭakajātakaṃ 6- kathesi. Evaṃ imāni pañca
jātakāni kathetvā avasāne attadaṇḍasuttaṃ kathesi.
      Rājāno pasannā "sace satthā nāgamissa, mayaṃ sahatthā aññamaññaṃyeva
vadhitvā lohitanadiṃ pavattayissāma, amhākaṃ puttabhātaro gehadvāre na passeyyāma,
sāsanapaṭisāsanaṃpi no āharaṇako nābhavissati. Satthāraṃ nissāya no jīvitaṃ laddhaṃ.
Sace pana satthā agāraṃ ajjhāvasissati, 7- dīpasahassadvayaparivāracatumahādīparajjamassa
hatthagataṃ abhavissa, atirekasahassaṃ kho panassa puttā abhavissaṃsu, tato khattiyaparivāro
ca acarissa. 8- Taṃ kho panesa sampattiṃ pahāya nikkhamitvā sambodhiṃ patto,
idānipi khattiyaparivāroyeva vicaratū"ti. Ubhayanagaravāsino aḍḍhateyyāni
@Footnote: 1 cha.Ma.,i. anuppattoyevā"ti  2 khu.jā. terasa 27/1738/345 (sayā)
@3 cha.Ma.,i. sasakassa  4 khu.jā. pañacaka. 27/732/230  5 khu jā. eka. 27/74/23
@6 khu.jā. eka. 27/35/12,27/118/38, chakka. 27/957/208
@7 cha.Ma.,i. ajjhāvasissa  8 cha.Ma.,i. avicarissa

---------------------------------------------------------------------------------------------
page290.
Aḍḍhateyyāni 1- kumārasatāni adaṃsu. Bhagavā te pabbājetvā mahāvanaṃ agamāsi. Tesaṃ
garugāravena 2- na attano ruciyā pabbajitānaṃ anabhirati uppajji. Purāṇadutiyikāyopi
nesaṃ "ayyaputtā ukkaṇṭhantu, gharāvāso na saṇṭhātī"ti ādīni vatvā sāsanaṃ
pesenti. Te atirekataraṃ ukkaṇṭhiṃsu.
      Bhagavā āvajjento tesaṃ anabhiratibhāvaṃ 3- ñatvā "ime bhikkhū mādisena
buddhena saddhiṃ ekato vasantā ukkaṇṭhanti, handa nesaṃ kuṇāladahassa vaṇṇaṃ
kathetvā tattha netvā anabhiratiṃ vinodemī"ti 4- kuṇāladahassa vaṇṇaṃ kathesi. Te
taṃ daṭṭhukāmā ahesuṃ. Daṭṭhukāmattha bhikkhave kuṇāladahanti. Āma bhagavāti. Yadi
evaṃ etha gacchāmāti. Iddhimantānaṃ bhagavā gamanaṭṭhānaṃ mayaṃ kathaṃ gamissāmāti.
Tumhe taṃ 5- gantukāmā hotha, ahaṃ mamānubhāvena gahetvā gamissāmīti. Sādhu
bhanteti.
      Atha bhagavā pañca bhikkhusatāni gahetvā ākāse uppatitvā kuṇāladahe
patiṭṭhāya te bhikkhū āha "bhikkhave imasmiṃ kuṇāladahe yesaṃ macchānaṃ nāmaṃ na
jānātha, maṃ 6- pucchathā"ti. Te pucchiṃsu, bhagavā pucchitaṃ pucchitaṃ kathesi. Na kevalaṃ
ca macchānaṃyeva, tasmiṃ vanasaṇḍe rukkhānaṃpi pabbatapāde dvipadacatuppadasakuṇānaṃpi
nāmāni pucchāpetvā kathesi.
      Atha dvīhi sakuṇehi mukhatuṇḍakena ḍaṃsitvā gahitadaṇḍake nisinno
kuṇālo sakuṇarājā purato pacchato ubhosu passesu sakuṇasaṅghaparivuto āgacchati.
Bhikkhū taṃ disvā "esa bhante imesaṃ sakuṇānaṃ rājā bhavissati, parivārā ete
etassāti maññāmā"ti. Evametaṃ 7- bhikkhave ayaṃpi mama vaṃso mama paveṇīti.
Idāni tāva mayaṃ bhante ete sakuṇe passāma. Yaṃ pana bhagavā "ayaṃpi mama
vaṃso mama paveṇī"ti āha, taṃ sotukāmamhāti. Sotukāmattha bhikkhaveti. Āma
bhagavāti. Tenahi suṇāthāti tīhi gāthāsatehi maṇḍetvā kuṇālajātakaṃ 8- kathento
anabhiratiṃ vinodesi. Desanāpariyosāne sabbepi sotāpattiphale patiṭṭhahiṃsu,
@Footnote: 1 cha.Ma.,i. aḍḍhatiyā  2 cha.Ma.,i. garugāravavasena   3 cha.Ma. anabhiratabhāvaṃ. evamuparipi
@4 cha.Ma. vinodessāmīti      5 cha.Ma., i. taṃ na dissati    6 cha.Ma. tesaṃ nāmaṃ
@7 cha.Ma. evameva     8 khu. jā. asīti. 28/296/106

---------------------------------------------------------------------------------------------
page291.
Maggeneva ca nesaṃ iddhipi āgatā. Bhagavā "hotu tāva ettakaṃ etesaṃ
bhikkhūnan"ti ākāse uppatitvā mahāvanameva agamāsi. Tepi bhikkhū gamanakāle
dasabalassa ānubhāvena gantvā āgamanakāle attano ānubhāvena bhagavantaṃ
parivāretvā mahāvane otariṃsu.
      Bhagavā paññattāsane nisīditvā te bhikkhū āmantetvā "etha bhikkhave
nisīdatha, uparimaggattayavajjhānaṃ vo kilesānaṃ pahānāya kammaṭṭhānaṃ kathessāmī"ti
kammaṭṭhānaṃ kathesi. Bhikkhū cintayiṃsu "bhagavā amhākaṃ anabhiratibhāvaṃ ñatvā kuṇāladahaṃ
netvā anabhiratiṃ vinodesi, tattha sotāpattiphalaṃ pattānaṃ no idāni idha tiṇṇaṃ
maggānaṃ kamṭmaṭṭhānaṃ adāsi, na kho panamhehi `sotāpannā mayan'ti  vītināmetuṃ
vaṭṭati, uttamapurisasadisehi no bhavituṃ vaṭṭatī"ti. Te dasabalassa pāde vanditvā
uṭṭhāya nisīdanaṃ papphoṭetvā visuṃ visuṃ pabbhārarukkhamūlesu nisīdiṃsu.
      Bhagavā cintesi "ime bhikkhū pakatiyāpi avisaṭṭhakammantā 1- laddhūpāyassa
pana bhikkhuno kilamanakāraṇaṃ nāma natthi. Gacchantā gacchantā ca vipassanaṃ
paṭṭhapetvā 2- arahattaṃ patvā `attanā attanā paṭiladdhaguṇaṃ ārocessāmā"ti
mama santikaṃ āgamissanti. Etesu āgatesu dasasahassacakkavāḷadevatā ekacakkavāḷe
sannipatissanti, mahāsamayo bhavissati, vivitte okāse mayā nisīdituṃ vaṭṭatī"ti.
Tato vivitte okāse buddhāsanaṃ paññapetvā nisīdi.
      Sabbapaṭhamaṃ kammaṭṭhānaṃ gahetvā gatatthero saha paṭisambhidāhi arahattaṃ
pāpuṇi. Tato aparo tato aparoti pañcasatāpi paduminiyaṃ padumāni viya vikasiṃsu.
Sabbapaṭhamaṃ arahattappattabhikkhu "bhagavato ārocessāmī"ti pallaṅkaṃ vinibbhujitvā
nisīdanaṃ papphoṭetvā uṭṭhāya dasabalābhimukho ahosi. Evaṃ aparopi evaṃ aparopiti
pañcasatāpi bhattasālaṃ pavisantā viya paṭipāṭiyāva āgamiṃsu. 3- Sabbapaṭhamaṃ āgato
vanditvā nisīdanaṃ paññapetvā ekamantaṃ nisīditvā paṭiladdhaguṇaṃ ārocetukāmo
"atthi nukho koci añño, natthī"ti nivattitvā āgamanamaggaṃ olokento
@Footnote: 1 cha.Ma. avisaṭṭhakammaṭṭhānā    2 cha.Ma. vaḍḍhetvā      3 cha.Ma. āgamaṃsu

---------------------------------------------------------------------------------------------
page292.
Aparaṃpi addasa aparaṃpi addasa. Iti sabbepi te āgantvā ekamantaṃ nisīditvā
ayaṃ imassa harāyamāno na kathesi, ayaṃ imassa harāyamāno na kathesī"ti.
Khīṇāsavānaṃ kira dve ākārā honti:- "aho vata mayā paṭiladdhaguṇaṃ
sadevako loko khippameva paṭivijjheyyā"ti cittaṃ uppajjati. Paṭiladdhabhāvaṃ pana
nidhiladdhapuriso viya na aññassa ārocetukāmā honti.
      Evaṃ osaṭmatte 1- pana tasmiṃ ariyamaṇḍale pācīnayugandharaparikkhepato
abbhā mahiyā 2- dhumo rajo rāhūti imehi upakkilesehi vippamuttaṃ buddhuppāda-
paṭimaṇḍitassa lokassa rāmaṇeyyakaṃ dassanatthaṃ pācīnadisāya ukkhittaṃ rajatamayaṃ
mahāādāsamaṇḍalaṃ viya, nemivaṭṭiyaṃ gahetvā parivattiyamānarajatacakkasassirikaṃ
puṇṇacandamaṇḍalaṃ ullaṅghitvā anīlapathaṃ paṭipajjittha. Iti evarūpe khaṇe laye
muhutte bhagavā sakkesu viharati kapilavatthusmiṃ mahāvane mahatā bhikkhusaṃghena saddhiṃ
pañcamattehi bhikkhusatehi sabbeheva arahantehi.
      Tattha bhagavāpi mahāsammatassa vaṃse uppanno, tepi pañcasatā bhikkhū
mahāsammatassa kule uppannā. Bhagavāpi khattiyagabbhe jāto, tepi khattiyagabbhe
jātā. Bhagavāpi rājapabbajito, tepi rājapabbajitā. Bhagavāpi setacchattaṃ pahāya
hatthagataṃ cakkavattirajjaṃ nissajjitvā 3- pabbajito, tepi setacchattaṃ pahāya
hatthagatāni rajjāni nissajjitvā pabbajitā. Iti bhagavā parisuddhe okāse
parisuddhe rattibhāge sayaṃ parisuddho parisuddhaparivāro vītarāgo vītarāgaparivāro
vītadoso vītadosaparivāro vītamoho vītamohaparivāro nittaṇho nittaṇhaparivāro
nikkileso nikkilesaparivāro santo santaparivāro danto dantaparivāro mutto
muttaparivāro ativiya virocatīti. Vaṇṇabhūmi nāmesā, yattakaṃ sakkoti, tattakaṃ
vattabbaṃ. Iti ime bhikkhū sandhāya vuttaṃ "pañcamattehi bhikkhusatehi sabbaheva
arahantehī"ti.
@Footnote: 1 cha.Ma. osīdamatte    2 cha.Ma. mahikā        3 cha.Ma. nissajjetvā. evamuparipi

---------------------------------------------------------------------------------------------
page293.
      Yebhuyyenāti bahutarā sannipatitā, mandā na sannipatitā asaññā ca
arūpāvacaradevatā ca samāpannadevatā ca ṭhapetvā. 1- Tatrāyaṃ sannipātakkamo:-
      mahāvanassa kira samantā 2- devatā caliṃsu, "āyāma bho buddhadassanaṃ nāma
bahūpakāraṃ, dhammassavanaṃ bahūpakāraṃ, bhikkhusaṃghadassanaṃ bahūpakāraṃ, āyāma āyāmā"ti
mahāsaddaṃ kurumānā āgantvā bhagavantaṃ ca taṃ muhuttaṃ arahattappattakhīṇāsave
ca vanditvā vanditvā ekamantaṃ aṭṭhaṃsu. Eteneva upāyena tāsaṃ tāsaṃ saddaṃ
sutvā saddantaraṃ aḍḍhagāvutagāvutaaḍḍhayojanayojanādivasena tiyojanasahassavitthaṭe
himavante, tikkhattuṃ tesaṭṭhiyā nagarasahassesu, navanavutiyā doṇamukhasatasahassesu,
channavutiyā paṭanakoṭisatasahassesu, chappaṇṇāsaratanākaresūti sakalajambūdīpe,
pubbavidehe, amaragoyāne, uttarakurumhi dvīsu parittadīpasahassesūti sakalacakkavāḷe,
tato dutiyatatiyacakkavāḷeti evaṃ dasasahassacakkavāḷesu devatā sannipatitāti
veditabbā. Dasasahassacakkavāḷā hi idha dasa lokadhātuyoti adhippetā. Tena vuttaṃ
"dasahi ca lokadhātūhi devatā yebhuyyena sannipatitā hontī"ti.
      Evaṃ sannipatitāhi devatāhi sakalacakkavāḷagabbhaṃ yāva barhmalokā
sūcigharaṃ 3- nirantarapakkhittāhi sūcīhi viya paripuṇṇaṃ hoti. Tattha 4- brahmalokassa
evaṃ uccataraṃ 5- veditabbaṃ:- lohapāsāde kira sattakūṭāgārasamo pāsāṇo
brahmaloke ṭhatvā adho khitto catūhi māsehi paṭhaviṃ pāpuṇāti evaṃ mahante
okāse yathā heṭṭhā ṭhatvā khittapupphāni vā dhūmo vā upari gantuṃ, upari
vā ṭhatvā khittasāsapā heṭṭhā otarituṃ antaraṃ na labhanti, evaṃ nirantaraṃ
devatā ahesuṃ. Yathā kho pana cakkavattirañño nisinnaṭṭhānaṃ asambādhaṃ hoti,
āgatāgatā mahesakkhā khattiyā okāsaṃ labhantiyeva, purato purato 6- pana
asambādhaṃ 7- hoti, evameva bhagavato nisinnaṭṭhānaṃ asambādhaṃ, āgatāgatā
mahesakkhā devatā ca brahmāno 8- ca okāsaṃ labhantiyeva. Api sudaṃ bhagavato
āsannaṭṭhāne mahāparinibbāne vuttanayeneva vā vālaggakoṭinitudanamatte
@Footnote: 1 cha.Ma., i. ṭhapetvā na dissati   2 cha.Ma., i. sāmantā    3 cha.Ma. i. sūcighare
@4 cha.Ma. tatra      5 cha.Ma. uccattanaṃ           6 cha.Ma. parato parato
@7 cha.Ma., i. atisambādhaṃ       8 cha.Ma. mahābrahmāno

---------------------------------------------------------------------------------------------
page294.
Padese dasapi vīsaṃpi tiṃsampi devatā sukhume sukhume attabhāve māpetvā aṭṭhaṃsu.
Sabbapurato saṭṭhī saṭṭhī devatā aṭṭhaṃsu.
      Suddhāvāsakāyikānanti suddhāvāsavāsīnaṃ. Suddhāvāsā nāma suddhānaṃ
anāgāmikhīṇāsavānaṃ āvāsā pañca brahmalokā. Etadahosīti kasmā ahosi?
atha 1- te kira brahmāno samāpattiṃ samāpajjitvā yathāparicchedena vuṭṭhitā
brahmabhavanaṃ olokentā 2- pacchābhatte bhattagehaṃ viya suññataṃ addasaṃsu. Tato
"kuhiṃ brahmāno gatā"ti āvajjentā 3- mahāsamāgamaṃ ñatvā "ayaṃ samāgamo
mahā, mayaṃpi ohīnā, ohīnakānaṃ pana okāso dullabho hoti, tasmā gacchantā
atucchahatthā hutvā ekekaṃ gāthaṃ abhisaṅkharitvā gacchāma. Tāya mahāsamāgameva
attano āgatabhāvaṃ jānāpessāma, dasabalassa ca vaṇṇaṃ bhāsissāmā"ti. Iti
tesaṃ samāpattito vuṭṭhāya āvajjitattā etadahosi.
      [332] Bhagavato purato pāturahaṃsūti pāliyaṃ bhagavato santike abhimukhaṭṭhāneyeva
otiṇṇā viya katvā vuttā, na kho panettha evaṃ attho veditabbo.
      Te pana brahmaloke ṭhitāyeva gāthāyo abhisaṅkharitvā eko
puratthimacakkavāḷamukhavaṭṭiyaṃ otari, eko dakkhiṇacakkavāḷamukhavaṭṭiyaṃ eko
pacchimacakkavāḷamukhavaṭchiyaṃ, eko uttaracakkavāḷamukhavaṭṭiyaṃ otari. Tato
puratthimacakkavāḷamukhavaṭṭiyaṃ otiṇṇabrahmā nīlakasiṇaṃ samāpajjitvā nīlarasmiyo
vissajjetvā dasasahassacakkavāḷadevatānaṃ maṇicammaṃ paṭimuñcanto viya attano
āgatabhāvaṃ jānāpetvā buddhavīthi nāma kenaci otarituṃ 4- na sakkā, tasmā
pahaṭabuddhavīthiyāva āgantvā bhagavantaṃ abhivādetvā ekamantaṃ aṭṭhāsi. Ekamantaṃ
ṭhito kho attanā abhisaṅkhataṃ gāthaṃ abhāsi.
      Dakkhiṇacakkavāḷamukhavaṭṭiyaṃ otiṇṇabrahmā pītakasiṇaṃ samāpajjitvā
suvaṇṇappabhārasmiyo 5- muñcitvā dasasahassacakkavāḷadevatānaṃ suvaṇṇapaṭaṃ pārupento
viya attano āgatabhāvaṃ jānāpetvā tatheva aṭṭhāsi. Pacchimacakkavāḷamukhavaṭṭiyaṃ
@Footnote: 1 cha.Ma., i. atha na dissati       2 i. oloketvā      3 cha.Ma. āvajjantā
@4 cha.Ma. ottharituṃ       5 cha.Ma. pītarasmiyo suvaṇṇapabhaṃ

---------------------------------------------------------------------------------------------
page295.
Otiṇṇabrahmāpi lohitakasiṇaṃ samāpajjitvā lohitarasmiyo muñcitvā
dasasahassacakkavāḷadevatānaṃ rattavarakambalena parikkhipanto viya attano āgatabhāvaṃ
jānāpetvā tatheva aṭṭhāsi. 1- Uttaracakkavāḷamukhavaṭṭiyaṃ otiṇṇabrahmāpi
odātakasiṇaṃ samāpajjitvā odātarasmiyo muñcitvā dasasahassacakkavāḷadevatānaṃ
sumanapupphapaṭaṃ 2- pārupento 3- viya attano āgatabhāvaṃ jānāpetvā tatheva aṭṭhāsi.
      Pāliyaṃ pana "bhagavato purato pāturahaṃsu. Athakho tā devatā bhagavantaṃ
abhivādetvā ekamantaṃ aṭṭhaṃsū"ti evaṃ ekakkhaṇe 4- viya purato pātubhāvo ca
abhivādetvā ekamantaṃ ṭhitabhāvo ca vutto, so iminā anukkamena ahosi, ekato
katvā pana dassito. Gāthābhāsanaṃ pana pāliyaṃ visuṃ visuṃyeva vuttaṃ.
      Tattha mahāsamayoti mahāsamūho. Pavanaṃ vuccati vanasaṇḍo. Ubhayenāpi
bhagavā imasmiṃ vanasaṇḍe ajja mahāsamūho mahāsannipātoti āha. Tato yesaṃ
so sannipāto, te dassetuṃ devakāyā samāgatāti āha. Tattha devakāyāti
devaghaṭā. Āgatamha imaṃ dhammasamayanti evaṃ samāgate devakāye disvā mayaṃpi
imaṃ dhammasamūhaṃ āgatā. Kiṃkāraṇā? dakkhitāyeva aparājitasaṃghanti kenaci aparājitaṃ
ajjeva tayo māre madditvā vijitasaṅgāmaṃ imaṃ aparājitasaṃghaṃ dassanatthāya
āgatamhāti attho. So pana brahmā imaṃ gāthaṃ bhāsitvā bhagavantaṃ abhivādetvā
puratthimacakkavāḷamukhavaṭṭiyaṃyeva aṭṭhāsi.
      Atha dutiyo vuttanayeneva āgantvā abhāsi. Tattha tatra bhikkhavoti
tasmiṃ sannipātaṭṭhāne bhikkhū. Samādahaṃsūti samādhinā yojesuṃ. Cittamattano
ujukamakaṃsūti attano cittaṃ sabbe vaṅkakuṭilajimhabhāve haritvā ujukamakariṃsu.
Sārathīva nettāni gahetvāti yathā samappavattesu sindhavesu osajjitapaṭodo 5-
sārathi sabbayottāni gahetvā acodento avārento tiṭṭhati, evaṃ chaḷaṅgupekkhāya
samannāgatā guttadvārā sabbepete pañcasatā bhikkhū indriyāni rakkhanti
paṇḍitā, ete daṭṭhuṃ idhāgatamha bhagavāti. Sopi gantvā yathāṭhāneyeva aṭṭhāsi.
@Footnote: 1 i. akāsi. evamuparipi     2 cha.Ma., i. sumanapaṭaṃ     3 cha.Ma. pārupanto
@4 cha.Ma. ekakkhaṇaṃ    5 cha.Ma. odhastapatodo, i. obhatapaṭodo

---------------------------------------------------------------------------------------------
page296.
              Atha tatiyo vuttanayeneva āgantvā abhāsi.
              Tattha chetvā khīlanti rāgadosamohakhīlaṃ chinditvā. Palīghanti
rāgadosamohapalīghameva. Indakhīlanti rāgadosamohindakhīlameva. Ūhaccamanejāti ete
taṇhāejāya abhāvena anejā bhikkhū indakhīlaṃ ūhacca samūhanitvā. Te carantīti
catūsu disāsu apaṭihatacārikaṃ caranti. Suddhāti nirupakkilesā. Vimalāti nimmalā.
Idaṃ tasseva vevacanaṃ. Cakkhumatāti pañcahi cakkhūhi cakkhumantena. Sudantāti cakkhutopi
dantā, sotatopi ghānatopi jivhātopi kāyatopi manatopi dantā. Susunāgāti taruṇanāgā.
Ete 1- evarūpena anuttare yogaviriyena 2- damite taruṇanāge dassanāya āgatamha
bhagavāti. Sopi gantvā yathāṭhāneyeva aṭṭhāsi.
      Atha catuttho vuttanayeneva āgantvā abhāsi. Tattha gatāseti
nibbematikasaraṇagamanena gatā. Sopi gantvā yathāṭhāneyeva aṭṭhāsi.
                        Devatāsannipātavaṇṇanā
     [333] Atha bhagavā olokento paṭhavītalato yāva cakkavāḷamukhavaṭṭiparicchedā
tato 3- yāva akaniṭṭhabrahmalokā devatāsannipātaṃ disvā cintesi "mahā ayaṃ
devatāsamāgamo, bhikkhū pana evaṃ mahādevatāsamāgamo"ti na jānanti, handa nesaṃ
ācikkhissāmī"ti. Evaṃ cintetvā "athakho bhagavā bhikkhū āmantesī"ti sabbaṃ
vitthāretabbaṃ.
      Tattha etaparamāti etaṃ paramaṃ pamāṇaṃ etesanti etaparamā. Idāni
buddhānaṃ pana abhāvā "yepi te bhikkhave etarahī"ti tatiyo vāro na vutto.
Ācikkhissāmi bhikkhaveti kasmā āha? devatānaṃ cittakallatājananatthaṃ. Devatā
Kira cintesuṃ "bhagavā evaṃ mahante samāgame mahesakkhānaṃyeva devatānaṃ
nāmagottāni kathessati, appesakkhānaṃ kiṃ kathessatī"ti. Atha bhagavā "imā
devatā kiṃ cintentī"ti āvajjento mukhena hatthaṃ pavesetvā hadayamaṃsaṃ maddanto
@Footnote: 1 cha.Ma.,i. te  2 cha.Ma. yogacariyena, i. yoggācariyena  3 cha.Ma.,i. tato na dissati.

---------------------------------------------------------------------------------------------
page297.
Viya sabhaṇḍaṃ coraṃ gaṇhanto viya ca taṃ tāsaṃ cittavāraṃ ñatvā "dasasahassacakkavāḷato
āgatāgatānaṃ appesakkhamahesakkhānaṃ sabbāsaṃpi devatānaṃ nāmagottaṃ kathessāmī"ti
cintesi.
      Buddhā nāma mahantā ete sattavisesā, yaṃ sadevakassa lokassa
diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃpi manasā, na kiñci
katthaci nīlādivasena vibhattarūpārammaṇesu  rūpārammaṇaṃ vā bherīsaddādivasena
vibhattasaddārammaṇādīsu visuṃ visuṃ saddādiārammaṇaṃ vā atthi, yaṃ etesaṃ ñāṇamukhe
āpāthaṃ āgacchati. Yathāha:-
     "yaṃ bhikkhave sadevakassa lokassa .pe. Sadevamanussāya diṭṭhaṃ sutaṃ
mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi, tamahaṃ passāmi,
tamahaṃ abbhaññāsin"ti. 1-
      Evaṃ sabbattha appaṭihatañāṇo bhagavā sabbāpi tā devatā bhabbābhabbavasena
dve koṭṭhāse akāsi. "ye 2- kammāvaraṇena vā samannāgatā"ti ādinā
nayena vuttā sattā abhabbā nāma, te ekavihāre vasantepi buddhā
na olokenti. Viparitā pana bhabbā nāma, te dūre vasantepi gantvā
saṅgaṇhanti. Tasmā tasmiṃpi devatāsannipāte ye abhabbā, te pahāya bhabbe
pariggahesi. Pariggahetvā "ettakā ettha rāgacaritā, ettakā dosādicaritāti 3-
caritavasenaeva cha koṭṭhāse akāsi.
      Atha nesaṃ sappāyadhammadesanaṃ upadhārayanto "rāgacaritānaṃ devānaṃ
sammāparibbājanīyasuttaṃ, kathessāmi, dosacaritānaṃ kalahavivādasuttaṃ, mohacaritānaṃ
mahābyūhasuttaṃ, vitakkacaritānaṃ cūḷabyūhasuttaṃ, saddhācaritānaṃ tuvaṭṭakapaṭipadaṃ,
buddhicaritānaṃ purābhedasuttaṃ kathessāmī"ti desanaṃ vavatthapetvā puna taṃ parisaṃ
manasākāsi "attajjhāsayena nukho jāneyya, parajjhāsayena atthuppattikena
@Footnote: 1 aṃ. catukka. 21/24/29 kāḷakārāmasutta         2 cha.Ma. ye na dissati
@3 cha.Ma. ettakā dosacaritā, ettakā mohacaritā"ti

---------------------------------------------------------------------------------------------
page298.
Pucchāvasikenā"ti. 1- Tato "pucchāvasena jāneyyā"ti ñatvā "atthi nukho koci
devatānaṃ ajjhāsayaṃ gahetvā caritavasena pañhaṃ pucchituṃ samattho"ti "tesu pañcasatesupi
bhikkhūsu ekopi na sakkotī"ti addasa. Tato asīti mahāsāvake dve aggasāvake
ca samannāharitvā "tepi na sakkontī"ti disvā cintesi "sace paccekabuddho
bhaveyya, sakkuṇeyya nukho"ti. "sopi na sakkuṇeyyā"ti ñatvā "sakkasuyāmādīsu
koci sakkuṇeyyā"ti samannāhari. Sacepi hi tesu koci sakkuṇeyya, taṃ pucchāpetvā
attanā visajjeyya, na pana tesupi koci sakkoti.
      Athassa etadahosi "mādiso buddhoyeva sakkuṇeyya, atthi pana katthaci
añño buddho"ti anantāsu lokadhātūsu anantañāṇaṃ pattharitvā olokento
na aññaṃ buddhaṃ addasa. Anacchariyaṃ cetaṃ, yaṃ idāni attanā samaṃ na passeyya,
so jātadivasepi brahmajālavaṇṇanāyaṃ vuttanayena attanā samaṃ apassanto
"aggohamasmi lokassā"ti appaṭivattiyaṃ sīhanādaṃ nadi. Evaṃ aññaṃ attanā
samaṃ apassitvā cintesi "sace ahaṃ pucchitvā sayameva 2- visajjeyyaṃ,
evaṃpetā devatā na sakkhissanti paṭivijjhituṃ. Aññasmiṃ pana buddheyeva
pucchante mayi ca. Visajjente accherakaṃ bhavissati, sakkhissanti ca devatā
paṭivijjhituṃ, tasmā nimmitabuddhaṃ māpessāmī"ti abhiññāpādakaṃ jhānaṃ samāpajjitvā
vuṭṭhāya "pattacīvaraggahaṇaṃ ālokitavilokitaṃ sammiñjitapasāritaṃ ca mama sadisaṃyeva
hotū"ti kāmāvacaracittehi parikammaṃ katvā pācīnayugandharaparikkhepato ullaṅghamānaṃ
candamaṇḍalaṃ bhinditvā nikkhamantaṃ viya rūpāvacaracittena adhiṭṭhāsi.
      Devasaṅgho taṃ disvā "aññopi nukho bho cando uggato"ti āha.
Atha candamaṇḍalaṃ ohāya āsannatare jāte "na cando, suriyo uggato"ti
puna āsannatare jāte "na suriyo, devavimānaṃ etan"ti puna āsannatare
jāte "na devavimānaṃ, devaputto eso"ti 3- puna āsannatare jāte "na
devaputto, mahābrahmā eso"ti puna āsannatare jāte "na mahābrahmā,
aparopi bho buddho āgato"ti āha. Tattha puthujjanadevatā cintayiṃsu "ekabuddhassa
@Footnote: 1 cha.Ma.,i. pucchāvasenā"ti  2 cha.Ma.,i. ahameva  3 cha.Ma.,i. ekoti. evamuparipi

---------------------------------------------------------------------------------------------
page299.
Tāva ayaṃ devatāsannipāto, dvinnaṃ kīvamahanto bhavissatī"ti. Ariyadevatā cintayiṃsu
"ekissā lokadhātuyā dve buddhā nāma natthi, addhā bhagavatā attanā sadiso
añño eko buddho nimmito"ti.
      Atha tassa devasaṅghassa passantasseva nimmitabuddho āgantvā dasabalaṃ
avanditvāva sammukhaṭṭhāne samasamaṃ katvā māpite āsane nisīdi. Bhagavatopi dvattiṃsa
mahāpurisalakkhaṇāni, nimmitassāpi dvattiṃsāva, bhagavatopi sarīrā chabbaṇṇarasmiyo
nikkhamanti, nimmitassāpi, bhagavato sarīrā rasmiyo nimmitassa sarīre paṭihaññanti,
nimmitassa sarīrā rasmiyo bhagavato sarīre 1- paṭihaññanti. Tā dvinnaṃpi buddhānaṃ
sarīrato uggamma akaniṭṭhabhavanaṃ āhacca tato paṭinivattitvā devatānaṃ matthakamatthaka-
pariyantena 2- otaritvā cakkavāḷamukhavaṭṭiyaṃ patiṭṭhahiṃsu. Sakalacakkavāḷagabbhaṃ
suvaṇṇamayavaṅkagopānasivinaddhamiva cetiyagharaṃ  virocittha. Dasasahassacakkavāḷadevatā
ekacakkavāḷe rāsībhūtā dvinnaṃ buddhānaṃ rasmigabbhantaraṃ pavisitvā aṭṭhaṃsu.
Nimmitabuddho nisīdantoyeva dasabalassa bodhipallaṅke kilesappahānaṃ abhitthavanto
              "pucchāmi taṃ 3- muniṃ pahūtapaññaṃ
              tiṇṇaṃ pāragataṃ parinibbutaṃ ṭhitattaṃ
              nikkhamma gharā panujja kāme
              kathaṃ bhikkhu sammā so loke paribbajeyyā"ti 4- gāthaṃ abhāsi.
      Satthā devatānaṃ tāva cittakallatājananatthaṃ āgatāgatānaṃ nāmagottāni
kathessāmīti cintetvā ācikkhissāmi bhikkhaveti ādimāha.
      [334] Tattha silokamanukassāmīti akkharapadaniyamitaṃ vacanasaṅghāṭaṃ
pavattayissāmi. Yattha bhummā tadassitāti yesu yesu ṭhānesu bhummā devatā taṃ taṃ
nissitā. Ye sitā girigabbharanti ādīhi tesaṃ bhikkhūnaṃ vaṇṇaṃ kathesi, ye bhikkhū
girikucchiṃ nissitāti attho. Pahitattāti pesitacittā. Samāhitāti avikkhittā.
Puthūti bahujanā. Sīhāva sallīnāti sīhā viya nilīnā ekattaṃ upagatā.
@Footnote: 1 cha.Ma.,i. kāye  2 cha.Ma.,i. matthakapariyante  3 cha.Ma. taṃ na dissati
@4 khu. 1/332 suttanipāta

---------------------------------------------------------------------------------------------
page300.
Lomahaṃsābhisambhunoti lomahaṃsaṃ abhibhavitvā ṭhitā, nibbhayāti vuttaṃ hoti.
Odātamanasā suddhāti odātacittā hutvā suddhā. Vippasannamanāvilāti
vippasannā anāvilā.
      Bhiyyo pañcasate ñatvāti sammāsambuddhena saddhiṃ atirekapañcasate
bhikkhū jānitvā. Vane kāpilavatthaveti kapilavatthusamīpamhi jāte vanasaṇḍe. Tato
āmantayi satthāti tadā āmantayi. Sāvake sāsane rateti attano dhammadesanāya
savanante jātattā sāvake sikkhattayasāsane ratattā sāsane rate. Idaṃ sabbaṃ
"silokamanukassāmī"ti vacanato aññena vuttaṃ viya katvā vadati.
      Devakāyā abhikkantā, te vijānātha bhikkhavoti te dibbacakkhunā
vijānāthāti nesaṃ bhikkhūnaṃ dibbacakkhuñāṇābhinīhāratthāya kathesi. Te ca ātappamakaruṃ,
sutvā buddhassa sāsananti te ca bhikkhū taṃ buddhassa sāsanaṃ sutvā tāvadeva
tadatthāya viriyaṃ akariṃsu. 1-
      Evaṃ katamattātappānaṃyeva tesampāturahu ñāṇaṃ. Kīdisaṃ? amanussānaṃ dassanaṃ
dibbacakkhuñāṇaṃ uppajji. Na taṃ tehi tasmiṃ khaṇe parikammaṃ katvā uppāditaṃ.
Ariyamaggeneva hi taṃ nipphannaṃ. Amanussadassanatthaṃ panassa abhinīhāramattameva
kataṃ. Satthāpi "atthi tumhākaṃ ñāṇaṃ, taṃ nīharitvā tena hi te vijānāthā"ti
idameva sandhāya "te vijānātha bhikkhavo"ti āha.
      Appeke satamaddakkhunti tesu bhikkhūsu ekacce bhikkhū amanussānaṃ sataṃ
addasaṃsu. Sahassaṃ atha sattarinti eke sahassaṃ. Eke sattati sahassāni. Sataṃ
eke sahassānanti eke satasahassaṃ addasaṃsu. Appekenantamaddakkhunti vipulaṃ
addasaṃsu, satavasena sahassavasena ca aparicchinnepi addasaṃsūti attho. Kasmā?
yasmā disā sabbā phuṭā ahuṃ, bharitā sampuṇṇāva ahesuṃ.
      Tañca sabbaṃ abhiññāyāti yantesu ekenekena diṭṭhaṃ, tañca sabbaṃ jānitvā.
Vavatthitvāna 2- cakkhumāti hatthatale lekhaṃ viya paccakkhato vavatthapetvā pañcahi
@Footnote: cha.Ma., i. kariṃsu           2 ka., Sī., i. vavakkhitvāna

Page 301-400.

page301.
Cakkhūhi cakkhumā satthā. Tato āmantayīti pubbe vuttagāthameva nāmagottakitatanatthāya
āha. Tumhe ete vijānātha, passatha, oloketha, ye vo ahaṃ kittayissāmīti
ayamettha sambandho. Girāhīti vacanehi. Anupubbasoti anupaṭipāṭiyā.
      [335] Sattasahassāva 1- yakkhā, bhummā kāpilavatthavāti sattasahassā
tāvettha kapilavatthuṃ nissāya nibbattā yakkhā bhummāyevāti vadati. Iddhimantoti
dibbaiddhiyuttā. Jutimantoti ānubhāvasampannā. Vaṇṇavaṇtoti sarīravaṇṇasampannā.
Yasassinoti parivārasampannā. Modamānā abhikkāmunti tuṭṭhacittā āgatā.
Bhikkhūnaṃ samitiṃ vananti imaṃ mahāvanaṃ bhikkhūnaṃ santikaṃ bhikkhūnaṃ dassanatthāya
āgatā. Athavā samitinti samūhaṃ, bhikkhusamūhadassanāya āgatātipi attho.
     Chasahassā hemavatā, yakkhā nānattavaṇṇinoti chasahassā hemavatapabbate
nibbattayakkhā, te ca sabbepi nīlādivasena 2- nānattavaṇṇā. Sātāgirā tisahassāti
sātāgiripabbate nibbattayakkhā tisahassā. Iccete soḷasasahassāti ete
sabbepi soḷasasahassā honti. Vessāmittā pañcasatāti vessāmittapabbate
nibbattā pañcasatā. Kumbhīro rājagahikoti rājagahanagare nibbatto kumbhīro nāma
yakkho. Vepullassa nivesananti tassa vepullapabbato nivesanaṃ, nivāsanaṭṭhānanti
attho. Bhiyyo naṃ satasahassaṃ, yakkhānaṃ payirupāsatīti taṃ atirekayakkhasatasahassaṃ
payirupāsati. Kumbhīro rājagahiko, sopāga samitiṃ vananti sopi kumbhīro saparivāro
imaṃ vanaṃ bhikkhūnaṃ samitiṃ dassanatthāya āgato.
      [336] Purimañca disaṃ rājā, dhataraṭṭho pasāsatīti pācīnadisaṃ anusāsati.
Gandhabbānaṃ ādhipatīti 3- catūsupi disāsu gandhabbānaṃ jeṭṭhako, sabbe te tassa
vase vattanti. Mahārājā yasassisoti mahāparivāro eso mahārājā.
      Puttāpi tassa bahavo, indanāmā mahabbalāti tassa dhataraṭṭhassa
bahavo mahabbalā puttā, te sabbe sakkassa devarañño  nāmadhārakā.
@Footnote: 1 cha.Ma. sattasahassā te   2 cha.Ma. nīlādivaṇṇavasena   3 cha.Ma. adhipatīti, i. ādhipatīti

---------------------------------------------------------------------------------------------
page302.
         Viruḷho tappasāsatīti 1- taṃ disaṃ viruḷhako 2- anusāsati.
         Puttāpi tassāti tassāpi tādisāyeva puttā. Pāliyaṃ pana "mahabbalā"ti
likhitanti. 3- Aṭṭhakathāyaṃ sabbavāresu 4- "mahābalā"ti pāṭho.
         "purimadisaṃ dhataraṭṭho, dakkhiṇena viruḷhako.
         Pacchimena virūpakkho,    kuvero uttaraṃ disaṃ.
         Cattāro te mahārājā, samantā caturo disā.
         Daddallamānā 5- aṭṭhaṃsu, vane kāpilavatthave"ti.
Imā pana gāthā sabbasaṅgāhikavasena vuttā.
     Ayaṃ hettha attho:- dasahasassacakkavāḷe dhataraṭṭhā nāma
mahārājāno atthi, te sabbepi koṭisatasahassakoṭisatasahassagandhabbaparivārā
āgantvā puratthimāya disāya kapilavatthumahāvanato paṭṭhāya cakkavāḷagabbhaṃ
pūretvā ṭhitā. Evaṃ dakkhiṇadisādīsu viruḷhakādayo. Tenevāha "samantā caturo
disā, daddallamānā aṭṭhaṃsū"ti. Idaṃ hi vuttaṃ hoti "samantā cakkavāḷehi
āgantvā caturo disā pabbatamatthakesu aggikkhandhā viya suṭṭhu jalamānā
ṭhitā"ti. Te pana yasmā kapilavatthuvanameva sandhāya āgatā, tasmā cakkavāḷaṃ
pūretvā cakkavāḷena samasamā ṭhitāpi "vane kāpilavatthave"ti vuttā.
      [337] Tesaṃ māyāvino dāsā, āgū 6- vañcanikā saṭhāti tesaṃ
mahārājānaṃ katapāpapaṭicchādanalakkhaṇāya māyāya yuttā kuṭilācārā dāsā atthi,
ye sammukhaparammukhavañcanāhi lokavañcanato "vañcanikā"ti ca, kerāṭiyasātheyyena
samannāgatattā "saṭhā"ti ca vuccanti, tepi āgatāti attho. Māyā kuṭeṇḍu
veṭeṇḍu 7- viṭū ca 8- viṭuṭo 9- sahāti te dāsā sabbepi māyākārakāva. Nāmena
panettha eko kuṭeṇḍu nāma, eko viṭeṇḍu nāma, pāliyaṃ pana "veṭeṇḍū"ti
likhanti. Eko viṭu nāma, eko viṭuṭo nāma. Sahāti sopi viṭuṭo tehi
saheva āgato.
@Footnote: 1 cha.Ma., Sī., i. taṃ pasāsatīti      2 cha.Ma. viruḷho      3 cha.Ma., i. likhanti
@4 Ma. sabbaṭṭhānesu     5 Ma. daddaḷhamānā     6 cha.Ma. āguṃ, Sī., i. āgu
@7 cha.Ma. viṭeṇḍu        8 cha.Ma., Sī., i. viṭucca    9 i. viṭucco

---------------------------------------------------------------------------------------------
page303.
      Candano kāmaseṭṭho ca, kinnughaṇḍu 1- nighaṇḍu cāti aparo kinnughaṇḍo 2-
nāma. Pāliyaṃ pana "kinnughaṇḍū"ti likhanti. Nighaṇḍu cāti añño nighaṇḍu
nāma, ettakā dāsā. Ito pare pana
              "panādo opamañño ca,   devasūto ca mātali.
              Cittaseno ca gandhabbo,    naḷorājā janosabho. 3-
              Āgū 4- pañcasikho ceva,   timbarū suriyavacchasā"ti
ime devarājāno.
      Tattha devasūtoti devasārathi. Cittasenoti citto ca seno ca cittaseno
ca. Gandhabboti ayaṃ cittaseno gandhabbakāyiko devaputto. Na kevalañcesa,
sabbepete panādādayo gandhabbāeva. Naḷorājāti naḷakāradevaputto nāma
eko. Janosabhoti janavasabho devaputto. Āgū pañcasikho cevāti pañcasikho
ceva devaputto āgato. Timbarūti timbaru nāma gandhabbadevarājā. Suriyavacchasāti
tasseva dhītā.
      Ete caññe ca rājāno, gandhabbā saha rājubhīti ete ca nāmavasena
vuttagandhabbarājāno aññe ca etehi rājūbhi saddhiṃ bahū gandhabbā. Modamānā
abhikkāmuṃ, bhikkhūnaṃ samitiṃ vananti haṭṭhatuṭṭhacittā bhikkhūnaṃ samitiṃ imaṃ vanaṃ
āgatāta attho.
      [338] Athāgū nābhasā 5- nāgā, vesālā sahatacchakāti nabhasadahavāsikā 6-
ca vesālivāsikā ca nāgā saha tacchakanāgaparisāya āgatāti attho. Kambalassatarāti
kambalo ca assataro ca. Ete kira sinerupāde vasanti, supaṇṇehipi anuddharaṇīyā
mahesakkhā nāgā. Pāyāgā saha ñātibhīti payāgapaṭṭanavāsino 7- ca nāgā saha
ñātisaṅghena āgatā.
@Footnote: 1 cha.Ma. kinnighaṇḍu  2 cha.Ma.,i. kinnighaṇḍu  3 cha.Ma., sī janesabho   4 cha.Ma. āguṃ,
@  i. āgu  5 cha.Ma. nāgasā  6 cha.Ma. nāgasadahavāsikā, i. nāgasadehavāsikā
@7 cha.Ma. payāgatitthavāsino, i. pāyāgapatiṭṭhānavāsino

---------------------------------------------------------------------------------------------
page304.
      Yāmunā dhataraṭṭhā cāti yamunavāsino ca dhataraṭṭhakule uppannanāgā ca.
Erāvaṇo mahānāgoti erāvaṇo ca devaputto, jātiyā nāgo na hoti.
Nāgavohārena panesa vohariyati. Sopāgāti sopi āgato.
      Ye nāgarāje sahasā harantīti ye ime vuttappakāre nāge lobhābhibhūtā
sāhasikaṃ 1- katvā haranti gaṇhanti. Dibbā dijā pakkhi visuddhacakkhūti
dibbānubhāvato dibbā mātukucchito aṇḍakosato cāti dve vāre jātāti
dijā pakkhayuttatāya pakkhī yojanasatantarepi yojanasahassantarepi nāge
dassanasamatthacakkhutāya visuddhacakkhū. Vehāyasā 2- te vanamajjhapattāti te
ākāseneva imaṃ mahāvanaṃ sampattā. Citrā supaṇṇā iti tesaṃ nāmanti tesaṃ
"citrasupaṇṇā"ti nāmaṃ.
      Abhayantadā nāgarājānamāsi, supaṇṇato khemamakāsi buddhoti tasmā
sabbepi te aññamaññaṃ saṇhāhi vācāhi upavhayantā mittā viya bandhavā
viya ca samullapantā sammodamānā āliṅgantā hatthe gaṇhantā aṃsakūṭe hatthaṃ
ṭhapentā haṭṭhatuṭṭhacittā. Nāgā supaṇṇā saraṇamakaṃsu buddhanti buddhaṃyeva te
saraṇaṃ gatā.
      [339] Yepi pubbe jitā vajirahatthenāti indena devaraññā jitā.
Samuddaṃ asurā sitāti mahāsamuddavāsino 3- sujātāya asurakaññāya kāraṇā
sabbepi bhātaro vāsavassete, iddhimanto yasassino.
      Tesu kālakañjā 4- mahābhismāti 5- kālakañjā ca mahante bhiṃsane
attabhāve māpetvā āgamiṃsu. Asurā dānaveghasāti dānaveghasā nāma aññe
dhanuggahaasuRā. Vepacitti sucitti ca, pahārādo namucī sahāti vepacitti asuro,
sucitti asuro cāti ete ca asuRā. Namucī sahāti namuci ca māro devaputto etehi
saheva āgato. Ime asurā mahāsamuddavāsino, ayaṃ paranimmitadevalokavāsī, kasmā
@Footnote: 1 cha.Ma.,i. sāhasaṃ  2 Sī.,i. vehāsayā  3 Ma., i. mahāsamuddavāsino jitā
@4 cha.Ma. kālakañcā  5 Sī.,i. mahābhiṃsāti

---------------------------------------------------------------------------------------------
page305.
Etehi sahāgatoti? acchandikattā. Tepi hi acchandikā abhabbā, ayaṃpi
tādisoyeva. Tasmā dhātuso saṃsandamāno āgato.
      Satañca baliputtānanti balino mahāasurassa puttasataṃ. Sabbe
verocanāmakāti sabbe attano mātulassa rāhusseva nāmadhaRā. Sannayhitvā
baliṃ senanti attano balisenaṃ sannāhitvā 1- sabbe katasannāhāva hutvā.
Rāhubhaddamupāgamunti rāhuṃ asurindaṃ upasaṅkamiṃsu. Samayodāni bhaddanteti bhaddaṃ tava
hotu, samayo te bhikkhūnaṃ samitiṃ vanaṃ upasaṅkamitvā bhikkhusaṃghadassanāyāti attho.
      [340] Āpo ca devā paṭhavī ca tejo vāyo tadāgamunti āpokasiṇādīsu
parikammaṃ katvā nibbattā āpoti ādināmakā devā tadā āgamuṃ. Varuṇā
vāruṇā 2- devā, somo ca yasasā sahāti varuṇadevatā, vāruṇadevatā,
somadevatāti evaṃnāmakā ca devā yasasā nāma devena sahāgatāti attho.
Mettākaruṇākāyikāti mettājhāne ca karuṇājhāne ca parikammaṃ katvā nibbattā
devatā. Āgū devā yasassinoti etepi mahāyasā devā āgatā.
      Dasete dasadhā kāyā, sabbe nānattavaṇṇinoti te dasadhā ṭhitā dasa
devakāyā sabbe nīlādivasena nānattavaṇṇā āgatāti attho.
      Veṇḍū ca devāti veṇḍu devatā ca. Sahalī cāti sahalī devatā
ca. Asamā ca duve yamāti asamadevatā ca dve ca yamakadevā. Candassūpanisā
devā, candamāgū purakkhitāti 3- candanissitakā devatā candaṃ purato katvā āgatā.
Tathā suriyanissitakā devatā suriyamāgū purakkhitā. 4- Nakkhattāni purakkhitvāti
nakkhattanissitāpi devatā nakkhattāni purato katvā āgatā. Āgū mandavalāhakāti
vātavalāhakā, abbhavalāhakā, uṇhavalāhakā, ete sabbepi valāhakāyikā
mandavalāhakā nāma vuccanti, tepi āgatāti attho. Vasūnaṃ vāsavo seṭṭho,
sakkopāga purindadoti vasūnaṃ devatānaṃ seṭṭho vāsavo yo sakkoti ca, purindadoti
ca vuccati, sopi āgato. Dasete dasadhā kāyāti etepi dasa devakāyā dasadhāva
āgatā. Sabbe nānattavaṇṇinoti nīlādivasena nānattavaṇṇā.
@Footnote: 1 cha.Ma., i. sannahitvā    2 cha.Ma. Sī. vāraṇā, i. varuṇā
@3 cha.Ma. purakkhatvāti     4 cha.Ma. sūriyaṃ purakkhatvā

---------------------------------------------------------------------------------------------
page306.
      Athāgū sahabhū devāti atha sahabhū nāma devā āgatā. Jalamaggisikhārivāti
aggisikhā viya jalantā. Jalamaggi ca sikhārivāti imāni tesaṃ nāmānītipi vuttaṃ.
Ariṭṭhakā ca rojā cāti ariṭṭhakadevā ca rojadevā ca. Ummāpupphanibhāsinoti
ummāpupphadevā nāma ete devā. Ummāpupphasadisā hi tesaṃ sarīrābhā,
tasmā "ummāpupphanibhāsino"ti vuccati.
      Varuṇā sahadhammā cāti ete ca dve janā. Accutā ca anejakāti
accutadevatā ca anejakadevatā ca. Suleyyarucirā āgūti suleyyā ca rucirā ca
āgatā. Āgū vāsavanesinoti vāsavanesīdevā nāma āgatā. Dasete dasadhā
kāyāti etepi dasa devakāyā dasadhāva āgatā.
      Samānā mahāsamānāti samānā ca mahāsamānā ca. Mānusā mānusuttamāti
mānusā ca mānusuttamā ca. Khiḍḍāpadūsikā āgū, āgū manopadūsikāti khiḍḍāpadūsikā
manopadūsikā ca devā āgatā.
      Athāgū harayo devāti haridevā nāma āgatā. Ye ca lohitavāsinoti
lohitavāsino ca āgatā. Pāragā mahāpāragāti ete ca duvidhā āgatā. Dasete
dasadhā kāyāti etepi dasa devakāyā dasadhāva āgatā.
      Sukkā karumhā 1- aruṇā, āgū veghanasā sahāti ete sukkādayo
tayo, tehi saha veghanasā ca āgatā. Odātagayhā pāmokkhāti odātagayhā
nāma pāmokkhadevā āgatā. Āgū devā vicakkhaṇāti vicakkhaṇā nāma devā
āgatā.
      Sadāmattā dāragajāti sadāmattā ca hāragajā ca. Missakā ca yasassinoti
yasasampannā missakadevā nāma. 2- Thanayaṃ āgā pajjunnoti pajunno ca devarājā
thanayanto āgato. Yo disā abhivassatīti yo yaṃ yaṃ disaṃ yāti, tattha tattha devo
vassati. Dasete dasadhā kāyāti etepi dasa devakāyā dasadhāva āgatā.
@Footnote: 1 cha.Ma. karambhā       2 cha.Ma. ca

---------------------------------------------------------------------------------------------
page307.
      Khemiyā tusitā yāmāti khemiyā devā tusitapuravāsino ca yāmādevalokavāsino
ca. Kathakā ca yasassinoti yasasampannā kathakā ca devā. Pāliyaṃ pana "kaṭṭhakā cā"ti
likhanti. Lambitakā lāmaseṭṭhāti lambitakadevā ca lāmaseṭṭhadevā ca. Jotināmā ca
āsavāti pabbatamatthake katanaḷaggikkhandho viya jotamānā jotidevā nāma atthi,
te ca āsā ca devā āgatāti attho. Pāliyaṃ pana "jotināmā"ti 1- likhanti. Āsā
devatā chandavasena āsavāti vuttā. Nimmānaratino āgū, athāgū paranimmitā. Dasete
dasadhā kāyāti etepi dasa devakāyā dasadhāva āgatā.
      Saṭṭhete devanikāyāti ete ca āpo ca devāti ādikā cha dasakā
saṭṭhī devanikāyā sabbe nīlādivasena nānattavaṇṇino. Nāmanvayena āgañchunti 2-
nāmabhāgena nāmakoṭṭhāseneva āgatā. Ye caññe sadisā sahāti ye ca aññepi
etehi sadisā vaṇṇatopi nāmatopi etādisāyeva sesacakkavāḷesu devā, tepi
āgatāyevāti ekapadeneva kalāpaṃ viya katvā muddhikaṃ 3- viya katvā sabbā
devatā niddisati.
      Evaṃ dasasu lokadhātusahassesu devakāye niddisitvā idāni yadatthaṃ
te āgatā, taṃ dassento pavuṭṭhajātinti gāthamāha.
      Tassattho:- pavuṭṭhā vigatā jāti assāti ariyasaṃgho pavuṭṭhajāti
nāma, taṃ pavuṭṭhajātiṃ rāgadosamohakhīlānaṃ abhāvā akhīlaṃ cattāro oghe taritvā
ṭhitattā oghatiṇṇaṃ catunnaṃ āsavānaṃ abhāvena anāsavaṃ ariyasaṃghaṃ dakkhema
passissāma. Tesaṃyeva oghānaṃ tiṇṇattā oghataraṃ āguṃ akaraṇato nāgaṃ.
Asitātitanti 4- kāḷakabhāvātītaṃ candaṃva siriyā virocamānaṃ dasabalaṃ ca dakkhema
passisāmāti etadatthaṃ sabbepi te nāmanvayena āgaṇchuṃ, ye caññe sadisā
sahāti.
      [341] Idāni brahmāno desento 5- subrahmā paramatto cāti
ādimāha. Tattha subrahmāti eko seṭṭhabrahmā. 6- Paramatto cāti brahmā ca. 7-
@Footnote: 1 cha.Ma.,i. jātināmāti  2 cha.Ma. āgacchunti  3 cha.Ma.,i. puṭakaṃ  4 cha.Ma.
@asitātiganti 5 cha.Ma.,i. dassento  6 cha.Ma. eko brahmā  7 cha.Ma. paramattopi
@brahmāva

---------------------------------------------------------------------------------------------
page308.
Puttā iddhimato sahāti ete iddhimato buddhassa bhagavato puttā ariyabrahmāno
saheva āgatā. Sanaṅkumāro tisso cāti sanaṅkuro ca tissamahābrahmā ca.
Sopāgāti sopi āgato.
              Sahassabarahmalokānaṃ       mahābrahmābhitiṭṭhati
              upapanno jutimanto       bhismākāyo yasassisoti
      ettha sahassabrahmalokānanti ekaaṅguliyā ekasahassacakkavāḷe
dasahi aṅgulīhi dasasahassacakkavāḷe ālokakaraṇasamatthānaṃ 1- mahābrahmānaṃ sahassaṃ āgataṃ.
Mahābrahmābhitiṭṭhatīti yattha ekeko mahābrahmā aññe brahmāno 2- abhibhavitvā
tiṭṭhati, upapannoti brahmaloke nibbatto. Jutimantoti ānubhāvasampanno.
Bhismākāyoti mahākāyo, dvīhi tīhi māgadhikehi 3- gāmakkhettehi samappamāṇaattabhāvo.
Yasassisoti attabhāvasirisaṅkhātena yasena samannāgato.
      Dasettha issarā āgū, paccekavasavattinoti etasmiṃ 4- ca brahmasahasseyeva
pāṭiyekkaṃ pāṭiyekkaṃ vasaṃ vattenti, evarūpā dasa issarā mahābrahmāno āgatā.
Tesañca majjhato āgā, hārito parivāritoti tesaṃ pana brahmānaṃ majjhe hārito
nāma mahābrahmā satasahassabrahmaparivāro āgato
      [342] Te ca sabbe abhikkante, sinde 5- deve sabrahmaketi te
sabbepi sakkaṃ devarājānaṃ jeṭṭhakaṃ katvā āgate devakāye, hāritamahābrahmānaṃ
jeṭṭhakaṃ katvā āgate brahmakāye ca.
      Mārasenā abhikkāmīti mārasenā abhigatā. Passa kaṇhassa mandiyanti
kāḷakassa mārassa bālabhāvaṃ passatha.
      Etha gaṇhatha bandhathāti evaṃ attano parisaṃ āṇāpeti. 6- Rāgena
bandhamatthu voti sabbaṃ vo idaṃ devamaṇḍalaṃ rāgena bandhaṃ 7- hotu. Samantā
@Footnote: 1 cha.Ma. ālokapharaṇasamatthānaṃ,   2 cha.Ma. brahme, i. brahmā    3 Ma.i. māgadhakehi
@4 i. ekasmiñci   5 cha.Ma. sainde   6 cha.Ma.,i. āṇāpesi    7 cha.Ma. baddhaṃ

---------------------------------------------------------------------------------------------
page309.
Parivāretha, mā vo muñcittha koci nanti tumhākaṃ ekopi etesu ekampi mā
muñci. "mā vo muñcithā"tipi pāṭho, esevattho.
      Iti tattha mahāseno, kaṇhasenaṃ 1- apesayīti evaṃ tattha mahāsamūhe 2-
mahāseno māro mārasenaṃ apesayi. Pāṇinā talamāhaccāti hatthena paṭhavītalaṃ
paharitvā. Saraṃ katvāna bheravanti māravibhiṃsakadassanatthaṃ bhayānakaṃ saraṃ ca katvā.
      Yathā pāvussako megho, thanayanto savijjukoti savijjuko pāvussakamegho
viya mahāgajjitaṃ gajjanto. Tadā so paccudāvattīti tasmiṃ samaye so māro taṃ
vibhiṃsanakaṃ dassetvā paṭinivatto. Saṃkuddho asayaṃvaseti 3- suṭṭha kuddho kupito
kañci vase vattetuṃ asakkonto asayaṃvase asayaṃvasī attano vasena akāmako
hutvā nivatto.
      Bhagavā kira "ayaṃ māro idaṃ mahāsamāgamaṃ disvā `abhisamayantarāyaṃ
karissāmī'ti antarantarena 4- mārasenaṃ pesetvā māravibhiṃsanakaṃ dassetī"ti aññāsi.
Pakati cesā bhagavato, yattha abhisamayo na bhavissati, tattha māravibhiṃsanakaṃ dassentaṃ
na nivāreti. Yattha pana abhisamayo hoti, tattha yathā parisā neva mārassa rūpaṃ
passati, na saddaṃ suṇāti, evaṃ adhiṭṭhāsīti. 5- Imasmiṃ ca samaye 6- mahābhisamayo
bhavissati, tasmā yathā devatā neva tassa rūpaṃ passanti, na saddaṃ suṇanti,
evaṃ adhiṭṭhāsi. Tena vuttaṃ "tadā so paccudāvatti, saṃkuddho asayaṃvase"ti.
      [343] Tañca sabbaṃ abhiññāya, vavatthitvāna cakkhumāti taṃ sabbaṃ
bhagavā jānitvā ca vavatthapetvā ca.
      Mārasenā abhikkantā, te vijānātha bhikkhavoti bhikkhave mārasenā
abhigatā, 7- te tumhe attano anurūpaṃ vijānātha, phalasamāpattiṃ samāpajjathāti vadati.
Ātappamakarunti phalasamāpattipavisanatthāya viriyaṃ ārabhiṃsu. Vītarāgehi pakkāmunti
māro ca mārānucarā 8- ca vītarāgehi ariyehi dūratova apakkamuṃ. Nesaṃ lomampi 9-
@Footnote: 1 cha.Ma. kaṇhosenaṃ  2 cha.Ma.,i. mahāsamaye  3 Sī.,i. asayaṃvasīti  4 cha.Ma. antarantare
@5 cha.Ma. adhiṭṭhātīti  6 cha.Ma.,i. samāgame   7 cha.Ma. abhikkantā  8 cha.Ma. mārasenā
@9 cha.Ma. lomāpi

---------------------------------------------------------------------------------------------
page310.
Iñjayunti tesaṃ vītarāgānaṃ lomānipi na cālayiṃsu. Atha māro bhikkhusaṃghaṃ ārabbha
imaṃ gāthamabhāsi.
              Sabbe vijitasaṅgāmā      bhayātītā yasassino
              modanti saha bhūtehi       sāvakā te janesutāti.
      Tattha modanti saha bhūtehīti dasabalassa sāsane bhūtehi sañjātehi
ariyehi saddhiṃ modanti pamodanti. Janesutāti janesu 1- vissutā pākaṭā
abhiññātā.
      Imaṃ pana mahāsamayasuttaṃ nāma devatānaṃ piyaṃ manāpaṃ, tasmā maṅgalaṃ
vadantena abhinavaṭṭhānesu idameva suttaṃ vattabbaṃ.
      Devatā kira "imaṃ suttaṃ suṇissāmā"ti ohitasotā suṇanti. 2-
Desanāpariyosāne panassa koṭisatasahassadevatā arahattaṃ pattā, sotāpannādīnaṃ
gaṇanā natthi. Devatānañcassa piyamanāpabhāvena 3- idaṃ vatthu:-
      koṭipabbatavihāre kira nāgaleṇadvāre nāgarukkhe ekā devadhītā
vasati. Eko daharo antoleṇe imaṃ suttaṃ sajjhāyati. Devadhītā sutvā
suttapariyosāne mahāsaddena sādhukāraṃ adāsi. Ko esoti. Ahaṃ bhante
devadhītāti. Kasmā sādhukāraṃ adāsīti. Bhante dasabalena mahāvane nisīditvā
kathitadivase imaṃ suttaṃ sutvā ajja assosiṃ, bhagavatā kathitato ekakkharaṃpi
ahāpetvā sugahito ayaṃ dhammo tumhehīti. Dasabalassa kathayato sutaṃ tayāti. Āma
bhanteti mahā kira devatāsannipāto ahosi, tvaṃ kattha ṭhitā suṇīti.
      Ahaṃ bhante mahāvanavāsinī devatā, mahesakkhāsu pana devatāsu
āgacchantīsu jambūdīpe okāsaṃ nālatthaṃ, atha imaṃ tāmbapaṇṇīdīpaṃ āgantvā
jambukolapaṭṭane ṭhatvā sotuṃ āraddhāmhi, 4- tatrāpi mahesakkhāsu devatāsu
āgacchantīsu anupubbena paṭikkamamānā rohaṇajanapade mahāgāmassa 5- piṭṭhibhāgato
samudde 5- galappamāṇaṃ udakaṃ pavisitvā tattha ṭhitā assosinti. Tuyhaṃ ṭhitaṭṭhānato
@Footnote: 4 cha.Ma., i. jane      2 cha.Ma., i. vicaranti     3 cha.Ma., i. piyamanāpabhāve
@4 cha.Ma., i. āraddhamhi       5-5 i. piṭṭhibhāge gotakasamudde

---------------------------------------------------------------------------------------------
page311.
Dūre satthāraṃ passasi devateti. Kiṃ kathetha bhante, satthā mahāvane dhammaṃ desento
nirantaraṃ mamaññeva olokesīti 1- maññamānā ottappāmi 2- hiriyāmīti. 2-
      Taṃdivasaṃ kira koṭisatasahassadevatā arahattaṃ pattā, kiṃ 3- tumhepi tadā
arahattaṃ pattāti. Natthi bhanteti. Anāgāmiphalaṃ pattattha maññeti. Natthi bhanteti.
Sakadāgāmiphalaṃ pattattha maññeti. Natthi bhanteti. Tayo magge pattā kira devatā
gaṇanapathaṃ atītā, sotāpannā jātattha maññeti. Devatā taṃdivasaṃ sotāpattiphalaṃ
pattā 4- harāyamānā "apucchitabbaṃ pucchati ayyo"ti āha. Tato naṃ so bhikkhu
āha "sakkā pana devate tava attabhāvaṃ amhākaṃ dassetun"ti. Na sakkā bhante
sakalakāyaṃ dassetuṃ, aṅgulipabbamattaṃ dassessāmi ayyassāti kuñcikachiddena
aṅguliṃ  antoleṇābhimukhaṃ akāsi, candasahassasuriyasahassauggamanakālo viya ahosi.
Devadhītā "appamattā bhante hothā"ti daharabhikkhuṃ vanditvā agamāsi. Evaṃ imaṃ
suttaṃ devatānaṃ piyaṃ manāpaṃ, mamāyanti naṃ devatāti.
                      Mahāsamayasuttavaṇṇanā niṭṭhitā.
                           ----------
@Footnote: 1 cha.Ma., i. oloketīti  2-2 cha.Ma. ottappamānā omīsu nīlayāmi, i.
@ottappamānā hiriyamānā ūmīsu nilīyāmi.  3 cha.Ma. kiṃ saddo na dissati.
@4 cha.Ma., i. pattattā

---------------------------------------------------------------------------------------------
page312.
                          8. Sakkapañhasutta
                            nidānavaṇṇanā
      [344] Evamme sutanti sakkapañhasuttaṃ. Tatrāyaṃ anuttānapadavaṇṇanā:-
ambasaṇḍo 1- nāma brāhmaṇagāmoti so kira gāmo ambasaṇḍānaṃ avidūre
niviṭṭho, tasmā "ambasaṇḍo"tveva vuccati. Vediyake pabbateti so kira
pabbato pabbatapāde jātena maṇivedikāsadisena nīlavanasaṇḍena samantā parikkhitto,
tasmā "vediyakapabbato"tveva saṅkhayaṃ gato. Indasālaguhāyanti pubbe 2- sā
dvinnaṃ pabbatānaṃ antare guhā, indasālarukkho cassā dvāre, tasmā
"indasālaguhā"ti saṅkhayaṃ gatā. Atha naṃ kuḍḍehi parikkhipitvā dvāravātapānāni
yojetvā supariniṭṭhitasudhākammamālākammalatākammavicittaṃ leṇaṃ katvā bhagavato
adaṃsu. Purimavohāravaseneva 3- pana "indasālaguāha"tevava naṃ sañjānti.
Taṃ sandhāya vuttaṃ "indasasālaguhāyan"ti.
      Ussukkaṃ udapādīti dhammiko ussāho uppajji. Nanu ca esa abhiṇhadassāvī
bhagavato, na so devatāsannipāto nāma atthi, yatthāyaṃ nāgatapubbo, sakkena
sadiso appamādavihārī devaputto nāma natthi. Atha kasmā buddhadassanaṃ
anāgatapubbassa viyassa ussāho udapādīti. Maraṇabhayena santajjitattā.
      Tasmiṃ kirassa 4- samaye āyu parikkhīṇo, so pañca pubbanimittāni
disvā "parikkhīṇodāni me āyū"ti aññāsi. Yesaṃ ca devaputtānaṃ maraṇanimittāni
āvībhavanti, tesu ye parittakena puññakammena devaloke nibbattā, te "kuhiṃ
nukhodāni nibbattissāmā"ti bhayasantāsaṃ āpajjanti. Ye katabhīruttāṇā bahuṃ puññaṃ
katvā nibbattā, te attanā dinnadānaṃ rakkhitasīlaṃ bhāvitabhāvanaṃ ca āgamma
"upari devaloke sampattiṃ anubhavissāmā"ti na bhāyanti.
@Footnote: 1 cha.Ma., i. ambasaṇḍā evamuparipi        2 cha.Ma., i. pubbepi
@3 cha.Ma. evasaddo na dissati.           4 i. kira

---------------------------------------------------------------------------------------------
page313.
      Sakko pana devarājā pubbanimittāni disvā dasayojanasahassaṃ devanagaraṃ,
yojanasahassubbedhaṃ vejayantaṃ, tiyojanasatikaṃ sudhammaṃ devasabhaṃ, yojanasatubbedhaṃ
mahāpāricchattakaṃ, 1- saṭṭhiyojanikaṃ pañḍukambalasilaṃ, aḍḍhateyyā 2- nāṭakakoṭiyo
dvīsu devalokesu devaparisaṃ, nandanavanaṃ, cittalatāvanaṃ missakavanaṃ, pārusakavananti 3-
evaṃ 4- sabbasampattiṃ oloketvā "nassati vata bho me ayaṃ sampattī"ti bhayābhibhūto
ahosi.
      Tato "atthi nu kho koci samaṇo vā brāhmaṇo vā lokapitā 5- mahābrahmā
vā, yo me hadayanissitaṃ sokasallaṃ samuddharitvā imaṃ sampattiṃ thāvaraṃ kareyyā"ti
olokento kañci adisvā puna addasa "mādisānaṃ satasahashānaṃpi uppannaṃ sokasallaṃ
sammāsambuddho uddharituṃ paṭibalo"ti. Athevaṃ parivitakkentassa tena kho pana samayena
sakkassa devānamindassa ussukkaṃ udapādi bhagavantaṃ dassanāya.
      Kahaṃ nukho bhagavā etarahi viharatīti katarasmiṃ janapade kataraṃ nagaraṃ upanissāya
kassa paccaye paribhuñjanto kassa amataṃ dhammaṃ desayamāno viharatīti. Addasā khoti
addakkhi paṭivijjhi. Mārisāti piyavacanametaṃ, devatānaṃ pāṭiyekko vohāro.
Niddukkhātipi vuttaṃ hoti. Kasmā panesa deve āmantesi? sahāyatthāya. Pubbe
Kiresa bhagavati salaḷaghare viharante ekakova dassanāya agamāsi. Satthā "aparipakkaṃ
tāvassa ñāṇaṃ, katipāhaṃ pana atikkamitvā mayi indasālaguhāyaṃ viharante pañca
pubbanimittāni disvā maraṇabhayabhīto dvīsu devalokesu devatāhi saddhiṃ upasaṅkamitvā
cuddasa pañhe pucchitvā upekkhāpañhāvisajjanāvasāne asītiyā devatāsahassehi
saddhiṃ sotāpattiphale patiṭṭhahissatī"ti cintetvā okāsaṃ na akāsi. So 6-
"mama pubbepi ekakassa gatattā satthārā okāso na kato, addhā me natthi
maggaphalassa upanissayo, ekakassa pana upanissaye sati cakkavāḷapariyantāyapi
parisāya bhagavā dhammaṃ desetiyeva. Avassaṃ
@Footnote: 1 cha.Ma. pāricchattakaṃ     2 cha.Ma., i. aḍḍhatiyā.     3 cha.Ma., i. phārusakavananti
@4 cha.Ma. etaṃ        5 cha.Ma. lokapitāmaho      6 i. yo

---------------------------------------------------------------------------------------------
page314.
Kho pana dvīsu devalokesu kassacideva upanissayo bhavissati, taṃ sandhāya satthā
dhammaṃ desessati. Taṃ sutvā ahaṃpi attano domanassaṃ vūpasamessāmī"ti cintetvā
sahāyatthāya āmantesi.
      Evaṃ bhaddantavāti kho devā tāvatiṃsāti evaṃ hotu mahārāja,
gacchāma bhagavantaṃ dassanāya, dullabho buddhuppādo, bhaddaṃ tava, yo tvaṃ
"pabbatakīḷaṃ nadīkīḷaṃ gacchāmā"ti avatvā amhe evarūpesu ṭhānesu niyojesīti.
Paccassosunti tassa vacanaṃ sirasā sampaṭicchiṃsu.
      [345] Pañcasikhaṃ gandhabbaputtaṃ 1- āmantesīti tā 2- devatā ca
āmantetvā 2- imaṃ kasmā visuṃ āmantesi, okāsakaraṇatthaṃ. Evaṃ kirassa ahosi
"dvīsu devalokesu devatā gahetvā dhurena paharantassa viya satthāraṃ upasaṅkamituṃ
na yuttaṃ, ayaṃ pana pañcasikho dasabalassa upaṭṭhāko vallabho icchiticchitakkhaṇe
gantvā pañhaṃ pucchitvā dhammaṃ suṇāti, imaṃ purato pesetvā okāsaṃ kāretvā
iminā katokāse upasaṅkamitvā pañhaṃ pucchissāmā"ti okāsakaraṇatthaṃ āmantesi.
      Evaṃ bhaddantavāti sopi "evaṃ mahārāja hotu, bhaddaṃ tava, yo
tvaṃ maṃ `ehi mārisa uyyānakīḷādīni vā naṭasamajjādīni vā dassanāya
gacchāmā'ti avatvā `buddhaṃ passissāma dhammaṃ sossāmā'ti vadasī"ti daḷhataraṃ
upatthambhento devānamindassa vacanaṃ paṭissutvā anucariyaṃ sahacariyaṃ ekato
gamanaṃ upāgami.
      Tattha veḷuvapaṇḍuvīṇanti veḷuvapakkaṃ viya paṇḍuvīṇaṃ. 3- Tassā kira
sovaṇṇamayaṃ pokkharaṃ, indanīlamayo daṇḍo, rajatamayā tantiyo pavāḷamayā
vedakā 4- vīṇāpattakaṃ gāvutaṃ, tantibandhanaṭṭhānaṃ gāvutaṃ, upari daṇḍako gāvutanti
tigāvutappamāṇā vīṇā. Iti so taṃ vīṇaṃ ādāya samapaññāsamucchanāya 5- muñcitvā
agganakhehi paharitvā madhuraṃ gītassaraṃ nicchāretvā sesadeve sakkassa gamanakālaṃ
jānāpento ekamantaṃ aṭṭhāsi. Evantassa gītavāditasaññāya sannipatite
devagaṇe athakho sakko devānamindo .pe. Vediyake pabbate paccuṭṭhāsi.
@Footnote: 1 cha.Ma.,Sī. gandhabbadevaputtaṃ   2-2 cha.Ma. deve tāva āmantetu  3 cha.Ma. paṇḍuvaṇṇaṃ
@4 cha.Ma.,i. veṭhakā         5 cha.Ma. samapaññāsamucchanā, i. samapaññāsamucchanāhi

---------------------------------------------------------------------------------------------
page315.
      [346] Atiriva obhāsajātoti aññesupi divasesu ekasseva devassa vā mārassa
vā brahmuno vā obhāsena obhāsajāto hoti, taṃdivasaṃ pana dvīsu devalokesu devatānaṃ
obhāsena atiriva obhāsajāto ekapajjoto sahassacandasuriyuggatakālasadiso ahosi.
      Parito gāmesu manussāti samantā gāmesu manussā. Pakatisāyamāsakāleyeva
kira gāmamajjhe dārakesu kīḷantesu tattha sakko agamāsi, tasmā manussā passitvā
evamāhaṃsu. Nanu ca majjhimayāme devatā bhagavantaṃ upasaṅkamanti, ayaṃ kasmā
paṭhamayāmassāpi purimabhāgeyeva āgatoti. Maraṇabhayeneva santajjitattā. Kiṃsu
nāmāti kiṃsu nāma bho etaṃ, ko nu kho ajja mahesakkho devo vā brahmā vā
bhagavantaṃ pañhaṃ pucchituṃ dhammaṃ sotuṃ upasaṅkamanto, kathaṃsu nāma bho bhagavā pañhaṃ
visajjessati dhammaṃ desessati, lābhā amhākaṃ, yesaṃ no evaṃ devatānaṃ
kaṅkhāvinodako satthā avidūre vihāre vasati, ye labhāma thālakabhikkhaṃpi
kaṭacchubhikkhaṃpi dātunti saṃviggā lomahaṭṭhajātā uddhaggalomā hutvā
dasanakhasamodhānasamujjalaṃ  añjaliṃ sirasi patiṭṭhapetvā namassamānā aṭṭhaṃsu.
      [347] Durupasaṅkamāti duppayirupāsiyā. Ahaṃ sarāgo sadoso samoho.
Satthā vītarāgo vītadoso vītamoho, tasmā duppayirupāsiyā tathāgatā mādisena.
Jhāyīti lakkhaṇūpanijjhānena ca ārammaṇūpanijjhānena ca jhāyī. Tasmiṃyeva jhāne
ratāti jhānaratā. Tadanantaraṃ 1- paṭisallīnāti tadanantaraṃ paṭisallīnā sampati
paṭisallīnā vā. Tasmā na kevalaṃ jhāyī jhānaratāti durupasaṅkamā, idānimeva
paṭisallīnātipi durupasaṅkamā. Pasādeyyāsīti ārādheyyāsi, okāsaṃ me kāretvāva
dadeyyāsīti vadati. Veḷuvapaṇḍuvīṇaṃ ādāyāti nanu pubbe ca ādinnāti. Āma
ādinnā, maggagamanavasena pana aṃsakūṭe laggitā, idāni  naṃ vāmahatthe ṭhapetvā
vādanasajjaṃ katvā ādiyi. Tena vuttaṃ "ādāyā"ti.
@Footnote: 1 cha.Ma., i. tadantaraṃ.

---------------------------------------------------------------------------------------------
page316.
                        Pañcasikhagītagāthāvaṇṇanā
      [348] Assāvesīti sāvesi. Buddhūpasañhitāti budadhaṃ ārabbha buddhaṃ
nissayaṃ katvā pavattāti attho. Sesapadesupi eseva nayo.
      Vande te pitaraṃ bhadde timbaruṃ suriyavacchaseti ettha suriyavacchasāti
suriyasamānasarīRā. Tassā kira devadhītāya pādante 1- rasmi uṭṭhahitvā kesantaṃ
ārohati, tasmā bālasuriyamaṇḍalasadisā khāyati, iti naṃ "suriyavacchasā"ti sañjānanti.
Taṃ sandhāyāha "bhadde suriyavacchase "tava pitaraṃ timbaruṃ gandhabbadevarājānaṃ
vandāmī"ti. Yena jātāsi kalyāṇīti yena kāraṇabhūtena yaṃ timbarudevarājānaṃ
nissāya tvaṃ jātā kalyāṇī sabbaṅgasobhanī. 2- Ānandajananī mamāti
mayhaṃ pītisomanassavaḍḍhanī.
      Vātova sedataṃ kantoti yathā sañjātasedānaṃ sedaharaṇatthaṃ vāto
iṭṭho hoti kanto manāpo, evanti attho. Pānīyaṃva pipāsatoti 3- pātumicchantassa
pipāsato pipāsābhibhūtassa. Aṅgiraṃsīti aṅgirasmiyo assāti aṅgiraṃsī, 4-
tameva ārabbha ālapanto vadati. Dhammo arahataṃ ivāti 5- arahantānaṃ
navalokuttaradhammo viya.
      Jighacchatoti bhuñjitukāmassa khuddābhibhūtassa. Jalantamiva vārināti yathā
koci jalantaṃ jātavedaṃ udakakumbhena nibbāpeyya, evaṃ tava kāraṇā uppannaṃ
mama rāgapariḷāhaṃ nibbāpehīti vadati.
      Yuttaṃ kiñjakkhareṇunāti padumakesarareṇunā yuttaṃ. Nāgo ghammābhitattovāti
ghammābhitattahatthī viya. Ogāhe te thanūdaranti yathā so nāgo pokkharaṇiṃ
ogāhitvā pivitvā aggasoṇḍamattaṃ paññāyamānaṃ katvā nimuggo sukhasātaṃ
vindati, evaṃ kadā nu kho te thanūdaraṃ thanavemajjhaṃ ca udarañca otaritvā
ahaṃ sukhasātaṃ paṭilabhissāmīti vadati.
@Footnote: 1 cha.Ma. pādantato  2 cha.Ma. sabbaṅgasobhanā.,i. sabbaṅgasobhane.
@3 i. pipāsinoti  4 i. aṅgirāsī, Ma. aṅgirasmī  5 cha.Ma. dhammo arahatāmivā

---------------------------------------------------------------------------------------------
page317.
              Accaṅkusova nāgo ca 1-      jitaṃ me tuttatomaraṃ
              kāraṇaṃ nappajānāmi           sammatto   lakkhaṇūruyāti
      ettha tuttaṃ vuccati kaṇṇamūle vijjhanaayakaṇṭako. Tomaranti pādādīsu
vijjhanadaṇḍatomaraṃ. Aṅkusoti matthake vijjhanakakuṭilakaṇṭako. Yo ca nāgo
pabhinnamatto accaṅkuso hoti aṅkusaṃ atīto, aṅkusena vijjhiyamānopi vasaṃ na
gacchati, so ca 2- "jitaṃ mayā tuttatomaraṃ, yohaṃ aṅkusassāpi vasaṃ na gacchāmī"ti
madadappena 3- kiñci kāraṇaṃ na bujjhati. Yathā so accaṅkuso nāgo "jitaṃ me
tuttatomaran"ti kiñci kāraṇaṃ nappajānāti, evaṃ ahaṃpi lakkhaṇasampannaūrutāya
lakkhaṇūruyā sammatto matto pamatto ummatto viya kiñci kāraṇaṃ nappajānāmīti
vadati. Athavā accaṅkusova nāgo ahaṃpi samamatto lakkhaṇūruyā kiñci tato
virāgakāraṇaṃ nappajānāmi. Kasmā? yasmā tena nāgena viya jitaṃ me tuttatomaraṃ,
na kassaci vadato vacanaṃ ādiyāmi.
      Tayi gadhitacittosmīti 4- bhadde lakkhaṇūruyā tayi paṭibaddhacittosmi.
Gadhitacittoti vā gedhaṃ ajjhupekkhacitto. Cittaṃ vipariṇāmitanti pakatiṃ jahitvā
ṭhitaṃ. Paṭiggantuṃ na sakkomīti nivattituṃ na sakkomi. Vaṅkaghasotva 5- ambujoti
balisaṃ gilitvā ṭhitamaccho viya. "ghaso"tipi pāṭho, ayamevattho.
      Vāmūrūti vāmākārena saṇṭhitaūru, kaddalikkhandhasadisaūrūti vā attho.
Sajāti āliṅga. Mandalocaneti itthiyo na tikhiṇaṃ nijjhāyanti mandaṃ ālocenti
olokenti, tasmā "mandalocanā"ti vuccati. Palissajāti sabbato bhāgena
āliṅga. Etaṃ me abhipatthitanti 6- etaṃ mayā abhiṇhaṃ patthitaṃ.
      Appako vata me santoti pakatiyāva mando samāno. Vellitakesiyāti
kesā muñcitvā piṭṭhiyaṃ visaṭṭhakāle sappo viya vellantā gacchantā assāti
vellitakesī, tassā vellitakesiyā. Anekabhāvo 7- samuppādīti anekavidho
jāto. Anekabhāgotipi pāṭho. Arahanteva dakkhiṇāti arahantamhi dinnadānaṃ viya
nānappakārato pabhinno.
@Footnote: 1 cha.Ma.,i. nāgo va   2 cha.Ma.,i. casaddo na dissati   3 Ma.,i. madadabbena
@4 cha.Ma. gedhitacittosmīti, i. gathitacittostīmi  5 ka. vaṅkaghassova
@6 ka. abhipaṭṭhitanti      7 i. anekabhāgo

---------------------------------------------------------------------------------------------
page318.
      Yaṃ me atthi kataṃ puññanti yaṃ mayā kataṃ puñañaṃ atthi. Arahantesu
tādisūti tādilakkhaṇappattesu arahantesu. Tayā saddhiṃ vipaccatanti sababaṃ tayā
saddhimeva vipākaṃ detu.
      Ekodīti ekībhāvaṃ gato. Nipako satoti nepakkaṃ vuccati paññā,
tāya samannāgatoti nipako, satiyā samannāgatattā sato. Amataṃ muni jigiṃsānoti 1-
yathā so buddhamuni amataṃ nibbānaṃ jigiṃsati pariyesati, evantaṃ ahaṃ suriyavacchase
jigiṃsāmi pariyesāmi. Yathā vā so amataṃ jigiṃsamāno esanto gavesanto vicarati,
evāhantaṃ esanto gavesanto vicarāmīti attho.
      Yathāpi muni nandeyya patvā sambodhimuttamanti yathā buddhamuni
bodhipallaṅke nisinno sabbaññutañāṇaṃ patvā nandeyya tuseyya. 2- Evaṃ
nandeyyanti evameva ahaṃpi tayā missibhāvaṃ gato nandeyyaṃ, pītisomanassajāto
bhaveyyanti vadati.
      Tāhaṃ bhadde vareyyāheti aheti āmantanaṃ, ahe bhadde suriyavacchase
sakkena devānamindena "kiṃ dvīsu devalokesu devarajjaṃ gaṇhasi suriyavacchasan"ti
evaṃ vare dinne devarajjaṃ pahāya "suriyavacchasaṃ gaṇhāmī"ti evaṃ taṃ ahaṃ
vareyyaṃ iccheyyaṃ gaṇheyyanti attho.
      Sālaṃva na ciraṃ phullanti tava pitu nagaradvāre na ciraṃ pupphito
sālo atthi, so ativiya manoharo, taṃ na ciraṃ phullasālaṃ viya. Pitaraṃ te sumedhaseti
ativiya sassirikaṃ tava pitaraṃ vandamāno namassāmi namo karomi. Yassāsetādisī
pajāti yassa asi etādisī dhītā.
      [349] Saṃsandatīti kasmā gītasaddassa ceva vīṇāsaddassa ca vaṇṇaṃ
kathesi, kiṃ bhagavato tattha sārāgo atthīti, natthi. Chaḷaṅgupekkhāya upekkhako
bhagavā etādisesu ṭhānesu, kevalaṃ iṭṭhāniṭṭhaṃ jānāti, na tattha rajjati.
Vuttampi cetaṃ "saṃvijjati kho āvuso bhagavato cakkhu, passati bhagavā cakkhunā
@Footnote: 1 cha.Ma. jigīsānoti     2 cha.Ma. toseyya, i. dasseyya

---------------------------------------------------------------------------------------------
page319.
Rūpaṃ, chandarāgo bhagavato natthi, suvimuttacitto bhagavā. Saṃvijjati kho āvuso
bhagavato sotan"ti 1- ādi. Sace pana vaṇṇaṃ na katheyyaṃ, 2- pañcasikho "okāso
me kato"ti na jāneyya, atha sakko "bhagavatā pañcasikhassa okāso na kato"ti
devatā gahetvā tato paṭinivatteyya, tato mahājāniko bhaveyya. Vaṇṇe pana
kathite "tato bhagavatā pañcasikhassa okāso kato"ti devatāhi saddhiṃ upasaṅkamitvā
pañhaṃ pucchitvā visajjanāvasāne asītisahassāhi devatāhi saddhiṃ sotāpattiphale
patiṭṭhahissatīti ñatvā vaṇṇaṃ kathesi.
      Tattha kadā saṃyuḷhāti kadā ganthitā paṇḍitā. Tena kho panāhaṃ bhante
samayenāti tena samayena tasmiṃ tumhākaṃ sambodhippattito aṭṭhame sattāhe.
Bhaddā nāma suriyavacchasāti nāmato bhaddā sarīrasampattiyā suriyavacchasā. Bhaginīti
vohāravacanametaṃ, devadhītāti attho. Parakāminīti paraṃ kāmeti abhikaṅkhati.
      Upanaccantiyāti naccamānāya. Sā kira ekasmiṃ samaye cātummahārājikadevehi
saddhiṃ sakkassa devarājassa naccadassanatthāya gatā, tasmiṃ ca khaṇe sakko tathāgatassa
aṭṭha yathābhucce vaṇṇe payirudāhāsi. Evaṃ tasmiṃ divase gantvā naccantī assosi.
                          Sakkūpasaṅkamavaṇṇanā
      [350] Paṭisammodatīti "saṃsandati kho te"ti ādīni vadanto bhagavā
sammodati, pañcasikho paṭisammodati, gāthā ca bhāsanto pañcasikho sammodati,
bhagavā paṭisammodati. Āmantesīti jānāpesi. Tassa kirevaṃ ahosi "ayaṃ pañcasikho
mayā mama kammena pesito attano kammaṃ karoti, evarūpassa satthu santike
ṭhatvā kāmaguṇūpasañhitaṃ ananucchavikaṃ kathaṃ katheti, nāṭakā 3- ca nāma nillajjā
honti, kathento vippakāraṃpi dasseyya, handa naṃ mama kammaṃ jānāpessāmī"ti 4-
cintetvā āmantesi.
@Footnote: 1 saṃ. saḷā. 18/298/205 koṭṭhikasutta (sayā)      2 cha.Ma. katheyya
@3 cha.Ma., i. naṭā.       4 cha.Ma., jānāpemī"ti

---------------------------------------------------------------------------------------------
page320.
      [351] Evañca pana tathāgatāti dhammasaṅgāhakattherehi ṭhapitaṃ padaṃ. 1-
Abhivadantīti abhivādanasampaṭicchanena vaḍḍhitavacanena vadanti. Abhivaditoti
vaḍḍhitavacanena vutto.
      Uruddhā 2- samapādīti mahantā vivaṭā ahosi, andhakāro guhāyaṃ
antaradhāyi. Āloko udapādīti yo pakatiyā guhāya andhakāro, so antarahito,
āloko jāto. Sabbametaṃ dhammasaṅgāhakānaṃ vacanaṃ.
      [352] Cirapaṭikāhaṃ bhanteti cirato ahaṃ, cirato paṭṭhāyāhaṃ dassanakāmoti
attho. Kehici 3- kiccakaraṇīyehīti devānaṃ dhītā ca puttā ca aṅke nibbattanti,
pādaparicārikāyo itthiyo sayane nibbattanti, tāsaṃ maṇḍanapasādhanakārikā devatā
sayanaṃ parivāretvā nibbattanti, veyyāvaccakarā antovimāne nibbattanti,
etesaṃ atthāya aṭṭakaraṇaṃ nāma natthi. Ye pana sīmantare nibbattanti, te
"tava santakā, mama santakā"ti vinicchituṃ 4- asakkontā aṭṭaṃ karonti, sakkaṃ
devarājānaṃ  pucchanti. So "yassa vimānaṃ āsannataraṃ, tassa santakā"ti vadati.
Sace dvepi samaṭṭhāne honti, "yassa vimānaṃ olokento 5- ṭhito, tassa
santako"ti 5- vadati. Sace ekaṃpi na oloketi, taṃ ubhinnaṃ kalahupacchedanatthaṃ
attano santakaṃ karoti. Kīḷādīnipi kiccāni karaṇīyāneva. Evarūpāni tāni
karaṇīyāni sandhāya "kehici kiccakaraṇīyehī"ti āha.
      Salaḷāgāraketi salaḷamayāya gandhakuṭiyaṃ. Aññatarena samādhināti tadā
kira bhagavā sakkasseva aparipākagataṃ ñāṇaṃ viditvā okāsaṃ akāretukāmo
phalasamāpattivihārena nisīdi. Taṃ esa ajānanto "aññatarena samādhinā"ti āha.
Bhujagī nāmāti bhujagīti 6- tassā nāmaṃ. Paricārikāti pādaparicārikā devadhītā. Sā
kira dve phalāni pattā, tenassā devaloke abhiratiyeva natthi, niccaṃ bhagavato
upaṭṭhānaṃ sā āgantvā añjaliṃ sirasi ṭhapetvā bhagavantaṃ namassamānā tiṭṭhati.
@Footnote: 1 cha.Ma. ṭhapitavacanaṃ  2 cha.Ma. uruddā., Sī.,i. urundā    3 cha.Ma. kehici kehici
@4 cha.Ma. nicchetuṃ  5-5 cha.Ma. olokentī ṭhitā, tassa santakā"ti
@6 cha.Ma. bhūjati ca, Sī.,A. bhuñjati ca

---------------------------------------------------------------------------------------------
page321.
Cakkanemisaddena 1- tamhā samādhimhā vuṭṭhitoti "samāpanno saddaṃ suṇī"ti 2- no
vata re vattabbe, nanu bhagavā sakkassa devānamindassa "apicāhaṃ āyasmato
cakkanemisaddena tamhā samādhimhā vuṭṭhito"ti. Bhaṇatīti. Tiṭṭhatu nemisaddo,
samāpanno nāma antosamāpattiyaṃ kaṇṇamūle dhamamānassa saṅkhayugalassāpi
asanīpātassāpi saddaṃ na suṇāti. Bhagavā pana "ettakaṃ kālaṃ sakkassa okāsaṃ
na karissāmī"ti paricchinditvā kālavasena phalasamāpattiṃ samāpanno. Sakko
"nadāni me satthā okāsaṃ karotī"ti gandhakuṭiṃ padakkhiṇaṃ katvā rathaṃ nivattetvā
devalokābhimukhaṃ pesesi. Gandhakuṭipariveṇaṃ rathasaddena samohitaṃ pañcaṅgikatūriyaṃ viya
ahosi. Bhagavato yathāparicchinnakālavasena samāpattito vuṭṭhitassa rathasaddeneva
paṭhamāvajjanaṃ uppajji, tasmā evamāha.
                          Gopakavatthuvaṇṇanā
      [353] Sīlesu paripūrīkārinīti 3- pañcasu sīlesu paripūrīkārinī.
Itthīcittaṃ 4- virājetvāti itthittaṃ nāma alaṃ, na hi itthitte ṭhatvā
cakkavattisiriṃ, na sakkamārabrahmasiriyo paccanubhavituṃ, na paccekabodhiṃ, na sammāsambodhiṃ
adhigantuṃ 5- sakkāti evaṃ itthittaṃ virājeti nāma. Mahantamidaṃ purisattaṃ nāma
seṭṭhaṃ uttamaṃ, ettha ṭhatvā sakkā etā sampattiyo sampāpuṇitunti evaṃ pana
purisattaṃ bhāveti nāma. Sāpi evamakāsi. Tena vuttaṃ "atthīcittaṃ 6- virājetvā
purisacittaṃ 6- bhāvetvā"ti hīnaṃ gandhabbakāyanti hīnaṃ lāmakaṃ gandhabbanikāyaṃ. Kasmā
pana te parisuddhasīlāpi tattha uppannāti? pubbe nikantiyā. Pubbepi kira nesaṃ
etadeva vasitaṭṭhānaṃ, tasmā nikkantivasena tattha uppannā. Upaṭṭhānanti
upaṭṭhānasālaṃ. Pāricariyanti paricaraṇabhāvaṃ. Gītavāditehi amhe paricarissāmāti
āgacchanti.
@Footnote: cha.Ma.,Sī. nemisaddena   2 cha.Ma. suṇāti   3 cha.Ma., i. paripūrakārinīti evamuparipi
@4 cha.Ma. itthittaṃ, i. itthattaṃ evamuparipi   5 cha.Ma. gantuṃ
@6-6 cha.Ma.,Sī. itthittaṃ...purisattaṃ

---------------------------------------------------------------------------------------------
page322.
      Paṭicodesīti sāresi. So kira te disvā "ime devaputtā itiviya
vaṇṇavanto, 1- kiṃ nu kho kammaṃ katvā āgatā"ti āvajjento "bhikkhū ahesun"ti
addasa. Tato "bhikkhū hontu, sīlesu paripūrīkārino"ti upadhārento "paripūrī-
kārino"ti addasa. "paripūrīkārino hontu, añño guṇo atthi natthī"ti upādhārento
"jhānalābhino"ti addasa. "jhānalābhino hontu, kuhiṃ vāsikā"ti upadhārento
"mayhaṃva kulūpakā"ti addasa. Parisuddhasīlā nāma chasu devalokesu yatthicchanti,
tattha nibbattanti. Ime ca uparidevaloke  na nibbattā. Jhānalābhino nāma
brahmaloke nibbattanti, ime ca brahmaloke na nibbattā. Ahaṃ pana etesaṃ
ovāde ṭhatvā devalokassāmikassa sakkassa devānamindassa pallaṅke putto
hutvā nibbatto, ime hīne gandhabbakāye nibbattā. Aṭṭhivedhapuggalā nāmete
vaṭṭetvā vaṭṭetvā gāḷhaṃ vijjitabbāti 2- cintetvā kutomukhā nāmāti ādīhi
vacanehi paṭicodesi.
      Tattha kutomukhāti bhagavati abhimukhe dhammaṃ desente tumhe kutomukhā
kiṃ aññāvihitā itocitoca olokayamānā udāhu niddāyamānā. Duddiṭṭharūpanti
duddiṭṭhasabhāvaṃ daṭṭhuṃ ayuttaṃ. Sahadhammiketi ekassa satthu sāsane samāciṇṇadhamme
katapuññe. Tesaṃ bhanteti tesaṃ gopakena devaputtena evaṃ vatvā puna "aho
tumhe nillajjā ahirikā"ti ādīhi vacanehi paṭicoditānaṃ dve devā diṭṭheva
dhamme satiṃ paṭilabhiṃsu.
      Kāyaṃ brahmapurohitanti te kira cintayiṃsu "naṭehi nāma naccantehi
gāyantehi vādentehi āgantvā dāyo nāma labhitabbo assa, ayaṃ pana
amhākaṃ diṭṭhakālato paṭṭhāya pakkhittaloṇaṃ uddhanaṃ viya taṭataṭāyatveva 3- kinnukho
idan"ti atha 4- āvajjentā attano samaṇabhāvaṃ parisuddhasīlataṃ jhānalābhitaṃ
tasseva kulūpakabhāvañca disvā "parisuddhasīlā nāma chasu devalokesu yathārucite
ṭhāne nibbattanti, jhānalābhino brahmaloke. Mayaṃ uparidevalokepi brahmalokepi
@Footnote: 1 cha.Ma., i. virocenti ativaṇṇavanto.       2 cha.Ma. vijjhitabbā
@3 cha.Ma. taṭataṭāyateva           4 cha.Ma., i. athasaddo na dissati

---------------------------------------------------------------------------------------------
page323.
Nibbattituṃ nāsakkhimhā. 1- Amhākaṃ ovāde ṭhatvā ayaṃ itthikā upari nibbattā,
mayaṃ bhikkhū samānā bhagavati brahmacariyaṃ caritvā hīne gandhabbakāye nibbattā.
Tena no ayaṃ evaṃ niggaṇhātī"ti ñatvā tassa kathaṃ suṇantāyeva tesu dve
janā paṭhamajjhānasatiṃ paṭilabhitvā jhānaṃ pādakaṃ katvā saṅkhāre sammasantā
anāgāmiphaleyeva patiṭṭhahiṃsu. Atha nesaṃ paritto kāmāvacarattabhāvo dhāretuṃ nāsakkhi.
Tasmā tāvadeva cavitvā brahmapurohitesu nibbattā. So ca nesaṃ kāyo tattha
ṭhitānaṃyeva nibbatto. Tena vuttaṃ "tesaṃ bhante gopakena devaputtena paṭicoditānaṃ
dve devā diṭṭheyeva dhamme satiṃ paṭilabhiṃsu kāyaṃ brahmapurohitan"ti.
      Tattha diṭṭhave dhammeti tasmiṃyeva attabhāve jhānasatiṃ paṭilabhiṃsu.
Tattheva ṭhatvā cutā pana kāyaṃ brahmapurohitaṃ brahmapurohitasarīraṃ paṭilabhiṃsūti
evamettha attho daṭṭhabbo. Eko pana devoti eko devaputto nikkantiṃ
bhindituṃ asakkonto kāme ajjhāvasi, tattheva āvāsiko nivāsiko āhosi.
      [354] Saṃghañcupaṭṭhāsinti saṃghañca upaṭṭhāsiṃ. Sudhammatāyāti dhammassa
sundarabhāvena. Tidivūpapannoti tidive tidasapure uppanno. Gandhabbakāyūpagate
vasīneti gandhabbakāyaṃ āvāsike hutvā upagate. Ye ca mayaṃ pubbe manussabhutāti
ye pubbe manussabhūtā mayaṃ annena pānena upaṭṭhahimhāti iminā saddhiṃ
yojetvā attho veditabbo.
      Pādūpasaṅgayhāti pāde upasaṅgayha pādadhovanapādamakkhanānuppadānena
pūjetvā ceva vanditvā ca. Sake nivesaneti attano ghare. Imassāpi padassa
upaṭṭhahimhāti imināva sambandho.
      Paccattaṃ veditabboti attanāva veditabbo. Ariyānaṃ 2- subhāsitānīti
tumhehi vucmānāni buddhānaṃ bhagavantānaṃ subhāsitāni. Tumhe pana seṭṭhamupāsamānāti
uttamaṃ buddhaṃ bhagavantaṃ upāsamānā anuttareti 3- buddhasāsane vā. Brahmacariyanti
seṭṭhacariyaṃ. Bhavatūpapattīti bhavantānaṃ upapatti. Agāre 4- vasato
@Footnote: 1 cha.Ma.,i. nāsakkhimha  2 cha.Ma.,i. ariyāna  3 cha.Ma.,i. anuttare  4 i. agārā

---------------------------------------------------------------------------------------------
page324.
Mayhanti gharamajjhe vasantassa mayhaṃ. Svājjāti so ajja. Gotamasāvakenāti
idha gopako gotamasāvakoti vutto. Sameccāti samāgantvā. Handa vigāyāma
viyāyamāmāti 1- handa uyyāmāma byāyamāma. Mā no mayaṃ parapessā ahumhāti
noti nipātamattaṃ, mā mayaṃ parassa pesanakārakāva ahumhāti attho. Gotamasāsanānīti
idha pakatiyā paṭiladdhaṃ 2- paṭhamajjhānameva gotamasāsanānīti vuttaṃ, taṃ anussaraṃ
anussaritvāti attho. Cittāni virājayitvāti 3- pañcakāmaguṇikacittāni
virājayitvā. Kāmesu ādīnavanti vikkhambhanavasena paṭhamajjhānena kāmesu ādīnavaṃ
addasaṃsu, samucchedavasena tatiyamaggena. Te 4- kāmasaññojanabandhanānīti kāmasaññojanāni
ca kāmabandhanāni ca. Pāpimato 5- yogānīti pāpimato mārassa yogabhūtāni,
bandhanabhūtānīti attho. Duraccayānīti duratikkamāni nāgova santāni 6- guṇāni
chetvāti kāmasaññojanabandhanāni chinditvāva deve tāvatiṃse atikkamiṃsu. Saindā
devā sapajāpatikāti indaṃ jeṭṭhakaṃ katvā upaviṭṭhā saindā pajāpatidevarājānaṃ
jeṭṭhakaṃ katvā upaviṭṭhā sapajāpatikā. Sabhāyupaviṭṭhāti sabhāyaṃ upaviṭṭhā, nisinnāti
attho. Vīrāti sūRā. Virāgāti vītarāgā. Virajaṃ karontāti virajaṃ anāgāmimaggaṃ
karontā uppādentā.
      Saṃvegajātassāti jātasaṃvegassa sakkassa. Kāmābhibhūti duvidhānaṃpi
kāmānaṃ abhibhū. Satiyā vihīnāti jhānasativirahitā. Tiṇṇaṃ tesanti tesu tīsu janesu.
Āvasinettha 7- ekoti tattha hīne kāye ekoyeva āvāsiko jāto.
Sambodhipathānusārinoti anāgāmimaggānusārino. Devepi hīḷentīti dvepi devaloke
hīḷentā adho karontā upacārappanāsamādhīhi samāhitattā attano pādapaṃsuṃ devatānaṃ
matthake okīrantā ākāse uppatitvā gatāti. Etādisī dhammapakāsanetthāti
ettha sāsane evarūpā dhammappakāsanā, yāya 8- sāvakā etehi guṇehi
samannāgatā honti. Na tattha kiṃ kaṅkhati koci sāvakoti kiṃ tattha tesu sāvakesu
koci ekasāvakopi buddhādīsu vā cātuddisabhāve vā na kaṅkhati  "sabbadisāsu
@Footnote: 1 cha.Ma. viyāyāma byāyāma     2 cha.Ma. paṭividdhaṃ      3 ka. virājetvāti
@4 cha.Ma., i. ayaṃpāṭho na dissati      5 cha.Ma., i. pāpimayogānīti
@6 cha.Ma. sannāni, Sī., i. sandānaguṇāni     7 i. avasīnettha    8 Ma. yassa

---------------------------------------------------------------------------------------------
page325.
Asajjamāno agayhamāno viharatī"ti. Idāni bhagavato vaṇṇaṃ vaṇṇento "nittiṇṇaoghaṃ
vicikicchachinnaṃ, buddhaṃ namassāmi jinaṃ janindan"ti āha.
      Tattha vicikicchachinnanti chinnavicikicchaṃ. Janindanati sabbalokuttamaṃ. Yaṃ te
dhammanti yaṃ tava dhammaṃ. Ajjhagamaṃsu 1- teti te devaputtā adhigatā. Kāyaṃ
brahmapurohitanti amhākaṃ passantānaññeva brahmapurohitasarīraṃ. Idaṃ vuttaṃ
hoti:-  yaṃ tava dhammaṃ jānitvā tesaṃ tiṇṇaṃ janānaṃ te dve visesagū amhākaṃ
passantānaṃyeva kāyaṃ brahmapurohitaṃ adhigantvā maggaphalavisesaṃ ajjhagamaṃsu, mayaṃpi
tassa dhammassa pattiyā āgatamhā 2- mārisāti. Āgatamhāti 3- sampattamhā.
Katāvakāsā bhagavatā pañhaṃ pucchemu mārisāti sace no bhagavā okāsaṃ karoti,
atha bhagavatā katāvakāsā hutvā pañhaṃ mārisa puccheyyāmāti attho.
                         Maghamāṇavavatthuvaṇṇanā
      [355] Dīgharattaṃ visuddho kho ayaṃ yakkhoti cirakālato pabhūti visuddho
suvisuddho. 4- Kīvacirakālato? anuppanne buddhe magadharaṭṭhe macalagāmake
maghamāṇavakālato 5- paṭṭhāya. Tadā kiresa ekadivase 6- kālassevuṭṭhāya gāmamajjhe
manussānaṃ gāmakammakaraṇaṭṭhānaṃ gantvā attano ṭhitaṭṭhānaṃ  pādanteneva paṃsukacavaraṃ
apanetvā ramaṇīyaṃ akāsi, añño āgantvā tattha aṭṭhāsi. So tāvatakeneva satiṃ
paṭilabhitvā majjhe gāmassa khalamaṇḍalamattaṃ ṭhānaṃ sodhetvā vālukaṃ okīritvā dārūni
āharitvā sītakāle aggiṃ karoti, daharā ca mahallakā ca āgantvā tattha nisīdanti.
      Athassa ekadivasaṃ etadahosi "mayaṃ nagaraṃ gantvā rājarājamahāmattādayo
passāma, imesupi candimasuriyesu `cando nāma devaputto suriyo nāma devaputto'ti
vadanti, kiṃ nu kho katvā ete etā sampattiyo adhigatā"ti. Tato "na aññaṃ
kiñci, puññakammameva katvā"ti cintetvā "mayāpi evaṃvidhasampattidāyakaṃ
puññakammameva kattabban"ti cintesi. So kālassevuṭṭhāya yāguṃ
@Footnote: 1 cha.Ma. ajjhagaṃsu   2 cha.Ma.,i. āgatamhāsi   3 cha.Ma. āgatamhase, i. āgatamhāsi.
@4 cha.Ma.,i. ayaṃ pāṭho na dissati   5 ka. māghamāṇavakālato   6 cha.Ma.,i. ekadivasaṃ

---------------------------------------------------------------------------------------------
page326.
Pivitvā vāsīpharasukuddālamusalahattho catumahāpathaṃ gantvā musalena pāsāṇe
uccāletvā pavatteti, yānānaṃ akkhapaṭighātarukkhe harati, visamaṃ samaṃ karoti,
catumahāpathe sālaṃ karoti, pokkharaṇiṃ khaṇati, setuṃ bandhati, evaṃ divasaṃ kammaṃ
katvā atthaṅgate suriye gharaṃ eti.
      Taṃ añño pucchi "bho magha 1- tvaṃ pātova nikkhamitvā sāyaṃ araññato
esi, kiṃ kammaṃ karosī"ti. Puññakammaṃ karomi, saggagāmimaggaṃ sodhemīti. Kimidaṃ
bho puññaṃ nāmāti. Kiṃ 2- tvaṃ na jānāsīti. Āma na jānāmīti. Nagaraṃ gatakāle
diṭṭhapubbā te rājarājamahāmattādayoti. Āma diṭṭhapubbāti. Puññakammaṃ
katvā tehi taṃ ṭhānaṃ laddhaṃ, ahaṃpi evaṃvidhasampattidāyakaṃ kammaṃ karomi. "cando
nāma devaputto suriyo nāma devaputto"ti sutapubbaṃ tayāti. Āma sutapubbanti.
Etassa saggassa gamanamaggaṃ ahaṃ sodhemīti, idaṃ pana puññakammaṃ kiṃ taveva
vaṭṭati, 3- aññassāpi vaṭṭatīti. Na kassa cetaṃ vāritanti. Yadi evaṃ sve
araññaṃ gamanakāle mayhaṃpi saddaṃ dehīti. Punadivase taṃ gahetvā gato, evaṃ
tasmiṃ gāme tettiṃsa manussā taruṇavayā sabbe tasseva anuvattakā ahesuṃ. Te
ekacchandā hutvā puññakammāni karontā vicaranti. Yaṃ disaṃ gacchanti maggaṃ
samaṃ karontā ekadivaseyeva 4- karonti, pokkharaṇiṃ khaṇantā sālaṃ karontā setuṃ
bandhantā ekadivaseyeva niṭṭhāpenti.
      Atha nesaṃ gāmabhojako cintesi "ahaṃ pubbe etesu suraṃ pivantesu
pāṇaghātādīni karontesu ca katikahāpanādivasena 5- ceva daṇḍabalivasena ca dhanaṃ
labhāmi, idāni etesaṃ puññakaraṇato paṭṭhāya ettako āyo natthi, handa
ne rājakule paribhindāmī"ti rājānaṃ upasaṅkamitvā core mahārāja passāmīti.
Kuhiṃ tātāti. Mayhaṃ gāmeti. Kiṃ corā nāma tātāti. Rājāparājikā devāti.
Kiṃjātikāti. Gahapatijātikā devāti. Gahapatikā kiṃ karissantīti, 6- tayā jānamānena
kasmā mayhaṃ na kathitanti. Bhayena mahārāja na kathemi, idāni mā mayhaṃ dosaṃ
@Footnote: 1 ka. māgha evamuparipi  2 cha.Ma.,i. ayaṃsaddo na dissati  3 cha.Ma.,i. aññassa na
@  vaṭṭatīti 4 cha.Ma.,i. ekadivaseneva  5 cha.Ma.,i. kahāpanādivasena
@6 cha.Ma., i. karissanti.

---------------------------------------------------------------------------------------------
page327.
Kareyyāthāti. Atha rājā "ayaṃ mayhaṃ mahāravaṃ ravatī"ti saddahitvā "tenahi gaccha
tvameva ne ānehī"ti balaṃ datvā pesesi. So gantvā divasaṃ araññe kammaṃ
katvā sāyamāsaṃ bhuñjitvā gāmamajjhe nisīditvā "sve kiṃ kammaṃ karissāma, kiṃ
maggaṃ samaṃ karoma, pokkharaṇiṃ khaṇāma, setuṃ bandhāmā"ti mantayamāneyeva te
parivāretvā "mā phandittha, rañño āṇā"ti bandhitvā pāyāsi.
      Atha kho nesaṃ itthiyo "sāmikā kira vo  `rājāparājikā corā'ti
bandhitvā nīyantī"ti sutvā "aticirena kūṭā ete `puññakammaṃ karomā'ti
divase divase araññameva 1- gacchanti, sabbakammantā parihīnā, gehe na kiñci
vaḍḍhati, suṭṭhu bandhā suṭṭhu gahitā"ti vadiṃsu. Gāmabhojakopi te netvā rañño
dassesi. Rājā anupaparikkhitvāyeva "hatthinā maddāpethā"ti āha. Tesu
nīyamānesu magho itare āha "bho sakkhissatha mama vacanaṃ kātun"ti. Tava vacanaṃ
karontāyevamhā imaṃ bhayaṃ pattā evaṃ santepi tava vacanaṃ karoma, bhaṇa bho kiṃ
karomāti. Etha 2- bho vaṭṭe carantānaṃ nāma nibandhaṃ etaṃ, kiṃ pana tumhe
corāti. Na coramhāti. Imassa lokassa saccakiriyā nāma avassayo, tasmā
sabbepi "yadi amhe corā hatthī maddatu, atha na corā mā maddatū"ti saccakiriyaṃ
karothāti. Te tathā akaṃsu. Hatthī upagantuṃpi na sakkoti, viravanto palāyati,
hatthiṃ tuttatomaraṅkusehi koṭṭentāpi upanetuṃ na sakkonti. "hatthiṃ upanetuṃ na
sakkomā"ti rañño ārocesuṃ. Tenahi tesaṃ upari kaṭena paṭicchādetvā
maddāpethāti. Upari kaṭe dinne dviguṇaravaṃ 3- viravanto palāyati.
      Rājā sutvā pesuññakārakaṃ pakkosāpetvā āha "tāta hatthī maddituṃ na
icchatī"ti. Āma deva jeṭṭhakamāṇavo mantaṃ jānāti, mantassevesa ānubhāvoti.
Rājā taṃ pakkosāpetvā "manto kira te atthī"ti pucchi. Natthi deva mayhaṃ
manto, saccakiriyaṃ pana mayaṃ karimhā "yadi amhe rañño corā maddatu, atha
na corā mā maddatū"ti. Saccakiriyāya no esa ānubhāvoti. Kiṃ pana tāta
@Footnote: 1 cha.Ma., i. araññeva           2 cha.Ma., i. ettha         3 cha.Ma., i. diguṇaravaṃ

---------------------------------------------------------------------------------------------
page328.
Tumhe kammaṃ karothāti. Amhe visamaṃ maggaṃ samaṃ karoma, catumahāpathe sālaṃ
karoma, pokkharaṇiṃ khaṇāma, setuṃ bandhāma, evarūpāni puññakammāni karontā
vicarāma 1- devāti.
      Ayaṃ tumhe kimatthaṃ pisuṇesīti. Amhākaṃ pamattakāle idañcidañca
labhati appamattakāle taṃ natthi, etena kāraṇenāti. Tāta ayaṃ hatthī nāma
tiracchāno, sopi tumhākaṃ guṇaṃ jānāti. Ahaṃ manusso hutvāpi na jānāmi,
tumhākaṃ vasanagāmaṃ tumhākaṃyeva puna aharaṇīyaṃ brahmadeyyaṃ katvā demi, ayaṃpi
hatthī tumhākaṃyeva hoti, pesuññakārakopi tumhākaṃyeva dāso hotu, ito
paṭṭhāya mayhaṃpi puññaṃ 2- karothāti dhanaṃ datvā visajjesi. Te dhanaṃ gahetvā
vārena vārena hatthiṃ āruyha gacchantā mantayanti "bho puññakammaṃ nāma
anāgatabhavatthāya karaṇīyaṃ, 3- taṃ amhākaṃ pana antoudake pupphitaṃ nīluppalaṃ viya
imasmiṃyeva attabhāve vipākaṃ deti. Idāni atirekaṃ puññaṃ karissāmā"ti. Kiṃ
karomāti. Catumahāpathe thāvaraṃ katvā mahājanassa vissamanasālaṃ karomāti. 4- Itthīhi
pana saddhiṃ apattikaṃ katvā karissāma, amhesu hi "corā"ti gahetvā nīyamānesu
itthīsu 5- ekāpi cintāmattakaṃpi akatvā "subandhā 6- sugahitā"ti uṭṭhahi, 7-
tasmā tāsaṃ pattiṃ na dassāmāti. Te attano gehāni gantvā hatthino
tettiṃsapiṇḍabhattaṃ 8- denti, tettiṃsatiṇamuṭṭhiyo ārahanti, taṃ sabbaṃ hatthissa
kucchipūraṃ jātaṃ. Te araññaṃ pavisitvā rukkhe chindanti, chinnaṃ chinnaṃ hatthī
ākaḍḍhitvā sakaṭapathe ṭhapesi, 9- te rukkhe tacchetvā sālāya kammaṃ ārabhiṃsu.
      Maghassa gehe sujātā sudhammā sucittā sunandāti catasso
bhariyāyo ahesuṃ. Sudhammā vaḍḍhakiṃ pucchati "tāta ime sahāyā kālasseva
gantvā sāyaṃ enti, kiṃ kammaṃ karontī"ti. Sālaṃ karonti ammāti. Tāta
mayhaṃpi sālāya pattiṃ katvā dehīti. "itthīhi apattiṃ karomā"ti ete vadantīti.
Sā vaḍḍhakissa aṭṭha kahāpaṇe adāsi "handa tāta yena kenaci upāyena
@Footnote: 1 cha.Ma. vicarimhā    2 cha.Ma., i. puññakammaṃ      3 cha.Ma. kariyati i. kayirati
@4 cha.Ma. karoMa.     5 cha.Ma., i. itthīnaṃ      6 cha.Ma., subaddhā, i. suṭṭhubaddhā
@7 cha.Ma., i. uṭṭhahiṃsu     8 cha.Ma. tettiṃsapiñḍaṃ        9 i. ṭhapeti

---------------------------------------------------------------------------------------------
page329.
Mayhaṃ pattikaṃ karohī"ti. So "sādhu ammā"ti vatvā puretaraṃ vāsīpharasuṃ gahetvā
gāmamajjhe ṭhatvā "kiṃ bho ajja imasmiṃpi kāle na nikkhamathā"ti uccāsaddaṃ
katvā "sabbe maggaṃ āruḷhā"ti ñatvā "gacchatha tāva tumhe, mayhaṃ papañco
atthī"ti te purato katvā aññaṃ maggaṃ āruyha kaṇṇikūpagaṃ rukkhaṃ chinditvā
tacchetvā maṭṭhaṃ 1- katvā āharitvā sudhammāya gehe ṭhapesi "mayā dehīti
vuttadivase nīharitvā dadeyyāsī"ti.
      Atha niṭṭhite dabbasambhārakamme bhūmikammato paṭṭhāya yāva bandhana-
thambhussāpanasaṅghāṭayojanakaṇṇikamañcabandhanesu katesu so  vaḍḍhakī kaṇṇikamañce
nisīditvā catūhi disāhi gopānasiyo ukkhipitvā "bho ekaṃ pamuṭṭhaṃ atthī"ti
āha. Kiṃ bho apamuṭṭhaṃ, 2- sabbameva tvaṃ pamussasīti. Imā gopānasiyo kattha
patiṭṭhahissantīti. Kaṇṇikā nāma laddhuṃ vaṭṭatīti. Kuhiṃ bho idāni sakkā laddhunti.
Kulānaṃ gehe sakkā laddhuṃ, 3- āhiṇḍantā pucchathāti. Te antogāmaṃ
pavisitvā pucchitvā sudhammāya gharadvāre ṭhitā "imasmiṃ ghare kaṇṇikā atthī"ti
pucchiṃsu. 4- Sā "atthī"ti āha. Handa mūlaṃ gaṇhāhīti. Mūlaṃ na gaṇhāmi, sace
mama pattikaṃ karotha dassāmīti. Etha bho mātugāmassa pattikaṃ 5- na karoma araññaṃ
gantvā rukkhaṃ chindissāmāti nikkhamiṃsu.
      Tato vaḍḍhakinā 6- "kiṃ tātā laddhā 7- kaṇṇikā"ti pucchitā 8- tamatthaṃ
ārocesuṃ. Vaḍḍhakī kaṇṇikamañce nisinnova ākāsaṃ ullokento 9- "bho ajja
nakkhattaṃ sundaraṃ, idaṃ aññaṃ saṃvaccharaṃ atikkamitvā sakkā laddhuṃ, tumhehi ca
dukkhena ābhatā dabbasambhārā, te sakalasaṃvaccharena imasmiṃyeva ṭhāne pūtikā
bhavissanti. Devaloke nibbattakāle tassāpi ekasmiṃ koṇe sālā hoti, āharatha
nan"ti āha. Sāpi yāva te na puna āgacchanti, tāva kaṇṇikāya heṭṭhimatale
"ayaṃ sālā sudhammā nāmā"ti akkharāni chindāpetvā ahatena vatthena
veṭhetvā ṭhapesi. Kammikā āgantvā "āhara re kaṇṇikaṃ, yaṃ hotu taṃ hotu,
@Footnote: 1 i. vaṭṭaṃ   2 cha.Ma. pamuṭṭhaṃ   3 cha.Ma. laddhunti   4 cha.Ma. āhaṃsu.
@5 cha.Ma., i. pattiṃ.  6 cha.Ma. vaḍḍhakī.  7 cha.Ma. na laddhā.
@8 cha.Ma. pucchi.   9 cha.Ma.,i. ulloketvā.

---------------------------------------------------------------------------------------------
page330.
Tuyhaṃpi pattikaṃ karissāmā"ti āhaṃsu. Sā nīharitvā "tātā yāva aṭṭha vā
soḷasa vā gopānasiyo na ārohanti, tāva imaṃ vatthaṃ mā nibbeṭhayitthā"ti adāsi.
Te "sādhū"ti sampaṭicchitvā gahetvā gopānasiyo āropetvāva vatthaṃ nibbeṭhesuṃ.
      Eko mahāgāmiyamanusso uddhaṃ ullokento akkharāni disvā "kiṃ
bho idan"ti akkharaññuṃ manussaṃ pakkosāpetvā dassesi. So "sudhammā nāma
ayaṃ sālā"ti āha. "haratha bho mayaṃ ādito paṭṭhāya sālaṃ katvā nāmamattaṃpi
na labhāma, esā ratanamattena kaṇṇikarukkhena sālaṃ attano nāmena kāretī"ti
viravanti. Vaḍḍhakī tesaṃ viravantānaṃyeva gopānasiyo pavesetvā 1- āṇiṃ datvā
sālākammaṃ niṭṭhāpesi. Sālaṃ tidhā vibhajiṃsu, ekasmiṃ koṭṭhāse issarānaṃ
vasanaṭṭhānaṃ akaṃsu, ekasmiṃ duggatānaṃ, ekasmiṃ gilānānaṃ. Tettiṃsa janā 2-
tettiṃsa phalakāni paññapetvā hatthissa saññaṃ adaṃsu "āgantuko āgantvā
yassa atthaṭe phalake nisīdati, taṃ gahetvā phalakassāmikasseva gehe patiṭṭhapehi,
tassa pādaparikammapiṭṭhiparikammakhādanīyabhojanīyasayanāni sabbāni phalakassāmikasseva
bhāro bhavissatī"ti. Hatthī āgatāgataṃ gahetvā phalakassāmikasseva gharaṃ neti. So
tassa taṃdivasaṃ kattabbaṃ karoti.
      Maghamāṇavo sālato avidūre ṭhāne koviḷārarukkhaṃ ropesi, mūle cassa
pāsāṇaphalakaṃ atthari. Sunandā nāmassa bhariyāpi avidūre pokkharaṇiṃ khaṇāpesi.
Sucittā mālāgacche ropesi. Sabbajeṭṭhakā 3- pana ādāsaṃ gahetvā attabhāvaṃ
maṇḍayamānāva vicarati. Magho taṃ āha "ayaṃ 4- bhadde sudhammā sālāya pattikā
jātā, sunandā ca pokkharaṇiṃ khaṇāpesi, sucittā ca mālāgacche ropesi. Tava
pana puññakammaṃ nāma natthi, ekaṃ puññakammaṃ 5- karohi bhaddeti. Sā "tvaṃ 6-
kassa kāraṇā karosi, nanu tayā kataṃ mayhamevā"ti vatvā attabhāvamaṇḍanameva
anuyuñjati.
      Magho yāvatāyukaṃ ṭhatvā tato cuto tāvatiṃsabhavane sakko hutvā
nibbatti, tepi tettiṃsa gāmiyamanussā kālaṃ katvā tettiṃsa devaputtā hutvā
@Footnote: 1 Ma. āropetvā.  2 i. janānaṃ  3 cha.Ma.,i. sabbajeṭṭhikā. evamuparipi.
@4 cha.Ma.,i. ayaṃ pāṭho na dissati.   5 cha.Ma. puññaṃ.        6 i. idaṃ.

---------------------------------------------------------------------------------------------
page331.
Tasseva santike nibbattā. Sakkassa vejayanto nāma pāsādo sattayojanasatāni
uggacchi, dhajo tīṇi yojanasatāni uggacchi, koviḷārarukkhassa nissandena samantā
tiyojanasataparimaṇḍalo pañcadasayojanapariṇāhakkhandho pāricchattako nibbatti,
pāsāṇaphalakassa nissandena pāricchattakamūle saṭṭhiyojanikā paṇḍukambalasilā
nibbatti. Sudhammāya kaṇṇikarukakhassa  nissandena tiyojanasatikā sudhammā
devasabhā nibbatti. Sunandāya pokkharaṇiyā nissandena paññāsayojanā nandā
nāma pokkharaṇī nibbatti. Sucittāya mālāgacchavatthunissandena saṭṭhiyojanikaṃ
cittalatāvanaṃ nāma uyyānaṃ nibbatti.
      Sakko devarājā sudhammāya devasabhāya yojanike suvaṇṇapallaṅke
nisinno tiyojanike setacchatte dhāriyamāne tehi devaputtehi tāhi devakaññāhi
aḍḍhateyyāhi nāṭakakoṭīhi dvīsu devalokesu devatāhi ca parivārito mahāsampattiṃ
olokento tā tisso itthiyo disvā "imā tāva paññāyanti, sujātā
kuhin"ti olokento  "ayaṃ mama vacanaṃ akatvā girikandarāya ekā 1- bakasakuṇikā
hutvā nibbattā"ti disvā devalokato otaritvā tassā santikaṃ gato. Sā
disvāva sañjānitvā adhomukhā jātā. "bāle idāni kiṃ sīsaṃ na ukakhipasi,
tvaṃ mama vacanaṃ akatvā attabhāvameva maṇḍayamānā vītināmesi, sudhammamāya ca
sunandāya ca sucittāya ca mahā sampatti nibbattā, ehi amhākaṃ sampattiṃ
passā"ti devalokaṃ netvā nandāya pokkharaṇiyā pakkhipitvā pallaṅke nisīdi.
      Nāṭakitthiyo "kuhiṃ gatattha mahārājā"ti pucchiṃsu. So anārocetukāmopi
tāhi nippīḷiyamāno "sujātāya santikan"ti āha. Kuhiṃ nibbattā mahārājāti.
Kandarapādeti. Idāni kuhinti. Nandāpokkharaṇiyaṃ me visajjitāti. Etha bho
amhākaṃ ayyaṃ passāmāti sabbā tattha agamaṃsu. Sā pubbe sabbajeṭṭhakā hutvā
jātā 2- avamaññittha, idāni tāpi taṃ disvā "passatha bho amhākaṃ ayyāya
mukhaṃ kakkaṭakavijjhanasūlasadisan"ti ādīni vadantiyo keḷiṃ akaṃsu. Sā ativiya
aṭṭiyamānā sakkaṃ devarājānaṃ āha "mahārāja imāni suvaṇṇarajatavimānāni
@Footnote: 1 cha.Ma., i. ayaṃ pāṭho na dissati.       2 cha.Ma., i. tā.

---------------------------------------------------------------------------------------------
page332.
Vā nandāpokkharaṇī vā mayhaṃ kiṃ karissati, jātibhūmiyeva mahārāja sattānaṃ sukhā,
maṃ tattheva kandarapāde visajjehī"ti. Sakko taṃ tattha visajjetvā "mama vacanaṃ
karissasī"ti āha. Karissāmi mahārājāti. Pañcasīlāni gahetvā akhaṇḍāni katvā
rakkha, katipāhena taṃ etāsaṃ jeṭṭhakaṃ karissāmīti. Sā tathā akāsi.
      Sakko katipāhassa accayena "sakkā nu kho sīlaṃ rakkhitun"ti
gantvā maccharūpena uttānako hutvā tassā purato udakapiṭṭhe otarati, sā
"matamacchako bhavissatī"ti gantvā sīse aggahesi, maccho naṅguṭṭhaṃ cālesi, sā
"jīvati maññe"ti udake visajjesi. Sakko ākāse ṭhatvā "sādhu sādhu rakkhasi
sikkhāpadaṃ, evaṃ taṃ rakkhamānaṃ katipāheneva devanāṭkānaṃ jeṭṭhakaṃ karissāmī"ti
āha. Tassāpi pañca vassasatāni āyu ahosi. Ekadivasaṃpi udarapūraṃ nālattha, 1-
sukkhitvā parisukkhitvā milāyamānāpi sīlaṃ akhaṇḍaṃ katvā kālaṃ katvā bārāṇasiyaṃ
kumbhakāragehe nibbatti.
      Sakko "kuhiṃ nibbattā"ti  olokento disvā "tato idha ānetuṃ
na sakkā, jīvitavuttimassā dassāmī"ti suvaṇṇaelāḷukānaṃ yānakaṃ pūretvā majjhe
gāmassa mahallakavesena nisīditvā "elāḷukāni gaṇhathā"ti ukkaṭṭhiṃ akāsi.
Samantā gāmavāsikā āgantvā "dehi tātā"ti āhaṃsu. Ahaṃ sīlarakkhakānaṃ demi,
tumhe sīlaṃ rakkhathāti. Tāta mayaṃ sīlaṃ nāma kīdisantipi na jānāma, mūlena dehīti.
"sīlarakkhakānaṃyeva dammī"ti āha. "etha re kosi ayaṃ elāḷukamahallako"ti
sabbepi nivattiṃsu.
      Sā dārikā pucchi "amma tumhe elāḷukatthāya gatā tucchahatthāva
āgatā"ti. Kosi amma elāḷukamahallako "ahaṃ sīlarakkhakānaṃ dammī"ti vadati,
imassa dārikāpi 2- sīlaṃ rakkhitvā vaṭṭati, 2- mayaṃ sīlameva na jānāmāti. Sā
"mayhaṃ ānītaṃ bhavissatī"ti gantvā "elāḷukaṃ tāta dehī"ti āha. Tvaṃ sīlāni
rakkhasi ammāti. Āma tāta sīlaṃ 3- rakkhāmīti. Idaṃ mayā tuyhameva ābhatanti
gehadvāre yānakena saddhiṃ ṭhapetvā pakkāmi. Sāpi yāvajīvaṃ sīlaṃ rakkhitvā cavitvā
@Footnote: 1 cha.Ma.,i. nālatthaṃ   2-2 cha.Ma.,i. dārikā sīlaṃ khāditvā vattanti,
@3 cha.Ma. ayaṃ saddo na dissati

---------------------------------------------------------------------------------------------
page333.
Vepacittiasurassa dhītā hutvā nibbatatti. Sīlanissandena pāsādikā ahosi. So
"dhītu vivāhamaṅgalaṃ karissāmī"ti asure sannipātesi.
      Sakko "kuhiṃ nibbattā"ti olokento "asurabhavane nibbattā,
ajjassā vivāhamaṅgalaṃ karissatī"ti disvā "idāni yaṅkiñci katvā ānetabbā
mayā"ti asuravaṇṇaṃ nimminitvā gantvā asurānaṃ antare aṭṭhāsi. "tava sāmikavaraṃ
demī"ti 1- tassā hatthe pitā pupphadāmaṃ adāsi "yaṃ icchasi, tassa upari pupphaṃ 2-
khipāhī"ti. Sā olokentī sakkaṃ disvā pubbesannivāsena sañjātasinehā "ayaṃ
me sāmiko"ti tassa upari dāmaṃ khipi. So taṃ bāhāya gahetvā ākāse uppati,
tasmiṃ khaṇe asurā sañjāniṃsu. Te "gaṇhatha gaṇhatha jarasakkaṃ veriko amhākaṃ
na mayaṃ etassa dārikaṃ dassāmā"ti anubandhiṃsu. Vepacitti pucchi "kenāhaṭā"ti.
Jarasakkena mahārājāti. "avasesesu ayameva seṭṭho, apethā"ti āha. Sakko
taṃ 3- netvā aḍḍhateyyakoṭināṭakānaṃ jeṭṭhakaṭṭhāne ṭhapesi. Sā sakkaṃ varaṃ yāci
"mahārāja mayhaṃ imasmiṃ devaloke mātā vā pitā vā bhātā vā bhaginī vā
natthi, yattha yattha gacchasi tattha tattha maṃ gahetvā gaccha mahārājā"ti. Sakko
"sādhū"ti paṭiññaṃ adāsi
      evaṃ macalagāmake maghamāṇavakālato paṭṭhāya visuddhabhāvamassa passanto
bhagavā "dīgharattaṃ visuddho kho ayaṃ yakkho"ti āha. Atthasañhitanti atthanissitaṃ
kāraṇanissitaṃ.
                        Paṭhamabhāṇavāro niṭṭhito
                           -----------
                        pañhaveyyākaraṇavaṇṇanā
      [357] Kiṃsaññojanāti kiṃbandhanā kena bandhanena bandhā hutvā
puthukāyāti bahujanā. Averāti apaṭighā. Adaṇḍāti āvudhadaṇḍadhanudaṇḍā vimuttā.
Asapattāti apaccatthikā. Abyāpajjhāti vigatadomanassā. Viharemu averinoti
aho vata kenaci saddhiṃ averino vihareyyāma, katthaci kopaṃ na uppādetvā
@Footnote: 1 cha.Ma. sāmikaṃ vadehīti, i. sāmikaṃ vārehīti   2 cha.Ma.,i. ayaṃ saddo na dissati
@3 cha.Ma. naṃ

---------------------------------------------------------------------------------------------
page334.
Accharāya gahitakaṃ jaṅghasahassena saddhiṃ paribhuñjeyyāmāti dānaṃ datvā pūjaṃ
katvā ca patthayanti. Iti ca nesaṃ hotīti evañca nesaṃ ayaṃ patthanā hoti.
Atha ca panāti evaṃ patthanāya satipi.
      Issāmacchariyasaññojanāti parasampattikhīyanalakkhaṇā issā, attasampattiyā
parehi sādhāraṇabhāvaasahanalakkhaṇaṃ macchariyaṃ ca, issāmacchariyaṃ saññojanaṃ etesanti
issāmacchariyasaññojanā. Ayamettha saṅkhepo, vitthārena pana issāmacchariyāni
abhidhamme vuttāneva.
         Āvāsamacchariyena panettha yakkho vā peto vā hutvā tasseva
āvāsassa saṅkāraṃ sīsena ukkhipitvā vicari. 1- Kulamacchariyena tasmiṃ kule aññesaṃ
dānādīni karonte disvā "bhinnaṃ vatidaṃ kulaṃ mamā"ti cintayato lohitaṃpi mukhato
uggacchati, kucchivirecanaṃpi hoti, antānipi khaṇḍākhaṇḍāni hutvā nikkhamanti.
Lābhamacchariyena saṃghassa vā gaṇassa vā santake lābhe  maccharāyitvā puggalikaparibhogaṃ 2-
viya paribhuñjitvā yakkho vā peto vā mahāajagaro vā hutvā nibbabatti. 3-
Sarīravaṇṇaguṇavaṇṇamacchariyena pana pariyattidhammamacchariyena ca attanova vaṇṇaṃ
vaṇṇeti na paresaṃ vaṇṇaṃ, "kiṃvaṇṇo eso"ti taṃ taṃ dosaṃ vadanto pariyattiñca
kassaci kiñci adento dubbaṇṇo ceva eḷamūgo ca hotīti. 4-
      Apica āvāsamacchariyena lohagehe paccati. Kulamacchariyena appalābho
hoti. Lābhamacchariyena gūthaniraye nibbattati. Vaṇṇamacchariyena bhave nibbattassa
vaṇṇo nāma na hoti. Dhammamacchariyena kukkuḷaniraye nibbattati. Idaṃ pana
issāmacchariyasaññojanaṃ sotāpattimaggena pahīyati. Yāva taṃ na pahīyati, tāva
devamanussā averatādīni patthayantāpi verādīhi na parimuccantiyeva.
      Tiṇṇā mettha kaṅkhāti etasmiṃ pañhe mayā tumhākaṃ vacanaṃ sutvā
kaṅkhā tiṇṇāti vadati, na maggavasena tiṇṇakaṅkhataṃ dīpeti. Vigatā kathaṃkathāti
idaṃ kathaṃ idaṃ kathanti ayaṃpi kathaṃkathā vigatā.
@Footnote: 1 cha.Ma., i. vicarati        2 cha.Ma., puggalikaparibhogena
@3 cha.Ma., i. nibbattati evamuparipi       4 cha.Ma., i. hoti

---------------------------------------------------------------------------------------------
page335.
      [358] Nidānādīni vuttatthāneva. Piyāppiyanidānanti piyasattasaṅkhāranidānaṃ
macchariyaṃ, appiyasattasaṅkhāranidānā issā. Ubhayaṃ vā ubhayanidānaṃ. Pabbajitassa
hi saddhiṃvihārikādayo, gahaṭṭhassa puttādayo hatthiassādayo vā sattā piyā
honti keḷāyitā mamāyitā, muhuttaṃpi te apassanto adhivāsetuṃ na sakkoti.
So aññaṃ tādisaṃ piyasattaṃ labhantaṃ disvā issaṃ karoti. "iminā amhākaṃ kiñci
kammaṃ atthi, muhuttaṃ tāvakālikaṃ 1- dethā"ti tameva aññehi yācito "na 2-
sakkā dātuṃ, kilamissati vā ukkaṇṭhissati vā"ti ādīni vatvā macchariyaṃ karoti.
Evaṃ tāva ubhayaṃpi piyasattanidānaṃ hoti. Bhikkhussa pana pattacīvarādiparikkhārajātaṃ, 3-
gahaṭṭhassa vā alaṅkārādiupakaraṇaṃ piyaṃ hoti manāpaṃ, so aññassa tādisaṃ
uppajjamānaṃ disvā "aho vatassa evarūpaṃ na bhaveyyā"ti issaṃ karoti,
yācito cāpi "mayampetaṃ mamāyantā na paribhuñjāma, na sakkā dātun"ti
macchariyaṃ karoti. Evaṃ ubhayaṃpi piyasaṅkhāranidānaṃ hoti. Appiyepi pana te
vuttappakāre satte ca saṅkhāre ca labhitvā sacepissa te amanāpā honti,
tathāpi kilesānaṃ viparitavuttitāya "ṭhapetvā maṃ bho añño evarūpassa lābhī"ti
issaṃ vā karoti, yācito tāvakālikaṃpi adadamāno macchariyaṃ vā karoti. Evaṃ
ubhayaṃpi appiyasattasaṅkhāranidānaṃ hoti.
      Chandanidānanti ettha pariyesanachando, paṭilābhachando, paribhogachando,
sannidhichando, visajjanachandoti pañcavidho chando.
      Katamo pariyesanachando? idhekacco atitto chandajāto rūpaṃ pariyesati,
Saddaṃ, gandhaṃ, rasaṃ, phoṭṭhabbaṃ pariyesati, dhanaṃ pariyesati. Ayaṃ pariyesanachando.
Katamo paṭilābhachando? idhekacco atitto chandajāto rūpaṃ paṭilabhati, saddaṃ, gandhaṃ,
Rasaṃ, phoṭṭhabbaṃ paṭilabhati, dhanaṃ paṭilabhati. Ayaṃ paṭilābhachando. Katamo paribhogachando?
Idhekacco atitto chandajāto rūpaṃ paribhuñjati, saddaṃ, gandhaṃ, rasaṃ, phoṭṭhabbaṃ
paribhuñjati, dhanaṃ paribhuñjati. Ayaṃ paribhogachando. Katamo sannidhichando?
idhekacco atitto chandajāto dhanasannicayaṃ karoti "āpadāsu bhavissatī"ti
@Footnote: 1 cha.Ma.. i. tāva naṃ        2 i. no       3 cha.Ma. pattacīvaraparikkhārajātaṃ

---------------------------------------------------------------------------------------------
page336.
Ayaṃ sannidhichando. Katamo visajjanachando?  idhekacco atitto chandajāto dhanaṃ
visajjeti:- hatthārohānaṃ assārohānaṃ rathikānaṃ dhanuggahānaṃ `ime maṃ
rakkhissanti gopissanti mamāyissanti samparivārissantī"ti. Ayaṃ visajjanachando.
Ime pañcapi chandā idha taṇhāmattameva, taṃ sandhāya idaṃ vuttaṃ.
      Vitakkanidānoti ettha "lābhaṃ paṭicca vinicchayo"ti 1- evaṃ vutto
vinicchayavitakko vitakko nāma. Vinicchayoti dve vinicchayā taṇhāvinicchayo ca,
diṭṭhivinicchayo ca. Aṭṭhasatataṇhāviparitaṃ taṇhāvinicchayo nāma. Dvāsaṭṭhidiṭṭhiyo
diṭṭhivinicchayo nāmāti evaṃ vuttataṇhāvinicchayavasena hi iṭṭhāniṭṭhapiyāpiya-
vavatthānaṃ na hoti. Tadeva hi ekaccassa iṭṭhaṃ hoti, ekaccassa aniṭṭhaṃ
paccantarājamajjhimadesarājūnaṃ gaṇḍuppādamigamaṃsādīsu viya. Tasmiṃ pana taṇhāvinicchayena
vinicchite paṭiladdhavatthusmiṃ "ettakaṃ rūpassa bhavissati, ettakaṃ saddassa, ettakaṃ
gandhassa, ettakaṃ rasassa, ettakaṃ phoṭṭhabbassa bhavissati, ettakaṃ mayhaṃ bhavissati
ettakaṃ parassa bhavissati, ettakaṃ nidahissāmi, ettakaṃ parassa dassāmī"ti vavatthānaṃ
vitakkavinicchayena hoti tenāha "../../bdpicture/chando kho devānaminda vitakkanidāno"ti.
      Papañcasaññāsaṅkhānidānoti tayo papañcā taṇhāpapañco, mānapapañco,
diṭṭhipapañcoti. Tattha aṭṭhasatataṇhāviparitaṃ taṇhāpapañco nāma. Navavidho māno
mānapapañco nāma. Dvāsṭṭhidiṭṭhiyo diṭṭhipapañco nāma. Tesu idha taṇhāpapañco
adhippeto. Kenaṭṭhena papañcoti? mattapamattākārapāpanaṭṭhena papañco. Taṃsampayuttā
saññā papañcasaññā. Saṅkhā vuccati  koṭṭhāso "saññānidānā hi papañcasaṅkhā"ti 2-
āsīsu viya. Iti papañcasaññāsaṅkhānidānoti papañcasaññākoṭṭhāsanidāno vitakkoti
attho.
      Papañcasaññāsaṅkhānirodhasāruppagāmininti etissā papañcasaññāsaṅkhāya
yo nirodho vūpasamo, tassa sāruppañceva tattha gāminiṃ cāti saha vipassanāya
maggaṃ pucchati.
@Footnote: 1 dī. mahā. 10/103/52 mahānidānasutta    2 khu.su. 25/881/506 kalahavivādasutta

---------------------------------------------------------------------------------------------
page337.
                        Vedanākammaṭṭhānavaṇṇanā
      [359] Athassa bhagavā somanassaṃ cāhanti 1- tisso vedanā ārabhi.
Kiṃ pana bhagavatā pucchitaṃ kathitaṃ, apucchitaṃ, sānusandhikaṃ, ananusandhikanti. Pucchitameva
kathitaṃ, no apucchitaṃ, sānusandhikameva, no ananusandhikaṃ. Devatānaṃ hi rūpato
arūpaṃ pākaṭtaraṃ, arūpepi  vedanā pākaṭtaRā. Kasmā? devatānaṃ hi karajakāyaṃ
sukhumaṃ, kammajaṃ balavaṃ, karajakāyassa sukhumattā, kammajassa balavattā ekāhāraṃpi
atikkamitvā na tiṭṭhanti, uṇhapāsāṇe ṭhapitasappipiṇḍo 2- viya vilīyantīti sabbaṃ
brahmajāle vuttanayeneva veditabbaṃ. Tasmā bhagavā sakkassa tisso vedanā
ārabhi.
      Duvidhaṃ hi kammaṭṭhānaṃ rūpakammaṭṭhānaṃ, arūpakammaṭṭhānaṃ ca. Rūpapariggaho,
arūpapariggahotipi etadeva vuccati. Tattha bhagavā yassa rūpaṃ pākaṭaṃ, tassa
saṅkhepamanasikāravasena vā vitthāramanasikāravasena vā catudhātuvavatthānaṃ vitthārento
rūpakammaṭṭhānaṃ katheti. Yassa arūpaṃ pākaṭaṃ, tassa arūpakammaṭṭhānaṃ katheti. Kathento
ca tassa vatthubhūtaṃ rūpakammaṭṭhānaṃ dassetvāva katheti. Devānaṃ pana arūpakammaṭṭhānaṃ
pākaṭanti arūpakammaṭṭhānavasena vedanā ārabhi.
      Tividho hi arūpakammaṭṭhāne abhiniveso phassavasena, vedanāvasena,
cittavasenāti. Kathaṃ? ekaccassa hi saṅkhittena vā vitthārena vā pariggahite
rūpakammaṭṭhāne tasmiṃ ārammaṇe cittacetasikānaṃ paṭhamābhinipāto taṃ ārammaṇaṃ
phusanto uppajjamāno phasso pākaṭo hoti, ekaccassa taṃ ārammaṇaṃ anubhavantī
uppajjamānā vedanā pākaṭā hoti, ekaccassa taṃ ārammaṇaṃ pariggahetvā taṃ
vijānantaṃ uppajjamānaṃ viññāṇaṃ pākaṭaṃ hoti.
      Tattha yassa phasso pākaṭo hoti, sopi na kevalaṃ phassova uppajjati,
tena saddhiṃ tadevārammaṇaṃ anubhavamānā vedanāpi uppajjati, sañjānamānā
saññāpi, cetayamānā cetanāpi, vijānamānaṃ viññāṇaṃpi uppajjatīti
@Footnote: 1 cha.Ma. pāhanti, Sī., i. pahanti           2 cha.Ma. ṭhapitasappipiṇḍi

---------------------------------------------------------------------------------------------
page338.
Phassapañcamakeyeva pariggaṇhāti. Yassa vedanā pākaṭā hoti, sopi na kevalaṃ
vedanāva uppajjati, tāya saddhiṃ tadevārammaṇaṃ phusamāno phassopi uppajjati,
sañjānamānā saññāpi, cetayamānā cetanāpi, vijānamānaṃ viññāṇaṃpi
uppajjatīti phassapañcamakeyeva pariggaṇhāti. Yassa viññāṇaṃ pākaṭaṃ hoti, sopi
na kevalaṃ viññāṇameva uppajjati, tena saddhiṃ tadevārammaṇaṃ phusamāno phassopi
uppajjati, anubhavamānā vedanāpi, sañjānamānā saññāpi, cetayamānā cetanāpi
uppajjatīti phassapañcamakeyeva pariggaṇhāti.
      So "ime phassapañcamakā dhammā kiṃnissitā"ti upadhārento "vatthunissitā"ti
pajānāti. Vatthu nāma karajakāyo, yaṃ sandhāya vuttaṃ "idaṃ ca pana me viññāṇaṃ
ettha nissitaṃ 1- ettha paṭibaddhan"ti. So atthato bhūtāni ceva upādārūpāni ca.
Evamettha vatthu rūpaṃ, phassapañcamakā nāmanti nāmarūpamattameva passati. Rūpaṃ
cettha rūpakkhandho, nāmaṃ cattāro arūpino khandhāti pañcakkhandhamattaṃ hoti.
Nāmarūpavinimuttā hi pañcakkhandhā, pañcakkhandhavinimuttaṃ vā nāmarūpaṃ natthi. So
"ime pañcakkhandhā kiṃ hetukā"ti upaparikkhanto "avijjādihetukā"ti passati. Tato
"paccaye 2- ceva paccayuppannañca tato paraṃ 3- añño  satto vā puggalo
natthi, suddhasaṅkhārapuñjamattamevā"ti sapaccayanāmarūpavasena tilakkhaṇaṃ āropetvā
vipassanāpaṭipāṭiyā "aniccaṃ dukkhaṃ anattā"ti sammasanto vicarati, so ajja
ajjāti paṭivedhaṃ ākaṅkhamāno tathārūpe divase utusappāyaṃ, puggalasappāyaṃ,
bhojanasappāyaṃ, dhammassavanasappāyaṃ vā labhitvā ekapallaṅkena nisinnova vipassanaṃ
matthakaṃ pāpetvā arahatte patiṭṭhāti. Evaṃ imesaṃ tiṇṇaṃpi janānaṃ yāva
arahattā kammaṭṭhānaṃ kathitaṃ hoti.
      Idha pana bhagavā arūpakammaṭṭhānaṃ kathento vedanāsīsena kathesi.
Phassavasena vā 4- viññāṇavasena vā kathiyamānaṃ etassa na pākaṭaṃ hoti, andhakāraṃ
viya khāyati. Vedanāvasena pana pākaṭaṃ hoti. Kasmā? vedanānaṃ uppattiyā
pākaṭattā. 5- Sukhadukkhavedanānaṃ hi uppatti pākaṭā. Yadā sukhaṃ uppajjati, tadā
@Footnote: 1 cha.Ma., i. sitaṃ     2 cha.Ma., i. paccayo         3 cha.Ma., i. idaṃ
@4 cha.Ma. hi      5 cha.Ma., i. pākaṭattāya

---------------------------------------------------------------------------------------------
page339.
Sakalasarīraṃ khobhentaṃ maddantaṃ pharamānaṃ abhisandayamānaṃ satadhotasappiṃ khādāpayantaṃ viya,
satapākatelaṃ makkhayamānaṃ viya, ghaṭasahassena pariḷāhaṃ nibbāpayamānaṃ viya "aho sukhaṃ,
aho sukhan"ti vācaṃ nicchārayamānameva uppajjati. Yadā dukkhaṃ uppajjati. Tadā
sakalasarīraṃ khobhentaṃ maddantaṃ pharamānaṃ abhisandayamānaṃ tattakapālaṃ 1- pavesantaṃ
viya, vilīnatambalohena  āsiñcanataṃ viya, sukkhatiṇavanappatimhi araññe dāruukkā
kalāpaṃ khipamānaṃ viya "aho dukkhaṃ, aho dukkhan"ti vippalāpayamānameva uppajjati.
Iti sukhadukkhavedanānaṃ uppatti pākaṭā hoti.
      Adukkhamasukhā pana duddīpanā andhakārena viya abhibhūtā. 2- Sā sukhadukkhānaṃ
apagame sātāsātapaṭipakkhavasena 3- majtteākārabhūtā adukkhamasukhā vedanāti
nayato gaṇhantassa pākaṭā hoti. Yathā kiṃ? yathā antarā piṭṭhipāsāṇaṃ
ārūhitvā palātassa migassa anupadaṃ gacchanto migaluddhako piṭṭhipāsāṇassa
orabhāgepi parabhāgepi padaṃ disvā majjhe apassantopi "ito āruḷho, ito
oruḷho, majjhe piṭṭhipāsāṇe iminā padesena tato bhavissatī"ti nayato jānāti,
evaṃ. Āruḷhaṭṭhāne padaṃ viya hi sukhavedanāya uppatti pākaṭā hoti, oruḷhaṭṭhāne
padaṃ viya dukkhavedanāya uppatti pākaṭā hoti, ito āruyha, ito oruyha,
majjhe evaṃ gatoti nayato gahaṇaṃ viya sukhadukkhānaṃ apagame sātāsātapaṭipakkhavasena
majjhattākārabhūtā adukkhamasukhā vedanāti nayato gaṇhantassa pākaṭā hoti.
      Evaṃ bhagavā paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena
vinivattetvā dasseti. Na kevalañca idheva evaṃ dasseti, mahāsatipaṭṭhāne,
majjhimanikāyamhi satipaṭṭhāne, cūḷataṇhāsaṅkhaye, mahātaṇhāsaṅkhaye, cūḷavedallasutte,
mahāvedallasutte, raṭṭhapālasutte, māgandiyasutte, dhātuvibhaṅge,
aneñjasappāye 4- sakale vedanāsaṃyutteti evaṃ anekesu suttesu paṭhamaṃ
rūpakammaṭṭhānaṃ kathetvā pacchā arūpakammaṭṭhānaṃ vedanāvasena vinivattetvā dasseti.
Yathā ca tesu, evaṃ imasmiṃpi sakkapañhe paṭhamaṃ rūpakammaṭṭhānaṃ kathetvā pacchā
arūpakammaṭṭhānaṃ vedanāvasena vinivattetvā dasseti. Rūpakammaṭṭhānaṃ panettha
vedanāya ārammaṇamattaṃyeva saṅkhittaṃ, tasmā pāliyaṃ na āruḷhaṃ bhavissati.
@Footnote: 1 cha.Ma. tattaphālaṃ        2 Ma., i. andhakārā avibhūtā
@3 cha.Ma., i. sātāsātapaṭikkhepavasena evamuparipi       4 cha.Ma. āneñjasappāye

---------------------------------------------------------------------------------------------
page340.
      [360] Arūpakammaṭṭhāne yantassa pākaṭaṃ vedanāvasena abhinivesamukhaṃ,
tameva dassetuṃ somanassaṃ cāhaṃ 1- devānamindāti ādi vuttaṃ. Tattha duvidhenāti
dvividhena, dvīhi koṭṭhāsehīti attho. Evarūpaṃ somanassaṃ na sevitabbanti
evarūpaṃ gehasitasomanassaṃ na sevitabbaṃ. Gehasitasomanassaṃ nāma "tattha katamāni
cha gehasitāni somanassāni? cakkhuviññeyyānaṃ rūpānaṃ iṭṭhānaṃ kantānaṃ manāpānaṃ
manoramānaṃ lokāmisapaṭisaṃyuttānaṃ paṭilābhaṃ vā paṭilābhato samanupassato, pubbe
vā paṭiladdhapubbaṃ atītaṃ niruddhaṃ vipariṇataṃ samanussarato uppajjati somanassaṃ,
yaṃ evarūpaṃ somanassaṃ, idaṃ vuccati gehasitaṃ somanassan"ti 2- evaṃ chasu dvāresu
pavattakāmaguṇanissitaṃ 3- somanassaṃ.
      Evarūpaṃ somanassaṃ sevitabbanti evarūpaṃ nekkhammanissitaṃ somanassaṃ
sevitabbaṃ. Nekkhammanissitasomanassaṃ nāma "tattha katamāni cha nekkhammasitāni
somanassāni. Rūpānaṃtveva aniccataṃ viditvā viparijhāmaṃ virāgaṃ nirodhaṃ pubbe
ceva rūpā etarahi ca, sabbe te rūpā aniccā, dukkhā, vipariṇāmadhammāti
evametaṃ yathābhūtaṃ sammappaññāya passato uppajjati somanassaṃ, yaṃ evarūpaṃ somanassaṃ,
idaṃ vuccati nekkhammasitaṃ somanassan"ti 2- evaṃ chasu dvāresu iṭṭhārammaṇe
āpāthagate aniccādivasena vipassanaṃ paṭṭhapetvā ussukkāpetuṃ sakkontassa
"ussukkitā me vipassanā"ti somanassajātassa uppannaṃ somanassaṃ. Sevitabbanti
idaṃ nekkhammavasena, vipassanāvasena, anussativasena, paṭhamajjhānādivasena
uppajjanakasomanassaṃ sevitabbaṃ nāma.
      Tattha yañce savitakkaṃ savicāranti tasmiṃpi nekkhammanissite somanasse
yaṃ nekkhammavasena, vipassanāvasena, anussativasena, paṭhamajjhānavasena ca uppannaṃ
savitakkaṃ savicāraṃ somanassanti jāneyya. Yañce avitakkaṃ avicāranti yaṃ pana
dutiyatatiyajjhānavasena uppannaṃ avitakkaṃ avicāraṃ somanassanti jāneyya. Ye
avitakke avicāre te 4- paṇītatareti etesupi dvīsu yaṃ avitakkaṃ avicāraṃ, taṃ
paṇītataranti attho.
@Footnote: 1 cha.Ma. somanassaṃpāhaṃ          2 Ma. upari. 14/306/280 saḷāyatanavibhaṅgasutta
@3 cha.Ma., i. vuttakāmaguṇanissitaṃ       4 Sī., i. se

---------------------------------------------------------------------------------------------
page341.
      Iminā kiṃ kathitaṃ hoti? dvinnaṃ arahattaṃ kathitaṃ. Kathaṃ? eko hi 1- bhikkhu
savitakke savicāre somanasse vipassanaṃ paṭṭhapetvā "idaṃ somanassaṃ kiṃnissitan"ti
upadhārento "vatthunissitan"ti pajānāti, phassapañcamake vuttanayeneva anukkamena
arahatte patiṭṭhāti. Eko avitakkaavicāre somanasse vipassanaṃ paṭṭhapetvā
vuttanayeneva arahatte patiṭṭhāti. Tattha abhiniviṭṭhasomanassesupi
savitakkasavicārato avitakkaavicāraṃ paṇītataraṃ. Savitakkasavicārasomanassavipassanātopi
avitakkaavicārasomanassavipassanā paṇītaRā. Savitakkasavicārasomanassaphalasamāpattitopi
avitakkaavicārasomanassaphalasamāpattiyeva paṇītataRā.
Tenāha bhagavā "ye avitakke avicāre te paṇītatare"ti.
      [361] Evarūpaṃ domanassaṃ na sevitabbanti evarūpaṃ gehasitadomanassaṃ na
sevitabbaṃ. Gehasitadomanassaṃ nāma  "tattha katamāni cha gehasitāni domanassāni?
cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ
lokāmisapaṭisaṃyuttānaṃ appaṭilābhaṃ vā appaṭilābhato samanupassato pubbe vā
appaṭiladdhapubbaṃ atītaṃ niruddhaṃ vipariṇataṃ samanussarato uppajjati domanassaṃ. Yaṃ
evarūpaṃ domanassaṃ, idaṃ vuccati gehasitaṃ domanassan"ti 2- evaṃ chasu dvāresu
iṭṭhārammaṇaṃ nānubhaviṃ nānubhavissāmi nānubhavāmīti vitakkayato uppannaṃ
kāmaguṇanissitaṃ domanassaṃ.
      Evarūpaṃ domanassaṃ sevitabbanti evarūpaṃ nekkhammanissitaṃ domanassaṃ
sevitabbaṃ. Nekkhammanissitadomanassaṃ nāma "tattha katamāni cha nekkhammasitāni
domanassāni? rūpānaṃtveva aniccataṃ viditvā viparijhāmaṃ virāgaṃ nirodhaṃ pubbe
ceva rūpā etarahi ca, sabbe te rūpā aniccā, dukkhā, vipariṇāmadhammāti
evametaṃ yathābhūtaṃ sammappaññāya disvā anuttaresu vimokkhesu  pihaṃ upaṭṭhāpeti
kadāssu nāmāhaṃ tadāyatanaṃ upasampajja viharissāmi, yadariyā etarahi āyatanaṃ
upasampajja viharantī"ti iti anuttaresu vimokkhesu pihaṃ upaṭṭhāpayato uppajjati
pihapaccayā domanassaṃ. Yaṃ evarūpaṃ domanassaṃ, idaṃ vuccati nekkhammasitaṃ
@Footnote: 1 cha.Ma. kira         2 Ma. upari. 14/307/281 saḷāyatanavibhaṅgasutta

---------------------------------------------------------------------------------------------
page342.
Domanassan"ti 1- evaṃ chasu dvāresu iṭṭhārammaṇe āpāthagate anuttaravimokkhasaṅkhāta-
ariyaphaladhammesu pihaṃ upaṭṭhapetvā tadadhigamāya aniccādivasena vipassanaṃ paṭṭhapetvā
ussukkāpetuṃ asakkontassa idaṃpi pakkhaṃ, idaṃpi māsaṃ, idaṃpi saṃvaccharaṃ
vipassanaṃ ussukkāpetvā ariyabhūmiṃ pāpuṇituṃ nāsakkhinti anusocato uppannaṃ
domanassaṃ. Sevitabbanti idaṃ nekkhammavasena, vipassanāvasena, anussativasena,
paṭhamajjhānādivasena uppajjanakadomanassaṃ sevitabbaṃ nāma.
      Tattha yañce savitakkaṃ savicāranti tasmiṃpi duvidhe somanasse gehasitadomanassameva
savitakkasavicāradomanassaṃ nāma. Nekkhammavasena vipassanāvasena anussativasena
paṭhamadutiyajjhānavasena uppannaṃ domanassaṃ pana savitakkasavicāradomanassanti veditabbaṃ.
Nippariyāyena pana avitakkaavicāradomanassaṃ nāma natthi. Domanassindriyantu 2-
ekaṃsena akusalañceva savitakkasavicārañca, etassa pana bhikkhuno maññanavasena
savitakkasavicāranti ca avitakkaavicāranti ca vuttaṃ.
      Tatrāyaṃ nayo, idha bhikkhu domanassapaccayabhūte savitakkasavicāradhamme
avitakkaavicāradhamme ca domanassapaccayāeva uppanne maggaphaladhamme ca aññesaṃ
paṭipattidassanavasena domanassanti gahetvā "kadā nu kho me savitakkasavicāradomanasse
vipassanā paṭṭhapitā bhavissati, kadā avitakkaavicāradomanasse"ti ca "kadā nu kho me
savitakkasavicāradomanasse phalasamāpatti nibbattitā bhavissati, kadā
avitakkaavicāradomanasse phalasamāpattī"ti ca cintetvā temāsikaṃ, chamāsikaṃ,
navamāsikaṃ vā paṭipadaṃ gaṇhāti. Temāsikaṃ gahetvā paṭhamamāse ekaṃ yāmaṃ
jaggati, dve yāme niddāya okāsaṃ karoti, majjhimamāse dve yāme jaggati,
ekaṃ yāmaṃ niddāya okāsaṃ karoti, pacchimamāse caṅkamanisajjāheva yāpeti.
Evaṃ ce arahattaṃ pāpuṇāti, iccetaṃ kusalaṃ. No ce pāpuṇāti, visesetvā
chamāsikaṃ gaṇhāti. Tatrāpi dve dve māse vuttanayena paṭipajjitvā arahattaṃ
pāpuṇituṃ asakkonto  visesetvā navamāsikaṃ gaṇhāti. Tatrāpi tayo tayo
māse tatheva paṭipajjitvā arahattaṃ pāpuṇituṃ asakkontassa "na laddhaṃ
@Footnote: 1 Ma.upari. 14/307/281 saḷāyatanavibhaṅgasutta  2 cha.Ma.,i. domanassindriyañhi.

---------------------------------------------------------------------------------------------
page343.
Vata me sabrahmacārīhi saddhiṃ visuddhipavāraṇaṃ pavāretun"ti āvajjato domanassaṃ
uppajjati, assudhārā pavattanti gāmantapabbhāravāsimahāsīvattherassa viya.
                        Mahāsīvattheravatthuvaṇṇanā
      thero kira aṭṭhārasa mahāgaṇe vācesi. Tassovāde ṭhatvā tiṃsasahassā
bhikkhū arahattaṃ pāpuṇiṃsu. Atheko bhikkhu "mayhaṃ tāva abbhantare guṇā
appamāṇā, kīdisā nu kho me ācariyassa guṇā"ti āvajjeti. Āvajjento
puthujjanabhāvaṃ passitvā "amhākaṃ ācariyo aññesaṃ avassayo hoti, attano
bhavituṃ na sakkoti, ovādamassa dassāmī"ti ākāsena gantvā vihārasamīpe
otaritvā divāṭṭhāne nisinnaṃ ācariyaṃ upasaṅkamitvā  vattaṃ dassetvā ekamantaṃ
nisīdi.
      Thero "kiṃkāraṇā āgatosi piṇḍapātikā"ti āha. Ekaṃ anumodanaṃ
gaṇhissāmīti āgatomhi bhanteti. Okāso na bhavissati āvusoti. Vitakkamālake
ṭhitakāle pucchissāmi bhanteti. Tasmiṃ ṭhāne aññe pucchantīti. Bhikkhācāramagge
bhanteti. Tatrāpi aññe pucchantīti. Dupaṭanivāsanaṭṭhāne, 1- saṅghāṭipārupanaṭṭhāne,
pattanīharaṇaṭṭhāne, gāme caritvā āsanasālāya yāguṃ pītakāle bhanteti. Tattha
tattha aṭṭhakathātherā attano kaṅkhaṃ vinodenti āvusoti. Antogāmato nikkhamanakāle
puchchissāmi bhanteti. Tatrāpi aññe pucchanti āvusoti. Antarāmagge bhante,
bhojanasālāya bhattakiccapariyosāne bhante, divāṭṭhāne pādadhovanakāle
mukhadhovanakāle bhanteti. Tato paṭṭhāya yāva aruṇā apare pucchanti āvusoti.
Dantakaṭṭhaṃ gahetvā mukhadhovanaṭṭhānagamanakāle bhanteti. Tadā aññe pucchantīti.
Mukhaṃ dhovitvā āgamanakāle bhanteti. Tatrāpi aññe pucchantīti. Senāsanaṃ
pavisitvā nisinnakāle bhanteti. Tatrāpi aññe pucchantīti. Bhante nanu mukhaṃ
dhovitvā senāsanaṃ pavisitvā tayo cattāro pallaṅke usumaṃ gāhāpetvā
yonisomanasikārena kammaṃ karontānaṃ okāsakālena bhavitabbaṃ  siyā, maraṇakkhaṇaṃpi
@Footnote: 1 cha.Ma., i. dupaṭṭanivāsanaṭṭhāne.

---------------------------------------------------------------------------------------------
page344.
Na labhissatha bhante, phalakasadisattha bhante parassa avassayo hotha attano bhavituṃ
na sakkotha, na me tumhākaṃ anumodanāya atthoti ākāse uppatitvā agamāsi.
      Thero "imassa bhikkhuno pariyattiyā kammaṃ natthi, mayhaṃ pana anusāsako
bhavissatīti 1- ñatvā "idāni okāso na bhavissati, paccūsakāle gamissāmī"ti
pattacīvaraṃ samīpe katvā sabbaṃ divasabhāgaṃ paṭhamaṃ yāmaṃ majjhimaṃ yāmaṃ ca dhammaṃ
vācetvā pacchimayāme ekasmiṃ there uddesaṃ gahetvā nikkhamante pattacīvaraṃ
gahetvā teneva saddhiṃ nikkhanto. Nisinnaantevāsikā ācariyo kenaci papañcena
nikkhantoti maññiṃsu. Nikkhantatthero kocideva samānācariyabhikkhūti saññaṃ akāsi.
      Thero kira "mādisassa arahattaṃ nāma kiṃ, 2- dvīhatīheneva pāpuṇitvā
paccāgamissāmī"ti antevāsikānaṃ anārocetvāva āsāḷhamāsassa juṇhapakkhaterasiyā
nikkhanto gāmantapabbhāraṃ gantvā caṅkamamāruyha kammaṭṭhānaṃ manasikaronto
taṃdivasaṃ arahattaṃ gahetuṃ nāsakkhi. Uposathadivase sampatte "dvīhatīhena arahattaṃ
gaṇhissāmīti āgato, gahetuṃ nāsakkhiṃ. Tayo māsā 3- pana tīṇi divasāni viya
yāva mahāpavāraṇā tāva jānissāmī"ti vassaṃ upagantvāpi gahetuṃ nāsakkhi.
Pavāraṇādivase cintesi "ahaṃ  dvīhatīhena arahattaṃ gaṇhissāmīti āgato,
temāsenāpi nāsakkhiṃ, sabrahmacārino pana visuddhipavāraṇaṃ pavārentī"ti. Tassevaṃ
cintayato assudhārā pavattanti. Tato "na mañce mayhaṃ catūhi iriyāpathehi
maggaphalaṃ uppajjissati, arahattaṃdāni appatvā neva mañce piṭṭhiṃ pasāressāmi.
Na pāde dhovissāmī"ti mañcaṃ ussāpetvā  ṭhapesi. Puna antovassaṃ pattaṃ,
arahattaṃ gahetuṃ nāsakkhiyeva. Ekūnatiṃsapavāraṇāsu assudhārā  pavattanti. Gāmadārakā
therassa pādesu phālitaṭṭhānāni kaṇṭakehi sibbanti, davaṃ 4- karontāpi "ayyassa
mahāsīvattherassa viya pādā hontū"ti davaṃ karonti.
     Thero tiṃsasaṃvacchare mahāpavāraṇādivase ālambanaphalakaṃ nissāya ṭhito
"idāni me tiṃsa vassāni samaṇadhammaṃ karontassa, nāsakkhiṃ arahattaṃ pāpuṇituṃ,
@Footnote: 1 cha.Ma., i. bhavissāmīti         2 ma, i. arahattaṃ uppādetuṃ nāma kiṃ.
@3 cha.Ma., i. māse.      4 i. evaṃ

---------------------------------------------------------------------------------------------
page345.
Addhā me imasmiṃ attabhāve maggo  vā phalaṃ vā natthi, na me laddhaṃ
sabrahmacārīhi saddhiṃ visuddhipavāraṇaṃ pavāretun"ti cintesi. Tassevaṃ cintayato
ca domanassaṃ uppajji, assudhārā pavattanti. Athāvidūraṭṭhāne ekā devadhītā
rodamānā aṭṭhāsi. Ko ettha rodatītī. 1- Ahaṃ bhante devadhītāti. Kasmā
rodasīti. Rodanena 2- maggaphale nibbattante 2- ahaṃpi ekaṃ dve maggaphalāni
nibbattessāmīti rodāmi bhanteti.
      Tato thero "bho mahāsīva 3- devadhītāpi 4- tayā saddhiṃ keḷiṃ karoti,
anucchavikaṃ nu kho te etan"ti vipassanaṃ vaḍḍhetvā saha paṭisambhidāhi arahattaṃ
aggahesi. So "idāni nipajjissāmī"ti  senāsanaṃ paṭijaggitvā mañcaṃ paññapetvā
udakaṭṭhāne udakaṃ paccupaṭṭhapetvā "pāde dhovissāmī"ti sopāṇaphalake nisīdi.
      Antevāsikāpissa "amhākaṃ ācariyassa samaṇadhammaṃ kātuṃ gatassa tiṃsa
vassāni, asakkhi nu kho visesaṃ nibbattetuṃ, nāsakkhī"ti āvajjamānā "arahattaṃ
patvā pādadhovanatthaṃ nisinno"ti disvā "amhākaṃ ācariyo amhādisesu
antevāsikesu tiṭṭhantesu `attanāva pāde dhovissatī'ti aṭṭhānametaṃ, ahaṃ
dhovissāmi ahaṃ dhovissāmī"ti tiṃsasahassāpi ākāsenāgantvā vanditvā "pāde
dhovissāma bhante"ti āhaṃsu. Āvuso idāni tiṃsa vassāni honti mama pādānaṃ
adhotānaṃ, tiṭṭhatha tumhe, ahameva dhovissāmīti.
      Sakkopi āvajjento "mayhaṃ ayyo mahāsīvatthero arahattaṃ patto
tiṃsasahassānaṃ antevāsikānaṃ `pāde dhovissāmā'ti āgatānaṃ pāde dhovituṃ na
deti mādise pana upaṭṭhāke tiṭṭhante `mayhaṃ ayyo sayaṃ pāde dhovissatī'ti
aṭṭhānametaṃ, ahaṃ dhovissāmī"ti sanniṭṭhānaṃ katvā sujātāya deviyā saddhiṃ
bhiṃkkhusaṃghassa santike pāturahosi. So sujaṃ asurakaññaṃ purato katvā "apetha
bhante mātugāmo"ti okāsaṃ kāretvā theraṃ upasaṅkamitvā vanditvā purato
ukkuṭiko nisīditvā "pāde dhovissāmi bhante"ti  āha. Kosiya idāni me tiṃsa
@Footnote: 1 cha.Ma. rodasīti         2-2 cha.Ma. rodamānena maggaphalaṃ nibbattitaṃ
@3 cha.Ma., i. mahāsīvatthera       4 cha.Ma., i. devatāpi.

---------------------------------------------------------------------------------------------
page346.
Vassāni pādānaṃ adhotānaṃ, devatānaṃ ca pakatiyāpi manussasarīragandho nāma
jeguccho, yojanasate ṭhitānaṃpi  kaṇṭhe āsattakuṇapaṃ viya hoti, ahameva dhovissāmīti.
Bhante ayaṃ gandho nāma na paññāyati, tumhākaṃ pana sīlagandho cha devaloke
atikkamitvā upari bhavaggaṃ patvā ṭhito. Sīlagandhato añño uttaritaro gandho
nāma natthi bhante, tumhākaṃ sīlagandhenamhi āgatoti vāmahatthena goppakasandhiyaṃ
gahetvā dakkhiṇahatthena pādatale 1- parimajji, daharakumārasseva pādā ahesuṃ.
Sakko pāde dhovitvā vanditvā devalokameva gato.
      Evaṃ "na labhāmi sabrahmacārīhi saddhiṃ visuddhipavāraṇaṃ pavāretun"ti
āvajjentassa uppannaṃ domanassaṃ nissāya bhikkhuno maññanavasena vipassanāya
ārammaṇaṃpi vipassanāpi maggopi phalaṃpi savitakkasavicāradomanassanti ca
avitakkaavicāradomanassanti ca vuccatīti veditabbaṃ.
      Tattha eko bhikkhu savitakkasavicāradomanasse vipassanaṃ paṭṭhapetvā idaṃ domanassaṃ
kiṃnissitanti upadhārento vatthunissitanti pajānāti phassapañcamake vuttanayeneva
anukkamena arahatte patiṭṭhāti. Eko avitakkaavicāradomanasse vipassanaṃ paṭṭhapetvā
vuttanayeneva arahatte patiṭṭhāti. Tattha abhiniviṭṭhadomanassesupi savitakkasavicārato
avitakkaavicāraṃ paṇītataraṃ savitakkasavicāradomanassavipassanātopi
avitakkaavicāradomanassavipasasanā paṇītataRā. Savitakkasavicāradomanassaphalasamāpattitopi
avitakkaavicāradomanassaphalasamāpattiyeva paṇītataRā. Tenāha bhagavā "ye avitakkaavicāre
paṇītatare"ti.
      [362] Evarūpā upekkhā na sevitabbāti evarūpā gehasitaupekkhā
na sevitabbā. Gehasitaupekkhā nāma "tattha katamā cha gehasitā upekkhā.
Cakkhunā rūpaṃ disvā uppajjati upekkhā bālassa muḷhassa puthujjanassa
anodhijinassa avipākajinassa anādīnavadassāvino assutavato puthujjanassa. Yā
evarūpā upekkhā, rūpaṃ sā nātivattati, tasmā sā upekkhā gehasitāti
vuccatī"ti 2- evaṃ chasu dvāresu iṭṭhārammaṇe āpāthagate guḷapiṇḍike nilīnamakkhikā
@Footnote: 1 cha.Ma. pādatalaṃ      2 Ma. upari. 14/308/282 saḷāyatanavibhaṅgasutta

---------------------------------------------------------------------------------------------
page347.
Viya rūpādīni anativattamānā tattheva laggā laggitā hutvā uppannā
kāmaguṇanissitā upekkhā na sevitabbā.
      Evarūpā upekkhā sevitabbāti evarūpā nekkhammasitaupekkhā
sevitabbā. Nekkhammasitaupekkhā nāma "tattha katamā cha nekkhammasitā upekkhā.
Rūpānaṃtve aniccataṃ viditvā vipariṇāmaṃ virāgaṃ nirodhaṃ `pubbe ceva rūpā etarahi
ca, sabbe te rūpā aniccā, dukkhā vipariṇāmadhammā"ti evametaṃ yathābhūtaṃ
sammappaññāya passato uppajjati upekkhā, yā evarūpā upekkhā, rūpaṃ sā
ativattati. Tasmā sā upekkhā nekkhammasitāti vuccatī"ti 1- evaṃ chasu dvāresu
iṭṭhādiārammaṇe āpāthagate iṭṭhe arajjantassa aniṭṭhe adussantassa
asamapekkhanena asammuyhantassa uppannā vipassanāñāṇasampayuttā upekkhā.
Apica vedanāsabhāgā tatramajjhattupekkhāpi ettha upekkhāva. Tasmā sevitabbāti
ayaṃ nekkhammavasena vipassanāvasena anussativasena paṭhamadutiyatatiyacatutthajjhānavasena
upapajjanaupekkhā sevitabbā nāma.
      Tattha 2- yañce savitakkaṃ savicāranti tāyapi nekkhammasitaupekkhāya ca
yaṃ nekkhammavasena vipassanāvasena anussativasena 3- paṭhamajjhānavasena ca uppannaṃ
savitakkaṃ savicāraṃ upekkhanti jāneyya. Yañce avitakkaṃ avicāranti yaṃ pana
dutiyatatiyajjhānādivasena uppannaṃ avitakkaṃ avicāraṃ upekkhanti jāneyya. Ye
avitakke avicāre te paṇītatareti etāsu dvīsu yā avitakkaavicārā, sā
paṇītatarāti attho. Iminā kiṃ kathitaṃ hoti.?  dvinnaṃ arahattaṃ kathitaṃ. Eko hi
bhikkhu savitakkasavicāraupekkhāya vipassanaṃ paṭṭhapetvā ayaṃ upekkhā kiṃnissitāti
upadhārento vatthunissitāti pajānāti 4- phassapañcamake vuttanayeneva anukkamena
arahatte patiṭṭhāti. Eko avitakkāvicārāya upekkhāya vipassanaṃ paṭṭhapetvā
vuttanayeneva arahatte patiṭṭhāti.
@Footnote: 1 Ma. upari. 14/308 saḷāyatanavibhaṅgasutta       2 cha.Ma. ettha.
@3 cha.Ma. anussatiṭṭhānavasena     4 cha.Ma., i. pajānātīti

---------------------------------------------------------------------------------------------
page348.
      Tattha abhiniviṭṭhaupekkhāsupi savitakkasavicārato avitakkāvicārā paṇītataRā.
Savitakkasavicāraupekkhāvipassanātopi avitakkāvicāraupekkhāvipassanā paṇītataRā.
Savitakkasavicārupekkhāphalasamāpattitopi avitakkāvicārupekkhāphalasamāpattiyeva
paṇītataRā. Tenāha bhagavā "ye avitakke avicāre te paṇītatare"ti.
      [363] Evaṃ paṭipanno kho devānaminda bhikkhu papañcasaññāsaṅkhā-
nirodhasāruppagāminiṃ paṭipadaṃ paṭipanno hotīti bhagavā arahattanikūṭena desanaṃ
niṭṭhapesi. Sakko pana sotāpattiphalaṃ patto. Buddhānaṃ hi ajjhāsayo hīno na
hoti, ukkaṭṭhova hoti. Ekassapi bahunnaṃpi dhammaṃ desentā arahatteneva kūṭaṃ
gaṇhanti. Sattā pana attano anurūpe upanissaye ṭhitā. Keci sotāpannā
honti, keci sakadāgāmino, keci anāgāmino, keci arahanto. Rājā viya hi
bhagavā. Rājakumārā viya veneyyā. Yathā hi rājā bhojanakāle attano pamāṇena
piṇḍaṃ  uddharitvā rājakumārānaṃ upaneti, te tato attano mukhappamāṇeneva
kabaḷaṃ karonti, evaṃ bhagavā attano ajjhāsayānurūpāya desanāya arahatteneva
kūṭaṃ gaṇhāti. Veneyyā attano upanissayappamāṇena tato sotāpattiphalaṃ 1- vā
sakadāgāmianāgāmiarahatatphalameva vā gaṇhanti.
      Sakko pana sotāpannova 2- hutvā bhagavato puratoyeva cavitvā taruṇasakko
hutvā nibbatti, devatānaṃ hi cavamānānaṃ attabhāvassa gatāgataṭṭhānaṃ nāma na
paññāyati, dīpasikhāpagamanaṃ viya hoti. Tasmā sesadevatā na jāniṃsu. Sakko pana
sayaṃ cutattā bhagavā ca apaṭihatañāṇattāti 3- dveva janā jāniṃsu. Atha sakko
cintesi "mayhaṃ hi bhagavatā tīsu ṭhānesu nibbattakaphalameva kathitaṃ, ayañca
pana maggo vā phalaṃ vā sakuṇikāya viya uppatitvā gahetuṃ na sakkā,
āgamīyapubbabhāgapaṭipadāyassa bhavitabbaṃ. Handāhaṃ upari khīṇāsavasseva
pubbabhāgapaṭipadaṃ pucchissāmī"ti.
@Footnote: 1 cha.Ma. sotāpattiphalamattaṃ  2 cha.Ma. sotāpanno jāto sotāpanno ca,
@i. sotāpanno jāto sotāpan no va.  3 cha.Ma., i. itisaddo na dissati.

---------------------------------------------------------------------------------------------
page349.
                         Pātimokkhasaṃvaravaṇṇanā
      [364] Tato taṃ pucchanto  kathaṃ paṭipanno pana mārisāti ādimāha.
Tattha pāṭimokkhasaṃvarāyāti uttamajeṭṭhakasīlasaṃvarāya. Kāyasamācārampīti ādi
sevitabbakāyasamācārādivasena pātimokkhasaṃvaradassanatthaṃ vuttaṃ. Sīlakathā ca
nāmesā kammapathavasena vā paṇṇattivasena vā kathetabbā hoti.
      Tattha kammapathavasena kathentena asevitabbakāyasamācāro tāva
pāṇātipātaadinnādānakāmesumicchācārehi kathetabbo. Paṇṇattivasena kathentena
kāyadvāre paṇṇattisikkhāpadavītikkamanavasena kathetabbo. Sevitabbakāyasamācāro
pāṇātipātādiveramaṇīhi ceva kāyadvāre paññattasikakhāpadaavītikkamena ca kathetabbo.
Asevitabbavacīsamācāro musāvādādivacīduccaritena ceva vacīdvāre paññatta-
sikkhāpadavītikkamena ca kathetabbo. Sevitabbavacīsamācāro musāvādādiveramaṇīhi ceva
vacīdvāre paññattasikkhāpadaavītikkamena ca kathetabbo.
      Pariyesanā pana kāyavācāhi pariyesanāyeva. Sā kāyavacīsamācāraggahaṇena gahitāpi
samānā yasmā ājīvaṭṭhamakasīlaṃ nāma etasmiṃyeva dvāradvaye uppajjati, na ākāse.
Tasmā ājīvaṭṭhamakasīladassanatthaṃ visuṃ vuttā. Tattha na sevitabbapariyesanā
anariyapariyesanāya kathetabbā. Sevitabbapariyesanā ariyapariyesanāya. Vuttaṃ
hetaṃ:- dvemā bhikkhave pariyesanā anariyā ca pariyesanā, ariyā ca pariyesanā.
Katamā ca bhikkhave anariyapariyesanā? idha bhikkhave ekacco attanā jātidhammo
Samāno jātidhammaṃyeva pariyesati, attanā jarādhammo, byādhidhammo, maraṇadhammo,
sokadhammo, saṅkilesadhammo 1- samāno saṅkilesadhammaṃyeva pariyesati.
      Kiñca bhikkhave jātidhammaṃ vadetha. Puttabhariyaṃ bhikkhave jātidhammaṃ, dāsīdāsaṃ
jātidhammaṃ, ajeḷakaṃ jātidhammaṃ, kukkuṭasūkaraṃ jātidhammaṃ, hatthigavāssavaḷavaṃ
jātidhammaṃ, jātarūparajataṃ jātidhammaṃ, jātidhammā hete bhikkhave upadhayo, etthāyaṃ
gadhito 2- mucchito ajjhāpanno attanā jātidhammo samāno jātidhammaṃyeva pariyesati.
@Footnote: 1 Ma. saṅkilesikadhammo           2 cha.Ma., i. gathito

---------------------------------------------------------------------------------------------
page350.
      Kiñca bhikkhave jarādhammaṃ vadetha. Puttabhariyaṃ bhikkhave jarādhammaṃ .pe.
Jarādhammaṃyeva pariyesati.
      Kiñca bhikkhave byādhidhammaṃ vadetha. Puttabhariyaṃ bhikkhave byādhidhammaṃ .pe.
Byādhidhammaṃyeva pariyesati.
      Kiñca bhikkhave maraṇadhammaṃ vadetha. Puttabhariyaṃ bhikkhave maraṇadhammaṃ .pe.
Maraṇadhammaṃyeva pariyesati.
      Kiñca bhikkhave sokadhammaṃ vadetha. Puttabhariyaṃ bhikkhave sokadhammaṃ .pe.
Sokadhammaṃyeva pariyesati.
      Kiñca bhikkhave saṅkilesadhammaṃ vadetha. Puttabhariyaṃ bhikkhave saṅkilesadhammaṃ
.pe. Saṅkilesadhammaṃyeva pariyesati. Ayaṃ bhikkhave anariyapariyesanāti 1-
      apica kuhanādivasena pañcavidhā agocaravasena chabbidhā vejjakammādivasena
ekavīsatividhā, evaṃ pavattā sabbāpi anesanā anariyā pariyesanāyevāti veditabbā.
      Katamā ca bhikkhave ariyapariyesanā? idha bhikkhave ekacco attanā
Jātidhammo samāno jātidhamme ādīnavaṃ viditvā ajātaṃ anuttaraṃ yogakkhemaṃ
nibbānaṃ pariyesati, attanā jarādhammo, byādhimaraṇasokasaṅkilesadhammo samāno
saṅkilesadhamme ādīnavaṃ viditvā asaṅkiliṭṭhaṃ anuttaraṃ yogakkhemaṃ nibbānaṃ
pariyesati, ayaṃ bhikkhave ariyāpariyesanā. 2-
      Apica pañca kuhanādīni cha agocare ekavīsatividhañca anesanaṃ vajjetvā
bhikkhācariyāya dhammena samena pariyesanāpi ariyapariyesanāyevāti veditabbā.
      Ettha ca yo yo "na sevitabbo"ti vutto, so so pubbabhāge
pāṇātipātādīnaṃ sambhārapariyesanapayogakaraṇagamanakālato paṭṭhāya na sevitabbova.
Itaro ādito paṭṭhāya sevitabbo, asakkontena cittaṃpi uppādetabbaṃ. Apica
saṃghabhedādīnaṃ atthāya parakkamantānaṃ devadattādīnaṃ viya kāyasamācāro na
@Footnote: 1 Ma.mū. 12/274/235 pāsarāsisutta          2 Ma.mū. 12/275/237 pāsarāsisutta

---------------------------------------------------------------------------------------------
page351.
Sevitabbo, divasassa dvittikkhattuṃ tiṇṇaṃ ratanānaṃ upaṭṭhānagamanādivasena pavatto
dhammasenāpatimahāmoggallānattherādīnaṃ viya kāyasamācāro sevitabbo.
Dhanuggahapesanādivasena vācaṃ bhindantānaṃ devadattādīnaṃ viya vacīsamācāro na sevitabbo,
tiṇṇaṃ ratanānaṃ guṇakittanādivasena pavatto dhammasenāpatimahāmoggallānattherādīnaṃ
viya vacīsamācāro sevitabbo. Anariyapariyesanaṃ pariyesantānaṃ devadattādīnaṃ viya
pariyesanā na sevitabbā, ariyapariyesanaṃyeva pariyesantānaṃ dhammasenāpatimahā-
moggallānattherādīnaṃ viya pariyesanā sevitabbā.
      Evaṃ paṭipanno khoti evaṃ asevitabbaṃ kāyavacīsamācārapariyesanañca
pahāya sevitabbānaṃ pāripūriyā paṭipanno devānaminda bhikkhu pātimokkhasaṃvarāya
uttamajeṭṭhakasīlasaṃvaratthāya paṭipanno nāma hotīti bhagavā khīṇāsavassa
āgamanīyapubbabhāgapaṭipadaṃ kathesi.
                          Indriyasaṃvaravaṇṇanā
      [365] Dutiyapucchāya 1- indriyasaṃvarāyāti indriyānaṃ pidhānāya,
guttadvāratāya saṃvutadvāratāyāti attho. Visajjane panassa cakkhuviññeyyaṃ rūpanti
ādi sevitabbarūpādivasena indriyasaṃvaradassanatthaṃ vuttaṃ. Tattha evaṃ vutteti
heṭṭhā somanassādipañhavisajjanānaṃ sutattā imināpi evarūpeneva bhavitabbanti
sañjātapaṭibhāṇo bhagavatā evaṃ vutte sakko devānamindo bhagavantaṃ etadavoca,
etaṃ imassa kho ahaṃ bhanteti ādikaṃ vacanaṃ avoca. Bhagavāpissa okāsaṃ datvā
tuṇhī ahosi. Kathetukāmopi hi yo atthaṃ sampādetuṃ na sakkoti, atthaṃ sampādetuṃ
sakkonto vā na kathetukāmo hoti, na tassa bhagavā okāsaṃ karoti. Ayaṃ pana
yasmā kathetukāmo ceva, sakkoti ca atthaṃ sampādetuṃ, tasmā tassa bhagavā
okāsamakāsi.
      Tattha evarūpaṃ na sevitabbanti ādīsu ayaṃ saṅkhepo:- yaṃ rūpaṃ
passato rāgādayo uppajjanti, taṃ na sevitabbaṃ na daṭṭhabbaṃ na oloketabbanti
attho. Yaṃ pana passato asubhasaññā vā saṇṭhāti, pasādo vā uppajjati,
aniccasaññāpaṭilābho vā hoti, taṃ sevitabbaṃ.
@Footnote: 1 cha.Ma. dutiyapucchāyaṃ

---------------------------------------------------------------------------------------------
page352.
      Yaṃ cittakkharaṃpi cittabyañjanaṃpi saddaṃ suṇato rāgādayo uppajjanti,
evarūpo saddo na sevitabbo. Yaṃ pana atthanissitaṃ dhammanissitaṃ kumbhadāsīgītakaṃpi
suṇantassa pasādo vā uppajjati, nibbidā vā saṇṭhāti, evarūpo saddo
sevitabbo.
      Yaṃ gandhaṃ ghāyato rāgādayo uppajjanti, evarūpo gandho na
sevitabbo. Yaṃ pana gandhaṃ ghāyato asubhasaññādipaṭilābho hoti, evarūpo gandho
sevitabbo.
      Yaṃ rasaṃ sāyato rāgādayo uppajjanti, evarūpo raso na sevitabbo.
Yaṃ pana rasaṃ sāyato āhāre paṭikūlasaññā ceva uppajjati, sāyitapaccayā ca
kāyabalaṃ nissāya ariyabhūmiṃ okkamituṃ sakkoti, mahāsīvattherabhāgineyyasīvasāmaṇerassa
viya bhuñjantasseva vā kilesakkhayo hoti, evarūpo raso sevitabbo.
      Yaṃ phoṭṭhabbaṃ phusato rāgādayo uppajjanti, evarūpaṃ phoṭṭhabbaṃ na
sevitabbaṃ. Yaṃ pana phusato sāriputtattherādīnaṃ viya āsavakkhayo ceva, viriyaṃ ca
supaggahitaṃ, pacchimā ca janatā diṭṭhānugatiṃ āpādanena anuggahitā hoti,
evarūpaṃ phoṭṭhabbaṃ sevitabbaṃ.
      Sāriputtatthero kira tiṃsavassāni mañce piṭṭhiṃ na pasāresi. Tathā
mahāmoggallānatthero. Mahākassapatthero vīsavassasataṃ mañce piṭṭhiṃ na pasāresi.
Anuruddhatthero pañcapaññāsavassāni. 1- Bhaddiyatthero tiṃsavassāni. Soṇatthero
aṭṭhārasavassāni. Raṭṭhapālatthero dvādasa. Ānandatthero paṇṇarasa. Rāhulatthero
dvādasa. Bākulatthero asītivassāni. Nāḷakatthero yāva parinibbānaṃ mañce
piṭṭhiṃ na pasāresīti.
      Ye manoviññeyye dhamme samannāharantassa rāgādayo uppajjanti,
"aho vata yaṃ paresaṃ paravittūpakaraṇaṃ taṃ mama assā"ti ādinā nayena vā
abhijjhādīni āpāthamāgacchanti, evarūpā dhammā na sevitabbā. "sabbe sattā
averā hontū"ti evaṃ mettādivasena, ye vā pana tiṇṇaṃ therānaṃ dhammā,
@Footnote: 1 cha.Ma. paññāsavassāni

---------------------------------------------------------------------------------------------
page353.
Evarūpā sevitabbā. Tayo kira therā vassūpanāyikadivase kāmavitakkādayo
akusalavitakkā na vitakketabbāti katikaṃ akaṃsu. Atha pavāraṇādivase saṃghatthero
saṃghanavakaṃ pucchi  "āvuso imasmiṃ temāse kittake ṭhāne cittassa dhāvituṃ
dinnan"ti. Na bhante pariveṇassa paricchedato bahi dhāvituṃ adāsinti. Dutiyaṃ pucchi
"tava āvuso kittake"ti. Nivāsanato bhante bahi dhāvituṃ na adāsinti. Atha dvepi
theraṃ pucchiṃsu "tumhākaṃ pana bhante"ti. Niyakajjhattakkhandhapañcakato āvuso bahi dhāvituṃ
na adāsinti. Tumhehi bhante dukkaraṃ katanti. Evarūpo mano viññeyyo dhammo
sevitabbo.
      [366] Ekantavādāti ekoyeva anto vādassa etesaṃ na 1- dve
vādāti 1- ekantavādā, ekaṃyeva vadantīti pucchati. Ekantasīlāti ekācāRā.
Ekantacchandāti ekaladdhikā. Ekantaajjhosānāti ekantapariyosānā.
      Anekadhātu nānādhātu kho devānaminda lokoti devānaminda ayaṃ
loko anekajjhāsayo nānajjhāsayo. Ekasmiṃ gantukāme eko ṭhātukāmo hoti.
Ekasmiṃ ṭhātukāme eko sayitukāmo hoti. Dve sattā ekajjhāsayā nāma
dullabhā. Tasmiṃ anekadhātunānādhātusmiṃ loke yaṃ yadeva dhātuṃ yaṃ yadeva ajjhāsayaṃ
sattā abhinivisanti gaṇhanti, taṃ tadeva. Thāmasā parāmāsāti thāmena ca
parāmāsena ca. Abhinivissa voharantīti suṭṭhu gaṇhitvā voharanti, kathenti
dīpenti kittenti. Idameva saccaṃ, moghamaññanti idaṃ amhākameva vacanaṃ saccaṃ,
aññesaṃ vacanaṃ moghaṃ tucchaṃ niratthakanti.
      Accantaniṭṭhāti anto vuccati vināso, antaṃ atītā niṭṭhā etesanti
accantaniṭṭhā. Yā etesaṃ niṭṭhā, yo paramassāso nibbānaṃ, taṃ sabbesaṃ
vināsātikkantamaccantanti vuccati. Yogakkhemoti nibbānasseva nāmaṃ, accanto
yogakkhemo etesanti accantayogakkhemī. Seṭṭhaṭṭhena brahmaṃ ariyamaggaṃ carantīti
brahmacārī. Accantatāya 2- brahmacārī accantabrahmacārī. Pariyosānanti
nibbānasseva nāmaṃ, accantaṃ pariyosānaṃ etesanti accantapariyosānā.
@Footnote: 1-1 cha.Ma., i. na dvedhā    gatavādāti        2 cha.Ma., i. accantatthāya

---------------------------------------------------------------------------------------------
page354.
      Taṇhāsaṅkhayavimuttāti taṇhāsaṅkhayoti maggopi nibbānaṃpi. Maggo
taṇhaṃ saṅkhiṇāti vināsetīti taṇhāsaṅkhayo. Nibbānaṃ yasmā taṃ āgamma taṇhā
saṅkhiyati vinassati tasmā taṇhāsaṅkhayo. Taṇhāsaṅkhayena maggena vimuttā,
taṇhāsaṅkhaye vā nibbāne vimuttā adhimuttāti taṇhāsaṅkhayavimuttā.
      Ettāvatā ca bhagavatā cuddasapi pañhā byākatā honti. Cuddasa
pañhā nāma issāmacchariyaṃ eko pañho, piyāpiyaṃ eko, chando eko, vitakko
eko, papañco eko, somanassaṃ eko, domanassaṃ eko, upekkhā eko,
kāyasamācāro eko, vacīsamācāro eko, pariyesanā eko, indriyasaṃvaro eko,
anekadhātu eko, accantaniṭṭhā ekoti.
      [367] Ejāti calanaṭṭhena taṇhā vuccati. Sā pīḷanaṭṭhena rogo,
anto padussanaṭṭhena gaṇḍo, anuvijjhanaṭṭhena sallaṃ. Tasmā ayaṃ purisoti
yasmā ejā attanā katakammānurūpena purisaṃ tattha tattha abhinibbattanatthāya
kaḍḍhati, tasmā ayaṃ puriso tesaṃ tesaṃ bhavānaṃ vasena uccāvacaṃ āpajjati.
Brahmaloke ucco hoti, devaloke avaco. Devaloke ucco, manussaloke avaco.
Manussaloke ucco, apāye avaco. 1- Yesāhaṃ bhanteti yesaṃ ahaṃ bhante.
Sandhivasena panettha "yesāhan"ti hoti. Yathāsutaṃ yathāpariyattanti yathā mayā
suto ceva uggahito ca, evaṃ. Dhammaṃ desemīti sattavattapadadhammaṃ desemi. Na
cāhaṃ tesanti ahaṃ pana tesaṃ sāvako na sampajjāmi. Ahaṃ kho pana bhanteti
ādinā attano sotāpannabhāvaṃ jānāpeti.
                       Somanassapaṭilābhakathāvaṇṇanā
      [368] Vedapaṭilābhanti tuṭṭhipaṭilābhaṃ. Devāsurasaṅgāmoti devānaṃ ca asurānaṃ
ca saṅgāmo. Samupabyūḷhoti samosaṇṇo nalāṭena nalāṭaṃ paharaṇākārappatto
viya. Etesaṃ kira kadāci mahāsamuddapiṭṭhe saṅgāmo hoti, tattha
@Footnote: 1 i. brahmaloko ucco hoti .pe. apāyo nīco

---------------------------------------------------------------------------------------------
page355.
Pana chedanavijjhanādīhi aññamaññaghāto nāma natthi, dārumeṇḍakayuddhaṃ viya
jayaparājayamattameva hoti. Kadāci devā jinanti, kadāci asuRā. Tattha yasmiṃ
saṅgāme devā puna apaccāgamanāya asure jiniṃsu. Taṃ sandhāya tasmiṃ kho pana
bhanteti ādimāha. Ubhayametthāti 1- ubhayaṃ etaṃ, duvidhaṃpi  ojaṃ ettha devaloke
devāyeva paribhuñjissantīti evamassa āvajjentassa balavapītisomanassaṃ uppajji.
Sadaṇḍāvacaroti sadaṇḍo avacarako, daṇḍaggahaṇena satthaggahaṇena saddhiṃ
ahosi, na nikkhittadaṇḍasatthoti dasseti. Ekantanibbidāyāti ekanteneva
vaṭṭe nibbindanatthāya. 2- Sabbaṃ mahāgovinde 3- vuttameva.
      [369] Pavedesīti kathesi dīpesi. Idhevāti imasmiṃyeva okāse.
Devabhūtassa me satoti devassa me sato. Punevāyu 4- ca me laddhoti puna aññena
kammavipākena me jīvitaṃ laddhanti, iminā attano cutibhāvañceva upapannabhāvaṃ
ca āvikaroti.
      Diviyā kāyāti dibbā attabhāvā. Āyuṃ hitvā amānusanti dibbaṃ āyuṃ
jahitvā. Amuḷho gabbhamessāmīti niyatagatikattā amuḷho hutvā. Yattha me ramatī
manoti yattha me mano ramissati tattheva khattiyakulādīsu gabbhaṃ upagacchissāmīti
sattakkhattuṃ deve ca mānuse cāti imamatthaṃ dīpeti.
      Ñāyena viharissāmīti manussesu upapannopi mātaraṃ jīvitā voropanādīnaṃ
abhabbattā ñāyena kāraṇena samena viharissāmīti attho.
     Sambodhi ce bhavissatīti idaṃ sakadāgāmimaggaṃ sandhāya vadati, sace
sakadāgāmī bhavissāmīti dīpeti. Aññātā viharissāmīti aññātā ājānitukāmo
hutvā viharissāmi. Sveva anto bhavissatīti soeva me manussaloke anto
bhavissatīti.
      Puna devo bhavissāmi, devalokasmimuttamoti puna devalokasmiṃ uttamo
sakko devānamindo bhavissāmīti vadati.
@Footnote: 1 cha.Ma., sī,i. ubhayametaṃ          2 cha.Ma., i. nibbindanatthāyāti
@3 cha.Ma. mahāgovindasutte          4 cha.Ma., i. punarāyu

---------------------------------------------------------------------------------------------
page356.
     Antime vattamānamhīti antime bhave vattamāne. So nivāso bhavissatīti
ye te āyunā  ca paññāya ca akaniṭṭhā jeṭṭhakā sabbadevehi paṇītatarā
devā, avasāne me so nivāso bhavissati. Ayaṃ kira tato sakkattabhāvato cuto
tasmiṃ attabhāve anāgāmimaggassa paṭiladdhattā uddhaṃsoto akaniṭṭhagāmī hutvā
avihādīsu nibbattanto avasāne pana 1- akaniṭṭhagāmī bhavissati. 1- Taṃ sandhāya
evamāha.
      Esa kira avihesu kappasahassaṃ vasissati, atappesupi dve
kappasahassāni, sudassesu cattāri kappasahassāni, sudassīsu aṭṭha, akaniṭṭhesu
soḷasāti ekattiṃsa kappasahassāni brahmaāyuṃ anubhavissati. Sakko devarājā
anāthapiṇḍiko gahapati visākhā mahāupāsikāti tayopi hi ime ekappamāṇāyukāeva,
vaṭṭābhiratasattā nāma. Etehi sadisā sukhabhāgino nāma natthi.
      [370] Apariyositasaṅkappoti aniṭṭhitamanoratho. Yassu  maññāmi
samaṇeti ye samaṇe pavivittavihārinoti maññāmi. Ārādhanāti sampādanā.
Virādhanāti asampādanā. Na sambhontīti 2- sampādetvā kathetuṃ na sakkonti.
Ādiccabandhunanti ādiccopi gotamagotto, bhagavāpi gotamagottoeva, tasmā
evamāha. Yaṃ karomaseti 3- yaṃ pubbe brahmuno namakāraṃ karoma. Samaṃ devehīti
saddhiṃ devehi, ito paṭṭhāya idāni amhākaṃ brahmuno namakārakaraṇaṃ natthīti
dasseti. Sāmaṃ karomāti namakāraṃ karoma.
     [371] Parāmasitvāti tuṭṭhacitto sahāyaṃ hatthena hatthamhi parāmasanto 4-
viya paṭhaviṃ paharitvā, sakkhibhāvatthāya vā paharitvā "yathā tvaṃ niccalā, 5- evamahaṃ
bhavāmī"ti. 6- Ajjhiṭṭhapañhāti ajjhesitapañhā puṭṭhapañhāti 7- attho. Sesaṃ sabbattha
uttānamevāti.
                      Sakkapañhasuttavaṇṇanā niṭṭhitā.
                          ------------
@Footnote: 1-1 cha.Ma.,i. akaniṭṭhe nibbattissati  2 cha.Ma. na sampāyanti   3 cha.Ma.,i. yaṃ
@karomasi.  4 cha.Ma. paharanto  5 cha.Ma.,i. niccalo,  6 cha.Ma.,i. evamahaṃ bhagavatīti.
@7 cha.Ma.,i. patthitapañhā.

---------------------------------------------------------------------------------------------
page357.
                        9. Mahāsatipaṭṭhānasutta.
                        Uddesavārakathāvaṇṇanā
      [372] Evamme sutanti mahāsatipaṭṭhānasuttaṃ. Tatrāyaṃ anupubbapadavaṇṇanā:-
      [373] Ekāyano ayaṃ bhikkhave maggoti kasmā bhagavā idaṃ
suttamabhāsi? kururaṭṭhavāsīnaṃ gambhīradesanāpaṭiggahaṇasamatthatāya. Kururaṭṭhavāsino kira
bhikkhubhikkhuniyo upāsakaupāsikāyo ca utusappāyādisampannattā tassa raṭṭhassa
sappāyautupaccayasevanena niccaṃ kallasarīrā kallacittā ca honti. Te cittasarīra-
kallatāya anuggahitapaññābalā gambhīrakathaṃ paṭiggahetuṃ samatthā honti. Tena
tesaṃ bhagavā imaṃ gambhīradesanāpaṭiggahaṇasamatthataṃ sampassanto ekavīsatiyā ṭhānesu
kammaṭṭhānaṃ arahatte pakkhipitvā idaṃ gambhīratthaṃ mahāsatipaṭṭhānasuttaṃ  abhāsi.
Yathā hi puriso suvaṇṇacaṅkoṭakaṃ labhitvā tattha nānāpupphāni pakkhipeyya,
suvaṇṇamañjusaṃ vā pana labhitvā satta ratanāni pakkhipeyya, evaṃ bhagavāpi
kururaṭṭhavāsiparisaṃ labhitvā gambhīradesanaṃ ṭhapesi. Tenevettha aññānipi gambhīratthāni
imasmiṃ dīghanikāye mahānidānaṃ, majjhimanikāye satipaṭṭhānaṃ, sāropamaṃ, rukkhopamaṃ,
raṭṭhapālaṃ, māgaṇḍiyaṃ, āneñjasappāyanti aññānipi suttāni desesi.
      Apica tasmiṃ janapade catasso parisā pakatiyāva satipaṭṭhāna-
bhāvanānuyogamanuyuttā viharanti, antamaso dāsakammakarāpi satipaṭṭhānapaṭisaṃyuttameva
kathaṃ kathenti. Udakatitthasuttakantanaṭṭhānādīsupi niratthakakathā nāma nappavattati. Sace
kāci itthī "amma tvaṃ kataraṃ satipaṭṭhānaṃ 1- manasikarosī"ti pucchitā "na kiñcī"ti
vadati, taṃ garahanti "dhiratthu tava jīvitaṃ, jīvamānāpi tvaṃ matasadisā"ti. Atha naṃ
"mādāni puna evamakāsī"ti ovaditvā aññataraṃ satipaṭṭhānaṃ uggaṇhāpenti.
Yā pana "ahaṃ asukaṃ satipaṭṭhānaṃ nāma manasikaromī"ti vadati, tassā "sādhu
sādhū"ti sādhukāraṃ datvā 2- "sujīvitaṃ tava jīvitaṃ, tvaṃ nāma manussattaṃ
@Footnote: 1 cha.Ma. satipaṭṭhānabhāvanaṃ          2 cha.Ma. katvā

---------------------------------------------------------------------------------------------
page358.
Pattā, tavatthāya sammāsambuddho uppanno"ti ādīhi pasaṃsanti. Na kevalaṃ
cettha manussajātikāva satipaṭṭhānamanasikārayuttā, te nissāya viharantā
tiracchānagatāpi.
      Tatrīdaṃ vatthu:- eko kira naṭako suvapotakaṃ gahetvā sikkhāpento
vicarati. So bhikkhunūpassayaṃ upanissāya vasitvā gamanakāle suvapotakaṃ pammussitvā
gato. Taṃ sāmaṇeriyo gahetvā paṭijaggiṃsu. Buddharakkhitotissa nāmaṃ akaṃsu. Taṃ
ekadivasaṃ purato nisinnaṃ disvā mahātherī āha "buddharakkhitā"ti. Kiṃ ayyeti.
Atthi te koci bhāvanāmanasikāroti. Natthi ayyeti. Āvuso pabbajitānaṃ santike
vasantena nāma visaṭṭhaattabhāvena vasituṃ na vaṭṭati, kocideva manasikāro
icchitabbo, tvaṃ pana aññaṃ na sakkhissasi, "aṭṭhi aṭṭhī"ti sajjhāyaṃ karohīti.
So theriyā ovāde ṭhatvā "aṭṭhi aṭṭhī"ti sajjhāyaṃ karonto carati.
      Taṃ ekadivasaṃ pātova toraṇagge nisīditvā bālātapaṃ tappamānaṃ ekā 1-
sakuṇagghī 1- nakhapañjarena aggahesi. So "kiri kirī"ti saddamakāsi. Sāmaṇeriyo
sutvā "ayye buddharakkhito sakuṇena gahito, mocema nan"ti leḍḍuādīni gahetvā
anubandhitvā mocesuṃ. Taṃ ānetvā purato ṭhapitaṃ therī āha "buddharakkhita sakuṇena
gahitakāle kiṃ cintesī"ti. Ayye ahaṃ na kiñci cintemi, 2- aṭṭhipuñjova
aṭṭhipuñjaṃ gahetvā gacchati, katarasmiṃ ṭhāne vippakirissatīti evaṃ ayye
aṭṭhipuñjameva cintesinti. Sādhu sādhu buddharakkhita anāgate bhavakkhayassa
te paccayo bhavissatīti. Evaṃ tattha tiracchānagatāpi satipaṭṭhānamanuyuttā. 4-
Tasmā nesaṃ bhagavā satipaṭṭhānavuḍḍhimeva 5- jānanto idaṃ suttaṃ abhāsi.
              Tattha ekāyanoti ekamaggo. Maggassa hi:-
                   maggo pantho patho pajjo   añjasaṃ vaṭumāyanaṃ
                   nāvā uttarasetu ca       kullo ca bhisisaṅkamoti
@Footnote: 1-1 cha.Ma. i. eko sakuṇo  2 cha.Ma.,i. cintesiṃ  3 cha.Ma. satipaṭṭhānamanasikārayuttā
@4 cha.Ma. satipaṭṭhānabuddhimeva janento

---------------------------------------------------------------------------------------------
page359.
      Bahūni nāmāni. Svāyamidha ayananāmena vutto, tasmā ekāyano
ayaṃ bhikkhave maggoti ettha ekamaggo ayaṃ bhikkhave maggo na dvedhā 1- pathabhūtoti
evamattho daṭṭhabbo,
      athavā ekena ayitabboti ekāyano. Ekenāti gaṇasaṅgaṇikaṃ pahāya
vūpakaṭṭhena pavivittena. 2- Ayitabboti paṭipajjitabbo, ayanti vā etenāti
ayano, saṃsārato nibbānaṃ gacchantīti attho. Ekassa ayano ekāyano. Ekassāti
seṭṭhassa. Sabbasattaseṭṭho ca so bhagavā, tasmā bhagavatoti vuttaṃ hoti.
Kiñcāpi hi tena aññepi ayanti, evaṃ santepi bhagavatova so ayano tena
uppāditattā. Yathāha "so hi brāhmaṇa bhagavā anuppannassa maggassa
uppādetā"ti 3- ādi. Ayatīti vā ayano, gacchati pavattatīti attho. Ekasmiṃ
ayanoti ekāyano, imasmiṃyeva dhammavinaye pavattati, na aññatthāti vuttaṃ
hoti. Yathāha "imasmiṃ kho subhadda dhammavinaye ariyo aṭṭhaṅgiko maggo
upalabbhatī"ti 4- desanābhedoyeva heso, atthato panekova. Apica ekaṃ ayatīti
ekāyano. Pubbabhāge nānāmukhabhāvanānayappavattopi aparabhāge ekaṃ nibbānameva
gacchatīti vuttaṃ hoti. Yathāha brahmā sahampati:-
                   ekāyanaṃ jātikhayantadassī
                   maggaṃ pajānāti hitānukampī
                   etena maggena tariṃsu pubbe
                   tarissanti 5- ye ca taranti oghanti 5-
      keci pana "na pāraṃ diguṇaṃ yantī"ti 6- gāthānayena yasmā ekavāraṃ
nibbānaṃ gacchati, tasmā "ekāyano"ti vadanti, taṃ na yujjati. Imassa hi
atthassa sakiṃ ayanoti iminā byañjanena bhavitabbaṃ. Yadi pana ekaṃ ayanamassa
ekā gati pavattatīti evaṃ atthaṃ yojetvā vucceyya, byañjanaṃ yujjeyya, attho
@Footnote: 1 cha.Ma. dvidhā  2 cha.Ma. pavivittacittena   3 Ma. upari. 14/79 gopakamoggallānasutta
@4 dī.mahā. 10/214 mahāparinibbānasutta    5-5 ka. tarissare ceva taranti coghanti.
@(saṃ.mahā. 19/389 brahmasutta, 19/409 maggasutta)  6 khu,su. 25/720 nālakasutta

---------------------------------------------------------------------------------------------
page360.
Pana ubhayathāpi na yujjati. Kasmā? idha pubbabhāgamaggassa adhippetattā.
Kāyādicatuārammaṇappavatto hi pubbabhāgasatipaṭṭhānamaggo idha adhippeto, na
lokuttaro, so ca anekavāraṃpi ayati, anekañcassa ayanaṃ hoti.
      Pubbepi ca imasmiṃ pade mahātherānaṃ sākacchā ahosi. Tipiṭakacūḷanāgatthero
pubbabhāgasatipaṭṭhānamaggoti āha. Ācariyo panassa tipiṭakacūḷasumanatthero
missakamaggoti āha. Pubbabhāgo bhanteti. Missako āvusoti. Ācariye pana
punappunaṃ bhaṇante bhaṇante apaṭibāhitvā tuṇhī ahosi. Pañhaṃ avinicchinitvāva
uṭṭhahiṃsu. Athācariyatthero nhānakoṭṭhakaṃ gacchanto "mayā missakamaggo kathito,
cūḷanāgo pubbabhāgamaggoti ādāya voharati, ko nukho ettha vinicchayo"ti
suttantaṃ ādito paṭṭhāya parivattento "yo hi koci bhikkhave ime cattāro
satipaṭṭhāne evaṃ bhāveyya satta vassānī"ti imasmiṃ ṭhāne sallakkhesi.
Lokuttaramaggo uppajjitvā satta vassāni tiṭṭhamāno nāma natthi, mayā vutto
missakamaggo na labbhati. Cūḷanāgena diṭṭho pubbabhāgamaggo ca labbhatīti ñatvā
aṭṭhamiyaṃ dhammassavane saṅghuṭṭhe agamāsi.
      Porāṇakattherā kira piyadhammassavanā honti, saddaṃ sutvā ca "ahaṃ
paṭhamaṃ ahaṃ paṭhaman"ti ekappahāreneva osaranti. Tasmiṃpi divase cūḷanāgattherassa
vāro, tena dhammāsane nisīditvā vījaniṃ gahetvā pubbagāthāsu vuttāsu therassa
āsanapiṭṭhiyaṃ ṭhitassa etadahosi "raho nisīditvā na vakkhāmī"ti. Porāṇakattherā
hi anusuyyakā honti. Na attano rucimeva ucchubhāraṃ viya evaṃ ukkhipitvā
vicaranti, kāraṇameva  gaṇhanti, akāraṇaṃ visajjenti. Tasmā thero "āvuso
cūḷanāgā"ti āha. So ācariyassa viya saddoti dhammaṃ ṭhapetvā "kiṃ bhante"ti
āha. Āvuso cūḷanāga mayā vutto missakamaggo na labbhati, tayā vutto
pubbabhāgasatipaṭṭhānamaggova labbhatīti. Thero cintesi "amhākaṃ ācariyo
sabbapariyattidharo tepiṭakasutabuddho, evarūpassapi nāma bhikkhuno ayaṃ pañho āluḷeti,
anāgate dhammakathikā 1- imaṃ pañhaṃ āluḷessantīti suttaṃ gahetvā imaṃ pañhaṃ
@Footnote: 1 cha.Ma. mama bhātikā

---------------------------------------------------------------------------------------------
page361.
Niccalaṃ karissāmī"ti paṭisambhidāmaggato "ekāyano maggo vuccati pubbabhāga-
satipaṭṭhānamaggo.
              Maggānaṭṭhaṅgiko    seṭṭho    saccānaṃ caturo padā
              virāgo seṭṭho dhammānaṃ       dipadānañca 1- cakkhumā.
              Eseva maggo natthañño       dassanassa visuddhiyā
              etañhi tumhe paṭipajjatha       mārassetaṃ pamohanaṃ 2-
              etaṇhi tumhe paṭipannā       dukkhassantaṃ karissathā"ti 3-
              suttaṃ āharitvā ṭhapesi.
      Maggoti kenaṭṭhena maggo? nibbānagamanaṭṭhena nibbānatthikehi
Magganīyaṭṭhena ca. Sattānaṃ visuddhiyāti rāgādīhi malehi abhijjhāvisamalobhādīhi ca
upakkilesehi saṅkiliṭaṭhacittānaṃ sattānaṃ visuddhatthāya. Tathā hi imināva maggena
ito satasahassakappādhikānaṃ catunnaṃ asaṅkheyyāyaṃ upari ekasmiṃyeva kappe
nibbatte taṇhaṅkaramedhaṅkarasaraṇaṅkaradīpaṅkaranāmake buddhe ādiṃ katvā sakyanibbatte
taṇhaṅkaramedhaṅkarasaraṇaṅkaradīpaṅkaranāmake buddhe ādiṃ katvā sakyamunipariyosānā
aneke sammāsambuddhā anekasatā paccekabuddhā gaṇanapathaṃ vītivattā ariyasāvakā
cāti ime sattā sabbe cittamale 4- pavāhetvā paramavisuddhiṃ pattā. Rūpamalavasena
pana saṅkilesavodānapaññattiyeva natthi. Tathā hi
              rūpena saṅkiliṭṭhena      saṅkilissanti māṇavā
              rūpe suddhe visujjhanti    anakkhātaṃ mahesinā.
              Cittena saṅkiliṭṭhena     saṅkilissanti māṇavā
              citte suddhe visujjhanti   iti vuttaṃ mahesinā.
      Yathāha "cittasaṅkilesā bhikkhave sattā saṅkilissanti, cittavodānā
sattā visujjhantī"ti. 5- Tañca cittavodānaṃ iminā satipaṭṭhānamaggena hoti.
Tenāha "sattānaṃ visuddhiyā"ti
@Footnote: 1 cha.Ma. dvipadānañca  2 cha.Ma.,ka. mārasenappamaddanaṃ  3 khu.dha. 25/273-275/64
@  pañcasatabhikkhuvatthu    4 cha.Ma.,i. cittamalaṃ         5 saṃ. khandha. 17/100/119
@  dutiyagaddūlabaddhasutta

---------------------------------------------------------------------------------------------
page362.
      Sokaparidevānaṃ samatikkamāyāti sokassa ca paridevassa ca samatikkamāya, pahānāyāti
attho, ayaṃ hi maggo bhāvito santatimahāmattādīnaṃ viya sokasamatikkamāya paṭācārādīnaṃ
viya paridevasamatikkamāya saṃvattati. Tenāha "sokaparidevānaṃ samatikkamāyā"ti. Kiñcāpi
hi santatimahāmatto
              yaṃ pubbe taṃ visosehi 1-      pacchā te māhu kiñcanaṃ
              majjhe ce no gahessasi       upasanto carissasīti 2-
imaṃ gāthaṃ sutvāva saha paṭisambhidāhi arahattaṃ patto. Paṭācārā
              na santi puttā tāṇāya        na pitā napi bandhavā
              antakenādhipannassa           natthi ñātīsu tāṇatāti 3-
imaṃ gāthaṃ sutvā sotāpattiphale patiṭṭhitā. Yasmā pana kāyavedanācittadhammesu
kiñci dhammaṃ anāmasitvā bhāvanā nāma natthi, tasmā tepi imināva maggena
sokaparidevasamatikkantāti veditabbā.
      Dukkhadomanassānaṃ atthaṅgamāyāti kāyikadukkhassa ca cetasikadomanassassa
cāti imesaṃ dvinnaṃ atthaṅgamāya, nirodhāyāti attho. Ayaṃ hi maggo bhāvito
tissattherādīnaṃ viya dukkhassa sakkādīnaṃ viya ca domanassassa atthaṅgamāya saṃvattati.
      Tatrāyaṃ atthadīpanā:- sāvatthiyaṃ kira tisso nāma kuṭumbiyaputto
cattālīsahiraññakoṭiyo pahāya pabbajitvā ekakova 4- agāmake araññe viharati.
Tassa kaniṭṭhābhātu bhariyā "gacchatha. Naṃ jīvitā voropethā"ti pañcasate
core pesesi. Te gantvā theraṃ parivārayiṃsu. 5- Thero āha "kasmā āgatattha
upāsakā"ti. Taṃ jīvitā voropessāmāti. Pāṭibhogaṃ me upāsakā gahetvā
ajjekarattiṃ jīvitaṃ dethāti. Ko te samaṇa imasmiṃ ṭhāne pāṭibhogo bhavissatīti.
Thero mahantaṃ pāsāṇaṃ gahetvā dve ūruṭṭhīni bhinditvā "vaṭṭati upāsakā
@Footnote: 1 cha.Ma.,ka. visodhehi  2 khu.su. 25/956/520 attadañḍasutta. 25/1106/552
@  jatukaṇṇīmāṇavakapañhā  3 khu.dha. 25/288/66 paṭācārāvatthu
@4 cha.Ma. ayaṃ pāṭho na dissati   5 cha.Ma. parivāretvā nisīdiṃsu

---------------------------------------------------------------------------------------------
page363.
Pāṭibhogo"ti āha. Te apakkamitvā caṅkamanasīse aggiṃ katvā nipajjiṃsu. Therassa
vedanaṃ vikkhambhetvā sīlaṃ paccavekkhato parisuddhasīlaṃ nissāya pītipāmojjaṃ
uppajji tato anukkamena vipassanaṃ vaḍḍhento tīsu yāmesu rattiṃ samaṇadhammaṃ katvā
aruṇuggamane arahattaṃ patto imaṃ udānaṃ udānesi:-
              ubho pādāni bhinditvā    saññamissāmi  vo ahaṃ
              aṭṭiyāmi harāyāmi       sarāgamaraṇe 1- ahaṃ.
              Evāhaṃ cintayitvāna      yathābhūtaṃ vipassisaṃ
              sampatte aruṇuggamhi      arahattaṃ apāpuṇinti.
      Aparepi tiṃsa bhikkhū bhagavato santike kammaṭṭhānaṃ gahetvā araññavihāre
vassaṃ upagantvā "āvuso tiyāmarattiṃ samaṇadhammo ca kātabbo, na aññamaññassa
santikaṃ āgantabban"ti vatvā vihariṃsu. Tesaṃ samaṇadhammaṃ katvā paccūsasamaye
capalāyantānaṃ eko byaggho āgantvā ekekaṃ bhikkhuṃ gahetvā gacchati.
Na koci "byaggho maṃ gaṇhī"ti vācampi nicchāresi. Evaṃ pañcadasasu bhikkhūsu
khāditesu uposathadivase "itare āvuso kuhin"ti pucchitvā ñatvā ca  "idāni
gahitena gahitomhīti vattabban"ti vatvā vihariṃsu. Atha aññataraṃ daharabhikkhuṃ
purimanayeneva byaggho gaṇhi. So "byaggho bhante"ti āha. Bhikkhū kattaradaṇḍe
ca ukkāyo ca gahetvā mocessāmāti anubandhiṃsu. Byaggho bhikkhūnaṃ agatipathaṃ
chinnataṭaṭṭhānaṃ āruyha taṃ bhikkhuṃ pādaṅguṭṭhato paṭṭhāya khādituṃ ārabhi. Itarepi
"idāni sappurisa amhehi kattabbaṃ natthi, bhikkhūnaṃ viseso nāma evarūpe
ṭhāne paññāyatī"ti āhaṃsu. So byagghamukhe nipannova taṃ vedanaṃ vikkhambhetvā
vipassanaṃ vaḍḍhetvā 2- yāva gopphakā khāditasamaye sotāpanno hutvā yāva
jannukā khāditasamaye sakadāgāmī hutvā yāva nābhiyā khāditasamaye anāgāmī
htuvā hadayarūpe akhāditeyeva saha paṭisambhidāhi arahattaṃ patvā imaṃ udānaṃ
udānesi:-
@Footnote: 1 cha.Ma. sarāgamaraṇaṃ           2 cha.Ma., i. vaḍḍhento.

---------------------------------------------------------------------------------------------
page364.
              Sīlavā vattasampanno     paññavā susamāhito
              muhuttaṃ pamādamanvāya     byagghe no ruddhamānaso.
              Pañjarasmiṃ so gahetvā   silāya uparī kato
              kāmaṃ khādatu maṃ byaggho   aṭṭhiyā ca nhārussa ca
              kilese khepayissāmi     phusissāmi vimuttiyanti.
      Aparopi pītimallatthero 1- nāma gihikāle tīsu rajjesu paṭākaṃ gahetvā
tāmbapaṇṇidīpaṃ āgamma rājānaṃ passitvā raññā katānuggaho ekadivasaṃ
kilañjakāsanasāladvārena 2- gacchanto "rūpaṃ bhikkhave na tumhākaṃ taṃ pajahatha,
taṃ vo pahīnaṃ dīgharattaṃ hitāya sukhāya bhavissatī"ti 3- natumhākavaggaṃ sutvā
cintesi "neva kira rūpaṃ attano na vedanā"ti. So taṃyeva aṅkusaṃ katvā
nikkhamitvā mahāvihāraṃ gantvā pabbajjaṃ yācitvā pabbajito upasampanno
dve mātikā paguṇā katvā tiṃsa bhikkhū gahetvā 4- gavaparapāliyaṃ aṅgaṇaṃ 4- gantvā
samaṇadhammaṃ akāsi. Pādesu avahantesu jannukehi caṅkamati. Tamenaṃ rattiṃ eko
migaluddhako migoti maññamāno pahari, satti vinivijjhitvā gatā. So taṃ sattiṃ
harāpetvā pahāramukhāni tiṇavaṭṭiyā pūrāpetvā pāsāṇapiṭṭhiyaṃ atnānaṃ
nidīdāpetvā okāsaṃ kāretvā vipassanaṃ vaḍḍhetvā saha paṭisambhidāhi arahattaṃ
patvā ukkāsitasaddena āgatānaṃ bhikkhūnaṃ byākaritvā imaṃ udānaṃ udānesi:-
              bhāsitaṃ buddhaseṭṭhassa      sabbalokaggavādino
              na tumhākamidaṃ rūpaṃ        taṃ jaheyyātha bhikkhavo.
              Aniccā vata saṅkhārā     uppādavayadhammino
              uppajjitvā nirujjhanti    tesaṃ vūpasamo sukhoti.
      Evaṃ tāva ayaṃ maggo tissattherādīnaṃ viya dukkhassa atthaṅgamāya
saṃvattati.
@Footnote: 1 cha.Ma.,i. pītamallatthero  2 cha.Ma. kilañjakāpaṇasāla......i. kilañjakāpaṇṇasāla....
@3 saṃ.khandha. 17/34/28 dutiyanatumhākasutta  4-4 cha.Ma. gabalavāliyaaṅgaṇaṃ,
@  i. gāravakāraṇāyaaṅgaṇaṃ.

---------------------------------------------------------------------------------------------
page365.
      Sakko pana devānamindo attano pañcavidhaṃ pubbanimittaṃ disvā
maraṇabhayasantajjito domanassajāto bhagavantaṃ upasaṅkamitvā pañhaṃ pucchi. So
upekkhāpañhavisajjanāvasena 1- asītisahassāhi devatāhi saddhiṃ sotāpattiphale
patiṭṭhāsi. Sā cassa upapatti puna pākatikāva ahosi.
      Subrahmāpi devaputto accharāsahassaparivuto saggasampattiṃ anubhoti.
Tattha pañcasatā accharāyo rukkhato pupphāni ocinantiyo cavitvā niraye uppannā.
So "kiṃ imā cirāyantī"ti upadhārento tāsaṃ niraye nibbattabhāvaṃ ñatvā
"kittakaṃ nu kho mama āyun"ti upaparikkhanto attano āyuparikkhayaṃ viditvā
tattheva niraye nibbattanabhāvaṃ viditvā bhīto ativiya domanassajāto hutvā
"imaṃ me domanassaṃ satthāva vināsessati, na añño"ti avasesā pañcasatā
accharāyo gahetvā bhagavantaṃ upasaṅkamitvā pañhaṃ pucchi:-
              niccamutrastamidaṃ cittaṃ      niccamubbiggamidaṃ mano
              anuppannesu kicchesu 2-   atho uppattitesu ca
              sace atthi anutrastaṃ      taṃ me akkhāhi pucchitoi. 3-
         Tato naṃ bhagavā āha:-
              nāññatra bojjhaṅgatapasā   nāññatra indriyasaṃvarā
              nāññatra sabbanissaggā 4- sotthiṃ passāmi pāṇinanti.
      So desanāpariyosāne pañcahi accharāsatehi saddhiṃ sotāpattiphale
patiṭṭhāya taṃ sampattiṃ thāvaraṃ katvā devalokameva agamāsīti. Evamayaṃ maggo
bhāvito sakkādīnaṃ viya domanassassa atthaṅgamāya saṃvattatīti veditabbo.
      Ñāyassa adhigamāyāti ñāyo vuccati ariyo aṭṭhaṅgiko maggo,
tassa adhigamāya, pattiyāti vuttaṃ hoti. Ayaṃ hi pubbabhāge lokiyo satipaṭṭhānamaggo
bhāvito lokuttaramaggassa adhigamāya saṃvattati. Tenāha "ñāyassa adhigamāyā"ti.
@Footnote: 1 cha.Ma., i.......vasāne.          2 ka. kiccesu
@3 saṃ. sagā. 15/98/63 subrahmasutta         4 ka. sabbapaṭinissaggā

---------------------------------------------------------------------------------------------
page366.
Nibbānassa sacchikiriyāyāti taṇhāvānavirahitattā nibbānanti laddhanāmassa
amatassa sacchikiriyāya, attapaccakkhatāyāti vuttaṃ hoti. Ayaṃ hi maggo bhāvito
anupubbena nibbānasacchikiriyaṃ sādheti. Tenāha "nibbānassa sacchikiriyāyā"ti.
      Tattha kiñcāpi "sattānaṃ visuddhiyā"ti vutte sokaparidevānaṃ 1-
samatikkamāyāti ādīni 1- atthato siddhāneva honti, ṭhapetvā pana sāsanayuttikovide
aññesaṃ na pākaṭāni, na ca bhagavā paṭhamaṃ sāsanayuttikovidajanaṃ katvā pacchā dhammaṃ
deseti. Tena teneva pana suttena taṃ taṃ atthaṃ ñāpesi. Tasmā idha yaṃ yaṃ
atthaṃ ekāyanamaggo sādheti, taṃ taṃ pākaṭaṃ katvā desento "sokaparidevānaṃ
samatikkamāyā"ti ādimāha. Yasmā vā yā sattānaṃ visuddhi ekāyanamaggena
saṃvattati, sā sokaparidevānaṃ samatikkamena hoti. Sokaparidevānaṃ samatikkamo
dukkhadomanassānaṃ atthaṅgamena, dukkhadomanassānaṃ atthaṅgamo ñāyassa adhigamena,
ñāyassa adhigamo nibbānassa sacchikiriyāya. Tasmā imampi kamaṃ dassento
"sattānaṃ visuddhiyā"ti vatvā "sokaparidevānaṃ samatikkamāyā"ti ādimāha.
      Apica vaṇṇabhaṇanametaṃ ekāyanamaggassa. Yatheva hi bhagavā "dhammaṃ vo
bhikkhave desissāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ
kevalaparipuṇṇaṃ parisuddhaṃ brahmacariyaṃ pakāsissāmi yadidaṃ cha cakkānī"ti 2-
chachakkadesanāya aṭṭhahi padehi vaṇṇaṃ abhāsi, yathā ca ariyavaṃsadesanāya
"cattārome bhikkhave ariyavaṃsā aggaññā rattaññā vaṃsaññā porāṇā, asaṅkiṇṇā
asaṅkiṇṇapubbā na saṅkīyanti na saṅkīyissanti appaṭikuṭṭhā samaṇehi brāhmaṇehi
viññūhī"ti 3- navahi padehi vaṇṇaṃ abhāsi, evaṃ imassāpi ekāyanamaggassa
sattānaṃ visuddhiyāti ādīhi sattahi padehi vaṇṇaṃ abhāsi. Kasmāti ce, tesaṃ
bhikkhūnaṃ ussāhajananatthaṃ. Vaṇṇabhāsanaṃ hi sutvā te bhikkhū "ayaṃ kira maggo
hadayasantāpabhūtaṃ sokaṃ, vācāvippalāpabhūtaṃ paridevaṃ, kāyikaṃ asātabhūtaṃ dukkhaṃ,
@Footnote: 1-1 cha.Ma., i. sokasamatikkamādīni.        2 Ma. upari. 14/420/360 chachakkasutta
@3 aṃ. catukka. 21/28/32 ariyavaṃsasutta

---------------------------------------------------------------------------------------------
page367.
Cetasikaṃ asātabhūtaṃ domanassanti cattāro upaddave harati, 1- visuddhiṃ ñāyaṃ
nibbānanti tayo visese āvahatī"ti ussāhajātā imaṃ dhammadesanaṃ uggahetabbaṃ
pariyāpuṇitabbaṃ dhāretabbaṃ vācetabbaṃ, imañca maggaṃ bhāvetabbaṃ maññissanti.
Iti tesaṃ bhikkhūnaṃ ussāhajananatthaṃ vaṇṇaṃ abhāsi, kambalavāṇijādayo kambalādīnaṃ
vaṇṇaṃ viya,
      yathā hi satasahassagghanikapaṇḍukambalavāṇijena kambalaṃ gaṇhathāti ugghositepi
asukakambaloti na tāva manussā jānanti. Kesakambalavālakambalādayopi hi
duggandhā kharasamphassā kambalātveva vuccanti. Yadā pana tena gandhārako
rattakambalo sukhumo ujjalo sukhasamphassoti ugghositaṃ hoti, tadā ye pahonti,
te gaṇhanti. Ye nappahonti, tepi dassanakāmā honti, evameva "ekāyano
bhikkhave ayaṃ maggo"ti vuttepi asukamaggoti na tāva pākaṭo hoti. Nānappakārakā
hi aniyyānikamaggāpi maggātveva vuccanti. "sattānaṃ visuddhiyā"ti ādimhi pana
vutte "ayaṃ kira maggo cattāro upaddave harati, tayo visese āvahatī"ti
ussāhajātā imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ vācetabbaṃ,
imañca maggaṃ bhāvetabbaṃ maññissantīti vaṇṇaṃ bhāsanto "sattānaṃ visuddhiyā"ti
ādimāha. Yathā ca satasahassagghanikapaṇḍukambalavāṇijūpamā, evaṃ rattajambū-
nadasuvaṇṇaudakappasādakamaṇiratanasuvisuddhamuttaratanaromakapavāḷādivāṇijūpamāpettha
āharitabbā.
      Yadidanti nipāto, ye imeti ayamassa attho. Cattāroti
gaṇanaparicchedo, tena na tato heṭṭhā na uddhanti satipaṭṭhānaparicchedaṃ dīpeti.
Satipaṭṭhānāti tayo satipaṭṭhānā satigocaropi tidhā paṭipannesu sāvakesu satthuno
paṭighānunayavītivattatāpi satipi. "catunnaṃ bhikkhave satipaṭṭhānānaṃ samudayañca
atthaṅgamañca desissāmi, taṃ suṇātha. Ko ca bhikkhave kāyassa samudayo, āhārasamudayā
kāyassa samudayo"ti 2- ādīsu hi satigocaro satipaṭṭhānanti vuccati. Tathā "kāyo
upaṭṭhānaṃ no sati, sati pana upaṭṭhānañceva sati cā"ti 3- ādīsupi. Tassattho:-
@Footnote: 1 cha.Ma. hanati. evamuparipi           2 saṃ. mahā. 19/408/161 samudayasutta
@3 khu. paṭi. 31/727/623 (sayā) satipaṭṭhānakathā

---------------------------------------------------------------------------------------------
page368.
Patiṭṭhāti asminti paṭṭhānaṃ. Kā patiṭṭhāti? sati. Satiyā paṭṭhānaṃ satipaṭaṭhānaṃ, padhānaṃ
ṭhānanti vā paṭṭhānaṃ. Satiyā paṭṭhānaṃ satipaṭṭhānaṃ hatthiṭṭhānaassaṭṭhānādīni viya.
      "tayo satipaṭṭhanā yadariyo sevati, yadariyo sevamāno satthā gaṇamanusāsituṃ
arahatī"ti 1- ettha tidhā paṭipannesu sāvakesu satthuno paṭighānunayavītivattatā
"satipaṭṭhānan"ti vuccati. 2- Tassattho:- paṭṭhapetabbato paṭṭhānaṃ, pavattayitabbatoti
attho. Kena paṭṭhapetabbatoti? satiyā. Satiyā paṭṭhānaṃ satipaṭṭhānaṃ "cattāro
satipaṭṭhānā bhāvitā bahulīkatā satta sambojjhaṅge paripūrentī"ti 3- ādīsu
pana satiyeva "satipaṭṭhānan"ti vuccati. Tassattho:- paṭṭhātīti paṭṭhānaṃ, upaṭṭhāti
okkanditvā pakkhanditvā pattharitvā pavattīti attho. Satiyeva satipaṭṭhānaṃ.
Athavā saraṇaṭṭhena sati, upaṭṭhānaṭṭhena paṭṭhānaṃ. Iti sati ca sā paṭṭhānañcātipi
satipaṭṭhānaṃ. Idamidha adhippetaṃ.
      Yadi evaṃ kasmā "satipaṭṭhānā"ti bahuvacanaṃ? satibahuttā. Ārammaṇabhedena
Hi bahukā etā satiyo. Atha maggoti kasmā ekavacanaṃ? maggaṭṭhena ekattā.
Catassopi hi etā satiyo maggaṭṭhena ekattaṃ gacchanti. Vuttaṃ hetaṃ "maggoti
kenaṭṭhena maggo, nibbānagamanaṭṭhena, nibbānatthikehi magganīyaṭṭhena cā"ti.
Catassopi cetā aparabhāge kāyādīsu ārammaṇesu kiccaṃ sādhayamānā nibbānaṃ
gacchanti, ādito paṭṭhāya ca nibbānatthikehi maggiyanti, tasmā catassopi eko
maggoti vuccanti. Evañca sativacanānusandhinā sānusandhikāva desanā hoti,
"mārasenappamaddanaṃ vo bhikkhave maggaṃ desessāmi, taṃ suṇātha. Katamo ca
bhikkhave mārasenappamaddano maggo? yadidaṃ satta sambojjhaṅgā"ti 4- ādīsu viya.
Yathā mārasenappamaddanoti ca satta sambojjhaṅgāti ca atthato ekaṃ, byañjanameva
nānaṃ, evaṃ "ekāyanamaggo"ti ca "cattāro satipaṭṭhānā"ti ca atthato ekaṃ,
byañjanameva nānaṃ, tasmā maggaṭṭhena ekattā ekavacanaṃ, ārammaṇabhedena
satibahuttā bahuvacanaṃ veditabbaṃ.
@Footnote: 1 Ma. upari. 14/311/284 saḷāyatanavibhaṅgasutta      2 cha.Ma. vuttā, i. vuttaṃ
@3 saṃ. mahā. 19/989/285 paṭhamaānandasutta     4 saṃ. mahā. 19/224/89 mārasutta

---------------------------------------------------------------------------------------------
page369.
      Kasmā pana bhagavatā cattārova satipaṭṭhānā vuttā anūnā anadhikāti.
Veneyyahitattā. Taṇhācaritadiṭṭhicaritasamathayānikavipassanāyānikesu hi mandatikkhavasena
dvedhā dvedhā pavattesu veneyyesu mandassa taṇhācaritassa oḷārikaṃ
kāyānupassanāsatipaṭṭhānaṃ visuddhimaggo, tikkhassa sukhumaṃ vedanānupassanāsatipaṭṭhānaṃ.
Diṭṭhicaritassapi mandassa nātippabhedagataṃ cittānupassanāsatipaṭṭhānaṃ visuddhimaggo,
tikkhassa atippabhedagataṃ dhammānupassanāsatipaṭṭhānaṃ visuddhimaggo. Samathayānikassa ca
mandassa akicchena adhigantabbanimittaṃ paṭhamaṃ satipaṭṭhānaṃ visuddhimaggo, tikkhassa
oḷārikārammaṇe asaṇṭhahanato dutiyaṃ. Vipassanāyānikassāpi mandassa
nātippabhedagatārammaṇaṃ tatiyaṃ, tikkhassa atippabhedagatārammaṇaṃ catutthaṃ. Iti
cattārova vuttā anūnā anadhikāti.
      Subhasukhaniccaattabhāvavipallāsappahānatthaṃ vā. Kāyo hi asubho, tattha
ca subhavipallāsavipallatthā sattā. Tesaṃ tattha asubhabhāvadassanena tassa vipallāsassa
pahānatthaṃ paṭhamaṃ satipaṭṭhānaṃ vuttaṃ. Sukhaṃ niccaṃ attāti gahitesupi ca vedanādīsu
vedanā dukkhā cittaṃ aniccaṃ dhammā anattā, etesu ca sukhaniccaattavipallāsa-
vipallatthā sattā. Tesaṃ tattha dukkhādibhāvadassanena tesaṃ vipallāsānaṃ pahānatthaṃ
sesāni tīṇi vuttāniti evaṃ subhasukhaniccaattabhāvavipallāsappahānatthaṃ cattārova
vuttā anūnā anadhikāti veditabbā. Na kevalañca vipallāsappahānatthameva, athakho
caturoghayogāsavagaṇṭhaupādānaagatippahānatthaṃpi catubbidhāhārapariññatthaṃ ca cattārova
vuttāti veditabbā. Ayaṃ tāva pakaraṇanayo.
      Aṭṭhakathāyaṃ pana saraṇavasena ceva ekattasamosaraṇavasena ca ekameva
satipaṭṭhānaṃ ārammaṇavasena cattāroti etadeva vuttaṃ. Yathā hi catudvāre nagare
pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena
nagarameva pavisanti, dakkhiṇato. Pacchimato. Uttarato āgacchantā uttaradisāya
uṭṭhānakaṃ bhaṇḍaṃ gahetvā uttaradvārena nagarameva pavisanti, evaṃ sampadamidaṃ
veditabbaṃ. Nagaraṃ viya hi nibbānamahānagaraṃ, dvāraṃ viya aṭṭhaṅgiko lokuttaramaggo,
pācīnadisādayo viya kāyādayo.

---------------------------------------------------------------------------------------------
page370.
      Yathā hi pācīnato āgacchantā pācīnadisāya uṭṭhānakaṃ bhaṇḍaṃ
gahetvā pācīnadvārena nagarameva pavisanti, evaṃ kāyānupassanāmukhena āgacchantā
cuddasavidhena kāyānupassanaṃ bhāvetvā kāyānupassanābhāvanānubhāvanibbattena
ariyamaggena ekaṃ nibbānameva osaranti. Yathā dakkhiṇto āgacchantā dakkhiṇadisāya
uṭṭhānakaṃ bhaṇḍaṃ gahetvā dakkhiṇadvārena nagarameva pavisanti, evaṃ
vedanānupassanāmukhena āgacchantā navavidhena vedanānupassanaṃ bhāvetvā
vedanānupassanābhāvanānubhāvanibbattena ariyamaggena ekaṃ nibbānameva osaranti.
Yathā pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena
nagarameva pavisanti, evaṃ cittānupassanāmukhena āgacchantā soḷasavidhena cittānupassanaṃ
bhāvetvā cittānupassanābhāvanānubhāvanibbattena ariyamaggena ekaṃ nibbānameva
osaranti. Yathā uttarato āgacchantā uttaradisāya uṭṭhānakaṃ bhaṇḍaṃ gahetvā
uttaradvārena nagarameva pavisanti, evaṃ dhammānupassanāmukhena āgacchantā pañcavidhena
dhammānupassanaṃ bhāvetvā dhammānupassanābhāvanānubhāvanibbattena ariyamaggena ekaṃ
nibbānameva osaranti. Evaṃ saraṇavasena ceva ekattasamosaraṇavasena ca ekameva
satipaṭṭhānaṃ ārammaṇavasena cattārova vuttāti veditabbā.
      Katame cattāroti kathetukamyatāpucchā. Idhāti imasmiṃ sāsane. Bhikkhaveti
dhammapaṭiggāhakapuggalānamālapanametaṃ. Bhikkhūti paṭipattisampādakapuggalanidassanametaṃ.
Aññepi ca devamanussā paṭipattiṃ sampādentiyeva, seṭṭhattā pana paṭipattiyā
bhikkhubhāvadassanato ca "bhikkhū"ti āha. Bhagavato hi anusāsaniṃ sampaṭicchantesu
bhikkhu seṭṭho, sabbappakārāya anusāsaniyā bhājanabhāvato. Tasmā
seṭṭhattā "bhikkhū"ti āha. Tasmiṃ gahite pana sesā gahitāva honti
rājagamanādīsu rājaggahaṇena sesaparisā viya. Yo ca imaṃ paṭipattiṃ paṭipajjati,
so bhikkhu nāma hotīti paṭipattiyā bhikkhubhāvadassanatopi "bhikkhū"ti āha.
Paṭipannako hi devo vā hotu manusso vā bhikkhūti saṅkhyaṃ gacchatiyeva. Yathāha:-

---------------------------------------------------------------------------------------------
page371.
              "alaṅkato cepi samaṃ careyya
              santo danto niyato brahmacārī
              sabbesu bhūtesu nidhāya daṇḍaṃ
              so brāhmaṇo so samaṇo sa bhikkhū"ti. 1-
      Kāyeti rūpakāye. Rūpakāyo hi idha aṅgapaccaṅgānaṃ kesādīnañca
dhammānaṃ samūhaṭṭhena hatthikāyarathakāyādayo viya kāyoti adhippeto. Yathā ca
samūhaṭṭhena, evaṃ kucchitānaṃ āyaṭṭhena. Kucchitānaṃ hi paramajegucchānaṃ so kāyotipi
kāyo. Āyoti uppattideso. Tatthāyaṃ vacanaṭṭho. Āyanti tatoti āyo. Ke
āyanti? kucchitā kesādayo. Iti kucchitānaṃ āyoti āyo.
      Kāyānupassīti kāye anupassanasīlo kāyaṃ vā anupassamāno. Kāyeti ca vatvāpi
puna kāyānupassīti dutiyakāyaggahaṇaṃ asammissato vavatthānaghanavinibbhogādidassanatthaṃ
katanti veditabbaṃ. Tena na kāye vedanānupassī vā, cittadhammānupassī vā,
athakho kāyānupassīyevāti kāyasaṅkhāte vatthusmiṃ kāyānupassanākārasseva
dassanena asammissato vavatthānaṃ dassitaṃ hoti. Tathā na kāye aṅgapaccaṅga-
vinimuttaekadhammānupassī, nāpi kesalomādivinimuttaitthīpurisānupassī, yopi
cettha kesalomādiko bhūtūpādāyasamūhasaṅkhāto kāyo, tatthapi na bhūtūpādāyavinimutta-
ekadhammānupassī, athakho rathasambhārānupassako viya aṅgapaccaṅgasamūhānupassī,
nagarāvayavānupassako viya  kesalomādisamūhānupassī, kadalikkhandhapattavaṭṭivinibbhujjako
viya rittamuṭṭhivinibbedhako viya ca bhūtūpādāyasamūhānupassīyevāti nānappakārato
samūhavaseneva kāyasaṅkhātassa ca vatthuno dassanena ghanavinibbhogo dassito hoti.
Na hettha yathāvuttasamūhavinimutto kāyo vā puriso vā itthī vā añño vā koci
dhammo dissati, yathāvuttadhammasamūhamatteyeva pana tathā tathā sattā micchābhinivesaṃ
karonti. Tenāhu porāṇā:-
              "yaṃ passati na taṃ diṭṭhaṃ    yaṃ diṭṭhaṃ taṃ na passati
              apassaṃ bajjhate muḷho     bajjhamāno na muccatī"ti.
@Footnote: 1 khu.dha. 25/142/42 santatimahāmattavatthu

---------------------------------------------------------------------------------------------
page372.
      Ghanavinibbhogādidassanatthaṃ etaṃ vuttaṃ, ādisaddena cettha ayaṃpi
attho veditabbo:- ayaṃ hi etasmiṃ kāye kāyānupassīyeva. Na aññadhammānupassīti
vuttaṃ hoti. Yathā anudakabhūtāyapi marīciyā udakānupassino honti, na evaṃ
aniccadukkhānattā asubhabhūteyeva imasmiṃ kāye niccasukhaattasubhabhāvānupassī,
athakho kāyānupassī aniccadukkhānattā asubhākārasamūhānupassīyevāti vuttaṃ hoti.
Athavā yvāyaṃ pana purato "idha bhikkhave bhikkhu araññagato vā .pe. So
satova assasatī"ti ādinā nayena assāsapassāsādicuṇṇikajātaaṭṭhikapariyosāno
kāyo vutto, yo ca "idhekacco paṭhavīkāyaṃ aniccato anupassati .pe. Āpokāyaṃ
tejokāyaṃ vāyokāyaṃ kesakāyaṃ lomakāyaṃ chavikāyaṃ cammakāyaṃ maṃsakāyaṃ ruhirakāyaṃ
nhārukāyaṃ aṭṭhikāyaṃ aṭṭhimiñjakāyan"ti 1- paṭisambhidāyaṃ kāyo vutto, tassa
sabbassa imasmiṃyeva kāye anupassanato kāye kāyānupassīti evaṃpi attho
daṭṭhabbo.
      Athavā kāye ahanti vā mamanti vā evaṃ gahetabbassa yassa kassaci
ananupassanato, tassa tasseva pana kesalomādikassa nānādhammasamūhassa
anupassanato kāye kesādidhammasamūhasaṅkhātakāyānupassīti evaṃ attho daṭṭhabbo.
      Apica "imasmiṃ kāye aniccato anupassati, no niccato"ti ādinā 1-
anukkamena paṭisambhidāyaṃ āgatanayassa sabbasseva aniccalakkhaṇādino ākāra-
samūhasaṅkhātassa kāyassa anupassanatopi kāye kāyānupassīti evaṃpi attho
daṭṭhabbo. Tathā hi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ
aniccānupassanādīnaṃ sattannaṃ anupassanānaṃ vasena aniccato anupassati no niccato.
Dukkhato anupassati no sukhato. Anattato anupassati no attato. Nibbindati no
nandati. Virajjati no rajjati. Nirodheti no samudeti. Paṭinissajjati no
ādiyati. So taṃ aniccato anupassanto niccasaññaṃ pajahati, dukkhato anupassanto
sukhasaññaṃ pajahati, anattato anupassanto attasaññaṃ pajahati, nibbindanto
nandiṃ pajahati, virajjanto rāgaṃ pajahati, nirodhento samudayaṃ pajahati,
paṭinissajjanto ādānaṃ pajahatīti veditabbo.
@Footnote: 1 khu. paṭi. 31/727/622-3 satipaṭṭhānakathā (sayā)

---------------------------------------------------------------------------------------------
page373.
      Viharatīti iriyati. Ātāpīti tīsu bhavesu kilese ātappatīti 1- ātāpo,
viriyassetaṃ nāmaṃ. Ātāpo assa atthīti ātāpī. Sampajānoti sampajaññasaṅkhātena
ñāṇena samannāgato. Satimāti kāyapariggāhikāya satiyā samannāgato. Ayaṃ pana
yasmā satiyā ārammaṇaṃ pariggahetvā paññāya anupassati, na hi sativirahitassa
anupassanā nāma atthi, tenevāha "satiñca khvāhaṃ bhikkhave sabbatthikaṃ vadāmī"ti.
2- Tasmā ettha "kāye kāyānupassī viharatī"ti. Ettāvatā kāyānupassanā-
satipaṭṭhānaṃ vuttaṃ hoti. Athavā yasmā anātāpino anto saṅkhepo antarāyakaro
hoti, asampajāno upāyapariggahe ca anupāyaparivajjane ca sammuyhati, muṭṭhassati
upāyapariggahe anupāyapariccāge ca asamattho hoti, tenassa taṃ kammaṭṭhānaṃ
na sampajjati. Tasmā yesaṃ dhammānaṃ ānubhāvena taṃ sampajjati, tesaṃ
dassanatthaṃ "ātāpī sampajāno satimā"ti idaṃ vuttanti veditabbaṃ.
      Iti kāyānupassanāsatipaṭṭhānaṃ sampayogaṅgañca dassetvā idāni
pahānaṅgaṃ dassetuṃ vineyya loke abhijjhādomanassanti vuttaṃ. Tattha vineyyāti
tadaṅgavinayena vā vikkhambhanavinayena vā vinayitvā. Loketi tasmiṃyeva kāye.
Kāyo hi idha lujjanapalujjanaṭṭhena lokoti adhippeto. Yasmā panassa na
kāyamatteyeva abhijjhādomanassaṃ pahiyyati, vedanādīsupi pahiyyatiyeva. Tasmā pañcapi
upādānakkhandhā lokoti 3- vibhaṅge vuttaṃ. Lokasaṅkhātattā vā tesaṃ dhammānaṃ
atthuddhāranayenetaṃ vuttaṃ. Yaṃ panāha "tattha katamo loko, sveva kāyo loko"ti,
ayamevettha attho. Tasmiṃ loke abhijjhādomanassaṃ vineyyāti evaṃ sambandho
daṭṭhabbo. Yasmā panettha abhijjhāgahaṇena kāmacchando domanassaggahaṇena
byāpādo saṅgahaṃ gacchati, tasmā nīvaraṇapariyāpannabalavadhammadvayadassanena
nīvaraṇappahānaṃ vuttaṃ hotīti veditabbaṃ.
      Visesena cettha abhijjhāvinayena kāyasampattimūlakassa anurodhassa,
domanassavinayena kāyavipattimūlakassa virodhassa, abhijjhāvinayena ca kāye abhiratiyā,
domanassavinayena kāyabhāvanāya anabhiratiyā, abhijjhāvinayena kāye abhūtānaṃ
@Footnote: 1 cha.Ma., i. ātāpetīti         2 saṃ. mahā. 19/234/102 aggisutta
@3 abhi. vi. 35/373/241 satipaṭṭhānavibhaṅga

---------------------------------------------------------------------------------------------
page374.
Subhasukhabhāvādīnaṃ pakkhepassa, domanassavinayena kāye bhūtānaṃ asubhadukkhabhāvādīnaṃ
apanayanassa ca pahānaṃ vuttaṃ. Tena yogāvacarassa yogānubhāvo yogasamatthatā ca
dīpitā hoti. Yogānubhāvo hi esa, yadidaṃ anurodhavirodhavippamutto  aratiratisaho
abhūtapakkhepabhūtāpanayanavirahito ca hoti. Anurodhavirodhavippamutto cesa aratiratisaho
abhūtaṃ apakkhipanto bhūtañca anapanento yogasamattho hotīti.
      Aparo nayo "kāye kāyānupassī"ti ettha anupassanāya kammaṭṭhānaṃ
vuttaṃ, "viharatī"ti ettha vuttavihārena kammaṭṭhānikassa kāyapariharaṇaṃ, "ātāpi"ti
ādīsu pana ātāpena sammappadhānaṃ, satisampajaññena sabbatthakakammaṭṭhānaṃ,
kammaṭṭhānapariharaṇūpāyo vā. Satiyā vā kāyānupassanāvasena paṭiladdhasamatho,
sampajaññena vipassanā, abhijjhādomanassavinayena bhāvanāphalaṃ vuttanti veditabbaṃ.
      Vibhaṅge pana anupassīti tattha katamā anupassanā. Yā paññā
pajānanā .pe. Sammādiṭṭhi, ayaṃ vuccati anupassanā. Imāya anupassanāya
upeto hoti samupeto upagato samupagato upapanno samupapanno 1- samannāgato,
tena vuccati anupassīti. Viharatīti. Iriyati vattati pāleti yapeti yāpeti carati
viharati, tena vuccati viharatīti. Ātāpīti tattha katamaṃ ātāpaṃ. Yo cetasiko
viriyārambho .pe. Sammāvāyāmo, idaṃ vuccati ātāpaṃ. Iminā ātāpena
upeto hoti .pe. Samannāgato, tena vuccati ātāpīti. Sampajānoti tattha
katamaṃ sampajaññaṃ. Yā paññā pajānanā .pe. Sammādiṭṭhi, idaṃ vuccati
sampajaññaṃ. Iminā sampajaññena upeto  hoti .pe. Samannāgato, tena
vuccati sampajānoti. Satimāti tattha katamā sati. Yā sati anussati .pe.
Sammāsati, ayaṃ vuccati sati. Imāya satiyā upeto hoti .pe. Samannāgato,
tena vuccati satimāti.
      Vineyya loke abhijjhādomanassanti tattha katamo loko. Sveva
kāyo loko. Pañcapi upādānakkhandhā loko, ayaṃ vuccati loko. Tattha katamā
@Footnote: 1 cha.Ma. i. ayaṃ pāṭho na dissati

---------------------------------------------------------------------------------------------
page375.
Abhijjhā. Yo rāgo sārāgo anunayo anurodho nandi nandirāgo cittassa
sārāgo, ayaṃ vuccati abhijjhā. Tattha katamaṃ domanassaṃ. Yaṃ cetasikaṃ asātaṃ
cetasikaṃ dukkhaṃ .pe. Cetosamphassajā asātā dukkhā vedanā, idaṃ vuccati
domanassaṃ. Iti ayañca abhijjhā, idañca domanassaṃ imasmiṃ loke vinītā honti
paṭivinītā santā samitā vūpasantā atthaṅgatā abbhatthaṅgatā appitā byappitā
sositā visositā byantīkatā, tena vuccati vineyya loke abhijjhādomanassan"ti. 1-
      Evametesaṃ padānaṃ attho vutto. Tena saha ayaṃ aṭṭhakathānayo
yathā saṃsandati, evaṃ veditabbo. Ayaṃ tāva kāyānupassanāsatipaṭṭhānuddesassa
atthavaṇṇanā.
      Idāni vedanāsu citte dhammesu dhammānupassī viharati .pe.
Vineyya loke abhijjhādomanassanti ettha vedanāsu vedanānupassīti evamādīsu
vedanādīnaṃ puna kathane payojanaṃ kāyānupassanāyaṃ vuttanayeneva veditabbaṃ.
Vedanāsu vedanānupasSī. Citte cittānupasSī. Dhammesu dhammānupassīti ettha pana
vedanāti tisso vedanā, tā ca lokiyāeva. Cittaṃpi lokiyaṃ, tathā dhammā. Tesaṃ
vibhāgo niddesavāre pākaṭo bhavissati. Kevalaṃ panīdha yathā vedanā anupassitabbā,
tathā tā anupassanto "vedanāsu vedanānupassī"ti veditabbo. Eseva nayo
cittadhammesupi. Kathañca vedanā anupassitabbāti. Sukhā tāva vedanā dukkhato,
dukkhā sallato, adukkhamasukhā aniccato. Yathāha:-
              "yo sukhaṃ dukkhato adda   dukkhamaddakkhi sallato
              adukkhamasukhaṃ santaṃ         addakkhi naṃ aniccato
              save sammaddaso bhikkhu     parijānāti vedanā"ti 2-
      sabbāeva cetā dukkhatopi 3- anupassitabbā. Vuttaṃ hetaṃ "yaṃkiñci
vedayitaṃ, sabbantaṃ dukkhasminti vadāmī"ti. 4- Sukhadukkhatopi ca anupassitabbā.
Yathāha "sukhā vedanā uppādasukhā ṭhitisukhā vipariṇāmadukkhā"ti 5- sabbaṃ
@Footnote: 1 abhi.vi. 35/362/232 satipaṭṭhānavibhaṅga  2 saṃ.saḷā. 18/368/257 daṭṭhabbasutta
@3 cha.Ma.,i. dukkhātipi  4 saṃ saḷā. 18/391/268 rahogatasutta
@5 Ma.mū. 12/465/414 cūḷavedallasututa

---------------------------------------------------------------------------------------------
page376.
Vitthāretabbaṃ. Apica aniccādisattaanupassanāvasenapi anupassitabbā. Sesaṃ
niddesavāreyeva pākaṭaṃ bhavissati.
      Cittadhammesupi cittaṃ tāva ārammaṇādhipatisahajātabhūmikammavipākakiriyā-
dinānattabhedānaṃ aniccādianupassanānaṃ niddesavāre āgatānaṃ sarāgādibhedānaṃ
ca vasena anupassitabbaṃ. Dhammā salakkhaṇasāmaññalakkhaṇānaṃ suññatadhammassa
aniccādisattānupassanānaṃ niddesavāre āgatānaṃ santādibhedānaṃ ca vasena
anupassitabbā. Sesaṃ vuttanayameva.
      Kāmañcettha yassa kāyasaṅkhāte loke abhijjhādomanassaṃ pahīnaṃ,
tassa vedanādilokesupi 1- taṃ pahīnameva. Nānāpuggalavasena pana nānācittakkhaṇika-
satipaṭṭhānabhāvanāvasena ca sabbattha vuttaṃ. Yato vā ekattha pahīnaṃ sesesupi
pahīnaṃeva hoti, tenevassa tattha pahānadassanatthaṃpi etaṃ vuttanti veditabbanti.
                     Uddesavārakathā niṭṭhitā.
                            ---------
                   Kāyānupassanā ānāpānapabbavaṇṇanā
     [374] Idāni seyyathāpi nāma cheko visibbakārako 2- thūlakilañja-
saṇhakilañjacaṅkoṭakapeḷāpuṭādīni upakaraṇāni kattukāmo ekaṃ mahāveḷuṃ 3- labhitvā
catudhā bhinditvā tato ekekaṃ veḷukkhandhaṃ gahetvā phāletvā taṃ taṃ upakaraṇaṃ
kareyya, evameva bhagavā satipaṭṭhānadesanāya sattānaṃ nānappakāraṃ 4- visesādhigamaṃ
kattukāmo ekameva sammāsatiṃ "cattāro satipaṭṭhānā. Katame cattāro. Idha
bhikkhave bhikkhu kāye kāyānupassī viharatī"ti ādinā nayena ārammaṇavasena
catudhā bhinditvā tato ekekaṃ satipaṭṭhānaṃ gahetvā kāyaṃ vibhajanto "kathañca
bhikkhave"ti ādinā nayena niddesavāraṃ vattumāraddho.
@Footnote: 1 cha.Ma.,i. vedanādīsupi  2 cha.Ma.,i. vilīvakārako.  3 cha.Ma. mahāveṇuṃ
@4 cha.Ma. anekappakāraṃ

---------------------------------------------------------------------------------------------
page377.
      Tattha kathañcāti ādi vitthāretukamyatāpucchā. Ayaṃ panettha
saṅkhepattho:- bhikkhave kena ca pakārena bhikkhu kāye kāyānupassī viharatīti.
Esa nayo sabbattha pucchāvāresu. Idha bhikkhave bhikkhūti bhikkhave imasmiṃ sāsane
bhikkhu. Ayaṃ hettha idhasaddo sabbappakārakāyānupassanānibbattakassa puggalassa
sannissayabhūtasāsanaparidīpano aññasāsanassa tathābhāvapaṭisedhano ca. Vuttaṃ hetaṃ
"idheva bhikkhave samaṇo .pe. Suññā parappavādā samaṇehi aññebhī"ti. 1-
Tena vuttaṃ "imasmiṃ sāsane bhikkhū"ti.
      Araññagato vā rukkhamūlagato vā suññāgāragato vāti idamassa
satipaṭṭhānabhāvanānurūpasenāsanapariggahaparidīpanaṃ. Imassa hi bhikkhuno dīgharattaṃ rūpādīsu
ārammaṇesu anuvisaṭaṃ cittaṃ kammaṭṭhānavīthiṃ otarituṃ na icchati, kūṭagoṇayuttaratho
viya uppathameva dhāvati. Tasmā seyyathāpi nāma gopo kūṭdhenuyā sabbaṃ khīraṃ
pivitvā vaḍḍhitaṃ kūṭavacchaṃ dametukāmo dhenuto apanetvā ekamante mahantaṃ
thambhaṃ nikkhaṇitvā tattha yottena bandheyya. Athassa so vaccho ito cito ca
pariphanditvā palāyituṃ asakkonto tameva thambhaṃ upanisīdeyya vā upanipajjeyya
vā, evameva iminā bhikkhunā dīgharattaṃ rūpārammaṇādirasapānavaḍḍhitaṃ duṭṭhacittaṃ
dametukāmena rūpādiārammaṇato apanetvā araññaṃ vā rukkhamūlaṃ vā
suññāgāraṃ vā pavisitvā tattha satipaṭṭhānārammaṇatthambhe satiyottena bandhitabbaṃ.
Evamassa taṃ cittaṃ ito cito ca vipphanditvāpi pubbe āciṇṇārammaṇaṃ
alabhamānaṃ satiyottaṃ chinditvā palāyituṃ asakkontaṃ tamevārammaṇaṃ
upacārappanāvasena upanisīdati ceva upanipajjati ca. Tenāhu porāṇā:-
              "yathā thambhe nibandheyya     vacchaṃ damaṃ naro idha
              bandheyyevaṃ sakaṃ cittaṃ       satiyārammaṇe daḷhan"ti.
      Evamassetaṃ senāsanaṃ bhāvanānurūpaṃ hoti. Tena vuttaṃ "idamassa
satipaṭṭhānabhāvanānurūpasenāsanapariggahaparidīpanan"ti.
@Footnote: 1 Ma.mū. 12/139/98 cūḷasīhanādasutta

---------------------------------------------------------------------------------------------
page378.
      Apica yasmā idaṃ kāyānupassanāya muddhabhūtaṃ sabbabuddhapaccekabuddha-
sāvakānaṃ visesādhigamadiṭṭhadhammasukhavihārapadaṭṭhānaṃ ānāpānasatikammaṭṭhānaṃ
itthīpurisahatthiassādisaddasamākulaṃ gāmantaṃ apariccajitvā na sukaraṃ sampādetuṃ
saddakaṇṭakattā jhānassa. Agāmake pana araññe sukaraṃ yogāvacarena idaṃ kammaṭṭhānaṃ
pariggahetvā ānāpānacatutthajjhānaṃ nibbattetvā tadeva jhānaṃ pādakaṃ katvā
saṅkhāre sammasitvā aggaphalaṃ arahattaṃ pāpuṇituṃ, tasmā assa bhikkhuno anurūpasenāsanaṃ
dassento bhagavā "araññagato vā"ti ādimāha.
      Vatthuvijjācariyo viya hi bhagavā. So yathā vatthuvijjācariyo nagarabhūmiṃ
passitvā suṭṭhu upaparikkhitvā "ettha nagaraṃ māpetheā"ti upadisati, so sotthinā
ca nagare niṭṭhite rājakulato mahāsakkāraṃ labhati, evameva yogāvacarassa anurūpaṃ
senāsanaṃ upaparikkhitvā "ettha kammaṭṭhānaṃ anuyuñjitabban"ti upadisati, tato
tattha kammaṭṭhānamanuyuñjantena yoginā anukkamena arahatte patte "sammāsambuddho
vata so bhagavā"ti mahantaṃ sakkāraṃ labhati.
      Ayaṃ hi bhikkhu dīpisadisoti vuccati. Yathā hi mahādīpirājā araññe tiṇgahanaṃ
vā vanagahanaṃ vā pabbatagahanaṃ vā nissāya nilīyitvā vanamahisagokaṇṇasūkarādayo
mige gaṇhāti, evameva ayaṃ araññādīsu kamamaṭṭhānaṃ anuyuñjanto bhikkhu
yathākkamena cattāro magge ceva cattāri ariyaphalāni ca gaṇhāti. Tenāhu
porāṇā:-
              "yathā dīpiko nāma       nilīyitvā gaṇhatī  mige
              tathevāyaṃ buddhaputto      yuttayogo vipassako
              araññaṃ pavisitvāna        gaṇhati phalamuttaman"ti.
      Tenassa parakkamajavayoggabhūmiṃ araññasenāsanaṃ dassento bhagavā
"araññagato vā"ti ādimāha. Ito paraṃ imasmiṃ tāva ānāpānapabbe yaṃ
vattabbaṃ siyā, taṃ visuddhimagge vuttameva. Seyyathāpi bhikkhave dakkho bhamakāro
vāti idaṃ hi upamāmattameva. Iti ajjhattaṃ vā kāyeti idaṃ appanāmattameva.
Tattha anāgataṃ, sesaṃ āgatameva.

---------------------------------------------------------------------------------------------
page379.
      Yaṃ pana anāgataṃ, tattha dakkhoti cheko. Dīghaṃ vā añchantoti mahantānaṃ
bheripokkharādīnaṃ vilikhanakāle hatthe ca pāde ca pasāretvā dīghaṃ kaḍḍhanto.
Rassaṃ vā añchantoti khuddakānaṃ dantasūcivedhakādīnaṃ vilekhanakāle mandamandaṃ
rassaṃ kaḍḍhanto. Evameva khoti evaṃ ayaṃpi bhikkhu addhānavasena ittaravasena
ca pavattānaṃ assāsapassāsānaṃ vasena dīghaṃ vā assasanto dīghaṃ assasāmīti
pajānāti .pe. Passasissāmīti sikkhatīti. Tassevaṃ sikkhato assāsapassāsanimitte
cattāri jhānāni uppajjanti, so jhānā vuṭṭhahitvā assāsapassāse vā
pariggaṇhati jhānaṅgāni vā.
      Tattha assāsapassāsakammiko "ime assāsapassāsā kiṃnissitā,
vatthunissitā, vatthu nāma karajakāyo, karajakāyo nāma cattāri ca mahābhūtāni
upādārūpañcā"ti evaṃ rūpaṃ pariggaṇhati. Tato tadārammaṇe phassapañcamake nāmanti.
Evaṃ nāmarūpaṃ pariggahetvā tassa paccayaṃ pariyesanto avijjādipaṭiccasamuppādaṃ
disvā "paccayapaccayuppannadhammamattamevetaṃ, añño satto vā puggalo vā natthī"ti
vitiṇṇakaṅkho sapaccayanāmarūpe tilakkhaṇaṃ āropetvā vipassanaṃ vaḍḍhento
anukkamena arahattaṃ pāpuṇāti. Idamekassa bhikkhuno yāva arahattā niyyānamukhaṃ.
      Jhānakammikopi "imāni jhānaṅgāni kiṃnissitāni, vatthunissitāni, vatthu nāma
karajakāyo, jhānaṅgāni nāmaṃ karajakāyo rūpan"ti nāmarūpaṃ vavatthapetvā tassa
paccayaṃ pariyesanto avijjādipaccayākāraṃ disvā "paccayapaccayuppannadhammamattamevetaṃ,
añño satto vā puggalo vā natthī"ti vitiṇṇakaṅkho sapaccayanāmarūpe tilakkhaṇaṃ
āropetvā vipassanaṃ vaḍḍhento anukkamena arahattaṃ pāpuṇāti. Idamekassa
bhikkhuno yāva arahattā niyyānamukhaṃ.
      Iti ajjhattaṃ vāti evaṃ attano vā assāsapassāsakāye kāyānupassī
viharati. Bahiddhā vāti parassa vā assāsapassāsakāye. Ajjhattabahiddhā
vāti kālena attano, kālena parassa assāsapassāsakāye. Etenassa

---------------------------------------------------------------------------------------------
page380.
Paguṇakammaṭṭhānaṃ aṭṭhapetvā aparāparaṃ sañcaraṇakālo kathito. Ekakāle pana
idaṃ ubhayaṃ na labbhati.
      Samudayadhammānupassī vāti yathā nāma kammārassa bhastañca gaggaranāḷiñca
tajjañca vāyāmaṃ paṭicca vāto aparāparaṃ sañcarati, evaṃ bhikkhuno karajākāyañca
nāsapuṭañca cittañca paṭicca assāsapassāsakāyo aparāparaṃ sañcarati. Kāyādayo
dhammā samudayadhammā te passanto "samudayadhammānupassī vā kāyasmiṃ viharatī"ti
vuccati. Vayadhammānpassī vāti yathā bhastāya apanītāya gaggaranāḷiyā bhinnāya
tajje ca vāyāme asati so vāto nappavattati, evameva kāye bhinne
nāsapuṭe viddhaste citte ca niruddhe assāsapassāsakāyo nāma nappavattīti.
Kāyādinirodhā assāsapassāsanirodhoti evaṃ passanto "vayadhammānupassī vā
kāyasmiṃ viharatī"ti vuccati. Samudayavayadhammānupasusī vāti kālena samudayaṃ kālena
vayaṃ anupassanto.
      Atthi kāyoti vā panassāsīti kāyova atthi, na satto na puggalo na itthī
na puriso na attā na attanīyaṃ nāhaṃ na mama na koci na kassacīti evamassa sati
paccupaṭṭhitā hoti. Yāvadevāti payojanaparicchedavavatthapanametaṃ. Idaṃ vuttaṃ hoti:-
yā sā sati paccupaṭṭhitā hoti, sā na aññatthāya. 1- Athakho yāvadeva ñāṇamattāya
aparāparaṃ uttaruttariñāṇapamāṇattāya ceva satipamāṇattāya ca, satisampajaññānaṃ
vaḍḍhattāyāti attho. Anissito ca viharatīti taṇhānissayadiṭṭhinissayānaṃ vasena
anissito viharati. Na ca kiñci loke upādiyatīti lokasmiṃ kiñci rūpaṃ vā .pe.
Viññāṇaṃ vā "ayaṃ me attā vā attanīyaṃ vā"ti na gaṇhāti. Evampīti.
Upari atthaṃ upādāya sampiṇḍanaṭṭhe 2- pikāro. Iminā pana padena
bhagavā ānāpānapabbadesanaṃ niyyātetvā dasseti.
      Tattha assāsapassāsapariggādikā sati dukkhasaccaṃ, tassā samuṭṭhāpikā
purimataṇhā samudayasaccaṃ, ubhinnaṃ appavatti nirodhasaccaṃ, dukkhaparijānano
@Footnote: 1 cha.Ma. aññadatthāya            2 cha.Ma. sampiṇḍanaṭṭho

---------------------------------------------------------------------------------------------
page381.
Samudayapajahano nirodhārammaṇo ariyamaggo maggasaccaṃ. Evaṃ catusaccavasena ussakkitvā
nibbutiṃ pāpuṇātīti. Idamekassa assāsapassāsānaṃ vasena abhiviniṭṭhabhikkhuno yāva
arahattā niyyānamukhanti.
                     Kāyānupassanāvaṇṇanā niṭṭhitā.
                           ----------
                         Iriyāpathapabbavaṇṇanā
      [375] Evaṃ assāsapassāsānaṃ vasena kāyānupassanaṃ vibhajitvā idāni
iriyāpathavasena vibhajituṃ puna caparanti ādimāha. Tattha kāmaṃ soṇasigālādayopi
gacchantā "gacchāmā"ti jānanti, na panetaṃ evarūpaṃ jānanaṃ sandhāya vuttaṃ.
Evarūpaṃ hi jānanaṃ sattupaladdhiṃ na pajahati, sattasaññaṃ 1- na ugghāteti,
kammaṭṭhānaṃ vā satipaṭṭhānabhāvanā vā na hoti. Imassa pana bhikkhuno jānanaṃ
sattūpaladdhiṃ pajahati, sattasaññaṃ ugghāteti, kammaṭṭhānañceva satipaṭṭhānabhāvanā
ca hoti. Idaṃ hi "ko gacchati, kassa gamanaṃ, kiṃkāraṇā gacchatī"ti evarūpaṃ
pajānanaṃ sandhāya vuttaṃ. Ṭhānādīsupi eseva nayo.
      Tattha ko gacchatīti na koci satto vā puggalo vā gacchati. Kassa
gamananti na kassaci sattassa vā puggalassa vā gamanaṃ. Kiṃkāraṇā gacchatīti
cittakiriyāvāyodhātuvipphārena gacchati. Tasmā esa evaṃ pajānāti:-
"gacchāmī"ti cittaṃ uppajjati, taṃ vāyaṃ janeti, vāyo viññattiṃ janeti,
cittakiriyāvāyodhātuvipphārena sakalakāyassa purato abhinīhāro gamananti
vuccati. Ṭhānādīsupi eseva nayo.
      Tatrāpi hi "tiṭṭhāmī"ti cittaṃ uppajjati, taṃ vāyaṃ janeti, vāyo
viññattiṃ janeti, cittakiriyāvāyodhātuvipphārena sakalakāyassa koṭito paṭṭhāya
ussitabhāvo ṭhānanti vuccati. "nisīdāmī"ti cittaṃ uppajjati, taṃ vāyaṃ janeti,
vāyo viññattiṃ janeti, cittakiriyāvāyodhātuvipphārena heṭṭhimakāyassa sammiñjanaṃ
@Footnote: 1 cha.Ma. attasaññaṃ evamuparipi

---------------------------------------------------------------------------------------------
page382.
Uparimakāyassa ussitabhāvo nisajjāti vuccati. "sayāmī"ti cittaṃ uppajjati, taṃ
vāyaṃ janeti, vāyo viññattiṃ janeti, cittakiriyāvāyodhātuvipphārena sakalasarīrassa
tiriyato pasāraṇaṃ sayananti vuccatīti.
      Etassa evaṃ pajānato evaṃ hoti "satto gacchati, satto tiṭṭhatī"ti
vuccati, atthato pana koci satto gantā vā ṭhātā vā natthi. Yathā pana
"sakaṭaṃ gacchati, sakaṭaṃ tiṭṭhatī"ti vuccati, na ca kiñca sakaṭaṃ nāma gacchantaṃ vā
tiṭṭhantaṃ vā atthi, cattāro pana goṇe yojetvā chekasmiṃ sārathimhi
pājente "sakaṭaṃ gacchati, sakaṭaṃ tiṭṭhatī"ti vohāramattaṃ hoti, evameva
ajānanaṭṭhena sakaṭaṃ viya kāyo goṇā viya cittajavātā sārathī viya cittaṃ. "gacchāmi
tiṭṭhāmī"ti citte uppanne vāyodhātu viññattiṃ janayamānā uppajjati,
cittakiriyāvāyodhātuvipphārena gamanādīni pavattanti, tato "satto gacchati,
satto tiṭṭhati, ahaṃ gacchāmi, ahaṃ tiṭṭhāmī"ti vohāramattaṃ hoti. Tenāha;-
              "nāvā mālutavegena     jiyāvegena tejanaṃ
              yathā yāti tathā kāyo     yāti vātāhato ayaṃ.
              Yantaṃ suttavaseneva        cittasuttavasenidaṃ
              payuttaṃ kāyayantampi        yāti ṭhāti nisīdati
              ko nāma ettha so satto yo vinā hetupaccaye
              attano ānubhāvena       tiṭṭhe vā yadi vā vaje"ti.
      Tasmā evaṃ hetupaccayavaseneva pavattāni gamanādīni sallakkhento
esa "gacchanto vā gacchāmīti pajānāti, ṭhito vā nisinno vā sayāno vā
sayānomhīti pajānātī"ti veditabbo.
      Yathā yathā vā panassa kāyo paṇihito hoti, tathā tathā nampajānātīti
sabbasaṅgāhikavacanametaṃ. Idi vuttaṃ hoti:- yena yena vā ākārenassa kāyo
ṭhito hoti, tena tena naṃ pajānāti. Gamanākārena ṭhitaṃ gacchāmīti 1- pajānāti.
Ṭhānanisajjāsayanākārena 2- ṭhitaṃ sayānomhīti 3- pajānātīti.
@Footnote: 1 cha.Ma. gacchatīti.      2 cha.Ma. ṭhānanisajjasayanākārena.         3 cha.Ma. sayānoti.

---------------------------------------------------------------------------------------------
page383.
      Iti ajjhattaṃ vāti evaṃ attano vā catuiriyāpathapariggaṇhaṇena
kāye kāyānupassī viharati. Bahiddhā vāti parassa vā catuiriyāpathapariggaṇhaṇena.
Ajjhattabahiddhā vāti kālena attano kālena parassa catuiriyāpathapariggaṇhaṇena
kāye kāyānupassī viharati. Samudayadhammānupassī  vāti ādīsu pana avijjāsamudayā
rūpasamudayoti ādinā nayena pañcahākārehi rūpakkhandhassa samudayo ca vayo ca
nīharitabbo. Taṃ hi sandhāya idha "samudayadhammānupassī vā"ti ādi vuttaṃ. Atthi
kāyoti  vā panassāti ādi vuttasadisameva.
      Idhāpi catuiriyāpathapariggāhikā sati dukkhasaccaṃ, tassā samuṭṭhāpikā
purimataṇhā samudayasaccaṃ, ubhinnaṃ appavatti nirodhasaccaṃ, dukkhaparijānano
samudayapajahano nirodhārammaṇo ariyamaggo maggasaccaṃ. Evaṃ catusaccavasena
ussakkitvā nibbutiṃ pāpuṇātīti idamekassa catuiriyāpathapariggāhikassa bhikkhuno
yāva arahattā niyyānamukhanti.
                      Iriyāpathapabbavaṇṇanā niṭṭhitā.
                          -------------
                        Catusampajaññapabbavaṇṇanā
      [376] Evaṃ iriyāpathavasena kāyānupassanaṃ vibhajitvā idāni
catusampajaññavasena vibhajituṃ puna caparanti ādimāha. Tattha abhikkanteti ādīni
sāmaññaphale vaṇṇitāni. Iti ajjhattaṃ vāti evaṃ catusampajaññapariggaṇhaṇena
attano vā kāye parassa vā kāye kālena vā attano kālena vā parassa
kāye kāyānupassī viharati. Idhāpi samudayadhammānupassīti ādīsu rūpakkhandhasseva
samudayo ca vayo ca nīharitabbo. Sesaṃ vuttasadisameva.
      Idha catusampajaññapariggāhikā sati dukkhasaccaṃ, tassā samuṭṭhāpikā
purimataṇhā samudayasaccaṃ, ubhinnaṃ appavatti nirodhasaccaṃ, vuttappakāro ariyamaggo
maggasaccaṃ. Evaṃ catusaccavasena ussakkitvā nibbutiṃ pāpuṇātīti. Idamekassa
catusampajaññapariggāhikassa bhikkhuno vasena yāva arahattā niyyānamukhanti.
                     Catusampajaññapabbavaṇṇanā niṭṭhitā.
                          ------------

---------------------------------------------------------------------------------------------
page384.
                       Paṭikūlamanasikārapabbavaṇṇanā
      [377] Evaṃ catusampajaññavasena kāyānupassanaṃ vibhajitvā idāni
paṭikūlamanasikāravasena vibhajituṃ puna caparanti ādimāha. Tattha imameva kāyanti
ādīsu yaṃ vattabbaṃ siyā, taṃ sabbaṃ sabbākārena vitthārato visuddhimagge
kāyagatāsatikammaṭṭhāne vuttaṃ. Ubhatomukhāti heṭṭhā ca upari cāti dvīhi mukhehi
yuttā, nānāvihitassāti nānāvidhassa.
      Idaṃ panettha opammasaṃsandanaṃ:- ubhatomukhā putoḷī 1- viya hi
cātummahābhūtiko kāyo, tattha missetvā pakkhittanānāvidhadhaññaṃ viya kesādayo
dvattiṃsākārā, cakkhumā puriso viya yogāvacaro, tassa taṃ putoḷiṃ muñcitvā
paccavekkhato nānāvidhadhaññassa pākaṭakālo viya yogino dvattiṃsākārassa
vibhūtākāro 2- veditabbo, iti ajjhattaṃ vāti evaṃ kesādipariggaṇhaṇena attano
vā kāye parassa vā kāye kālena vā attano kālena vā parassa kāye
kāyānupassī viharati. Ito paraṃ vuttanayameva. Kevalaṃ hi idha dvattiṃsākārapariggāhikā
sati dukkhasaccanti evaṃ yojanaṃ katvā niyyānamukhanti veditabbaṃ, sesaṃ
purimasadisamevāti.
                    Paṭikūlamanasikārapabbavaṇṇanā niṭṭhitā.
                          -------------
                        Dhātumanasikārapabbavaṇṇanā
      [378] Evaṃ paṭikūlamanasikāravasena kāyānupassanaṃ vibhajitvā idāni
dhātumanasikāravasena vibhajituṃ puna caparanti ādimāha. Tatrāyaṃ 3- opammasaṃsandanena
saddhiṃ atthavaṇṇanā:- yathā koci 4- goghātako vā tasseva bhattavettanabhaṭo
antevāsiko vā gāviṃ vadhitvā vinivijjhitvā catasso disā gatānaṃ mahāpathānaṃ
@Footnote: 1 cha.Ma. putoḷi, Ma.mū 12/110/79 mūtoḷī  2 cha.Ma. vibhūtakālo.
@3 cha.Ma. tatthāyaṃ   4 Ma. eko

---------------------------------------------------------------------------------------------
page385.
Vemajjhaṭṭhānasaṅkhāte cātummahāpathe 1- koṭṭhāsaṃ koṭṭhāsaṃ katvā nisinno assa,
evameva bhikkhu catunnaṃ iriyāpathānaṃ yena kenaci ākārena ṭhitattā yathāṭhitaṃ
yathāṭhitattā ca yathāpaṇihitaṃ kāyaṃ "atthi imasmiṃ kāye paṭhavīdhātu .pe.
Vāyodhātū"ti evaṃ paccavekkhati.
      Kiṃ vuttaṃ hoti:- yathā goghātakassa gāviṃ posantassāpi āghātanaṃ
āharantassāpi āharitvā tattha bandhitvā ṭhapentassāpi vadhentassāpi vadhitaṃ
mataṃ passantassāpi tāvadeva gāvīti saññā na antaradhāyati, yāva naṃ padāletvā
bīlaso 2- na vibhajati. Vibhajitvā nisinnassa 3- pana gāvīsaññā 3- antaradhāyati,
maṃsasaññāva pavattati. Nāssa evaṃ hoti "ahaṃ gāviṃ vikkiṇāmi. Ime gāviṃ
harantī"ti. Athakhvassa "ahaṃ maṃsaṃ vikkiṇāmi, ime maṃsaṃ haranti"ccevaṃ hoti, evameva
imassāpi bhikkhuno pubbe bālaputhujjanakāle gihībhūtassāpi pabbajitassāpi tāvadeva
sattoti vā puggaloti vā saññā na antaradhāyati, yāva imameva kāyaṃ yathāṭhitaṃ
yathāpaṇihitaṃ ghanavinibbhogaṃ katvā dhātuso na paccavekkhati. Dhātuso paccavekkhato
panassa sattasaññā antaradhāyati, dhātuvaseneva cittaṃ santiṭṭhāti. Tenāha bhagavā
"imameva kāyaṃ yathāṭhitaṃ yathāpaṇihitaṃ dhātuso paccavekkhati `atthi imasmiṃ kāye
paṭhavīdhātu āpodhātu tejodhātu vāyodhātū'ti. Seyyathāpi bhikkhave dakkho goghātako
vā .pe. Vāyodhātū"ti goghātako viya hi yogī, gāvīsaññā viya sattasaññā,
cātummahāpatho viya catuiriyāpatho. Bīlaso vibhajitvā nisinnabhāvo viya dhātuso
paccavekkhaṇanti ayamettha pālivaṇṇanā. Kammaṭṭhānakathā pana visuddhimagge vitthāritā.
      Iti ajtteṃ vāti evaṃ catudhātupariggaṇhaṇena attano vā kāye
parassa vā kāye kālena vā attano kālena vā parassa kāye kāyānupassī
viharati. Ito paraṃ vuttanayameva. Kevalaṃ hi idha catudhātupariggāhikā sati
dukkhasaccanti evaṃ yojanaṃ katvā catudhātupariggāhikassa 4- bhikkhuno 4-
niyyānamukhanti veditabbaṃ, sesaṃ purimasadisamevāti.
                    Dhātumanasikārapabbavaṇṇanā niṭṭhitā.
                         ---------------
@Footnote: 1 cha.Ma. catumahāpathe evamuparipi         2 cha.Ma. bisaso evamuparipi
@3-3 cha.Ma. panassa gāvītisaññā              4-4 cha.Ma. ime pāṭhā na dissanti

---------------------------------------------------------------------------------------------
page386.
                         Navasīvathikāpabbavaṇṇanā
      [379] Evaṃ dhātumanasikāravasena kāyānupassanaṃ vibhajitvā idāni
navahi sivaṭṭhikāpabbehi vibhajituṃ puna caparanti ādimāha. Tattha seyyathāpi
passeyayāti yathāpi passeyya. Sarīranti matasarīraṃ. Sīvathikāya 1- chadḍitanti susāne
apaviddhaṃ. Ekāhaṃ mataṃ 2- assāti ekāhamataṃ. Dvīhaṃ mataṃ assāti dvīhamataṃ. Tīhaṃ
mataṃ 2- assāti tīhamataṃ. Kammārabhastā viya vāyunā uddhaṃ jīvitapariyādānā
yathānukkamaṃ samuggatena sūnabhāvena uddhumātattā uddhumātaṃ, uddhumātameva
uddhumātakaṃ. Paṭikūlattā vā kucchitaṃ uddhumātanti uddhumātakaṃ. Vinīlaṃ vuccati
viparibhinnavaṇṇaṃ, vinīlameva vinīlakaṃ. Paṭikūlattā vā kucchitaṃ vinīlanti vinīlakaṃ.
Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa yebhuyyena
ca nīlavaṇṇassa nīlaṭṭhānesu nīlasāṭakapārutasseva chavasarīrassetaṃ adhivacanaṃ.
Paribhinnaṭṭhānehi navahi vā vaṇamukhehi vissandamānapubbaṃ vipubbaṃ, vipubbameva
vipubbakaṃ. Paṭikūlattā vā kucchitaṃ vipubbanti vipubbakaṃ. Vipubbakaṃ jātaṃ
tathābhāvaṃ gatanti vipubbakajātaṃ.
      So imameva kāyanti so bhikkhu imaṃ attano kāyaṃ tena kāyena saddhiṃ
ñāṇeneva 3- upasaṃharati upaneti. Kathaṃ? ayampi kho kāyo evaṃdhammo evaṃbhāvī
evaṃanatītoti. Idaṃ vuttaṃ hoti:- āyu usmā viññāṇanti imesaṃ tiṇṇaṃ dhammānaṃ
atthitāya ayaṃ kāyo ṭhānagamanādikhamo hoti, imesaṃ pana vigamā ayaṃ kāyopi
evaṃdhammoti 4- evaṃpūtikasabhāvoyeva. Evaṃbhāvīti 5- evameva uddhumātādibhedo
bhavissati, evaṃ anatītoti 6- evaṃ uddhumātādibhāvaṃ anatikkanto. 7- Iti
ajjhattaṃ vāti evaṃ uddhumātādipariggaṇhaṇena attano vā kāye parassa vā
kāye kālena vā attano kālena vā parassa kāye kāyānupassī viharati.
      Khajjamānanti  udarādīsu nisīditvā udaramaṃsaoṭṭhamaṃsaakkhikūṭādīni
luñcitvā luñcitvā khādiyamānaṃ. Samaṃsalohitanti sāvasesamaṃsalohitayuttaṃ.
@Footnote: 1 ka. sivaṭṭhikāya cha.Ma. sivathikāya   2-2 cha.Ma. matassa evamuparipi   3 cha.Ma. ñāṇena
@4 cha.Ma. evaṃdhammo  5 cha.Ma. evaṃbhāvī   6 cha.Ma. evaṃanatīto   7 cha.Ma. anatikkantoti

---------------------------------------------------------------------------------------------
page387.
Nimmaṃsalohitamakkhitanti maṃse khīṇepi lohitaṃ na sussati, taṃ sandhāya vuttaṃ
"nimmaṃsalohitamakkhitan"ti. Aññenāti aññena disābhāgena. Hatthaṭṭhikanti
catusaṭṭhibhedaṃpi hatthaṭṭhikaṃ pāṭiyekkaṃ vippakiṇṇaṃ. Pādaṭṭhikādīsupi eseva nayo.
      Terovassikānīti atikkantasaṃvaccharāni. Pūtīnīti abbhokāse ṭhitāni
vātātapavuṭṭhisamphassena terovassikāni pūtīni honti, antobhūmigatāni pana cirataraṃ
tiṭṭhanti. Cuṇṇakajātānīti cuṇṇacuṇṇaṃ hutvā vippakiṇṇāni. Sabbattha so
imamevāti vuttanayeneva khajjamānādīnaṃ vasena yojanā kātabbā. Iti ajjhattaṃ
vāti evaṃ khajjamānādipariggaṇhaṇena yāva cuṇṇakabhāvā attano vā kāye
parassa vā kāye kālena vā attano kālena vā parassa kāye kāyānupassī
viharati.
      Idha pana ṭhatvā nava sīvathikā samodhānetabbā. Ekāhamataṃ vāti
ādinā nayena vuttā sabbāpi ekā, kākehi vā khajjamānanti ādikā ekā,
aṭṭhikasaṅkhalikaṃ samaṃsalohitaṃ nhārusambandhanti ekā, nimmaṃsalohitamakkhitaṃ
nhārusambandhanti nhārusambandhanti ekā, aṭṭhikāni apagatasambandhānīti ādikā
ekā, aṭṭhikāni setāni saṅkhavaṇṇapaṭibhāgānīti ekā, puñjakitāni
terovassikānīti ekā, pūtīni cuṇṇakajātānīti ekā. 1-
      Evampi kho bhikkhaveti idaṃ nava sīvathikā dassetvā kāyānupassanaṃ
niṭṭhapento āha. Tattha navasīvathikāpariggāhikā sati dukkhasaccaṃ, tassā samuṭṭhāpikā
purimataṇhā samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano
nirodhārammaṇo ariyamaggo maggasaccaṃ. Evaṃ catusaccavasena ussakkitvā nibbutiṃ
pāpuṇātīti idaṃ navasīvathikāpariggāhikānaṃ bhikkhūnaṃ yāva arahattā niyyānamukhanti.
                     Navasīvathikāpabbavaṇṇanā niṭṭhitā.
                           -----------
           Ettāvatā ca ānāpānapabbaṃ iriyāpathapabbaṃ catusampajaññapabbaṃ
paṭikūlamanasikārapabbaṃ dhātumanasikārapabbaṃ nava sīvathikāpabbānīti cuddasapabbā
@Footnote: 1 cha.Ma. ekāti

---------------------------------------------------------------------------------------------
page388.
Kāyānupassanā niṭṭhitā hoti. Tattha ānāpānapabbaṃ paṭikūlamanasikārapabbanti
imāneva dve appanākammaṭṭhānāni, sīvathikānaṃ pana ādīnavānupassanāvasena
vuttattā sesāni dvādasāpi upacārakammaṭṭhānānevāti.
                        Kāyānupassanā niṭṭhitā.
                           ----------
                        Vedanānupassanāvaṇṇanā
      [380] Evaṃ bhagavā cuddasavidhena kāyānupassanāsatipaṭṭhānaṃ  kathetvā
idāni navavidhena vedanānupassanaṃ kathetuṃ kathañca bhikkhaveti ādimāha. Tattha
sukhaṃ vedananti kāyikaṃ vā cetasikaṃ vā sukhaṃ vedanaṃ vediyamāno "ahaṃ sukhaṃ
vedanaṃ vediyāmī"ti pajānātīti attho. Tattha kāmaṃ uttānaseyyakāpi dārakā
thaññapivanādikāle sukhaṃ vediyamānā "sukhaṃ vedanaṃ vediyāmā"ti pajānanti, na
panetaṃ evarūpaṃ pajānanaṃ 1- sandhāya vuttaṃ. Evarūpaṃ hi pajānanaṃ sattūpaladdhiṃ na
pajahati, 2- sattasaññaṃ na ugaghāteti, kammaṭṭhānaṃ vā satipaṭṭhānabhāvanā vā na
hoti. Imassa pana bhikkhuno pajānanaṃ sattūpaladdhiṃ pajahati, sattasaññaṃ
ugghāteti, kammaṭṭhānañceva satipaṭṭhānabhāvanā ca hoti. Idaṃ hi "ko vediyati,
kassa vedanā, kiṃkāraṇā vedanā"ti evaṃ sampajānavediyanaṃ sandhāya vuttaṃ.
      Tattha ko vediyatīti na koci satto vā puggalo vā vediyati.
Kassa vedanāti na kassaci sattassa vā puggalassa vā vedanā. Kiṃkāraṇā
vedanāti vatthuārammaṇāva panassa vedanā, tasmā esa evaṃ pajānāti "taṃ
taṃ sukhādīnaṃ vatthuṃ ārammaṇaṃ katvā vedanāva vediyati taṃ pana vedanāpavattiṃ
upādāya `ahaṃ vedanaṃ vediyāmī'ti vohāramattaṃ hotī"ti. Evaṃ vatthuṃ ārammaṇaṃ
katvā vedanāva vediyatīti sallakkhento esa "sukhaṃ vedanaṃ vediyāmīti pajānātī"ti
veditabbo cittalapabbate aññataro thero viya.
@Footnote: 1 cha.Ma. jānanaṃ. evamuparipi     2 cha.Ma. jahati. evamuparipi

---------------------------------------------------------------------------------------------
page389.
      Thero kira aphāsukakāle balavavedanāya nitthunanto aparāparaṃ
parivattati, tameko daharo āha "kataraṃ vo bhante ṭhānaṃ rujjatī"ti. Āvuso
pāṭiyekkaṃ rujjanaṭṭhānaṃ nāma natthi, vatthuṃ ārammaṇaṃ katvā vedanāva vediyatīti.
Evaṃ pajānanakālato 1- paṭṭhāya adhivāsetuṃ vaṭṭati no bhanteti. Adhivāsemi
āvusoti. Adhivāsanā bhante seyyoti. Thero adhivāseti. Vāto yāva hadayaṃ 2-
phālesi, mañacake antāni rāsikatāni ahesuṃ. Thero daharassa dassesi "vaṭṭatāvuso
ettakā adhivāsanā"ti. Daharo tuṇhī ahosi. Thero viriyasamataṃ yojetvā saha
paṭisambhidāhi arahattaṃ pāpuṇitvā samasīsī hutvā parinibbāyi. Yathā ca sukhaṃ,
evaṃ dukkhaṃ .pe. Nirāmisaṃ vā 3- adukkhamasukhaṃ vedanaṃ vediyamāno "nirāmisaṃ
adukkhamasukhaṃ vedanaṃ vediyāmī"ti pajānāti.
      Iti bhagavā rūpakammaṭṭhānaṃ kathetvā arūpakammaṭṭhānaṃ kathento yasmā
phassavasena cittavasena vā kathiyamānaṃ na pākaṭaṃ hoti, andhakāraṃ viya khāyati,
vedanānaṃ pana uppatti 4- pākaṭā 4- vedanāvasena pākaṭaṃ hoti, tasmā sakkapañhe
viya idhāpi vedanāvasena arūpakammaṭṭhānaṃ kathesi. Tattha "duvidhaṃ hi kammaṭṭhānaṃ
rūpakammaṭṭhānaṃ arūpakammaṭṭhānañcā"ti ādi kathāmaggo sakkapañhe vuttanayeneva
veditabbo.
      Tattha sukhaṃ vedanantiādīsu ayaṃ aparopi pajānanapariyāyo, sukhaṃ
vedanaṃ vediyāmīti pajānātīti sukhavedanākkhaṇe dukkhāya vedanāya abhāvato sukhaṃ
vedanaṃ vediyamāno "sukhaṃ vedanaṃ 5- vediyāmī"ti pajānāti. Tena yā pubbe
bhūtapubbā dukkhā vedanā, tassā 6- idāni abhāvato imissā ca sukhāya vedanāya
ito paṭhamaṃ abhāvato vedanā nāma aniccā addhuvā vipariṇāmadhammā, iti 6-
tattha sampajāno hoti. Vuttampi cetaṃ bhagavatā:-
      "yasmiṃ aggivessana samaye sukhaṃ vedanaṃ vedeti, neva tasmiṃ samaye
      dukkhaṃ vedanaṃ vedeti, na adukkhamasukhaṃ vedanaṃ vedeti, sukhaṃyeva tasmiṃ samaye
      vedanaṃ vedeti. Yasmiṃ aggivessana samaye dukkhaṃ .pe. Adukkhamasukhaṃ vedanaṃ
@Footnote: 1 cha.Ma. jānanakālato.  2 cha.Ma. hadayā   3 cha.Ma. vā saddo na dissati
@4-4 cha.Ma. uppattipākaṭatāYu.  5 cha.Ma. vedanaṃyeva  6 cha.Ma. tassa.  7 cha.Ma. itiha.

---------------------------------------------------------------------------------------------
page390.
Vedeti, neva tasmiṃ samaye sukhaṃ vedanaṃ vedeti, na dukkhaṃ vedanaṃ vedeti,
adukkhamasukhaṃyeva tasmiṃ samaye vedanaṃ vedeti. Sukhāpi kho aggivessana vedanā
aniccā saṅkhatā paṭiccasamuppannā khayadhammā vayadhammā virāgadhammā nirodhadhammā,
dukkhāpi kho .pe. Adukkhamasukhāpi kho aggivessana vedanā aniccā .pe. Nirodhadhammā.
Evaṃ passaṃ aggivessana sutvā ariyasāvako sukhāyapi vedanāya nibbindati,
dukkhāyapi vedanāya nibbindati, adukkhamasukhāyapi vedanāya nibbindati, nibbindaṃ
virajjati, virāgā vimuccati, vimuttasmiṃ vimuttamiti ñāṇaṃ hoti, `khīṇā
jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā'ti pajānātī"ti. 1-
      Sāmisaṃ vā sukhanti ādīsu sāmisā sukhā nāma pañcakāmaguṇāmisasannissitā
cha gehasitā somanassavedanā. Nirāmisā sukhā nāma cha nekkhammasitā
somanassavedanā. Sāmisā dukkhā nāma cha gehasitā domanassavedanā. Nirāmisā
dukkhā nāma cha nekkhammasitā domanassavedanā. Sāmisā adukkhamasukhā nāma
cha gehasitā upekkhā vedanā. Nirāmisā adukkhamasukhā nāma cha nekkhammasitā
upekkhā vedanā. Tāsaṃpi 2- vibhāgo sakkapañhe vuttoyeva.
      Iti ajjhattaṃ vāti evaṃ sukhavedanādipariggaṇhaṇena attano vā vedanāsu,
parassa vā vedanāsu, kālena vā attano kālena vā parassa vedanāsu
vedanānupassī viharati. Samudayadhammānupassī vāti ettha pana avijjāsamudayā
vedanāsamudayoti ādīhi pañcahi pañcahi ākārehi vedanānaṃ samudayañca vayañca
passanto "samudayadhammānupassī vā vedanāsu viharati, vayadhammānupassī vā vedanāsu
viharati, kālena samudayadhammānupassī vā vedanāsu viharati, kālena vayadhammānupassī
vā vedanāsu viharatī"ti veditabbo. Ito paraṃ kāyānupassanāya vuttanayameva. Kevalaṃ hi
idha vedanāpariggāhikā sati dukkhasaccanti evaṃ yojanaṃ katvā vedanāpariggāhakassa
bhikkhuno niyyānamukhanti veditabbaṃ, sesaṃ tādisamevāti.
                     Vedanānupassanāvaṇṇanā niṭṭhitā.
                           ----------
@Footnote: 1 Ma.Ma. 13/205/182 dīghanakhasutta             2 cha.Ma. tāsaṃ.

---------------------------------------------------------------------------------------------
page391.
                         Cittānupassanāvaṇṇanā
      [381] Evaṃ navavidhena vedanānupassanāsatipaṭṭhānaṃ kathetvā idāni
soḷasavidhena cittānupassanaṃ kathetuṃ kathañca bhikkhaveti ādimāha. Tattha sarāganti
aṭṭhavidhaṃ lobhasahagataṃ. Vītarāganti lokiyakusalābyākataṃ. Idaṃ pana yasmā sammasanaṃ
na dhammasamodhānaṃ, tasmā idha ekapadepi lokuttaraṃ na labbhati. Sesāti
cattāri akusalacittāni neva purimapadaṃ na pacchimapadaṃ bhajanti. Sadosanti duvidhaṃ
domanassasahagataṃ. Vītadosanti lokiyakusalābyākataṃ. Sesāni dasa akusalacittāti
neva purimapadaṃ na pacchimapadaṃ bhajanti. Samohanti vicikicchāsahagatañceva
uddhaccasahagatañcāti duvidhaṃ. Yasmā pana moho sabbākusalesu uppajjati, tasmā
sesānipi idha vaṭṭantiyeva. Imasmiṃyeva hi dukke 1- dvādasākusalacittāni
pariyādinnānīti. Vītamohanti lokiyakusalābyākataṃ. Saṅkhittanti thīnamiddhānupatitaṃ.
Etaṃ hi saṅkucitacittaṃ nāma. Vikkhittanti uddhaccasahagataṃ, etaṃ hi pasaṭacittaṃ nāma
      mahaggatanti rūpārūpāvacaraṃ. Amahaggatanti kāmāvacaraṃ. Sauttaranti
kāmāvacaraṃ. Anuttaranti rūpāvacarañca arūpāvacarañca. Tatrāpi sauttaraṃ rūpāvacaraṃ,
anuttaraṃ arūpāvacarameva. Samāhitanti yassa appanāsamādhi vā upacārasamādhi vā atthi.
Asamāhitanti ubhayasamādhivirahitaṃ. Vimuttanti tadaṅgavikkhambhanavimuttīhi vimutataṃ.
Avimuttanti ubhayavimuttivirahitaṃ. Samucchedapaṭipassaddhinissaraṇavimuttīnaṃ pana idha
okāsova natthi.
      Iti ajjhattaṃ vāti evaṃ sarāgādipariggaṇhaṇena yasmiṃ yasmiṃ khaṇe
yaṃ yaṃ  cittaṃ pavattati, taṃ taṃ sallakkhento attano vā citte, parassa vā
citte, kālena vā attano, kālena vā parassa citte cittānupassī viharati.
Samudayadhammānupassīti ettha pana avijjāsamudayā viññāṇasamudayoti evaṃ pañcahi
pañcahi ākārehi viññāṇassa samudayo ca vayo ca nīharitabbo. Ito paraṃ
@Footnote: 1 cha.Ma. duke

---------------------------------------------------------------------------------------------
page392.
Vuttanayameva. Kevalaṃ hi idha cittapariggāhikā sati dukkhasaccanti evaṃ
yojanaṃ 1- katvā cittapariggāhakassa bhikkhuno niyyānamukhanti 2- veditabbaṃ, sesaṃ
tādisamevāti.
                     Cittānupassanāvaṇṇanā niṭṭhitā.
                            ---------
                     Dhammānupassanā nīvaraṇapabbavaṇṇanā
      [382] Evaṃ soḷasavidhena cittānupassanāsatipaṭṭhānaṃ kathetvā
idāni pañcavidhena dhammānupassanaṃ kathetuṃ kathañca bhikkhaveti ādimāha. Apica
bhagavatā kāyānupassanāya suddharūpapariggaho kathito, vedanācittānupassanāhi
suddhaarūpapariggaho. Idāni rūpārūpamissakaṃ pariggahaṃ kathetuṃ "kathañca bhikkhave"ti
ādimāha. Kāyānupassanāya vā rūpakkhandhapariggahova kathito, vedanānupassanāya
vedanākkhandhapariggahova, cittānupassanāya viññāṇakkhandhapariggahova. Idāni
saññākkhandhasaṅkhārakkhandhapariggahaṃpi kathetuṃ "kathañca bhikkhave"ti ādimāha.
      Tattha santanti abhiṇhasamudācāravasena saṃvijjamānaṃ. Asantanti asamudācāravasena
vā pahīnattā vā asaṃvijjamānaṃ. Yathā cāti yena kāraṇena kāmacchandassa uppādo
hoti. Tañca pajānātīti tañca kāraṇaṃ pajānāti. Iti imināva nayena sabbapadesu
attho veditabbo.
      Tattha subhanimitte ayonisomanasikārena kāmacchandassa uppādo hoti. Subhanimittaṃ
nāma 3- subhaṃpi subhārammaṇaṃpi. 3- Ayonisomanasikāro nāma anupāyamanasikāro
uppathamanasikāro anicce niccanti vā, dukkhe sukhanti vā, anattani attāti vā,
asubhe subhanti vā manasikāro. Taṃ tattha bahulaṃ pavattayato kāmacchando uppajjati.
Tenāha bhagavā "atthi bhikkhave subhanimittaṃ, tattha ayonisomanasikārabahulīkāro,
ayamāhāro anuppannassa vā kāmacchandassa uppādāya uppannassa vā
kāmacchandassa bhiyyobhāvāya vepullāyā"ti. 4-
@Footnote: 1 cha.Ma. padayojanaṃ   2 cha.Ma. niyyānamukhaṃ   3-3 cha.Ma. subhampi subhanimittaṃ,
@  subhārammaṇampi subhanimittaṃ       4 saṃ. mahā. 19/232/91 āhārasutta

---------------------------------------------------------------------------------------------
page393.
      Asubhanimitte pana yonisomanasikārenassa pahānaṃ hoti. Asubhanimittaṃ nāma
asubhaṃpi asubhārammaṇaṃpi. Yonisomanasikāro nāma upāyamanasikāro pathamanasikāro
anicce aniccanti vā, dukkhe dukkhanti vā, anattani anattāti vā, asubhe
asubhanti vā manasikāro. Taṃ tattha bahulaṃ pavattayato kāmacchando pahiyyati.
Tenāha bhagavā "atthi bhikkhave asubhanimittaṃ, tattha yonisomanasikārabahulīkāro,
ayamāhāro anuppannassa vā kāmacchandassa anuppādāya uppannassa vā
kāmacchandassa pahānāyā"ti. 1- Apica cha dhammā kāmacchandassa pahānāya
saṃvattanti asubhanimittassa uggaho asubhabhāvanānuyogo indriyesu guttadvāratā
bhojane mattaññutā kalyāṇamittatā sappāyakathāti. Dasavidhaṃ hi asubhanimittaṃ
uggaṇhantassāpi kāmacchando pahiyyati. Bhaventassāpi indriyesu
pihitadvārassāpi catunnaṃ pañcannaṃ ālopānaṃ okāse sati udakaṃ pivitvā
yāpanasīlatāya bhojane mattaññunopi. Tena vuttaṃ:-
            cattāro pañca ālope      abhutvā udakaṃ pive
            alaṃ phāsuvihārāya           pahitattassa bhikkhunoti. 2-
      Asubhakammikatissattherasadise asubhabhāvanārate kalyāṇamitte sevantassāpi
kāmacchando pahiyyati, ṭhānanisajjādīsu dasaasubhanissitasappāyakathāyapi kāmacchando
pahiyyati, tena vuttaṃ "../../bdpicture/cha dhammā kāmacchandassa pahānāya saṃvattantī"ti. Imehi
pana chahi dhammehi pahīnassa kāmacchandassa arahattamaggena āyatiṃ anuppādo
hotīti pajānāti.
      Paṭighanimitte ayonisomanasikārena pana byāpādassa uppādo hoti.
Tattha paṭighanimittaṃ 3- nāma paṭighaṃpi paṭighārammaṇaṃpi. 3- Ayonisomanasikāro sabbattha
ekalakkhaṇova. Taṃ tasmiṃ nimitte bahulaṃ pavattayato byāpādo uppajjati. Tenāha
bhagavā "atthi bhikkhave paṭighanimittaṃ, tattha ayonisomanasikārabahulīkāro, ayamāhāro
anuppannassa vā byāpādassa uppādāya uppannassa vā byāpādassa bhiyyobhāvāya
vepullāyā"ti 1-:-
@Footnote: 1-1 saṃ. mahā. 19/232/94 āhārasutta (pālinayo)  2 khu. thera 26/983/395
@sāriputtattheragāthā 3-3 cha.Ma. paṭighampi paṭighanimittaṃ, paṭighārammaṇampi paṭighanimittaṃ

---------------------------------------------------------------------------------------------
page394.
      Mettāya pana cetovimuttiyā yonisomanasikārenassa pahānaṃ hoti.
Tattha mettāti vutte appanāpi upacāropi vaṭṭati. Cetovimuttīti appanāva.
Yonisomanasikāro, vuttalakkhaṇova. Taṃ tattha bahulaṃ pavattayato byāpādo
pahiyyati. Tenāha bhagavā "atthi bhikkhave mettācetovimutti, tattha
yonisomamanasikārabahulīkāro, ayamāhāro anuppannassa vā byāpādassa anuppādāya
uppanssa vā byāpādassa pahānāyā"ti. 1-
      Apica cha dhammā byāpādassa pahānāya saṃvattanti mettānimittassa
uggaho mettābhāvanānuyogo kammassakatāpaccavekkhaṇā paṭisaṅkhānabahulīkatā 2-
kalyāṇamittatā sappāyakathāti. Odissakaanodissakadisāpharaṇānañhi aññataravasena mettaṃ
uggaṇhantassāpi byāpādo pahiyyati, odiso anodiso disāpharaṇavasena 3-
mettaṃ bhāventassāpi. "tvaṃ etassa kuddho kiṃ karissasi, kiṃ tassa sīlādīni
vināsetuṃ sakkhissasi, nanu tvaṃ attano kammena āgantvā attano kammeneva
gamissasi, parassa kujajhanaṃ nāma vītaccitaṅgāratattaayasalākagūthādīni gahetvā
paraṃ paharitukāmatāya sadisaṃ hoti. Esopi tava kuddho kiṃ karissati, kiṃ te
sīlādīni vināsetuṃ sakkhissati, esa attano kammena āgantvā attano
kammeneva gamissati, apaṭicchitapaharaṇakaṃ 4- viya paṭivāte 5- khittarajamuṭṭhi viya ca
etassevesa kodho matthake patissatī"ti evaṃ attano ca parassa ca kammassakataṃ
paccavekkhantassapi, ubhayaṃ kammasasakataṃ paccavekkhitvā paṭisaṅkhāne ṭhitassāpi,
assaguttattherasadise mettābhāvanārate kalyāṇamitte sevantassāpi byāpādo
pahiyyati. Ṭhānanisajjādīsu mettānissitasappāyakathāyapi pahiyyati. Tena vuttaṃ
"../../bdpicture/cha dhammā byāpādassa pahānāya saṃvattantī"ti. Imehi pana chahi dhammehi
pahīnassa byāpādassa anāgāmimaggena āyatiṃ anuppādo hotīti pajānāti.
      Aratiādīsu ayonisomanasikārena thīnamiddhassa uppādo hoti. Arati
nāma ukkaṇṭhitā. Tandī nāma kāyālasiyatā. Vijambhitā nāma kāyavinamanā.
Bhattasammado nāma bhattamucchā bhattapariḷāho. Cetaso līnattaṃ nāma cittassa
@Footnote: 1 saṃ. mahā 19/232/94 āhārasutta (pālinayo)    2 cha.Ma. paṭisaṅkhānabahulatā
@3 cha.Ma. pharaṇavasena     4 cha.Ma. appaṭicchitapaheṇakaṃ         5 cha.Ma. paṭivātaṃ

---------------------------------------------------------------------------------------------
page395.
Līnākāro. Imesu aratiādīsu ayonisomanasikāraṃ bahulaṃ pavattayato thīnamiddhaṃ
uppajjati. Tenāha "atthi bhikkhave arati tandi vijambhikā 1- bhattasammado cetaso
ca līnattaṃ, tattha ayonisomanasikārabahulīkāro, ayamāhāro anuppannassa vā
thīnamiddhassa uppādāya uppannassa vā thīnamiddhassa bhiyyobhāvāya vepullāyā"ti 2-
      ārabhadhātuādīsu pana yonisomanasikārenassa pahānaṃ hoti. Ārambhadhātu
nāma paṭhamārabhaviriyaṃ. Nikkamadhātu nāma kosajjato nikkhantatāya tato balavataraṃ.
Parakkamadhātu nāma paraṃ paraṃ ṭhānaṃ akkamanato tatopi balavataraṃ. Imasmiṃ tippabhede
viriye yonisomanasikāraṃ bahulaṃ pavattayato thīnamiddhaṃ pahiyyati. Tenāha "atthi
bhikkhave ārambhadhātu nikkamadhātu parakkamadhātu, tattha yonisomanasikārabahulīkāro,
ayamāhāro anuppannassa vā thīnamiddhassa anuppādāya uppannassa vā
thīnamiddhassa pahānāyā"ti.
      Apica cha dhammā thīnamiddhassa pahānāya saṃvattanti atibhojane
nimittaggāho iriyāpathasamparivattanatā ālokasaññāmanasikāro abbhokāsavāso
kalyāṇamittatā sappāyakathāti. Āharahatthaka tatravaṭṭaka alaṃsāṭaka kākamāsaka
bhuttavamitakabhojanaṃ bhuñjitvā rattiṭṭhānadivāṭṭhāne nisinnassa hi samaṇadhammaṃ karoto
thīnamiddhaṃ mahāhatthī viya ottharantaṃ āgacchati catupañcālopaokāsaṃ pana ṭhapetvā
pānīyaṃ pivitvā yāpanasīlassa bhikkhuno taṃ na hotīti evaṃ atibhojane nimittaṃ
gaṇhantassāpi thīnamiddhaṃ pahiyyati. Yasmiṃ iriyāpathe thīnamiddhaṃ okkamati, tato
aññaṃ parivattentassāpi, rattiṃ candālokaṃ dīpālokaṃ ukkālokaṃ divā suriyālokaṃ
manasikarontassāpi, abbhokāse vasantassāpi, mahākassapattherasadise
pahīnathīnamiddhe kalyāṇamitte sevantassāpi thīnamiddhaṃ pahiyyati. Ṭhānanisajjādīsu
dhutaṅganissitasappāyakathāyapi pahiyyati. Tena vuttaṃ "../../bdpicture/cha dhammā thīnamiddhassa pahānāya
saṃvattantī"ti. Imehi pana chahi dhammehi pahīnassa thīnamiddhassa arahattamaggena
āyatiṃ anuppādo hotīti pajānāti.
@Footnote: 1 ka. cha.Ma. vijambhitā        2 saṃ. mahā. 19/232/92 āhārasutta

---------------------------------------------------------------------------------------------
page396.
      Cetaso avūpasame ayonisomanasikārena uddhaccakukkuccassa uppādo
hoti. Avūpasamo nāma avūpasantākāro, uddhaccakukkuccamevetaṃ atthato. Tattha
ayonisomanasikāraṃ bahulaṃ pavattayato uddhaccakukkuccaṃ uppajjati. Tenāha "atthi
bhikkhave cetaso avūpasamo, tattha ayonisomanasikārabahulīkāro, ayamāhāro anuppa-
nnassa vā uddhaccakukkuccassa uppādāya uppannassa vā uddhaccakukkuccassa
bhiyyobhāvāya vepullāyā"ti. 1-
      Samādhisaṅkhāte pana cetaso vūpasame yonisomanasikārenassa pahānaṃ
hoti. Tenāha "atthi bhikkhave cetaso vūpasamo, tattha yonisomanasikārabahulīkāro,
ayamāhāro anuppannassa vā uddhaccakukkuccassa anuppādāya uppannassa vā
uddhaccakukkuccassa pahānāyā"ti. 2-
      Apica ca  dhammā uddhaccakukkuccassa pahānāya saṃvattanti bahussuttā
paripucchakatā vinaye pakataññutā vuḍḍhasevitā kalyāṇamittatā sappāyakathāti.
Bāhusaccenapi hi ekaṃ vā dve vā tayo vā cattāro vā pañca vā nikāye
pālivasena ca atthavasena ca uggaṇhantassāpi uddhaccakukkuccaṃ pahiyyati.
Kappiyākappiyaparipucchābahulassāpi, vinayapaññattiyaṃ ciṇṇavasibhāvatāya pakataññunopi,
vuḍḍhe mahallakatthere upasaṅkamantassāpi, upālittherasadise vinayadhare
kalyāṇamitte sevantassāpi uddhaccakukkuccaṃ pahiyyati. Ṭhānanisajjādīsu
kappiyākappiyanissitasappāyakathāyapi pahiyyati. Tena vuttaṃ "../../bdpicture/cha dhammā
uddhaccakukkuccassa pahānāya saṃvattantī"ti. Imehi pana chahi dhammehi pahīne
uddhaccakukkucce uddhaccassa arahattamaggena kukkuccassa anāgāmimaggena āyatiṃ
anuppādo hotīti pajānāti.
      Vicikicchāṭhānīyesu dhammesu ayonisomanasikārena vicikicchāya uppādo
hoti. Vicikicchāṭhānīyā dhammā nāma punappunaṃ vicikicchāya kāraṇattā vicikicchāva.
Tattha ayonisomanasikāraṃ bahulaṃ pavattayato vicikicchā uppajjati. Tenāha "atthi
bhikkhave vicikicchaṭṭhānīyā dhammā, tattha ayonisomanasikārabahulīkāro, ayamāhāro
anuppannāya vā vicikicchāya uppādāya uppannāya vā vicikicchāya bhiyyobhāvāya
vepullāyā"ti. 1-
@Footnote: 1 saṃ. mahā 19/323/92 āhārasutta         2 saṃ. mahā. 19/323/94, 205/77 (pālinayo)

---------------------------------------------------------------------------------------------
page397.
      Kusalādidhammesu 1- yonisomanasikārena panassā pahānaṃ hoti. Tenāha "atthi
bhikkhave kusalākusalā dhammā sāvajjānavajjā dhammā sevitabbāsevitabbā dhammā
hīnapaṇītā dhammā kaṇhasukkasappaṭibhāgā dhammā, tattha yonisomanasikārabahulīkāro,
ayamāhāro anuppannāya vā vicikicchāya anuppādāya uppannāya vā
vicikicchāya pahānāyā"ti. 2-
      Apica cha dhammā vicikicchāya pahānāya saṃvattanti bahussutatā paripucchakatā
vinaye pakataññutā adhimokkhabahulatā kalyāṇamittatā sappāyakathāti. Bāhusaccena
hi ekaṃ vā .pe. Pañca vā nikāye pālivasena ca atthavasena ca uggaṇhantassāpi
vicikicchā pahiyyati. Tīṇi ratanāni ārabbha paripucchābahulassāpi, vinaye
ciṇṇavasibhāvassāpi, tīsu ratanesu okappaniyasaddhāsaṅkhātaadhimokkhabahulassāpi,
saddhādhimutte vakkalittherasadise kalyāṇamitte sevantassāpi vicikicchā
pahiyyati. Ṭhānanisajjādīsu tiṇṇaṃ ratanānaṃ guṇanissitasappāyakathāyapi pahiyyati.
Tena vuttaṃ "../../bdpicture/cha dhammā vicikicchāya pahānāya saṃvattantī"ti. Imehi pana chahi
dhammehi pahīnāya vicikicchāya sotāpattimaggena āyatiṃ anuppādo hotīti
pajānāti.
      Iti ajjhattaṃ vāti evaṃ pañcanīvaraṇapariggaṇhaṇena attano vā dhammesu parassa
vā dhammesu kālena vā attano kālena vā parassa dhammesu dhammānupassī viharati.
Samudayavayā panettha subhanimittaasubhanimittādīsu ayonisomanasikārayonisomanasikāravasena
pañcasu nīvaraṇesu vuttāyeva 3- nīharitabbā. Ito paraṃ vuttanayameva. Kevalaṃ
hi idha nīvaraṇapariggāhikā sati dukkhasaccanti evaṃ yojanaṃ katvā nīvaraṇapariggāhakassa
bhikkhuno niyyānamukhanti veditabbaṃ. Sesaṃ tādisamevāti.
                       Nīvaraṇapabbavaṇṇanā niṭṭhitā.
                         ---------------
@Footnote: 1 i. kusalesu  2 saṃ.mahā. 19/232/92 (pālinayo) āhārasutta
@3 cha.Ma., i. vuttanayena

---------------------------------------------------------------------------------------------
page398.
                           Khandhapabbavaṇṇanā
      [383] Evaṃ pañcanīvaraṇavasena dhammānupassanaṃ vibhājitvā idāni
pañcakkhandhavasena vibhajituṃ puna caparanti ādimāha. Tattha pañcasu upādānakkhandhesūti
upādānassa khandhā upādānakkhandhā, upādānassa paccayabhūtā dhammapuñjā
dhammarāsayoti attho. Ayamettha saṅkhepo, vitthāro pana visuddhimagge khandhakathāya
vutto.
      Iti rūpanti idaṃ rūpaṃ, ettakaṃ rūpaṃ, na ito paraṃ rūpaṃ atthīti
sabhāvato rūpaṃ pajānāti. Vedanādīsupi eseva nayo. Ayamettha saṅkhepo, vitthārena
pana rūpādīni visuddhimagge khandhakathāyameva vuttāni. Iti rūpassa samudayoti evaṃ
avijjāsamudayādivasena pañcahākārehi rūpassa samudayo. Iti rūpassa atthaṅgamoti
evaṃ avijjānirodhādivasena pañcahākārehi rūpassa atthaṅgamo. Vedanādīsupi
eseva nayo. Ayamettha saṅkhepo, vitthāro pana visuddhimagge udayabbayañāṇakathāya
vutto.
      Iti ajjhattaṃ vāti evaṃ pañcakkhandhapariggaṇhaṇena attano vā
dhammesu parassa vā dhammesu kālena vā attano kālena vā parassa dhammesu
dhammānupassī viharati. Samudayavayā panettha "avijjāsamudayā rūpasamudayo"ti ādīnaṃ
pañcasu khandhesu vuttānaṃ paññāsāya lakkhaṇānaṃ vasena nīharitabbā. Ito paraṃ
vuttanayameva. Kevalaṃ hi idha khandhapariggāhikā sati dukkhasaccanti evaṃ yojanaṃ
katvā khandhapariggāhakassa bhikkhuno niyyānamukhanti veditabbaṃ. Sesaṃ tādisamevāti.
                       Khandhapabbavaṇṇanā niṭṭhitā.
                           ----------
                          Āyatanapabbavaṇṇanā
      [384] Evaṃ pañcakkhandhavasena dhammānupassanaṃ vibhajitvā idāni
āyatanavasena vibhajituṃ puna caparanti ādimāha. Tattha chasu ajjhattikabāhiresu

---------------------------------------------------------------------------------------------
page399.
Āyatanesūti cakkhuṃ sotaṃ ghānaṃ jivhā kāyo manoti imesu chasu ajjhattikesu,
rūpaṃ saddo gandho raso phoṭṭhabbo dhammoti imesu chasu bāhiresu. Cakkhuñca
pajānātīti cakkhupasādaṃ yāthāvasarasalakkhaṇavasena pajānāti. Rūpe ca pajānātīti
bahiddhā catusamuṭṭhānikarūpe ca yāthāvasarasalakkhaṇavasena pajānāti. Yañca tadubhayaṃ
paṭicca uppajjati saññojananti 1- yaṃ ca taṃ cakkhuñceva rūpe cāti ubhayaṃ paṭicca
kāmarāgasaññojanaṃpaṭighamānadiṭṭhivicikicchāsīlabbataparāmāsabhavarāgaissāmacchariya-
avijjāsaññojananti dasavidhaṃ saññojanaṃ uppajjati, tañca yāthāvasarasalakkhaṇavasena
pajānāti.
      Kathaṃ panetaṃ uppajjatīti? cakkhudvāre tāva āpāthagataṃ iṭṭhārammaṇaṃ
Kāmassādavasena assādayato abhinandato kāmarāgasaññojanaṃ uppajjati.
Aniṭṭhārammaṇe kujjhato paṭighasaññojanaṃ uppajjati. "ṭhapetvā maṃ na 2- añño
koci etaṃ ārammaṇaṃ vibhāvetuṃ samattho atthī"ti maññato mānasaññojanaṃ
uppajjati. Etaṃ rūpārammaṇaṃ niccaṃ dhuvanti gaṇhato diṭṭhisaññojanaṃ uppajjati.
"etaṃ rūpārammaṇaṃ satto nu kho, sattassa nu kho"ti vicikicchato vicikicchāsaññojanaṃ
uppajjati. "sampattibhave vata no idaṃ sulabhaṃ jātan"ti bhavaṃ patthentassa
bhavarāgasaññojanaṃ uppajjati. "āyatiṃpi evarūpaṃ sīlabbataṃ samādiyitvā sakkā
laddhun"ti sīlabbataṃ samādiyantassa sīlabbataparāmāsasaññojanaṃ uppajjati.
"aho vatetaṃ rūpārammaṇaṃ aññe na labheyyun"ti ussuyyato issāsaññojanaṃ
uppajjati. Attanā laddhaṃ rūpārammaṇaṃ aññassa maccharāyato macchariyasaññojanaṃ
uppajjati. Sabbeheva sahajātaaññāṇavasena avijjānato 3- avijjāsaññojanaṃ
uppajjati.
      Yathā ca anuppannassāti yena kāraṇena asamudācāravasena anuppannassa
tassa dasavidhassāpi saññojanassa uppādo hoti, tañca kāraṇaṃ pajānāti.
Yathā ca uppannassāti appahīnaṭṭhena pana samudācāravasena vā uppannassa
tassa dasavidhassāpi saññojanassa yena kāraṇena pahānaṃ hoti, tañca kāraṇaṃ
@Footnote: 1 ka.,cha.Ma. saṃyojananti   2 cha.Ma. ṭhapetvā maṃ ko añño etaṃ....
@3 cha.Ma.,i. ayaṃ saddo na dissati

---------------------------------------------------------------------------------------------
page400.
Pajānāti. Yathā ca pahīnassāti tadaṅgavikkhambhanappahānavasena pahīnassāpi tassa
dasavidhassa saññojanassa yena kāraṇena āyatiṃ anuppādo hoti, tañca kāraṇaṃ
pajānāti. Kena kāraṇena panassa āyatiṃ anuppādo hoti? diṭṭhivicikicchā-
sīlabbataparāmāsaissāmacchariyabhedassa tāva pañcavidhassa saññojanassa
sotāpattimaggena āyatiṃ anuppādo hoti. Kāmarāgapaṭighasaññojanadvayassa oḷārikassa
sakadāgāmimaggena, aṇusahagatassa anāgāmimaggena, mānabhavarāgaavijjāsaññojana-
ttayassa arahattamaggena āyatiṃ anuppādo hoti. Sotañca pajānāti, sadde
cāti ādīsupi eseva nayo. Apicettha āyatanakathā vitthārato  visuddhimagge
āyatananiddese vuttanayeneva veditabbā.
      Iti ajjhattaṃ vāti evaṃ ajjhattikāyatanapariggaṇhaṇena attano
vā dhammesu bāhirāyatanapariggaṇhaṇena parassa vā dhammesu kālena vā
attano kālena vā parassa dhammesu dhammānupassī viharati. Samudayavayā panettha
"avijjāsamudayā cakkhusamudayo"ti rūpāyatanassa rūpakkhandhe, arūpāyatanesu manāyatanassa
viññāṇakkhandhe, dhammāyatanassa sesakkhandhesu vuttanayena nīharitabbā.
Lokuttaradhammā na gahetabbā. Ito paraṃ vuttanayameva. Kevalaṃ hi idha
āyatanapariggāhikā sati dukkhasaccanti evaṃ yojanaṃ katvā āyatanapariggāhakassa
bhikkhuno niyyānamukhanti veditabbaṃ. Sesaṃ tādisamevāti.
                      Āyatanapabbavaṇṇanā niṭṭhitā.
                          ------------
                         Bojjhaṅgapabbavaṇṇanā
      [385] Evaṃ chaajjhattikabāhirāyatanavasena dhammānupassanaṃ vibhajitvā
idāni bojjhaṅgavasena vibhajituṃ puna caparanti ādimāha. Tattha bojjhaṅgesūti
bujjhanakasattassa aṅgesu. Santanti paṭilābhavasena saṃvijjanānaṃ. Satisambojjhaṅganti

Page 401-431.

page401.
Satisaṅkhātaṃ sambojjhaṅgaṃ. Ettha 1- hi sambojjhaṅganti āraddhavipassakato paṭṭhāya
yogāvacaro sambodhi. 1- Yāya vā so satiādikāya sattadhammasāmaggiyā sambujjhati
kilesaniddāto uṭṭhāti, saccāni vā paṭivijjhati, sā dhammasāmaggī sambodhi.
Tassa sambodhissa, tassā vā sambodhiyā aṅganti sambojjhaṅgaṃ. Tena vuttaṃ
"satisaṅkhātaṃ sambojjhaṅgan"ti. Sesasambojjhaṅgesupi imināva nayena vacanaṭṭho
veditabbo. Asantanti apaṭilābhavasena avijjamānaṃ.
      Yathā ca anuppannassāti ādīsu pana satisambojjhaṅgassa tāva "atthi bhikkhave
satisambojjhaṅgaṭṭhānīyā dhammā, tattha yonisomanasikārabahulīkāro, ayamāhāro
anuppannassa vā satisambojjhaṅgassa uppādāya uppannassa vā satisambojjhaṅgassa
bhiyyobhāvāya vepullāya bhāvanāya pāripūriyā saṃvattatī"ti 2- evaṃ uppādo hoti.
Tattha satiyeva satisambojjhaṅgaṭṭhānīyā dhammā. Yonisomanasikāro vuttalakkhaṇoyeva.
Taṃ tattha bahulaṃ pavattayato satisambojjhaṅgo uppajjati.
      Apica cattāro dhammā satisambojjhaṅgassa uppādāya saṃvattanti satisampajaññaṃ
muṭṭhassatipuggalaparivajjanatā upaṭṭhitassatipuggalasevanatā tadadhimuttatāti.
Abhikkantādīsu hi sattasu ṭhānesu satisampajaññena bhattanikkhittakākasadise
muṭṭhassatipuggale parivajjanena tissadattattheraabhayattherādisadise 3-
upaṭṭhitassatipuggale sevanena ṭhānanisajjādīsu satisamuṭṭhāpanatthaṃ ninnapoṇapab-
bhāracittatāya ca satisambojjhaṅgo uppajjati. Evaṃ catūhi kāraṇehi uppannassa
panassa arahattamaggena bhāvanāpāripūri hotīti pajānāti.
      Dhammavicayasambojjhaṅgassa pana "atthi bhikkhave kusalākusalā dhammā .pe.
Kaṇhasukkasappaṭibhāgā dhammā, tattha yonisomanasikārabahulīkāro, ayamāhāro
anuppannassa vā dhammavicayasambojjhaṅgassa uppādāya uppannassa vā
dhammavicayasambojjhaṅgassa bhiyyobhāvāya vepullāya bhāvanāya pāripūriyā
saṃvattatī"ti 2- evaṃ uppādo hoti.
@Footnote: 1-1 cha.Ma. ettha hi sambujjhati āraddhavipassakato paṭṭhāya yogāvacaroti sambodhi.
@2 saṃ. mahā. 19/232/92 āhārasutta       3 cha.Ma., i. tissadattattheraabhayattherasadise

---------------------------------------------------------------------------------------------
page402.
      Apica satta dhammā dhammavicayasambojjhaṅgassa uppādāya saṃvattanti
paripucchakatā vatthuvisadakiriyā indriyasamattapaṭipādanā duppaññapugagalaparivajjanā
paññavantapuggalasevanā gambhīrañāṇacariyapaccavekkhaṇā tadadhimuttatāti. Tattha
paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ
atthasannissitaparipucchābahulatā. Vatthuvisadakiriyāti ajjhattikabāhirānaṃ vatthūnaṃ
visadabhāvakaraṇaṃ. Yadā hissa kesanakhalomāni atidīghāni honti, sarīraṃ vā
ussannadosañceva sedamalamakkhitaṃ ca. Tadā ajjhattikavatthu avisadaṃ hoti aparisuddhaṃ.
Yadā pana cīvaraṃ jiṇṇaṃ kiliṭṭhaṃ duggandhaṃ hoti, senāsanaṃ vā ukkalāpaṃ, tadā
bāhiravatthu avisadaṃ hoti aparisuddhaṃ. Tasmā kesādicchedanena uddhavirecanaadho-
virecanādīhi sarīrasallahukabhāvakaraṇena ucchādananhānaduggandhavinodanena 1- ca
ajjhattikavatthu visadaṃ kātabbaṃ. Sūcikammadhovanarajanaparibhaṇḍakaraṇādīhi bāhiravatthu
visadaṃ kātabbaṃ. Etasmiṃ hi ajjhattikabāhire vatthumhi avisade uppannesu
cittacetasikesu ñāṇaṃpi avisadaṃ hoti aparisuddhāni dīpakapallikavaṭṭitelāni nissāya
uppannadīpasikhāya obhāso viya. Visade pana ajjhattikabāhire vatthumhi uppannesu
cittacetasikesu ñāṇaṃpi visadaṃ hoti suparisuddhāni dīpakapallikavaṭṭitelāni nissāya
uppannadīpasikhāya obhāso viya. Tena vuttaṃ "vatthuvisadakiriyatā 2-
dhammavicayasambojjhaṅgassa uppādāya saṃvattatī"ti.
      Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace
hissa saddhindriyaṃ balavaṃ hoti, itarāni mandāni, tato viriyindriyaṃ paggahakiccaṃ
satindriyaṃ upaṭṭhānakiccaṃ samādhindriyaṃ avikkhepakiccaṃ paññindriyaṃ
dassanakiccaṃ kātuṃ na sakkoti. Tasmā taṃ dhammasabhāvapaccavekkhaṇena vā yathā vā
manasikaroto balavaṃ jātaṃ, tathā amanasikārena hāpetabbaṃ. Vakkalittheravatthu cettha
nidassanaṃ. Sace pana viriyindriyaṃ balavaṃ hoti, atha saddhindriyaṃ adhimokkhakiccaṃ
kātuṃ na sakkoti, na itarāni itarakiccabhedaṃ. Tasmā taṃ passaddhādibhāvanāya
hāpetabbaṃ. Tatrāpi soṇattherassa vatathuṃ dassetabbaṃ. Evaṃ sesesupi ekassa
balavabhāve sati itaresaṃ attano kiccesu asamatthatā veditabbā.
@Footnote: 1 cha.Ma. ucchādananhāpanena               2 cha.Ma. vatthuvisadakiriyā

---------------------------------------------------------------------------------------------
page403.
      Visesato panettha saddhāpaññānaṃ samādhiviriyānaṃ ca samataṃ pasaṃsanti.
Balavasaddho hi mandapañño muddhappasanno 1- hoti, avatthusmiṃ pasīdati. Balavapañño
mandasaddho kerāṭikapakkhaṃ bhajati, bhesajjasamuṭṭhito viya rogo atekiccho hoti.
Cittuppādamatteneva  kusalaṃ hotīti atidhāvitvā dānādīni akaronto niraye
uppajjati. Ubhinnaṃ samatāya vatthusmiṃyeva pasīdati. Balavasamādhiṃ pana mandaviriyaṃ
samādhissa kosajjapakkhattā kosajjaṃ abhibhavati. Balavaviriyaṃ mandasamādhiṃ viriyassa
uddhaccapakkhattā uddhaccaṃ abhibhavati. Samādhi pana viriyena saññojito kosajje
patituṃ na labhati, viriyaṃ samādhinā saññojitaṃ uddhacce patituṃ na labhati. Tasmā
tadubhayaṃ samaṃ kātabbaṃ. Ubhayasamatāya hi appanā hoti.
      Apica samādhikammikassa balavatīpi saddhā vaṭṭati. Evaṃ hi saddahanto
okappanto appanaṃ pāpuṇissati. Samādhipaññāsu pana samādhikammikassa ekaggatā
balavatī vaṭṭati. Evaṃ hi so appanaṃ pāpuṇāti. Vipassanākammikassa paññā
balavatī vaṭṭati. Evaṃ hi so lakkhaṇapaṭivedhaṃ pāpuṇāti. Ubhinnaṃ pana samatāyapi
appanā hotiyeva. Sati pana sabbattha balavatī vaṭṭati. Sati hi cittaṃ uddhaccapakkhikānaṃ
saddhāviriyapaññānaṃ vasena uddhaccapātato kosajjapakkhikena ca samādhinā
kosajjapātato rakkhati. Tasmā sā loṇadhūpanā 2- viya sabbabyañjanesu
sabbakammikaamacco viya ca sabbarājakiccesu sabbattha icchitabbā. Tenāha
"sati ca pana sabbatthikā vuttā bhagavatā, kiṃkāraṇā? cittaṃ hi satipaṭisaraṇaṃ,
ārakkhapaccupaṭṭhānā ca sati, na vinā satiyā cittassa paggahaniggaho hotī"ti.
      Duppaññapuggalaparivajjanā nāma khandhādibhede anogāḷhapaññānaṃ
dummedhapuggalānaṃ ārakā parivajjanaṃ. Paññavantapuggalasevanā nāma
samapaññāsalakkhaṇapariggāhikāya udayavayapaññāya samannāgatapuggalasevanā. Gambhīrañāṇacariya-
paccavekkhaṇā nāma gambhīresu khandhādīsu pavattāya gambhīrapaññāya pabhedapaccavekkhaṇā.
Tadadhimuttatā nāma ṭhānanisajjādīsu dhammavicayasambojjhaṅgasamuṭṭhāpanatthaṃ
ninnapoṇapabbhāracittatā. Evaṃ uppannassa panassa arahattamaggena
bhāvanāpāripūri hotīti pajānāti.
@Footnote: 1 cha.Ma. mudhappasanno          2 cha.Ma. loṇadhūpanaṃ

---------------------------------------------------------------------------------------------
page404.
      Viriyasambojjhaṅgassa "atthi bhikkhave ārambhadhātu nikkamadhātu
parakkamadhātu, tattha yonisomanasikārabahulīkāro, ayamāhāro anuppannassa vā
viriyasambojjhaṅgassa uppādāya uppannassa vā viriyasambojgaṅgassa bhiyyobhāvāya
vepullāya bhāvanāya pāripūriyā saṃvattatī"ti 1- evaṃ uppādo hoti.
      Apica ekādasa dhammā viriyasambojjhaṅgassa uppādāya saṃvattanti
apāyabhayapaccavekkhaṇatā ānisaṃsadassāvitā  gamanavīthipaccavekkhaṇatā piṇḍapātāpacāyanatā
dāyajjamahattapaccavekkhaṇatā satthumahattapaccavekkhaṇatā jātimahattapaccavekkhaṇatā
sabrahmacārimahattapaccavekkhaṇatā  kusītapuggalaparivajjanatā āraddhaviriyapuggalasevanatā
tadadhimuttatāti.
      Tattha nirayesu pañcavidhabandhanakammakaraṇato paṭṭhāya mahādukkhaṃ anubhavanakālepi
tiracchānayoniyaṃ jālakhipanakuminādīhi gahitakālepi pājanakaṇṭakādippahāratunnassa
sakaṭavahanakālepi 2- pittivisaye anekānipi vassasahassāni ekaṃ buddhantaraṃpi
khuppipāsāhi āturībhūtakālepi kālakañjikaasuresu saṭṭhihatthaasītihatthappamāṇena
aṭṭhicammamatteneva attabhāvena vātātapādidukkhānubhavanakālepi na sakkā
viriyasambojjhaṅgaṃ uppādetuṃ, ayameva te bhikkhu kālo viriyakaraṇāyāti
evaṃ apāyabhayaṃ paccavekkhantassāpi viriyasambojjhaṅgo uppajjati.
      Na sakkā kusītena navalokuttaradhammaṃ laddhuṃ, āraddhaviriyeneva sakkā
ayamānisaṃso viriyassāti evaṃ ānisaṃsadassāvinopi uppajjati. Sabbabuddhapacceka-
buddhamahāsāvakeheva gatamaggo gantabbo. So ca na sakkā kusītena gantunti
evaṃ gamanavīthiṃ paccavekkhantassāpi uppajjati. Ye taṃ piṇḍapātādīhi upaṭṭhahanti,
ime te manussā neva ñātakā na dāsakammakarā, nāpi taṃ nissāya jīvissāmāti
te paṇītāni cīvarādīni denti. Athakho attano kārānaṃ mahapphalataṃ paccāsiṃsamānā
denti. Satthārāpi "ayaṃ ime paccaye paribhuñjitvā kāyadaḷhībahulo sukhaṃ
viharissatī"ti na evaṃ sampassatā tuyhaṃ paccayā anuññātā. Athakho "ayaṃ ime
paribhuñjamāno samaṇadhammaṃ katvā vaṭṭadukkhato muccissatī"ti tena paccayā
@Footnote: 1 saṃ. mahā. 19/232 āhārasutta     2 cha.Ma. sakaṭavahanādikālepi    3 cha.Ma. te

---------------------------------------------------------------------------------------------
page405.
Anuññātā, sodāni tvaṃ kusīto viharanto na taṃ piṇḍaṃ apacāyissasi. 1-
Āraddhaviriyasseva hi piṇḍāpacāyanā nāma hotīti evaṃ piṇḍapātāpacāyanaṃ
paccavekkhantassāpi uppajjati ayyamittattherassa viya.
      Thero kira kasakaleṇe nāma paṭivasati. Tassa ca gocaragāme ekā
mahāupāsikā theraṃ puttaṃ katvā paṭijaggati. Sā ekadivasaṃ araññaṃ gacchantī
dhītaraṃ āha "amma asukasmiṃ ṭhāne purāṇataṇḍulā, asukasmiṃ khīraṃ, asukasmiṃ
sappi, asukasmiṃ phāṇitaṃ, tava bhātikassa ayyamittassa āgatakāle bhattaṃ pacitvā
khīrasappiphāṇitehi saddhiṃ dehīti. "tvaṃ ca kiṃ bhuñjeyyāsī"ti "ahaṃ pana hiyyo
pakkaṃ pārivāsikabhattaṃ kañjiyeneva bhuttāmhī"ti. "divā kiṃ bhuñjissasi ammāti.
"sākapaṇṇaṃ pakkhipitvā kaṇtaṇḍulehi ambilayāguṃ pacitvā ṭhapehi ammāti.
      Thero cīvaraṃ pārupitvā pattaṃ nīharantova taṃ saddaṃ sutvā attānaṃ
ovadi "mahāupāsikā kira kañjiyena pārivāsikabhattaṃ paribhuñji, divāpi
sākapaṇṇambilayāguṃ 2- bhuñjissati, tuyhaṃ atthāya pana purāṇataṇḍulādīni ācikkhati,
taṃ nissāya kho panesā neva khettaṃ na vatthuṃ na bhattaṃ na vatthaṃ paccāsiṃsati,
tisso pana sampattiyo patthayamānā deti, tvaṃ etissā tā sampattiyo dātuṃ
sakkhissasi no sakkhissasīti, ayaṃ kho pana piṇḍapāto tayā sarāgena sadosena
samohena na sakkā gaṇhitun"ti pattaṃ thavikāya pakkhipitvā gaṇṭhikaṃ muñcitvā
nivattitvā kasakaleṇameva gantvā pattaṃ heṭṭhāmañce cīvaraṃ cīvaravaṃse ṭhapetvā
"arahattaṃ apāpuṇitvā na nikkhamissāmī"ti viriyaṃ adhiṭṭhahitvā nisīdi. Dīgharattaṃ
appamatto hutvā nivuṭṭhabhikkhu vipassanaṃ vaḍḍhetvā purebhattameva arahattaṃ
patvā vikasamānamiva padumaṃ mahākhīṇāsavo sitaṃ karontova nisīdi. Leṇadvāre
rukkhampi adhivaṭṭhā devatā
              namo te purisājañña     namo te purisuttama
              yassa te āsavā khīṇā   dakkhiṇeyyosi mārisāti.
@Footnote: 1 cha.Ma. apacāyissati     2 cha.Ma. kaṇapaṇṇambilayāguṃ

---------------------------------------------------------------------------------------------
page406.
Udānaṃ udānetvā "bhante piṇḍāya paviṭṭhānaṃ tumhādisānaṃ arahantānaṃ bhikkhaṃ
datvā mahallakitthiyo dukkhā muccissantī"ti āha. Thero uṭṭhahitvā dvāraṃ
vivaritvā kālaṃ olokento "pātoyevā"ti ñatvā pattacīvaraṃ ādāya gāmaṃ pāvisi.
      Dārikāpi bhattaṃ sampādetvā "idāni me bhātā āgamissati idāni
āgamissatī"ti dvāraṃ olokayamānā nisīdi. Sā there gharadvāraṃ sampatte pattaṃ
gahetvā sappiphāṇitayojitassa khīrapiṇḍapātassa pūretvā hatthe ṭhapesi. Thero
"sukhaṃ hotū"ti anumodanaṃ katvā pakkāmi. Sā taṃ olokayamānāva aṭṭhāsi.
Therassa hi tadā ativiya parisuddho  chavivaṇṇo ahosi, vippasannāni indriyāni,
mukhaṃ bandhanā muttatālapakkaṃ viya ativiya virocittha.
      Mahāupāsikā araññā āgantvā "kiṃ amma bhātiko te āgato"ti
pucchi. Sā sabbaṃ taṃ pavattiṃ ārocesi. Upāsikā "ajja mama puttassa
pabbajitakiccaṃ matthakaṃ pattan"ti ñatvā "abhiramati te amma bhātā buddhasāsane,
na ukkaṇṭhatī"ti āha.
      Mahantaṃ kho panetaṃ satthu dāyajjaṃ yadidaṃ sattaariyadhanāni nāma, taṃ
na sakkā kusītena gahetuṃ. Yathā hi vippaṭipannaṃ puttaṃ mātāpitaro "ayaṃ amhākaṃ
aputto"ti paribāhiraṃ karonti, so tesaṃ accayena dāyajjaṃ na labhati, evaṃ
kusītopi idaṃ ariyadhanadāyajjaṃ na labhati, āraddhaviriyova labhatīti dāyajjamahattaṃ
paccavekkhatopi uppajjati.
      Mahā kho pana te satthā, satthuno hi te mātu kucchimmiṃ paṭisandhiggahaṇakālepi
abhinikkhamanepi abhisambodhiyaṃpi dhammacakkappavattanayamakapāṭihāriya-
devorohaṇaāyusaṅkhāravossajjanesupi parinibbānakālepi dasasahassīlokadhātu
akampittha, yuttaṃ nu te evarūpassa sutthu sāsane pabbajitvā kusītena bhavitunti
evaṃ satthumahattaṃ paccavekkhatopi uppajjati.
      Jātiyāpi tvaṃ idāni na lāmakajātiko, asambhinnāya mahāsammatapaveṇiyā
āgate ukkākarājavaṃse jātosi, suddhodanamahārājassa ca mahāmāyādeviyā

---------------------------------------------------------------------------------------------
page407.
Ca nattā rāhulabhaddassa kaniṭṭho, tayā nāma evarūpena jinaputtena hutvā na
yuttaṃ kusītena viharitunti evaṃ jātimahattaṃ paccavekkhatopi uppajjati.
      Sāriputtamahāmoggallānā ceva asītimahāsāvakā ca viriyeneva
lokuttaradhammaṃ paṭivijjhiṃsu, tvaṃ etesaṃ sabrahmacārīnaṃ maggaṃ paṭipajjasi na
paṭipajjasīti evaṃ sabrahmacārimahattaṃ paccavekkhatopi uppajjati.
      Kucchiṃ pūretvā ṭhitaajagarasadise visaṭṭhakāyikacetasikaviriye kusītapuggale
parivajjentassāpi āraddhaviriye pahitatte puggale sevantassāpi ṭhānanisajjādīsu
viriyuppādanatthaṃ ninnapoṇapabbhāracittassāpi uppajjati. Evaṃ uppannassa
panassa arahattamaggena bhāvanāpāripūri hotīti pajānāti.
      Pītisambojjhaṅgassa "atthi bhikkhave pītisambojjhaṅgaṭṭhāniyā dhammā,
tattha yonisomanasikārabahulīkāro, ayamāhāro anuppannassa vā pītisambojjhaṅgassa
uppādāya uppannassa vā pītisambojjhaṅgassa bhiyyobhāvāya vepullāya
bhāvanāya pāripūriyā saṃvattatī"ti 1- evaṃ uppādo hoti. Tattha pītiyeva
pītisambojjhaṅgaṭṭhāniyā dhammā nāma. Tassā uppādakamanasikāro yonisomanasikāro
nāma.
      Apica ekādasa dhammā pītisambojjhaṅgassa uppādāya saṃvattanti buddhānussati
dhammānussati saṃghānussati sīlānussati cāgānussati devatānussati upasamānussati
lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā
tadadhimuttatāti. Buddhaguṇe anussarantassāpi hi yāva upacārā sakalasarīraṃ pharamāno
pītisambojjhaṅgo uppajjati. Dhammasaṃghaguṇe anussarantassāpi, dīgharattaṃ akhaṇḍaṃ
katvā rakkhitaṃ catupārisuddhisīlaṃ paccavekkhantassāpi, gihinopi dasasīlapañcasīlaṃ
paccavekkhantassāpi, dubbhikkhabhayādīsu paṇītabhojanaṃ sabrahmacārīnaṃ datvā
"evaṃ nāma adamhā"ti cāgaṃ paccavekkhantassāpi, gihinopi evarūpe kāle
sīlavantānaṃ dinnadānaṃ paccavekkhantassāpi, yehipi guṇehi samannāgatā devatā devattaṃ
pattā, tathārūpānaṃ guṇānaṃ attani atthitaṃ paccavekkhantassāpi, samāpattiyāpi
@Footnote: 1 saṃ. mahā. 19/232/95 āhārasutta

---------------------------------------------------------------------------------------------
page408.
Vikkhambhitā kilesā saṭṭhīpi sattatipi vassāni na samudācarantīti paccavekkhantas-
sāpi, cetiyadassanabodhidassanatheradassanesu asakkaccakiriyāya saṃsucitalūkhabhāve buddhādīsu
pasādasinehābhāvena gadrabhapiṭṭhe rajasadise lūkhapuggale parivajjantassāpi, buddhādīsu
pasādabahule muducitte siniddhapuggale sevantassāpi, ratanattayaguṇaparidīpake
pasādanīyasuttante paccavekkhantassāpi, ṭhānanisajjādīsu pītiuppādanatthaṃ
ninnapoṇapabbhāracittassāpi uppajjati. Evaṃ uppannassa panassa arahattamaggena
bhāvanāpāripūri hotīti pajānāti.
      Passaddhisambojjhaṅgassa "atthi bhikkhave kāyapassaddhi cittapassaddhi, tattha
yonisomanasikārabahulīkāro, ayamāhāro anuppannassa vā passaddhisambojjhaṅgassa
uppādāya uppannassa vā passaddhisambojjhaṅgassa bhiyyobhāvāya vepullāya
bhāvanāya pāripūriyā saṃvattatī"ti 1- evaṃ uppādo hoti.
      Apica satta dhammā passaddhisambojjhaṅgassa uppādāya saṃvattanti
paṇītabhojanasevanatā utusukhasevanatā iriyāpathasukhasevanatā majjhatatapayogatā
sāraddhakāyapuggalaparivajjanatā passaddhakāyapuggalasevanatā tadadhimuttatāti. Paṇītaṃ hi
siniddhaṃ sappāyabhojanaṃ bhuñjantassāpi sītuṇhesu ca utūsu ṭhānādīsu ca iriyāpathesu
sappāyaṃ utuñca iriyāpathañca sevantassāpi passaddhi uppajjati. Yo pana
mahāpurisajātiko sukhautuiriyāpathakkhamo 2- hoti, na taṃ sandhāyetaṃ vuttaṃ. Yassa
sabhāgavisabhāgatā atthi, tasseva visabhāge utuiriyāpathe vajjetvā sabhāge
sevantassāpi uppajjati. Majjhattapayogo vuccati attano ca parassa ca kammassakatā-
paccavekkhaṇā. Iminā majjhattapayogena uppajjati. Yo leḍḍudaṇḍādīhi paraṃ
viheṭhayamānova vicarati, evarūpaṃ sāraddhakāyapuggalaṃ parivajjentassāpi, saṃyatapādapāṇiṃ
passaddhakāyapuggalaṃ sevantassāpi, ṭhānanisajjādīsu passaddhiuppādanatthāya
ninnapoṇapabbhāracittassāpi uppajjati. Evaṃ uppannassa panassa arahattamaggena
bhāvanāpāripūri hotīti pajānāti.
@Footnote: 1. saṃ. mahā. 19/232/95 āhārasutta    2 cha.Ma. sabbautuiriyāpathakkhamo

---------------------------------------------------------------------------------------------
page409.
      Samādhisambojjhaṅgassa "atthi bhikkhave samathanimittaṃ abyagganimittaṃ,
tattha yonisomanasikārabahulīkāro, ayamāhāro anuppannassa vā samādhisambojjhaṅgassa
uppādāya uppannassa vā samādhisambojjhaṅgassa bhiyyobhāvāya vepullāya
bhāvanāya pāripūriyā saṃvattatī"ti 1- evaṃ uppādo hoti. Tattha samathova samathanimittaṃ
avikkhepaṭṭhena ca abyagganimittanti.
      Apica ekādasa dhammā samādhisambojjhaṅgassa uppādāya saṃvattanti
vatthuvisadakiriyatā indriyasamattapaṭipādanatā nimittakusalatā samaye cittassa
paggaṇhaṇatā samaye cittassa niggaṇhaṇatā samaye sampahaṃsanatā samaye
ajjhupekkhanatā asamāhitapuggalaparivajjanatā samāhitapuggalasevanatā
jhānavimokkhapaccavekkhaṇatā tadadhimuttatāti. Tattha vatthuvisadakiriyā ca
indriyasamattapaṭipādanatā ca vuttanayeneva veditabbā.
      Nimittakusalatā nāma kasiṇanimittassa uggaṇhaṇakusalatā. Samaye
cittassa paggaṇhaṇatāti yasmiṃ samaye atisithilaviriyatādīhi līnacittaṃ hoti, tasmiṃ
samaye dhammavicayaviriyapītisambojjhaṅgasamuṭṭhāpanena tassa paggaṇhaṇaṃ. Samaye cittassa
niggaṇhaṇatāti yasmiṃ samaye accāraddhaviriyatādīhi uddhatacittaṃ hoti, tasmiṃ samaye
passaddhisamādhiupekkhāsambojjhaṅgasamuṭṭhāpanena tassa niggaṇhaṇaṃ. Samaye
sampahaṃsanatāti yasmiṃ samaye cittaṃ paññāpayogamandatāya vā upasamasukhānadhigamena
vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena saṃvejeti. Aṭṭha
saṃvegavatthūni nāma jātijarābayādhimaraṇāni cattāri, apāyadukkhaṃ pañcamaṃ, atīte
vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ
dukakhanti. Ratanattayaguṇānussaraṇena ca pasādaṃ  janeti, ayaṃ vuccati "samaye
sampahaṃsanatā"ti.
      Samaye ajjhupekkhanatā nāma yasmiṃ samaye sammāpaṭipattiṃ āgamma
alīnaṃ anuddhataṃ anirassādaṃ ārammaṇe samappavattaṃ samathavīthipaṭipannaṃ cittaṃ hoti,
tadāssa paggahaniggahasampahaṃsanesu na byāpāraṃ āpajjati sārathī viya samappavattesu
@Footnote: 1 saṃ. mahā. 19/232/96 āhārasutta (pālinayo)

---------------------------------------------------------------------------------------------
page410.
Assesu. Ayaṃ vuccati "samaye ajjhupekkhanatā"ti. Asamāhitapuggalaparivajjanatā
nāma upacāraṃ vā appanaṃ vā appattānaṃ vikkhittacittānaṃ puggalānaṃ ārakā
parivajjanaṃ. Samāhitapuggalasevanā nāma upacārena vā appanāya vā samāhitacittānaṃ
sevanā bhajanā payirupāsanā. Tadadhimuttatā nāma ṭhānanisajjādīsu samādhiuppādanatthaṃyeva
ninnapoṇapabbhāracittatā. Evaṃ hi paṭipajjato esa uppajjati. Evaṃ uppannassa
panassa arahattamaggena bhāvanāpāripūri hotīti pajānāti.
     Upekkhāsambojjhaṅgassa "atthi bhikkhave upekkhāsambojjhaṅgaṭṭhānīyā
dhammā, tattha yonisomanasikārabahulīkāro, ayamāhāro anuppannassa vā
upekkhāsambojjhaṅgassa uppādāya uppannassa vā upekkhāsambojjhaṅgassa
bhiyyobhāvāya vepullāya bhāvanāya pāripūriyā saṃvattatī"ti 1- evaṃ uppādo
hoti. Tattha ca upekkhāva upekkhāsambojjhaṅgaṭṭhānīyā dhammā nāma.
     Apica pañca dhammā upekkhāsambojjhaṅgassa uppādāya saṃvattanti
sattamajjhattatā saṅkhāramajjhattatā sattasaṅkhārakelāyanapuggalaparivajjanatā satta-
saṅkhāramajjhattapuggalasevanatā tadadhimuttatāti. Tattha dvīhākārehi sattamajjhattataṃ
samuṭṭhāpeti "tvaṃ attano kammena āgantvā attanova kammena gamissasi,
esopi attano kammena āgantvā attanova kammena gamissati, tvaṃ kaṃ
kelāyasī"ti evaṃ kammassakatāpaccavekkhaṇena ca "paramatthato sattoyeva natthi,
so tvaṃ kaṃ kelāyasī"ti evaṃ nissattapaccavekkhaṇena cāti. Dvīhevākārehi
saṅkhāramajjhattataṃ samuṭṭhāpeti "idaṃ cīvaraṃ anupubbena vaṇṇavikāratañceva
jiṇṇabhāvañca upagantvā pādapuñchanacolakaṃ hutvā yaṭṭhikoṭiyā chaḍḍanīyaṃ
bhavissati, sace panassa sāmiko bhaveyya, nāssa evaṃ vinassituṃ dadeyyā"ti
evaṃ assāmikabhāvapaccavekkhaṇena ca "anaddhaniyaṃ idaṃ tāvakālikan"ti evaṃ
tāvakālikabhāvapaccavekkhaṇena cāti. Yathā ca cīvare, evaṃ pattādīsupi yojanā
kātabbā.
@Footnote: 1 saṃ. mahā. 19/232/96 āhārasutta (pālinayo)

---------------------------------------------------------------------------------------------
page411.
      Sattasaṅkhārakelāyanapuggalaparivajjanatāti ettha yo puggalo gihī vā
attano puttadhītādike pabbajito vā attano antevāsikasamānūpajjhāyakādike
mamāyati, sahattheneva nesaṃ kesacchedanasūcikammacīvaradhovanarajanapattapacanādīni karoti,
muhuttaṃpi apassanto "asuko sāmaṇero kuhiṃ gato asuko daharo kuhin"ti
bhantamigo viya ito cito ca oloketi, aññena kesacchedanādīnaṃ atthāya
"muhuttaṃ asukaṃ pesethā"ti yāciyamānopi "amhepi taṃ attano kammaṃ na kārema,
tumhe naṃ gahetvā kilamissathā"ti na deti, ayaṃ sattakelāyano nāma.
      Yo pana cīvarapattathālakakattarayaṭṭhiādīni mamāyati, aññassa hatthena
parāmasituṃpi na deti, tāvakālikaṃ yācitopi "mayaṃpi imaṃ mamāyantā na paribhuñjāma,
tumhākaṃ kiṃ dassāmā"ti vadati, ayaṃ saṅkhārakelāyano nāma. Yo pana tesu
dvīsupi vatthūsu majjhatto udāsino, ayaṃ sattasaṅkhāramajjhatto nāma. Iti ayaṃ
upekkhāsambojjhaṅgo evarūpaṃ sattasaṅkhārakelāyanapuggalaṃ ārakā parivajjentassāpi
sattasaṅkhāramajjhattapuggalaṃ sevantassāpi ṭhānanisajjādīsu taduppādanatthaṃ
ninnapoṇapabbhāracittassāpi uppajjati. Evaṃ uppannassa panassa arahattamaggena
bhāvanāpāripūri hotīti pajānāti.
      Iti ajjhattaṃ vāti evaṃ attano vā sattasambojjhaṅge pariggaṇhitvā
parassa vā kālena vā attano kālena vā parassa satta sambojjhaṅge
pariggaṇhitvā dhammesu dhammānupassī viharati. Samudayavayā panettha sambojjhaṅgānaṃ
nibbattinirodhavasena veditabbā. Ito paraṃ vuttanayameva. Kevalaṃ hi idha
bojjhaṅgapariggāhikā sati dukkhasaccanti evaṃ yojanaṃ katvā bojjhaṅgapariggāhakassa
bhikkhuno niyyānamukhanti veditabbaṃ. Sesaṃ tādisamevāti.
                      Bojjhaṅgapabbavaṇṇanā niṭṭhitā.
                           ----------

---------------------------------------------------------------------------------------------
page412.
                          Catusaccapabbavaṇṇanā
      [386] Evaṃ sattabojjhaṅgavasena dhammānupassanaṃ vibhajitvā idāni
catusaccavasena vibhajituṃ puna caparanti ādimāha. Tattha idaṃ dukkhanti yathābhūtaṃ
pajānātīti ṭhapetvā taṇhaṃ tebhūmikadhamme "idaṃ dukkhan"ti yathāsabhāvato pajānāti,
tasseva kho pana dukkhassa janikaṃ samuṭṭhāpikaṃ purimataṇhaṃ "ayaṃ dukkhasamudayo"ti,
ubhinnaṃ appavattinibbānaṃ "ayaṃ dukkhanirodho"ti, dukkhaparijānanaṃ samudayapajahanaṃ
nirodhasacchikaraṇaṃ ariyamaggaṃ "ayaṃ dukkhanirodhagāminī paṭipadā"ti yathāsabhāvato
pajānātīti attho. Avasesā ariyasaccakathā ṭhapetvā jātiādīnaṃ padabhājanakathaṃ
visuddhimagge vitthāritāyeva.
                        Dukkhasaccaniddesavaṇṇanā
      [388] Padabhājane pana katamā ca bhikkhave jātīti bhikkhave yā jātipi dukkhāti
evaṃ vuttā jāti, sā katamāti evaṃ sabbapucchāsu attho veditabbo. Yā tesaṃ
tesaṃ sattānanti idaṃ "imesaṃ nāmā"ti niyamābhāvato sabbasattapariyādānavacanaṃ.
Tamhi tamhi sattanikāyeti idaṃpi sabbasattanikāyapariyādānavacanaṃ. Jananaṃ jāti,
savikārānaṃ paṭhamābhinibbattakkhandhānametaṃ adhivacanaṃ. Sañjātīti idaṃ tassāeva
upasaggamaṇḍitaṃ vevacanaṃ. Sāeva anupaviṭṭhākārena okkamanaṭṭhena okkanti.
Nibbattisaṅkhātena abhinibbattanaṭṭhena abhinibbatti. Iti ayaṃ catubbidhāpi
sammatikathā nāma. Khandhānaṃ pātubhāvoti ayaṃ pana paramatthakathā. Ekavokārabhavādīsu
ekacatupañcabhedānaṃ khandhānaṃyeva pātubhāvo na puggalassa, tasmiṃ pana sati puggalo
pātubhūtoti vohāramattaṃ hoti. Āyatanānaṃ paṭilābhoti āyatanāni pātubhavantāneva
paṭiladdhāni nāma honti, so tesaṃ pātubhāvasaṅkhāto paṭilābhoti attho.
      Jarāti sabhāvaniddeso. Jīraṇatāti ākārabhāvaniddeso. Khaṇḍiccanti
ādi vikārabhāvaniddeso. Daharakālasmiṃ hi dantā samasetā honti, teyeva
paripaccante anukkamena vaṇṇavikāraṃ āpajjitvā tattha tattha patanti. Atha patitañca

---------------------------------------------------------------------------------------------
page413.
Ṭhitañca upādāya khaṇḍitadantā khaṇḍitā nāma. Khaṇḍitānaṃ bhāvo khañḍiccanti
vuccati. Anukkamena pajajjarībhūtāni 1- kesalomāni palitāni nāma. Palitāni
sañjātāni assāti palito, palitassa bhāvo pāliccaṃ. Jarāvātappahārena
sositamaṃsalohitatāya valiyo tacamhi assāti valittaco, tassa bhāvo valittacatā.
Ettāvate dantakesalomatacesu vikāradassanavasena pākaṭībhūtā pākaṭajarā dassitā.
      Yathā 2- udakassa vā vātassa vā aggino vā tiṇarukkhādīni 3-
sambhaggaparibhaggatāya vā jhāmatāya vā gatamaggo pākaṭo hoti, na ca so
gatamaggova pākaṭo tāneva udakādīni, evameva jarāya dantādīnaṃ 4- khaṇḍiccādivasena
gatamaggo pākaṭo, cakkhuṃ  ummilitvāpi na 5- gaṇhāti, 6- na ca khaṇḍiccādīneva
jaRā. Na hi jarā cakkhuviññeyyā hoti. Yasmā pana jaraṃ pattassa āyu hāyati,
tasmā jarā "āyuno saṃhānī"ti phalūpacārena vuttā. Yasmā ca daharakāle
supasannāni sukhumampi attano visayaṃ sukheneva ca gaṇhaṇasamatthāni cakkhvādīni
indriyāni jaraṃ pattassa paripakkāni āḷulitāni avisadāni oḷārikaṃpi attano
visayaṃ gahetuṃ asamatthāni honti, tasmā "indriyānaṃ paripāko"tipi phalūpacāreneva
vuttā.
      [390] Maraṇaniddese yanti maraṇaṃ sandhāya napuṃsakaniddeso, yaṃ
maraṇaṃ cutīti vuccati, cavanatāti vuccatīti ayamettha atthayojanā. Tattha cutīti
sabhāvaniddeso. Cavanatāti ākārabhāvaniddeso. Maraṇaṃ pattassa khandhā bhijjanti
ceva antaradhāyanti ca adassanaṃ gacchanti, tasmā taṃ bhedo antaradhānanti
vuccati. Maccumaraṇanti maccumaraṇaṃ na khaṇikamaraṇaṃ. Kālakiriyāti maraṇakālakiriyā. Ayaṃ
sabbāpi sammatikathāva. Khandhānaṃ bhedoti ayaṃ pana paramatthakathā. Ekavokārabhavādīsu
ekacatupañcabhedānaṃ khandhānaṃyeva bhedo na puggalassa, tasmiṃ pana sati puggalo
matoti vohāramattaṃ hoti.
      Kaḷevarassa nikkhepoti attabhāvassa nikkhePo. Maraṇampattassa hi
niratthaṃva kaliṅgaraṃ attabhāvo patti, tasmā taṃ kaḷevarassa nikkhepoti vuttaṃ.
@Footnote: 1 cha.Ma.,i. paṇḍarabhūtāni.  2 cha.Ma.,i. yatheva hi.  3 cha.Ma., i. tiṇarukkhādīnaṃ.
@4 Ma.,i. dantādīsu.    5 cha.Ma.,i. nasaddo na dissati.   6 cha.Ma.,i. gayhati.

---------------------------------------------------------------------------------------------
page414.
Jīvitindriyassa upacchedo pana sabbākārato paramatthato maraṇaṃ. Etadeva
sammatimaraṇanti vuccati. Jīvitindriyūpacchedameva hi gahetvā lokiyā "tisso mato,
phusso mato"ti vadanti.
      [391] Byasanenāti ñātibyasanādīsu yena kenaci byasanena.
Dukkhadhammenāti vadhabandhanādinā dukkhakāraṇena. Phuṭṭhassāti ajjhotthaṭassa
abhibhūtassa. Sokoti yo ñātibyasanādīsu vā vadhabandhanādīsu vā aññatarasmiṃ
sati tena abhibhūtassa uppajjati socanalakkhano soko. Socitattanti socitabhāvo.
Yasmā panesa abbhantaraṃ 1- sosento parisosento uppajjati, tasmā antosoko
antoparisokoti vuccati.
      [392] "mayhaṃ dhītā, mayhaṃ putto"ti evaṃ ādiya 2- devanti
paridevanti etenāti ādevo. Taṃ taṃ vaṇṇaṃ parikittentā 3- devanti etenāti
paridevo. Tato parā dve tasseva bhāvaniddesā.
      [393] Kāyikanti kāyappasādavatthukaṃ. Dukkhamanaṭṭhena dukkhaṃ. Asātanti
amadhuraṃ. Kāyasamphassajaṃ dukkhanti kāyasamphassato jātaṃ dukkhaṃ. Asātaṃ vedayitanti
amadhuraṃ vedayitaṃ.
      [394] Cetasikanti cittasampayuttaṃ. Sesaṃ dukkhe vuttanayameva.
      [395] Āyāsoti saṃsīdanavisīdanākārappatto cittakilamatho. Balavabhāvena 4-
āyāso upāyāso. Tato parā dve attattaniyā bhāvadīpakā bhāvaniddesā.
      [398] Jātidhammānanti jātisabhāvānaṃ. Icchā uppajjatīti taṇhā
uppajjati. Aho vatāti patthanā. Na kho panetaṃ icchāyāti etaṃ 5- jātiyā
anāgamanaṃ vinā maggabhāvanaṃ na icchāya pattabbaṃ. Idampīti etaṃpi upari sesāni
@Footnote: 1 cha.Ma. abbhantare  2 cha.Ma.,i. ādissa ādissa.  3 cha.Ma.,i. parikittetvā.
@4 cha.Ma.,i. balavataraṃ.    5 cha.Ma.,i. evaṃ.

---------------------------------------------------------------------------------------------
page415.
Upādāya pikāro. Yampicchanti yenapi dhammena alabbhaneyyavatthuṃ icchanto na
labhati, taṃ alabbhaneyyavatthumhi icchanaṃ dukkhanti. Eseva nayo sabbattha.
      [399] Khandhaniddese rūpañca taṃ upādānakkhandho cāti rūpūpādānakkhandho.
Evaṃ sabbattha.
                        Samudayasaccaniddesavaṇṇanā
      [400] Yāyaṃ taṇhāti yā ayaṃ taṇhā. Ponobbhavikāti punabbhavakaraṇaṃ
punobbhavo, punobbhavo sīlaṃ assāti ponobbhavikā. Nandirāgasahagatāti
nandirāgena sahagatā. Nandirāgena saddhiṃ atthato ekattameva gatāti vuttaṃ
hoti. Tatratatrābhinandinīti yatra yatra attabhāvo, abhinibbatti, 1- tatra tatra
abhinandinī. Rūpādīsu vā ārammaṇesu tatra tatra abhinandinī, rūpābhinandinī
saddagandharasaphoṭṭhabbadhammābhinandinīti attho. Seyyathīdanti nipāto, tassa sā
katamāti ceti attho. Kāmataṇhāti kāme taṇhā, pañcakāmaguṇikarāgassetaṃ nāmaṃ.
Bhave taṇhā bhavataṇhā, bhavapatthanāvasena uppannassa sassatadiṭṭhisahagatassa
rūpārūpabhavarāgassa ca jhānanikkantiyā cetaṃ adhivacanaṃ. Vibhave taṇhā vibhavataṇhā,
ucchedadiṭṭhisahagatarāgassetaṃ adhivacanaṃ.
      Idāni tassā taṇhāya vatthuṃ vitthārato dassetuṃ sā kho panesāti
ādimāha. Tattha uppajjatīti jāyati. Nivīsatīti punappunaṃ pavattivasena patiṭṭhahati.
Yaṃ loke piyarūpaṃ sātarūpanti yaṃ lokasmiṃ piyasabhāvañceva madhurasabhāvañca. Cakkhuṃ 2-
loketi ādīsu lokasmiṃ hi cakkhvādīsu mamattena abhiniviṭṭhā sattā sampattiyaṃ
patiṭṭhitā attano cakkhuṃ ādāsādīsu nimittaggahaṇānusārena vippasannapañcappasādaṃ
suvaṇṇavimāne ugghātitamaṇisīhapañjaraṃ viya maññanti, sotaṃ rajatapanāḷikaṃ viya
pāmaṅgasuttaṃ viya ca maññanti, "tuṅganāsā"ti laddhavohāraṃ ghānaṃ vaṭṭitvā
ṭhapitaharitālavaṭṭaṃ viya maññanti, jivhaṃ rattakambalapaṭalaṃ viya mudusiniddhaṃ madhurasadaṃ 3-
maññanti, kāyaṃ sālalaṭṭhikaṃ viya suvaṇṇatoraṇaṃ viya ca maññanti, manaṃ aññesaṃ
@Footnote: 1 cha.Ma.,i. ayaṃ saddo na dissati    2 cha.Ma. cakkhu. evamuparipi
@3 Ma. mudusiniddhamadhurasanti ca

---------------------------------------------------------------------------------------------
page416.
Manena asadisaṃ uḷāraṃ maññanti. Rūpaṃ suvaṇṇakaṇṇikārapupphādivaṇṇaṃ viya,
saddaṃ mattakaravīkakokilamandadhamitamaṇivaṃsanigghosaṃ viya, attanā paṭiladdhāni
catusamuṭṭhānikagandhārammaṇādīni "kassa aññassa evarūpāni atthī"ti maññanti.
Tesaṃ evaṃ maññamānānaṃ tāni cakkhvādīni piyarūpāni ceva sātarūpāni ca honti.
Atha nesaṃ tattha anuppannā ceva taṇhā uppajjati, uppannā ca taṇhā punappunaṃ
pavattivasena nivīsati. Tasmā bhagavā "cakkhuṃ loke piyarūpaṃ sātarūpaṃ, etthesā
taṇhā uppajjamānā uppajjatī"ti ādimāha. Tattha uppajjamānā uppajjatīti
yadā uppajjamānā hoti, tadā ettha uppajjatīti attho. Esa nayo sabbattha.
                        Nirodhasaccaniddesavaṇṇanā
      [401] Asesavirāganirodhoti ādīni sabbāni nibbānasseva
vevacanāneva. Nibbānaṃ hi āgamma taṇhā asesā virajjati nirujjhati, tasmā
taṃ "tassāyeva taṇhāya asesavirāganirodho"ti vuccati. Nibbānañca āgamma
taṇhā cajiyati paṭinissajjiyati vimuccati na allīyati, tasmā nibbānaṃ cāgo
paṭinissaggo mutti anālayo"ti vuccati, ekameva hi nibbānaṃ, nāmāni panassa
sabbasaṅkhatānaṃ nāmapaṭipakkhavasena anekāni honti. Seyyathīdaṃ, asesavirāgo
asesanirodho cāgo paṭinissaggo mutti anālayo rāgakkhayo dosakkhayo mohakkhayo
taṇhakkhayo anuppādo appavattaṃ animittaṃ appaṇihitaṃ anāyūhanaṃ apaṭisandhi
appavatti 1- agati ajātaṃ ajaraṃ abyādhi amataṃ asokaṃ aparidevaṃ anupāyāsaṃ
asaṃkiliṭṭhanti ādīni.
      Idāni maggena chinnāya nibbānaṃ āgamma appavattipattāya sabbataṇhāya
yesu vatthūsu tassā uppatti dassitā, tattheva abhāvaṃ dassetuṃ sā kho
panesāti ādimāha. Tattha yathā puriso khette jātaṃ tittaalāvuvalliṃ disvā
aggato paṭṭhāya mūlaṃ pariyesitvā chindeyya, sā anupubbena milāyitvā
apaññattiṃ gaccheyya, tato tasmiṃ khette tittaalāvu 2- niruddhā pahīnāti
@Footnote: 1 cha.Ma. anupapatti       2 cha.Ma. tittaalābu evamuparipi

---------------------------------------------------------------------------------------------
page417.
Vucceyya, evameva khette tittaalāvu viya cakkhvādīsu taṇhā. Sā arahattamaggena
mūlacchinnā nibbānaṃ āgamma appavattiṃ gacchati. Evaṃ gatā pana tesu vatthūsu
khette tittaalāvu viya na paññāyati.
      Yathā ca aṭavito core ānetvā nagarassa dakkhiṇadvāre ghāteyyuṃ
tato aṭviyaṃ corā matāti vā māritāti vā vucceyyuṃ, evameva aṭviyaṃ corā
viya cakkhvādīsu taṇhā. Sā dakkhiṇadvāre corā viya nibbānaṃ āgamma niruddhattā
nibbāne niruddhāva. Evaṃ niruddhā pana tesu vatthūsu aṭviyaṃ corā viya na
paññāyati, tenassā tattheva nirodhaṃ dassento "cakkhuṃ loke piyarūpaṃ sātarūpaṃ,
etthesā taṇhā pahīyamānā pahīyati, ettha nirujjhamānā nirujjhatī"ti
ādimāha.
                        Maggasaccaniddesavaṇṇanā
      [402] Ayamevāti aññamaggapaṭikkhepanatthaṃ niyamanaṃ. Ariyoti
taṃtaṃmaggavajjhehi kilesehi ārakattā ca ariyabhāvakarattā ca ariyo. Dukkhe ñāṇanti
ādinā catusaccakammaṭṭhānaṃ dassitaṃ. Tattha purimāni dve saccāni vaṭṭaṃ, pacchimāni
vivaṭṭaṃ. Tesu bhikkhuno vaṭṭe kammaṭṭhānābhiniveso hoti, vivaṭṭe natthi
abhiniveso. Purimāni hi dve saccāni "pañcakkhandhā dukkhaṃ, taṇhā samudayo"ti evaṃ
saṅkhepena ca "katame pañcakkhandhā, rūpakkhandho"ti ādinā nayena vitthārena
ca ācariyassa santike uggaṇhitvā vācāya punappunaṃ parivattento yogāvacaro
kammaṃ karoti. Itaresu pana dvīsu saccesu nirodhasaccaṃ iṭṭhaṃ kantaṃ manāpaṃ,
maggasaccaṃ iṭṭhaṃ kantaṃ manāpanti evaṃ savaneneva kammaṃ karoti. So evaṃ karonto
cattāri saccāni ekapaṭivedhena paṭivijjhati, ekābhisamayena abhisameti. Dukkhaṃ
pariññāpaṭivedhena paṭivijjhati, samudayaṃ pahānapaṭivedhena, nirodhaṃ sacchikiriyāpaṭivedhena,
maggaṃ bhāvanāpaṭivedhena paṭivijjhati. Dukkhaṃ pariññābhisamayena .pe. Maggaṃ bhāvanābhisamayena
abhisameti. Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho
hoti, dvīsu pana savanapaṭivedhoyeva. Aparabhāge

---------------------------------------------------------------------------------------------
page418.
Tīsu kiccato paṭivedho hoti, nirodhe ārammaṇapaṭivedho hoti. Paccavekkhaṇā
pana pattasaccassa hoti ayañca ādikammiko, tasmā sā idha na vuttā.
      Imassa ca bhikkhuno pubbe pariggaṇhato "dukkhaṃ parijānāmi, samudayaṃ pajahāmi,
nirodhaṃ sacchikaromi, maggaṃ bhāvemī"ti ābhogasamannāhāramanasikārapaccavekkhaṇā
natthi, pariggaṇhaṇato paṭṭhāya hoti. Aparabhāge pana dukkhaṃ pariññātameva .pe.
Maggo bhāvitova hoti. Tattha dve saccāni duddasattā gambhīrāni, dve gambhīrattā
duddasāni. Dukkhasaccaṃ hi uppattito pākaṭaṃ, khāṇukaṇṭakapahārādīsu "aho dukkhan"ti
vattabbatampi āpajjati. Samudayampi khāditukāmatābhuñjitukāmatādivasena
uppattito pākaṭaṃ. Lakkhaṇapaṭivedhato pana ubhayampi taṃ gambhīraṃ. Iti
tāni duddasattā gambhīrāni. Itaresaṃ pana dvinnaṃ dassanatthāya payogo
bhavaggagahaṇatthaṃ hatthappasāraṇaṃ viya avīciphusanatthaṃ pādappasāraṇaṃ viya
sattadhā 1- bhinnassa vālassa koṭiyā koṭipaṭipādanaṃ viya ca hoti. Iti tāni
gambhīrattā duddasāni. Evaṃ duddasattā gambhīresu gambhīrattā ca duddasesu
catūsu saccesu uggahādivasena pubbabhāgañāṇuppattiṃ sandhāya idaṃ dukkhe ñāṇanti
ādi vuttaṃ. Paṭivedhakkhaṇe pana ekameva taṃ ñāṇaṃ hoti.
      Nekkhammasaṅkappādayo kāmabyāpādavihiṃsāviramaṇasaññānaṃ nānattā
pubbabhāge nānā, maggakkhaṇe pana imesu tīsu ṭhānesu uppannassa
akusalasaṅkappassa padapacchedato anuppattisādhanavasena maggaṅgaṃ pūrayamāno
ekova kusalasaṅkappo uppajjati. Ayaṃ sammāsaṅkappo nāma.
      Musāvādāveramaṇīādayopi musāvādādīhi viramaṇasaññānaṃ nānattā
pubbabhāge nānā, maggakkhaṇe pana imesu catūsu ṭhānesu uppannāya
akusaladussīlyacetanāya padapacchedato anuppattisādhanavasena maggaṅgaṃ pūrayamānā
ekāva kusalaveramaṇī uppajjati. Ayaṃ sammāvācā nāma.
      Pāṇātipātāveramaṇīādayopi pāṇātipātādīhi viramaṇasaññānaṃ
nānattā pubbabhāge nānā, maggakkhaṇe pana imesu tīsu ṭhānesu uppannāya
@Footnote: 1 cha.Ma., i. satadhā.

---------------------------------------------------------------------------------------------
page419.
Akusaladussīlyacetanāya akiriyato padapacchedato anuppattisādhanavasena maggaṅgaṃ
pūrayamānā ekāva kusalaveramaṇī uppajjati. Ayaṃ sammākammanto nāma.
      Micchāājīvanti khādanīyabhojanīyādīnaṃ atthāya pavattitaṃ kāyavacīduccaritaṃ.
Pahāyāti vajjetvā. Sammāājīvenāti buddhappasatthena ājīvena. Jīvikaṃ 1- kappetīti
jīvitavuttiṃ 2- pavatteti. Sammāāvīvoti kuhanādīhi viramaṇasaññānaṃ nānattā
pubbabhāge nānā, maggakkhaṇe pana imesuyeva sattasu ṭhānesu uppannāya
micchājīvadussīlyacetanāya padapacchedato anuppattisādhanavasena maggaṅgaṃ pūrayamānā
ekāva kusalaveramaṇī  uppajjati. Ayaṃ sammāājīvo nāma.
      Anuppannānanti ekasmiṃ vā bhave tathārūpe vā ārammaṇe attano
na uppannānaṃ. Parassa pana uppajjamāne disvā "aho vata me evarūpā
pāpakā akusalā dhammā na uppajjeyyun"ti evaṃ anuppannānaṃ vā pāpakānaṃ
akusalānaṃ dhammānaṃ anuppādāya. Chandaṃ janetīti tesaṃ anuppādakapaṭipattisādhakaṃ
viriyacchandaṃ janeti. Vāyamatīti vāyāmaṃ karoti. Viriyaṃ ārabhatīti viriyaṃ pavatteti.
Cittaṃ paggaṇhātīti viriyena cittaṃ paggahitaṃ karoti. Padahatīti kāmaṃ taco nahāru
ca, aṭṭhi ca avasissatūti padhānaṃ pavatteti.
      Uppannānanti samudācāravasena attano uppannapubbānaṃ. Idāni
tādise na uppādessāmīti tesaṃ pahānāya chandaṃ janeti. Anuppannānaṃ kusalānanti
apaṭiladdhānaṃ paṭhamajjhānādīnaṃ. Uppannānanti tesaṃyeva paṭiladdhānaṃ. Ṭhitiyāti
punappanaṃ uppattibandhavasena ṭhitatthaṃ. Asammosāyāti avināsanatthaṃ. Bhiyyobhāvāyāti
uparibhāvāya. Vepullāyāti vipulabhāvāya. Bhāvanāya pāripūriyāti bhāvanāya paripūraṇatthaṃ.
Ayampi sammāvāyāmo anuppannānaṃ akusalānaṃ  anuppādanādicittānaṃ nānattā
pubbabhāge nānā, maggakkhaṇe pana imesuyeva catūsu ṭhānesu kiccasādhanavasena
maggaṅgaṃ pūrayamānaṃ ekameva kusalaviriyaṃ uppajjati. Ayaṃ sammāvāyāmo nāma.
@Footnote: 1 cha.Ma., ka. jīvitaṃ        2 cha.Ma., i. jīvitappavattiṃ

---------------------------------------------------------------------------------------------
page420.
      Sammāsatipi kāyādipariggāhakacittānaṃ nānattā pubbabhāge nānā,
maggakkhaṇe pana catūsu ṭhānesu kiccasādhanavasena maggaṅgaṃ pūrayamānā ekāva
sati uppajjati. Ayaṃ sammāsati nāma.
      Jhānāni pubbabhāgepi maggakkhaṇepi nānā, pubbabhāge samāpattivasena
nānā, maggakkhaṇe nānā maggavasena. Ekassa hi paṭhamamaggo paṭhamajjhāniko
hoti, dutiyamaggādayopi paṭhamajjhānikā vā dutiyajjhānādīsu aññatarajjhānikā
vā. Ekassapi paṭhamamaggo dutiyādīnaṃ aññatarajjhāniko hoti, dutiyādayopi
dutiyādīnaṃ aññatarajjhānikā vā paṭhamajjhānikā vā. Evaṃ cattāropi maggā
jhānavasena sadisā vā asadisā vā ekaccasadisā vā honti. Ayaṃ panassa
viseso pādakajjhānaniyamena hoti.
      Pādakajjhānaniyamena tāva paṭhamajjhānalābhino paṭhamajjhānā vuṭṭhāya
vipassantassa uppanno maggo paṭhamajjhāniko hoti. Maggaṅgabojjhaṅgāni cettha
paripuṇṇāneva honti. Dutiyajjhānato vuṭṭhāya vipassantassa uppanno
dutiyajjhāniko hoti. Maggaṅgāni panettha satta honti. Tatiyajjhānato vuṭṭhāya
vipassantassa uppanno tatiyajjhāniko. Maggaṅgāni panettha satta honti,
bojjhaṅgāni pana cha honti. Eseva nayo catutthajjhānato vuṭṭhāya yāva
nevasaññānāsaññāyatanaṃ.
      Arūpe catukkapañcakajjhānaṃ uppajjati, tañca lokuttaraṃ, na lokiyanti
vuttaṃ, ettha kathanti. Etthāpi paṭhamajjhānādīsu yato vuṭṭhāya sotāpattimaggaṃ
paṭilabhitvā arūpasamāpattiṃ bhāvetvā so āruppe uppanno, tajjhānikāvassa
tattha tayo maggā uppajjanti. Evaṃ pādakajjhānameva niyameti.
      Keci pana therā "vipassanāya ārammaṇabhūtā khandhā niyamentī"ti
vadanti. Keci "puggalajjhāsayo niyametī"ti vadanti. Keci "vuṭṭhānagāminī vipassanā
niyametī"ti vadanti. Tesaṃ vādavinicchayo visuddhimagge vuṭṭhānagāminīvipassanādhikāre

---------------------------------------------------------------------------------------------
page421.
Vuttanayeneva veditabbo. Ayaṃ vuccati bhikkhave sammāsamādhīti ayaṃ pubbabhāge
lokiyo aparabhāge lokuttaro sammāsamādhīti vuccati.
      [403] Iti ajjhattaṃ vāti evaṃ attano vā cattāri saccāni pariggaṇhitvā
parassa vā kālena vā attano kālena vā parassa cattāri saccāni pariggaṇhitvā
dhammesu dhammānupassī viharati. Samudayavayā panettha catunnaṃ saccānaṃ yathāsambhavato
uppattinivattivasena veditabbā. Ito paraṃ vuttanayameva. Kevalaṃ hi idha
catusaccapariggāhikā sati dukkhasaccanti evaṃ yojanaṃ katvā saccapariggāhakassa
bhikkhuno niyyānamukhanti veditabbaṃ, sesaṃ tādisamevāti.
                      Catusaccapabbavaṇṇanā niṭṭhitā.
                     Dhammānupassanāvaṇṇanā niṭṭhitā.
                           -----------
      [404] Ettāvatā ānāpānapabbaṃ catuiriyāpathapabbaṃ catusampajaññapabbaṃ
dvattiṃsākāraṃ catudhātuvavatthānaṃ navasīvathikā vedanānupassanā cittānupassanā
nīvaraṇapariggaho khandhapariggaho āyatanapariggaho bojjhaṅgapariggaho saccapariggahoti
ekavīsati kammaṭṭhānāni. Tesu ānāpānaṃ dvattiṃsākāraṃ navasīvathikāti
ekādasa appanākammaṭṭhānāni honti. Dīghabhāṇakamahāsīvatthero pana "navasīvathikā
ādīnavānupassanāvasena vuttā"ti āha. Tasmā tassa matena dveyeva
appanākammaṭṭhānāni, sesāni upacārakammaṭṭhānāni. Kiṃ panetesu sabbesu
abhiniveso jāyati. Na jāyatīti. Iriyāpathasampajaññanīvaraṇabojjhaṅgesu hi abhiniveso na
jāyati, sesesu jāyatīti. Mahāsīvatthero panāha "etesupi abhiniveso jāyati. Ayaṃ
hi `atthi nukho me cattāro iriyāpathā udāhu natthi, atthi nukho me catusampajaññaṃ
udāhu natthi, atthi nukho me pañca nīvaraṇā udāhu natthi, atthi nukho me
satta bojjhaṅgā udāhu natthī'ti evaṃ pariggaṇhāti. Tasmā sabbattha abhiniveso
jāyatī"ti.

---------------------------------------------------------------------------------------------
page422.
      Yo hi koci bhikkhaveti yo hi koci bhikkhave bhikkhu vā bhikkhunī vā upāsako
vā upāsikā vā. Evaṃ bhāveyyāti ādito paṭṭhāya vuttena bhāvanānukkamena
bhāveyya. Pāṭikaṅkhanti paṭikaṅkhitabbaṃ icchitabbaṃ avassaṃbhāvīti attho. Aññāti
arahattaṃ. Sati vā upādiseseti upādisese 1- vā sati aparikkhīṇe.
Anāgāmitāti anāgāmibhāvo.
      Evaṃ sattannaṃ vassānaṃ vasena sāsanassa niyyānikabhāvaṃ dassetvā
puna tato appatarepi kāle dassento tiṭṭhantu bhikkhaveti ādimāha. Sabbampi
cetaṃ majjhimassa veneyyapuggalassa vasena vuttaṃ, tikkhapaññaṃ pana sandhāya
"pātova anusiṭṭho sāyaṃ visesaṃ adhigamissati, sāyaṃ anusiṭṭho pāto visesaṃ
adhigamissatī"ti vuttaṃ. Iti bhagavā "evaṃ niyyānikaṃ bhikkhave mama sāsanan"ti
dassetvā ekavīsatiyāpi ṭhānesu arahattanikūṭena desitaṃ desanaṃ niyyātento
"ekāyano ayaṃ bhikkhave maggo .pe. Iti yantaṃ vuttaṃ, idametaṃ paṭicca
vuttan"ti āha. Sesaṃ uttānatthamevāti. Desanāpariyosāne pana tiṃsabhikkhusahassāni
arahatte patiṭṭhahiṃsūti.
                    Mahāsatipaṭṭhānasuttavaṇṇanā niṭṭhitā.
                        ----------------
@Footnote: 1 cha.Ma., i. upādānasese

---------------------------------------------------------------------------------------------
page423.
                        10. Pāyāsirājaññasutta
      [406] Evamme sutanti pāyāsirājaññasuttaṃ. Tatrāyaṃ anupubbapadavaṇṇanā:-
āyasmāti piyavacanametaṃ. Kumārakassapoti tassa nāmaṃ. Kumārakāle pabbajitattā
pana bhagavatā "kassapaṃ pakkosatha, idaṃ phalaṃ vā idaṃ khādanīyaṃ vā kassapassa dethā"ti
vutte "katarassa kassapassā"ti. "kumārakassapassā"ti evaṃ gahitanāmattā.
Tato paṭṭhāya vuḍḍhakālepi kumārakassapotveva vuccati. Apica rañño
posāvanikaputtattāpi taṃ kumārakassapoti sañjāniṃsu.
      Ayaṃ panassa pubbapayogato paṭṭhāya āvibhāvakathā:- thero kira
padumuttarassa buddhassa bhagavato kāle seṭṭhiputto ahosi. Athekadivasaṃ bhagavantaṃ
citrakathiṃ ekaṃ attano sāvakaṃ ṭhānantare 1- ṭhapentaṃ disvā bhagavato sattāhaṃ
dānaṃ datvā "ahaṃpi bhagavā anāgate ekassa buddhassa ayaṃ thero viya citrakathī
sāvako bhavāmī"ti patthanaṃ katvā puññāni karonto kassapassa bhagavato
sāsane pabbajitvā visesaṃ nibbattetuṃ nāsakkhi. Tadā kira parinibbutassa
bhagavato sāsane osakkante pañca bhikkhū nisseṇiṃ bandhitvā pabbataṃ āruyha
samaṇadhammaṃ akaṃsu. Saṃghatthero tatiyadivase arahattaṃ patto, anuthero catutthadivase
anāgāmī ahosi, itare tayo visesaṃ nibbattetuṃ  asakkontā devaloke
nibbattā.
      Tesaṃ ekaṃ buddhantaraṃ devesu ca manussesu ca sampattiṃ anubhavantānaṃ
eko takkasilāyaṃ rājakule nibbattitvā pukkusāti nāma rājā hutvā bhagavantaṃ
uddissa pabbajitvā rājagahaṃ uddissa āgacchanto kumbhakārasālāyaṃ bhagavato
dhammadesanaṃ sutvā anāgāmiphalaṃ patto. Eko ekasmiṃ samuddapaṭṭane kulaghare
nibbattitvā nāvaṃ āruyha bhinnanāvo dārucirāni nivāsetvā lābhasampattiṃ
patto "ahaṃ arahā"ti cittaṃ uppādetvā "na tvaṃ arahā, gaccha satthāraṃ
@Footnote: 1 cha.Ma. etadagge

---------------------------------------------------------------------------------------------
page424.
Upasaṅkamitvā pañhaṃ pucchā"ti atthakāmāya devatāya codito tathā katvā
arahattaphalaṃ patto.
      Eko rājagahe ekissā kuladārikāya kucchimhi uppanno. Sāpi
paṭhamaṃ mātāpitaro yācitvā pabbajjaṃ alabhamānā kulagharaṃ gantvā gabbhaṃ gaṇhi.
Gabbhasaṇṭhitaṃpi ajānantī sāmikaṃ ārādhetvā tena anuññātā bhikkhunīsu
pabbajitā, 1- tassa gabbhanimittaṃ disvā bhikkhuniyo devadttaṃ pucchiṃsu. So
"assamaṇī"ti āha. Dasabalaṃ pucchiṃsu. Satthā upālittheraṃ paṭicchāpesi. Thero
sāvatthinagaravāsīni kulāni visākhañca upāsikaṃ pakkosāpetvā sodhento  "pure
laddho gabbho, pabbajjā arogā"ti āha. Satthā "suvinicchitaṃ adhikaraṇaṃ
upālinā"ti therassa sādhukāraṃ adāsi. Sā bhikkhunī suvaṇṇabimbasadisaṃ puttaṃ
vijāyi. Taṃ gahetvā rājā pasenadikosalo posāpesi. "kassapo"ti cassa nāmaṃ
katvā aparabhāge alaṅkaritvā satthu santikaṃ netvā pabbājesi. Iti naṃ rañño
posāvanikaputtattāpi  "kumārakassapo"ti sañjāniṃsūti. Taṃ ekadivasaṃ andhavane
samaṇadhammaṃ karontaṃ atthakāmā devatā pañhe uggahāpetvā "ime pañhe
bhagavantaṃ pucchā"ti āha. Thero pañhe pucchitvā pañhavisajjanāvasāne arahattaṃ
pāpuṇi. Bhagavāpi taṃ citrakathikānaṃ bhikkhūnaṃ aggaṭṭhāne ṭhapesi.
      Setabyāti tassa nagarassa nāmaṃ. Uttarena setabyanti setabyato
uttaradisāya. Rājaññoti anabhisittarājā.
                       Pāyāsirājaññavatthuvaṇṇanā
      [407] Diṭṭhigatanti diṭṭhiyeva. Yathā gūthagataṃ muttagatanti vutte na
gūthādito aññaṃ atthi, evaṃ diṭṭhiyeva diṭṭhigataṃ. Itipi natthīti taṃ taṃ kāraṇaṃ
apadisitvā evaṃpi natthīti vadati.
      [408] Purā .pe. Saññāpetīti yāva na saññāpeti.
@Footnote: 1 Ma. pabbajitvā

---------------------------------------------------------------------------------------------
page425.
                         Candimasuriyūpamāvaṇṇanā
     [411] Ime bho kassapa candimasuriyāti so kira therena pucchito
cintesi "ayaṃ samaṇo paṭhamaṃ candimasuriye upamaṃ āhari, candimasuriyasadiso bhavissati
paññāya, anabhibhavanīyo aññena, sace panāhaṃ `candimasuriyā imasmiṃ loke'ti
bhaṇissaṃ, 1- `kiṃ nissitā ete, kittakappamāṇā, kittakaṃ uccā'ti ādinā 2-
paribodhessati, 2- ahaṃ kho panetaṃ nibbeṭhetuṃ na sakkhissāmi, parasmiṃ loke
iccevassa kathessāmī"ti. Tasmā evamāha.
      Bhagavā pana tato pubbe na cirasseva sudhābhojanīyajātakaṃ kathesi.
Tattha "cande cando devaputto, suriye suriyo devaputto "ti āgataṃ. Bhagavatā
ca kathitaṃ jātakaṃ vā suttantaṃ vā sakalajambūdīpe pākaṭaṃ 3- hoti, tena so
"ettha nivāsino devaputtā natthī"ti na sakkā vattunti cintetvā devā te
na manussāti āha.
      [412] Atthi pana rājañña pariyāyoti atthi pana kāraṇanti
pucchati. Ābādhikāti visabhāgavedanāsaṅkhātena ābādhena samannāgatā. Dukkhitāti
dukkhappattā. Bāḷhagilānāti adhimattagilānā. Saddhāyikāti ahaṃ tumhe saddahāmi,
tumhe mayhaṃ saddheyyikā saddhāyitabbavacanāti attho. Paccayikāti ahaṃ tumhe
pattiyāmi, tumhe mayhaṃ paccayikā paccayitabbāti attho.
                           Corūpamāvaṇṇanā
      [413] Uddisitvāti tesaṃ attānañca paṭisāmitabhaṇḍañca dassetvā,
sampaṭicchāpetvāti attho. Vippalapantassevāti "putto me dhītā me dhanaṃ me"ti
vippalapantasseva. Nirayapālesūti niraye kammakaraṇayuttesu. Ye pana "kammameva
kammakāraṇaṃ karoti, natthi nirayapālā"ti vadanti, te "tamenaṃ bhikkhave nirayapālā"ti
@Footnote: 1 cha.Ma.,i. bhaṇissāmi.  2-2 cha.Ma.,i. ādīhi paliveṭhessati.  3 cha.Ma., i. patthaṭaṃ.

---------------------------------------------------------------------------------------------
page426.
Devadūtasuttaṃ paṭibāhanti. Manussaloke rājakulesu kāraṇikamanussā viya hi niraye
nirayapālā honti.
                         Gūthakūpapurisūpamāvaṇṇanā
      [415] Veḷupesikāhīti veḷuvilibbakehi. 1- Sunimmajjitanti yathā suṭṭhu
nimmajjitaṃ hoti, evaṃ nimmajjitaṃ hoti. Evaṃ nimmajjatha, apanethāti attho.
      Asucīti amanāPo. Asucisaṅkhātoti asucikoṭṭhāsabhūto asucīti ñāto
vā. Duggandhoti kuṇapagandho. Jegucchoti jigucchitabbayutto. Paṭikūloti dassaneneva
paṭighāvaho. Ubbāhatīti 2- divasassa dvikkhattuṃ nhātvā tikkhattuṃ vatthāni
parivaṭṭetvā alaṅkatapaṭimaṇḍitānaṃ cakkavattiādīnaṃpi manussānaṃ gandho yojanasate
ṭhitānaṃ devānaṃ kaṇṭhe āsattakuṇapaṃ viya bādhati.
      [416] Puna pāṇātipātādipañcasīlāni samādāya vattentānaṃ vasena
vadati. Tāvatiṃsānanti idañca dūre nibbattā tāva mā āgacchantu, ime
kasmā na entīti vadati.
                          Jaccandhūpamāvaṇṇanā
      [418] Jaccandhūpamo maññe paṭibhāsīti jaccandho viya upaṭṭhāsi.
Araññavanapatthānīti āraññikaṅgayuttatāya 3- araññāni mahāvanasaṇḍatāya
vanapatthāni. Pantānīti dūrāni.
      [419] Kalyāṇadhammeti teneva sīlena sundaradhamme. Dukkhapaṭikūleti
dukkhaṃ apaṭṭhente. Seyyo bhavissatīti paraloke sugatisukhaṃ bhavissatīti adhippāyo.
                          Gabbhinīupamāvaṇṇanā
      [420] Upavijaññāti upagatavijāyanakālā, paripakkagabbhā na cirasseva
vijāyissatīti attho. Upabhoggā bhavissatīti pādaparicārikā bhavissati. Anayabyasananti
@Footnote: 1 cha.Ma., i. veḷuvilīvehi, Ma. veḷuvilimpehi.        2 cha.Ma., ka. ubbādhatīti
@3 cha.Ma. araññakaṅgayuttatāya

---------------------------------------------------------------------------------------------
page427.
Mahādukkhaṃ. Ayoti sukhaṃ, na ayo anayo, dukkhaṃ. Tadetaṃ sabbaso sukhaṃ byasati
vikkhipatīti byasanaṃ. Iti anayova byasanaṃ anayabyasanaṃ, mahādukkhanti attho.
Ayonisoti anupāyena. Apakkaṃ na paripācentīti na apariṇataṃ akhīṇaṃ āyuṃ
antarāva upacchindanti. Paripākaṃ āgamentīti āyuparipākakālaṃ āgamenti.
Dhammasenāpatināpetaṃ vuttaṃ:-
              nābhinandāmi maraṇaṃ       nābhinandāmi 1- jīvitaṃ
              kālañca paṭikaṅkhāmi      nibbisaṃ bhatako 2- yathāti. 3-
                          Supinakūpamāvaṇṇanā
      [421] Ubbhinditvāti mattikālepaṃ bhinditvā.
      [422] Rāmaṇeyyakanti ramaṇīyabhāvaṃ. Celāvikāti 4- vilātadārikā. 4-
Komārikāti taruṇadārikā. Tuyhaṃ jīvanti supinadassanakāle nikkhamantaṃ vā pavisantaṃ
vā jīvaṃ api nu passanti. Idha cittācāraṃ "jīvan"ti gahetvā āha. So hi
tattha jīvasaññīti.
      [423] Jiyāyāti dhanujiyāya, jīvaṃ 5- veṭhetvāti attho patthinnataroti
thaddhataro. Iminā kiṃ dasseti? tumhe jīvakāle sattassa pañcakkhandhāti vadatha,
cavanakāle pana rūpakkhandhamattameva avasissati, tayo khandhā appavattā honti,
viññāṇakkhandhova gacchati. Avasiṭṭhena rūpakkhandhena lahukatarena bhavitabbaṃ,
garukataro ca hoti. Tasmā natthi koci kuhiṃ gatoti imamatthaṃ dassesi.
                       Santattaayoguḷūpamāvaṇṇanā
      [424] Nibbutanti vūpasantatejaṃ.
      [425] Anupahaccāti avināsetvā. Āmato 6- hotīti addhamato 7-
@Footnote: 1 ka. nābhikaṅkhāmi     2 ka. bhaṭako    3 khu. thera. 26/606/356 saṅkiccattheragāthā
@4-4 cha.Ma. velāsikāti khiḍḍāparādhikā, Sī.,i. keḷāyikāti bālāvadārikā
@5 cha.Ma. gīvaṃ   6 ka.,i. addhamato    7 ka. daramato

---------------------------------------------------------------------------------------------
page428.
Marituṃ āraddho hoti. Odhunāthāti orato karotha. Sandhunāthāti parato karotha.
Niddhunāthāti aparāparaṃ karotha. Tañcāyatanaṃ na paṭisaṃvedetīti tena cakkhunā taṃ
rūpāyatanaṃ na vibhāveti. Esa nayo sabbattha.
      [426] Saṅkhadhamoti saṅkhadhamako. Upaḷāsetvāti 1- dhamitvā.
                         Aggikajaṭilūpamāvaṇṇanā
      [428] Aggikoti aggiparicaraṇako. 2- Āpādeyyanti nipphādeyyaṃ,
āyuṃ vā pāpuṇeyyaṃ. Poseyyanti bhojanādīhi bhareyyaṃ. Vaḍḍheyyanti vuḍḍhiṃ
gameyyaṃ. Araṇisahitanti araṇiyugalaṃ.
      [429] Tirorājānopīti tiroraṭṭhe aññasmiṃpi janapade rājāno
jānanti. Abyattoti avisado accheko. Kopenapīti ye maṃ evaṃ vakkhanti, tesu
uppajjanakena kopenapi naṃ etaṃ diṭṭhigataṃ harissāmi pariharissāmīti gahetvā
vicarissāmi. Makkhenāti tayā vuttakāraṇamakkhalakkhaṇena 3- makkhena. Palāsenāti
tayā saddhiṃ yugaggāhalakkhaṇena palāsena.
                        Dvesatthavāhūpamāvaṇṇanā
      [430] Haritakapaṇṇanti yaṃkiñci haritakaṃ, antamaso allatiṇapaṇṇaṃpi
na hotīti attho. Āsannaddhakalāpanti 4- āsannaddhadhanukalāpaṃ. Āsittodakāni
vaṭumānīti paripuṇṇasalilā maggā ca kandarā ca. Yoggānīti balibaddhe.
      Bahunikkhantaroti bahunikkhanto, ciranikkhantoti attho. Yathābhatena 5-
bhaṇḍenāti yaṃ vo tiṇakaṭṭhodakabhaṇḍaṃ āropitaṃ, tena yathābhatena yathāropitena,
yathāgahitena vāti attho.
      Appasārānīti appagghāni. Paṇiyānīti bhaṇḍāni.
@Footnote: 1 cha.Ma. upalāpetvāti, i. upaḷāsitvā   2 cha.Ma. aggiparicārako
@3 cha.Ma. vuttayuttakāraṇa....  4 cha.Ma.,Sī. sannaddhakalāpanti  5 cha.Ma. yathākatena

---------------------------------------------------------------------------------------------
page429.
                         Gūthabhārikūpamāvaṇṇanā
      [432] Mama ca sūkarabhattanti mama ca sūkarānaṃ idaṃ bhattaṃ. Uggharantanti
upari gharantaṃ. Paggharantanti heṭṭhā parissavantaṃ. Tumhe khvettha bhaṇeti tumhe
yo ettha bhaṇe. Ayameva vā pāṭho. Tathāhi pana me sūkarabhattanti tathāhi
pana me ayaṃ gūtho sūkarānaṃ bhattaṃ.
      [434] Āgatāgataṃ kalinti āgatāgataṃ parājayagulaṃ gilati. Pajohissāmīti
pajohanaṃ karissāmi, balikammaṃ karissāmīti attho. Akkhehi dibbissāmāti gulehi
kīḷissāma. Pāsakehi 1- kīḷissāma. 1- Littaṃ paramena tejasāti paramatejena
visena littaṃ.
      [436] Gāmapajjanti 2- vuṭṭhitagāmadeso vuccati. "gāmapadan"tipi
pāṭho, ayameva attho. Sāṇabhāranti sāṇavākabhāraṃ. Susannaddhoti subaddho. Tvaṃ
pajānāhīti tvaṃ pajāna, sace gaṇhitukāmosi, gaṇhāhīti vuttaṃ hoti.
      Khomanti khomavākaṃ. Ayasanti 3- kāḷalohaṃ. Lohanti tambalohaṃ.
Sajjhunti 4- rajataṃ. Suvaṇṇanti suvaṇṇamāsakaṃ. Abhinandiṃsūti tusiṃsu.
      [437] Attamanoti sakamano tuṭṭhacitto. Abhiraddhoti. Abhippasanno.
Pañhāpaṭibhāṇānīti pañhūpaṭṭhānāni. Paccanīkaṃ kātabbanti 5- paccanīkaṃ paṭiviruddhaṃ
viya kattabbaṃ. Avamaññissaṃ paṭilomagāhaṃ gahetvā aṭṭhāsinti attho.
      [438] Saṃghātaṃ āpajjantīti ghātaṃ vināsaṃ maraṇaṃ āpajjanti.
Na mahapphaloti vipākaphalena na mahapphalo hoti. Na mahānisaṃsoti guṇānisaṃsena
mahānisaṃso na hoti. Na mahājutikoti ānubhāvajutiyā mahājutiko na hoti.
Na mahāvipphāroti vipākavipphāratāya mahāvipphāro na hoti. Bījanaṅgalanti vījañca
naṅgalañca. Dukkhetteti duṭṭhukhette nissārakhette. Dubbhūmeti visamabhūmibhāge.
@Footnote: 1-1 cha.Ma.,i. pāsakehi kiḷissāmāti na dissati.  2 cha.Ma. gāmapaṭṭanti,
@i. gāmapaddananti  3 cha.Ma.,Sī. ayanti  4 cha.Ma. sajjhanti   5 cha.Ma. kattabbanti

---------------------------------------------------------------------------------------------
page430.
Patiṭṭhāpeyyāti ṭhapeyya. Khaṇḍānīti chinnabhinnāni. Pūtīnīti nissārāni.
Vātātapahatānīti vātena ca ātapena ca hatāni pariyādinnatejāni. Asāradānīti
taṇḍulasāradānavirahitāni palāsāni. 1- Asukhasayitānīti yāni sukkhāpetvā koṭṭhe
ākiritvā ṭhapitāni, tāni sukhasayitāni nāma. Etāni pana na tādisāni. Na
anuppaveccheyyāti na anuppaveseyya, na sammā vasseyya, anavaḍḍhamāsaṃ anudasāhaṃ
anupañcāhaṃ na vasseyyāti attho. Api nu tānīti api nu evaṃ khette
bījavuṭṭhidose sati tāni bījāni aṅkuramūlapattādīhi uddhaṃ vuḍḍhiṃ heṭṭhā viruḷhiṃ
samantato ca vepullaṃ āpajjeyyunti. Evarūpo kho rājañña yaññoti evarūpaṃ
rājañña dānaṃ parūpaghātena uppāditapaccayatopi  dāyakatopi paṭiggāhakatopi
avisuddhattā na mahapphalaṃ hoti.
      Evarūpo kho rājañña yaññoti evarūpaṃ rājañña dānaṃ aparūpaghātena
uppannapaccayatopi aparūpaghātitāya sīlavantadāyakatopi sammādiṭṭhiādi-
guṇasampannapaṭiggāhakatopi mahapphalaṃ hoti. Sace pana guṇātirekaṃ nirodhā vuṭṭhitaṃ
paṭiggāhakaṃ labhati, cetanā ca vipulā hoti, diṭṭheva dhamme vipākaṃ detīti.
      [439] Imaṃ pana therassa dhammakathaṃ sutvā pāyāsi rājañño theraṃ
nimantetvā sattāhaṃ therassa mahādānaṃ datvā tato paṭṭhāya sabbajanassa
dānaṃ paṭṭhapesi. Taṃ sandhāya athakho pāyāsi rājaññoti ādi vuttaṃ. Tattha
kaṇājakanti sakuṇḍakaṃ uttaṇḍulabhattaṃ. Bilaṅgadutiyanti kañjikadutiyaṃ. Corakāni 2-
ca vatthānīti thūlasuttāni 3- ca vatthāni. Guḷavālakānīti guḷadasāni, puñjapuñjavasena
ṭhitamahantadasānīti attho. Evamanuddisatīti evaṃ upadisati. Pādāpīti 4- pādenapi 4-
      [440] Asakkaccanti saddhāvirahitaṃ asaddhadānaṃ. Asahatthāti na
sahatthena. Acittīkatanti cittīkāravirahitaṃ, na cittīkāraṃ paccupaṭṭhapetvā na paṇītaṃ
katvā adāsi. Apaviddhanti chaḍḍitaṃ vippatitaṃ. Suññaṃ serīsakanti serīsakaṃ nāma
@Footnote: 1 cha.Ma. palālāni, i. palāpāni.         2 cha.Ma. dhorakāni, Sī., i. therakāni.
@3 cha.Ma., i. thūlāni.        4-4 Ma. pādāsīti pādesi

---------------------------------------------------------------------------------------------
page431.
Ekaṃ tucchaṃ rajatavimānaṃ upagato. Tassa kira dvāre mahāsirīsarukkho, tena taṃ
"serīsakan"ti vuccati.
      [441] Āyasmā gavampatīti thero kira pubbe manussaloke
gopāladārakānaṃ jeṭṭhako hutvā mahantaṃ 1- sirīsarukkhamūlaṃ sodhetvā vālikaṃ
okiritvā ekaṃ piṇḍapātikattheraṃ rukkhamūle nisīdāpetvā attanā laddhaṃ āhāraṃ
datvā tato cuto  tassānubhāvena tasmiṃ rajatavimāne nibbatti. Sirīsarukkho
vimānadvāre aṭṭhāsi. So paññāsāya vassehi phalati, tato paññāsa vassāni
gatānīti devaputto saṃvegaṃ āpajjati. So aparena samayena amhākaṃ bhagavato kāle
manussesu nibbattitvā satthu dhammakathaṃ sutvā arahattaṃ patto. Pubbāciṇṇavasena
pana divāvihāratthāya tadeva vimānaṃ abhiñhaṃ gacchati, taṃ kirassa utusukhaṃ hoti.
Taṃ sandhāya "tena kho pana samayena āyasmā gavampatī"ti ādi vuttaṃ.
      So sakkaccaṃ dānaṃ datvāti so parassa santakaṃpi dānaṃ sakkaccaṃ
datvā. Evamārocesīti 2- "sakkaccaṃ dāna dethā"ti ādinā nayena ārocesi.
Tañca pana therassa ārocanaṃ sutvā mahājano sakkaccaṃ dānaṃ datvā devaloke
nibbatto. Pāyāsissa pana rājaññassa paricārikā sakkaccaṃ dānaṃ datvāpi
nikkantivasena gantvā tasseva santike nibbattā. Taṃ kira disācārikavimānaṃ
vaṭṭaniaṭaviyaṃ ahosi. Pāyāsidevaputto ca ekadivasaṃ vāṇijakānaṃ dassetvā attano
katakammaṃ kathesīti.
                  Iti sumaṅgalavilāsiniyā dīghanikāyaṭṭhakathāya
                    pāyāsirājaññasuttavaṇṇanā niṭṭhitā.
                   Niṭṭhitā ca mahāvaggassa atthavaṇṇanā.
                       Mahāvaggaṭṭhakathā niṭṭhitā.