AṬṬHAKATHĀ Book 53 : PĀḶI ROMAN
Saṅgaṇi.A. (aṭṭhasālinī)

Page 1-100.

page1.
                      Aṭṭhasālinī nāma abhidhammaṭṭhakathā
                          dhammasaṅgaṇīvaṇṇanā
                           ----------
                namo tassa bhagavato arahato sammāsambuddhassa.
                           Ārambhakathā 1-
           [1] Karuṇā viya sattesu         paññā yassa mahesino
               ñeyyadhammesu sabbesu       pavattittha yathāruciṃ.
           [2] Dayāya tāya sattesu        samussāhitamānaso
               pāṭiherāvasānamhi         vasanto tidasālaye.
           [3] Pāricchattakamūlamhi          paṇḍukambalanāmake
               silāsane sannisinno        ādiccova yugandhare.
           [4] Cakkavāḷasahassehi          dasahāgamma sabbaso
               sannisinnena devānaṃ        gaṇena parivārito.
           [5] Mātaraṃ pamukhaṃ katvā         tassā paññāya tejasā
               abhidhammakathāmaggaṃ           devānaṃ sampavattayi.
           [6] Tassa pāde namassitvā      sambuddhassa sirīmato
               saddhammañcassa pūjetvā      katvā saṃghassa cañjaliṃ.
           [7] Nipaccakārassetassa         katassa ratanattaye
               ānubhāvena sosetvā      antarāye asesato.
           [8] Visuddhācārasīlena          nipuṇāmalabuddhinā
               bhikkhunā buddhaghosena        sakkaccaṃ abhiyācito.
@Footnote: 1 cha.Ma. ganthārambhakathā

---------------------------------------------------------------------------------------------
page2.
           [9] Yaṃ devadevo devānaṃ       desetvā nayato puna
               therassa sāriputtassa        samācikkhi vināyako.
          [10] Anotattadahe katvā        upaṭṭhānaṃ mahesino
               yañca sutvāna so thero     āharitvā mahītalaṃ.
          [11] Bhikkhūnaṃ payirupāhāsi 1-      iti bhikkhūhi dhārito
               saṅgītikāle saṅgīto        vedehamuninā puna.
          [12] Tassa gambhīrañāṇehi 2-      ogāḷhassa abhiṇhaso
               nānānayavicittassa          abhidhammassa ādito.
          [13] Yā mahākassapādīhi         vasīhaṭṭhakathā purā
               saṅgītā anusaṅgītā         pacchāpi ca isīhi yā.
          [14] Ābhaṭā puna therena        mahindenetamuttamaṃ
               yā dīpaṃ dīpavāsīnaṃ          bhāsāya abhisaṅkhitā. 3-
          [15] Apanetvā tato bhāsaṃ       tambapaṇṇinivāsinaṃ
               āropayitvā niddosaṃ       bhāsaṃ tantinayānugaṃ.
          [16] Nikāyantaraladdhīhi           asammissaṃ anākulaṃ
               mahāvihāravāsīnaṃ           dīpayanto vinicchayaṃ.
          [17] Atthaṃ pakāsayissāmi         āgamaṭṭhakathāsupi
               gahetabbaṃ gahetvāna        tosayanto vicakkhaṇe.
          [18] Kammaṭaṭhānāni sabbāni       cariyābhiññā vipassanā
               visuddhimagge panidaṃ          yasmā sabbaṃ pakāsitaṃ.
          [19] Tasmā taṃ aggahetvāna      sakalāyapi tantiyā
               padānukkamato eva         karissāmatthavaṇṇanaṃ.
@Footnote: 1 cha.Ma. payirudāhāsi       2 Sī. gambhīraññāṇena          3 cha.Ma. abhisaṅkhatā

---------------------------------------------------------------------------------------------
page3.
          [20] Iti me bhāsamānassa        abhidhammakathaṃ imaṃ
               avikkhittā nisāmetha        dullabhā hi ayaṃ kathāti.
                             Nidānakathā
           tattha abhidhammoti 1- kenaṭṭhena abhidhammo? dhammātirekadhammavisesaṭṭhena.
Atirekavisesaṭṭhadīpako hi ettha abhisaddo "bāḷhā me dukkhā vedanā abhikkamanti,
no paṭikkamanti 2- abhikkantavaṇṇenā"tiādīsu 3- viya. Tasmā yathā samussitesu
bahūsu chattesu ca dhajesu ca yaṃ atirekappamāṇaṃ visesavaṇṇasaṇṭhānañca chattaṃ, taṃ
aticchattanti vuccati. Yo atirekappamāṇo nānāvirāgavaṇṇavisesasampannova dhajo, so
atidhajoti vuccati. Yathā ca ekato sannipatitesu bahūsu rājakumāresu ceva devesu ca
yo jātibhogayasaissariyādisampattīhi atirekataro ceva visesavaṇṇataro 4- ca rājakumāro,
so atirājakumāroti vuccati. Yo āyuvaṇṇaissariyayasasampattiādīhi atirekataro ceva
visesavaṇṇataro ca devo, so atidevoti vuccati. Tathārūpo brahmāpi atibrahmāti
vuccati. Evameva ayampi dhammo dhammātirekadhammavisesaṭṭhena abhidhammoti vuccati.
           Suttantaṃ hi patvā pañcakkhandhā ekadeseneva vibhattā, na nippadesena.
Abhidhammaṃ patvā pana suttantabhājanīyaabhidhammabhājanīyapañhāpucchakanayānaṃ vasena
nippadesato vibhattā. Tathā dvādasāyatanāni aṭṭhārasa dhātuyo cattāri saccāni
bāvīsatindriyāni dvādasaṅgadīpako 5- paccayākāro. Kevalaṃ hi indriyavibhaṅge
suttantabhājanīyaṃ paccayākāre ca pañhāpucchakaṃ natthi. Suttantañhi patvā cattāro
satipaṭṭhānā ekadeseneva vibhattā, na nippadesena. Abhidhammaṃ patvā pana tiṇṇampi
nayānaṃ vasena nippadesato vibhattā. Tathā cattāro sammappadhānā 6- cattāro
iddhipādā satta sambojjhaṅgā ariyo aṭṭhaṅgiko maggo cattāri jhānāni catasso
appamaññāyo pañca sikkhāpadāni catasso paṭisambhidā. Kevalaṃ hi ettha sikkhāpadavibhaṅge
suttantabhājanīyaṃ natthi. Suttantaṃ patvā pana ñāṇaṃ ekadeseneva vibhattaṃ, na
@Footnote: 1 cha.Ma. ayaṃ pāṭho na dissati        2 Ma.u. 14/384/330, saṃ.kha. 17/87/96
@3 cha.Ma. abhikkantavaṇṇā ti          4 cha.Ma. visesavantataro. evamuparipi
@5 cha.Ma. dvādasapadiko             6 cha.Ma. cattāri sammappadhānāni

---------------------------------------------------------------------------------------------
page4.
Nippadesena. Tathā kilesā. Abhidhammaṃ patvā pana "ekavidhena ñāṇavatthū"tiādinā 1-
nayena  mātikaṃ ṭhapetvā nippadesato vibhattaṃ. Tathā ekekato paṭṭhāya anekehi
nayehi kilesā vibhattā. Suttantaṃ patvā ca pana bhummantaraparicchedo 2- ekadeseneva
vibhatto, na nippadesena. Abhidhammaṃ patvā pana tiṇṇampi nayānaṃ vasena
bhummantaraparicchedo nippadesatova paññatto. 3- Evaṃ dhammātirekadhammavisesaṭṭhena
abhidhammoti veditabbo.
           Pakaraṇaparicchedato panesa dhammasaṅgaṇīvibhaṅgadhātukathāpuggalapaññattikathāvatthu-
yamakapaṭṭhānānaṃ sattannaṃ pakaraṇānaṃ vasena ṭhitopi. Ayamettha ācariyānaṃ samānakathā.
Vitaṇḍavādī panāha "kathāvatthu kasmā gahitaṃ, nanu sammāsambuddhassa parinibbānato
aṭṭhārasavassādhikāni dve vassasatāni atikkamitvā moggalliputtatissattherena
etaṃ ṭhapitaṃ? tasmā sāvakabhāsitattā chaḍḍetha nan"ti. Kiṃ pana chappakaraṇāni
abhidhammoti. Evaṃ na vadāmīti. Atha kiṃ  vadasīti. Sattappakaraṇānīti. Kataraṃ gahetvā
satta karosīti. Mahādhammahadayaṃ nāma atthi, etena saha sattāti. Mahādhammahadaye
apubbaṃ natthi, katipayā ca pañhāvārā avasesā, kathāvatthunā saddhiṃ sattāti. No
kathāvatthunā mahādhātukathā nāma atthi, tāya saddhiṃ sattāti. 4- Mahādhammahadaye tāva
katipayā ca pañhāvārā avasesā, 4-  mahādhātukathāyaṃ apubbaṃ natthi, appamattakāva
tanti avasesā, kathāvatthunāva saddhiṃ sattāti.
      Sammāsambuddho hi sattappakaraṇāni desento kathāvatthuṃ patvā yāva esā
puggalavāde 5-  tāva catūsu pañhesu dvinnaṃ  pañcakānaṃ vasena aṭṭhamukhavādayutti, taṃ
ādikaṃ katvā sabbakathāmaggesu asampuṇṇabhāṇavāramattāya pāliyā mātikaṃ ṭhapesi.
Sā panesā tanti "puggalo upalabbhati sacchikaṭṭhaparamaṭṭhenāti 6-? āmantā. Yo
Sacchikaṭṭho paramaṭṭho tato so puggalo  upalabbhati sacchikaṭṭhaparamaṭṭhenāti? na
Hevaṃ vattabbe. Ājānāhi niggahaṃ .pe. Puggalo nūpalabbhati sacchikaṭṭhaparamaṭṭhenāti?
@Footnote: 1 abhi. 35/751/377     2 cha.Ma. bhūmantaraparicchedo. evamuparipi   3 cha.Ma. vibhatto
@4-4 cha.Ma. ime pāṭhā na dissanti          5 cha.Ma. puggalavāre
@6 ka. sacchikatthaparamatthenāti. evamuparipi, cha.Ma. saccikaṭṭhaparamatthenāti. evamuparipi

---------------------------------------------------------------------------------------------
page5.
Āmantā. Yo sacchikaṭṭho paramaṭṭho tato so puggalo nūpalabbhati sacchikaṭṭhaparamaṭṭhenāti?
na hevaṃ  vattabbe. Ājānāhi niggahaṃ .pe. Paṭikammaṃ. Sabbattha puggalo upalabbhati
sacchikaṭṭhaparamaṭṭhenāti? āmantā. Yo sacchikaṭṭho paramaṭṭho tato so  puggalo
sabbattha  upalabbhati sacchikaṭṭhaparamaṭṭhenāti? na hevaṃ vattabbe. Ājānāhi paṭikammaṃ.
Sabbadā puggalo upalabbhati sabbadā puggalo nūpalabbhati sabbesu puggalo upalabbhati
sabbesu puggalo nūpalabbhati sacchikaṭṭhaparamaṭṭhenāti? āmantā. Yo sacchikaṭṭho
paramaṭṭho tato so puggalo nūpalabbhati sacchikaṭṭhaparamaṭṭhenāti? na hevaṃ vattabbe.
Ājānāhi paṭikamman"ti 1- evaṃ paṭhamaṃ vādaṃ nissāya paṭhamaṃ niggahaṃ dutiyaṃ nissāya
dutiyaṃ niggahaṃ .pe. Aṭṭhamaṃ nissāya aṭṭhamaṃ niggahaṃ dassentena satthārā
ṭhapitā. Iminā nayena sabbattha mātikāṭhapanaṃ  veditabbaṃ. Taṃ panetaṃ mātikaṃ  ṭhapento
idaṃ disvāva ṭhapesi:- "mama parinibbānato aṭṭhārasavassādhikānaṃ dvinnaṃ  vassasatānaṃ
matthake moggalliputtatissatthero nāma bhikkhu bhikkhusahassamajjhe nisinno sakavāde
pañca suttasatāni paravāde pañcāti suttasahassaṃ samodhānetvā dīghanikāyappamāṇaṃ
kathāvatthuppakaraṇaṃ bhājessatī"ti.
        Moggalaliputtatissattheropi imaṃ pakaraṇaṃ desento na attano ñāṇena
desesi, satthārā pana dinnanayena ṭhapitamātikāya desesi. Iti satthārā dinnanayena
ṭhapitamātikāya desitattā sakalampetaṃ pakaraṇaṃ buddhabhāsitameva nāma jātaṃ. Yathā kiṃ?
yathā madhupiṇḍikasuttantādīni. Madhupiṇḍikasuttasmiṃ hi bhagavā "yatonidānaṃ bhikkhu
purisaṃ papañcasaññāsaṅkhā samudācaranti, ettha ce natthi abhinanditabbaṃ abhivaditabbaṃ
ajjhositabbaṃ, esevanto rāgānusayānan"ti 2- mātikaṃ ṭhapetvā uṭṭhāyāsanā vihāraṃ
pāvisi.
     Dhammapaṭiggāhakā bhikkhū mahākaccānattheraṃ 3- upasaṅkamitvā dasabalena ṭhapitamātikāya
atthaṃ pucchiṃsu. Thero pucchitamatteneva 4- akathetvā dasabalassa apacitiṃ dassanatthaṃ
@Footnote: 1 abhi. 37/1-10/1-8   2 Ma.Ma. 12/202/170
@3 ka. mahākaccāyanattheraṃ. evamuparipi  4 cha.Ma. pucchitamattakeneva

---------------------------------------------------------------------------------------------
page6.
"seyyathāpi āvuso puriso sāratthiko sāragavesī"ti 1- sāropamaṃ āharitvā
sārarukkho viya bhagavā sākhāpalāsasadisā sāvakā. So hāvuso bhagavā jānaṃ jānāti,
passaṃ passati cakkhubhūto ñāṇabhūto dhammabhūto brahmabhūto vattā pavattā atthassa
ninnetā amatassa dātā dhammasāmī tathāgatoti satthāraṃ thometvā punappunaṃ therehi
yācito satthārā ṭhapitamātikāya atthaṃ vibhajitvā "ākaṅkhamānā ca pana tumhe āyasmanto
bhagavantaṃyeva upasaṅkamitvā etamatthaṃ  puccheyyātha, sace sabbaññutañāṇena saddhiṃ
saṃsandiyamānaṃ sameti, taṃ gaṇheyyātha. No ce mā gaṇhathā"ti iminā adhippāyena
"yathā ca vo bhagavā byākaroti, tathā taṃ dhāreyyāthā"ti vatvā uyyojesi.
        Te satthāraṃ upasaṅkamitvā etamatthaṃ pucchiṃsu. Satthā "dukathitaṃ kaccānenā"ti
avatvā suvaṇṇāliṅgaṃ 2- ussāpento viya gīvaṃ upanāmetvā 3-
supupphitasatapattasassirikaṃ viya mahāmukhaṃ pūrento brahmassaraṃ nicchāretvā "sādhu
sādhū"ti therassa sādhukāraṃ datvā "paṇḍito bhikkhave mahākaccāno, mahāpañño bhikkhave
mahākaccāno, mañcepi tumhe bhikkhave etamatthaṃ paṭipuccheyyātha, ahampi maṃ evamevaṃ
byākareyyaṃ, yathā taṃ mahākaccānena byākatan"ti 4- āha.
        Evaṃ  satthārā anumoditakālato paṭṭhāya pana sakalaṃ suttantaṃ buddhabhāsitaṃ
nāma jātaṃ. Ānanadattherādīhi vitthāritasuttantesvapi eseva nayo. Evameva
sammāsambuddho sattappakaraṇāni desento kathāvatthuṃ patvā vuttanayena mātikaṃ
ṭhapesi. Ṭhapento ca idamaddasa:-
           "mama parinibbānato aṭṭhārasavassādhikānaṃ dvinnaṃ vassasatānaṃ
      matthake moggalliputtatissatthero nāma bhikkhu bhikkhusahassamajjhe nisinno
      sakavāde pañca suttasatāni paravāde pañcāti suttasahassaṃ samodhānetvā
      dīghanikāyappamāṇaṃ kathāvatthuppakaraṇaṃ bhājessatī"ti.
      Moggalliputtatissattheropi imaṃ pakaraṇaṃ desento na attano ñāṇena
desesi, satthārā pana dinnanayena ṭhapitamātikāya desesi. Iti satthārā dinnanayena
@Footnote: 1 Ma.mū. 12/203/171      2 ka. suvaṇṇaḷiṅgaṃ
@3 cha.Ma. unnāmetvā  4 Ma.mū. 12/205/175

---------------------------------------------------------------------------------------------
page7.
Ṭhapitamātikāya desitattā sakalametaṃ pakaraṇaṃ buddhabhāsitaṃeva nāma jātaṃ. Evaṃ
kathāvatthunā saddhiṃ sattappakaraṇāni abhidhammo nāma.
        Tattha dhammasaṅgaṇippakaraṇe catasso vibhattiyo cittavibhatti rūpavibhatti
nikkheparāsi atthuddhāroti. Tattha kāmāvacarakusalato aṭṭha akusalato dvādasa
kusalavipākato soḷasa akusalavipākato satta kiriyato ekādasa rūpāvacarakusalato pañca
vipākato pañca kiriyato pañca arūpāvacarakusalato cattāri vipākato cattāri kiriyato
cattāri lokuttarakusalato cattāri vipākato cattārīti ekūnanavuti cittāni
cittavibhatti nāma. Cittuppādakaṇḍantipi etasseva nāmaṃ. Taṃ vācanāmaggato
atirekachabhāṇavāraṃ, vitthāriyamānaṃ  pana anantamaparimāṇaṃ hoti.
        Tadanantaraṃ  "ekavidhena duvidhenā"tiādinā nayena mātikaṃ ṭhapetvā vitthārena
vibhajitvā dassitā rūpavibhatti nāma. Rūpakaṇḍantipi tasseva nāmaṃ. Taṃ vācanāmaggato
atirekadvebhāṇavāraṃ, vitthāriyamānaṃ pana anantamaparimāṇaṃ hoti.
        Tadanantaraṃ mūlato  khandhato dvārato bhūmito atthato dhammato nāmato liṅgatoti
evaṃ mūlādīhi 1- nikkhipitvā desito nikkheparāsi nāma. So:-
             mūlato khandhato cāpi       dvārato cāpi bhūmito
             atthato dhammato cāpi      nāmato cāpi liṅgato
             nikkhipitvā desitattā      nikkhepoti pavuccati.
        Nikkhepakaṇḍantipi tasseva nāmaṃ. Taṃ vācanāmaggato timattabhāṇavāraṃ,
vitthāriyamānaṃ pana anantamaparimāṇaṃ hoti.
        Tadanantaraṃ pana tepiṭakassa buddhavacanassa atthuddhārabhūtaṃ yāva saraṇadukā
nikkhittaṃ aṭṭhakathākaṇaḍaṃ nāma, yato mahāpakaraṇiyā bhikkhū mahāpakaraṇe gaṇanacāraṃ
asallakkhentā gaṇanaṃ 2- samānenti. Taṃ vācanāmaggato dvimattabhāṇavāraṃ, vitthāriyamānaṃ
pana anantamaparimāṇaṃ hoti.
@Footnote: 1 Ma., Sī. mūlādīni         2 cha.Ma. gaṇanacāraṃ, Sī. gaṇanavāraṃ

---------------------------------------------------------------------------------------------
page8.
        Iti sakalaṃ dhammasaṅgaṇippakaraṇaṃ. Taṃ vācanāmaggato atirekaterasamattabhāṇavāraṃ,
vitthāriyamānaṃ pana anantamaparimāṇaṃ hoti. Evametaṃ:-
             cittavibhatti rūpañca      nikkhepo   atthajotanā
             gambhīraṃ nipuṇaṃ  ṭhānaṃ     tampi buddhena desitaṃ.
     Tadanantaraṃ vibhaṅgappakaraṇaṃ nāma. Taṃ "khandhavibhaṅgo āyatanavibhaṅgo dhātuvibhaṅgo
saccavibhaṅgo indriyavibhaṅgo paccayākāravibhaṅgo satipaṭṭhānavibhaṅgo
sammappadhānavibhaṅgo iddhipādavibhaṅgo bojjhaṅgavibhaṅgo  maggavibhaṅgo 1- jhānavibhaṅgo
appamaññāvibhaṅgo sikkhāpadavibhaṅgo paṭisambhidāvibhaṅgo ñāṇavibhaṅgo
khuddakavatthuvibhaṅgo dhammahadayavibhaṅgo"ti aṭṭhārasavidhena vibhattaṃ.
        Tattha khandhavibhaṅgo suttantabhājanīyaabhidhammabhājanīyapañhāpucchakānaṃ vasena tidhā
vibhatto. So vācanāmaggato pañcamattabhāṇavāro, vitthāriyamāno pana ananto
aparimāṇo hoti. Tato paraṃ āyatanavibhaṅgādayopi teheva tīhi nayehi vibhattā.
Tesu āyatanavibhaṅgo vācanāmaggato atirekabhāṇavāro. Dhātuvibhaṅgo dvimattabhāṇavāro.
Tathā saccavibhaṅgo. Indriyavibhaṅge suttantabhājanīyaṃ natthi. Vācanāmaggato panesa
atirekabhāṇavāramatto. Paccayākāravibhaṅgo chamattabhāṇavāro. Pañhāpucchakaṃ 2- panettha
natthi. Satipaṭṭhānavibhaṅgo atirekabhāṇavāramatto. Tathā sammappadhānaiddhipāda-
bojjhaṅgamaggavibhaṅgā. Jhānavibhaṅgo dvibhāṇavāramatto. Appamaññāvibhaṅgo
atirekabhāṇavāramatto. Sikkhāpadavibhaṅgepi suttantabhājanīyaṃ natthi. Vācanāmaggato
panesa atirekabhāṇavāramatto. Tathā paṭisambhidāvibhaṅgo. Ñāṇavibhaṅgo dasavidhena vibhatto.
Vācanāmaggato panesa timattabhāṇavāro. Khuddakavatthuvibhaṅgopi dasavidhena vibhatto.
Vācanāmaggato panesa timattabhāṇavāro. Dhammahadayavibhaṅgo tividhena vibhatto.
Vācanāmaggato panesa atirekadvibhāṇavāramatto. Sabbepi vitthāriyamānā anantā
aparimāṇā honti. Evametaṃ vibhaṅgappakaraṇaṃ nāma vācanāmaggato pañcatiṃsamattabhāṇavāraṃ,
vitthāriyamānaṃ 3- pana anantamaparimāṇaṃ hoti.
@Footnote: 1 cha.Ma. maggaṅgavibhaṅgo      2 cha.Ma. pañhapucchakaṃ      3 cha.Ma. vitthārato

---------------------------------------------------------------------------------------------
page9.
     Tadanantaraṃ dhātukathāpakaraṇaṃ nāma. Taṃ "saṅgaho asaṅgaho saṅgahitena asaṅgahitaṃ
asaṅgahitena saṅgahitaṃ saṅgahitena saṅgahitaṃ asaṅgahitena  asaṅgahitaṃ sampayogo
vippayogo sampayuttena vippayuttaṃ vippayuttena sampayuttaṃ sampayuttena
sampayuttaṃ vippayuttena vippayuttaṃ saṅgahitena sampayuttaṃ vippayuttaṃ
sampayuttena saṅgahitaṃ asaṅgahitaṃ asaṅgahitena sampayuttaṃ vippayuttaṃ vippayuttena
saṅgahitaṃ asaṅgahitan"ti cuddasavidhena vibhattaṃ. Taṃ vācanāmaggato
atirekachabhāṇavāramattaṃ, vitthāriyamānaṃ pana anantamaparimāṇaṃ hoti.
      Tadanantaraṃ puggalapaññatti nāma. Sā "khandhapaññatti āyatanapaññatti
dhātupaññatti saccapaññatti indriyapaññatti puggalapaññattī"ti chabbidhena
vibhattā. Sā vācanāmaggato atirekapañcabhāṇavārā, vitthāriyamānā pana anantā
aparimāṇāeva hoti.
        Tadanantaraṃ kathāvatthuppakaraṇaṃ nāma. Taṃ "sakavāde pañca suttasatāni paravāde
pañcā"ti suttasahassaṃ samodhānetvā vibhattaṃ. Taṃ vācanāmaggato idāni potthake
likhitaṃ aggahetvā saṅgītiāropitanayena dīghanikāyappamāṇaṃ, vitthāriyamānaṃ pana
anantamaparimāṇaṃ hoti.
      Tadanantaraṃ yamakaṃ nāma pakaraṇaṃ. Taṃ "mūlayamakaṃ khandhayamakaṃ āyatanayamakaṃ dhātuyamakaṃ saccayamakaṃ
saṅkhārayamakaṃ anusayayamakaṃ cittayamakaṃ dhammayamakaṃ indriyayamakan"ti dasavidhena vibhattaṃ.
Taṃ vācanāmaggato vīsatibhāṇavārasatamattaṃ, 1- vitthārato pana anantamaparimāṇaṃ hoti.
        Tadanantaraṃ mahāpakaraṇaṃ nāma. Paṭṭhānantipi tasseva nāmaṃ. Taṃ "hetupaccayo
ārammaṇapaccayo adhipatipaccayo anantarapaccayo samanantarapaccayo sahajātapaccayo
aññamaññapaccayo nissayapaccayo upanissayapaccayo purejātapaccayo pacchājātapaccayo
āsevanapaccayo kammapaccayo vipākapaccayo āhārapaccayo indriyapaccayo jhānapaccayo
maggapaccayo sampayuttapaccayo vippayuttapaccayo atthipaccayo natthipaccayo vigatapaccayo
avigatapaccayo"ti paccayavasena tāva catuvīsatividhena vibhattaṃ.
        Imasmiṃ pana ṭhāne paṭṭhānaṃ samānetabbaṃ:- kusalattikādayo hi bāvīsatitikā
nāma. Hetū dhammā nahetū dhammā .pe. Saraṇā dhammā araṇā dhammāti ime
@Footnote: 1 cha.Ma. vīsabhāṇavārasataṃ, Sī. vīsaṃ bhāṇavārasataṃ

---------------------------------------------------------------------------------------------
page10.
Satadukā. Aparepi dukā vijjābhāgino dhammā avijjābhāgino dhammā .pe. Khaye
ñāṇaṃ anuppāde ñāṇanti dvācattāḷīsasuttantikadukā nāma. Tesu dvāvīsatitikā
satadukāti ayaṃ āhacca bhāsitā jinavacanabhūtā sabbaññutañāṇabuddhena 1- desitā
sattannaṃ pakaraṇānaṃ mātikā nāma. Athāpare dvācattāḷīsasuttantikadukā kuto pabhavā
kena ṭhapitā kena desitāti. Dhammasenāpati sāriputtattherappabhavā, tena ṭhapitā
tena desitāti. Ime ṭhapento pana thero na sāmukkaṃsikena attano ñāṇena ṭhapesi.
Ekuttariyaṃ pana ekanipātādisaṅgīti 2- dasuttarasuttantehi samodhānetvā
ābhidhammikattherānaṃ suttantaṃ patvā akilamatthaṃ ṭhapitā. Tena 3- panete ekasmiṃ
nikkhepakaṇḍeyeva matthakaṃ pāpetvā vibhattā, sesaṭṭhānesu yāva saraṇadukā abhidhammo
vibhatto.
     Sammāsambuddhena hi anulomapaṭṭhāne dvāvīsatitike nissāya tikapaṭṭhānaṃ nāma
niddiṭṭhaṃ. Sataduke nissāya dukapaṭṭhānaṃ nāma niddiṭṭhaṃ. Tato paraṃ dvāvīsatitike
gahetvā dukasate pakkhipitvā dukatikapaṭṭhānaṃ nāma dassitaṃ. 4- Tato paraṃ dukasataṃ
gahetvā dvāvīsatiyā tikesu pakkhipitvā tikadukapaṭṭhānaṃ nāma dassitaṃ. Tike pana
tikesuyeva pakkhipitvā tikatikapaṭṭhānaṃ nāma dassitaṃ. Duke pana dukesuyeva pakkhipitvā
dukadukapaṭṭhānaṃ nāma dassitaṃ. Evaṃ:-
                     tikañca paṭṭhānavaraṃ dukuttamaṃ
                     dukatikañceva tikadukañca
                     tikatikañceva dukadukañca
                     cha anulomamhi nayā sugambhīrāti. 5-
        Paccanīyapaṭṭhānepi dvāvīsatitike nissāya tikapaṭṭhānaṃ nāma, dukasataṃ nissāya
dukapaṭṭhānaṃ nāma, dvāvīsatitike dukasate pakkhipitvā dukatikapaṭṭhānaṃ nāma, dukasataṃ
bāvīsatiyā tikesu pakkhipitvā tikadukapaṭṭhānaṃ nāma, tike tikesuyeva pakkhipitvā
tikatikapaṭṭhānaṃ nāma, duke dukesu pakkhipitvā dukadukapaṭṭhānaṃ nāmāti paccanīyepi
chahi nayehi paṭṭhānaṃ niddiṭṭhaṃ. 6- Tena vuttaṃ:-
@Footnote: 1 cha.Ma. sabbaññubuddhena    2 cha.Ma. ekanipātadukanipātasaṅgīti   3 cha.Ma. te
@4 ka. dasseti. evamuparipi  5 abhi. 40/44/20 (syā)     6 ka. niṭṭhitaṃ

---------------------------------------------------------------------------------------------
page11.
                     Tikañca paṭṭhānavaraṃ dukuttamaṃ
                     dukatikañceva tikadukañca
                     tikatikañceva dukadukañca
                     cha paccanīyamhi nayā sugambhīrāti. 1-
        Tato paraṃ anulomapaccanīyepi eteneva upāyena cha nayā dassitā. Tenāha:-
                     tikañca paṭṭhānavaraṃ dukuttamaṃ
                     dukatikañceva tikadukañca
                     tikatikañceva dukadukañca
                     cha anulomapaccanīyamhi nayā sugambhīrāti. 2-
        Tadanantaraṃ paccanīyānulomepi eteheva chahi nayehi niddiṭṭhaṃ. Tenāha:-
                     tikañca paṭṭhānavaraṃ dukuttamaṃ
                     dukatikañceva tikadukañca
                     tikatikañceva dukadukañca
                     cha paccanīyānulomamhi nayā sugambhīrāti. 3-
        Evaṃ anulome cha paṭṭhānāni paṭilome cha anulomapaccanīye cha paccanīyānulome
cha paṭṭhānānīti idaṃ catuvīsatisamantapaṭṭhānassa samodhānapaṭṭhānaṃ mahāpakaraṇaṃ nāma.
        Idāni imassa abhidhammassa gambhīrabhāvavijānanatthaṃ cattāro sāgarā veditabbā
saṃsārasāgaro jalasāgaro nayasāgaro ñāṇasāgaroti. Tattha saṃsārasāgaro nāma:-
              khandhānañca paṭipāṭi      dhātuāyatanāna ca
              abbhocchinnaṃ vattamānā   saṃsāroti pavuccatīti
evaṃ vuttaṃ saṃsāravaṭṭaṃ. Svāyaṃ  yasmā imesaṃ sattānaṃ uppattiyā purimakoṭi na
paññāyati. Ettakānaṃ hi vassasatānaṃ vā vassasahassānaṃ vā vassasatasahassānaṃ vā
kappasatānaṃ vā kappasahassānaṃ vā kappasatasahassānaṃ vā matthake sattā uppannā,
@Footnote: 1 abhi. 40/47/21  (syā)   2 abhi. 40/51/23 (syā)  3 abhi. 40/55/24 (syā)

---------------------------------------------------------------------------------------------
page12.
Tato pubbe nāhesunti vā asukassa rañño kāle uppannā, asukassa buddhassa
kāle uppannā, tato pubbe nāhesunti vā ayaṃ paricchedo natthi. "purimā
bhikkhave koṭi na paññāyati avijjāya ito pubbe avijjā nāhosi, atha pacchā
sambhavī"ti 1- iminā pana nayena ayaṃ saṃsārasāgaro nāma anamataggova.
        Mahāsamuddo pana jalasāgaro nāmāti veditabbo. So caturāsītiyojana-
sahassagambhīro. Tattha udakassa āḷhakasatehi vā āḷhakasahassehi vā āḷhakasatasahassehi
vā pamāṇaṃ nāma natthi, atha kho asaṅkheyyo appameyyo mahāudakakkhandhotveva
saṅkhyaṃ 2- gacchati. Ayaṃ jalasāgaro nāma.
        Katamo nayasāgaro? tepiṭakaṃ buddhavacanaṃ. Dvepi hi tantiyo paccavekkhantānaṃ
Saddhāsampannānaṃ pasādabahulānaṃ ñāṇuttarānaṃ kulaputtānaṃ anantaṃ pītisomanassaṃ
uppajjati. Katamā dvepi? vinayañca abhidhammañca. Vinayadharānaṃ bhikkhūnaṃ vinayatantiṃ
paccavekkhantānaṃ "dosānurūpaṃ sikkhāpadapaññāpanaṃ nāma `imasmiṃ dose imasmiṃ
vītikkame idaṃ nāma hotī'ti sikkhāpadapaññāpanaṃ aññesaṃ avisayo, buddhānameva
visayo"ti uttarimanussadhammapeyyālaṃ paccavekkhantānaṃ nīlapeyyālaṃ paccavekkhantānaṃ
sañcarittapeyyālaṃ paccavekkhantānaṃ anantaṃ pītisomanassaṃ uppajjati. Ābhidhammika-
bhikkhūnampi "khandhantaraṃ āyatanantaraṃ dhātvantaraṃ indriyabalabojjhaṅgakammavipākantaraṃ
rūpārūpaparicchedaṃ saṇhasukhumadhammaṃ gaganatale tārakarūpāni gaṇento 3- viya rūpārūpadhamme
pabbapabbaṃ koṭṭhāsakoṭṭhāsaṃ katvā vibhajanto dassesi vata no satthā"ti abhidhammatantiṃ
paccavekkhantānaṃ anantaṃ pītisomanassaṃ uppajjati.
     Evaṃ uppattiyā panassa idaṃ vatthumpi veditabbaṃ:-
mahānāgatimiyatissadattatthero 4- kira nāma "mahābodhiṃ vandissāmī"ti
paratīraṃ gacchanto nāvāya uparitale nisinno mahāsamuddaṃ oloketi. 5-
Athassa tasmiṃ samaye neva paratīraṃ paññāyittha, na orimatīraṃ.
@Footnote: 1 aṅ. dasaka. 24/61/90      2 Sī. saṅkhaṃ
@3 cha.Ma. gaṇhanto
@4 cha.Ma. mahāgatigamiyatissadattatthero, Sī. mahāgatimbayatissadattatthero
@5 cha.Ma. olokesi

---------------------------------------------------------------------------------------------
page13.
Ūmivegappabhedasamuggatajalacuṇṇavippakiṇṇo 1- pana pasāritarajatapaṭasumanapupphasantharasadiso
mahāsamuddo paññāyittha. So "kinnukho mahāsamuddassa ūmivego balavā, udāhu
catuvīsatippabhede samantapaṭṭhāne nayamukhaṃ balavan"ti cintesi. Athassa mahāsamudde
paricchedo paññāyati. Ayaṃ hi heṭṭhā paṭhaviyā 2- paricchinno, upari ākāsena
ekato cakkavāḷapabbatena ekato velantena paricchinno. Samantapaṭṭhānassa pana
paricchedo na paññāyatīti saṇhasukhumadhammaṃ paccavekkhantassa balavapīti uppannā,
so pītiṃ vikkhambhetvā vipassanaṃ vaḍḍhetvā yathānisinno sabbakilese khepetvā
aggaphale arahatte patiṭṭhāya udānaṃ udānesi:-
                     attheva gambhīragataṃ sudubbudhaṃ
                     sayaṃ abhiññāya sahetusambhavaṃ
                     yathānupubbaṃ nikhilena desitaṃ
                     mahesinā rūpagataṃva passatīti.
Ayaṃ nayasāgaro nāma.
        Katamo ñāṇasāgaro? sabbaññutañāṇaṃ ñāṇasāgaro nāma. "ayaṃ  saṃsārasāgaro
Nāma ayaṃ jalasāgaro nāma ayaṃ nayasāgaro nāmā"ti taṃ 3- aññena na sakkā
jānituṃ, sabbaññutañāṇeneva sakkā jānitunti sabbaññutañāṇaṃ ñāṇasāgaro nāma.
Imesu catūsu sāgaresu imasmiṃ ṭhāne nayasāgaro adhippeto. Imañhi sabbaññū
buddhāeva paṭivijjhanti.
      Ayampi bhagavā bodhimūle nisinno imaṃ paṭivijjhitvā "imaṃ vata me dhammaṃ
esantassa gavesantassa kappasatasahassādhikāni cattāri  asaṅkheyyāni vītivattāni, atha
me imasmiṃ pallaṅke nisinnena diyaḍḍhakilesasahassaṃ khepetvā ayaṃ dhammo
paṭividdho"ti paṭividdhadhammaṃ paccavekkhanto sattāhaṃ ekapallaṅkena nisīdi. Tato
tasmā pallaṅkā vuṭṭhāya "imasmiṃ vata me pallaṅke sabbaññutañāṇaṃ paṭividdhan"ti
animmisehi cakkhūhi sattāhaṃ pallaṅkaṃ olokento aṭṭhāsi. Tato devatānaṃ "ajjāpi
nūna siddhatthassa kattabbakiccaṃ atthi, pallaṅkasmiñhi ālayaṃ na vijahatī"ti
parivitakko udapādi.
@Footnote: 1 cha.Ma....parikiṇṇo      2 cha.Ma. mahāpathaviyā     3 cha.Ma. hi

---------------------------------------------------------------------------------------------
page14.
     Satthā devatānaṃ vitakkaṃ ñatvā tāsaṃ vitakkaṃ vūpasamatthaṃ vehāsaṃ abbhuggantvā
yamakapāṭihāriyaṃ dassesi. Mahābodhipallaṅkasmiṃ hi katapāṭihāriyañca ñātisamāgame
katapāṭihāriyañca pāṭaliputtasamāgame 1- katapāṭihāriyañca sabbaṃ gaṇḍāmbarukkhamūle
katayamakapāṭihāriyasadisameva ahosi. Evaṃ yamakapāṭihāriyaṃ katvā pallaṅkassa ṭhitaṭṭhānassa ca
antare ākāsato oruyha sattāhaṃ caṅkami. Imesu ca ekavīsatiyā divasesu
ekadivasepi satthu sarīrato rasmiyo na nikkhantā.
     Catutthe pana sattāhe pacchimuttarāya disāya ratanaghare nisīdi. Ratanagharaṃ nāma na
ratanamayaṃ 2- gehaṃ, sattannaṃ pana pakaraṇānaṃ sammasitaṭṭhānaṃ "ratanagharan"ti veditabbaṃ.
Tattha dhammasaṅgaṇiṃ sammasantassāpi sarīrato rasmiyo na nikkhantā. Vibhaṅgappakaraṇaṃ,
dhātukathaṃ, puggalapaññattiṃ, kathāvatthuppakaraṇaṃ, yamakappakaraṇaṃ sammasantassāpi sarīrato
rasmiyo na nikkhantā. Yadā pana mahāpakaraṇaṃ oruyha "hetupaccayo ārammaṇapaccayo
.pe. Avigatapaccayo"ti sammasanaṃ ārabhi. Athassa catuvīsatisamantapaṭṭhānaṃ sammasantassa
ekantato sabbaññutañāṇaṃ mahāpakaraṇeyeva okāsaṃ labhati. 3- Yathā hi
timirapiṅgalamahāmaccho caturāsītiyojanasahassagambhīre mahāsamuddeyeva ekantato
lokāsaṃ labhati, evameva sabbaññutañāṇaṃ ekantato mahāpakaraṇeyeva okāsaṃ labhati. 3-
        Satthu evaṃ laddhokāsena sabbaññutañāṇena yathāsukhaṃ saṇhasukhumadhammaṃ sammasantassa
sarīrato nīlapītalohitodātamañjeṭṭhapabhassaravasena chabbaṇṇarasmiyo nikkhamiṃsu. Kesamassūhi
ceva akkhīnañca nīlaṭṭhānehi nīlarasmiyo nikkhamiṃsu, yāsaṃ vasena gaganatalaṃ
añjanacuṇṇasamokiṇṇaṃ viya ummāpupphanīluppaladalasañchannaṃ viya vītipatantamaṇitālavaṇṭaṃ
viya sampasāritamecakapaṭaṃ viya ca ahosi.
        Chavito ceva akkhīnañca pītaṭṭhānehi pītarasmiyo nikkhamiṃsu, yāsaṃ vasena
disābhāgā suvaṇṇarasābhisiñcamānā 4- viya suvaṇṇapaṭapasāritā viya kuṅkumacuṇṇarañjitā
5- viya kaṇṇikārapupphasamparikiṇṇā viya ca virociṃsu.
@Footnote: 1 cha.Ma. pāthikaputtasamāgame, Sī. pāṭhikaputtasamāgame   2 cha.Ma. sattaratanamayaṃ
@3 cha.Ma. labhi    4 cha. suvaṇṇarasadhārābhisiñcamānā,  Ma. suvaṇṇadhāranisiñcamānā,
@Sī. suvaṇṇarasadhārāhi siñcamānā    5 ka. kukkuṭṭhacuṇṇarañjitā

---------------------------------------------------------------------------------------------
page15.
        Maṃsalohitehi ceva akkhīnañca rattaṭṭhānehi lohitarasmiyo nikkhamiṃsu, yāsaṃ
vasena disābhāgā cīnapiṭṭhacuṇṇarañjitā viya supakkalākhārasābhisiñcamānā viya
rattakambalaparikkhittā viya jayasumanapālibhaddakabandhujīvakakusumasamparikiṇṇā viya ca
virociṃsu.
        Aṭṭhīhi ceva dantehi ca akkhīnañca setaṭṭhānehi odātarasmiyo nikkhamiṃsu,
yāsaṃ vasena disābhāgā rajatakūṭehi 1- āsiñcamānakhīradhārāsamparikiṇṇā viya
pasāritarajatapaṭavitānā viya vītipatantarajatatālavaṇṭā viya kundakumudasinduvāra-
sumanamallikādikusumasañchannā viya ca virociṃsu.
        Mañjeṭṭhapabhassarā pana tamhā tamhā sarīrappadesā nikkhamiṃsu. Iti tā
chabbaṇṇarasmiyo nikkhamitvā ghanamahāpaṭhaviṃ gaṇhiṃsu.
        Catunahutādhikadviyojanasatasahassabahalā mahāpaṭhavī niddhantasuvaṇṇapiṇḍi viya ahosi.
Atha paṭhaviṃ bhinditvā heṭṭhā udakaṃ gaṇhiṃsu. Paṭhavīsandhārakaṃ aṭṭhanahutādhikacatuyojana-
satasahassabahalaṃ udakaṃ suvaṇṇakalalehi āsiñcamānavilīnasuvaṇṇaṃ viya ahosi. Udakaṃ
vinivijjhitvā vātamaggahesuṃ. Chanahutādhikanavayojanasatasahassabahalo vāto
samussitasuvaṇṇakkhandho viya ahosi. Vātaṃ vinivijjhitvā heṭṭhā ajjaṭākāsaṃ
pakkhandiṃsu.
        Uparibhāgena uggantvāpi cātumahārājike gaṇhiṃsu. Tepi vinivijjhitvā
tāvatiṃse, tato yāme, tato tusite, tato nimmānaratī, tato paranimmitavasavattī,
tato nava brahmaloke, tato vehapphale, tato pañcasuddhāvāse vinivijjhitvā
cattāro arūpe 2- gaṇhiṃsu. Cattāro arūpe vinivijjhitvā ajjaṭākāsaṃ pakkhandiṃsu.
      Tiriyabhāgehi anantā lokadhātuyo pakkhandiṃsu. Ettakesu ṭhānesu candamhi
candappabhā natthi. Suriye suriyappabhā natthi, tārakarūpesu tārakarūpappabhā natthi,
devatānaṃ uyyānavimānakapparukkhesu sarīresu ābharaṇesūti sabbattha pabhā natthi.
Tisahassimahāsahassī lokadhātuyo 3- ālokapharaṇasamattho mahābrahmāpi suriyassuggamane
khajjopanako viya ahosi. Candimasuriyatārakarūpānaṃ devauyyānavimānakapparukkhānaṃ
paricchedamattakameva paññāyittha. Ettakañhi ṭhānaṃ buddharasmīhiyeva ajjhotthaṭaṃ
ahosi. Ayampi neva
@Footnote: 1 cha.Ma. rajataghaṭehi  2 cha.Ma. āruppe. evamuparipi  3 cha. lokadhātuyā

---------------------------------------------------------------------------------------------
page16.
Buddhānaṃ adhiṭṭhānaiddhi na bhāvanāmayā iddhi. Saṇhasukhumadhammaṃ pana sammasato
lokanāthassa lohitaṃ pasīdi, vatthurūpaṃ pasīdi, chavivaṇṇo pasīdi, cittasamuṭṭhānā
vaṇṇadhātu samantā asītihatthamatte padese niccalā aṭṭhāsi. Iminā nīhārena
sattāhaṃ sammasi.
        Sattarattindivaṃ sammasitadhammo kittako ahosīti? ananto aparimāṇo ahosi.
Ayaṃ tāva manasā desanā nāma. Satthā pana evaṃ sattāhaṃ manasā cintitaṃ dhammaṃ
vacībhedaṃ katvā desento vassasatenapi vassasahassenapi vassasatasahassenapi matthakaṃ
pāpetvā desetuṃ na sakkotīti na vattabbaṃ. Aparabhāgasmiṃ hi tathāgato tāvatiṃsabhavane
pāricchattakamūle paṇḍukambalasilāyaṃ dasasahassacakkavāḷadevatānaṃ majjhe nisinno mātaraṃ
kāyasakkhiṃ katvā "kulasā dhammā akusalā  dhammā abyākatā dhammā"ti dhammaṃ desento
satabhāgena sahassabhāgena satasahassabhāgena dhammantarā dhammantaraṃ 1- saṅkhipitvā
saṅkhipitvā 1- desesi. Tayo māse nirantaraṃ pavattadesanā 2- vegena
pavattaākāsagaṅgā viya adhomukhaṭhapitaudakaghaṭā nikkhantaudakadhārā viya ca hutvā
anantā aparimāṇā ahosi.
        Buddhānaṃ hi bhattānumodanakālepi thokaṃ vaḍḍhetvā anumodantānaṃ desanā
dīghamajjhimanikāyappamāṇā ahosi. 3- Pacchābhattaṃ pana sampattaparisāya dhammaṃ desentānaṃ
desanā saṃyuttaaṅguttaranikāyadvemahānikāyappamāṇā ahosi. Kasmā? buddhānaṃ hi
bhavaṅgaparivāso lahuko, dantāvaraṇaṃ suphussitaṃ, 4- mukhādānaṃ siliṭṭhaṃ, jivhā mudukā,
saro madhuro, vacanaṃ lahukaparivattaṃ, tasmā taṃ muhuttaṃ desitadhammopi ettako ahosi.
Temāsaṃ desitadhammo pana ananto aparimāṇoyeva ahosi.
        Ānandatthero hi bahussuto tipiṭakadharo pañcadasagāthāsahassāni
saṭṭhipadasahassāni latāpupphāni ākaḍḍhanto viya ṭhitappadeneva ṭhatvā gaṇhāti vā
vāceti vā deseti vā. Ettako therassa eko uddesamaggo nāma hoti.
Therassa hi anupadaṃ uddesaṃ dadamāno añño dātuṃ na sakkoti na sampāpuṇāti,
@Footnote: 1-1 cha.Ma. saṅkamitvā saṅkamitvā     2 cha.Ma. pavattitadesanā
@3 cha.Ma. hoti. evamuparipi          4 Sī. suphassitaṃ

---------------------------------------------------------------------------------------------
page17.
Sammāsambuddhova sampāpuṇeyya. Evaṃ adhimattasatimā adhimattagatimā adhimattadhitimā
sāvako satthārā temāsaṃ iminā nīhārena desitaṃ desanaṃ vassasataṃ vassasahassaṃ
uggaṇhantopi matthakaṃ pāpetuṃ na sakkoti.
        Evaṃ temāsaṃ nirantaraṃ desentassa pana tathāgatassa kabaḷiṅkārāhārapaṭibaddhaṃ
upādinnakasarīraṃ kathaṃ yāpesīti? paṭijagganeneva. Buddhānaṃ hi so kālo suvavaṭṭhito
suparicchinno supaccavekkho. 1- Tasmā bhagavā dhammaṃ desento manussaloke kālaṃ
oloketi. So bhikkhācāravelaṃ sallakkhetvā nimmitabuddhaṃ māpetvā "imassa
cīvaragahaṇaṃ pattagahaṇaṃ sarakutti ākappo ca evarūpo nāma hotu, ettakaṃ nāma dhammaṃ
desetū"ti adhiṭṭhāya pattacīvaramādāya anotattadahaṃ gacchati. Devatā nāgalatādantakaṭṭhaṃ
deti. Taṃ khāditvā anotattadahe sarīraṃ paṭijaggitvā manosilātale ṭhito surattaṃ dupaṭaṃ
nivāsetvā cīvaraṃ pārupitvā mahārājadattiyaṃ 2- selamayaṃ pattaṃ ādāya uttarakuruṃ
gacchati. Tato piṇḍapātaṃ āharitvā anotattadahatīre nisinno paribhuñjitvā
divāvihārāya candanavanaṃ gacchati.
        Dhammasenāpati sāriputtattheropi tattha gantvā sammāsambuddhassa vattaṃ
katvā ekamantaṃ nisīdi. 3- Athassa satthā nayaṃ deti "sāriputta ettako dhammo
desito"ti ācikkhati. Evaṃ sammāsambuddhe nayaṃ dente paṭisambhidāpattassa
aggasāvakassa velante ṭhatvā hatthaṃ pasāretvā dassitasamuddasadisaṃ nayadānaṃ hoti.
Therassāpi nayasatena nayasahassena nayasatasahassena bhagavatā desitadhammo upaṭṭhātiyeva.
        Satthā divāvihāraṃ nisīditvā dhammaṃ desetvā 4- kāya velāya gacchatīti?
Sāvatthīvāsīnaṃ sampattānaṃ dhammadesanavelā nāma atthi, tāya velāya gacchati.
Dhammaṃ desetvā gacchantaṃ vā āgacchantaṃ vā ke jānanti, ke na jānanti?
Mahesakkhā devatā jānanti, appesakkhā na jānanti. Kasmā na jānantīti?
Sammāsambuddhassa vā nimmitabuddhassa vā rasmiādīsu nānattābhāvā. Ubhinnampi hi
tesaṃ rasmīsu vā saresu vā vacanesu vā nānattaṃ natthīti. 5-
@Footnote: 1 cha.Ma. supaccakkho       2 cha.Ma. cātumahārājadattiyaṃ    3 cha.Ma. nisīdati
@4 cha.Ma. desetuṃ         5 cha.Ma. iti-saddo na dissati

---------------------------------------------------------------------------------------------
page18.
        Sāriputtattheropi satthārā desitaṃ desitaṃ dhammaṃ āharitvā attano
saddhivihārikānaṃ pañcannaṃ bhikkhusatānaṃ desesi. Tesaṃ ayaṃ pubbayogo:- te kira
kassapadasabalassa kāle khuddakavagguliyoniyaṃ nibbattā pabbhāre olambantā dvinnaṃ
ābhidhammikabhikkhūnaṃ abhidhammaṃ sajjhāyantānaṃ sare nimittaṃ gahetvā kaṇhapakkhaṃ
sukkapakkhaṃ ajānitvāpi sare nimittagāhamattakeneva kālaṃ katvā devaloke nibbattiṃsu,
ekaṃ buddhantaraṃ devaloke vasitvā tasmiṃ kāle manussaloke nibbattitvā 1-
yamakapāṭihāriye pasīditvā therassa santike pabbajiṃsu. Thero satthārā desitadesitadhammaṃ
āharitvā tesaṃ desesi. Sammāsambuddhassa abhidhammadesanāpariyosānañca tesaṃ bhikkhūnaṃ
sattappakaraṇauggahaṇañca ekappahāreneva ahosi.
        Abhidhamme vācanāmaggo nāma sāriputtattherappabhavo, mahāpakaraṇe gaṇanavāropi
2- thereneva ṭhapito. Thero hi "iminā nīhārena dhammantaraṃ amakkhetvāva sukhaṃ
gahetuṃ dhāretuṃ pariyāpuṇituṃ vācetuñca hotī"ti 3- gaṇanavāraṃ ṭhapesi. Evaṃ sante therova
paṭhamataraṃ ābhidhammiko hotīti? na hoti, sammāsambuddhova paṭhamataraṃ ābhidhammiko
hoti. So hi taṃ mahābodhipallaṅke nisīditvā paṭivijjhi. Buddho hutvā ca pana
sattāhaṃ ekapallaṅkena nisinno udānaṃ udānesi:-
                   "yadā have pātubhavanti dhammā
                   ātāpino jhāyato brāhmaṇassa
                   athassa kaṅkhā vapayanti sabbā
                   yato pajānāti sahetudhammaṃ.
                   Yadā have pātubhavanti dhammā
                   ātapino jhāyato brāhamṇassa
                   athassa kaṅkhā vapayanti sabbā
                   yato khayaṃ paccayānaṃ avedi.
@Footnote: 1 cha.Ma. nibbattā       2 cha.Ma. gaṇanacāropi. evamuparipi    3 cha.Ma. pahotīti

---------------------------------------------------------------------------------------------
page19.
                   Yadā have pātubhavanti dhammā
                   ātāpino jhāyato brāhmaṇassa
                   vidhūpayaṃ tiṭṭhati mārasenaṃ
                   sūrova 1- obhāsayamantalikkhan"ti. 2-
Idaṃ paṭhamabuddhavacanaṃ nāma. Dhammapadabhāṇakā pana:-
        "anekajātisaṃsāraṃ             sandhāvissaṃ anibbisaṃ
         gahakāraṃ 3- gavesanto        dukkhā jāti punappunaṃ
         gahakāraka diṭṭhosi            puna gehaṃ na kāhasi
         sabbā te phāsukā bhaggā      gahakūṭaṃ visaṅkhataṃ 4-
         visaṅkhāragataṃ cittaṃ            taṇhānaṃ khayamajjhagā"ti. 5-
Idaṃ paṭhamabuddhavacanaṃ nāmāti vadanti.
        Yamakasālānamantare nipannena bhagavatā parinibbānasamaye "handadāni
bhikkhave āmantayāmi vo, vayadhammā saṅkhārā, appamādena sampādethā"ti 6- vuttavacanaṃ
pacchimabuddhavacanaṃ nāma.
        Ubhinnamantare pañcacattāḷīsavassāni pupphadāmaṃ ganthentena viya ratanāvaliṃ
āvuṇantena viya ca kathito amatappakāsano 7- saddhammo majjhimabuddhavacanaṃ nāma.
        Taṃ sabbampi saṅgayhamānaṃ piṭakato tīṇi piṭakāni honti, nikāyato pañca
nikāyā, aṅgato nava aṅgāni dhammakkhandhato caturāsīti dhammakkhandhasahassāni. Kathaṃ?
sabbampi hetaṃ piṭakato vinayapiṭakaṃ suttantapiṭakaṃ abhidhammapiṭakanti tippabhedameva hoti.
Tattha ubhayāni pāṭimokkhāni 8- dve vibhaṅgā dvāvīsatikkhandhakā soḷasa parivārāti 8-
idaṃ vinayapiṭakaṃ nāma. Brahmajālādicatuttiṃsasuttasaṅgaho dīghanikāyo,
mūlapariyāyasuttādidiyaḍḍhasatadvesuttasaṅgaho majjhimanikāyo, oghataraṇasuttādi-
sattasuttasahassasattasatadvāsaṭṭhisuttasaṅgaho saṃyuttanikāyo, cittapariyādāna-
suttādinavasuttasahassapañcasatasattapaññāsasuttasaṅgaho aṅguttaranikāyo,
@Footnote: 1 cha.Ma. lūriyova  2 vinaYu. 4/1-3/2-3, khu.u. 25/1-3/94-96  3 Sī.,i. gahakārakaṃ
@4 Sī. visaṅkhitaṃ  5 khu.dha. 25/153-154/44  6 dī.Ma. 10/218/135
@7 Sī. amatappakāsako  8-8 ka. dve vibhaṅgāni dvāvīsatikkhandhakāni soḷasa parivārānīti

---------------------------------------------------------------------------------------------
page20.
Khuddakapāṭhadhammapadaudānaitivuttakasuttanipātavimānavatthupetavatthutheragāthātherīgāthājātaka-
niddesapaṭisambhidāapadānabuddhavaṃsacariyāpiṭakavasena paṇṇarasappabhedo khuddakanikāyoti idaṃ
suttantapiṭakaṃ nāma. Dhammasaṅgaṇīādīni sattappakaraṇāni abhidhammapiṭakaṃ nāma. Tattha:-
                vividhavisesanayattā vinayanato ceva kāyavācānaṃ
                vinayatthavidūhi ayaṃ vinayo "vinayo"ti akkhāto.
     Vividhā hi ettha pañcavidhapāṭimokkhuddesapārājikādisattaāpattikkhandhamātikā-
vibhaṅgādippabhedanayā, visesabhūtā ca daḷhīkammasithilakaraṇappayojanā anupaññattinayā,
kāyikavācasikaajjhācārānaṃ nisedhanato cesa kāyaṃ vācañca vineti. Tasmā vividhanayattā
visesanayattā kāyavācānañca vinayanato ayaṃ vinayo "vinayo"ti akkhāto. Tenetametassa
vacanatthakosallatthaṃ vuttaṃ:-
               "vividhavisesanayattā vinayanato ceva kāyavācānaṃ
                vinayatthavidūhi ayaṃ vinayo `vinayo'ti akkhāto"ti.
        Itaraṃ pana:-
                atthānaṃ sūcanato suvuttato savanatotha sūdanato
                suttāṇā suttasabhāgato ca suttaṃ "suttan"ti akkhātaṃ.
        Tañhi attatthaparatthādibhede atthe sūceti, suvuttā cettha atthā
veneyyajjhāsayānulomena vuttattā. Savati cetaṃ atthe sassamiva phalaṃ, pasavatīti vuttaṃ
hoti. Sūdati cetaṃ dhenu viya khīraṃ, paggharatīti vuttaṃ hoti. Suṭṭhu ca ne tāyati,
rakkhatīti vuttaṃ hoti. Suttasabhāgaṃ cetaṃ, yathā hi tacchakānaṃ suttaṃ pamāṇaṃ hoti,
evametampi viññūnaṃ. Yathā ca suttena saṅgahitāni pupphāni  na vikīriyanti na
viddhaṃsiyanti, evametena saṅgahitā atthā. Tenetametassa vacanatthakosallatthaṃ vuttaṃ:-
                   "atthānaṃ sūcanato suvuttato savanatotha sūdanato
                    suttāṇā suttasabhāgato ca suttaṃ `suttan'ti akkhātan"ti.
        Itaro pana:-
                   yaṃ ettha vuḍḍhimanto salakkhaṇā pūjitā paricchinnā
                   vuttādhikā ca dhammā abhidhammo tena akkhāto.

---------------------------------------------------------------------------------------------
page21.
      Ayaṃ hi abhisaddo vuḍḍhisalakkhaṇapūjitaparicchinnādhikesu 1- dissati. Tathā hesa
"bāḷhā me dukkhā vedanā abhikkamanti no paṭikkamantī"tiādīsu 2- vuḍḍhiyaṃ āgato.
"yā tā rattiyo abhiññātā abhilakkhitā"tiādīsu 3- salakkhaṇe. "rājābhirājā
manujindo"tiādīsu 4- pūjite. "paṭibalo vinetuṃ abhidhamme abhivinaye "tiādīsu 5-
paricchinne. Aññamaññasaṅkaravirahite dhamme ca vinaye cāti vuttaṃ hoti. "abhikkantena
vaṇṇenā"tiādīsu 6- adhike.
     Ettha ca "rūpūpapattiyā maggaṃ bhāveti mettāsahagatena cetasā ekaṃ disaṃ
pharitvā viharatī"tiādinā 7- nayena vuḍḍhimantopi dhammā vuttā. "rūpārammaṇaṃ vā
saddārammaṇaṃ vā"tiādinā 8- nayena ārammaṇādīhi sallakkhaṇīyattā salakkhaṇāpi. "sekkhā
dhammā, asekkhā dhammā, lokuttarā dhammā"tiādinā 9- nayena pūjitāpi, pūjārahāti
adhippāyo. "phasso hoti, vedanā hotī"tiādinā 8- nayena sabhāvaparicchinnattā
paricchinnāpi. "mahaggatā dhammā, appamāṇā dhammā, anuttarā dhammā"ti-
ādinā 10- nayena adhikāpi dhammā vuttā. Tenetametassa vacanatthakosallatthaṃ vuttaṃ:-
           "yaṃ ettha vuḍḍhimanto salakkhaṇā pūjitā paricchinnā
           vuttādhikā ca dhammā abhidhammo tena akkhāto"ti.
      Yaṃ panettha avisiṭṭhaṃ, taṃ:-
           piṭakaṃ piṭakatthavidū pariyattibhājanatthato āhu
           idāni tena samodhānetvā tayopi vinayādayo ñeyyā.
      Pariyattipi hi "mā piṭakasampadānenā"tiādīsu 11- piṭakanti vuccati. "atha
puriso āgaccheyya kuddālapiṭakaṃ ādāyā"tiādīsu 12- yaṅkiñci bhājanampi. Tasmā
piṭakaṃ piṭakatthavidū pariyattibhājanatthato āhu.
@Footnote: 1 cha.Ma. vuḍaḍhilakkhaṇapūjitaparicchinnādhikesu
@2 Ma.u. 14/384/329,14/389/336, saṃ.Ma. 19/195/72
@3 Ma.mū. 12/49/27    4 Ma.Ma. 13/399/384, khu.su. 25/559/447
@5 vinaYu. 4/84/95     6 khu.vi. 26/75/12
@7 abhi. 34/167/53    8 abhi. 34/1/21
@9 abhi. 34/11, 12/2,6  10 abhi. 34/12, 99/3,16
@11 aṅ tika. 20/66/184    12 Ma.mū. 12/228/192, aṅ tika. 20/70/199

---------------------------------------------------------------------------------------------
page22.
        Idāni tena samodhānetvā tayopi vinayādayo ñeyyāti te evaṃ duvidhatthena
piṭakasaddena saha samāsaṃ katvā vinayo ca so piṭakañca pariyattibhāvato tassa tassa
atthassa bhājanato cāti vinayapiṭakaṃ. Yathāvutteneva nayena suttantañca taṃ piṭakañcāti
suttantapiṭakaṃ. Abhidhammo ca so piṭakañcāti abhidhammapiṭakanti evamete tayopi
vinayādayo ñeyyā.
      Evaṃ ñatvā ca punapi tesveva piṭakesu nānappakārakosallatthaṃ:-
                 desanāsāsanakathā-       bhedantesu yathārahaṃ
                 sikkhāpahānagambhīra-       bhāvañca paridīpaye.
                 Pariyattibhedaṃ sampattiṃ      vipattiñcāpi yaṃ yahiṃ
                 pāpuṇāti yathā bhikkhu      tampi sabbaṃ vibhāvaye.
      Tatrāyaṃ paridīpanā vibhāvanā ca:- etāni hi tīṇi piṭakāni yathākkamaṃ
āṇāvohāraparamatthadesanā yathāparādhayathānulomayathādhammasāsanāni
saṃvarāsaṃvaradiṭṭhiviniveṭhananāmarūpaparicchedakathā cāti vuccanti.
     Ettha hi vinayapiṭakaṃ āṇārahena bhagavatā āṇābāhullato desitattā
āṇādesanā, suttantapiṭakaṃ vohārakusalena bhagavatā vohārabāhullato desitattā
vohāradesanā, abhidhammapiṭakaṃ paramatthakusalena bhagavatā paramatthabāhullato desitattā
paramatthadesanāti vuccati.
     Tathā paṭhamaṃ ye te pacurāparādhā sattā, te yathāparādhaṃ ettha sāsitāti
yathāparādhasāsanaṃ, dutiyaṃ anekajjhāsayānusayacariyādhimuttikā sattā yathānulomaṃ ettha
sāsitāti yathānulomasāsanaṃ, tatiyaṃ dhammapuñjamatte "ahaṃ mamā"ti saññino sattā
yathādhammaṃ ettha sāsitāti yathādhammasāsananti vuccati.
     Tathā paṭhamaṃ ajjhācārapaṭipakkhabhūto saṃvarāsaṃvaro ettha kathitoti saṃvarāsaṃvarakathā,
saṃvarāsaṃvaroti khuddako ceva mahanto ca saṃvarāsaṃvaro kammākammaṃ viya phalāphalaṃ viya ca,
dutiyaṃ dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitāti
diṭṭhiviniveṭhanakathā, tatiyaṃ rāgādipaṭipakkhabhūto nāmarūpaparicchedo ettha
kathitoti nāmarūpaparicchedakathāti vuccati.

---------------------------------------------------------------------------------------------
page23.
     Tīsupi cetesu tisso sikkhā, tīṇi pahānāni, catubbidho ca gambhīrabhāvo
veditabbo. Tathāhi vinayapiṭake visesena adhisīlasikkhā vuttā, suttantapiṭake
adhicittasikkhā, abhidhammapiṭake adhipaññāsikkhā.
     Vinayapiṭake ca vītikkamappahānaṃ kilesānaṃ vītikkamapaṭipakkhattā sīlassa,
suttantapiṭake pariyuṭṭhānappahānaṃ pariyuṭṭhānapaṭipakkhattā samādhissa, abhidhammapiṭake
anusayappahānaṃ anusayapaṭipakkhattā paññāya.
     Paṭhame ca tadaṅgappahānaṃ kilesānaṃ, itaresu vikkhambhanasamucchedappahānāni.
Paṭhame ca duccaritasaṅkilesānaṃ pahānaṃ, itaresu taṇhādiṭṭhisaṅkilesānaṃ pahānaṃ.
     Ekamekasmiṃ cettha catubbidhopi dhammatthadesanāpaṭivedhagambhīrabhāvo veditabbo.
Tattha dhammoti tanti, atthoti tassāyeva attho, desanāti tassā manasā
suvavaṭṭhāpitāya tantiyā 1- desanā, paṭivedhoti tantiyā, tantiatthassa ca
yathābhūtāvabodho. Tīsupi cetesu ete dhammatthadesanāpaṭivedhā yasmā sasādīhi
viya mahāsamuddo mandabuddhīhi dukkhogāḷhā, 2- alabbhaneyyapatiṭṭhā ca, tasmā
gambhīRā. Evaṃ ekamekasmiṃ ettha catubbidhopi gambhīrabhāvo veditabbo.
     Aparo nayo. Dhammoti hetu, vuttaṃ hetaṃ "hetumhi ñāṇaṃ dhammapaṭisambhidā"ti. 3-
Atthoti hetuphalaṃ, vuttaṃ hetaṃ "hetuphale ñāṇaṃ atthapaṭisambhidā"ti. 3- Desanāti
paññatti, yathādhammaṃ dhammābhilāpoti adhippāyo. Anulomapaṭilomasaṅkhepavitthārādivasena
vā kathanaṃ. Paṭivedhoti abhisamayo. So ca lokiyalokuttaro visayato asammohato
ca atthānurūpaṃ dhammesu, dhammānurūpaṃ atthesu, paññattiyathānurūpaṃ paññattīsu
avabodho. Tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto
aviparītasabhāvo.
     Idāni yasmā etesu piṭakesu yaṃ yaṃ dhammajātaṃ vā atthajātaṃ vā, yo
cāyaṃ yathā yathā ñāpetabbo attho sotūnaṃ ñāṇassa abhimukho hoti, tathā tathā
tadatthajotikā desanā, yo cettha aviparītāvabodhasaṅkhāto paṭivedho tesaṃ tesaṃ vā
@Footnote: 1 Ma. pāḷiyā. evamuparipi     2 cha. dukkhogāhā     3 abhi. 35/718/359

---------------------------------------------------------------------------------------------
page24.
Dhammānaṃ paṭivijjhitabbo salakkhaṇasaṅkhāto aviparītasabhāvo, sabbametaṃ
anupacitakusalasambhārehi duppaññehi sasādīhi viya mahāsamuddo dukkhogāḷhaṃ
alabbhaneyyapatiṭṭhañca, tasmā gambhīraṃ. Evampi ekamekasmiṃ ettha catubbidhopi
gambhīrabhāvo veditabbo. Ettāvatā ca:-
               desanāsāsanakathā-       bhedantesu yathārahaṃ
               sikkhāpahānagambhīra-       bhāvañca paridīpayeti
iti ayaṃ gāthā vuttatthā hoti.
               Pariyattibhedaṃ sampattiṃ      vipattiñcāpi yaṃ yahiṃ
               pāpuṇāti yathā bhikkhu      tampi sabbaṃ vibhāvayeti
ettha pana tīsu piṭakesu tividho pariyattibhedo daṭṭhabbo. Tisso hi pariyattiyo
alagaddūpamā nissaraṇatthā bhaṇḍāgārikapariyattīti.
        Tattha yā duggahitā upārambhādihetupariyāputā, ayaṃ alagaddūpamā. Yaṃ sandhāya
vuttaṃ:- "seyyathāpi bhikkhave puriso alagaddatthiko alagaddagavesī alagaddapariyesanaṃ
caramāno, so passeyya mahantaṃ alagaddaṃ, tamenaṃ bhoge vā naṅguṭṭhe vā gaṇheyya,
tassa so alagaddo paṭiparivattitvā 1- hatthe vā bāhāya vā aññatarasmiṃ vā
aṅgapaccaṅge ḍaṃseyya. So tatonidānaṃ maraṇaṃ vā nigaccheyya maraṇamattaṃ vā dukkhaṃ.
Taṃ kissa hetu? duggahitattā bhikkhave alagaddassa. Evameva kho bhikkhave idhekacce
Moghapurisā dhammaṃ pariyāpuṇanti suttaṃ .pe. Vedallaṃ. Te taṃ dhammaṃ pariyāpuṇitvā
tesaṃ dhammānaṃ paññāya atthaṃ na upaparikkhanti, tesaṃ te dhammā paññāya atthaṃ
anupaparikkhataṃ na nijjhānaṃ khamanti, te upārambhānisaṃsā ceva dhammaṃ pariyāpuṇanti
itivādappamokkhānisaṃsā ca. Yassa catthāya dhammaṃ pariyāpuṇanti, tañcassa atthaṃ
nānubhonti. Tesaṃ te dhammā duggahitā dīgharattaṃ ahitāya dukkhāya saṃvattanti. Taṃ
kissa hetu? duggahitattā bhikkhave dhammānan"ti. 2-
@Footnote: 1 ka.,Ma. parivattitvā      2 Ma.mū. 12/238/200-201

---------------------------------------------------------------------------------------------
page25.
     Yā pana sugahitā sīlakkhandhādipāripūriṃyeva ākaṅkhamānena pariyāputā, na
upārambhādihetu, ayaṃ nissaraṇatthā. Yaṃ sandhāya vuttaṃ:- "tesaṃ te dhammā sugahitā
dīgharattaṃ hitāya sukhāya saṃvattanti. Taṃ kissa hetu? sugahitattā bhikkhave
dhammānan"ti. 1-
     Yaṃ pana pariññātakkhandho pahīnakileso bhāvitamaggo paṭividdhākuppo
sacchikatanirodho khīṇāsavo kevalaṃ paveṇipālanatthāya vaṃsānurakkhaṇatthāya pariyāpuṇāti, ayaṃ
bhaṇḍāgārikapariyattīti. 2- Evameva tesu piṭakesu tividho pariyattibhedo veditabbo. 2-
     Vinaye pana supaṭipanno bhikkhu sīlasampadaṃ nissāya tisso vijjā pāpuṇāti
tāsaṃyeva ca tattha pabhedavacanato. Sutte supaṭipanno samādhisampadaṃ nissāya chaḷabhiññā
pāpuṇāti tāsaṃyeva ca tattha pabhedavacanato. Abhidhamme supaṭipanno paññāsampadaṃ nissāya
catasso paṭisambhidā pāpuṇāti tāsaṃyeva ca tattha pabhedavacanato. Evametesu supaṭipanno
yathākkamena imaṃ vijjāttayachaḷabhiññācatupaṭisambhidāpabhedasampattiṃ pāpuṇāti.
     Vinaye pana duppaṭipanno anuññātasukhasamphassaattharaṇapāpuraṇādisamphassasāmaññato
paṭikkhittesu upādinnakaphassādīsu anavajjasaññī hoti. Vuttampi hetaṃ:- "tathāhaṃ
bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā, te
paṭisevato nālaṃ antarāyāyā"ti. 3- Tato dussīlabhāvaṃ pāpuṇāti. Sutte duppaṭipanno
"cattārome bhikkhave puggalā santo saṃvijjamānā lokasmin"tiādīsu 4- adhippāyaṃ
ajānanto duggahitaṃ gaṇhāti. Yaṃ sandhāya vuttaṃ:- "attanā duggahitena amhe ceva
abbhācikkhati, attānañca khanati, bahuñca apuññaṃ pasavatī"ti. 5- Tato micchādiṭṭhitaṃ
pāpuṇāti. Abhidhamme duppaṭipanno dhammacinataṃ atidhāvanto acinteyyānipi cinteti,
tato cittavikkhepaṃ pāpuṇāti. Vuttaṃ hetaṃ:- "cattārimāni bhikkhave acinteyyāni na
cintetabbāni, yāni cintento ummādassa vighātassa bhāgī assā"ti. 6- Evametesu
duppaṭipanno yathākkamena imaṃ dussīlabhāvamicchādiṭṭhitācittavikkhepapabhedavipattiṃ
pāpuṇāti. Ettāvatā ca:-
@Footnote: 1 Ma.mū. 12/239/201              2-2 cha.Ma. ime pāṭhā na dissanti
@3 vinaYu. 2/417/305, Ma.mū. 12/234/196   4 aṅa. catukka. 21/5/6
@5 vinaYu. 2/417/307, Ma.mū. 12/236/199   6 aṅ. catukka. 21/77/91

---------------------------------------------------------------------------------------------
page26.
            Pariyattibhedaṃ sampattiṃ           vipattiñcāpi yaṃ yahiṃ
            pāpuṇāti yathā bhikkhu           tampi sabbaṃ vibhāvaye
iti ayampi gāthā vuttatthā hoti. Evaṃ nānappakārato piṭakāni ñatvā tesaṃ
vasena sabbampetaṃ saṅgayhamānaṃ tīṇi piṭakāni hontīti. 1-
        Kathaṃ nikāyato pañca nikāyāti? sabbameva hetaṃ dīghanikāyo majjhimanikāyo
saṃyuttanikāyo aṅguttaranikāyo khuddakanikāyoti pañcappabhedaṃ hoti.
     Tattha katamo dīghanikāyo? tivaggasaṅgahāni brahmajālādīni catuttiṃsa suttāni.
            Catuttiṃseva suttantā           tivaggo yassa saṅgaho
            esa dīghanikāyoti             paṭhamo anulomiko.
     Kasmā panesa dīghanikāyoti vuccati? dīghappamāṇānaṃ suttānaṃ samūhato ca
Nivāsato ca. Samūhanivāsā hi nikāyoti pavuccanti. "nāhaṃ bhikkhave aññaṃ ekanikāyampi
samanupassāmi evaṃ cittaṃ, yathayidaṃ bhikkhave tiracchānagatā pāṇā. 2- Poṇikanikāyo
cikkhallikanikāyo"ti evamādīni cettha sādhakāni sāsanato ca lokato ca. Evaṃ
sesānampi nikāyabhāve vacanattho veditabbo.
     Katamo majjhimanikāyo? majjhimappamāṇāni pañcadasavaggasaṅgahāni mūlapariyāya-
suttādīni diyaḍḍhasataṃ dve ca suttāni.
           Diyaḍḍhasatasuttantā              dve ca suttāni yattha so
           nikāyo majjhimo pañca-          dasavaggapariggaho.
     Katamo saṃyuttanikāyo? devatāsaṃyuttādivasena ṭhitāni oghataraṇādīni 3-
Satta suttasahassāni satta ca suttasatāni dvāsaṭṭhi ca suttāni.
           Satta suttasahassāni             satta suttasatāni ca
           dvāsaṭṭhi ceva suttantā         eso saṃyuttasaṅgaho.
        Katamo aṅguttaranikāyo? ekekaaṅgātirekavasena ṭhitāni cittapariyādānādīni
Nava suttasahassāni pañca suttasatāni sattapaññāsa ca suttāni.
@Footnote: 1 cha.Ma. iti-saddo na dissati    2 saṃ.kha. 17/100/119   3 Sī. oghataraṇasuttādīni

---------------------------------------------------------------------------------------------
page27.
           Nava suttasahassāni                pañca suttasatāni ca
           sattapaññāsa suttāni              saṅkhyā aṅguttare ayaṃ.
     Katamo khuddakanikāyo? sakalaṃ vinayapiṭakaṃ abhidhammapiṭakaṃ khuddakapāṭhadhammapadādayo
Ca pubbe dassitā pañcadasappabhedā ṭhapetvā cattāro nikāye avasesaṃ buddhavacananti.
           Ṭhapetvā caturopete             nikāye dīghaādike
           tadaññaṃ buddhavacanaṃ                 nikāyo khuddako matoti.
     Evaṃ nikāyavasena 1- pañca nikāyā honti.
     Kathaṃ aṅgavasena nava aṅgānīti? sabbameva hidaṃ suttaṃ geyyaṃ veyyākaraṇaṃ
Gāthā udānaṃ itivuttakaṃ jātakaṃ abbhutadhammaṃ vedallanti navappabhedaṃ hoti. Tattha
ubhatovibhaṅganiddesakhandhakaparivārā suttanipāte maṅgalasuttaratanasuttanālakasuttatuvaṭaka-
suttādīni aññampi ca suttantanāmakaṃ tathāgatavacanaṃ "suttan"ti veditabbaṃ. Sabbampi
sagāthakasuttaṃ "geyyan"ti veditabbaṃ, visesena saṃyuttake sakalopi sagāthakavaggo. 2-
Sakalampi abhidhammapiṭakaṃ niggāthakasuttaṃ yañca aññaṃ aṭṭhahi aṅgehi asaṅgahitaṃ
buddhavacanaṃ, taṃ "veyyākaraṇan"ti veditabbaṃ. Dhammapadatheragāthātherīgāthā suttanipāte
nosuttanāmikā suddhikagāthā ca "gāthā"ti veditabbā. Somanassañāṇamayikagāthā-
paṭisaṃyuttā dveasītisuttantā "udānan"ti veditabbā. "vuttaṃ hetaṃ 3-
bhagavatā"ti 4-  ādinayappavattā dasuttarasatasuttantā "itivuttakan"ti veditabbā.
Apaṇṇakajātakādīni paññāsādhikāni pañca jātakasatāni "jātakan"ti veditabbāni.
"cattārome bhikkhave acchariyā abbhutā dhammā ānande"ti 5- ādinayappavattā
sabbepi acchariyabbhutadhammapaṭisaṃyuttā suttantā "abbhutadhamman"ti veditabbā.
Cūḷavedallamahāvedallasammādiṭṭhisakkapañhasaṅkhārabhājanīyamahāpuṇṇamasuttādayo sabbepi
vedañca tuṭṭhiñca laddhā laddhā pucchitasuttantā "vedallan"ti veditabbā.
Evameva aṅgato nava aṅgāni.
@Footnote: 1 cha.Ma. nikāyato        2 cha.Ma. sagāthāvaggo
@3 ka. vuttamidaṃ     4 khu.iti. 25/1/233
@5 dī.mahā. 10/209/127, aṅa. catukka. 21/129/149

---------------------------------------------------------------------------------------------
page28.
     Kathaṃ dhammakkhandhato caturāsīti dhammakkhandhasahassānīti? sabbameva hidaṃ buddhavacanaṃ:-
           "dvāsīti buddhato gaṇhi 1-    dve sahassāni bhikkhuto
            caturāsītisahassāni          ye me dhammā pavattino"ti 2-
evaṃ paridīpitadhammakkhandhavasena caturāsītisahassappabhedaṃ hoti. Tattha ekānusandhikaṃ
suttaṃ eko dhammakkhandho. Yaṃ anekānusandhikaṃ, tattha anusandhivasena dhammakkhandhagaṇanā.
Gāthābandhesu pañhāpucchanaṃ eko dhammakkhandho, vissajjanaṃ eko. Abhidhamme
ekamekantikadukabhājanaṃ ekamekañca cittavārabhājanaṃ eko 3- dhammakkhandho. Vinaye
atthi vatthu, atthi mātikā, atthi padabhājanīyaṃ, atthi āpatti, atthi anāpatti,
atthi antarāpatti, atthi tikacchedo, 4- atthi atekiccho, atthi satekiccho. 4-
Tattha ekameko koṭṭhāso ekameko dhammakkhandhoti veditabbo. Evaṃ dhammakkhandhato
caturāsīti dhammakkhandhasahassāni.
        Evameva taṃ sabbampi buddhavacanaṃ pañcasatikasaṅgītikāle saṅgāyantena
mahākassapappamukhena vasigaṇena "ayaṃ dhammo ayaṃ vinayo, idaṃ paṭhamabuddhavacanaṃ idaṃ
majjhimabuddhavacanaṃ idaṃ pacchimabuddhavacanaṃ, idaṃ vinayapiṭakaṃ idaṃ suttantapiṭakaṃ idaṃ
abhidhammapiṭakaṃ, ayaṃ dīghanikāyo .pe. Ayaṃ khuddakanikāyo, imāni  suttādīni
navaṅgāni, imāni caturāsītidhammakkhandhasahassānī"ti imaṃ pabhedaṃ vavaṭṭhapetvāva
saṅgītaṃ. Na kevalañca imameva, aññampi udānasaṅgahavaggasaṅgahapeyyālasaṅgahaekakanipāta-
dukanipātādinipātasaṅgahasaṃyuttasaṅgahapaṇṇāsakasaṅgahādimanekavidhaṃ tīsu piṭakesu
sandissamānaṃ saṅgahappabhedaṃ vavaṭṭhapetvāva sattahi māsehi saṅgītaṃ.
     Saṅgītipariyosāne cassa "idaṃ mahākassapattherena dasabalassa sāsanaṃ
pañcavassasahassapparimāṇakālappavattanasamatthaṃ katan"ti sañjātappamodā sādhukāraṃ viya
dadamānā ayaṃ mahāpaṭhavī udakapariyantaṃ katvā anekappakāraṃ kampi saṅkampi sampakampi
sampavedhi, anekāni ca acchariyāni pāturahesuṃ.
@Footnote: 1 cha.Ma. gaṇhiṃ       2 khu. thera. 26/1027/399
@3 Ma. ekameko     4-4 cha.Ma. ime pāṭhā na dissanti

---------------------------------------------------------------------------------------------
page29.
     Evaṃ saṅgīte panettha ayaṃ abhidhammo piṭakato abhidhammapiṭakaṃ, nikāyato
khuddakanikāyo, aṅgato veyyākaraṇaṃ, dhammakkhandhato katipayāni dhammakkhandhasahassāni
honti.
     Taṃ dhārayantesu bhikkhūsu pubbe eko bhikkhu sabbasāmayikaparisāya nisīditvā
abhidhammato suttaṃ āharitvā dhammaṃ kathento "rūpakkhandho abyākato, cattāro
khandhā siyā kusalā siyā akusalā siyā abyākatā. Dasāyatanāni abyākatā, dve
āyatanāni siyā kusalā siyā akusalā siyā abyākatā. Soḷasa dhātuyo abyākatā,
dve dhātuyo siyā kusalā siyā akusalā siyā abyākatā. Samudayasaccaṃ akusalaṃ,
maggasaccaṃ kusalaṃ, nirodhasaccaṃ abyākataṃ, dukkhasaccaṃ siyā kusalaṃ siyā akusalaṃ siyā
abyākataṃ. Dasindriyā abyākatā, domanassindriyaṃ akusalaṃ,
anaññataññassāmītindriyaṃ kusalaṃ, cattāri indriyāni siyā kusalā siyā
abyākatā, cha indriyāni siyā kusalā siyā akusalā siyā abyākatā"ti dhammakathaṃ
kathesi.
     Tasmiṃ ṭhāne eko bhikkhu nisinno "dhammakathika tvaṃ sineruṃ parikkhipanto
viya dīghasuttaṃ āharasi, kiṃ suttaṃ nāmetan"ti āha. Abhidhammasuttaṃ nāma
āvusoti. Abhidhammasuttaṃ kasmā āharasi, kiṃ aññaṃ buddhabhāsitaṃ suttaṃ āharituṃ
na vaṭṭatīti? abhidhammo kena bhāsitoti? na eso buddhabhāsitoti. Kiṃ pana te
āvuso vinayapiṭakaṃ uggahitanti? na uggahitaṃ āvusoti. Avinayadhāritāya maññe tvaṃ
ajānanto evaṃ vadasīti. 1- Vinayamattameva āvuso uggahitanti. Tampi te duggahitaṃ,
parisapariyante nisīditvā niddāyantena uggahitaṃ bhavissati, tumhādise hi
pabbājento vā upasampādento vā sātisāro hoti. Kiṃkāraṇā? vinayamattassapi
duggahitattā. Vuttaṃ hetaṃ tattha "anāpatti na vivaṇṇetukāmo `iṅgha tāva suttantaṃ
vā gāthāyo vā abhidhammaṃ vā pariyāpuṇassu, pacchāpi vinayaṃ pariyāpuṇissasī'ti 2-
bhaṇati. `suttante Okāsaṃ kārāpetvā abhidhammaṃ vā vinayaṃ vā pucchati, abhidhamme
okāsaṃ kārāpetvā suttantaṃ vā vinayaṃ vā pucchati, vinaye okāsaṃ kārāpetvā
suttantaṃ vā abhidhammaṃ vā pucchatī"ti. 3- Tvaṃ pana ettakampi na jānāsīti.
Ettakenāpi paravādī niggahito hoti.
@Footnote: 1 cha.Ma. vadesīti      2 vinaYu. 2/442/321
@3 vinaYu. 3/1221/220

---------------------------------------------------------------------------------------------
page30.
     Mahāgosiṅgasuttaṃ pana itopi buddhabhāsitabhāvakāraṇato 1- balavataraṃ. Tatra hi
dhammasenāpati sāriputtatthero 2- aññamaññaṃ pucchitapañhañca vissajjanañca ārocetuṃ
satthu santikaṃ gantvā mahāmoggallānattherassa vissajjanaṃ ārocento 3- "idhāvuso
sāriputta dve bhikkhū abhidhammakathaṃ kathenti, te aññamaññaṃ pañhaṃ pucchanti,
aññamaññassa pañhaṃ puṭṭhā vissajjenti, no ca saṃsādenti, 4- dhammī 5- ca nesaṃ
kathā pavattinī hoti. Evarūpena kho āvuso sāriputta bhikkhunā gosiṅgasālavanaṃ
sobheyyā"ti 6- āha. Satthā "ābhidhammikā nāma mama sāsane paribāhirā"ti avatvā
suvaṇṇāliṅgasadisaṃ gīvaṃ unnāmetvā puṇṇacandasassirikaṃ mahāmukhaṃ pūretvā
brahmaghosaṃ nicchārento  "sādhu sādhu sāriputtā"ti mahāmoggallānattherassa
sādhukāraṃ datvā "yathā taṃ moggallānova sammā byākaramāno byākareyya, moggallāno
hi sāriputta dhammakathiko"ti 7- āha. Ābhidhammikabhikkhūyeva kira dhammakathikā nāma,
avasesā dhammaṃ 8- kathentāpi na dhammakathikā. Kasmā? te hi dhammaṃ kathentā kammantaraṃ
vipākantaraṃ rūpārūpaparicchedaṃ dhammantaraṃ āloḷetvā kathenti, ābhidhammikā pana
dhammantaraṃ na āloḷenti. Tasmā ābhidhammiko bhikkhu dhammaṃ kathetu vā mā vā,
pucchitakāle pana pañhaṃ kathessatīti ayameva 9- ekantadhammakathiko nāma hoti. Idaṃ
sandhāya satthā sādhukāraṃ datvā "sukathitaṃ moggallānenā"ti āha.
     Abhidhammaṃ paṭibāhanto imasmiṃ jinacakke pahārandeti, sabbaññutañāṇaṃ paṭibāhati,
satthu vesārajjañāṇaṃ paṭinivatteti, sotukāmaṃ parisaṃ visaṃvādeti, ariyamagge
āvaraṇaṃ bandhati, aṭṭhārasasu bhedakaravatthūsu ekekasmiṃ sandissati,
ukkhepanīyakammaniyasakammatajjanīyakammāraho 10- hoti, taṃ taṃ kammaṃ katvā
uyyojetabbo "gaccha vighāsādo hutvā jīvissasī"ti.
@Footnote: 1 cha.Ma. ayaṃ pāṭho na dissati   2 Ma. dhammasenāpatimhi sāriputtatthere
@3 Ma. ārocente     4 Ma. saṃsārenti    5 ka. dhammikā
@6 Ma. mū. 12/343/304  7 Ma.mū. 12/343/304
@8 cha.Ma. dhammakathaṃ  9 Sī. ayameva kira
@10 cha.Ma. ukkhepanīyakammatajjanīyakammāraho

---------------------------------------------------------------------------------------------
page31.
     Athāpi evaṃ vadeyya "sace abhidhammo buddhabhāsito, yathā anekesu suttasahassesu
`ekaṃ samayaṃ bhagavā rājagahe viharatī'tiādinā nayena nidānaṃ sajjitaṃ, evamassāpi
nidānaṃ sajjitaṃ bhaveyyā"ti. So "jātakasuttanipātadhammapadādīnaṃ evarūpaṃ nidānaṃ
natthi, na  cetāni na buddhabhāsitānī"ti paṭikkhipitvā uttarimpi evaṃ vattabbo
"paṇḍita abhidhammo nāmesa sabbaññubuddhānaṃyeva visayo, na aññesaṃ visayo. Buddhānaṃ
hi okkanti pākaṭā, abhijāti pākaṭā, abhisambodhi pākaṭā, dhammacakkappavattanaṃ
pākaṭaṃ, yamakapāṭihāriyaṃ pākaṭaṃ, tidivakkamo 1- pākaṭo, devaloke desitabhāvo
pākaṭo, devorohaṇaṃ pākaṭaṃ. Yathā nāma cakkavattirañño hatthiratanaṃ vā assaratanaṃ vā
thenetvā yānake yojetvā vicaraṇaṃ nāma aṭṭhānaṃ akāraṇaṃ, cakkaratanaṃ vā pana
thenetvā palālasakaṭe olambetvā vicaraṇaṃ nāma aṭṭhānaṃ akāraṇaṃ, yojanappamāṇaṃ
obhāsanasamatthaṃ maṇiratanaṃ vā pana thenetvā kappāsapacchiyaṃ pakkhipitvā vaḷañjanaṃ
nāma aṭṭhānaṃ akāraṇaṃ. Kasmā? rājārahabhaṇḍatāya. Evameva abhidhammo nāma
aññesaṃ na visayo, sabbaññubuddhānaṃyeva visayo, tesaṃ vasena desitabbadesanā.
Buddhānaṃ hi okkanti pākaṭā .pe. Devorohaṇaṃ pākaṭaṃ, abhidhammassa nidānakiccaṃ
nāma natthi paṇḍitā"ti. Na hi sakkā evaṃ vutte paravādinā sahadhammikaṃ
udāharaṇaṃ udāharituṃ.
     Maṇḍalārāmavāsī tissaguttatthero 2- pana "mahābodhinidāno esa abhidhammo nāmā"ti
dassetuṃ "yena svāhaṃ bhikkhave vihārena paṭhamābhisambuddho viharāmi, tassa padesena
vihāsin"ti 3- imaṃ  padesavihārasuttantaṃ āharitvā kathesi. Dasavidho hi padeso nāma
khandhapadeso āyatanapadeso  dhātupadeso saccapadeso indriyapadeso paccayākārapadeso
satipaṭṭhānapadeso jhānapadeso nāmapadeso dhammapadesoti. Tesu satthā mahābodhimaṇḍe
pañcakkhandhe nippadesato paṭivijjhi, imaṃ temāsaṃ vedanākkhandhavaseneva vihāsi.
Dvādasāyatanāni aṭṭhārasa dhātuyo nippadesena paṭivijjhi, imaṃ temāsaṃ
dhammāyatane vedanāvasena,
@Footnote: 1 cha. tivikkamo, Ma. divikkamo  2 cha.Ma. tissabhūtitthero  3 saṃ.Ma. 19/11/10

---------------------------------------------------------------------------------------------
page32.
Dhammadhātuyañca vedanāvaseneva vihāsi. Cattāri saccāni nippadesena paṭivijjhi, imaṃ
temāsaṃ dukkhasacce vedanāvaseneva vihāsi. Bāvīsatindriyāni nippadesena paṭivijjhi,
imaṃ temāsaṃ vedanāpañcake 1- indriyavaseneva vihāsi. Dvādasapadikaṃ paccayākāravaṭṭaṃ
nippadesena paṭivijjhi, imaṃ temāsaṃ phassapaccayavedanāvaseneva vihāsi. Cattāro
satipaṭṭhāne nippadesena paṭivijjhi, imaṃ temāsaṃ vedanāsatipaṭṭhānavaseneva vihāsi.
Cattāri jhānāni nippadesena paṭivijjhi, imaṃ temāsaṃ jhānaṅgesu vedanāvaseneva
vihāsi. Nāmaṃ nippadesena paṭivijjhi, imaṃ temāsaṃ tattha vedanāvaseneva vihāsi.
Dhamme nippadesena paṭivijjhi, imaṃ temāsaṃ vedanātikavaseneva vihāsīti evaṃ thero
padesavihārasuttantavasena abhidhammassa nidānaṃ kathesi.
     Gāmavāsī sudhammadevatthero 2- pana heṭṭhālohapāsāde dhammaṃ parivattento
"ayaṃ paravādī bāhā paggayha araññe kandanto viya asakkhikaṃ aṭṭaṃ 3- karonto
viya ca abhidhamme nidānassa atthibhāvampi na jānātī"ti vatvā nidānaṃ kathento
evamāha "ekaṃ samayaṃ bhagavā devesu viharati tāvatiṃsesu pāricchattakamūle
paṇḍukambalasilāyaṃ. Tatra kho bhagavā devānaṃ tāvatiṃsānaṃ abhidhammakathaṃ kathesi
`kusalā dhammā akusalā dhammā abyākatā dhammā"ti.
     Aññesu pana suttesu ekameva nidānaṃ, abhidhamme dve nidānāni
adhigamanidānañca desanānidānañca. Tattha adhigamanidānaṃ dīpaṅkaradasabalato paṭṭhāya
yāva mahābodhipallaṅkā veditabbaṃ. Desanānidānaṃ yāva dhammacakkappavattanā. Evaṃ
ubhayanidānasampannassa abhidhammassa nidānakosallatthaṃ idaṃ tāva pañhākammaṃ
veditabbaṃ "ayaṃ abhidhammo nāma kena pabhāvito, kattha paripācito, kattha
adhigato, kadā adhigato, kena adhigato, kattha vicito, kadā vicito, kena
vicito, kattha desito, kassatthāya desito, kimatthaṃ desito, kehi paṭiggahito, ke
sikkhanti, ke sikkhitasikkhā, ke dhārenti, kassa vacanaṃ, kenābhaṭo"ti.
     Tatridaṃ vissajjanaṃ:- kena pabhāvitoti bodhiabhinīhārasaddhāya pabhāvito. Kattha
paripācitoti aḍḍhachakkesu jātakasatesu. Kattha adhigatoti bodhimūle. Kadā adhigatoti
@Footnote: 1 cha.Ma. vedanāpañcaka...  2 cha.Ma. sumanadevatthero    3 cha.Ma. aḍḍaṃ

---------------------------------------------------------------------------------------------
page33.
Visākhapuṇṇamāyaṃ. 1- Kena adhigatoti sabbaññubuddhena. Kattha vicitoti  bodhimaṇḍe.
Kadā vicitoti ratanagharasattāhe. Kena vicitoti sabbaññubuddhena. Kattha desitoti
devesu tāvatiṃsesu. Kassatthāya desitoti devatānaṃ atthāya. Kimatthaṃ desitoti
caturoghanittharaṇatthaṃ. Kehi paṭiggahitoti devehi. Ke sikkhantīti sekhā
puthujjanakalyāṇakā ca. Ke sikkhitasikkhāti arahanto khīṇāsavā. Ke dhārentīti yesaṃ
vattanti, te dhārenti. Kassa vacananti bhagavato vacanaṃ arahato sammāsambuddhassa.
Kenābhaṭoti ācariyaparamparāya.
     Ayaṃ hi sāriputtatthero bhaddaji sobhito piyajālī piyapālo piyadassī kosiyaputto
siggavo sandeho moggaliputto tissadatto 2- dhammiyo dāsako soṇako revatoti
evamādīhi yāva tatiyasaṅgītikālā ābhaṭo, tato uddhaṃ tesaṃyeva sissānusissehīti
evaṃ tāva jambūdīpatale ācariyaparamparāya ābhaṭo. Imaṃ pana dīpaṃ:-
            tato mahindo aṭṭiyo       uttiyo ceva sambalo 3-
                     bhaddanāmo ca paṇḍito.
            Ete nāgā mahāpaññā     jambūdīpā idhāgatāti. 4-
        Imehi mahānāgehi ābhaṭo, tato uddhaṃ tesaṃyeva sissānusissasaṅkhātāya
ācariyaparamparāya yāvajjatanakālā ābhaṭo.
                         Sumedhakathā
        evaṃ ābhaṭassa panassa yantaṃ dīpaṅkaradasabalato paṭṭhāya yāva mahābodhipallaṅkā
adhigamanidānaṃ yāva dhammacakkappavattanā desanānidānañca vuttaṃ, tassa āvībhāvatthaṃ
ayamanupubbikathā veditabbā.
        Ito kira kappasatasahassādhikānaṃ catunnaṃ asaṅkheyyānaṃ matthake amaravatī nāma
nagaraṃ ahosi, tattha sumedho nāma brāhmaṇo paṭivasati ubhato sujāto mātito
ca pitito ca saṃsuddhagahaṇiko yāva sattamā kulaparivaṭṭā akkhitto anupakuṭṭho
jātivādena abhirūpo dassanīyo pāsādiko paramāya vaṇṇapokkharatāya samannāgato.
@Footnote: 1 cha.Ma. visākhāpuṇṇamāsiyaṃ     2 cha.Ma. sudatto
@3 cha.Ma. uttiyo sambalo tathā  4 vinaYu. 8/3/3

---------------------------------------------------------------------------------------------
page34.
So aññaṃ kammaṃ akatvā brāhmaṇasippameva uggaṇhi. Tassa daharakāleyeva
mātāpitaro kālamakaṃsu. Athassa rāsivaḍḍhako amacco āyapoṭṭhakaṃ āharitvā
suvaṇṇarajatamaṇimuttādibharite 1- gabbhe vivaritvā "ettakante kumāra mātu santakaṃ,
ettakaṃ pitu santakaṃ, 2- ettakaṃ ayyakaayyikānan"ti 2- yāva sattamā
kulaparivaṭṭā dhanaṃ ācikkhitvā "etaṃ paṭipajjāhī"ti āha. Sumedhapaṇḍito
cintesi "imaṃ dhanaṃ saṃharitvā mayhaṃ pitupitāmahādayo paralokaṃ gacchantā ekaṃ
kahāpaṇampi gahetvā na gatā, mayā pana gahetvā gamanakāraṇaṃ kātuṃ vaṭṭatī"ti rañño
ārocetvā nagare bheriṃ cārāpetvā mahājanassa dānaṃ datvā tāpasapabbajjaṃ pabbaji.
Imasmiṃ pana ṭhāne sumedhakathā kathetabbā. Vuttaṃ hetaṃ buddhavaṃse 3-:-
        "kappe ca satasahasse          caturo ca asaṅkhiye
        amaraṃ nāma nagaraṃ              dassaneyyaṃ manoramaṃ.
        Dasahi saddehi avivittaṃ          annapānasamāyutaṃ
        hatthisaddaṃ assasaddaṃ            bherisaṅkharathāni ca.
        Vīṇāmudiṅgasaddañca             tālasaddaṃ tatheva ca
        khādatha pivatha ceva             annapānena ghositaṃ.
        Nagaraṃ sabbaṅgasampannaṃ           sabbakammamupāgataṃ
        sattaratanasampannaṃ              nānājanasamākulaṃ.
        Samiddhaṃ devanagaraṃva             āvāsaṃ puññakamminaṃ
        nagare amaravatiyā             sumedho nāma brāhmaṇo.
        Anekakoṭisanniccayo           pahūtadhanadhaññavā
        ajjhāyiko 4- mantadharo        tiṇṇaṃ vedānapāragū.
@Footnote: 1 cha.Ma. suvaṇṇarajatamaṇimuttādipūrite   2-2 cha.Ma. ettakā ayyakapayyakānaṃ santakāti
@3 khu. buddha. 33/2/416 (syā)      4 cha.Ma. ajjhāyako

---------------------------------------------------------------------------------------------
page35.
        Lakkhaṇe itihāse ca           saddhamme pāramiṃ gato
        rahogato nisīditvā            evaṃ cintesihaṃ 1- tadā.
        Dukkho punabbhavo nāma          sarīrassa pabhedanaṃ 2-
        sammohamaraṇaṃ dukkhaṃ             jarāya abhimaddanaṃ.
        Jātidhammo jarādhammo          byādhidhammo cahaṃ 3- tadā
        ajaraṃ amaraṃ khemaṃ              pariyesissāmi nibbutiṃ.
        Yannūnimaṃ pūtikāyaṃ              nānākuṇapapūritaṃ
        chaḍḍayitvāna gaccheyyaṃ          anapekkho anatthiko.
        Atthi hehiti so maggo         na so sakkā na hetuye
        pariyesissāmi taṃ maggaṃ          bhavato parimuttiyā.
        Yathāpi dukkhe vijjante         sukhaṃ nāmapi vijjati
        evaṃ bhave vijjamāne          vibhavo icchitabbako.
        Yathāpi  uṇhe vijjante        aparaṃ 4- vijjati sītalaṃ
        evaṃ tividhaggi vijjante         nibbānaṃ icchitabbakaṃ.
        Yathāpi pāpe vijjante         kalyāṇamapi vijjati
        evameva jāti vijjante        ajāti icchitabbakā.
        Yathā gūthagato puriso           taḷākaṃ disvāna pūritaṃ
        na gavesati taṃ taḷākaṃ           na doso taḷākassa so.
        Evaṃ kilesamaladhove           vijjante amatantaḷe
        na gavesati  taṃ taḷākaṃ          na doso amatantaḷe.
@Footnote: 1 cha.Ma. cintesahaṃ        2 cha.Ma. sarīrassa ca bhedanaṃ
@3 cha.Ma. sahaṃ    4 Ma. aparampi

---------------------------------------------------------------------------------------------
page36.
        Yathā arīhi pariruddho           vijjante gamanampathe
        na palāyati so puriso          na doso añjasassa so.
        Evaṃ kilesapariruddho           vijjamāne sive pathe
        na gavesati taṃ maggaṃ            na doso sivamañjase.
        Yathāpi byādhiko puriso         vijjamāne tikicchake
        na tikicchāpeti taṃ byādhiṃ        na so doso tikicchake.
        Evaṃ kilesabyādhīhi            dukkhito paripīḷito
        na gavesati taṃ ācariyaṃ          na so doso vināyake.
        Yathāpi kuṇapaṃ puriso            kaṇṭhe bandhaṃ 1- jigucchiyaṃ
        mocayitvāna gaccheyya          sukhī serī sayaṃ  vaSī.
        Tathevimaṃ pūtikāyaṃ              nānākuṇapasañcayaṃ
        chaḍḍayitvāna gaccheyyaṃ          anapekkho anatthiko.
        Yathā uccāraṭṭhānamhi          karīsaṃ naranāriyo
        chaḍḍayitvāna gacchanti           anapekkho anatthikā.
        Evamevāhaṃ imaṃ kāyaṃ          nānākuṇapapūritaṃ
        chaḍḍayitvāna gacchissaṃ           vaccaṃ katvā yathā kuṭiṃ.
        Yathāpi  jajjaraṃ nāvaṃ           paluggaṃ udakagāhiṇiṃ
        sāmikā chaḍḍayitvāna 2-        anapekkhā anatthikā.
        Evamevāhaṃ imaṃ kāyaṃ          navacchiddaṃ dhuvassavaṃ
        chaḍḍayitvāna gacchissaṃ           jiṇṇanāvaṃva sāmikā.
@Footnote: 1 cha.Ma. baddhaṃ           2 cha.Ma. sāmī chaḍḍetvā gacchanti

---------------------------------------------------------------------------------------------
page37.
        Yathāpi puriso corehi           gacchanto bhaṇḍamādiya
        bhaṇḍacchedabhayaṃ disvā            chaḍḍayitvāna gacchati.
        Evameva ayaṃ kāyo            mahācorasamo viya
        pahāyimaṃ gamissāmi              kusalacchedanā bhayā.
        Evāhaṃ cintayitvāna            nekakoṭisataṃ dhanaṃ
        nāthānāthānaṃ datvāna           himavantaṃ upāgamiṃ.
        Himavantassāvidūre              dhammiko 1- nāma pabbato
        assamo sukato mayhaṃ            paṇṇasālā sumāpitā.
        Caṅkamaṃ tattha māpesiṃ            pañcadosavivajjitaṃ
        aṭṭhaguṇasamūpetaṃ                abhiññābalamāhariṃ.
        Sāṭakaṃ pajahiṃ tattha              navadosamupāgataṃ
        vākacīraṃ nivāsesiṃ              dvādasaguṇamupāgataṃ.
        Aṭṭhadosasamākiṇṇaṃ              pajahiṃ paṇṇasālakaṃ
        upāgamiṃ rukkhamūlaṃ               guṇehi 2- dasahupāgataṃ.
        Vāpitaṃ ropitaṃ dhaññaṃ             pajahiṃ niravasesato
        anekaguṇasampannaṃ               pavattaphalamādiyiṃ.
        Tatthappadhānaṃ padahiṃ              nisajjaṭṭhānacaṅkame
        abbhantaramhi sattāhe           abhiññābala pāpuṇin"ti.
    Tattha assamo sukato mayhaṃ, paṇṇasālā sumāpitāti imāya pāliyā
sumedhapaṇḍitena 3- pabbajissāmīti nikkhamantena 3- assamapaṇṇasālā caṅkamā sahatthā
@Footnote: 1 Sī. dhammako       2 cha.Ma. guṇe    3-3 cha.Ma. ime pāṭhā na dissanti

---------------------------------------------------------------------------------------------
page38.
Māpitā viya vuttā, ayaṃ panettha attho:- mahāsattañhi  "himavantaṃ ajjhogahetvā
ajja dhammikaṃ pabbataṃ pavisissāmī"ti nikkhantaṃ disvā sakko devānamindo
vissukammaṃ devaputtaṃ āmantesi "ayaṃ sumedhapaṇḍito `pabbajissāmī'ti nikkhanto,
gaccha tāta mahāsattassa vasanaṭṭhānaṃ māpehī"ti. So tassa vacanaṃ sampaṭicchitvā
ramaṇīyaṃ assamapadaṃ suguttaṃ paṇṇasālaṃ manoramaṃ caṅkamaṃ ca māpesi. Bhagavā pana
tadā attano puññānubhāvena nipphannaṃ taṃ assamapadaṃ sandhāya "sāriputta tasmiṃ
dhammikapabbate:-
        assamo sukato mayhaṃ          paṇṇasālā sumāpitā
        caṅkamaṃ tattha māpesiṃ          pañcadosavivajjitan"ti
āha. Tattha assamo sukato mayhanti sukato mayā. Paṇṇasālā sumāpitāti
paṇṇacchādanā 1- sālāpi me sumāpitā ahosi.
        Pañcadosavivajjitanti pañcime caṅkamadosā nāma thaddhavisamatā antorukkhatā
gahanacchannatā atisambādhatā ativisālatāti. Thaddhavisamabhūmibhāgasmiṃ hi caṅkame
caṅkamantassa pādā rujjanti, phoṭā uṭṭhahanti, cittaṃ ekaggataṃ na labhati,
kammaṭṭhānaṃ vipajjati. Mudusamatale pana phāsuvihāraṃ āgamma kammaṭṭhānaṃ sampajjati.
Tasmā thaddhavisamabhūmibhāgatā 2- caṅkame paṭhamo dosoti veditabbā. 2- Caṅkamanassa anto
vā majjhe vā koṭiyaṃ vā rukkhe sati pamādamāgamma caṅkamantassa nalāṭaṃ vā sīsaṃ vā
paṭihaññatīti antorukkhatā dutiyo doso. Tiṇalatādigahanacchanne caṅkame caṅkamanto
andhakāravelāyaṃ uragādike pāṇe akkamitvā vā māreti, tehi vā daṭṭho dukkhaṃ
āpajjatīti gahanacchannatā tatiyo doso. Atisambādhe caṅkame vitthārato ratanike vā
aḍḍharatanike vā caṅkamantassa paricchede pakkhalitvā nakhāpi aṅguliyopi bhijjantīti
atisambādhatā catuttho doso. Ativisāle caṅkame caṅkamantassa cittaṃ vidhāvati,
ekaggataṃ na labhatīti ativisālatā pañcamo doso. Puthulato pana diyaḍḍharatanaṃ dvīsu
passesu ratanamattaṃ anucaṅkamanaṃ dīghato saṭṭhihatthaṃ mudutalaṃ samavipkiṇṇavālukaṃ caṅkamanaṃ
@Footnote: 1 cha. paṇṇacchadanā, Ma. paṇṇacchannā  2-2 cha.Ma. eko dosoti veditabbo

---------------------------------------------------------------------------------------------
page39.
Vaṭṭati cetiyagirimhi dīpappasādakamahāmahindattherassa caṅkamanaṃ viya, tādisantaṃ ahosi.
Tenāha "caṅkamaṃ tattha māpesiṃ, pañcadosavivajjitan"ti.
        Aṭṭhaguṇasamūpetanti aṭṭhahi samaṇasukhehi upetaṃ. Aṭṭhimāni samaṇasukhāni nāma
dhanadhaññādipariggahābhāvo, anavajjapiṇḍapariyesanabhāvo, 1- nibbutapiṇḍaparibhuñjanabhāvo,
raṭṭhaṃ pīḷetvā dhanasāraṃ vā dāsīdāsakahāpaṇādīni 2- vā gaṇhantesu rājakulesu
raṭṭhapīḷanakilesābhāvo, upakaraṇesu nicchandarāgabhāvo, coravilope nibbhayabhāvo,
rājarājamahāmattehi asaṃsaṭṭhabhāvo, catūsu disāsu appaṭihatabhāvoti. Idaṃ vuttaṃ
hoti "yathā tasmiṃ assame vasantena sakkā honti 3- imāni aṭṭha samaṇasukhāni vindituṃ,
evaṃ aṭṭhaguṇasamūpetaṃ taṃ assamaṃ māpesin"ti.
        Abhiññābalamāharinti pacchā tasmiṃ assame vasanto kasiṇaparikammaṃ katvā
abhiññānañca samāpattīnañca uppādanatthāya aniccato dukkhato vipassanaṃ ārabhitvā
thāmappattaṃ vipassanābalamāhariṃ. Yathā tasmiṃ vasanto taṃ balaṃ āharituṃ sakkomi,
evantaṃ assamantassa abhiññatthāya vipassanābalassa anucchavikaṃ katvā māpesinti
attho.
              Sāṭakaṃ pajahiṃ tattha     navadosamupāgataṃ
              vākacīraṃ nivāsesiṃ     dvādasaguṇamupāgatanti.
        Sāṭakaṃ pajahiṃ tattha, navadosamupāgatanti etthāyaṃ anupubbikathā:- tadā kira
kuṭileṇacaṅkamādipaṭimaṇḍitaṃ pupphūpagaphalūpagarukkhasañchannaṃ ramaṇīyaṃ madhurasalilāsayaṃ
apagatabālamigabhiṃsanakasakuṇaṃ pavivekakkhamaṃ assamaṃ māpetvā alaṅkatacaṅkamassa ubhosu
antesu ālambanaphalakaṃ saṃvidhāya nisīdanatthāya caṅkamanavemajjhe samatalaṃ muggavaṇṇaṃ
silaṃ māpetvā antopaṇṇasālāya jaṭāmaṇḍalavākacīratidaṇḍakuṇḍikādike tāpasaparikkhāre
maṇḍape pānīyaghaṭapānīyasaṅkhapānīyasarāvakāni 4- aggisālāya aṅgārakapalladāruādīnīti
evaṃ yaṃ yaṃ pabbajitānaṃ upakaraṇāya 5- sampavattati, taṃ taṃ sabbaṃ māpetvā
@Footnote: 1 Sī. anavajjapiṇḍapātapariyesanabhāvo     2 cha.Ma. sīsakahāpaṇādīni  3 Ma. hoti
@4 Sī. pānīyakūṭa....  5 cha.Ma. upakārāya

---------------------------------------------------------------------------------------------
page40.
Paṇṇasālāya bhittiyaṃ "ye keci pabbajitukāmā ime parikkhāre gahetvā pabbajantū"ti
akkharāni chinditvā devalokameva gate vissukammadevaputte sumedhapaṇḍito himavantapāde
girikandarānusārena attano nivāsānurūpaṃ phāsukaṭṭhānaṃ vicinanto 1- nadīnivattane
vissukammanimmitaṃ sakkadattiyaṃ ramaṇīyaṃ assamapadaṃ disvā caṅkamakoṭiyaṃ gantvā
padavalañjaṃ apassanto "dhuvapabbajitā dhuragāme bhikkhaṃ pariyesitvā kilantarūpā
āgantvā paṇṇasālaṃ pavisitvā nisinnā bhavissantī"ti cintetvā thokaṃ āgametvā
"ativiya cirāyanti, jānissāmī"ti paṇṇasāladvāraṃ 2- vivaritvā anto pavisitvā
ito cito ca olokento mahābhittiyaṃ akkharāni vācetvā "mayhaṃ kappiyaparikkhārā
ete, ime gahetvā pabbajissāmī"ti attanā nivatthapārupanasāṭakayugalaṃ pajahi. Tenāha
"sāṭakaṃ pajahiṃ tatthā"ti. Evaṃ paviṭṭhohaṃ sāriputta tassaṃ paṇṇasālāyaṃ sāṭakaṃ pajahiṃ.
        Navadosamupāgatanti sāṭakaṃ pajahanto nava dose disvā pajahinti dīpeti.
Tāpasapabbajjaṃ pabbajitānaṃ hi sāṭakasmiṃ nava dosā upaṭṭhahanti. Tesu tassa
mahagghabhāvo eko doso, parapaṭibaddhatāya uppajjanabhāvo eko, paribhogena
lahukakilissanabhāvo eko, kiliṭṭho hi 3- dhovitabbo ca rajitabbo ca hoti, paribhogena
jiṇṇabhāvo 4- eko, jiṇṇassa hi tunnaṃ vā aggaḷadānaṃ vā kattabbaṃ hoti. Puna
pariyesanāya durabhisambhavabhāvo eko, tāpasapabbajjāya asāruppabhāvo eko,
paccatthikānaṃ sādhāraṇabhāvo eko, lahukabhāvena  5- yathā hi taṃ paccatthikā na gaṇhanti,
evaṃ gopetabbo hoti. Paribhuñjantassa vibhūsanaṭṭhānabhāvo eko, gahetvā carantassa
khandhabhāramahicchabhāvo ekoti.
        Vākacīraṃ nivāsesinti tadā ahaṃ sāriputta ime nava dose disvā sāṭakaṃ
pahāya vākacīraṃ nivāsesiṃ, muñjatiṇaṃ hīraṃ hīraṃ katvā gaṇṭhitvā kataṃ vākacīraṃ
nivāsanapārupanatthāya ādiyinti attho.
@Footnote: 1 cha.Ma. olokento      2 cha.Ma. paṇṇasālakuṭidvāraṃ      3 Sī. kiliṭṭhe ca
@4 cha.Ma. jīraṇabhāvo        5 cha.Ma. ayaṃ pāṭho na dissati

---------------------------------------------------------------------------------------------
page41.
        Dvādasaguṇamupāgatanti dvādasahi ānisaṃsehi samannāgataṃ, vākacīrasmiṃ hi
dvādasa ānisaṃsā:- appagghaṃ sundaraṃ kappiyanti ayaṃ tāva eko ānisaṃso, sahatthā
kātuṃ sakkāti ayaṃ dutiyo, paribhogena saṇikaṃ kilissati, dhoviyamānepi papañco
natthīti ayaṃ tatiyo, paribhogena jiṇṇepi sibbitabbābhāvo catuttho, puna pariyesantassa
sukhena karaṇabhāvo pañcamo, tāpasapabbajjāya sāruppabhāvo chaṭṭho, paccatthikānaṃ
nipparibhogabhāvo 1- sattamo, paribhuñjantassa vibhūsanaṭṭhānābhāvo aṭṭhamo,  dhāraṇe
sallahukabhāvo navamo, cīvarapaccaye appicchabhāvo dasamo, vākuppattiyā
dhammikānavajjabhāvo ekādasamo, vākacīre naṭṭhepi anapekkhabhāvo dvādasamoti.
               Aṭṭhadosasamākiṇṇaṃ      pajahiṃ paṇṇasālakaṃ
               upāgamiṃ rukkhamūlaṃ      guṇehi dasahupāgatanti.
     Aṭṭhadosasamākiṇṇaṃ, pajahiṃ paṇṇasālakanti kathaṃ pajahiṃ? so kira taṃ varasāṭakayugaṃ
Omuñcanto cīvaravaṃse laggitaṃ anojapupphadāmasadisaṃ rattavākacīraṃ gahetvā nivāsetvā
tassa upari aparaṃ suvaṇṇavaṇṇaṃ vākacīraṃ paridahitvā punnāgapupphasantharasadisaṃ sakhuraṃ
ajinacammaṃ ekaṃsaṃ katvā jaṭāmaṇḍalaṃ paṭimuñcitvā cūḷāya saddhiṃ niccalabhāvakaraṇatthaṃ
sārasūciṃ pavesetvā muttājālasadisāya sikkāya pavāḷavaṇṇakuṇḍikaṃ odahitvā
tīsu ṭhānesu vaṅkakājaṃ ādāya ekissā kājakoṭiyā kuṇḍikaṃ, ekissā
aṅkusakapacchitidaṇḍakādīni 2- olaggetvā khārikājaṃ 3- aṃse katvā dakkhiṇena hatthena
kattaradaṇḍaṃ gahetvā paṇṇasālato nikkhamitvā saṭṭhihatthe mahācaṅkame aparāparaṃ
caṅkamanto attano vesaṃ oloketvā "mayhaṃ manoratho matthakaṃ patto, sobhati vata me
pabbajjā, buddhapaccekabuddhādīhi sabbehi vīrapurisehi 4- vaṇṇitā thomitā ayaṃ
pabbajjā nāma, pahīnaṃ me gihibandhanaṃ, nikkhantosmi nekkhammaṃ, laddhā me
uttamapabbajjā, karissāmi samaṇadhammaṃ, labhissāmi maggaphalasukhan"ti ussāhajāto
khārikājaṃ otāretvā caṅkamavemajjhe muggavaṇṇasilāpatte suvaṇṇapaṭimā
viya nisinno divasabhāgaṃ vītināmetvā sāyaṇhasamaye paṇṇasālaṃ
pavisitvā vidalamañcakapasse 5- kaṭṭhattharikāya nipanno sarīraṃ
@Footnote: 1 cha.Ma. nirupabhogabhāvo       2 Sī. aṅkusapacchitidaṇḍakādīni
@3 Sī. khāribhāraṃ. evamuparipi    4 cha.Ma. dhīrapurisehi     5 Ma. birala...

---------------------------------------------------------------------------------------------
page42.
Utuṃ gāhāpetvā balavapaccūsasamaye pabujjhitvā attano āgamanaṃ āvajjesi "sohaṃ
gharāvāse ādīnavaṃ disvā amitabhogaṃ anantayasaṃ pahāya araññaṃ pavisitvā
nekkhammagavesako 1- hutvā pabbajito, ito paṭṭhāya pamādacāraṃ carituṃ na vaṭṭati,
pavivekaṃ hi pahāya vicarantaṃ micchāvitakkamakkhikā khādanti, idāni mayā
pavivekamanubrūhituṃ vaṭṭati, ahaṃ hi gharāvāsapalibodhaṃ 2- disvā nikkhanto, ayañca
manāpā paṇṇasālā, beluvapakkavaṇṇā paribhaṇḍakatā bhūmi, rajatavaṇṇā setabhittiyo,
kapotapādavaṇṇaṃ paṇṇacchadanaṃ, vicittattharaṇavaṇṇo vidalamañcako, nivāsaphāsukaṃ vasanaṭṭhānaṃ,
na ito atirekatarā viya me gehasampadā paññāyatī"ti paṇṇasālāya dose vicinanto
aṭṭha dose passi. Paṇṇasālāparibhogasmiṃ hi aṭṭha ādīnavā:- mahāsamārambhena 3-
dabbasambhāre samodhānetvā karaṇapariyesanabhāvo eko ādīnavo, tiṇapaṇṇamattikāsu
patitāsu tāsaṃ punappunaṃ ṭhapetabbatāya nibaddhaṃ paṭijagganabhāvo dutiyo, senāsanaṃ
nāma mahallakassa pāpuṇāti, avelāya vuṭṭhāpiyamānassa cittekaggatā na hotīti
uṭṭhāpanīyabhāvo tatiyo, sītuṇhapaṭighātena kāyassa sukhumālakaraṇabhāvo catuttho, gehaṃ
paviṭṭhena yaṅkiñci pāpaṃ kātuṃ sakkāti garahapaṭicchādanabhāvo pañcamo, "mayhaṃ
gehan"ti pariggahakaraṇabhāvo chaṭṭho, gehassa atthibhāvo nāmesa dutiyikavāso
viyāti sattamo, okāmaṅkuṇagharagolikādīnaṃ 4- sādhāraṇatāya bahusādhāraṇabhāvo aṭṭhamoti
ime aṭṭha ādīnave disvā mahāsatto paṇṇasālaṃ pajahi. Tenāha "aṭṭhadosasamākiṇṇaṃ,
pajahiṃ paṇṇasālakan"ti.
     Upāgamiṃ rukkhamūlaṃ, guṇehi dasahupāgatanti channaṃ paṭikkhipitvā dasahi guṇehi
upetaṃ rukkhamūlaṃ upāgatosmīti vadati.
     Tatrime dasa guṇā:- appasārambhatā 5- eko guṇo, upagamanamattameva hi
tattha hotīti. Appaṭijagganatā dutiyo, taṃ hi sammaṭṭhampi asammaṭṭhampi paribhogaphāsukaṃ
hotiyeva. Anuṭṭhāpanīyabhāvo tatiyo, garahaṃ na paṭicchādeti, tattha hi pāpaṃ karonto
@Footnote: 1 Sī. nekkhammaṃ gavesanto   2 cha. gharāvāsaṃ palibodhato, Ma. gharāvāsapalibodhato ādīnavaṃ
@3 Ma. mahāsambhārena       4 cha.Ma. ūkāmaṅgulagharagolikādīnaṃ, Sī.
@ūkāmaṅkuṇagharagolikādīnaṃ      5 cha. appasamārambhatā, Ma. appasambhāratā

---------------------------------------------------------------------------------------------
page43.
Lajjatīti garahāya appaṭicchādanabhāvo catuttho, abbhokāsāvāso viya kāyaṃ na
santhambhetīti kāyassa asanthambhanabhāvo pañcamo, pariggahakaraṇābhāvo chaṭṭho,
gehālayapaṭikkhepo sattamo, bahusādhāraṇe gehe viya "paṭijaggissāmi naṃ, nikkhamathā"ti
nīharaṇābhāvo aṭṭhamo, vasantassa sappītikabhāvo navamo, rukkhamūlasenāsanassa
gatagataṭṭhāne sulabhatāya anapekkhabhāvo dasamoti, ime dasa guṇe disvā rukkhamūlaṃ
upāgatosmīti vadati.
     Imāni ettakāni kāraṇāni sallakkhetvā mahāsatto punadivase bhikkhāya
gāmaṃ pāvisi. Athassa sampattagāme manussā mahantena ussāhena bhikkhaṃ adaṃsu. So
bhattakiccaṃ niṭṭhāpetvā assamaṃ āgamma nisīditvā cintesi "nāhaṃ `āhāraṃ na
labhāmī'ti pabbajitosmi, siniddhāhāro nāmesa mānamadapurisamade vaḍḍheti,
āhāramūlakassa ca dukkhassa anto natthi, yannūnāhaṃ vāpitaropitadhaññanibbattaṃ āhāraṃ
pajahitvā 1- niravasesato anekaguṇasampannaṃ pavattaphalamādiyinti
vāpitaropitadhaññanibbattaṃ āhāraṃ pajahitvā  1- pavattaphalabhojano 2-
bhaveyyan"ti. So tato paṭṭhāya tathā katvā ghaṭento vāyamanto
sattāhabbhantare aṭṭha  samāpattiyo pañca ca abhiññāyo nibbattesi.
Tena vuttaṃ:-
        "vāpitaṃ ropitaṃ dhaññaṃ           pajahiṃ niravasesato
        anekaguṇasampannaṃ              pavattaphalamādiyiṃ.
        Tatthappadhānaṃ padahiṃ             nisajjaṭṭhānacaṅkame
        abbhantaramhi sattāhe          abhiññābala pāpuṇin"ti.
        Evaṃ me siddhipattassa          vasībhūtassa sāsane
        dīpaṅkaro nāma jino           uppajji lokanāyako.
        Uppajjante ca jāyante        bujjhante dhammadesane
        caturo nimitte nādakkhiṃ 3-      jhānaratisamappito.
@Footnote: 1-1 cha.Ma. ime pāṭhā na dissanti    2 Sī. pavattaphalabhojī   3 cha.Ma.  nāddasaṃ

---------------------------------------------------------------------------------------------
page44.
        Paccantadesavisaye             nimantetvā tathāgataṃ
        tassa āgamanaṃ maggaṃ            sodhenti tuṭṭhamānasā.
        Ahantena samayena             nikkhamitvā sakassamā
        dhunanto vākacīrāni            gacchāmi ambare tadā.
        Vedajātaṃ janaṃ disvā           tuṭṭhahaṭṭhaṃ pamoditaṃ
        orohitvāna gaganā           manusse pucchi tāvade.
        Tuṭṭhahaṭṭho pamudito            vedajāto mahājano
        kassa sodhiyate 1- maggo 2-    añjasaṃ vaṭumāyanaṃ.
        Te me puṭṭhā viyākaṃsu 3-      buddho loke anuttaro
        dīpaṅkaro nāma jino           uppajji lokanāyako
        tassa sodhiyate maggo          añjasaṃ vaṭumāyanaṃ.
        Buddhoti mama 4- sutvāna        pīti uppajji tāvade
        buddho buddhoti kathayanto        somanassaṃ pavedayiṃ.
        Tattha ṭhatvā vicintesiṃ          tuṭṭho saṃviggamānaso
        idha bījāni ropissaṃ            khaṇo ve mā upaccagā.
        Yadi buddhassa sodhetha           ekokāsaṃ dadātha me
        ahampi sodhayissāmi            añjasaṃ vaṭumāyanaṃ.
        Adaṃsu te mamokāse 5-        sodhetuṃ añjasaṃ tadā
        buddho buddhoti cintento       maggaṃ sodhemahantadā.
        Aniṭṭhite mamokāse           dīpaṅkaro mahāmuni
        catūhi satasahassehi             chaḷabhiññehi tādihi
        khīṇāsavehi vimalehi            paṭipajji añjasaṃ jino.
@Footnote: 1 cha.Ma. sodhīyati      2 ka. maggaṃ       3 ka. byākariṃsu
@4 ka. nāmaṃ, cha.Ma. vacanaṃ       5 ka., cha.Ma., i. mamokāsaṃ

---------------------------------------------------------------------------------------------
page45.
        Paccuggamanā vattanti           vajjanti bheriyo bahū
        āmoditā naramarū             sādhukāraṃ pavattayuṃ.
        Devā manusse passanti         1- manussā passanti devatā 1-
        ubhopi te pañjalikā           anuyanti tathāgataṃ.
        Devā dibbehi turiyehi         manussā mānussakehi 2- ca
        ubhopi te vajjayantā          anuyanti tathāgataṃ.
        Dibbaṃ mandāravaṃ pupphaṃ           padumaṃ pārichattakaṃ
        disodisaṃ okiranti             3- ākāse nabhagā 3- marū.
        Dibbaṃ candanacuṇṇañca            varagandhañca kevalaṃ
        disodisaṃ okiranti 4-          ākāse nabhagā marū.
        Campakaṃ salaḷaṃ nīpaṃ              nāgapunnāgaketakaṃ
        disodisaṃ ukkhipanti             bhūmitalagatā  naRā.
        Kese muñcitvāhaṃ tattha         vākacīrañca cammakaṃ
        kalale pattharitvāna            avakujjo nipajjahaṃ.
        Akkamitvāna maṃ buddho          saha sissehi gacchatu
        mā naṃ kalalaṃ 5- akkamittha 6-    hitāya me bhavissati.
        Paṭhaviyaṃ nipannassa              evaṃ me āsi cetaso
        icchamāno ahaṃ ajja           kilese jhāpaye mama. 7-
        Kiṃ me aññātavesena          dhammaṃ sacchikatenidha
        sabbaññutaṃ pāpuṇitvā           buddho hessaṃ  sadevake.
@Footnote: 1-1 cha.Ma., i.,ka. manussāpi ca devatā
@2 cha. mānusehi    3-3 cha. ākāsanabhagatā. evamuparipi
@4 ka. okkhipanti   5 ka., cha.Ma., i. kalale   6 Sī. akkamittho
@7 ka. ghātissāmahaṃ

---------------------------------------------------------------------------------------------
page46.
        Kiṃ me ekena tiṇṇena         purisena thāmadassinā
        sabbaññutaṃ pāpuṇitvā           santāressaṃ sadevake. 1-
        Iminā me adhikārena          2- katena purisuttame 2-
        sabbaññutaṃ pāpuṇāmi 3-         tāremi janataṃ bahuṃ.
        Saṃsārasotaṃ chinditvā           viddhaṃsetvā tayo bhave
        dhammanāvaṃ samāruyha            santāressaṃ sadevake.
        Dīpaṅkaro lokavidū             āhutīnaṃ paṭiggaho
        ussīsake maṃ ṭhatvāna           idaṃ vacanamabravi.
        Passatha imaṃ tāpasaṃ             jaṭilaṃ uggatāpanaṃ
        aparimeyye ito kappe        buddho loke bhavissati.
        Ahu kapilavhayā rammā          nikkhamitvā tathāgato
        padhānaṃ padahitvāna             katvā dukkarakārikaṃ.
        Ajapālarukkhamūlasmiṃ             nisīditvā tathāgato
        tattha pāyāsaṃ paggayha          nerañjaramupehiti.
        Nerañjarāya tīramhi            pāyāsaṃ ada so jino
        paṭiyattavaramaggena             bodhimūlamupehiti.
        Tato padakkhiṇaṃ katvā           bodhimaṇḍaṃ anuttaraṃ 4-
        assattharukkhamūlamhi 5-          bujjhissati mahāyaso.
        Imassa janikā mātā           māyā nāma bhavissati
        pitā suddhodano nāma          ayaṃ hessati gotamo.
@Footnote: 1 cha.Ma. sadevakaṃ. evamuparipi  2-2 ka. purisena thāmadassinā  3  ka.,cha.Ma. pāpuṇitvā
@4 cha. anuttaro    5 ka. assatthamūle sambuddho

---------------------------------------------------------------------------------------------
page47.
        Anāsavā vītarāgā             santacittā samāhitā
        kolito upatisso ca            aggā hessanti sāvakā
        ānando nāmupaṭṭhāko          upaṭṭhissatimaṃ jinaṃ.
        Khemā uppalavaṇṇā ca           aggā hessanti sāvikā
        anāsavā vītarāgā             santacittā samāhitā
        bodhi tassa bhagavato             assatthoti pavuccati.
        Citto ca hatthāḷavako           aggā hessantupaṭṭhakā
        nandamātā ca uttarā           aggā hessantupaṭṭhikā
        1- āyu vassasataṃ tassa          gotamassa yasassino. 1-
        Idaṃ sutvāna vacanaṃ              asamassa mahesino
        āmoditā naramarū              buddhavījaṅkuro 2- ayaṃ.
        Ukkuṭṭhisaddā vattanti           apphoṭenti hasanti ca
        katañjalī namassanti              dasasahassī sadevakā.
        Yadimassa lokanāthassa            virajjhissāma sāsanaṃ
        anāgatamhi addhāne            hessāma sammukhā imaṃ.
        Yathā manussā nadiṃ tarantā        paṭititthaṃ virajjhiya
        heṭṭhā titthaṃ 3- gahetvāna      uttaranti mahānadiṃ.
        Evameva mayaṃ sabbe            yadi muñcāmimaṃ jinaṃ
        anāgatamhi addhāne            hessāma sammukhā imaṃ.
        Dīpaṅkaro lokavidū              āhutīnaṃ paṭiggaho
        mama kammaṃ pakittetvā           dakkhiṇapādamuddhari.
@Footnote: 1-1 cha.Ma. ime pāṭhā na dissanti   2 cha.Ma. buddhabījaṃ kira   3 cha.Ma. titthe

---------------------------------------------------------------------------------------------
page48.
        Ye tattha āsuṃ jinaputtā         sabbe padakkhiṇamakaṃsu maṃ
        1- narā nāgā ca gandhabbā 1-   abhivādetvāna pakkamuṃ.
        Dassanaṃ me atikkante           sasaṃghe lokanāyake
        2- tuṭṭhahaṭṭhena cittena         āsanā vuṭṭhahiṃ tadā. 2-
        Sukhena sukhito homi             pāmojjena pamodito
        pītiyā ca abhissanno            pallaṅkaṃ ābhujiṃ tadā.
        Pallaṅkena nisīditvā            evaṃ cintesahaṃ tadā
        vasībhūto ahaṃ jhāne             abhiññāpāramiṃ gato.
        Sahassiyamhi lokamhi 3-          isayo natthi me samā
        asamo iddhidhammesu             alabhiṃ īdisaṃ sukhaṃ.
        Pallaṅkābhujane mayhaṃ            dasasahassādhivāsino 4-
        mahānādaṃ pavattesuṃ             dhuvaṃ buddho bhavissasi.
        Yā pubbe bodhisattānaṃ          pallaṅkavaramābhuje
        nimittāni padissanti             tāni ajja padissare.
        Sītaṃ byāpagataṃ 5- hoti          uṇhañca upasammati
        tāni ajja padissanti            dhuvaṃ buddho bhavissasi.
        Dasasahassī lokadhātū             nissaddā honti nirākulā
        tāni ajja padissanti            dhuvaṃ buddho bhavissasi.
@Footnote: 1-1 devā manussā asurā yakkhā (khu.buddha. 33/76/455)
@2-2 sayanā vuṭaṭhahitvāna pallaṅkaṃ ābhujiṃ tadā (khu.buddha. 33/77/455)
@3 cha.Ma. dasasahassilokamhi       4 ka. dasasahassivāsino     5 cha.Ma. byapagataṃ

---------------------------------------------------------------------------------------------
page49.
        Mahāvātā na vāyanti           na sandanti savantiyo
        tāni ajja padissanti            dhuvaṃ buddho bhavissasi.
        Thalajā jalajā 1- pupphā         sabbe pupphanti tāvade
        tepajja pupphitā sabbe          dhuvaṃ buddho bhavissasi.
        Latā vā yadi vā rukkhā         phalabhārā 2- honti tāvade
        tepajja phalitā sabbe           dhuvaṃ buddho bhavissasi.
        Ākāsaṭṭhā ca bhummaṭṭhā         ratanā jotanti tāvade
        tepajja ratanā jotanti          dhuvaṃ buddho bhavissasi.
        Mānussakā 3- ca dibbā ca       turiyā vajjanti tāvade
        tepajjubho abhiravanti            dhuvaṃ buddho bhavissasi.
        Vicittapupphā gaganā             abhivassanti tāvade
        tepi ajja pavassanti            dhuvaṃ buddho bhavissasi.
        Mahāsamuddo ābhujati            dasasahassī pakampati
        tepajjubho abhiravanti            dhuvaṃ buddho bhavissasi.
        Nirayepi dasasahasse             aggī nibbanti tāvade
        tepajja nibbutā aggī           dhuvaṃ buddho bhavissasi.
        Vimalo hoti suriyo             sabbā dissanti tārakā
        tepi ajja padissanti            dhuvaṃ buddho bhavissasi.
        Anovuṭṭhena 4- udakaṃ           mahiyā ubbhijji tāvade
        taṃ pajjubbhijjate mahiyā          dhuvaṃ buddho bhavissasi.
@Footnote: 1 cha.Ma., i. dakajā    2 ka. phaladharā   3 Sī. mānusakā    4 cha.Ma. anovaṭṭhena

---------------------------------------------------------------------------------------------
page50.
        Tārāgaṇā virocanti            nakkhattā gaganamaṇḍale
        visākhā candimāyuttā           dhuvaṃ buddho bhavissasi.
        Bilāsayā darīsayā              nikkhamanti sakāsayā
        tepajja āsayā  chuddhā 1-      dhuvaṃ buddho  bhavissasi.
        Na hoti arati sattānaṃ           santuṭṭhā honti tāvade
        tepajja sabbe santuṭṭhā         dhuvaṃ  buddho bhavissasi.
        Rogā tadūpasammanti             jighacchā ca vinassati
        tānipajja padissanti             dhuvaṃ buddho bhavissasi.
        Rāgo tadā tanu hoti           doso moho vinassati
        tepajja vigatā sabbe           dhuvaṃ buddho bhavissasi.
        Bhayaṃ tadā na bhavati              ajjapetaṃ padissati
        tena liṅgena jānāma           dhuvaṃ buddho bhavissasi.
        Rajonuddhaṃsati uddhaṃ              ajjapetaṃ padissati
        tena liṅgena jānāma           dhuvaṃ buddho  bhavissasi.
        Aniṭṭhagandho pakkamati            dibbagandho pavāyati
        sopajja vāyati gandho           dhuvaṃ buddho bhavissasi.
        Sabbe devā padissanti          ṭhapayitvā arūpino
        tepajja sabbe dissanti          dhuvaṃ buddho bhavissasi.
        Yāvatā nirayā nāma            sabbe dissanti tāvade
        tepajja sabbe dissanti          dhuvaṃ buddho bhavissasi.
@Footnote: 1 ka. vuṭṭhā

---------------------------------------------------------------------------------------------
page51.
        Kuḍḍā 1- kavāṭā selā ca      na hontāvaraṇā tadā
        ākāsabhūtā tepajja            dhuvaṃ buddho bhavissasi.
        Cuti ca upapatti ca              khaṇe tasmiṃ na vijjati
        tāni ajja padissanti            dhuvaṃ buddho bhavissasi.
        2- Ime nimittā dissanti        sambodhatthāya pāṇinaṃ 2-
        daḷhaṃ paggaṇha viriyaṃ             mā nivatta abhikkama
        mayampetaṃ vijānāma             dhuvaṃ buddho bhavissasi.
        Buddhassa vacanaṃ sutvā            dasasahassīna cūbhayaṃ
        tuṭṭhahaṭṭho pamudito             evaṃ cintesahaṃ tadā.
        Advejjhavacanā buddhā           amoghavacanā jinā
        vitathaṃ natthi buddhānaṃ             dhuvaṃ buddho bhavāmahaṃ.
        Yathā khittaṃ nabhe leḍḍu          dhuvaṃ patati bhūmiyaṃ
        tatheva buddhaseṭṭhānaṃ            vacanaṃ dhuvasassataṃ.
        Yathāpi sabbasattānaṃ             maraṇaṃ dhuvasassataṃ
        tatheva buddhaseṭṭhānaṃ            vacanaṃ  dhuvasassataṃ.
        Yathā rattikkhaye patte          suriyuggamanaṃ 3- dhuvaṃ
        tatheva buddhaseṭṭhānaṃ            vacanaṃ dhuvasassataṃ.
        Yathā nikkhantasayanassa            sīhassa nadanaṃ dhuvaṃ
        tatheva buddhaseṭṭhānaṃ            vacanaṃ dhuvasassataṃ.
        Yathā āpannasattānaṃ            bhāramoropanaṃ dhuvaṃ
        tatheva buddhaseṭṭhānaṃ            vacanaṃ dhuvasassataṃ.
@Footnote: 1 cha.Ma. kuṭṭā   2-2 cha.Ma. ime pāṭhā na dissanti   3 Sī. suriyassuggamanaṃ

---------------------------------------------------------------------------------------------
page52.
        Handa buddhakare dhamme           vicināmi ito cito
        uddhaṃ adho dasadisā             yāvatā dhammadhātuyā.
        Vicinanto tadā dakkhiṃ            paṭhamaṃ dānapāramiṃ
        pubbakehi mahesīhi              anuciṇṇaṃ mahāpathaṃ.
        Imaṃ tvaṃ paṭhamaṃ tāva             daḷhaṃ katvā samādiya
        dānapāramitaṃ gaccha              yadi bodhiṃ pattumicchasi.
        Yathāpi kumbho sampuṇṇo          yassa kassaci adhokato
        vamatevudakaṃ nissesaṃ             na tattha parirakkhati.
        Tatheva yācake disvā           hīnamukkaṭṭhamajjhime
        dadāhi dānaṃ nissesaṃ            kumbho viya adhokato.
        Na hete ettakāyeva          buddhadhammā bhavissare
        aññepi vicinissāmi             ye dhammā bodhipācanā.
        Vicinanto tadā dakkhiṃ            dutiyaṃ sīlapāramiṃ
        pubbakehi mahesīhi              āsevitaṃ nisevitaṃ.
        Imaṃ tvaṃ dutiyaṃ tāva             daḷhaṃ katvā samādiya
        sīlapāramitaṃ gaccha               yadi bodhiṃ pattumicchasi.
        Yathāpi cāmarī vālaṃ 1-          kismiñci paṭilaggitaṃ
        upeti maraṇaṃ tattha              na vikopeti vāladhiṃ.
        Tatheva catūsu bhūmīsu              sīlāni paripūraya
        parirakkha sadā sīlaṃ              cāmarī viya vāladhiṃ.
@Footnote: 1 cha.Ma. camarī vālaṃ, ka. cāmaribālaṃ

---------------------------------------------------------------------------------------------
page53.
        Na hete ettakāyeva          buddhadhammā bhavissare
        aññepi vicinissāmi             ye dhammā bodhipācanā.
        Vicinanto tadā dakkhiṃ            tatiyaṃ nekkhammapāramiṃ
        pubbakehi mahesīhi              āsevitaṃ nisevitaṃ.
        Imaṃ tvaṃ tatiyaṃ tāva             daḷhaṃ katvā samādiya
        nekkhammapāramitaṃ 1- gaccha        yadi bodhiṃ pattumicchasi.
        Yathā andughare puriso           2- cīravuttho dukkhaṭṭito 2-
        na tattha rāgaṃ janeti            muttiṃyeva gavesati.
        Tatheva tvaṃ sabbabhave            passa andugharaṃ viya
        nekkhammābhimukho hohi           bhavato parimuttiyā.
        Na hete ettakāyeva          buddhadhammā bhavissare
        aññepi vicinissāmi             ye dhammā bodhipācanā.
        Vicinanto tadā dakkhiṃ            catutthaṃ paññāpāramiṃ
        pubbakehi mahesīhi              āsevitaṃ nisevitaṃ.
        Imaṃ tvaṃ catutthaṃ tāva            daḷhaṃ katvā samādiya
        paññāpāramitaṃ gaccha             yadi bodhiṃ pattumicchasi.
        Yathāpi bhikkhu bhikkhanto           hīnamukkaṭṭhamajjhime
        kulāni na vivajjento           evaṃ labhati yāpanaṃ.
        Tatheva tvaṃ sabbakālaṃ            paripucchanto 3- budhaṃ janaṃ
        paññāpāramitaṃ gantvā           sambodhiṃ pāpuṇissasi.
@Footnote: 1 Sī. nekkhammapāramiṃ    2-2 ka. cīravuṭṭho dukkhaṭṭhito   3 cha.Ma. paripucchaṃ

---------------------------------------------------------------------------------------------
page54.
        Na hete ettakāyeva          buddhadhammā bhavissare
        aññepi vicinissāmi             ye dhammā bodhipācanā.
        Vicinanto tadā dakkhiṃ            pañcamaṃ viriyapāramiṃ
        pubbakehi mahesīhi              āsevitaṃ nisevitaṃ.
        Imaṃ tvaṃ pañcamaṃ tāva            daḷhaṃ katvā samādiya
        viriyapāramitaṃ gaccha              yadi bodhiṃ pattumicchasi.
        Yathāpi sīho migarājā           nisajjaṭṭhānacaṅkame
        alīnaviriyo hoti               paggahitamano sadā.
        Tatheva tvaṃ sabbabhave            paggaṇha viriyaṃ daḷhaṃ
        viriyapāramitaṃ gantvā            sambodhiṃ pāpuṇissasi.
        Na hete ettakāyeva          buddhadhammā bhavissare
        aññepi vicinissāmi             ye dhammā bodhipācanā.
        Vicinanto tadā dakkhiṃ            chaṭṭhamaṃ khantipāramiṃ
        pubbakehi mahesīhi              āsevitaṃ nisevitaṃ.
        Imaṃ tvaṃ chaṭṭhamaṃ tāva            daḷhaṃ katvā samādiya
        tattha advejjhamānaso 1-        sambodhiṃ pāpuṇissasi.
        Yathāpi paṭhavī nāma              sucimpi asucimpi ca
        sabbaṃ sahati nikkhepaṃ             na karoti paṭighaddayaṃ. 2-
        Tatheva tvampi sabbesaṃ           sammānāvamānakkhamo 3-
        khantipāramitaṃ gantvā            sambodhiṃ pāpuṇissasi.
@Footnote: 1 ka. advejjhapanaso  2 ka. paṭighadvayaṃ, cha.Ma. paṭighaṃ tayā  3 Ma. sammānavimānakkhamo

---------------------------------------------------------------------------------------------
page55.
        Na hete ettakāyeva           buddhadhammā bhavissare
        aññepi vicinissāmi              ye dhammā bodhipācanā.
        Vicinanto tadā dakkhiṃ             sattamaṃ saccapāramiṃ
        pubbakehi mahesīhi               āsevitaṃ nisevitaṃ.
        Imaṃ tvaṃ sattamaṃ tāva             daḷhaṃ katvā samādiya
        tattha advejjhavacano             sambodhiṃ pāpuṇissasi.
        Yathāpi osadhī nāma              tulābhūtā sadevake
        samaye utuvasse vā             na vokkamati 1- vīthito.
        Tatheva tvampi saccesu            mā vokkamasi 2- vīthito
        saccapāramitaṃ gantvā             sambodhiṃ pāpuṇissasi.
        Na hete ettakāyeva           buddhadhammā bhavissare
        aññepi vicinissāmi              ye dhammā bodhipācanā.
        Vicinanto tadā dakkhiṃ             aṭṭhamaṃ adhiṭṭhānapāramiṃ
        pubbakehi mahesīhi               āsevitaṃ nisevitaṃ.
        Imaṃ tvaṃ aṭṭhamaṃ tāva             daḷhaṃ katvā samādiya
        tattha tvaṃ niccalo 3- hutvā       sambodhiṃ pāpuṇissasi.
        Yathāpi pabbato selo            acalo supatiṭṭhito
        na kampati bhūsavātehi             sakaṭṭhāneva tiṭṭhati.
        Tatheva tvampi adhiṭṭhāne          sabbadā acalo bhava
        adhiṭṭhānapāramitaṃ gantvā          sambodhiṃ pāpuṇissasi.
        Na hete ettakāyeva           buddhadhammā bhavissare
        aññepi vicinissāmi              ye dhammā bodhipācanā.
@Footnote: 1 Sī. na okkamati      2 Sī. mā okkami hi     3 ka., cha.Ma. acalo

---------------------------------------------------------------------------------------------
page56.
        Vicinanto tadā dakkhiṃ             navamaṃ mettāpāramiṃ
        pubbakehi mahesīhi               āsevitaṃ nisevitaṃ.
        Imaṃ tvaṃ navamaṃ tāva              daḷhaṃ katvā samādiya
        mettāya asamo hohi            yadi bodhiṃ pattumicchasi.
        Yathāpi udakaṃ nāma               kalyāṇe pāpake jane
        samaṃ pharati sītena                pavāheti rajomalaṃ.
        1- Tatheva tvaṃ ahite hite 1-     samaṃ mettāya bhāvaya
        mettāpāramitaṃ gantvā           sambodhiṃ pāpuṇissasi.
        Na hete ettakāyeva           buddhadhammā bhavissare
        aññepi vicinissāmi              ye dhammā bodhipācanā.
        Vicinanto tadā dakkhiṃ             dasamaṃ upekkhāpāramiṃ
        pubbakehi mahesīhi               āsevitaṃ nisevitaṃ.
        Imaṃ tvaṃ dasamaṃ tāva              daḷhaṃ katvā samādiya
        tulābhūto daḷho hutvā           sambodhiṃ pāpuṇissasi.
        Yathāpi paṭhavī nāma               nikkhittaṃ asuciṃ suciṃ
        upekkhati ubhopete             kopānunayavajjitā.
        Tatheva tvampi sukhadukkhe           tulābhūto sadā bhava
        upekkhāpāramitaṃ gantvā          sambodhiṃ pāpuṇissasi.
        Ettakāyeva te loke          ye dhammā bodhipācanā
        tatuddhaṃ 2- natthi aññatra          daḷhaṃ tattha patiṭṭhahi. 3-
@Footnote: 1-1 cha.Ma. tatheva tvampi hitāhite    2 Sī. taduddhaṃ     3 cha.Ma. patiṭṭhaha

---------------------------------------------------------------------------------------------
page57.
        Ime dhamme sammasato            sabhāvasarasalakkhaṇe
        dhammatejena vasudhā              dasasahassī pakampatha.
        Calatī ravatī paṭhavī 1-             ucchuyyantaṃva pīḷitaṃ
        telayantaṃ 2- yathā cakkaṃ          evaṃ kampati medanī. 3-
        4- Saṃkhubhiṃsu samuddā ca            girindo tattha onami
        onamitvā sinerumhi             hiṃhiṃsaddo pavattati. 4-
        Yāvatā parisā āsi             buddhassa parivesane
        pavedhamānā sā  tattha           mucchitā seti bhūmiyaṃ.
        Ghaṭānekasahassāni               kumbhīnañca satā bahū
        sañcuṇṇamathitā tattha              aññamaññaṃ paghaṭṭitā. 5-
        Ubbhiggā tasitā bhītā            bhantā byathitamānasā 6-
        mahājanā samāgamma              dīpaṅkaramupāgamuṃ.
        Kiṃ bhavissati lokassa              kalyāṇamatha pāpakaṃ
        sabbo upadduto 7- loko        taṃ vinodehi cakkhuma.
        Tesaṃ tadā saññāpesi            dīpaṅkaro mahāmuni
        visaṭṭhā hotha mā bhātha           imasmiṃ paṭhavikampane.
        Yamahaṃ ajja byākāsiṃ             buddho loke  bhavissati
        eso sammasati dhammaṃ             pubbakaṃ jinasevitaṃ.
        Tassa sammasato dhammaṃ             buddhabhūmiṃ asesato
        tenāyaṃ kampitā paṭhavī            dasasahassī sadevake.
@Footnote: 1 cha.Ma. calatā ravati pathavī      2 cha.Ma. telayante     3 cha. medinī
@4-4 cha.Ma. ime pāṭhā na dissanti    5 Sī. aññamaññūpaghaṭṭitā
@6 ka. byaṭṭhitamānasā, Ma. byadhitamānasā    7 ka. upaddavo

---------------------------------------------------------------------------------------------
page58.
        Buddhassa vacanaṃ sutvā             mano nibbāyi tāvade
        sabbe maṃ upasaṅkamma             punāpi abhivandisuṃ. 1-
        Samādayitvā buddhaguṇaṃ             daḷhaṃ katvāna mānasaṃ
        dīpaṅkaraṃ namassitvā              āsanā vuṭṭhahiṃ tadā.
        Dibbaṃ mānussikaṃ 2- pupphaṃ          devā mānusakā ubho
        samokiranti pupphehi              vuṭṭhahantassa āsanā.
        Vedayanti ca te sotthiṃ           devā mānusakā ubho
        mahantaṃ patthitaṃ tuyhaṃ              taṃ labhassu yathicchitaṃ.
        Sabbītiyo vivajjantu              soko rogo vivajjatu 3-
        mā te bhavatvantarāyo 4-        phussa khippaṃ bodhimuttamaṃ.
        Yathāpi samaye sampatte           pupphanti pupphino dumā
        tatheva tvaṃ mahāvīra              buddhañāṇena pupphasi. 5-
        Yathā ye keci sambuddhā          pūrayuṃ dasapāramī
        tatheva tvaṃ mahāvīra              pūrehi dasapāramī.
        Yathā ye keci sambuddhā          bodhimaṇḍamhi bujjhare
        tatheva tvaṃ mahāvīra              bujjhassu jinabodhiyaṃ.
        Yathā ye keci sambuddhā          dhammacakkaṃ pavattayuṃ
        tatheva tvaṃ mahāvīra              dhammacakkaṃ pavattaya. 6-
        Puṇṇamāyaṃ 7- yathā cando         parisuddho virocati
        tatheva tvaṃ puṇṇamano             viroca dasasahassiyaṃ.
@Footnote: 1 Sī. abhivādayuṃ            2 cha.Ma. mānusakaṃ          3 cha.Ma. vinassatu
@4 cha.Ma. bhavantvantarāyā     5 cha.Ma. pupphasu           6 Ma. pavattasu
@7 cha.Ma. puṇṇamāye

---------------------------------------------------------------------------------------------
page59.
        Rāhumutto yathā suriyo            tāpena atirocati
        tatheva lokā muñcitvā            viroca siriyā tuvaṃ.
        Yathā yā kāci nadiyo             osaranti mahodadhiṃ
        evaṃ sadevakā lokā             osarantu tavantike.
        Tehi thutippasattho 1- so          dasa dhamme samādiya
        te dhamme paripūrento            pavanaṃ pāvisī tadā.
                       Sumedhakathā niṭṭhitā.
        Tadā te bhojayitvāna             sasaṃghaṃ lokanāyakaṃ
        upagañchuṃ 2- saraṇaṃ tassa            dīpaṅkarassa satthuno.
        Saraṇāgamane kañci                nivesesi tathāgato
        kañci pañcasu sīlesu               sīle dasavidhe paraṃ. 3-
        Kassaci deti sāmaññaṃ              caturo phalamuttame
        kassaci asame dhamme              deti so paṭisambhidā.
        Kassaci varasamāpattiyo             aṭṭha deti narāsabho
        tisso kassaci vijjāyo            chaḷabhiññā pavecchati.
        Tena yogena janakāyaṃ             ovadati mahāmuni
        tena vitthāritaṃ 4- āsi           lokanāthassa sāsanaṃ.
        Mahāhanusabhakkhandho                dīpaṅkarassa nāmako
        bahū jane tārayati                parimoceti duggatiṃ.
@Footnote: 1 cha.Ma. thutappasattho               2 cha.Ma. upagacchuṃ
@3 ka. varaṃ                       4 cha. vitthārikaṃ. evamuparipi

---------------------------------------------------------------------------------------------
page60.
        Bodhaneyyajanaṃ disvā              satasahassepi yojane
        khaṇena upagantvāna               bodheti taṃ mahāmuni.
        Paṭhamābhisamaye buddho              koṭisatamabodhayi
        dutiyābhisamaye nātho              navutikoṭimabodhayi. 1-
        Yadā ca devabhavanamhi              buddho dhammamadesayi
        navutikoṭisahassānaṃ                tatiyābhisamayo ahu.
        Sannipātā tayo āsuṃ             dīpaṅkarassa satthuno
        koṭisatasahassānaṃ                 paṭhamo āsi samāgamo.
        Puna nāradakūṭamhi                 pavivekagate jine
        khīṇāsavā vītamalā                samiṃsu satakoṭiyo.
        Yamhi kāle 2- mahāvīro          sudassanasiluccaye
        navutikoṭisahassehi                pavāresi mahāmuni. 3-
        Ahantena samayena                jaṭilo uggatāpano
        antalikkhamhi caraṇo               pañcābhiññāsu pāragū.
        Dasavīsasahassānaṃ                  dhammābhisamayo ahu
        ekadvinnaṃ abhisamayo 4-           gaṇanāto asaṅkhiyo. 5-
        Vitthāritaṃ bahujaññaṃ                iddhaṃ phītaṃ ahū tadā
        dīpaṅkarassa bhagavato               sāsanaṃ suvisodhitaṃ.
        Cattāri satasahassāni              chaḷabhiññā mahiddhikā
        dīpaṅkaraṃ lokaviduṃ                 parivārenti sabbadā.
@Footnote: 1 ka. satasahasasaṃ abodhayi      2 ka.,Sī. yadā vasi     3 ka.,Sī. tadā muni
@4 cha.Ma. abhisamayā          5 cha.Ma. asaṅkhiyā

---------------------------------------------------------------------------------------------
page61.
        Ye keci tena samayena           jahanti mānusambhavaṃ
        appattamānasā sekhā            garahitā bhavanti te.
        Supupphitaṃ pāvacanaṃ                arahantehi tādihi
        khīṇāsavehi vimalehi              upasobhati sadevake.
        Nagaraṃ rammavatī nāma              sudevo nāma khattiyo
        sumedhā nāma janikā             dīpaṅkarassa satthuno.
        Sumaṅgalo ca tisso ca            ahesuṃ aggasāvakā
        sāgato 1- nāmupaṭṭhāko         dīpaṅkarassa satthuno.
        Nandā ceva sunandā ca           ahesuṃ aggasāvikā
        bodhi tassa bhagavato              pipphalīti pavuccati.
        Asītihatthaṃ ubbedho              dīpaṅkaramahāmuni
        sobhati dīparukkhova               sālarājāva pupphito
        pabhā vidhāvati tassa              samantā dvādasayojane.
        Satasahassavassāni                āyu tassa mahesino
        tāvatā tiṭṭhamāno so           tāresi janataṃ bahuṃ.
        Jotayitvāna saddhammaṃ             santāretvā mahājanaṃ
        jaletvā aggikkhandhova           nibbuto so sasāvako.
        Sā ca iddhi so ca yaso          tāni ca pādesu cakkaratanāni
        sabbaṃ samantarahitaṃ 2-             nanu rittā sabbasaṅkhārāti.
                      Dīpaṅkaravatthukā paṭhamā
@Footnote: 1 Ma. sobhito       2 cha.Ma. tamantarahitaṃ

---------------------------------------------------------------------------------------------
page62.
     Dīpaṅkarassa pana bhagavato aparabhāge ekaṃ asaṅkheyyaṃ atikkamitvā koṇḍañño
nāma satthā udapādi. Tassāpi tayo sāvakasannipātā ahesuṃ. Paṭhamasannipāte
koṭisatasahassaṃ, dutiye koṭisahassaṃ, tatiye navutikoṭiyo.
     Tadā bodhisatto vijitāvī nāma cakkavatti hutvā koṭisatasahassasaṅkhayassa 1-
buddhappamukhassa bhikkhusaṃghassa mahādānaṃ adāsi. Satthā bodhisattaṃ "buddho bhavissatī"ti
byākaritvā dhammaṃ desesi. So satthu dhammakathaṃ sutvā rajjaṃ niyyādetvā pabbaji.
So tīṇi piṭakāni uggahetvā aṭṭha samāpattiyo pañca ca abhiññāyo uppādetvā
aparihīnajjhāno brahmaloke nibbatti. Koṇḍaññabuddhassa pana rammavatī
nāma nagaraṃ, sunando nāma khattiyo pitā, sujātā nāma mātā, bhaddo ca
subhaddo ca dve aggasāvakā, anuruddho nāmupaṭṭhāko, tissā ca upatissā ca
dve aggasāvikā,  sālakalyāṇī nāma bodhi, aṭṭhāsītihatthubbedhaṃ sarīraṃ,
vassasatasahassaṃ āyuppamāṇaṃ ahosi.
     Tassa aparabhāge ekaṃ asaṅkheyyaṃ atikkamitvā ekasmiṃyeva kappe cattāro
buddhā nibbattiṃsu maṅgalo sumano revato sobhitoti. Maṅgalassa pana bhagavato
tīsu sāvakasannipātesu paṭhamasannipāte koṭisatasahassabhikkhū ahesuṃ. Dutiye koṭisahassaṃ.
Tatiye navutikoṭiyo. Vemātikabhātā kirassa 2- ānandakumāro nāma navutikoṭisaṅkhyāya
parisāya saddhiṃ dhammassavanatthāya satthu santikaṃ agamāsi, satthā tassa anupubbikathaṃ
kathesi. So saddhiṃ parisāya saha paṭisambhidāhi arahattaṃ pāpuṇi. Satthā tesaṃ kulaputtānaṃ
pubbacaritaṃ 3- olokento iddhimayapattacīvarassa upanissayaṃ disvā dakkhiṇahatthaṃ
pasāretvā "etha bhikkhavo"ti āha. Sabbe taṃkhaṇaññeva iddhimayapattacīvaradharā
saṭṭhīvassikatthero 4- viya ākappasampannā hutvā satthāraṃ vanditvā parivārayiṃsu.
Ayamassa tatiyo sāvakasannipāto ahosi.
     Yathā pana aññesaṃ buddhānaṃ samantā asītihatthappamāṇāyeva sarīrappabhā
ahosi, 5- na evaṃ tassa. Tassa  pana bhagavato sarīrappabhā niccakālaṃ dasasahassilokadhātuṃ
@Footnote: 1 cha.Ma. koṭisatasahassasaṅkhassa     2 cha. panassa     3 cha.Ma. pubbacariyakaṃ
@4 cha.Ma. saṭaṭhivassikattherā, Sī. saṭṭhivassatherā       5 cha.Ma. hoti

---------------------------------------------------------------------------------------------
page63.
Pharitvā aṭṭhāsi. Rukkhapaṭhavīpabbatasamuddādayo antamaso ukkhaliyādīni upādāya
suvaṇṇapaṭapariyonaddhā viya ahesuṃ. Āyuppamāṇaṃ panassa navutivassasahassāni ahesuṃ. 1-
Ettakaṃ kālaṃ candimasuriyādayo attano pabhāya virocituṃ nāsakkhiṃsu, rattindivap-
paricchedo na paññāyittha. Divā suriyālokena viya sattā niccaṃ buddhālokeneva
vicariṃsu. Sāyaṃ pupphitānaṃ kusumānaṃ pāto ravanasakuṇānañca 2- vasena loko
rattindivapparicchedaṃ sallakkhesi. Kiṃ pana aññesaṃ buddhānaṃ ayamānubhāvo natthīti?
no natthīti. Tepi hi ākaṅkhamānā dasasahassilokadhātuṃ tato vā bhiyyo ābhāya phareyyuṃ.
Maṅgalassa pana bhagavato pubbapaṭṭhanāvasena aññesaṃ byāmappabhā viya sarīrappabhā
niccameva dasasahassilokadhātuṃ pharitvā aṭṭhāsi.
     So kira bodhisattacariyakāle vessantarasadise attabhāve ṭhito saputtadāro
vaṅkaṭapabbatasadise 3- pabbate vasi. Atheko kharadāṭhiko nāma yakkho mahāpurisassa
dānajjhāsayataṃ sutvā brāhmaṇavaṇṇena upasaṅkamitvā mahāsattaṃ dve dārake yāci.
Mahāsatto "dadāmi brāhmaṇassa puttake"ti haṭṭhapahaṭṭho udakapariyantaṃ paṭhaviṃ
kampetvā 4- dve dārake adāsi. Yakkho caṅkamanakoṭiyaṃ ālambanaphalakaṃ nissāya ṭhatvā
passantasseva mahāsattassa mūlakalāpaṃ 5- viya dve dārake khādi. Mahāpurisassa yakkhaṃ
oloketvā mukhe vivaṭamatte aggijālaṃ viya lohitadhāraṃ ugghiramānaṃ  tassa mukhaṃ
disvāpi kesaggamattampi domanassaṃ na uppajji, "sudinnaṃ vata me dānan"ti
cintayato panassa sarīre mahantaṃ pītisomanassaṃ udapādi. So "imassa me nissandena
anāgate iminā nīhārena sarīrato rasmiyo nikkhamantū"ti paṭṭhanamakāsi. Tassa taṃ
nissāya buddhabhūtassa sarīrato rasmiyo nikkhamitvā ettakaṃ ṭhānaṃ phariṃsu.
     Aparampissa pubbacaritaṃ atthi. So kira bodhisattakāle ekassa buddhassa cetiyaṃ
disvā "imassa buddhassa mayā jīvitaṃ pariccajituṃ vaṭṭatī"ti daṇḍakadīpikāveṭhananiyāmena
sakalasarīraṃ veṭhāpetvā ratanamattamakuṭasatasahassaghaṭikaṃ 6- suvaṇṇapātiṃ sappissa pūrāpetvā
@Footnote: 1 cha.Ma. ahosi         2 cha.Ma. ravanakasakuṇānañca, Sī. ravanasakuṇādīnañca
@3 cha.Ma. vaṅkapabbatasadise   4 cha.Ma. kampento
@5 cha. muḷālakalāpaṃ  6 cha.Ma. ratanamattamakulaṃ satasahassagghanikaṃ

---------------------------------------------------------------------------------------------
page64.
Tattha sahassavaṭṭiyo jālāpetvā taṃ sīsenādāya sakalasarīraṃ jālāpetvā cetiyaṃ padakkhiṇaṃ
karonto sakalarattiṃ vītināmesi. Evaṃ yāva aruṇuggamanā vāyamantassapissa
lomakūpamattampi usumaṃ na gaṇhi, padumagabbhapaviṭṭhakālo viya ahosi. Dhammo hi nāmesa
attānaṃ rakkhantaṃ rakkhati. Tenāha bhagavā:-
                   dhammo have rakkhati dhammacāriṃ
                   dhammo suciṇṇo sukhamāvahāti
                   esānisaṃso dhamme suciṇṇe
                   na duggatiṃ gacchati dhammacārīti. 1-
     Imassāpi kammassa nissandena tassa bhagavato sarīrobhāso dasasahassilokadhātuṃ
pharitvā aṭṭhāsi.
    Tadā amhākaṃ bodhisatto suruci nāma brāhmaṇo hutvā "satthāraṃ nimantessāmī"ti
upasaṅkamitvā madhuradhammakathaṃ sutvā "sve mayhaṃ bhikkhaṃ gaṇhatha bhante"ti
āha. Brāhmaṇa kittakehi te bhikkhūhi atthoti, kittakā pana vo bhante parivārā
bhikkhūti. Tadā satthu paṭhamasannipātoyeva hoti. Tasmā "koṭisatasahassan"ti āha.
"bhante sabbehipi saddhiṃ mayhaṃ bhikkhaṃ gaṇhathā"ti āha. Satthā adhivāsesi. Brāhmaṇo
svātanāya nimantetvā gehaṃ gacchanto cintesi "ahaṃ ettakānaṃ bhikkhūnaṃ
yāgubhattavatthādīni dātuṃ no na sakkomi, nisīdanaṭṭhānaṃ pana kathaṃ bhavissatī"ti. Tassa sā
cintā caturāsītiyojanasahassamatthake ṭhitassa devarañño paṇḍukambalasilāsanassa
uṇhabhāvaṃ janeti. 2- Sakko "ko nu kho maṃ imamhā ṭhānā cāvetukāmo"ti
dibbacakkhunā olokento mahāpurisaṃ disvā "ayaṃ surucibrāhmaṇo buddhappamukhaṃ
bhikkhusaṃghaṃ nimantetvā nisīdanatthāya cintesi, mayāpi tattha gantvā puññakoṭṭhāsaṃ
gahetuṃ vaṭṭatī"ti vaḍḍhakivaṇṇaṃ nimminitvā vāsīpharasuhattho mahāpurisassa purato
pāturahosi. So "atthi nu kho kassaci bhatiyā kattabbakiccan"ti āha. Mahāpuriso
taṃ disvā "kiṃ kammaṃ karissasī"ti āha. Mama ajānanasippaṃ nāma natthi, gehaṃ vā
@Footnote: 1 khu.thera. 26/303/318, khu.jā. 27/102/226, 27/385/378  2 cha.Ma. janesi

---------------------------------------------------------------------------------------------
page65.
Maṇḍapaṃ vā yo yaṃ kāreti, tassa taṃ kātuṃ jānāmīti. Tenahi mayhaṃ kammaṃ atthīti.
Kiṃ pana te ayyāti. Svātanāya me koṭisatasahassabhikkhū nimantitā, tesaṃ nisīdanaṭṭhānaṃ
maṇḍapaṃ 1- karissasīti. Ahaṃ nāma kareyyaṃ, sace me bhatiṃ dātuṃ sakkhissathāti.
Sakkhissāmi tātāti. "sādhu karissāmī"ti gantvā ekaṃ padesaṃ olokesi.
     Dvādasaterasayojanappamāṇo padeso kasiṇamaṇḍalaṃ viya samatalo ahosi. So
"ettake ṭhāne sattaratanamayo maṇḍapo uṭṭhahatū"ti cintetvā olokesi. Tāvadeva
paṭhaviṃ bhinditvā maṇḍapo uṭṭhahi. Tassa sovaṇṇamayesu thambhesu rajatamayā ghaṭikā 2-
ahesuṃ, rajatamayesu thambhesu sovaṇṇamayā, maṇimayesu pabāḷamayā ghaṭikā, pabāḷathambhesu
maṇimayā, sattaratanamayesu sattaratanamayā ghaṭikā ahesuṃ. Tato "maṇḍapassa antarantare 3-
kiṅkiṇikajālaṃ olambatū"ti olokesi. Saha olokaneneva kiṅkiṇikajālaṃ olambi,
yassa mandavāteritassa pañcaṅgikasseva turiyassa madhurasaddo niccharati. 4-
Dibbasaṅgītivattanakālo viya ahosi. "antarantarā gandhadāmamālādāmāni olambantū"ti
cintesi. Tāvadeva dāmāni olambiṃsu. "koṭisatasahassasaṅkhyānaṃ bhikkhūnaṃ āsanāni ca
ādhārakāni ca paṭhaviṃ bhinditvā uṭṭhahantū"ti cintesi. Tāvadeva uṭṭhahiṃsu. "koṇe
koṇe 5- ekekā udakacāṭiyo uṭṭhahantū"ti cintesi, tāvadeva udakacāṭiyopi
uṭṭhahiṃsu. Sakko ettakaṃ māpetvā brāhmaṇassa santikaṃ gantvā "ehi
brāhmaṇa 6- tava maṇḍapaṃ oloketvā mayhaṃ bhatiṃ dehī"ti āha. Mahāpuriso gantvā
maṇḍapaṃ olokesi. Olokentassevassa sakalasarīraṃ pañcavaṇṇāya pītiyā nirantaraṃ phuṭṭhaṃ
ahosi, athassa maṇḍapaṃ oloketvā etadahosi "nāyaṃ maṇḍapo manussabhūtena
kato, mayhaṃ pana ajjhāsayaguṇaṃ āgamma addhā sakkassa bhavanaṃ uṇhamahosi, tato sakkena
devaraññā ayaṃ maṇḍapo kārito bhavissatī"ti. "na kho pana me yuttaṃ evarūpe
maṇḍape ekadivasaṃyeva dānaṃ dātuṃ, sattāhaṃ dassāmī"ti cintesi.
     Bāhirakadānaṃ hi kittakampi 7- samānaṃ bodhisattānaṃ tuṭṭhiṃ kātuṃ na sakkoti.
Alaṅkatasīsaṃ pana chinditvā añjitaakkhīni uppāṭetvā hadayamaṃsaṃ ubbattetvā 8-
@Footnote: 1 cha.Ma. nisīdanamaṇḍapaṃ     2 cha.Ma. ghaṭakā. evamuparipi     3 ka., Ma. antantena
@4 cha.Ma. niggacchati       5 Ma. koṇesu koṇesu         6 cha.Ma. ayya
@7 cha.Ma. tattakampi       8 cha.Ma. hadayamaṃsaṃ vā uppāṭetvā

---------------------------------------------------------------------------------------------
page66.
Dinnakāle bodhisattānaṃ cāgaṃ nissāya  tuṭṭhi nāma hoti. Amhākampi hi bodhisattassa
sīvirājajātake devasikaṃ pañcasatasahassakahāpaṇāni vissajjetvā catūsu nagaradvāresu majjhe
nagare ca dānaṃ 1- dentassa taṃ dānacāgaṃ 1- tuṭṭhiṃ uppādetuṃ nāsakkhi. Yadā
panassa brāhmaṇavaṇṇena āgantvā sakko devarājā akkhīni yāci, tadā tāni
uppāṭetvā dadamānasseva hāso uppajji, kesaggamattaṃ cittassa aññathattaṃ nāhosi.
Evaṃ dānaṃ nissāya bodhisattānaṃ titti nāma natthi. Tasmā sopi mahāpuriso
"sattāhaṃ mayā koṭisatasahassasaṅkhyānaṃ bhikkhūnaṃ dānaṃ dātuṃ vaṭṭatī"ti cintetvā
tasmiṃ maṇḍape buddhappamukhaṃ bhikkhusaṃghaṃ nisīdāpetvā sattāhaṃ gavapānaṃ nāma adāsi.
Gavapānanti mahante mahante kolumbe 2- khīrassa pūretvā uddhanesu āropetvā
ghanapākapakke khīre thoke taṇḍule pakkhipitvā pakkamadhusakkaracuṇṇasappīhi abhisaṅkhataṃ
bhojanaṃ vuccati. Manussāyeva pana parivisituṃ nāsakkhiṃsu, devāpi ekantarikā hutvā
parivisiṃsu. Dvādasaterasayojanappamāṇaṃ ṭhānaṃ bhikkhū gaṇhituṃ nappahotiyeva. Te pana bhikkhū
attano ānubhāvena nisīdiṃsu. Pariyosānadivase sabbesaṃ bhikkhūnaṃ pattāni dhovāpetvā
bhesajjatthāya sappinavanītatelamadhuphāṇitānaṃ pūretvā ticīvarehi saddhiṃ adāsi.
Saṃghanavakabhikkhunā laddhacīvarasāṭakā satasahassagghanikā ahesuṃ. Satthā anumodanaṃ karonto
"ayaṃ puriso evarūpaṃ mahādānaṃ adāsi, ko nu kho bhavissatī"ti upadhārento
"anāgate kappasatasahassādhikānaṃ dvinnaṃ asaṅkheyyānaṃ matthake gotamo nāma buddho
bhavissatī"ti disvā mahāpurisaṃ āmantetvā "tvaṃ ettakaṃ nāma kālaṃ atikkamitvā
gotamo nāma buddho bhavissasī"ti byākāsi.
     Mahāpuriso byākaraṇaṃ sutvā "ahaṃ kira buddho bhavissāmi, ko me
     gharāvāsena attho, pabbajissāmī"ti cintetvā tathārūpaṃ sampattiṃ kheḷapiṇḍaṃ viya
pahāya satthu santike pabbaji. Pabbajitvā ca buddhavacanaṃ uggaṇhitvā
abhiññā ca samāpattiyo ca nibbattetvā āyūhapariyosāne 3- brahmaloke nibbatti.
@Footnote: 1-1 cha.Ma. dadantassa taṃ dānaṃ   2 cha.Ma. kolambe    3 cha. āyupariyosāne

---------------------------------------------------------------------------------------------
page67.
     Maṅgalassa pana bhagavato nagaraṃ uttaraṃ nāma ahosi, pitāpi uttaro nāma
khattiyo, mātāpi uttarā nāma, sudevo ca dhammaseno ca dve aggasāvakā,
pālito nāmupaṭṭhāko, sīvalī 1- ca asokā ca dve aggasāvikā, nāgarukkho bodhi,
aṭṭhāsītihatthubbedhaṃ sarīraṃ ahosi. Navutivassasahassāni ṭhatvā parinibbute pana tasmiṃ
ekappahāreneva dasasahassacakkavāḷāni ekandhakārāni ahesuṃ. Sabbesu cakkavāḷesu
manussānaṃ mahantaṃ ārodanaparidevanaṃ ahosi.
     Evaṃ dasasahassilokadhātuṃ andhakāraṃ katvā parinibbutassa tassa bhagavato aparabhāge
sumano nāma satthā udapādi. Tassāpi tayo sāvakasannipātā. Paṭhamasannipāte
koṭisatasahassabhikkhū ahesuṃ. Dutiye kāñcanapabbatamhi 2- navutikoṭisatasahassāni, 3-
tatiye asītikoṭisatasahassāni. Tadā bodhisatto 4- atulo nāma nāgarājā ahosi mahiddhiko
mahānubhāvo, so "buddho uppanno"ti sutvā ñātisaṅghaparivuto nāgabhavanā
nikkhamitvā koṭisatasahassabhikkhuparivārassa tassa bhagavato dibbaturiyehi upahāraṃ
kārāpetvā mahādānaṃ pavattetvā paccekaṃ dussayugāni datvā saraṇesu patiṭṭhāsi.
Sopi naṃ satthā "anāgate buddho bhavissasī"ti byākāsi.
     Tassa bhagavato nagaraṃ mekhalaṃ nāma ahosi, sudatto nāma rājā pitā, sirimā
nāma mātā, saraṇo ca bhāvitatto ca dve aggasāvakā, udeno nāmupaṭṭhāko,
sonā ca upasonā ca dve aggasāvikā, nāgarukkhova bodhi, navutihatthubbedhaṃ sarīraṃ,
navutiyeva vassasahassāni āyuppamāṇaṃ ahosi.
     Tassa aparabhāge revato nāma satthā udapādi. Tassāpi tayo sāvakasannipātā
ahesuṃ, paṭhamasannipāte gaṇanā  nāma natthi, dutiye koṭisatasahassabhikkhū ahesuṃ,
tathā tatiye. Tadā bodhisatto atidevo nāma brāhmaṇo hutvā satthu dhammadesanaṃ
sutvā saraṇesu patiṭṭhāya sirasi añjaliṃ patiṭṭhapetvā tassa satthuno kilesappahāne
vaṇṇaṃ vatvā uttarāsaṅgena pūjaṃ akāsi. Sopi naṃ "buddho bhavissasī"ti byākāsi.
     Tassa pana bhagavato nagaraṃ sudhaññavatī nāma ahosi, pitā vipulo nāma
khattiyo, mātā vipulā nāma, varuṇo ca brahmadevo ca dve aggasāvakā,
@Footnote: 1 cha.Ma. sīvalā        2 cha.Ma. kañcanapabbatamhi
@3 cha.Ma. navutikoṭisahassāni  4 cha.Ma. mahāsatto

---------------------------------------------------------------------------------------------
page68.
Sambhavo nāmupaṭṭhāko, bhaddā ca subhaddā ca dve aggasāvikā, nāgarukkho bodhi,
asītihatthubbedhaṃ sarīraṃ ahosi, āyu saṭṭhivassasahassānīti.
     Tassa aparabhāge sobhito nāma satthā udapādi. Tassāpi tayo sāvakasannipātā.
Paṭhamasannipāte koṭisatabhikkhū ahesuṃ, dutiye navutikoṭiyo, tatiye asītikoṭiyo. Tadā
bodhisatto ajito nāma brāhmaṇo hutvā satthu dhammadesanaṃ sutvā saraṇesu
patiṭṭhāya buddhappamukhassa bhikkhusaṃghassa mahādānaṃ adāsi. Sopi naṃ "buddho
bhavissasī"ti byākāsi.
     Tassa pana bhagavato nagaraṃ sudhammaṃ nāma ahosi, pitā sudhammo nāma rājā,
mātā sudhammā nāma, asamo ca sunetto ca dve aggasāvakā, anomo nāmupaṭṭhāko,
nakulā ca sujātā ca dve aggasāvikā, nāgarukkho bodhi, aṭṭhapaṇṇāsahatthubbedhaṃ
sarīraṃ ahosi, navutivassasahassāni āyuppamāṇanti.
     Tassa aparabhāge ekaṃ asaṅkheyyaṃ atikkamitvā ekasmiṃ kappe tayo buddhā
nibbattiṃsu anomadassī padumo nāradoti. Anomadassissa pana bhagavato tayo
sāvakasannipātā, paṭhame aṭṭha bhikkhusatasahassāni ahesuṃ, dutiye satta, tatiye cha. Tadā
bodhisatto eko yakkhasenāpati ahosi mahiddhiko mahānubhāvo anekakoṭisatasahassānaṃ
yakkhānaṃ adhipati. So "buddho uppanno"ti sutvā āgantvā buddhappamukhassa
bhikkhusaṃghassa mahādānaṃ adāsi. Satthāpi naṃ "anāgate buddho bhavissasī"ti byākāsi.
     Anomadassissa pana bhagavato nagaraṃ candavatī nāma ahosi, yasavā nāma rājā
pitā, yasodharā nāma mātā, nisabho ca anomo ca dve aggasāvakā, varuṇo
nāmupaṭṭhāko, sundarī ca sumanā ca dve aggasāvikā, ajjunarukkho bodhi,
aṭṭhapaṇṇāsahatthubbedhaṃ sarīraṃ ahosi, vassasatasahassaṃ āyūti.
     Tassa aparabhāge padumo nāma satthā udapādi. Tassāpi tayo
sāvakasannipātā, paṭhamasannipāte koṭisatasahassabhikkhū ahesuṃ, dutiye
tīṇi satasahassāni, tatiye agāmake araññe mahāvanasaṇḍavāsīnaṃ bhikkhūnaṃ
dve satasahassāni. 1- Tadā tathāgate tasmiṃyeva vanasaṇḍe
@Footnote: 1 ka. sahassāni

---------------------------------------------------------------------------------------------
page69.
Vasante bodhisatto sīho hutvā satthāraṃ nirodhasamāpattiṃ samāpannaṃ disvā pasannacitto
vanditvā padakkhiṇaṃ katvā pītisomanassajāto tikkhattuṃ sīhanādaṃ naditvā sattāhaṃ
buddhārammaṇaṃ pītiṃ avijahitvā pītisukheneva gocarāya apakkamitvā jīvitapariccāgaṃ
katvā payirupāsamāno aṭṭhāsi. Satthā sattāhaccayena nirodhā vuṭṭhito sīhaṃ
oloketvā "bhikkhusaṃghepi cittaṃ pasādetvā saṃghaṃ vandissatī"ti "bhikkhusaṃgho
āgacchatū"ti cintesi. Bhikkhū tāvadeva āgamiṃsu. Sīho saṃghe cittaṃ pasādesi. 1-
Satthā tassamānasaṃ oloketvā "anāgate buddho bhavissasī"ti byākāsi.
     Padumassa pana bhagavato campakaṃ nāma nagaraṃ ahosi, asamo nāma rājā
pitā, mātāpi  asamā nāma, sālo ca upasālo ca dve aggasāvakā, varuṇo
nāmupaṭṭhāko, rāmā ca surāmā  ca dve aggasāvikā, soṇarukkho bodhi,
aṭṭhapaṇṇāsahatthubbedhaṃ sarīraṃ ahosi, āyu vassasatasahassānīti.
     Tassa aparabhāge nārado nāma satthā udapādi. Tassāpi tayo sāvakasannipātā,
paṭhamasannipāte koṭisatasahassabhikkhū ahesuṃ, dutiye navutikoṭisatasahassāni, tatiye
asītikoṭisatasahassāni. Tadā bodhisatto isipabbajjaṃ pabbajitvā pañcasu abhiññāsu
aṭṭhasu ca samāpattīsu ciṇṇavasī hutvā buddhappamukhassa bhikkhusaṃghassa mahādānaṃ datvā
lohitacandanena pūjaṃ akāsi, sopi naṃ "anāgate buddho bhavissasī"ti byākāsi.
     Tassa pana bhagavato dhaññavatī nāma nagaraṃ ahosi, sudevo nāma khattiyo
pitā, anomā nāma mātā, bhaddasālo ca jitamitto ca dve aggasāvakā,
vāsiṭṭho nāmupaṭṭhāko, uttarā ca phagganī 2- ca dve aggasāvikā, mahāsoṇarukkho
nāma bodhi, sarīraṃ aṭṭhāsītihatthubbedhaṃ ahosi, navutivassasahassāni āyūti.
     Nāradassa buddhassa aparabhāge ekaṃ asaṅkheyyaṃ atikkamitvā ito
kappasatasahassamatthake ekasmiṃ kappe ekoeva padumuttaro nāma buddho udapādi.
@Footnote: 1 cha.Ma. pasādeti          2 cha.Ma. phaggunī

---------------------------------------------------------------------------------------------
page70.
Tassāpi tayo sāvakasannipātā, paṭhamasannipāte koṭisatasahassabhikkhū ahesuṃ, dutiye
vebhārapabbate navutikoṭisatasahassāni, 1- tatiye asītikoṭisatasahassāni. 2- Tadā
bodhisatto jaṭilo nāma mahāraṭṭhiyo hutvā buddhappamukhassa bhikkhusaṃghassa sacīvaraṃ dānaṃ
adāsi. Sopi naṃ "anāgate buddho bhavissasī"ti byākāsi. Padumuttarassa pana bhagavato
kāle titthiyā nāma nāhesuṃ, sabbe devamanussā buddhameva saraṇamagamaṃsu. 3-
     Tassa nagaraṃ haṃsavatī nāma ahosi, pitā ānando nāma khattiyo, mātā
sujātā nāma, devilo 4- ca sujāto ca dve aggasāvakā, sumano nāmupaṭṭhāko,
amittā ca asamā ca dve aggasāvikā, sālarukkho 5- bodhi, sarīraṃ
aṭṭhāsītihatthubbedhaṃ ahosi, sarīrappabhā samantato dvādasayojanāni gaṇhi,
vassasatasahassaṃ āyūti.
     Tassa aparabhāge tiṃsakappasatasahassāni 6- atikkamitvā (ito tiṃsakappasahassamatthake)
sumedho ca sujāto cāti ekasmiṃ kappe dve buddhā nibbattiṃsu. Sumedhassāpi
tayo sāvakasannipātā, paṭhamasannipāte sudassananagare koṭisatakhīṇāsavā ahesuṃ,
dutiye navutikoṭiyo, tatiye asītikoṭiyo. Tadā bodhisatto uttaro nāma māṇavo 7-
hutvā nidahitvā ṭhapitaṃyeva asītikoṭidhanaṃ vissajjetvā buddhappamukhassa
bhikkhusaṃghassa mahādānaṃ datvā dhammaṃ sutvā saraṇesu patiṭṭhāya nikkhamitvā pabbaji.
Sopi naṃ "anāgate buddho bhavissasī"ti byākāsi.
     Sumedhassa bhagavato sudassanaṃ nāma nagaraṃ ahosi, sudatto nāma rājā pitā, mātā
sudattā nāma, saraṇo ca sabbakāmo ca dve aggasāvakā, sāgaro nāmupaṭṭhāko,
rāmā ca surāmā ca dve aggasāvikā, mahānimbarukkho 8- bodhi, sarīraṃ
aṭṭhāsītihatthubbedhaṃ ahosi, āyu navutivassasahassānīti.
@Footnote: 1 cha.Ma. navutikoṭisahassāni     2 cha.Ma. asītikoṭisahassāni     3 cha.Ma. saraṇamakaṃsu
@4 cha. devalo              5 cha.Ma. salalarukkho       6 cha.Ma. sattatikappasahassāni
@7 cha.Ma. brāhmaṇamāṇavo      8 cha.Ma. mahānīparukkho

---------------------------------------------------------------------------------------------
page71.
     Tassa aparabhāge sujāto nāma satthā udapādi. Tassāpi  tayo sāvakasannipātā,
paṭhamasannipāte saṭṭhī bhikkhusatasahassāni ahesuṃ, dutiye paññāsaṃ, tatiye cattāḷīsaṃ.
Tadā bodhisatto cakkavattirājā hutvā "buddho uppanno"ti sutvā upasaṅkamitvā
dhammaṃ sutvā buddhappamukhassa bhikkhusaṃghassa saddhiṃ sattaratanehi catumahādīparajjaṃ datvā
tassa 1- santike pabbaji. Sakalaraṭṭhavāsino raṭṭhuppādaṃ gahetvā ārāmikakiccaṃ
sādhentā buddhappamukhassa bhikkhusaṃghassa niccaṃ mahādānaṃ adaṃsu. Sopi naṃ
satthā byākāsi.
     Tassa pana bhagavato nagaraṃ sumaṅgalaṃ nāma ahosi, uggato nāma rājā pitā,
pabhāvatī nāma mātā, sudassano ca sudevo ca dve aggasāvakā, nārado nāmupaṭṭhāko,
nāgā ca nāgasumālā 2- ca dve aggasāvikā, mahāveḷurukkho 3- bodhi, so kira
4- maṇḍalo chindo 4- ghanakhandho upariniggatāhi mahāsākhāhi morapiñchakalāpo viya
virocittha. Tassa bhagavato sarīraṃ paṇṇāsahatthubbedhaṃ ahosi, āyu navutivassasahassānīti.
     Tassa aparabhāge ito aṭṭhārasakappasatamatthake ekasmiṃ kappe piyadassī atthadassī
dhammadassīti tayo buddhā nibbattiṃsu. Piyadassissāpi tayo sāvakasannipātā.
Paṭhame koṭisatasahassabhikkhū ahesuṃ, dutiye navutikoṭiyo, tatiye asītikoṭiyo. Tadā
bodhisatto kassapo nāma māṇavo tiṇṇaṃ vedānaṃ pāragato hutvā satthu
dhammadesanaṃ sutvā koṭisatasahassadhanapariccāgena saṃghārāmaṃ kāretvā saraṇesu sīlesu
ca patiṭṭhāti. 5- Atha naṃ satthā "aṭṭhārasakappasataccayena buddho bhavissasī"ti byākāsi.
     Tassa bhagavato anomaṃ nāma nagaraṃ ahosi, pitā sudinno nāma rājā, mātā
candā nāma, pālito ca sabbadassī ca dve aggasāvakā, sobhito nāmupaṭṭhāko,
sujātā ca dhammadinnā ca dve aggasāvikā, piyaṅgurukkho 6- bodhi, sarīraṃ
asītihatthubbedhaṃ ahosi, navutivassasahassāni āyūti.
     Tassa aparabhāge atthadassī nāma bhagavā udapādi. Tassāpi tayo sāvakasannipātā.
Paṭhame aṭṭhanavuti bhikkhusatasahassāni ahesuṃ, dutiye aṭṭhāsītisatasahassāni, 7-
@Footnote: 1 cha.Ma. satthu             2 cha.Ma. nāgasamālā         3 Sī. mahāveṇurukkho
@4-4 cha.Ma. mandacchiddo      5 cha.Ma. patiṭṭhāsi           6 cha.Ma. kakudharukkho
@7 cha.Ma. aṭṭhāsītisahassāni

---------------------------------------------------------------------------------------------
page72.
Tathā tatiye. Tadā bodhisatto susimo nāma mahiddhiko tāpaso hutvā devalokato
maṇḍāravapupphacchattaṃ āharitvā satthāraṃ pūjayi. 1- Sopi naṃ satthā byākāsi.
     Tassa bhagavato sobhanaṃ nāma nagaraṃ ahosi,  sāgaro nāma rājā pitā,
sudassanā nāma mātā, santo ca upasanto ca dve aggasāvakā, abhayo nāmupaṭṭhāko,
dhammā ca sudhammā ca dve aggasāvikā, campakarukkho bodhi, sarīraṃ asītihatthubbedhaṃ
ahosi, sarīrappabhā samantato sabbakālaṃ yojanamattaṃ pharitvā aṭṭhāsi, āyu
vassasatasahassanti.
     Tassa aparabhāge dhammadassī nāma satthā udapādi. Tassāpi tayo sāvakasannipātā.
Paṭhamasannipāte koṭisatabhikkhū ahesuṃ, dutiye sattatikoṭiyo, 2- tatiye
asītikoṭiyo. Tadā bodhisatto sakko devarājā hutvā dibbagandhapupphehi ca
dibbaturiyehi ca pūjamakāsi. Sopi naṃ satthā byākāsi.
     Tassa bhagavato saraṇaṃ nāma nagaraṃ ahosi, pitā saraṇo nāma rājā, mātā
sunandā nāma, padumo ca pussadevo ca dve aggasāvakā, sunetto nāmupaṭṭhāko,
khemā ca saccanāmā 3- ca dve aggasāvikā, rattaṅkururavakarukkho 4- bodhi.
Timbajālotipi 5- vuccati, sarīraṃ panassa asītihatthubbedhaṃ ahosi, vassasatasahassaṃ
āyūti.
     Tassa aparabhāge ito catunavutikappamatthake ekasmiṃ kappe ekova siddhattho
nāma buddho udapādi. Tassāpi tayo sāvakasannipātā. Paṭhamasannipāte
koṭisatasahassabhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto
uggatejo abhiññābalasampanno maṅgalo nāma tāpaso hutvā mahājambūphalaṃ āharitvā
tathāgatassa adāsi. Satthā taṃ phalaṃ paribhuñjitvā "catunavutikappamatthake buddho
bhavissasī"ti bodhisattaṃ byākāsi.
     Tassa bhagavato nagaraṃ vebhāraṃ nāma ahosi, pitā jeyyaseno 6- nāma rājā,
mātā suphassā nāma, sambalo ca sumitto ca dve aggasāvakā, revato nāmupaṭṭhāko,
@Footnote: 1 cha.Ma. pūjesi      2 cha.Ma. navutikoṭiyo    3 cha.Ma. sabbanāmā
@4 Sī. rattakuravakarukkho, cha.Ma. rattaṅkurarukkho
@5 cha.Ma. kakudharukkhotipi, bimbijālotipi Ma. bimbajālotipi
@6 cha.Ma. jayaseno

---------------------------------------------------------------------------------------------
page73.
Sīvalā ca surāmā ca dve aggasāvikā, kaṇṇikārarukkho bodhi, sarīraṃ saṭṭhihatthubbedhaṃ
ahosi, vassasatasahassaṃ āyūti.
     Tassa aparabhāge ito dvenavutikappamatthake tisso pussoti 1- ekasmiṃ
kappe dve buddhā nibbattiṃsu. Tissassa pana bhagavato tayo sāvakasannipātā.
Paṭhamasannipāte bhikkhūnaṃ koṭisataṃ ahosi, dutiye navutikoṭiyo, tatiye asītikoṭiyo.
Tadā bodhisatto mahābhogo mahāyaso sujāto nāma khattiyo hutvā
isipabbajjaṃ pabbajitvā mahiddhikabhāvaṃ patvā "buddho uppanno"ti sutvā
dibbamaṇḍāravapadumapāricchattakapupphāni ādāya catuparisamajjhe gacchantaṃ tathāgataṃ
pūjesi, ākāse pupphavitānaṃ hutvā aṭṭhāsi. Sopi naṃ satthā "ito
dvenavutikappamatthake 2- buddho bhavissasī"ti byākāsi.
     Tassa bhagavato khemaṃ nāma nagaraṃ ahosi, pitā janasaṭṭho 3- nāma khattiyo,
mātā padumā nāma, brahmadevo ca udayo ca dve aggasāvakā, sumaṅgalo 4-
nāmupaṭṭhāko, pussā ca sudattā ca dve aggasāvikā, asanarukkho bodhi, sarīraṃ
asītihatthubbedhaṃ 5- ahosi, vassasatasahassaṃ āyūti.
     Tassa aparabhāge pusso nāma satthā udapādi. Tassāpi tayo sāvakasannipātā,
paṭhamasannipāte saṭṭhī bhikkhusatasahassāni ahesuṃ, dutiye paññāsa, tatiye dvattiṃsa.
Tadā bodhisatto vijitāvī nāma khattiyo hutvā mahārajjaṃ pahāya satthu santike
pabbajitvā tīṇi piṭakāni uggahetvā mahājanassa dhammakathaṃ kathesi. Sīlapāramiñca
pūresi. Sopi naṃ "buddho bhavissasī"ti byākāsi.
     Tassa bhagavato kāsi nāma nagaraṃ ahosi, jayaseno nāma rājā pitā,
sirimā nāma mātā, surakkhito ca dhammaseno ca dve aggasāvakā, sabhiyo
nāmupaṭṭhāko, cālā ca upacālā ca dve aggasāvikā, āmalakarukkho bodhi,
sarīraṃ aṭṭhapaññāsahatthubbedhaṃ ahosi, navutivassasahassāni āyūti.
@Footnote: 1 cha.Ma. phusso. evamuparipi       2 Sī. dvinavutikappe
@3 cha.Ma. janasandho  4 cha. samaṅgo  5 cha.Ma. saṭṭhihatthubbedhaṃ

---------------------------------------------------------------------------------------------
page74.
     Tassa aparabhāge ito ekanavutikappe vipassī bhagavā udapādi. Tassāpi
tayo sāvakasannipātā, paṭhamasannipāte aṭṭhasaṭṭhī bhikkhusatasahassāni ahesuṃ, dutiye
ekasatasahassaṃ, tatiye ekaasītisahassāni. 1- Tadā bodhisatto mahiddhiko mahānubhāvo
atulo nāma nāgarājā hutvā sattaratanakhacitaṃ suvaṇṇamahāpīṭhaṃ bhagavato adāsi.
Sopi naṃ satthā "ito ekanavutikappe buddho bhavissasī"ti byākāsi.
     Tassa bhagavato bandhumatī nāma nagaraṃ ahosi, bandhumā nāma rājā pitā,
bandhumatī nāma mātā, khaṇḍo ca tisso ca dve aggasāvakā, asoko nāmupaṭṭhāko,
candā ca candamittā ca dve aggasāvikā, pāṭalirukkho bodhi, sarīraṃ asītihatthubbedhaṃ
ahosi, sarīrappabhā samantā 2- sattayojanāni pharitvā aṭṭhāsi, asītivassasahassāni
āyūti.
     Tassa aparabhāge ito ekatiṃsakappe sikhī ca vessabhū cāti dve buddhā
nibbattiṃsu. 3- Sikhissāpi bhagavato tayo sāvakasannipātā, paṭhamasannipāte 4-
bhikkhusatasahassāni ahesuṃ, 4- dutiye asītisahassāni, tatiye sattati. Tadā bodhisatto
arindamo nāma rājā hutvā buddhappamukhassa bhikkhusaṃghassa sacīvaraṃ mahādānaṃ pavattetvā
sattaratanapaṭimaṇḍitaṃ hatthiratanaṃ datvā hatthippamāṇaṃ katvā kappiyabhaṇḍaṃ adāsi.
Sopi naṃ "ito ekatiṃse kappe buddho bhavissasī"ti byākāsi.
     Tassa pana bhagavato aruṇavatī nāma nagaraṃ ahosi, aruṇo nāma khattiyo
pitā, pabhāvatī nāma mātā, abhibhū ca sambhavo ca dve aggasāvakā, khemaṅkaro
nāmupaṭṭhāko, sakhilā ca padumā ca dve aggasāvikā, puṇḍarīkarukkho bodhi,
sarīraṃ sattatihatthubbedhaṃ ahosi, sarīrappabhā yojanattayaṃ pharitvā aṭṭhāsi,
sattativassasahassāni āyūti.
     Tassa aparabhāge vessabhū nāma satthā udapādi. Tassāpi tayo sāvakasannipātā,
paṭhamasannipāte asīti bhikkhusahassāni ahesuṃ, dutiye sattati, tatiye saṭṭhī.
Tadā bodhisatto sudassano nāma rājā hutvā buddhappamukhassa bhikkhusaṃghassa sacīvaraṃ
@Footnote: 1 cha.Ma. asītisahassāni         2 cha.Ma. sadā
@3 cha.Ma. ahesuṃ   4-4 cha.Ma. bhikakhusatasahassaṃ ahosi

---------------------------------------------------------------------------------------------
page75.
Mahādānaṃ datvā satthu santike pabbajitvā ācāraguṇasampanno buddharatane
cittīkārapītibahulo ahosi. Sopi naṃ bhagavā "ito ekatiṃsakappe buddho bhavissasī"ti
byākāsi.
     Tassa pana bhagavato anomaṃ nāma nagaraṃ ahosi, suppatīto nāma rājā pitā, yasavatī
nāma mātā, soṇo 1- ca uttaro ca dve aggasāvakā, upasanto nāmupaṭṭhāko,
rāmā 2- ca supalā 3- ca dve aggasāvikā, sālarukkho bodhi, sarīraṃ saṭṭhihatthubbedhaṃ
ahosi, saṭṭhī vassasahassāni āyūti.
     Tassa aparabhāge imasmiṃ kappe cattāro buddhā nibbattiṃsu 4- kakusandho
konāgamano kassapo amhākaṃ bhagavāti. Kakusandhassa bhagavato eko sāvakasannipāto,
tattha cattāḷīsa bhikkhusahassāni ahesuṃ. Tadā bodhisatto khemo nāma rājā hutvā
buddhappamukhassa bhikkhusaṃghassa sapattacīvaraṃ mahādānañceva añjanādibhesajjāni 5- ca
datvā satthu dhammadesanaṃ sutvā pabbaji. Sopi naṃ satthā byākāsi.
     Kakusandhassa bhagavato khemaṃ nāma nagaraṃ ahosi, aggidatto nāma brāhmaṇo
pitā, visākhā nāma brāhmaṇī mātā, vidhūro ca sañjīvo ca dve aggasāvakā,
vuḍḍhijo 6- nāmupaṭṭhāko, sāmā ca sarabbhā 7- ca dve aggasāvikā, mahāsirīsarukkho
bodhi, sarīraṃ cattāḷīsahatthubbedhaṃ ahosi, cattāḷīsa vassasahassāni āyūti.
     Tassa aparabhāge konāgamano 8- nāma satthā udapādi. Tassāpi eko
sāvakasannipāto, tattha  tiṃsa bhikkhusahassāni ahesuṃ. Tadā bodhisatto pabbato nāma
rājā hutvā amaccagaṇaparivuto satthu santikaṃ gantvā dhammadesanaṃ sutvā buddhappamukhaṃ
bhikkhusaṃghaṃ nimantetvā mahādānaṃ pavattetvā paguṇacīnapaṭakoseyyakambaladukulāni 9- ceva
suvaṇṇapaṭākañca 10-  datvā satthu santike pabbaji. Sopi naṃ satthā byākāsi.
@Footnote: 1 ka. sono          2 cha.Ma. dāmā             3 cha.Ma. samālā
@4 cha.Ma. nibbattā      5 ka. añjanāni bhesajjāni     6 cha.Ma. buddhijo
@7 cha. campā, Ma. rambhā 8 cha.Ma. koṇāgamano         9 cha.Ma. pattuṇṇa.......
@10 cha.Ma. suvaṇṇapādukañca

---------------------------------------------------------------------------------------------
page76.
     Tassa bhagavato sobhanaṃ 1- nāma nagaraṃ ahosi, yaññadatto nāma brāhmaṇo
pitā, uttarā nāma brāhmaṇī mātā, bhiyyaso 2- ca uttaro ca dve aggasāvakā,
sotthijo nāmupaṭṭhāko, samuddā ca uttarā ca dve aggasāvikā, udumbararukkho
bodhi, sarīraṃ tiṃsahatthubbedhaṃ ahosi, tiṃsa vassasahassāni āyūti.
     Tassa aparabhāge kassapo nāma satthā udapādi. Tassāpi ekova sāvakasannipāto,
tattha vīsati bhikkhusahassāni ahesuṃ. Tadā  bodhisatto jotipālo nāma māṇavo
tiṇṇaṃ vedānaṃ pāragū bhūmiyañceva antalikkhe ca pākaṭo ghaṭikārassa kumbhakārassa
mitto ahosi, so tena saddhiṃ satthāraṃ upasaṅkamitvā dhammakathaṃ sutvā pabbajitvā 3-
āraddhaviriyo tīṇi piṭakāni uggahetvā vattasampattiyā 4- buddhasāsanaṃ sodheti. 5-
Sopi naṃ satthā byākāsi.
     Tassa bhagavato jātanagaraṃ bārāṇasī nāma ahosi, brahmadatto nāma brāhmaṇo
pitā, dhanavatī 6- nāma brāhmaṇī mātā, tisso ca bhāradvājo ca dve aggasāvakā,
sabbamitto nāmupaṭṭhāko, aruṇā 7- ca uruvelā ca dve aggasāvikā, nigrodharukkho
bodhi, sarīraṃ vīsatihatthubbedhaṃ ahosi, vīsativassasahassāni āyūti.
     Tassa pana bhagavato orabhāge ṭhapetvā imaṃ amhākaṃ sammāsambuddhaṃ
añño buddho nāma natthīti. Iti dīpaṅkarādīnaṃ catuvīsatiyā buddhānaṃ santike
laddhabyākaraṇo pana bodhisatto ye tena:-
        "manussattaṃ liṅgasampatti          hetu satthāradassanaṃ
        pabbajjā guṇasampatti            adhikāro ca chandatā
        aṭṭhadhammasamodhānā             abhinīhāro samijjhatī"ti 8-
ime aṭṭha dhamme samodhānetvā dīpaṅkarapādamūle katābhinīhārena "handa buddhakare
dhamme vicināmi ito cito"ti ussāhaṃ katvā "vicinanto tadā dakkhiṃ,
@Footnote: 1 cha.Ma. sobhavatī          2 ka. bhiyyoso       3 Sī. pasīditvā pabbajitvā
@4 cha.Ma. vattāvattasampattiyā  5 cha.Ma. sobhesi     6 Sī. candavatī
@7 cha.Ma. anuḷā            8 khu. buddha. 33/59/453

---------------------------------------------------------------------------------------------
page77.
Paṭhamaṃ dānapāramin"ti dānapāramitādayo buddhakārakadhammā 1- diṭṭhā, te pūrento
yāva vessantarattabhāvā āgami. Āgacchanto ca ye te katābhinīhārānaṃ bodhisattānaṃ
ānisaṃsā saṃvaṇṇitā:-
        "evaṃ sabbaṅgasampannā          bodhiyā niyatā narā
        saṃsaraṃ dīghamaddhānaṃ               kappakoṭisatehipi.
        Avīcimhi na uppajjanti           tathā lokantaresu ca
        nijjhāmataṇhākhuppipāsā          na honti kālakañjikā. 2-
        Na honti khuddakā pāṇā         uppajjantāpi duggatiṃ
        jāyamānā manussesu            jaccandhā na bhavanti te.
        Sotavekallatā natthi            na bhavanti mūgapakkhikā
        itthībhāvaṃ na gacchanti            ubhatobyañjanapaṇḍakā.
        Na bhavanti pariyāpannā           bodhiyā niyatā narā
        muttā ānantarikehi            sabbattha suddhagocaRā.
        Micchādiṭṭhiṃ na sevanti           kammakiriyadassanā
        vasamānāpi saggesu             asaññiṃ 3- nūpapajjare.
        Suddhāvāsesu devesu           hetu nāma na vijjati
        nikkhamaninnā 4- sappurisā        visaṃyuttā bhavābhave
        caranti lokatthacariyā 5-         pūrenti sabbapāramin"ti,
te ānisaṃse adhigantvāva āgato. Pāramiyo pūrenatassa ca tassa akittikabrāhmaṇa-
kāle 6- saṅkhabrāhmaṇakāle dhanañjayarājakāle 7- mahāsudassanarājakāle
mahāgovindakāle nimimahārājakāle candakumārakāle visayhaseṭṭhikāle sasapaṇḍitakāle 8-
@Footnote: 1 cha.Ma. buddhakarā dhammā  2 Ma. kālakañcikā, Sī. kālakañjakā  3 cha.Ma. asaññaṃ
@4 cha.Ma. nekkhammaninnā       5 cha.Ma. lokatthacariyāyo, Sī. lokatthacariyāya
@6 cha.Ma. akittibrāhmaṇakāle   7 cha.Ma. dhanañcayarājakāle
@8 cha.Ma. ayaṃ pāṭho na dissati

---------------------------------------------------------------------------------------------
page78.
Sīvirājakāle vessantarakāleti dānapāramitāya pūritattabhāvānaṃ parimāṇaṃ nāma natthi.
Ekantena panassa sasapaṇḍitajātake:-
      "bhikkhāya upagataṃ disvā           sakattānaṃ pariccajiṃ
       dānena me samo natthi          esā me dānapāramī"ti 1-
evaṃ attapariccāgaṃ karontassa dānapāramitā paramatthapāramitā 2- nāma jātā.
     Tathā sīlavarājakāle 3- campeyyanāgarājakāle bhūridattanāgarājakāle
chaddantakāle 4- jayadisarājaputtakāle alīnacittakumārakāleti 5- sīlapāramitāya
pūritattabhāvānaṃ pamāṇaṃ 6- nāma natthi. Ekantena panassa saṅkhapālajātake:-
       "sūlehi vijjhayantepi            koṭṭayantepi sattibhi
       bhojaputte na kuppāmi           esā me sīlapāramī"ti 7-
evaṃ attapariccāgaṃ karontassa sīlapāramitā paramatthapāramitā nāma jātā.
        Tathā somanassakumārakāle hatthipālakumārakāle ayogharapaṇḍitakāleti mahārajjaṃ
pahāya nekkhammapāramitāya pūritattabhāvānaṃ pamāṇaṃ nāma natthi. Ekantena panassa
cūḷasuttasomajātake:-
        "mahārajjaṃ hatthagataṃ            kheḷapiṇḍaṃva chaḍḍayiṃ
        cajato na hoti lagganaṃ          esā me nekkhammapāramī"ti
evaṃ nissaggatāya 8- rajjaṃ chaḍḍetvā nikkhantassa nekkhammapāramitā paramatthapāramitā
nāma jātā.
     Tathā vidhūrapaṇḍitakāle mahāgovindapaṇḍitakāle kuddālapaṇḍitakāle arakapaṇḍitakāle
bodhiparibbājakakāle mahosadhapaṇḍitakāleti paññāpāramitāya pūritattabhāvānaṃ
pamāṇaṃ nāma natthi. Ekantena panassa sattubhastujātake 9- senakapaṇḍitakāle:-
@Footnote: 1 khu.cariyā. 33/143 (sasapaṇḍitacariya)  2 cha.Ma. paramatthapāramī. evamuparipi
@3 cha.Ma. sīlavanāgarājakāle          4 cha.Ma. chaddantanāgarājakāle
@5 cha.Ma. alīnasattukumārakāle         6 cha.Ma. parimāṇaṃ. evamuparipi
@7 khu.cariyā. 33/91 (saṅkhapālacariya)   8 cha.Ma. nissaṅgatāya  9 cha.Ma. sattubhastajātake

---------------------------------------------------------------------------------------------
page79.
        "paññāya vicinantohaṃ           brāhmaṇaṃ mocayiṃ dukkhā
         paññāya me samo natthi        esā me paññāpāramī"ti
evaṃ antobhastugataṃ sappaṃ dassentassa paññāpāramitā paramatthapāramitā nāma jātā.
        Tathā viriyapāramitādīnampi pūritattabhāvānaṃ pamāṇaṃ nāma natthi. Ekantena
panassa mahājanakajātake:-
        "atīradassī jalamajjhe           matā 1- sabbe ca mānusā
         cittassa aññathā natthi         esā me viriyapāramī"ti
evaṃ mahāsamuddaṃ tarantassa viriyapāramitā paramatthapāramitā nāma jātā.
      Khantivādījātake:-
        "acetanaṃva koṭento          tiṇhena 2- pharasunā mamaṃ
         kāsirāje na kuppāmi         esā me khantipāramī"ti
evaṃ acetanābhāvena viya mahādukkhaṃ adhivāsentassa khantipāramitā paramatthapāramitā
nāma jātā.
      Mahāsutasomajātake:-
        "saccavācaṃ anurakkhanto         cajitvā mama jīvitaṃ
         mocemi 3- ekasatakkhatye     esā me saccapāramī"ti
evaṃ jīvitaṃ cajitvā saccamanurakkhantassa saccapāramitā paramatthapāramitā nāma jātā.
      Mūgapakkhajātake:-
        "mātāpitā na me dessā      attā me na ca dessiyo 4-
         sabbaññutaṃ piyaṃ mayhaṃ           tasmā vattamadhiṭṭhahin"ti 5-
evaṃ jīvitampi pariccajitvā vattaṃ adhiṭṭhahantassa adhiṭṭhānapāramitā paramatthapāramitā
nāma jātā.
@Footnote: 1 cha.Ma. hatā     2 Ma. tikkhena     3 cha.Ma. mocesiṃ
@4 ka. na me dessaṃ mahāyasaṃ   5 khu.cariyā. 33/65 (mūgaphakkhacariyā)

---------------------------------------------------------------------------------------------
page80.
     Ekarājajātake:-
        "na maṃ koci uttasati           napi bhāyāmi kassaci
         mettābalenupatthaddho         ramāmi pavane tadā"ti 1-
evaṃ jīvitampi anavaloketvā 2- mettāyantassa mettāpāramitā paramatthapāramitā nāma
jātā.
      Lomahaṃsajātake:-
        "susāne seyyaṃ kappemi        upanidhāya chavaṭṭhikaṃ 3-
         gāmamaṇḍalā 4- upagantvā     rūpaṃ dassenti anappakan"ti
evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ
uppādentesupi upekkhaṃ anativattantassa upekkhāpāramitā paramatthapāramitā nāma
jātā. Ayamettha saṅkhepo, vitthārato panesa attho cariyāpiṭake gahetabbo.
      Evaṃ pāramiyo pūretvā vessantarattabhāve  ṭhito:-
         "acetanāyaṃ paṭhavī            aviññāya sukhadukkhaṃ
          sāpi dānabalā mayhaṃ         sattakkhattuṃ pakampathā"ti 5-
evaṃ mahāpaṭhavīkampanāni 6- mahāpuññāni katvā āyuhapariyosāne ito cuto
tusitabhavane nibbatti, tattha aññe deve dasahi ṭhānehi adhigaṇhitvā "yāvatāyukaṃ
dibbasampattiṃ anubhavanto manussagaṇanāya saṭṭhivassasatasahassādhikāni
sattapaññāsavassakoṭiyo idāni sattahi divasehi āyukkhayaṃ pāpuṇissatī"ti vatthāni
kilissanti, mālā milāyanti, kacchehi sedā muñcanti, 7- kāye vevaṇṇiyaṃ
okkamati, devo devāsane na saṇṭhahatīti imesu pañcasu pubbanimittesu uppannesu
tāni disvā "suññā vata bho saggā bhavissantī"ti saṃvegajātāhi devatāhi
mahāsattassa pūritapāramibhāvaṃ ñatvā "imasmiṃ idāni aññaṃ devalokaṃ anupagantvā
manussaloke uppajjitvā buddhabhāvaṃ patte puññāni katvā cutā cutā
manussā devalokaṃ paripūressantī"ti cintetvā:-
@Footnote: 1 khu.cariyā. 33/113 (suvaṇṇasāmacariya)     2 cha.Ma. anapaloketvā
@3 cha.Ma. chavaṭṭhikaṃ upanidhāyahaṃ     4 cha.Ma. gāmaṇḍalā, Sī. gomaṇḍalā
@5 khu.cariyā. 33/124 (vessantaracariya)  6 Ma. mahāpathavīkampanādikāraṇāni
@7 cha.Ma. muccanti

---------------------------------------------------------------------------------------------
page81.
         "yadāhaṃ tusite kāye            santusito nāmahaṃ tadā
          dasasahassī samāgantvā           yācanti añjalī 1- mamaṃ.
          Kāloyaṃ te 2- mahāvīra         uppajja mātukucchiyaṃ
          sadevakaṃ tārayanto             bujjhassu amataṃ padan"ti. 3-
    Evaṃ buddhabhāvatthāya āyācito kālaṃ dīpaṃ desaṃ kulaṃ janettiyā āyuparimāṇanti 4-
imāni pañca mahāvilokanāni viloketvā katasanniṭṭhāno tato cuto sakyarājakule
paṭisandhiṃ gahetvā tattha mahāsampattiyā paricāriyamāno 5- anukkamena bhadrayobbanaṃ
anupāpuṇi. Imasmiṃ antare "sato sampajāno ānanda bodhisatto tusitakāyā
cavitvā mātukucchiṃ okkamī"tiādīnaṃ 6- suttapadānañceva tesaṃ aṭṭhakathāya ca vasena
vitthāro veditabbo.
    So tiṇṇaṃ utūnaṃ anucchavikesu tīsu pāsādesu devalokasadisarajjasiriṃ 7- anubhavamāno
uyyānakīḷāya gamanasamaye anukkamena jiṇṇabyādhimatasaṅkhāte tayo devadūte disvā
sañjātasaṃvego tato nivattitvā catutthavāre pabbajitaṃ disvā "sādhu pabbajjā"ti
pabbajjāya ruciṃ uppādetvā uyyānaṃ gantvā tattha divasabhāgaṃ khepetvā
maṅgalapokkharaṇītīre nisinno kappakavesaṃ gahetvā āgatena vissukammadevaputtena
alaṅkatapaṭiyatto rāhulakumārassa 8- jātasāsanaṃ sutvā puttasinehassa balavabhāvaṃ ñatvā
"yāva idaṃ bandhanaṃ na vaḍḍhati, tāvadeva naṃ chindissāmī"ti cintetvā sāyaṃ nagaraṃ
pavisanto:-
         "nibbutā nūna sā mātā           nibbuto nūna so pitā
          nibbutā nūna sā nārī            yassāyaṃ īdiso patī"ti
kisāgotamiyā nāma pitucchādhītāya bhāsitaṃ imaṃ gāthaṃ sutvā "ahaṃ imāya
nibbutapadaṃ sāvito"ti gīvato satasahassagghanikaṃ muttāhāraṃ muñcitvā tassā pesetvā
attano bhavanaṃ pavisitvā sirisayane nisinno niddāvasena nāṭakānaṃ vippakāraṃ disvā
@Footnote: 1 cha.Ma. pañjalī         2 cha. kālo kho te, Ma. kālo deva
@3 khu.buddha. 33/66-67/445   4 cha.Ma. āyuppamāṇaṃ
@5 cha.Ma. parihariyamāno  6 Ma.u. 14/200/169
@7 cha.Ma. devalokasiriṃ viya rajjasiriṃ  8 cha.Ma. rāhulabhaddassa

---------------------------------------------------------------------------------------------
page82.
Nibbinnahadayo channaṃ uṭṭhāpetvā kaṇṭhakaṃ 1- āharāpetvā kaṇṭhakaṃ āruyha
channasahāyo dasasahassilokadhātūhi devatāhi kataparivāro mahābhinikkhamanaṃ nikkhamitvā
teneva rattāvasesena tīṇi mahārajjāni atikkamitvā anomānadītīre pabbajitvā
anukkamena rājagahaṃ gantvā tattha piṇḍāya caritvā paṇḍavapabbatapabbhāre nisinno
magadharājena rajjena nimantiyamāno taṃ paṭikkhipitvā sabbaññutaṃ patvā tassa vijitaṃ
āgamanatthāya tena gahitapaṭiñño āḷārañca uddakañca  upasaṅkamitvā tesaṃ santike
adhigatavisesena aparituṭṭho chabbassāni mahāpadhānaṃ padahitvā visākhapuṇṇamīdivase
pātova senānigame 2- sujātāya dinnaṃ pāyāsaṃ paribhuñjitvā nerañjarāya nadiyā
suvaṇṇapātiṃ pavāhetvā nerañjarāya tīre mahāvanasaṇḍe nānāsamāpattīhi divasabhāgaṃ
vītināmetvā sāyaṇhasamaye sotthiyena 3- dinnaṃ tiṇamuṭṭhiṃ 4- gahetvā kāḷanāgarājena
abhitthutaguṇo bodhimaṇḍaṃ āruyha tiṇāni santharitvā "na tāvimaṃ pallaṅkaṃ
bhindissāmi, yāva me anupādāya āsavehi cittaṃ na muccissatī"ti 5- paṭiññaṃ katvā
bodhipallaṅke pācīnadisābhimukho nisīditvā suriye anatthaṅgamiteyeva 6- mārabalaṃ
vidhamitvā paṭhamayāme pubbenivāsañāṇaṃ majjhimayāme cutūpapātañāṇaṃ patvā
pacchimayāmāvasāne dasabalacatuvesārajjādisabbabuddhaguṇapaṭimaṇḍitaṃ sabbaññutañāṇaṃ
paṭivijjhantoyeva imaṃ abhidhammanayasamuddaṃ adhigacchi. Evamassa adhigamanidānaṃ veditabbaṃ.
    Evaṃ adhigatābhidhammo ekapallaṅkena nisinnasattāhaṃ, animmissasattāhaṃ,
caṅkamanasattāhaṃ atikkamitvā catutthe sattāhe sayambhūñāṇādhigamena adhigataṃ abhidhammaṃ
vicinitvā aparānipi ajapālamuccalindarājāyatanesu tīṇi sattāhāni vītināmetvā
aṭṭhame sattāhe ajapālanigrodharukkhamūle nisinno dhammagambhīratāpaccavekkhaṇena
appossukkataṃ āpajjamāno dasasahassamahābrahmaparivārena 7- sahampatibrahmunā
āyācitaṃ dhammaṃ desento 8- buddhacakkhunā lokaṃ voloketvā brahmuno ajjhesanaṃ
@Footnote: 1 Sī. kanthakaṃ              2 Sī. senānīnigame         3 cha.Ma. sottiyena
@4 cha.Ma. aṭṭhatiṇamuṭṭhiṃ        5 cha.Ma. vimuccissatīti        6 Sī. anatthamiteyeva
@7 cha.Ma. dasasahassimahābrahmaparivārena    8 cha.Ma. āyācitadhammadesano

---------------------------------------------------------------------------------------------
page83.
Ādāya "kassa nu kho ahaṃ paṭhamaṃ dhammaṃ deseyyan"ti olokento āḷāruddakānaṃ
kālakatabhāvaṃ ñatvā pañcavaggiyānaṃ bhikkhūnaṃ bahupakārataṃ anussaritvā uṭṭhāyāsanā
kāsikapuraṃ 1- gacchanto antarāmagge upakena saddhiṃ mantetvā āsāḷhapuṇṇamīdivase
2- isipatane migadāye pañcavaggiyānaṃ bhikkhūnaṃ vasanaṭṭhānaṃ patvā te ananucchavikena
samudācārena samudācarante saññāpetvā dhammacakkaṃ pavattento
aññākoṇḍaññattherappamukhā 3- aṭṭhārasa brahmakoṭiyo amatapānaṃ pāyesi. Evaṃ yāva
dhammacakkappavattanā desanānidānaṃ veditabbaṃ. Ayameva 4- saṅkhePo. Vitthāro
pana sāṭṭhakathānaṃ ariyapariyesanapabbajjāsuttādīnaṃ 5- vasena veditabbo.
    Evaṃ adhigamanidānadesanānidānasampannassa abhidhammassa aparānipi dūrenidānaṃ,
avidūrenidānaṃ, santikenidānanti tīṇi nidānāni. Tattha dīpaṅkarapādamūlato paṭṭhāya
yāva tusitapurā dūrenidānaṃ veditababaṃ. Tusitapurato paṭṭhāya yāva bodhimaṇḍā
avidūrenidānaṃ. "ekaṃ samayaṃ bhagavā devesu viharati tāvatiṃsesu pāricchattakamūlamhi
paṇḍukambalasilāyaṃ. Tatra kho bhagavā devānaṃ tāvatiṃsānaṃ abhidhammaṃ kathesī"ti idamassa
santikenidānaṃ. Ayaṃ tāva nidānakathā.
                         Nidānakathā niṭṭhitā.
@Footnote: 1 cha.Ma. kāsipuraṃ               2 cha.Ma. āsāḷhīpuṇṇamadivase
@3 cha.Ma. aññāsikoṇḍaññattherappamukhā     4 cha.Ma. ayamettha
@5 Ma.mū. 12/274/235, khu.su. 25/404/412

---------------------------------------------------------------------------------------------
page84.
                          1. Cittuppādakaṇḍa
                         tikamātikāpadavaṇṇanā
                           ----------
      idāni
          "iti me bhāsamānassa        abhidhammakathaṃ imaṃ
           avikkhittā nisāmetha        dullabhā hi ayaṃ kathā"ti.
      Evaṃ paṭiññātāya abhidhammakathāya kathanokāso sampatto. Tattha yasmā abhidhammo
nāma abhidhammasaṅgaṇīādīni sattappakaraṇāni, dhammasaṅgaṇiyāpi 1- cittuppādakaṇḍādīnaṃ
vasena cattāri kaṇḍāni, cittuppādakaṇḍampi mātikāpadabhājanīyavasena duvidhaṃ, tattha
mātikā ādi, sāpi tikamātikā dukamātikāti duvidhā, tattha tikamātikā ādi,
tikamātikāyapi kusalattikaṃ ādi, 2- kusalattikepi "kusalā dhammā"ti idaṃ padaṃ,
tasmā:-
           ito paṭṭhāya gambhīraṃ          abhidhammakathaṃ imaṃ
           vuccamānaṃ nisāmetha           ekaggā sādhu sādhavoti.
     [1] "kusalā dhammā, akusalā dhammā, abyākatā dhammā"ti ayaṃ tāva
ādipadena laddhanāmo kusalattiko nāma. "sukhāya vedanāya sampayuttā dhammā,
dukkhāya vedanāya sampayuttā dhammā, adukkhamasukhāya vedanāya sampayuttā dhammā"ti
ayaṃ sabbapadehi laddhanāmo vedanāttiko nāma. Evaṃ ādipadavasena vā sabbapadavasena
vā sabbesampi tikadukānaṃ nāmaṃ veditabbaṃ. Sabbepete 3- pañcadasahi paricchedehi
vavaṭṭhitā. Tikānaṃ hi eko paricchedo, dukānaṃ cuddasa paricchedā. "hetū dhammā
na hetū dhammā"tiādayo cha dukā ganthato ca atthato ca aññamaññasambandhena
pupphakaṇṇikāya 4- ghaṭā viya hutvā ṭhitattā "hetugocchako"ti vuccati. Tato apare
"sappaccayā dhammā, appaccayā dhammā"tiādayo satta dukā aññamaññaṃ
asambandhā kevalaṃ dukasāmaññato uccinitvā uccinitvā visuṃ visuṃ gocchakantare
@Footnote: 1 cha.Ma. dhammasaṅgaṇīpi          2 cha.Ma. ayaṃ pāṭho na dissati
@3 cha.Ma. sabbeva cete        4 cha.Ma. kaṇṇikā viya

---------------------------------------------------------------------------------------------
page85.
Ṭhapitattā aññehi ca antaradukehi 1- cūḷakattā "cūḷantaradukā"ti veditabbā.
Tato paraṃ āsavadukādīnaṃ channaṃ vasena āsavagocchako, tathā saññojanadukādīnaṃ channaṃ
vasena saññojanagocchako, tathā ganthaoghayoganīvaraṇadukādīnaṃ vasena ganthaoghayoga-
nīvaraṇagocchakā. 2- Parāmāsadukādīnaṃ pañcannaṃ vasena parāmāsagocchakoti sabbepi satta
gocchakāti 3- veditabbā. Tato paraṃ "sārammaṇā dhammā"tiādayo cuddasa dukā
mahantaradukā nāma. Tato upādānadukādayo cha dukā upādānagocchako nāma. Tato
kilesadukādayo aṭṭha dukā kilesagocchako nāma. Tato paraṃ dassanena pahātabba-
dukādayo aṭṭhārasa dukā abhidhammamātikāya pariyosāne ṭhapitattā piṭṭhidukā nāma.
"vijjābhāgino dhammā, avijjābhāgino dhammā"tiādayo pana dvācattāḷīsadukā
suttantikadukā nāma. Evaṃ sabbepete pañcadasahi paricchedehi vavaṭṭhitāti veditabbā.
     Evaṃ vavaṭṭhitā panete sappadesavasena 4- dveva koṭṭhāsā honti. Etesu
hi nava tikā ekasattati ca dukā sappadesānaṃ rūpārūpadhammānaṃ pariggahitattā
sappadesā nāma. Avasesā terasa tikā ekasattati ca dukā nippadesā nāma.
Tattha tikesu tāva vedanāttiko vitakkattiko pītittiko uppannattiko atītattiko
cattāro ārammaṇattikāti ime nava tikā sappadesā nāma. Dukesu hetugocchakādīnaṃ
upādānagocchakapariyosānānaṃ navannaṃ gocchakānaṃ pariyosāne tayo tayo dukā,
kilesagocchakapariyosāne cattāro cattāro dukā, cittasampayuttā dhammā
cittavippayuttā dhammā, cittasaṃsaṭṭhā dhammā cittavisaṃsaṭṭhā dhammāti dve dve
mahantaradukā, suttantikadukesu adhivacanadukaṃ niruttidukaṃ paññattidukaṃ
nāmarūpadukanti ime cattāro duke ṭhapetvā avasesā aṭṭhatiṃsa dukā cāti ete
sappadesā nāma. Vuttāvasesā tikadukā sabbepi nippadesāti veditabbā.
     Idāni "kusalā dhammā"tiādīnaṃ mātikāpadānaṃ ayaṃ anupubbapadavaṇṇanā. Kusalasaddo
tāva ārogyānavajjachekasukhavipākesu dissati. Ayañhi "kacci nu bhoto kusalaṃ,
@Footnote: 1 cha.Ma. mahantaradukehi             2 ka. gaṇṭhaoghayoganīvaraṇagocchako
@3 cha.Ma. iti-saddo na dissati        4 cha.Ma. sappadesanippadesavasena

---------------------------------------------------------------------------------------------
page86.
Kacci bhoto anāmayan"tiādīsu 1- ārogye dissati. "katamo pana bhante kāyasamācāro
kusalo? yo kho mahārāja kāyasamācāro anavajjo"ti 2- ca "puna caparaṃ bhante
etadānuttariyaṃ, 3- yathā bhagavā dhammaṃ deseti kusalesu dhammesū"ti 4- ca evamādīsu
anavajje. "kusalo tvaṃ rathassa aṅgapaccaṅgānaṃ, 4- kusalā naccagītassa, susikkhitā
caturitthiyo"tiādīsu 5- cheke. "kusalānaṃ bhikkhave dhammānaṃ samādānahetu kusalassa
kammassa katattā"tiādīsu 6- sukhavipāke. Svāyamidha ārogyepi anavajjepi
sukhavipākepi vattati.
     Dhammasaddo panāyaṃ pariyattihetuguṇanissattanijjīvatādīsu dissati. Ayañhi
"dhammaṃ pariyāpuṇāti suttaṃ geyyan"tiādīsu 7- pariyattiyaṃ dissati. "hetumhi
ñāṇaṃ dhammapaṭisambhidā"tiādīsu 8- hetumhi.
          "na hi dhammo adhammo ca       ubho samavipākino
           adhammo nirayaṃ neti          dhammo pāpeti suggatin"ti 9-
ādīsu guṇe. "tasmiṃ kho pana samaye dhammā honti, 10- dhammesu dhammānupassī
viharatī"tiādīsu 11- nissattanijjīvatāya. Svāyamidhāpi nissattanijjīvatāyameva
vattati.
     Vacanattho panettha kucchite pāpake dhamme salayanti calayanti kampenti
viddhaṃsentīti kusalā. Kucchitena vā ākārena sayantīti kusā, te akusalasaṅkhāte
kuse lunanti chindantīti kusalā. Kucchitānaṃ vā sānato tanukaraṇato osānakaraṇato ñāṇaṃ
kusaṃ nāma, tena kusena vā lātabbāti kusalā, gahetabbā pavattetabbāti attho. Yathā
vā kusā ubhayabhāgagataṃ hatthappadesaṃ lunanti, evamimepi uppannānuppannabhāvena
ubhayabhāgagataṃ saṅkilesapakkhaṃ lunanti, tasmā kusā viya  lunanti chindantītipi
kusalā. Attano pana sabhāvaṃ dhārentīti dhammā. Dhariyanti 12- vā paccayehi dhārayanti
vā yathāsabhāvatoti dhammā. Na kusalā akusalā, mittapaṭipakkhā amittā viya
@Footnote: 1 khu.jā. 27/146/345, khu.jā. 28/129/51   2 dī.Ma. 13/631/348
@3 Sī. etadanuttariyaṃ    4 dī.Ma. 13/87/64   5 khu.jā. 28/94 (mūgapakkhajātaka)
@6 abhi. 34/431/120  7 aṅ. catukka. 21/102/117  8 abhi. 35/720/360
@9 khu.thera. 26/304/318    10 abhi. 34/121/41
@11 dī.Ma. 10/373/248     12 cha.Ma. dhāriyanti

---------------------------------------------------------------------------------------------
page87.
Lobhādipaṭipakkhā alobhādayo viya ca kusalapaṭipakkhāti attho. Na byākatāti abyākatā,
kusalākusalabhāvena akathitāti attho. Tesu anavajjasukhavipākalakkhaṇā kusalā,
sāvajjadukkhavipākalakkhaṇā akusalā, avipākalakkhaṇā abyākatā.
     Kiṃ panetāni "kusalāti vā dhammāti vā"tiādīni ekatthāni, udāhu
nānatthānīti? kiñcettha yadi tāva etāni ekatthāni, "kusalā dhammā"ti idaṃ
"kusalā kusalā"ti vuttasadisaṃ ahosi. 1- Atha nānatthāni, tikadukānaṃ chakkacatukkabhāvo
āpajjati, padānañca asambandho.
     Yathā hi "kusalā rūpaṃ cakkhumā"ti vutte atthavasena aññamaññaṃ anolokentānaṃ
padānaṃ na koci sambandho, evamidhāpi padānaṃ asambandho āpajjati,
pubbāparasambandharahitāni ca padāni nippayojanāni nāma honti. Yāpi cesā parato
"katame dhammā kusalā"ti pucchā, tāyapi saddhiṃ virodho āpajjati. Neva hi dhammā
kusalā, atha ca panidaṃ vuccati "katame dhammā kusalā"ti. Aparo nayo, yadi etāni
ekatthāni tiṇṇaṃ dhammānaṃ ekattā kusalādīnampi ekattaṃ āpajjati.
Kusalādipadānaṃ 2- hi tiṇṇaṃ dhammānaṃ dhammabhāvena ekattaṃ. Tasmā dhammattayena saddhiṃ
atthato ninnānatthānaṃ kusalādīnampi ekattaṃ āpajjati "yadeva kusalaṃ, taṃ akusalaṃ, taṃ
abyākatan"ti. Athāpi tiṇṇaṃ dhammānaṃ ekattaṃ na sampaṭicchatha, "añño ca kusalaparo
dhammo, añño ca akusalaparo dhammo, añño ca abyākataparo dhammo"ti vadatha.
Evaṃ sante dhammo nāma bhāvo, bhāvato ca añño abhāvoti kusalaparā bhāvasaṅkhātā
dhammā añño akusalaparo dhammo abhāvo siyā, tathā abyākataparopi, tehi ca
añño kusalaparopi. Evaṃ abhāvattaṃ āpannehi dhammehi aññe 3- kusalādayopi
abhāvāyeva siyunti.
     Sabbametaṃ akāraṇaṃ. Kasmā? yathānumativohārasiddhito. Vohāro hi yathā yathā
Atthesu anumato sampaṭicchito, tathā tatheva siddho. Na cāyaṃ "kusalā dhammā"tiādīsu
kusalapubbo dhammābhilāpo dhammaparo ca kusalābhilāpo yathā "kusalā kusalā"ti,
@Footnote: 1 cha.Ma. hoti        2 cha.Ma. kusalādiparānaṃ     3 cha.Ma. anaññe

---------------------------------------------------------------------------------------------
page88.
Evaṃ attano atthavisesābhāvena paṇḍitehi sampaṭicchito, na ca kusalārūpaṃcakkhumāsaddā
viya aññamaññaṃ anolokitatthabhāvena. Kusalasaddo panettha anavajjasukhavipākasaṅkhātassa
atthassa jotakabhāvena 1- sampaṭicchito, akusalasaddo sāvajjadukkhavipākatthajotakattena,
abyākatasaddo avipākatthajotakattena, dhammasaddo sabhāvadhāraṇādiatthajotakattena.
So etesaṃ aññatarānantare vuccamāno attano atthasāmaññaṃ dīpeti.
Sabbeva hi ete sabhāvadhāraṇādinā lakkhaṇena dhammā. Kusalādisaddā cāpi
dhammasaddassa purato vuccamānā attano attano atthavisesaṃ tassa dīpenti. Dhammo hi
kusalo vā hoti akusalo vā abyākato vā. Evamete visuṃ visuṃ vuccamānā attano
attano atthamattadīpakattena sampaṭicchitā. Dhammasaddena saha vuccamānā attano
attano atthasāmaññaatthavisesadīpakattena loke paṇḍitehi sampaṭicchitā. Tasmā
yadetamettha ekatthanānatthataṃ vikappetvā dosāropanakāraṇaṃ vuttaṃ, sabbametaṃ akāraṇaṃ.
Ayantāva kusalattikassa anupubbapadavaṇṇanā. Imināva nayena sesatikadukānampi
nayo veditabbo. Ito paraṃ pana visesamattameva vakkhāmi. 2-
     [2] Sukhāya vedanāyātiādīsu sukhasaddo tāva sukhavedanāsukhamūlasukhārammaṇa-
sukhahetusukhapaccayaṭṭhānaabyāpajjhanibbānādīsu dissati. Ayañhi "sukhassa ca pahānā"ti-
ādīsu 3- sukhavedanāya dissati. Sukho buddhānaṃ uppādo. 4- Sukhā virāgatā loke"ti-
ādīsu 5- sukhamūle. "yasmā ca kho mahāli rūpaṃ sukhaṃ sukhānupatitaṃ sukhāvakkantan"ti-
ādīsu 6- sukhārammaṇe. "sukhassetaṃ bhikkhave adhivacanaṃ yadidaṃ puññānī"tiādīsu 7-
sukhahetumhi. "yāvañcidaṃ bhikkhave na sukaraṃ akkhānena pāpuṇituṃ, yāva sukhā saggā. 8-
Na te sukhaṃ pajānanti, ye na passanti nandanan"tiādīsu 9- sukhapaccayaṭṭhāne.
"diṭṭhadhammasukhavihārā ete dhammā"tiādīsu 10- abyāpajjhe. "nibbānaṃ paramaṃ
@Footnote: 1 ka. jotanabhāvena                       2 cha.Ma. vakkhāma
@3 Ma.mū. 12/173/134, abhi. 34/165/52     4 khu.dha. 25/194/52
@5 vinaYu. 4/5/5, khu.u. 25/11/105         6 saṃ.kha. 17/60/57
@7 aṅ. sattaka. 23/62/73                 8 Ma.u. 14/255/223
@9 saṃ.sa. 15/11/6                      10 Ma.mū. 12/82/54

---------------------------------------------------------------------------------------------
page89.
Sukhan"tiādīsu 1- nibbāne. Idha panāyaṃ sukhavedanāyameva daṭṭhabbo. Vedanāsaddo
"viditā vedanā uppajjantī"tiādīsu 2- vedayitasmiṃyeva vattati.
     Dukkhasaddo dukkhavedanādukkhavatthudukkhārammaṇadukkhapaccayadukkhapaccayaṭṭhānādīsu
dissati. Ayañhi "dukkhassa ca pahānā"tiādīsu dukkhavedanāyaṃ dissati. "jātipi
dukkhā"tiādīsu 3- dukkhavatthusmiṃ. "yasmā ca kho mahāli rūpaṃ dukkhaṃ dukkhānupatitaṃ
dukkhāvakkantan"tiādīsu dukkhārammaṇe. "dukkho pāpassa uccayo"tiādīsu 4-
dukkhapaccaye. "yāvañcidaṃ bhikkhave na sukaraṃ akkhānena pāpuṇituṃ, yāva dukkhā
nirayā"tiādīsu 5- dukkhapaccayaṭṭhāne. Idha panāyaṃ dukkhavedanāyameva daṭṭhabbo.
     Vacanattho panettha sukhayatīti sukhā, dukkhayatīti dukkhā, na dukkhā ca na sukhā
cāti adukkhamasukhā. Makāro padasandhivasena vutto. Sabbāpi ārammaṇassa rasaṃ vedayanti 6-
anubhavantīti vedanā. Tāsu iṭṭhānubhavanalakkhaṇā sukhā. Aniṭṭhānubhavanalakkhaṇā dukkhā.
Ubhayaviparītānubhavanalakkhaṇā adukkhamasukhā. Yo panāyaṃ tīsu padesu sampayuttasaddo,
tassattho samaṃ pakārehi yuttāti sampayuttā. Katarehi  pakārehīti? ekuppādādīhi.
7- "natthi keci dhammā kehici dhammehi sampayuttāti? āmantā"ti 8-
hi imassa pañhassa paṭikkhepe "nanu atthi keci dhammā kehici dhammehi sahagatā
sahajātā saṃsaṭṭhā ekuppādā ekanirodhā ekavatthukā ekārammaṇā"ti 8- evaṃ
ekuppādādīnaṃ vasena sampayogattho vutto. Iti imehi ekuppādādīhi samaṃ
pakārehi yuttāti sampayuttā.
     [3] Vipākattike aññamaññaṃ visiṭṭhānaṃ kusalākusalānaṃ pākāti vipākā,
vipakkabhāvamāpannānaṃ arūpadhammānametaṃ adhivacanaṃ. Vipākadhammadhammāti 9- vipākadhammānaṃ
dhammā, vipākajanakā dhammā, 9- yathā jātijarāsabhāvā jātijarāpakatikā sattā
"jātidhammā jarādhammā"ti vuccanti, evaṃ vipākajanakattena 10- vipākasabhāvā
vipākapakatikā dhammāti attho. Tatiyapadaṃ ubhayasabhāvapaṭikkhepavasena vuttaṃ.
@Footnote: 1 khu.dha. 25/203/52      2 Ma.u. 14/208/174       3 dī.Ma. 10/387/260
@4 khu.dha. 25/117/37      5 Ma.u. 14/250/218       6 Sī. vediyanti
@7 cha.Ma. ekuppādatādīhi. evamuparipi     8 abhi. 37/473/285
@9-9 cha.Ma. vipākasabhāvadhammā           10 cha.Ma. vipākajanakaṭṭhena

---------------------------------------------------------------------------------------------
page90.
     [4] Upādinnupādāniyattike ārammaṇakaraṇavasena taṇhādīhi 1- upetena
kammunā ādinnā phalabhāvena gahitāti upādinnā, ārammaṇabhāvaṃ upagantvā
upādānasambandhanena upādānānaṃ hitāti upādāniyā, upādānassa ārammaṇapaccayabhūtānaṃ
etaṃ adhivacanaṃ. Upādinnā ca te upādāniyā cāti upādinnupādāniyā,
sāsavakammanibbattānaṃ rūpārūpadhammānametaṃ adhivacanaṃ. Iti iminā nayena sesapadadvaye
paṭisedhasahito attho veditabbo.
     [5] Saṅkiliṭṭhasaṅkilesikattike saṅkilesetīti saṅkileso, vibādhati
upatāpetīti atatho. Saṅkilesena samannāgatāti saṅkiliṭṭhā. Attānaṃ ārammaṇaṃ katvā
pavattanena saṅkilesaṃ arahanti, saṅkilese vā niyuttā tassa ārammaṇabhāvānatikkamanatoti
saṅkilesikā, saṅkilesassa ārammaṇapaccayabhūtānaṃ etaṃ adhivacanaṃ. Saṅkiliṭṭhā ca te
saṅkilesikā cāti saṅkiliṭṭhasaṅkilesikā. Sesapadadvayaṃ purimattike vuttanayeneva
veditabbaṃ.
     [6] Vitakkattike sampayogavasena vattamānena saha vitakkena savitakkā.
Saha vicārena savicāRā. Savitakkā ca te savicārā cāti savitakkasavicāRā. Ubhayarahitā
avitakkaavicāRā. Vitakkavicāresu vicārova mattā pamāṇaṃ etesanti vicāramattā,
vicārato uttariṃ vitakkena saddhiṃ sampayogaṃ na gacchantīti attho. Avitakkā ca te
vicāramattā cāti avitakkavicāramattā.
     [7] Pītittike pītiyā saha ekuppādādibhāvaṃ gatāti pītisahagatā,
pītisampayuttāti attho. Sesapadadvayepi eseva nayo. Upekkhāti cettha adukkhamasukhā
vedanā vuttā, sā hi sukhadukkhākārappavattiṃ upekkhati, majjhattākārasaṇṭhitattā
tenākārena pavattatīti upekkhā. Iti vedanāttikato padadvayameva gahetvā
nippītikassa sukhassa sappītikasukhato visesadassanavasena ayaṃ tiko vutto.
     [8] Dassanattike dassanenāti sotāpattimaggena. So hi paṭhamaṃ nibbānaṃ
dassanato "dassanan"ti vutto. Gotrabhū pana kiñcāpi paṭhamataraṃ passati, yathā
pana rañño santikaṃ kenacideva karaṇīyena āgato 2- puriso dūratova rathikāya carantaṃ
@Footnote: 1 cha.Ma. taṇhādiṭṭhīhi      2 Ma. dūrāgato

---------------------------------------------------------------------------------------------
page91.
Hatthikkhandhagataṃ rājānaṃ disvāpi "diṭṭho te rājā"ti puṭṭho disvāpi
kattabbakiccassa akatattā "na passāmī"ti  āha, evameva nibbānaṃ disvāpi
kattabbassa kilesappahānassābhāvā na "dassanan"ti vuccati, tañhi ñāṇaṃ maggassa
āvajjanaṭṭhāne tiṭṭhati. Bhāvanāyāti sesamaggattayena, sesamaggattayañhi paṭhamamaggena
diṭṭhasmiṃyeva dhamme bhāvanāvasena uppajjati, adiṭṭhapubbaṃ kiñci na passati, tasmā
"bhāvanā"ti vuccati. Tatiyapadaṃ ubhayapaṭikkhepavasena vuttaṃ.
    [9] Tadanantarattike dassanena pahātabbo hetu etesanti dassanena
pahātabbahetukā. Dutiyapadepi eseva nayo. Tatiyapade 1- "neva dassanena ca bhāvanāya
ca 1- pahātabbo hetu etesan"ti evamatthaṃ aggahetvā "neva dassanena na
bhāvanāya pahātabbo hetu etesaṃ atthī"ti evamattho gahetabbo. Itarathā hi
ahetukānaṃ aggahaṇaṃ bhaveyya, hetuyeva hi etesaṃ natthi, yo dassanabhāvanāhi pahātabbo
siyā. Sahetukesupi hetuvajjānaṃ pahānaṃ āpajjati, na hetūnaṃ. Hetuyeva hi etesaṃ
neva dassanena na bhāvanāya pahātabboti vutto, na te dhammā. Na ubhayampi
cetaṃ adhippetaṃ. Tasmā neva dassanena na bhāvanāya pahātabbo hetu etesaṃ atthīti
nevadassanena nabhāvanāya pahātabbahetukāti ayamattho gahetabbo.
    [10] Ācayagāmittike kammakilesehi āciyatīti ācayo, paṭisandhicutigatippavattānaṃ
etaṃ nāmaṃ. Tassa kāraṇaṃ hutvā nipphādanakabhāvena taṃ ācayaṃ gacchanti,
yassa vā pavattanti, taṃ puggalaṃ yathāvuttameva ācayaṃ gamentītipi ācayagāmino,
sāsavakusalākusalānaṃ etaṃ adhivacanaṃ. Tatoeva ācayasaṅkhātā cayā apetattā
nibbānaṃ apetaṃ cayāti apacayo, taṃ ārammaṇaṃ katvā pavattanato apacayaṃ gacchantīti
apacayagāmino, ariyamaggānametaṃ adhivacanaṃ. Apica pākāraṃ iṭṭhakavaḍḍhakī viya pavattaṃ
ācinantā gacchantīti ācayagāmino. Tena citaṃ citaṃ iṭṭhakaṃ viddhaṃsayamāno puriso viya
tadeva pavattaṃ apacinantā gacchantīti apacayagāmino. Tatiyapadaṃ ubhayapaṭikkhepena vttaṃ.
@Footnote: 1-1 cha.Ma. neva dassanena na bhāvanāya

---------------------------------------------------------------------------------------------
page92.
     [11] Sekkhattike tīsu sikkhāsu jātāti sekkhā, sattannaṃ sekkhānaṃ etetipi
sekkhā, apariyositasikkhatāya sayameva sikkhantītipi sekkhā. Upari sikkhitabbābhāvato
na sekkhāti asekkhā, vuḍḍhippattā vā sekkhātipi asekkhā, arahattaphaladhammānaṃ
etaṃ adhivacanaṃ. Tatiyapadaṃ ubhayapaṭikkhepena vuttaṃ.
     [12] Parittattike samantato khaṇḍitattā appamattakaṃ parittanti vuccati
"parittaṃ gomayapiṇḍan"tiādīsu 1- viya, imepi appānubhāvatāya parittā viyāti
parittā, kāmāvacaradhammānametaṃ adhivacanaṃ. Kilesavikkhambhanasamatthatāya vipulaphalatāya
dīghasantānatāya ca mahantabhāvaṃ gatā, mahantehi vā oḷāracchandaviriyacittapaññehi
gatā paṭipannātipi mahaggatā. Pamāṇakarā dhammā rāgādayo pamāṇaṃ nāma, ārammaṇato
vā sampayogato vā natthi etesaṃ pamāṇaṃ pamāṇassa ca paṭipakkhāti appamāṇā.
     [13] Parittārammaṇattike parittaṃ ārammaṇaṃ etesanti parittārammaṇā.
Sesapadadvayepi eseva nayo.
     [14] Hīnattike hīnāti lāmakā akusalā dhammā. Hīnappaṇītānaṃ majjhe bhavāti
majjhimā, avasesā tebhūmikā dhammā. Uttamaṭṭhena atippakaṭṭhena ca paṇītā, lokuttarā
dhammā.
     [15] Micchattattike "hitasukhāvahā me bhavissantī"ti evaṃ āsiṃsitāpi tathā
abhāvato "asubhādīsuyeva subhan"tiādiviparītappavattito ca micchāsabhāvāti micchattā,
vipākadāne sati khandhabhedānantarameva vipākadānato niyatā, micchattā ca te niyatā
cāti micchattaniyatā. Vuttaviparītena atthena sammā sabhāvāti sammattā, sammattā
ca te niyatā ca anantarameva phaladānenāti 2- sammattaniyatā. Ubhayathāpi na niyatāti
aniyatā.
     [16] Maggārammaṇattike nibbānaṃ maggati gavesati, kilese vā mārento
gacchatīti maggo, maggo ārammaṇaṃ etesanti maggārammaṇā. Aṭṭhaṅgikopi maggo
paccayaṭṭhena etesaṃ hetūti maggahetukā. Maggasampayuttā vā hetū, magge vā hetūti
maggahetū, te etesaṃ hetūtipi maggahetukā. Sammādiṭṭhi sayaṃ maggo ceva hetu ca,
@Footnote: 1 saṃ.kha. 17/96/114       2 Ma. phaladānaniyamenāti

---------------------------------------------------------------------------------------------
page93.
Iti maggo hetu etesantipi maggahetukā. Abhibhavitvā pavattanaṭṭhena maggo
adhipati etesanti maggādhipatino.
     [17] Uppannattike uppādato paṭṭhāya yāva bhaṅgā uddhaṃ pannā gatā
pavattāti uppannā. Na uppannāti anuppannā. Pariniṭṭhitakāraṇekadesattā avassaṃ
uppajjissantīti uppādino.
     [18] Atītattike attano sabhāvaṃ uppādādikkhaṇaṃ vā patvā atikkantāti atītā.
Tadubhayampi na āgatāti anāgatā. Tantaṃ kāraṇaṃ paṭicca uppannāti paccuppannā.
     [19] Anantarattike atītaṃ ārammaṇaṃ etesanti atītārammaṇā. Sesapadadvayepi
eseva nayo.
     [20] Ajjhattattike "evaṃ pavattamānā mayaṃ attāti gahaṇaṃ gamissāmā"ti
iminā viya adhippāyena attānaṃ adhikāraṃ katvā pavattāti ajjhattā. Ajjhattasaddo
panāyaṃ gocarajjhatte niyakajjhatte ajjhattajjhatte visayajjhatteti catūsu atthesu
dissati. "tenānanda bhikkhunā tasmiṃyeva purimasmiṃ samādhinimitte ajjhattameva cittaṃ
saṇṭhapetabbaṃ 1- ajjhattarato samāhito"tiādīsu 2- hi ayaṃ gocarajjhatte dissati.
"ajjhattaṃ sampasādanaṃ, 3- ajjhattaṃ vā dhammesu dhammānupassī viharatī"tiādīsu 4-
niyakajjhatte. "../../bdpicture/cha ajjhattikāni āyatanānī"tiādīsu 5- ajjhattajjhatte. "ayaṃ kho
panānanda vihāro tathāgatena abhisambuddho yadidaṃ sabbanimittānaṃ amanasikārā ajjhattaṃ
suññataṃ upasampajja viharatī"tiādīsu 6- visayajjhatte, issariyaṭṭhāneti attho.
Phalasamāpatti hi buddhānaṃ issariyaṭṭhānaṃ nāma. Idha pana niyakajjhatte adhippeto.
Tasmā attano santāne pavattā pāṭipuggalikā dhammā ajjhattāti veditabbā.
Tato bahibhūtā 7- pana indriyabaddhā vā anindriyabaddhā vāti bahiddhā nāma.
Tatiyapadaṃ tadubhayavasena vuttaṃ.
@Footnote: 1 Ma.u. 14/188/161    2 khu.dha. 25/362/80
@3 dī.Sī. 9/468/205, abhi. 34/161/50  4 dī.Ma. 10/383/257
@5 Ma.u. 14/304/279   6 Ma.u. 14/187/160  7 cha.Ma. bāhirabhūtā

---------------------------------------------------------------------------------------------
page94.
     [21] Anantarattiko pana teyeva tippakārepi dhamme ārammaṇaṃ katvā
pavattanavasena vutto.
     [22] Sanidassanattike daṭṭhabbabhāvasaṅkhātena saha nidassanenāti sanidassanā,
paṭihananabhāvasaṅkhātena saha paṭighenāti sappaṭighā, sanidassanā ca te sappaṭighā
cāti sanidassanasappaṭighā. Natthi etesaṃ daṭṭhabbabhāvasaṅkhātaṃ nidassananti anidassanā,
anidassanā ca te vuttanayeneva sappaṭighā cāti anidassanasappaṭighā. Tatiyapadaṃ
ubhayapaṭikkhepena vuttaṃ. Ayaṃ tāva tikamātikāya anupubbapadavaṇṇanā.
                      Tikamātikāpadavaṇṇanā niṭṭhitā.
                          -------------
                         Dukamātikāpadavaṇṇanā
     [1-6] Dukamātikāya pana tikesu anāgatapadavaṇṇanaṃyeva karissāma. Hetugocchake
tāva hetū dhammāti mūlaṭṭhena hetusaṅkhātā dhammā, "hetudhammā"tipi pāṭho.
Na hetūti tesaṃyeva paṭikkhepavacanaṃ. Sampayogato pavattena saha hetunāti sahetukā. Tatheva
pavatto natthi etesaṃ hetūti ahetukā. Ekuppādāditāya hetunā sampayuttāti
hetusampayuttā. Hetunā vippayuttāti hetuvippayuttā. Imesaṃ dvinnampi
dukānaṃ kiñcāpi atthato nānattaṃ natthi, desanāvilāsena pana tathābujjhanakasattānaṃ 1- vā
puggalānaṃ ajjhāsayavasena vuttā. Tato paraṃ sakalekadesavasena 2- paṭhamadukaṃ dutiyatatiyehi
saddhiṃ yojetvā tesaṃ "hetū na hetū"tiādīnaṃ padānaṃ vasena yathāsambhavato aparepi
tayo dukā vuttā. Tattha yatheva "hetū ceva dhammā sahetukā cā"ti etaṃ sambhavati,
tathā "hetū ceva dhammā ahetukā cā"ti idaṃ dukampi. Yathā ca "sahetukā ceva
dhammā na ca hetū"ti etaṃ sambhavati, tathā "ahetukā ceva dhammā na ca hetū"ti
idampi. Hetusampayuttadukena saddhiṃ yojanāyapi eseva nayo.
@Footnote: 1 cha.Ma. tathā bujjhantānaṃ       2 cha.Ma. ayaṃ pāṭho na dissati

---------------------------------------------------------------------------------------------
page95.
     Tatra yadetaṃ "na hetū dhammā sahetukāpi ahetukāpī"ti siddhe "na hetū
kho pana dhammā"ti atirittaṃ "kho panā"ti padaṃ vuttaṃ, tassa vasena ayaṃ atirekattho
saṅgahitoti veditabbo. Kathaṃ? na kevalaṃ na hetū dhammā, atha kho aññepi,
sahetukāpi ahetukāpi iccevaṃ atha kho aññathāpīti. Idaṃ vuttaṃ hoti "yatheva hi
na hetū dhammā sahetukāpi ahetukāpi, evaṃ hetū dhammā sahetukāpi ahetukāpi.
Yathā ca na hetū dhammā sahetukāpi ahetukāpi, evaṃ na hetū dhammā hetusampayuttāpi
hetuvippayuttāpī"ti.
     [7-13] Cūḷantaradukesu attano nipphādakena saha paccayenāti sappaccayā.
Natthi etesaṃ uppāde vā ṭhitiyaṃ vā paccayoti apaccayā. Paccayehi samāgantvā
katāti saṅkhatā. Na saṅkhatāti asaṅkhatā. Avinibbhogavasena rūpaṃ etesaṃ atthīti
rūpino. Tathāvidhaṃ natthi etesaṃ rūpanti arūpino. Ruppanalakkhaṇaṃ vā rūpaṃ, taṃetesaṃ
atthīti rūpino. Na rūpino arūpino. Lokiyā dhammāti lokoti vuccati
lujjanapalujjanaṭṭhena vaṭṭaṃ, tasmiṃ pariyāpannabhāvena loke niyuttāti lokiyā. Tato
uttiṇṇāti uttaRā. Loke apariyāpannabhāvena lokato uttarāti lokuttaRā. Kenaci
viññeyyāti cakkhuviññāṇādīsu kenaci ekena cakkhuviññāṇena vā sotaviññāṇena
vā vijānitabbā. Kenaci na viññeyyāti eteneva cakkhuviññāṇena vā sotaviññāṇena
vā na vijānitabbā. Evaṃ sante dvinnampi padānaṃ atthanānattato duko hoti.
     [14-19] Āsavagocchake āsavantīti āsavā, cakkhutopi .pe. Manatopi
sandanti, pavattantīti vuttaṃ hoti. Dhammato yāva gotrabhuṃ okāsato yāva bhavaggaṃ
savantīti vā āsavā, ete dhamme etañca okāsaṃ antokaritvā pavattantīti
attho. Antokaraṇattho hi ayaṃ ākāro. Cirappārivāsiyaṭṭhena madirādayo āsavā,
āsavā viyātipi āsavā. Lokasmiṃ hi cirappārivāsikā madirādayo āsavāti vuccanti.
Yadi ca cirappārivāsiyaṭṭhena āsavā, eteyeva bhavitumarahanti. Vuttaṃ hetaṃ "purimā
bhikkhave koṭi na paññāyati avijjāya  `ito pubbe avijjā nāhosī"tiādi. 1-
@Footnote: 1 aṅ. dasaka. 24/61/90

---------------------------------------------------------------------------------------------
page96.
Āyataṃ vā saṃsāradukkhaṃ savanti pasavantītipi āsavā. Tato aññe no āsavā
nāma. Attānaṃ ārammaṇaṃ katvā pavattehi saha āsavehīti sāsavā. Evaṃ pavattamānā
natthi etesaṃ āsavāti anāsavā. Sesaṃ hetugocchake vuttanayeneva veditabbaṃ. Ayaṃ
pana viseso, yathā tattha "na hetū kho pana dhammā sahetukāpi ahetukāpi"ti
ayaṃ osānaduko paṭhamadukassa dutiyapadaṃ ādimhi ṭhapetvā vutto, evaṃ idha "no
āsavā kho pana dhammā sāsavāpi anāsavāpi"ti na vutto. Kiñcāpi na vutto,
atha kho ayañca añño ca bhedo tattha vuttanayeneva veditabbo.
     [20-25] Saññojanagocchake yassa saṃvijjanti, taṃ puggalaṃ vaṭṭasmiṃ
saṃyojenti bandhentīti saññojanā. Tato aññe no saññojanā nāma.
Ārammaṇabhāvaṃ upagantvā saññojanasambandhena 1- saññojanānaṃ  hitāti saññojaniyā,
saññojanassa ārammaṇapaccayabhūtānaṃ etaṃ adhivacanaṃ. Na saññojaniyā asaññojaniyā.
Sesaṃ hetugocchake vuttanayeneva yojetabbaṃ.
     [26-31] Ganthagocchake yassa saṃvijjanti, taṃ cutipaṭisandhivasena vaṭṭasmiṃ
ganthenti ghaṭentīti ganthā. Tato añañe no ganthā. Ārammaṇakaraṇavasena
ganthehi ganthitabbāti ganthaniyā. Sesaṃ hetugocchake vuttanayeneva yojetabbaṃ. Yathā
ca idha, evaṃ ito paresupi vuttāvasesaṃ tattha tattha vuttanayeneva veditabbaṃ.
     [32-37] Oghagocchake yassa saṃvijjanti, taṃ vaṭṭasmiṃ oghananti 2-
osīdāpentīti oghā. Ārammaṇaṃ katvā atikkamanīyato oghehi atikkamitabbāti
oghaniyā. Oghānaṃ ārammaṇadhammāeva veditabbā.
     [38-43] Yogagocchake 3- yassa saṃvijjanti, taṃ 3- vaṭṭasmiṃ yojentīti yogā.
Yoganiyā oghaniyā viya veditabbā.
     [44-49] Nīvaraṇagocchake cittaṃ nīvaranti pariyonaddhantīti 4- nīvaraṇā.
Nīvaraṇiyā saññojaniyā viya veditabbā.
@Footnote: 1 cha.Ma. saṃyojanasambandhanena, Sī. saṃyojanasaṃvaḍḍhanena      2 cha.Ma. ohananti
@3-3 cha.Ma. ime pāṭhā na dissanti                4 cha.Ma. pariyonandhantīti

---------------------------------------------------------------------------------------------
page97.
     [50-54] Parāmāsagocchake dhammānaṃ yathābhūtaṃ aniccādiākāraṃ atikkamitvā
niccanti ādivasena pavattamānā parato āmasantīti parāmāsā. Parāmāsehi
ārammaṇakaraṇavasena parāmaṭṭhattā parāmaṭṭhā.
     [55-68] Mahantaradukesu ārammaṇaṃ aggahetvā appavattito saha
ārammaṇenāti sārammaṇā. Natthi etesaṃ ārammaṇanti anārammaṇā. Cintanaṭṭhena
cittā, vicittaṭṭhena vā cittā. Avippayogavasena cetasi niyuttāti cetasikā.
Nirantarabhāvūpagamanatāya uppādato yāva bhaṅgā cittena saṃsaṭṭhāti cittasaṃsaṭṭhā.
Ekato vattamānāpi nirantarabhāvaṃ anupagamanatāya cittena visaṃsaṭṭhāti cittavisaṃsaṭṭhā.
Samuṭṭhahanti etenāti samuṭṭhānaṃ, cittaṃ samuṭṭhānaṃ etesanti cittasamuṭṭhānā. Saha
bhavantīti sahabhuno, cittena sahabhuno cittasahabhuno. Anuparivattantīti anuparivattino.
Kiṃ anuparivattanti? cittaṃ. Cittassa anuparivattino cittānuparivattino.
Cittasaṃsaṭṭhā ca te cittasamuṭṭhānā cāti cittasaṃsaṭṭhasamuṭṭhānā. Cittasaṃsaṭṭhā ca te
cittasamuṭṭhānā ca cittasahabhunoeva cāti cittasaṃsaṭṭhasamuṭṭhānasahabhuno. Cittasaṃsaṭṭhā
ca te cittasamuṭṭhānā ca cittānuparivattinoeva cāti cittasaṃsaṭṭhasamuṭṭhānānu-
parivattino. Sesāni sabbapadāni vuttapadānaṃ paṭikkhepavasena veditabbāni.
Ajjhattajjhattaṃ sandhāya ajjhattattike vuttavasena ajjhattāva ajjhattikā. Tato
bahibhūtāti bāhiRā. Upādiyanteva bhūtāni, na bhūtāni viya upādiyantīti upādā.
Na upādiyantevāti noupādā.
     [69-74] Upādānagocchake bhusaṃ ādiyantīti upādānā, daḷhaggāhaṃ
gaṇhantīti attho. Tato aññe no upādānā.
     [75-82] Kilesagocchake saṅkiliṭṭhattike vuttanayeneva attho veditabbo.
     [83-100] Piṭṭhidukesu kāme avacarantīti kāmāvacaRā. Rūpe avacarantīti
rūpāvacaRā. Arūpe avacarantīti arūpāvacaRā. Ayamettha saṅkhepo, vitthāro pana parato
āvībhavissati. Tebhūmikavaṭṭe pariyāpannā antogadhāti pariyāpannā. Tasmiṃ na

---------------------------------------------------------------------------------------------
page98.
Pariyāpannāti apariyāpannā. Vaṭṭamūlaṃ chinditvā 1- nibbānaṃ ārammaṇaṃ katvā
vaṭṭato niyyantīti niyyānikā. Iminā lakkhaṇena na niyyantīti aniyyānikā.
Cutiyā vā attano vā pavattiyā anantaraṃ phaladānena 2- niyatattā niyatā. Tathā
aniyatattā aniyatā. Aññe dhamme uttaranti pajahantīti uttarā, attānaṃ uttarituṃ
samatthehi saha uttarehīti sauttaRā. Natthi etesaṃ uttarāti anuttaRā. Raṇanti
etehīti raṇā, yehi abhibhūtā sattā nānappakārena kandanti paridevanti, tesaṃ
rāgādīnaṃ etaṃ adhivacanaṃ. Sampayogavasena  pahānekaṭṭhatāvasena ca saha raṇehīti saraṇā.
Tenākārena natthi etesaṃ  raṇāti araṇā.
                         ---------------
                      Suttantikadukamātikāpadavaṇṇanā
     [101-108] Suttantikadukesu sampayogavasena vijjaṃ bhajantīti vijjābhāgino,
vijjābhāge vijjākoṭṭhāse vattantītipi vijjābhāgino. Tattha vipassanāñāṇaṃ
manomayiddhi cha abhiññāti aṭṭha vijjā. Purimena atthena tāhi sampayuttadhammāpi
vijjābhāgino, pacchimena atthena tāsu yā kāci ekā vijjā vijjā. 3- Sesā
vijjābhāginoti evaṃ vijjāpi vijjāya sampayuttadhammāpi vijjābhāginotveva
veditabbā. Idha pana sampayuttadhammāva adhippetā. Sampayogavasena avijjaṃ bhajantīti
avijjābhāgino, avijjābhāge avijjākoṭṭhāse vattantītipi avijjābhāgino. Tattha
dukkhapaṭicchādakaṃ tamo samudayādipaṭicchādakanti catasso avijjā. Purimanayeneva tāhi
sampayuttadhammāpi avijjābhāgino. Tāsu 4- yā kāci ekā avijjā avijjā, sesā
avijjābhāginoti evaṃ avijjāpi avijjāya sampayuttadhammāpi avijjābhāginotveva
veditabbā. Idha pana sampayuttadhammāva adhippetā.
     Puna anajjhottharaṇabhāvena kilesandhakāraṃ viddhaṃsetuṃ asamatthatāya vijju upamā
etesanti vijjūpamā. Nissesaṃ viddhaṃsanasamatthatāya vajiraṃ upamā etesanti vajirūpamā.
Bālesu ṭhitattā yattha ṭhitā tadupacārena bālā. Paṇḍitesu ṭhitattā paṇḍitā.
Bālakaraṇattā 5- vā bālā. Paṇḍitakaraṇattā paṇḍitā. Kaṇhāti kāḷakā, cittassa
@Footnote: 1 cha.Ma. chindantā           2 cha.Ma. phaladāne       3 Ma. ekā vijjā
@4 Sī. pacchimena atthena tāsu   5 cha.Ma. bālakarattā

---------------------------------------------------------------------------------------------
page99.
Apabhassarabhāvakaraṇā. Sukkāti odātā. Cittassa pabhassarabhāvakaraṇā. Kaṇhābhijātihetuto
vā kaṇhā. Sukkābhijātihetuto sukkā. Idha ceva samparāye ca tapantīti 1- tapanīyā.
Na tapanīyā atapanīyā.
     Adhivacanadukādayo tayo atthato ninnānākaraṇā, byañjanamevettha nānaṃ.
Sirivaḍḍhako dhanavaḍḍhakoti ādayo hi vacanamattameva adhikāraṃ katvā pavattā adhivacanā
nāma. Adhivacanānaṃ pathā adhivacanapathā. "abhisaṅkharontīti kho bhikkhave tasmā saṅkhārāti
vuccatī"ti 2- evaṃ vitthāretvā 3- sahetukaṃ katvā vuccamānā abhilāpā nirutti
nāma, niruttīnaṃ pathā niruttipathā. "takko vitakko saṅkappo"ti 4- evaṃ tena tena
pakārena ñāpanato paññatti nāma, paññattīnaṃ pathā paññattipathā. Ettha ca ekaṃ dukaṃ
vatvāpi itaresaṃ vacane payojanaṃ hetugocchake vuttanayeneva veditabbaṃ.
     [109-118] Nāmarūpaduke nāmakaraṇaṭṭhena namanaṭṭhena nāmanaṭṭhena ca nāmaṃ.
Ruppanaṭṭhena rūpaṃ. Ayamettha saṅkhePo. Vitthāro pana nikkhepakaṇḍe āvībhavissati.
Avijjāti dukkhādīsu aññāṇaṃ. Bhavataṇhāti bhavapatthanā. Bhavadiṭṭhīti bhavo vuccati
sassataṃ, sassatavasena uppajjanadiṭṭhi. Vibhavadiṭṭhīti vibhavo vuccati ucchedaṃ, 5-
ucchedavasena uppajjanadiṭṭhi. "sassato attā ca loko cā"ti pavattā diṭṭhi
sassatadiṭṭhi. "ucchijjissatī"ti pavattā diṭṭhi ucchedadiṭṭhi. "antavā"ti
pavattā diṭṭhi antavādiṭṭhi. "anantavā"ti pavattā diṭṭhi anantavādiṭṭhi. Pubbantaṃ
anugatā diṭṭhi pubbantānudiṭṭhi. Aparantaṃ anugatā diṭṭhi aparantānudiṭṭhi.
Ahirikanti "yaṃ na hiriyati hiriyitabbenā"ti 6- evaṃ vitthāritā nillajjatā.
Anottappanti "yaṃ na ottappati ottappitabbenā"ti 7- evaṃ vitthārito
abhāyanakaākāro. Hiriyanā hiri. Ottappanā 8- ottappaṃ. Dovacassatādīsu dukkhaṃ vaco
etasmiṃ vippaṭikūlagāhimhi vipaccanīkasāte anādare puggaleti dubbaco, tassa kammaṃ
dovacassaṃ, tassa bhāvo dovacassatā. Pāpā assaddhādayo puggalā etassa mittāti
@Footnote: 1 cha.Ma. tapentīti       2 saṃ. kha. 17/79/71      3 cha.Ma. niddhāretvā
@4 abhi. 34/7/22       5 ka. ucchedo           6 abhi. 34/1328/299
@7 abhi. 34/1329/299   8 Sī. ottapanā

---------------------------------------------------------------------------------------------
page100.
Pāpamitto, tassa bhāvo pāpamittatā. Sovacassatā ca kalyāṇamittatā ca
vuttapaṭipakkhanayeneva veditabbā.
     [119-123] "pañcapi āpattikkhandhā āpattiyo, sattapi āpattikkhandhā
āpattiyo"ti 1- evaṃ vuttāsu āpattīsu kusalabhāvo āpattikusalatā. Tāhi āpattīhi
vuṭṭhāne kusalabhāvo āpattivuṭṭhānakusalatā. Samāpattīsu kusalabhāvo samāpattikusalatā,
samāpattīnaṃ appanāparicchedapaññāyetaṃ adhivacanaṃ. Samāpattīhi vuṭṭhāne kusalabhāvo
samāpattivuṭṭhānakusalatā. Aṭṭhārasasu dhātūsu kusalabhāvo dhātukusalatā. Tāsaṃyeva dhātūnaṃ
manasikāre kusalabhāvo manasikārakusalatā. Cakkhāyatanādīsu kusalabhāvo āyatanakusalatā.
Dvādasaṅge paṭiccasamuppāde kusalabhāvo paṭiccasamuppādakusalatā. Tasmiṃ tasmiṃ ṭhāne
kusalabhāvo ṭhānakusalatā, ṭhānanti kāraṇaṃ vuccati. Tasmiṃ hi tadāyattavuttitāya
phalaṃ tiṭṭhati nāma, tasmā "ṭhānan"ti vuttaṃ. Aṭṭhāne kusalabhāvo aṭṭhānakusalatā.
     [124-134] Ujuno bhāvo ājjavo. Mduno bhāvo maddavo.
Adhivāsanasaṅkhāto khamanabhāvo khanti. Suratassa bhāvo soraccaṃ. Sammodakamudubhāvasaṅkhāto
sakhilabhāvo sākhalyaṃ. Yathā parehi saddhiṃ attano chiddaṃ na hoti, evaṃ dhammāmisehi
paṭisantharaṇaṃ paṭisanthāro. 2- Indriyasaṃvarabhedasaṅkhāto manacchaṭṭhesu indriyesu
aguttadvārabhāvo indriyesu aguttadvāratā. Paṭiggahaṇaparibhogavasena bhojane mattaṃ
ajānanabhāvo bhojane amattaññutā. Anantaraduko vuttapaṭipakkhavasena 3- veditabbo.
Sativippavāsasaṅkhāto muṭṭhassatissa bhāvo muṭṭhassaccaṃ. Asampajānabhāvo asampajaññaṃ.
Saratīti sati. Sampajānātīti sampajaññaṃ. Appaṭisaṅkhāne akampanaṭṭhena paṭisaṅkhānasaṅkhātaṃ
balaṃ paṭisaṅkhānabalaṃ. Viriyasīsena sattabojjhaṅge bhāventassa uppannabalaṃ bhāvanābalaṃ.
Paccanīkadhamme sametīti samatho. Aniccādivasena vividhena ākārena passatīti vipassanā.
Samathova taṃ ākāraṃ gahetvā puna pavattetabbassa samathassa nimittavasena samathanimittaṃ.
Paggāhanimittepi eseva nayo. Sampayuttadhamme paggaṇhatīti paggāho. Na vikkhipatīti
avikkhePo.
@Footnote: 1 abhi. 34/1336/300     2 Ma. paṭisandharaṇaṃ paṭisandhāro    3 cha.Ma....nayena

Page 101-200.

page101.
     [135-142] Sīlavināsikā 1- asaṃvarasaṅkhātā sīlassa vipatti sīlavipatti.
Sammādiṭṭhivināsikā micchādiṭṭhisaṅkhātā diṭṭhiyā vipatti diṭṭhivipatti.
Soraccameva sīlassa sampādanato sīlassa paripūraṇato sīlassa sampadāti sīlasampadā.
Diṭṭhipāripūribhūtaṃ ñāṇaṃ diṭṭhiyā sampadāti diṭṭhisampadā. Visuddhibhāvappattā 2-
sīlasaṅkhātā sīlassa visuddhi sīlavisuddhi. Nibbānasaṅkhātaṃ visuddhiṃ pāpetuṃ samatthā
dassanasaṅkhātā diṭṭhiyā visuddhiti diṭṭhivisuddhi. Diṭṭhivisuddhi kho pana
yathādiṭṭhissa ca padhānanti kammassakatañāṇādisaṅkhātā diṭṭhivisuddhi ceva yathādiṭṭhissa
ca anurūpadiṭṭhissa kalyāṇadiṭṭhissa taṃsampayuttameva padhānaṃ. Saṃvegoti jātiādīni
paṭicca uppannabhayasaṅkhātaṃ saṃvejanaṃ. 3- Saṃvejaniyaṭṭhānanti saṃvegajanakaṃ
jātiādikāraṇaṃ. Saṃviggassa ca yonisopadhānanti evaṃ saṃvegajātassa upāyappadhānaṃ.
Asantuṭṭhitā ca kusalesu dhammesūti kusaladhammapūraṇe asantuṭṭhibhāvo. Appaṭivānitā
ca padhānasminti arahattaṃ apatvā padhānasmiṃ anivattanatā ca anossakkanatā.
Vijjānanato vijjā. Vimuccanato vimutti. Khaye ñāṇanti kilesakkhayakare ariyamagge
ñāṇaṃ. Anuppāde ñāṇanti paṭisandhivasena anuppādabhūte taṃtaṃmaggavajjhakilesānaṃ
anuppādapariyosāne uppanne ariyaphale ñāṇaṃ. Ayaṃ mātikāya anupubbapadavaṇṇanā.
                       Dukamātikāpadavaṇṇanā niṭṭhitā.
                          -------------
                         Kāmāvacarakusalavaṇṇanā
                     kāmāvacarakusalapadabhājanīyavaṇṇanā
     [1] Idāni yathānikkhittāya mātikāya saṅgahite dhamme pabhedato dassetuṃ
"katame dhammā kusalā"ti idaṃ padabhājanīyaṃ āraddhaṃ. Tattha yadetaṃ "yasmiṃ samaye
kāmāvacaraṃ kusalaṃ cittaṃ uppannaṃ hotī"ti paṭhamaṃ kāmāvacaraṃ kusalaṃ dassitaṃ, tassa
tāva niddese dhammavavaṭṭhānavāro saṅgahavāro suññatavāroti tayo mahāvārā honti.
Tesu dhammavavaṭṭhānavāro uddesaniddesavasena dvidhā ṭhito, tesu uddesavārassa
@Footnote: 1 ka. sīlavināsakā. evamuparipi   2 cha.Ma. visuddhibhāvaṃ sampattā   3  cha. saṃvijjanaṃ

---------------------------------------------------------------------------------------------
page102.
Pucchā samayaniddeso dhammuddeso appanāti cattāro paricchedā. Tesu katame
dhammā kusalāti ayaṃ pucchā  nāma. Yasmiṃ samaye kāmāvacaraṃ kusalaṃ cittaṃ uppannaṃ
hoti .pe. Tasmiṃ samayeti ayaṃ samayaniddeso nāma. Phasso hoti .pe.
Avikkhepo hotīti ayaṃ dhammuddeso nāma. Ye vā pana tasmiṃ samaye aññepi
atthi paṭiccasamuppannā arūpino dhammā, ime dhammā kusalāti ayaṃ appanā nāma.
     Evaṃ catūhi paricchedehi ṭhitassa uddesavārassa yvāyaṃ paṭhamo pucchāparicchedo.
Tattha "katame dhammā kusalā"ti ayaṃ kathetukamyatāpucchā. Pañcavidhā hi pucchā
adiṭṭhajotanāpucchā diṭṭhasaṃsandanāpucchā vimaticchedanāpucchā anumatipucchā
kathetukamyatāpucchāti.  etāsaṃ idaṃ nānattaṃ:-
     katamā adiṭṭhajotanāpucchā 1-? pakatiyā lakkhaṇaṃ aññātaṃ hoti adiṭṭhaṃ atulitaṃ
atīritaṃ avibhūtaṃ avibhāvitaṃ, tassa ñāṇāya dassanāya tulanāya tīraṇāya vibhūtāya 2-
vibhāvanatthāya pañhaṃ pucchati. Ayaṃ adiṭṭhajotanāpucchā.
     Katamā diṭṭhasaṃsandanāpucchā? pakatiyā lakkhaṇaṃ ñātaṃ hoti diṭṭhaṃ tulitaṃ
Tīritaṃ vibhūtaṃ vibhāvitaṃ, so aññehi paṇḍitehi saddhiṃ saṃsandanatthāya pañhaṃ pucchati.
Ayaṃ diṭṭhasaṃsandanāpucchā.
     Katamā vimaticchedanāpucchā? pakatiyā saṃsayapakkhanto 3- hoti vimatipakkhanto
Dveḷhakajāto "evaṃ nu kho, nanu kho, kinnu kho, kathannu kho"ti, so vimaticchedanatthāya
pañhaṃ pucchati. Ayaṃ vimaticchedanāpucchā.
     Katamā anumatipucchā? bhagavā bhikkhūnaṃ anumatiyā pañhaṃ pucchati "taṃ kiṃ maññatha
Bhikkhave rūpaṃ niccaṃ vā aniccaṃ vā"ti. Aniccaṃ bhante. Yaṃ panāniccaṃ, dukkhaṃ vā
taṃ sukhaṃ vāti. Dukkhaṃ bhante. Yaṃ panāniccaṃ dukkhaṃ vipariṇāmadhammaṃ, kallaṃ nu taṃ
samanupassituṃ "etaṃ mama, esohamasmi, eso me attā"ti. No hetaṃ bhanteti. 4-
Ayaṃ anumatipucchā.
@Footnote: 1 khu. mahā. 29/150 (tuvaṭṭakasuttaniddesa),
@khu. cūḷa. 30/12 (puṇṇakamāṇavapañhāniddesa)
@2 cha. vibhūtatthāya   3 cha.Ma. saṃsayapakkhando. evamuparipi
@4 vinaYu. 4/21/18, saṃ.kha. 17/79/72

---------------------------------------------------------------------------------------------
page103.
     Katamā kathetukamyatāpucchā? bhagavā bhikkhūnaṃ kathetukamyatāya pañhaṃ pucchati
"cattārome bhikkhave satipaṭṭhānā, katame cattāro"ti. 1- Ayaṃ kathetukamyatāpucchāti.
Tattha buddhānaṃ purimā tisso pucchā natthi, kasmā? buddhānaṃ hi tīsu addhāsu
Kiñci saṅkhataṃ addhāvinimuttaṃ vā asaṅkhataṃ adiṭṭhaṃ anaññātaṃ ajotitaṃ atulitaṃ
atīritaṃ avibhūtaṃ avibhāvitaṃ nāma natthi, tena tesaṃ adiṭṭhajotanāpucchā natthi. Yaṃ pana
bhagavatā attano ñāṇena paṭividdhaṃ, tassa aññena samaṇena vā brāhmaṇena vā
devena vā mārena vā brahmunā vā saddhiṃ saṃsandanakiccaṃ natthi, tenassa diṭṭhasaṃsandanā
pucchā natthi. Yasmā panesa akathaṃkathī tiṇṇavicikiccho sabbadhammesu vihatasaṃsayo, tenassa
vimaticchedanāpucchā natthi. Itarā pana dve pucchā bhagavato atthi. Tāsu ayaṃ
"kathetukamyatāpucchā"ti veditabbā.
     Tattha "katame"ti padena niddisitabbadhamme pucchati, "dhammā kusalā"ti hi
vacanamattena "kiṃ katā, kiṃ vā karontī"ti na sakkā ñātuṃ. "katame"ti vutte pana
nesaṃ puṭṭhabhāvo paññāyati, tena vuttaṃ "katameti padena niddisitabbadhamme
pucchatī"ti. "dhammā kusalā"ti padadvayena pucchāya puṭṭhadhamme dasseti, tesaṃ attho
heṭṭhā pakāsitoeva.
     Kasmā panettha mātikāya viya "kusalā dhammā"ti avatvā "dhammā kusalā"ti
padānukkamo katoti. Pabhedato dhammānaṃ desanaṃ dīpetvā pabhedavantadassanatthaṃ.
Imasmiṃ hi abhidhamme dhammāva desetabbā, te ca kusalādīhi  pabhedehi anekappabhedā,
tasmā dhammāeva idha desetabbā. Nāyaṃ vohāradesanā, te ca anekappabhedato
desetabbā, na dhammamattato. Pabhedato hi desanā ghanavinibbhogapaṭisambhidāñāṇāvahā
hotīti "kusalā dhammā"ti evaṃ pabhedato dhammānaṃ desanaṃ dīpetvā idāni ye
tena pabhedena desetabbā dhammā, te dassetuṃ ayaṃ "katame dhammā kusalā"ti
padānukkamo katoti veditabbo. Pabhedavantesu hi dassitesu pabhedo dassiyamāno
yujjati, suviññeyyo ca hotīti.
     Idāni yasmiṃ samaye kāmāvacaraṃ kusalaṃ cittanti ettha:-
@Footnote: 1 dī.Ma. 10/373/248

---------------------------------------------------------------------------------------------
page104.
              Samaye niddisi cittaṃ         cittena samayaṃ muni
              niyametvāna dīpetuṃ         dhamme tattha pabhedato.
     "yasmiṃ samaye kāmāvacaraṃ kusalaṃ cittan"ti hi niddisanto bhagavā samaye
cittaṃ niddisi. Kiṃkāraṇā? tena samayaniyamitena cittena pariyosāne "tasmiṃ samaye"ti
evaṃ samayaṃ niyamitvā 1- atha vijjamānepi samayanānatte yasmiṃ samaye cittaṃ hoti,
tasmiṃyeva samaye phasso hoti vedanā hotīti evaṃ tasmiṃ cittaniyamite samaye ete
santatisamūhakiccārammaṇaghanavasena duranubodhappabhede phassavedanādayo dhamme bodhetunti
attho.
     Idāni yasmiṃ samayetiādīsu ayaṃ anupubbapadavaṇṇanā:- yasminti aniyamato
bhummaniddeso. Samayeti aniyamaniddiṭṭhaparidīpanaṃ. Ettāvatā aniyamato samayo
niddiṭṭho hoti. Tattha samayasaddo:-
              samavāye khaṇe kāle        samūhe hetudiṭṭhisu
              paṭilābhe pahāne ca         paṭivedhe ca dissati.
     Tathā hissa "appeva nāma svepi upasaṅkameyyāma kālañca samayañca
upādāyā"ti 2- evamādīsu samavāyo attho. "ekova kho bhikkhave khaṇo ca samayo ca
brahmacariyavāsāyā"tiādīsu 3- khaṇo. "uṇhasamayo pariḷāhasamayo"tiādīsu 4- kālo.
"mahāsamayo pavanasmin"tiādīsu 5- samūho. "samayopi kho te bhaddāli appaṭividdho
ahosi, bhagavā kho sāvatthiyaṃ viharati, bhagavāpi maṃ jānissati `bhaddāli nāma bhikkhu
satthu sāsane sikkhāya aparipūrakārī'ti. 6- Ayampi kho te bhaddāli samayo appaṭividdho
ahosī"tiādīsu  7- hetu. "tena kho pana samayena uggāhamāno paribbājako
samaṇamuṇḍikāputto 8- samayappavādake tindukācīre 9- ekasālake mallikāya ārāme
paṭivasatī"tiādīsu 10- diṭṭhi.
@Footnote: 1 cha.Ma. niyametvāna      2 dī.Sī. 9/447/197     3 aṅ. aṭṭhaka. 23/29/186
@4 vinaYu. 2/358/282     5 dī.Ma. 10/332/216    6 ka. aparipūrīkārīti
@7 Ma.Ma. 13/135/111    8 Sī. samaṇamaṇḍikāputto    9 ka. tiṇḍukācire
@10 Ma.Ma. 13/260/234

---------------------------------------------------------------------------------------------
page105.
            "diṭṭhe dhamme ca yo attho        yo cattho samparāyiko
             atthābhisamayā dhīro              paṇḍitoti pavuccatī"ti-
ādīsu 1- paṭilābho. "sammā mānābhisamayā antamakāsi dukkhassā"tiādīsu 2- pahānaṃ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"tiādīsu 3-
paṭivedho. Evamanekesu samayesu:-
             samavāyo khaṇo kālo            samūho hetuyeva ca
             ete pañcāpi viññeyyā         samayā idha viññunā.
     "yasmiṃ samaye kāmāvacaraṃ  kusalan"ti imasmiṃ hi kusalādhikāre tesu navasu
samayesu ete samavāyādayo pañca samayā paṇḍitena veditabbā.
             Tesu paccayasāmaggī              samavāyo khaṇo pana
             eko ca navamo ñeyyo          cakkāni caturopi vā.
     Yā hi esā sādhāraṇaphalanipphādakattena saṇṭhitā paccayānaṃ sāmaggī, sā
idha "samavāyo"ti ñātabbā. "ekova kho bhikkhave khaṇo ca samayo ca
brahmacariyavāsāyā"ti 4- evaṃ vutto pana navamo khaṇo "eko khaṇo"ti veditabbo.
Yāni vā panetāni "cattārimāni bhikkhave cakkāni,  yehi samannāgatānaṃ devamanussānaṃ
catucakkaṃ pavattatī"ti ettha paṭirūpadesavāso sappurisūpassayo 5- attasammāpaṇidhi
pubbe ca katapuññatāti 6- cattāri cakkāni vuttāni, tāni vā ekajjhaṃ katvā
okāsaṭṭhena "khaṇo"ti veditabbāni. 7- Tāni hi catucakkāni kusaluppattiyā
okāsabhūtāni.
     Evaṃ samavāyañca khaṇañca ñatvā itaresu:-
             taṃ taṃ upādāya paññatto          kālo vohāramattako
             puñjo phassādidhammānaṃ            samūhoti vibhāvito.
     "cittakālo rūpakālo"tiādinā nayena dhamme vā "atīto anāgato"tiādinā
nayena dhammavuttiṃ vā "vījakālo aṅkurakālo"tiādinā nayena dhammapaṭipāṭiṃ
@Footnote: 1 saṃ.sa. 15/129/106          2 Ma.mū. 12/28/16    3 khu.paṭi. 31/8/318
@4 aṅ. aṭṭhaka. 23/29/186    5 cha.Ma. sappurisūpanissayo
@6 aṅ. catukka. 21/31/37     7 Sī. veditabbo

---------------------------------------------------------------------------------------------
page106.
Vā "uppādakālo jarākālo"tiādinā nayena dhammalakkhaṇaṃ vā "vedayitakālo 1-
sañjānanakālo"tiādinā nayena dhammakiccaṃ vā "nhānakālo pānakālo"tiādinā
nayena sattakiccaṃ vā "gamanakālo ṭhānakālo"tiādinā nayena iriyāpathaṃ vā
"pubbaṇho sāyaṇho divā rattī"tiādinā nayena candimasuriyādiparivattanaṃ vā
"aḍḍhamāso māso"tiādinā nayena ahorattādisaṅkhātaṃ kālasañcayaṃ vāti evaṃ
taṃ taṃ upādāya paññatto kālo nāma. So panesa sabhāvato avijjamānattā
paññattimattakoevāti veditabbo. Yo panesa phassavedanādīnaṃ dhammānaṃ puñjo, so
idha "samūho"ti vibhāvito. Evaṃ kālasamūhepi ñatvā itaro pana:-
            hetūti paccayo cettha 2-         tassa dvāravasena vā
            anekabhāvopi viññeyyo          paccayānaṃ vasena vā.
     Ettha hi paccayova hetu nāma. Tassa dvārānaṃ vā paccayānaṃ vā vasena
anekabhāvo veditabbo. Kathaṃ? cakkhudvārādīsu hi uppajjamānānaṃ cakkhuviññāṇādīnaṃ
cakkhurūpaālokamanasikārādayo paccayā. Mahāpakaraṇe ca "hetupaccayo ārammaṇapaccayo"ti-
ādinā nayena catuvīsati paccayā vuttā, tesu ṭhapetvā vipākapaccayañca
pacchājātapaccayañca sesā kusaladhammānaṃ paccayā hontiyeva. Te sabbepi idha hetūti
adhippetā. Evamassa iminā dvāravasena vā paccayavasena vā anekabhāvo veditabbo.
Evamete samavāyādayo pañca atthā idha samayasaddena pariggahitāti veditabbā.
     Kasmā pana etesu yaṅkiñci ekaṃ apariggahetvā sabbesaṃ pariggaho katoti?
Tena tena tassa tassa atthavisesassa dīpanato. Etesu hi samavāyasaṅkhāto samayo
anekahetuto vuttiṃ dīpeti. Tena ekakāraṇavādo paṭisedhito hoti. Samavāyo ca nāma
sādhāraṇaphalanipphādane aññamaññāpekkho hoti. Tasmā "eko kattā nāma natthī"ti
imampi atthaṃ dīpeti, sabhāvena hi kāraṇe sati kāraṇantarāpekkhā ayuttāti.
Evaṃ ekassa kassaci kārakassa abhāvadīpanena "sayaṃ kataṃ sukhadukkhan"tiādi paṭisedhitaṃ
hoti.
@Footnote: 1 cha.Ma. vediyanakālo      2 cha.Ma. paccayovettha

---------------------------------------------------------------------------------------------
page107.
     Tattha siyā "yaṃ vuttaṃ `anekahetuto vuttiṃ dīpetī'ti, taṃ na yuttaṃ.
Kiṃkāraṇā? asāmaggiyaṃ ahetūnaṃ sāmaggiyampi ahetubhāvāpattito, na hi ekasmiṃ andhe
Daṭṭhuṃ asakkonte andhasataṃ passatī"ti. No na yuttaṃ. Sādhāraṇaphalanipphādakattena 1-
hi ṭhitabhāvo sāmaggī, na anekesaṃ samodhānamattaṃ, na ca andhānaṃ dassanaṃ nāma
sādhāraṇaphalaṃ. Kasmā? andhasate satipi tassa abhāvato. Cakkhādīnaṃ pana taṃ sādhāraṇaphalaṃ,
tesaṃ bhāve bhāvato. Asāmaggiyaṃ ahetūnampi ca sāmaggiyaṃ hetubhāvo siddho. Svāyaṃ
asāmaggiyaṃ phalābhāvena sāmaggiyañcassa bhāvena veditabbo, cakkhādīnaṃ hi vekalle
cakkhuviññāṇādīnaṃ abhāvo avekalle ca bhāvo paccakkhasiddho lokassāti. Ayaṃ tāva
samavāyasaṅkhātena samayena attho dīpito.
     Yo panesa aṭṭhahi akkhaṇehi  vivajjito 2- navamo khaṇo paṭirūpadesavāsādiko
ca catucakkasaṅkhāto okāsaṭṭhena khaṇo vutto, so manussattabuddhuppādasaddhammassavana-
sammādiṭṭhītiādikaṃ 3- khaṇasāmaggiṃ vinā natthi, manussattādīnaṃ ca
kāṇakacchapopamādīhi 4- dullabhabhāvo.  iti khaṇassa dullabhattā suṭṭhutaraṃ khaṇāyattaṃ
lokuttaradhammānaṃ upakārabhūtaṃ kusalaṃ dullabhameva. Evametesu khaṇasaṅkhāto samayo
kusaluppattiyā dullabhabhāvaṃ dīpeti. Evaṃ dīpentena ṭhānena 5- adhigatakhaṇānaṃ
khaṇāyattassa tassa kusalassa anuṭṭhānena moghakhaṇaṃ kurumānānaṃ pamādavihāro paṭisedhito
hoti. Ayaṃ khaṇasaṅkhātena samayena attho dīpito.
     Yo panetassa kusalassa cittassa pavattikālo nāma hoti, so atiparitto,
sā cassa atiparittatā "yathā ca bhikkhave tassa purisassa javo, yathā ca candimasuriyānaṃ
javo, yathā ca yā devatā candimasuriyānaṃ purato dhāvanti, tāsaṃ devatānaṃ javo,
tato sīghataraṃ āyusaṅkhārā khīyantī"ti 6- imassa  suttassa aṭṭhakathāvasena veditabbā.
Tatra hi so rūpajīvitindriyassa tāva parittako kālo vtto. Yāva paccppannaṃ 7-
@Footnote: 1 Ma. sādhāraṇaphalanipphādakaṭṭhena         2 cha.Ma. parivajjito
@3 cha.Ma. manussattabuddhuppādasaddhammaṭṭhitiādikaṃ,
@Sī. manussattabuddhuppādasammādiṭṭhiādikaṃ   4 Ma.u. 14/252/220
@5 cha.Ma. anena     6 saṃ.ni. 16/228/252     7 cha.Ma. paṭuppannaṃ, Sī. panuppannaṃ

---------------------------------------------------------------------------------------------
page108.
Rūpaṃ tiṭṭhati, tāva soḷasa cittāni uppajjitvā bhijjanti. Iti tesaṃ
kālaparittatāya upamāpi natthi. Tenevāha "yāvañcidaṃ bhikkhave upamāpi na
sukarā, yāva lahuparivattaṃ cittan"ti. 1- Evametesu kālasaṅkhāto samayo
kusalacittappavattikālassa atiparittataṃ dīpeti. Evaṃ dīpentena ṭhānena
atiparittakālatāya vijjutobhāsena 2- muttāvuṇanaṃ viya duppaṭividdhamidaṃ
cittaṃ, tasmā etassa paṭivedhe mahāussāho ca ādaro ca
kattabboti ovādo dinno hoti. Ayaṃ kālasaṅkhātena samayena attho dīpito.
     Samūhasaṅkhāto pana samayo anekesampi sahuppattiṃ dīpeti. Phassādīnaṃ hi
dhammānaṃ puñjo "samūho"ti vutto. Tasmiñca uppajjamānaṃ cittaṃ saha tehi dhammehi
uppajjatīti anekesaṃ sahuppatti dīpitā. Evaṃ dīpentena ṭhānena ekasseva dhammassa
uppatti paṭisedhitā hoti, ayaṃ samūhasaṅkhātena samayena attho dīpito.
     Hetusaṅkhāto pana samayo parāyattavuttitaṃ dīpeti. "yasmiṃ samaye"ti hi padassa
yasmā "yamhi hetumhi sati uppannaṃ hotī"ti ayamattho, tasmā hetumhi sati
pavattito parāyattavuttitā dīpitā. Evaṃ dīpentena ṭhānena dhammānaṃ
vasavattitādhimāno 3- paṭisedhito hoti, ayaṃ hetusaṅkhātena samayena attho dīpito hoti.
     Tattha yasmiṃ samayeti kālasaṅkhātassa samayassa vasena yasmiṃ kāleti attho,
samūhasaṅkhātassa yasmiṃ samūheti, khaṇasamavāyahetusaṅkhātānaṃ yasmiṃ khaṇe sati, yāyaṃ
sāmaggiyā sati, yamhi hetumhi sati kāmāvacaraṃ kusalaṃ cittaṃ uppannaṃ hoti,
tasmiṃyeva sati phassādayopīti ayamattho veditabbo. Adhikaraṇaṃ hi kālasaṅkhāto samūhasaṅkhāto
ca samayo tattha vuttadhammānanti adhikaraṇavasenettha bhummaṃ, khaṇasamavāyahetusaṅkhātassa ca
samayassa bhāvena tesaṃ bhāvo lakkhiyatīti bhāvenabhāvalakkhaṇavasenettha bhummaṃ.
     Kāmāvacaranti "katame   dhammā kāmāvacarā, heṭṭhato avīcinirayaṃ pariyantaṃ
karitvā uparito paranimmitavasavattī deve anto karitvātiādinā 4- nayena vuttesu
kāmāvacaradhammesu pariyāpannaṃ. Tatrāyaṃ vacanattho:- udānato dve kāmā vatthukāmo
ca kilesakāmo ca. Tattha kilesakāmo atthato chandarāgova, vatthukāmo tebhūmikavaṭṭaṃ.
@Footnote: 1 aṅ. ekaka. 20/48/9      2 cha.Ma. vijjulatobhāsena
@3 cha.Ma. savasavattitābhimāno    4 abhi. 34/1287/294

---------------------------------------------------------------------------------------------
page109.
Kilesakāmo cettha kāmetīti kāmo, itaro pana kāmiyatīti kāmo. Yasmiṃ pana padese
duvidhopeso kāmo pavattivasena avacarati, so catunnaṃ apāyānaṃ manussānaṃ channañca
devalokānaṃ vasena ekādasavidho padeso "kāmo ettha avacaratī"ti kāmāvacaro
sasatthāvacaro viya. Yathā hi yasmiṃ padese sasatthapurisā avacaranti, so vijjamānesupi
aññesu dvippadacatuppadesu avacarantesu tesaṃ abhilakkhitattā "sasatthāvacaro"tveva
vuccati. Evaṃ vijjamānesupi aññesu rūpāvacarādīsu tattha avacarantesu tesaṃ
abhilakkhitattā ayaṃ padeso "kāmāvacaro"tveva vuccati. Svāyaṃ yathā rūpabhavo rūpaṃ,
evaṃ uttarapade lopaṃ katvā "kāmo"tveva vuccati. Evamidaṃ cittaṃ imasmiṃ
ekādasapadesasaṅkhāte kāme avacaratīti kāmāvacaraṃ.
     Kiñcāpi hi etaṃ rūpārūpabhavesupi avacarati, yathā pana saṅgāme avacaraṇato
"saṅgāmāvacaro"ti laddhanāmo nāgo nagare carantopi "saṅgāmāvacaro"tveva vuccati.
Thalajalacarā ca bahū pāṇādayo athale ajale ca ṭhitāpi "thalaccarā jalaccarā"tveva
vuccanti. Evamidaṃ aññattha avacarantampi kāmāvacaramevāti veditabbaṃ. Ārammaṇakaraṇavasena
vā ettha kāmo avacaratītipi kāmāvacaraṃ. Kāmañcesa rūpārūpāvacaresupi avacarati.
Yathā pana "vadatīti vaccho, mahiyaṃ setīti mahiso"ti vutte na sattā yattakā vadanti,
mahiyaṃ vā senti, sabbesaṃ taṃ nāmaṃ hoti, evaṃ sampadamidaṃ veditabbaṃ. Apica
kāmabhavasaṅkhāte kāme paṭisandhiṃ avacāretītipi kāmāvacaraṃ.
     Kusalanti kucchitānaṃ salanādīhi atthehi kusalaṃ. Apica ārogyaṭṭhena
anavajjaṭṭhena kosalyasambhūtaṭṭhena ca kusalaṃ, yatheva hi "kacci nu bhoto kusalan"ti 1-
rūpakāye anāturatāya agelaññena nibyādhitāya ārogyaṭṭhena kusalaṃ vuttaṃ. Evaṃ
arūpadhammeva kilesāturatāya kilesagelaññassa ca kilesabyādhino ca abhāvena
ārogyaṭṭhena kusalaṃ veditabbaṃ. Kilesavajjassa pana kilesadosassa kilesadarathassa ca
abhāvā anavajjaṭṭhena kusalaṃ, kosallaṃ vuccati paññā, kosallato sambhūtattā
kosalyasambhūtaṭṭhena kusalaṃ.
@Footnote: 1 khu.jā. 27/146/345, khu.jā. 28/129/51

---------------------------------------------------------------------------------------------
page110.
     Ñāṇasampayuttaṃ tāva evaṃ hotu, ñāṇavippayuttaṃ kathanti? tampi ruḷhisaddena
kusalameva, yathā hi tālapaṇṇehi akatvā kilañjādīhi katampi taṃsarikkhattā ruḷhisaddena
"tālapaṇṇan"tveva 1- vuccati, evaṃ ñāṇavippayuttampi "kusalan"tveva veditabbaṃ.
Nippariyāyena pana ñāṇasampayuttaṃ ārogyaṭṭhena anavajjaṭṭhena kosalyasambhūtaṭṭhenāti
tividhenāpi "kusalan"ti nāmaṃ labhati, ñāṇavippayuttaṃ duvidheneva. Iti yañca
jātakapariyāyena yañca bāhirakasuttapariyāyena yañca abhidhammapariyāyena kusalaṃ kathitaṃ,
sabbantantīhipi atthehi imasmiṃ citte labbhati.
     Tadetaṃ lakkhaṇādivasena anavajjasukhavipākalakkhaṇaṃ, akusalaviddhaṃsanarasaṃ,
vodānapaccupaṭṭhānaṃ, yonisomanasikārapadaṭṭhānaṃ. 2- Anavajjapadaṭṭhānaṃ vā
sāvajjapaṭipakkhattā 2- vā anavajjalakkhaṇameva kusalaṃ, vodānabhāvarasaṃ,
iṭṭhavipākapuccupaṭṭhānaṃ, yathāvuttapadaṭṭhānameva. Lakkhaṇādīsu hi tesaṃ
tesaṃ dhammānaṃ sabhāvo vā sāmaññaṃ vā lakkhaṇaṃ nāma, kiccaṃ vā sampatti
vā raso nāma, upaṭṭhānākāro vā phalaṃ vā paccupaṭṭhānaṃ nāma.
Āsannakāraṇaṃ padaṭṭhānaṃ nāma. Iti yattha yattha lakkhaṇādīni vakkhāma,
tattha tattha imināva nayena tesaṃ nānattaṃ veditabbaṃ.
     Cittanti ārammaṇaṃ cintetīti cittaṃ, vijānātīti attho, yasmā vā cittanti
sabbacittasādhāraṇo esa saddo, tasmā yadettha lokiyakusalākusalamahākiriyacittaṃ, taṃ
javanavīthivasena attano santānaṃ cinotīti cittaṃ, vipākaṃ kammakilesehi citanti
cittaṃ, apica sabbampi yathānurūpato cittatāya cittaṃ, cittakaraṇatāya cittanti
evampettha attho veditabbo. Tattha yasmā aññadeva sarāgaṃ cittaṃ, aññaṃ sadosaṃ,
aññaṃ samohaṃ, aññaṃ kāmāvacaraṃ, aññaṃ rūpāvacarādibhedaṃ, aññaṃ rūpārammaṇaṃ, aññaṃ
saddādiārammaṇaṃ, rūpārammaṇesu cāpi aññaṃ nīlārammaṇaṃ, aññaṃ pītādiārammaṇaṃ,
saddādiāramṇesu eseva nayo. Sabbesupi tesu aññaṃ hīnaṃ, aññaṃ majjhimaṃ, aññaṃ
paṇītaṃ. Hīnādīsupi aññaṃ chandādhipateyyaṃ, aññaṃ viriyādhipateyyaṃ, aññaṃ
cittādhipateyyaṃ, aññaṃ vīmaṃsādhipateyyaṃ, tasmāssa imesaṃ
sampayuttabhūmiārammaṇahīnamajjhimapaṇītādhipatīnaṃ
@Footnote: 1 cha.Ma. tālavaṇṭantveva       2-2 cha.Ma. avajjapaṭipakkhattā

---------------------------------------------------------------------------------------------
page111.
Vasena cittatā veditabbā. Kāmañcettha ekameva etaṃ 1- cittaṃ na hoti, cittānaṃ
pana antogadhattā etesu yaṅkiñci ekampi cittatāya "cittan"ti vattuṃ vaṭṭati.
Evaṃ tāva cittatāya cittaṃ.
     Kathaṃ cittakaraṇatāyāti? lokasmiṃ hi cittakammato uttariṃ aññaṃ cittaṃ nāma natthi,
Tasmimpi caraṇaṃ nāma cittaṃ aticittameva 2- hoti. Taṃ karontānaṃ cittakārānaṃ
"evaṃvidhāni ettha rūpāni kattabbānī"ti 3- cittasaññā uppajjati, tāya
cittasaññāya lekhāgahaṇarañjanaujjotanavattanādinipphāditā cittakiriyā uppajjanti.
Tato caraṇasaṅkhāte citte aññataraṃ vicittarūpaṃ nipphajjati. Tato "imassa rūpassa upari
idaṃ hotu, heṭṭhā idaṃ hotu, ubhayapasse idan"ti cintetvā yathācintitena
kammena 4- sesacittarūpanipphādanaṃ hoti. Evaṃ yaṅkiñci loke vicittaṃ sippajātaṃ,
sabbantaṃ citteneva kariyati. Evamimāya karaṇavicittatāya tassa tassa cittassa nipphādakaṃ
cittampi tatheva cittaṃ hoti. Yathācintitassa vā anavasesassa abhinipphajjanato 5- tatopi
cittameva cittataraṃ. Tenāha bhagavā:-
         "diṭṭhaṃ vo bhikkhave caraṇaṃ nāma cittanti. Evambhante. Tampi kho
     bhikkhave caraṇaṃ nāma cittaṃ citteneva cintitaṃ, tenapi kho bhikkhave caraṇena cittena
     cittaññeva cittataran"ti. 6-
     Tathā yadetaṃ devamanussanirayatiracchānabhedāsu gatīsu kammaliṅgasaññāvohārādibhedaṃ
ajjhattikaṃ cittaṃ, tampi cittakatameva. Kāyakammādibhedaṃ hi dānasīlavihiṃsāsātheyyādi-
nayappavattaṃ kusalākusalakammaṃ cittanipphāditaṃ kammanānattaṃ kammanānatteneva
ca tāsu tāsu gatīsu hatthapādakaṇṇaudaragīvamukhādisaṇṭhānabhinnaṃ liṅganānattaṃ,
liṅganānattato yathāgahitasaṇṭhānavasena "ayaṃ itthī, ayaṃ puriso"ti uppajjamānāya
saññāya saññānānattaṃ, saññānānattato saññānurūpena "itthī"ti vā "puriso"ti vā
voharantānaṃ vohāranānattaṃ, vohāranānattavasena pana yasmā "itthī bhavissāmi,
puriso bhavissāmi, khattiyo bhavissāmi, brāhmaṇo bhavissāmī"ti evaṃ  tassa tassa
attabhāvassa janakakammaṃ kariyati, tasmā vohāranānattato kammanānattaṃ, taṃ panetaṃ
@Footnote: 1  cha.Ma. evaṃ        2 Ma. adhicittameva        3 cha.Ma. kātabbānīti
@4 cha.Ma. kamena        5 cha.Ma. anipphajjanato     6 saṃ.kha. 17/100/119

---------------------------------------------------------------------------------------------
page112.
Kammanānattaṃ yathāpatthitaṃ bhavaṃ nibbattentaṃ yasmā gativasena nibbatteti, tasmā
kammanānattato gatinānattaṃ kammanānatteneva ca tesaṃ tesaṃ sattānaṃ tassā tassā gatiyā
apādakadvippādakāditā, tassā tassā upapattiyā uccanīcāditā, tasmiṃ tasmiṃ
attabhāve suvaṇṇadubbaṇṇāditā, lokadhammesu lābhālābhāditā ca paññāyati. Tasmā
sabbameva taṃ devamanussanirayatiracchānabhedāsu gatīsu kammaliṅgasaññāvohārādibhedaṃ
ajjhattikaṃ cittaṃ citteneva katanti veditabbaṃ. Soyamattho 1- imassa saṅgītiṃ
anāruḷhassa suttassa vasena veditabbo. Vuttañhetaṃ:-
     "kammanānattaputhuttappabhedavavaṭṭhānavasena liṅganānattaputhuttappabhedavavaṭṭhānaṃ
bhavati, liṅganānattaputhuttappabhedavavaṭṭhānavasena saññānānattaputhuttappabhedavavaṭṭhānaṃ
bhavati, saññānānattaputhuttappabhedavavaṭṭhānavasena vohāranānattaputhuttappabhedavavaṭṭhānaṃ
bhavati, vohāranānattaputhuttappabhedavavaṭṭhānavasena kammanānattaputhuttappabhedavavaṭṭhānaṃ
bhavati, kammanānākaraṇaṃ paṭicca sattānaṃ gatiyā nānākaraṇaṃ paññāyati apadā duvippadā
catuppadā bahuppadā rūpino arūpino saññino asaññino nevasaññīnāsaññino,
kammanānākaraṇaṃ paṭicca sattānaṃ upapattiyā nānākaraṇaṃ paññāyati uccanīcatā
hīnappaṇītatā sugataduggatatā, kammanānākaraṇaṃ paṭicca sattānaṃ attabhāve nānākaraṇaṃ
paññāyati  suvaṇṇadubbaṇṇatā sujātadujjātatā susaṇṭhitadussaṇṭhitatā, kammanānākaraṇaṃ
paṭicca sattānaṃ lokadhamme nānākaraṇaṃ paññāyati lābhālābhe yasāyase nindāpasaṃsāya
sukhadukkhe"ti.
     Aparampi vuttaṃ:-
             "kammato liṅgato ceva       liṅgasaññā pavattare
             saññāto bhedaṃ gacchanti       itthāyaṃ purisoti vā.
             Kammunā 2- vattatī 3- loko  kammunā vattatī pajā
             kammanibandhanā sattā         rathassāṇīva yāyato. 4-
@Footnote: 1 cha.Ma. svāyamattho            2 Sī. kammanā
@3 cha. vattate. evamuparipi       4 Ma.Ma. 13/460/452

---------------------------------------------------------------------------------------------
page113.
                    Kammena kittiṃ labhate pasaṃsaṃ
                    kammena jāniñca vadhañca bandhaṃ
                    taṃ kammanānākaraṇaṃ viditvā
                    kasmā vade natthi kammanti loke. 1-
           Kammassakā māṇava sattā kammadāyādā kammayonī kammabandhū
     kammapaṭisaraṇā, kammaṃ satte vibhajati yadidaṃ hīnappaṇītatāyā"ti. 2-
     Evaṃ imāya karaṇacittatāya cittassa cittatā veditabbā. Sabbānipi hi
etāni vicitrāni citteneva katāni. Aladdhokāsassa pana cittassa, yaṃ vā pana
avasesapaccayavikalaṃ, tassa ekaccacittakaraṇābhāvato yadetaṃ cittena kataṃ ajjhattikacittaṃ
vuttaṃ, tatopi cittameva cittataraṃ. Tenāha bhagavā:-
          "nāhaṃ bhikkhave añañaṃ ekanikāyampi samanupassāmi evaṃ
     cittaṃ, yathayidaṃ bhikkhave tiracchānagatā pāṇā, tehipi kho bhikkhave
     tiracchānagatehi pāṇehi cittaññeva cittataran"ti. 3-
     Uppannaṃ hotīti ettha vattamānabhūtāpagatokāsakatabhūmiladdhavasena uppannaṃ nāma
anekappabhedaṃ, tattha sabbampi uppādajarābhaṅgasamaṅgīsaṅkhātaṃ vattamānuppannaṃ nāma,
ārammaṇarasaṃ anubhavitvā niruddhaṃ anubhūtāpagatasaṅkhātaṃ kusalākusalaṃ, uppādādittayaṃ
anupatvā niruddhaṃ bhūtāpagatasaṅkhātaṃ sesasaṅkhatañca bhūtāpagatuppannaṃ nāma, "yānissa
tāni pubbe katāni kammānī"ti 4- evamādinā nayena vuttaṃ kammaṃ atītampi samānaṃ
aññaṃ vipākaṃ paṭibāhitvā attano vipākassokāsaṃ katvā ṭhitattā, tathā katokāsañca
vipākaṃ anuppannampi samānaṃ evaṃ katokāse ekantena uppajjanato okāsakatuppannaṃ
nāma, tāsu tāsu bhūmīsu asamūhataṃ akusalaṃ bhūmiladdhuppannaṃ nāma, ettha ca bhūmiyā
bhūmiladdhassa ca nānattaṃ veditabbaṃ:- bhūmīti vipassanāya ārammaṇabhūtā tebhūmikā 5-
pañcakkhandhā. Bhūmiladdhaṃ nāma tesu khandhesu uppattirahaṃ 6- kilesajātaṃ. Tena hesā
bhūmi
@Footnote: 1 abhi. 37/785/453     2 Ma.u. 14/289/262
@3 saṃ.kha. 17/100/119    4 Ma.u. 14/248/215
@5 cha.Ma. tebhūmakā        6 cha.Ma. uppattārahaṃ

---------------------------------------------------------------------------------------------
page114.
Laddhā nāma hoti. Tasmā "bhūmiladdhan"ti vuccati. Evametesu catūsu uppannesu idha
vattamānuppannaṃ adhippetaṃ.
     Tatrāyaṃ vacanattho:- pubbantato uddhaṃ uppādādiabhimukhaṃ pannanti uppannaṃ.
Uppannasaddo panesa atīte paṭiladdhe samuṭṭhite avikkhambhite asamucchinne
khaṇattayagateti anekesu atthesu dissati. Ayañhi "tena kho pana bhikkhave samayena kakusandho
bhagavā arahaṃ sammāsambuddho loke uppanno"ti 1- ettha atīte āgato. "āyasmato
ānandassa atirekacīvaraṃ uppannaṃ hotī"ti 2- ettha paṭiladdhe. "seyyathāpi bhikkhave
uppannaṃ mahāmeghaṃ, tamenaṃ mahāvāto antarāyeva antaradhāpetī"ti 3- ettha samuṭṭhite.
"uppannaṃ gamiyacittaṃ duppaṭivinodiyañca, 4- uppannuppanne pāpake akusale
dhamme ṭhānaso antaradhāpetī"ti 5- ettha avikkhambhite. "ariyaṃ aṭṭhaṅgikaṃ maggaṃ
bhāvento bahulīkaronto uppannuppanne pāpake akusale dhamme ṭhānaso antarāyeva
antaradhāpetī"ti 6- ettha asamucchinne. "uppajjamānaṃ uppannanti, āmantā"ti
7- ettha khaṇattayagate. Svāyamidhāpi khaṇattayagateva daṭṭhabbo. Tasmā uppannaṃ hotīti
ettha khaṇattayagataṃ hoti, vattamānaṃ hoti, paccuppannaṃ hotīti ayaṃ saṅkhepattho.
     "cittaṃ uppannaṃ hotī"ti cetaṃ desanāsīsameva, na pana cittaṃ ekakameva
uppajjati. Tasmā yathā "rājā āgato"ti vutte na parisaṃ pahāya ekakova āgato,
rājaparisāya pana saddhiṃyeva āgatoti paññāyati, evamidaṃ cittampi paropaṇṇāsakusala-
dhammehi saddhiṃyeva uppannanti veditabbaṃ. Pubbaṅgamaṭṭhena pana "cittaṃ uppannaṃ
hoti"ccetaṃ 8- vuttaṃ.
     Lokiyadhammañhi patvā cittaṃ jeṭṭhakaṃ cittaṃ dhuraṃ cittaṃ pubbaṅgamaṃ hoti,
lokuttaradhammaṃ patvā paññā jeṭṭhikā paññā dhurā paññā pubbaṅgamā. Teneva
bhagavā vinayapariyāyaṃ patvā pañhaṃ pucchanto "kiṃphassosi, kiṃvedanosi, kiṃsaññosi,
@Footnote: 1 saṃ.ni. 16/143/173      2 vinaYu. 2/461/2     3 saṃ.Ma. 19/157/47
@4 vinaYu. 8/325/279, aṅ. pañcaka. 22/160 duppaṭivinodayasutta  5 vinaYu. 1/165/95
@6 saṃ.Ma. 19/156/47   7 abhi. 39/81/18  8 cha.Ma. hoticceva

---------------------------------------------------------------------------------------------
page115.
Kiṃcetanosī"ti apucchitvā "kiṃcitto tvaṃ bhikkhū"ti 1- cittameva dhuraṃ katvā
pucchati. "atheyyacitto ahaṃ bhagavā"ti ca vutte "anāpatti atheyyaphassassā"tiādīni
avatvā "anāpatti bhikkhu atheyyacittassā"ti 2- vadati.
     Na kevalañca vinayapariyāyaṃ, aññampi 3- lokiyadesanaṃ desento cittameva dhuraṃ
katvā deseti. Yathāha "ye keci bhikkhave dhammā akusalā akusalabhāgiyā akusalapakkhikā,
sabbe te manopubbaṅgamā, mano tesaṃ dhammānaṃ paṭhamaṃ uppajjati. 4-
               Manopubbaṅgamā dhammā      manoseṭṭhā manomayā
               manasā ce paduṭṭhena       bhāsati vā karoti vā
               tato naṃ dukkhamanveti       cakkaṃva vahato padaṃ.
               Manopubbaṅgamā dhammā      manoseṭṭhā manomayā
               manasā ce pasannena       bhāsati vā karoti vā
               tato naṃ sukhamanveti        chāyāva anupāyinī. 5-
               Cittena nīyati loko       cittena parikassati
               cittassa ekadhammassa       sabbeva vasamanvagū. 6-
     Cittasaṅkilesā bhikkhave sattā saṅkilissanti, cittavodānā visujjhanti. 7-
     Pabhassaramidaṃ bhikkhave cittaṃ, tañca kho āgantukehi upakkilesehi
     upakkiliṭṭhaṃ. 8-
     Citte gahapati arakkhite kāyakammampi arakkhitaṃ hoti, vacīkammampi arakkhitaṃ
hoti, manokammampi arakkhitaṃ hoti. Citte gahapati rakkhite .pe. Citte gahapati
byāpanne .pe. Citte gahapati abyāpanne .pe. Citte gahapati avassute
.pe. Citte gahapati anavassute kāyakammampi anavassutaṃ hoti. Vacīkammampi anavassutaṃ
hoti. Manokammampi anavassutaṃ hotī"ti. 9-
     Evaṃ lokiyadhammaṃ patvā cittaṃ jeṭṭhakaṃ hoti, cittaṃ dhuraṃ hoti, cittaṃ
pubbaṅgamaṃ hotīti veditabbaṃ. Imesu pana suttesu ekaṃ vā dve vā aggahetvā
suttānurakkhanatthāya sabbānipi gahitānīti veditabbāni.
@Footnote: 1 vinaYu. 1/151/84    2 vinaYu. 1/153/86      3 Ma. aparampi
@4 aṅ. ekaka. 20/56/10  5 khu.dha. 25/1-2/15   6 saṃ.sa. 15/62/44
@7 saṃ.kha. 17/100/119     8 aṅ. ekaka. 20/51/9   9 aṅ. tika. 20/110/255

---------------------------------------------------------------------------------------------
page116.
     Lokuttaradhammaṃ pucchanto pana "kataraṃ phassaṃ adhigatosi. Kataraṃ vedanaṃ. Kataraṃ saññaṃ.
Kataraṃ cetanaṃ. Kataraṃ cittan"ti apucchitvā "kataraṃ paññaṃ tvaṃ bhikkhu adhigatosi.
Kiṃ paṭhamaṃ maggapaññaṃ, udāhu dutiyaṃ .pe. Tatiyaṃ .pe. Catutthaṃ maggapaññaṃ
adhigatosīti paññaṃ jeṭṭhikaṃ paññaṃ dhuraṃ katvā pucchati. Paññuttarā sabbe kusalā
dhammā na parihāyanti. 1- Paññā pana kimatthiyā. 2- Paññavato bhikkhave ariyasāvakassa
tadanvayā saddhā saṇṭhāti, tadanvayaṃ viriyaṃ saṇṭhāti, tadanvayā sati saṇṭhāti,
tadanvayo samādhi saṇṭhātī"ti 3- evamādīni panettha suttāni daṭṭhabbāni. Iti
lokuttaradhammaṃ patvā paññā jeṭṭhikā hoti paññā dhurā hoti paññā pubbaṅgamā
hotīti veditabbā. Ayaṃ pana lokiyadesanā, tasmā cittaṃ dhuraṃ katvā desento
"cittaṃ uppannaṃ hotī"ti āha.
     Somanassasahagatanti sātamadhuravedayitasaṅkhātena somanassena saha ekuppādādibhāvaṃ
gataṃ. Ayaṃ pana sahagatasaddo tabbhāve vokiṇṇe nissaye ārammaṇe saṃsaṭṭheti
imesu atthesu dissati. Tattha "yāyaṃ taṇhā ponobbhavikā 4- nandirāgasahagatā"ti 5-
tabbhāve veditabbo. Nandirāgabhūtāti attho. "yā bhikkhave vīmaṃsā kosajjasahagatā
kosajjasampayuttā"ti 6- vokiṇṇe veditabbo. Antarantarā uppajjamānena kosajjena
vokiṇṇāti ayamettha attho. "aṭṭhikasaññāsahagataṃ satisambojjhaṅgaṃ bhāvetī"ti 7-
nissaye veditabbo. Aṭṭhikasaññaṃ nissāya aṭṭhikasaññaṃ bhāvetvā paṭiladdhanti attho.
"lābhī hoti rūpasahagatānaṃ vā samāpattīnaṃ, arūpasahagatānaṃ vā"ti 8- ārammaṇe
veditabbo. Rūpārūpārammaṇānanti attho. "idaṃ sukhaṃ imāya pītiyā sahagataṃ hoti
sahajātaṃ saṃsaṭṭhaṃ sampayuttan"ti 9- saṃsaṭṭhe. Imasmiṃ pade ayameva attho adhippeto.
Somanassasaṃsaṭṭhaṃ hi idha somanassasahagatanti vuttaṃ.
     Saṃsaṭṭhasaddopi cesa sadise avassute mittasanthave sahajāteti ca 10- bahūsu
atthesu dissati. Ayañhi "kise thūle ca vivajjetvā saṃsaṭṭhā yojitā hayā"ti 11-
@Footnote: 1 aṅ. aṭṭhaka. 23/83/280, aṅ. dasaka. 24/58/85    2 Ma.mū. 12/451/403
@3 saṃ.Ma. 19/515/195      4 cha. ponobhavibhā        5 abhi. 35/203/120
@6 saṃ.Ma. 19/832/245      7 saṃ.Ma. 19/238/140    8 abhi. 36/3/118
@9 abhi. 35/578/312   10 cha.Ma. ayaṃ saddo na dissati  11 khu.jā. 28/1077 temiyajātaka

---------------------------------------------------------------------------------------------
page117.
Ettha  sadise āgato. "saṃsaṭṭhāva tumhe ayye viharathā"ti 1- avassute. "gihisaṃsaṭṭho
viharatī"ti 2- mittasanthave. "idaṃ sukhaṃ imāya pītiyā sahagataṃ hoti sahajātaṃ saṃsaṭṭhaṃ
sampayuttan"ti 3- sahajāte. Idhāpi sahajāte adhippeto. Tattha sahagataṃ asahajātaṃ
asaṃsaṭṭhaṃ asampayuttaṃ nāma natthi, sahajātaṃ pana saṃsaṭṭhaṃ sampayuttaṃ hotipi na hotipi.
Rūpārūpadhammesu hi ekato jātesu rūpaṃ arūpena sahajātaṃ hoti, na saṃsaṭṭhaṃ na
sampayuttaṃ. Tathā arūpaṃ rūpena, rūpañca rūpena, arūpaṃ pana arūpena saddhiṃ niyamatova sahagataṃ
sahajātaṃ saṃsaṭṭhaṃ sampayuttameva hotīti taṃ sandhāya vuttaṃ "somanassasahagatan"ti.
     Ñāṇasampayuttanti ñāṇena sampayuttaṃ, samaṃ ekuppādādipakārehi yuttanti
attho. Yaṃ panettha vattabbaṃ siyā, taṃ mātikāvaṇṇanāya vedanāttike vuttanayameva.
Tasmā ekuppādā ekanirodhā ekavatthukā ekārammaṇāti iminā lakkhaṇeneva taṃ
sampayuttanti veditabbaṃ. Ukkaṭṭhaniddeso cesa, arūpe pana vināpi ekavatthukabhāvaṃ
sampayogo labbhati.
     Ettāvatā kiṃ kathitaṃ? kāmāvacarakusalesu somanassasahagataṃ tihetukaṃ ñāṇasampayuttaṃ
Asaṅkhārikaṃ mahācittaṃ kathitaṃ. Katame dhammā kusalāti hi aniyamitapucchāya
catubhūmikaṃ kusalaṃ gahitaṃ. "kāmāvacaraṃ kusalaṃ cittaṃ uppannaṃ hotī"ti vacanena pana
tebhūmikaṃ kusalaṃ pariccajitvā aṭṭhavidhaṃ kāmāvacarakusalameva gahitaṃ. "somanassasahagatan"ti
vacanena tatova catubbidhaṃ upekkhāsahagataṃ pariccajitvā catubbidhaṃ somanassasahagatameva
gahitaṃ. "ñāṇasampayuttan"ti vacanena tatova duvidhaṃ ñāṇavippayuttaṃ pariccajitvā dve
ñāṇasampayuttāneva gahitāni. Asaṅkhārikabhāvo pana anābhaṭṭhatāyeva na gahito. Kiñcāpi
na gahito, parato pana "sasaṅkhārenā"ti vacanato idha "asaṅkhārenā"ti avuttepi
asaṅkhārikabhāvo veditabbo. Sammāsambuddho hi āditova idaṃ mahācittaṃ bhājetvā
dassetuṃ niyametvāva imaṃ desanaṃ ārabhīti evamettha sanniṭṭhānaṃ katanti veditabbaṃ.
     Idāni tameva cittaṃ ārammaṇato dassetuṃ "rūpārammaṇaṃ vā"tiādimāha.
Bhagavā hi arūpadhamme 4- dassento vatthunā vā dasseti ārammaṇena vā vatthārammaṇehi
@Footnote: 1 vinaYu. 3/730/49  2 saṃ.kha. 17/3/9  3 abhi. 35/578/312  4 cha.Ma. arūpadhammaṃ

---------------------------------------------------------------------------------------------
page118.
Vā sarasabhāvena vā. "cakkhusamphasso .pe. Manosamphasso. Cakkhusamphassajā
vedanā .pe. Manosamphassajā vedanā. Cakkhuviññāṇaṃ .pe. Manoviññāṇan"ti-
ādīsu hi vatthunā arūpadhammā dassitā. "rūpasaññā .pe. Dhammasaññā.
Rūpasañcetanā .pe. Dhammasañcetanā"tiādīsu ārammaṇena. "cakkhuñca paṭicca
rūpe ca uppajjati cakkhuviññāṇaṃ, tiṇṇaṃ saṅgati phasso .pe. Manañca paṭicca
dhamme ca uppajjati manoviññāṇaṃ, tiṇṇaṃ saṅgati phasso"tiādīsu 1-
vatthārammaṇehi. "avijjāpaccayā bhikkhave saṅkhāRā. Saṅkhārapaccayā viññāṇan"ti-
ādīsu 2- sarasabhāvena arūpadhammā dassitā. Idāni 3- imasmiṃ ṭhāne ārammaṇena
dassento "rūpārammaṇaṃ vā"tiādimāha.
     Tattha catusamuṭṭhānaṃ atītānāgatapaccuppannaṃ rūpameva rūpārammaṇaṃ. Dvisamuṭṭhāno
atītānāgatapaccuppanno saddova saddārammaṇaṃ. Catusamuṭṭhāno atītānāgatapaccuppanno
gandhova gandhārammaṇaṃ. Catusamuṭṭhāno atītānāgatapaccuppanno rasova rasārammaṇaṃ.
Catusamuṭṭhānaṃ atītānāgatapaccuppannaṃ phoṭṭhabbameva phoṭṭhabbārammaṇaṃ. Ekasamuṭṭhānā
dvisamuṭṭhānā tisamuṭṭhānā catusamuṭṭhānā na kutopi samuṭṭhitā 4- atītānāgata-
paccuppannā cittacetasikā ceva tathā navattabbā ca vuttāvasesā cittagocarasaṅkhātā
dhammāyeva dhammārammaṇaṃ. Ye pana anāpāthagatā rūpādayopi dhammārammaṇamicceva vadanti,
te iminā suttena paṭikkhipitabbā. Vuttaṃ hetaṃ:-
         "imesaṃ kho āvuso pañcannaṃ indriyānaṃ nānāvisayānaṃ nānāgocarānaṃ
     na aññamaññassa gocaravisayaṃ paccanubhontānaṃ mano paṭisaraṇaṃ manova nesaṃ
     gocaravisayaṃ paccanubhotī"ti. 5-
     Etesaṃ hi rūpārammaṇādīni gocaravisayo nāma, tāni manena paccanubhaviyamānāni
rūpārammaṇādīniyevāti ayamattho siddho hoti. Dibbacakkhuñāṇādīnañca
rūpādiārammaṇattātipi ayamattho siddhoyeva hoti. Anāpāthagatāneva hi rūpārammaṇādīni
@Footnote: 1 saṃ.saḷā. 18/60/30    2 saṃ.ni. 16/1/1
@3 cha.Ma. ayaṃ pāṭho na dissati  4 cha.Ma. nakutocisamuṭṭhānā   5 Ma.mū. 12/455/405

---------------------------------------------------------------------------------------------
page119.
Dibbacakkhuñāṇādīnaṃ ārammaṇāni, na ca tāni  dhammārammaṇāni bhavantīti vuttanayeneva
ārammaṇavavaṭṭhānaṃ veditabbaṃ.
     Tattha 1- ekekaṃ ārammaṇaṃ dvīsu dvīsu dvāresu āpāthamāgacchati. Rūpārammaṇaṃ
hi cakkhuppasādaṃ ghaṭetvā taṃkhaṇeyeva manodvāre āpāthamāgacchati, bhavaṅgacalanassa paccayo
hotīti attho. Saddagandharasaphoṭṭhabbārammaṇesupi eseva nayo. Yathā hi sakuṇo
ākāsenāgantvā rukkhagge nilīyamānova rukkhasākhañca ghaṭeti, chāyā cassa paṭhaviyaṃ
paṭihaññati, sākhāghaṭanachāyāpharaṇāni apubbaṃ acarimaṃ ekakkhaṇeyeva bhavanti. Evaṃ
paccuppannarūpādīnaṃ cakkhuppasādādighaṭanañca bhavaṅgacalanasamatthatāya manodvāre
āpāthagamanañca apubbaṃ acarimaṃ ekakkhaṇeyeva hoti. Tato bhavaṅgaṃ vicchinditvā
cakkhudvārādīsu uppannānaṃ āvajjanādīnaṃ voṭṭhavanapariyosānānaṃ 2- anantarā tesaṃ
ārammaṇānaṃ aññatarasmiṃ idaṃ mahācittaṃ uppajjati.
     Suddhamanodvāre pana pasādaghaṭanakiccaṃ natthi, pakatiyā diṭṭhasutaghāyitasāyitaphuṭṭha-
vasenaeva etāni ārammaṇāni āpāthamāgacchanti. Kathaṃ? idhekacco katasudhākammaṃ
haritālamanosilādivaṇṇavicittaṃ paggahitanānappakāradhajapaṭākaṃ mālādāmavinaddhaṃ
dīpamālāparikkhittaṃ atimanoramāya siriyā virocamānaṃ alaṅkatapaṭiyattaṃ mahācetiyaṃ
padakkhiṇaṃ katvā soḷasasu pādapiṭṭhikāsu 3- pañcapatiṭṭhitena vanditvā añjaliṃ paggayha
olokento 4- buddhārammaṇaṃ pītiṃ gahetvā tiṭṭhati. Tassa evaṃ cetiyaṃ passitvā
buddhārammaṇaṃ pītiṃ nibbattetvā aparabhāge yattha katthaci gatassa
rattiṭṭhānadivāṭṭhānesu nisinnassa āvajjamānassa alaṅkatapaṭiyattaṃ mahācetiyaṃ
cakkhudvāre āpāthaṃ āgatasadisameva hoti, padakkhiṇaṃ katvā cetiyavandanakālo
viya hoti. Evaṃ tāva diṭṭhavasena rūpārammaṇaṃ āpāthamāgacchati.
     Madhurena pana sarena dhammakathikassa vā dhammakathaṃ kathentassa sarabhāṇakassa vā
sarena bhaṇantassa saddaṃ sutvā aparabhāge yattha katthaci nisīditvā āvajjamānassa
dhammakathā vā sarabhaññaṃ vā sotadvāre āpāthaṃ āgataṃ viya hoti, sādhukāraṃ
datvā suṇanakālo viya hoti. Evaṃ sutavasena saddārammaṇaṃ āpāthamāgacchati.
@Footnote: 1 Ma. ettha        2 cha.Ma. voṭṭhabbanapariyosānānaṃ, Sī. votthapanapariyosānānaṃ
@3 Sī. pādapiṭhikāsu    4 cha.Ma. ullokento

---------------------------------------------------------------------------------------------
page120.
     Sugandhaṃ pana gandhaṃ vā mālaṃ vā labhitvā āsane vā cetiye vā gandhārammaṇena
cittena pūjaṃ katvā aparabhāge yattha katthaci nisīditvā āvajjamānassa taṃ gandhārammaṇaṃ
ghānadvāre āpāthaṃ āgataṃ viya hoti, pūjākaraṇakālo viya hoti. Evaṃ ghāyitavasena
gandhārammaṇaṃ āpāthamāgacchati.
     Paṇītaṃ pana khādanīyaṃ vā bhojanīyaṃ vā sabrahmacārīhi saddhiṃ saṃvibhajitvā
paribhuñjitvā aparabhāge yattha katthaci kudrūsakādibhojanaṃ labhitvā "asukakāle
paṇītabhojanaṃ sabrahmacārīhi saddhiṃ saṃvibhajitvā paribhuttan"ti āvajjamānassa taṃ
rasārammaṇaṃ jivhādvāre āpāthaṃ āgataṃ viya hoti, paribhuñjanakālo viya hoti. Evaṃ
sāyitavasena rasārammaṇaṃ āpāthamāgacchati.
     Mudukaṃ pana sukhasamphassaṃ mañcapīṭhaṃ vā attharaṇaṃ vā pāpuraṇaṃ 1- vā paribhuñjitvā
aparabhāge yattha katthaci dukkhaseyyaṃ kappetvā "asukakāle me mudukaṃ mañcapīṭhaṃ
attharaṇaṃ pāpuraṇaṃ paribhuttan"ti āvajjamānassa taṃ phoṭṭhabbārammaṇaṃ kāyadvāre
āpāthaṃ āgataṃ viya hoti, sukhasamphassaṃ vediyanakālo 2- viya hoti. Evaṃ phuṭṭhavasena
phoṭṭhabbārammaṇaṃ āpāthamāgacchati:- evaṃ suddhamanodvāre pasādaghaṭanakiccaṃ natthi,
pakatiyā diṭṭhasutaghāyitasāyitaphuṭṭhavasena etāni ārammaṇāni āpāthamāgacchantīti
veditabbāni.
     Idāni pakatiyā diṭṭhādīnaṃ vasena āpāthagamane ayamaparopi aṭṭhakathāmuttako
nayo hoti:- diṭṭhaṃ sutaṃ ubhayasambandhanti ime tāva diṭṭhādayo veditabbā. Tattha
diṭṭhaṃ nāma pañcadvāravasena gahitapubbaṃ. Sutanti paccakkhato adisvā anussavavasena
gahitā rūpādayova. Etehi dvīhipi sambandhaṃ ubhayasambandhaṃ nāma. Iti imesampi
diṭṭhādīnaṃ vasena etāni manodvāre āpāthamāgacchantīti veditabbāni. Tattha
diṭṭhavasena tāva āpāthagamanaṃ heṭṭhā pañcahi nayehi vuttameva.
     Ekacco pana suṇāti "bhagavato puññātisayanibbattaṃ 3- evarūpaṃ nāma rūpaṃ,
atimadhuro saddo. Kasmiñci padese kesañci pupphānaṃ atimanuñño gandho. Kesañci
@Footnote: 1 cha.Ma. pāvuraṇaṃ    2 cha.Ma. vedayitakālo    3 Sī.,Ma. puññātisayaphalanibbattaṃ

---------------------------------------------------------------------------------------------
page121.
Phalānaṃ atimadhuro raso. Kesañci pāpuraṇādīnaṃ atisukho samphasso"ti. Tassa
cakkhuppasādādighaṭanaṃ vinā sutamattāneva tāni rūpādīni manodvāre āpāthamāgacchanti.
Athassetaṃ cittaṃ tasmiṃ rūpe vā sadde vā pasādavasena gandhādīsu ariyānaṃ
dātukāmatāvasena aññehi dinnesu anumodanāvasena vā pavattati. Evaṃ sutavasena etāni
manodvāre āpāthamāgacchanti.
     Aparena pana yathāvuttāni rūpādīni diṭṭhāni vā sutāni vā honti, tassa "īdisaṃ
rūpaṃ āyatiṃ uppajjanakabuddhassāpi bhavissatī"tiādinā nayena cakkhuppasādādighaṭanaṃ
vinā diṭṭhasutasambandheneva tāni manodvāre āpāthamāgacchanti. Athassa 1- heṭṭhā
vuttanayeneva tesu aññatarārammaṇaṃ idaṃ mahācittaṃ pavattati. Evaṃ ubhayasambandhavasena
etāni manodvāre āpāthamāgacchanti.
     Idampi ca mukhamattameva, saddhāruciākāraparivitakkadiṭṭhinijjhānakkhantiādīnaṃ
pana vasena vitthārato etesaṃ manodvāre āpāthūpagamanaṃ 2- veditabbameva. Yasmā
pana evaṃ āpāthamāgacchantāni bhūtānipi honti abhūtānipi, tasmā ayaṃ nayo aṭṭhakathāyaṃ
na gahito. Evaṃ ekekārammaṇaṃ javanaṃ dvīsu dvīsu dvāresu uppajjatīti veditabbaṃ.
Rūpārammaṇaṃ hi javanaṃ cakkhudvārepi uppajjati manodvārepi. Saddādiārammaṇesupi
eseva nayo.
     Tattha manodvāre uppajjamānaṃ rūpārammaṇaṃ javanaṃ dānamayaṃ sīlamayaṃ bhāvanāmayanti
tividhaṃ hoti. Tesu ekekaṃ kāyakammaṃ vacīkammaṃ manokammanti tividhameva hoti.
Saddagandharasaphoṭṭhabbadhammārammaṇesupi eseva nayo.
     Tattha rūpaṃ tāva ārammaṇaṃ katvā uppajjamānaṃ etaṃ mahākusalacittaṃ
nīlapītalohitaodātavaṇṇesu pupphavatthudhātūsu 3- aññataraṃ subhanimittasaṅkhātaṃ iṭṭhaṃ
kantaṃ manāpaṃ rajanīyaṃ 4- vaṇṇaṃ ārammaṇaṃ katvā uppajjati. Nanu cetaṃ iṭṭhārammaṇaṃ
lobhassa vatthu,  kathaṃ etaṃ  cittaṃ kusalaṃ nāma jātanti? niyamitavasena, pariṇāmitavasena,
samudācāravasena, ābhujitavasenāti. Yassa hi "kusalameva mayā kattabban"ti kusalakaraṇe
@Footnote: 1 Ma. tassa     2 cha.Ma. āpāthagamanaṃ   3 cha.Ma. pupphavatthadhātūsu   4 Ma. rajjanīyaṃ

---------------------------------------------------------------------------------------------
page122.
Cittaṃ niyamitaṃ hoti, akusalapavattito nivattetvā kusalakaraṇeyeva pariṇāmitaṃ,
abhiṇhakaraṇena kusalasamudācāreneva samudācaraṇaṃ, 1- paṭirūpadesavāsasappurisūpa-
nissayasaddhammassavanapubbekatapuññatādīhi ca upanissayehi yoniso ca ābhogo pavattati,
tassa iminā niyamitavasena pariṇāmitavasena samudācāravasena ābhujitavasena ca kusalaṃ nāma
jātaṃ hoti.
     Ārammaṇavasena panettha somanassasahagatabhāvo veditabbo. Iṭṭhārammaṇasmiṃ hi
uppannattā etaṃ somanassasahagataṃ jātaṃ, saddhābahulatādīni cettha kāraṇāniyeva.
Assaddhānaṃ hi micchādiṭṭhikānañca 2- ekantaṃ iṭṭhārammaṇabhūtaṃ tathāgatarūpampi
disvā somanassaṃ nuppajjati. Ye ca kusaluppattiyaṃ 3- ānisaṃsaṃ na passanti, tesaṃ
parehi ussāhitānaṃ kusalaṃ karontānampi somanassaṃ nuppajjati. Tasmā saddhābahulatā
visuddhadiṭṭhitā ānisaṃsadassāvitāti evampettha somanassasahagatabhāvo veditabbo. Apica
ekādasadhammā pītisambojjhaṅgassa uppādāya saṃvattanti buddhānussati dhammānussati
saṃghānussati sīlānussati cāgānussati devatānussati upasamānussati
lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā
tadadhimuttatāti imehipi kāraṇehettha somanassasahagatabhāvo veditabbo. Imesaṃ pana
vitthāro bojjhaṅgavibhaṅge āvībhavissati.
     Kammato upapattito indriyaparipākato kilesadūrībhāvatoti imehi panettha
kāraṇehi ñāṇasampayuttatā veditabbā. Yo hi paresaṃ dhammaṃ deseti, anavajjāni
sippāyatanakammāyatanavijjāṭṭhānāni sikkhāpeti, dhammakathikaṃ sakkāraṃ katvā dhammaṃ
kathāpeti, "āyatiṃ paññavā bhavissāmī"ti patthanaṃ ṭhapetvā 4- nānappakāraṃ dānaṃ deti,
tassa evarūpaṃ kammaṃ upanissāya kusalaṃ uppajjamānaṃ ñāṇasampayuttaṃ uppajjati.
Abyāpajjhe 5- loke uppannassa vāpi tassa tattha sukhino  dhammapadā plavanti,
"dandho bhikkhave satuppādo, atha so satto khippaṃyeva visesagāmī 6- hotī"ti 7- iminā
nayena upapattiṃ nissāyapi uppajjamānaṃ kusalaṃ ñāṇasampayuttaṃ uppajjati. Tathā
indriyaparipākaṃ upagatānaṃ paññādasakappattānaṃ indriyaparipākaṃ nissāyapi kusalaṃ
@Footnote: 1 cha.Ma. samudācaritaṃ    2 cha.Ma. micchādiṭṭhīnañca   3 cha.Ma. kusalappavattiyaṃ
@4 cha.Ma. paṭṭhapetvā   5 cha.Ma. abyāpajje     6 ka. visesabhāgi
@7 aṅ. catukka. 21/191/210

---------------------------------------------------------------------------------------------
page123.
Uppajjamānaṃ ñāṇasampayuttaṃ uppajjati. Yehi pana kilesā vikkhambhitā, tesaṃ
kilesadūrībhāvaṃ nissāyapi uppajjamānaṃ kusalaṃ ñāṇasampayuttaṃ uppajjati. Vuttampi
cetaṃ:-
           "yogā ve jāyate bhūri    ayogā bhūrisaṅkhayo
           etaṃ dvidhā pathaṃ ñatvā     bhavāya vibhavāya ca
           tathattānaṃ niveseyya       yathā bhūri pavaḍḍhatī"ti. 1-
     Evaṃ kammato upapattito indriyaparipākato kilesadūrībhāvatoti imehi
kāraṇehi ñāṇasampayuttatā veditabbā.
     Apica satta dhammā dhammavicayasambojjhaṅgassa uppādāya saṃvattanti paripucchakatā
vatthuvisadakiriyatā indriyasamattapaṭipādanatā duppaññapuggalaparivajjanatā paññavanta-
puggalasevanatā gambhīrañāṇacariyapaccavekkhaṇatā tadadhimuttatāti imehi kāraṇehettha
ñāṇasampayuttatā veditabbā. Imesaṃ pana vitthāro bojjhaṅgavibhaṅge āvībhavissati.
     Evaṃ ñāṇasampayuttaṃ hutvā uppannañcetaṃ asaṅkhārena appayogena
anupāyacintanāya uppannattā asaṅkhārikaṃ 2- nāma jātaṃ. Tayidaṃ rajanīyavaṇṇārammaṇaṃ
hutvā uppajjamānameva tividhena niyamena uppajjati dānamayaṃ vā hoti sīlamayaṃ vā
bhāvanāmayaṃ vā.
     Kathaṃ? yadā hi nīlapītalohitodātesu pupphādīsu aññataraṃ labhitvā vaṇṇavasena
Ābhujitvā "vaṇṇadānaṃ mayhan"ti buddharatanādīni pūjeti, tadā dānamayaṃ hoti.
Tatridaṃ vatthu:- bhaṇḍāgārikasaṃghamitto kira ekaṃ suvaṇṇakhacitaṃ vatthaṃ labhitvā
"idampi vatthaṃ suvaṇṇavaṇṇaṃ, sammāsambuddhopi suvaṇṇavaṇṇo, suvaṇṇavaṇṇaṃ vatthaṃ
suvaṇṇavaṇṇasseva anucchavikaṃ, amhākañca vaṇṇadānaṃ bhavissatī"ti mahācetiye āropesi.
Evarūpepi kāle dānamayaṃ hotīti veditabbaṃ. Yadā pana tathārūpameva deyyadhammaṃ labhitvā
"mayhaṃ kulavaṃso kulatanti kulappaveṇi esā, kulavattaṃ etan"tibuddharatanādīni
pūjeti, tadā sīlamayaṃ hoti. Yadā pana tādisena vatthunā ratanattayapūjaṃ katvā "ayaṃ
vaṇṇo khayaṃ gacchissati, vayaṃ gacchissatī"ti khayavayaṃ paṭṭhapeti, tadā bhāvanāmayaṃ hoti.
@Footnote: 1 khu.dha. 25/282/56        2 cha.Ma. asaṅkhāraṃ

---------------------------------------------------------------------------------------------
page124.
     Dānamayaṃ pana hutvā vattamānampi yadā tīṇi ratanāni sahatthena pūjentassa
pavattati, tadā kāyakammaṃ hoti. Yadā tīṇi ratanāni pūjento puttadāradāsa-
kammakaraporisādayopi āṇāpetvā pūjāpeti, tadā vacīkammaṃ hoti. Yadā tameva
vuttappakāraṃ vijjamānakavatthuṃ ārabbha "vaṇṇadānaṃ dassāmī"ti cinteti, tadā manokammaṃ
hoti. Vinayapariyāyaṃ patvā hi "dassāmi karissāmīti vācā bhinnā hotī"ti 1- iminā
lakkhaṇena dānaṃ nāma hoti. Abhidhammapariyāyaṃ patvā pana vijjamānakavatthuṃ ārabbha
"dassāmī"ti manasā cintitakālato paṭṭhāya kusalaṃ hoti. Aparabhāge kāyena vā vācāya
vā kattabbaṃ karissatīti vuttaṃ. Evaṃ dānamayaṃ kāyavacīmanokammavasena tividhaṃ hoti.
     Yadā pana taṃ vuttappakāraṃ vatthuṃ labhitvā kulavaṃsādivasena sahatthā ratanattayaṃ
pūjeti, tadā sīlamayaṃ kāyakammaṃ hoti. Yadā kulavaṃsādivaseneva puttadārādayo
āṇāpetvā pūjāpeti, tadā vacīkammaṃ hoti. Yadā "mayhaṃ kulavaṃso kulatanti
kulappaveṇi esā, kulavattaṃ etan"ti vijjamānakavatthuṃ ārabbha "vaṇṇadānaṃ
dassāmī"ti cinteti, tadā manokammaṃ hoti. Evaṃ sīlamayaṃ kāyavacīmanokammavasena
tividhaṃ hoti.
     Yadā pana taṃ vuttappakāraṃ vatthuṃ labhitvā tīṇi ratanāni pūjetvā caṅkamanto
khayavayaṃ paṭṭhapeti, tadā bhāvanāmayaṃ kāyakammaṃ hoti. Vācāya sammasanaṃ paṭṭhapentassa
vacīkammaṃ hoti. Kāyaṅgavācaṅgāni acopetvā manasāva sammasanaṃ paṭṭhapentassa
manokammameva hoti. Evaṃ  bhāvanāmayaṃ kāyavacīmanokammavasena tividhaṃ hoti. Evamettha 2-
rūpārammaṇaṃ kusalaṃ tividhapuññakiriyāvatthuvasena navahi kammadvārehi bhājetvā dassesi
dhammarājā. Saddārammaṇādīsupi eseva nayo.
     Bherisaddādīsu hi rajanīyasaddaṃ ārammaṇaṃ katvā heṭṭhā vuttanayeneva tīhi
niyamehetaṃ kusalaṃ uppajjati. Tattha saddaṃ kandamūlaṃ viya uppāṭetvā
nīluppalahatthakaṃ viya ca hatthe ṭhapetvā dātuṃ nāma na sakkā, savatthukaṃ pana katvā
dento saddadānaṃ deti nāma. Tasmā yadā "saddadānaṃ dassāmī"ti
bherimudiṅgādīsu aññataraturiyena tiṇṇaṃ ratanānaṃ
@Footnote: 1 vinaYu. 2/659/100      2 cha.ma, evametaṃ. evamuparipi

---------------------------------------------------------------------------------------------
page125.
Upahāraṃ karoti, "saddadānaṃ me"ti bheriādīni ṭhapāpeti, dhammakathikabhikkhūnaṃ
sarabhesajjatelaphāṇitādīni deti, dhammassavanaṃ ghoseti, sarabhaññaṃ bhaṇati,
dhammakathaṃ katheti, upanisinnakakathaṃ anumodanakathaṃ katheti, 1- tadā dānamayaṃ
hoti. Yadā etadeva vidhānaṃ kulavaṃsādivasena vattavasena karoti, tadā
sīlamayaṃ hoti. Yadā sabbametaṃ katvā "ayaṃ ettako saddo
brahmalokappamāṇopi hutvā khayaṃ gamissati, vayaṃ gamissatī"ti sammasanaṃ
paṭṭhapeti, tadā bhāvanāmayaṃ hoti.
     Tattha dānamayaṃ tāva yadā bheriādīni gahetvā sahatthā upahāraṃ karoti,
niccūpahāratthāya ṭhapentopi sahatthā ṭhapeti, "saddadānaṃ me"ti dhammassavanaṃ
ghosetuṃ gacchati, dhammakathaṃ sarabhaññaṃ kātuṃ vā gacchati, tadā kāyakammaṃ hoti.
Yadā "gacchatha tātā, amhākaṃ saddadānaṃ tiṇṇaṃ ratanānaṃ upahāraṃ karothā"ti
āṇāpeti, "saddadānaṃ me"ti cetiyaṅgaṇe 2- "imaṃ bheriṃ, imaṃ mudiṅgaṃ
ṭhapethā"ti āṇāpeti, sayameva dhammassavanaṃ ghoseti, dhammakathaṃ katheti,
sarabhaññaṃ bhaṇati, tadā vacīkammaṃ hoti. Yadā kāyaṅgavācaṅgāni acopetvā
"saddadānaṃ dassāmī"ti vijjamānakavatthuṃ manasā pariccajati, tadā manokammaṃ hoti.
     Sīlamayampi "saddadānaṃ nāma mayhaṃ kulavaṃso kulatanti kulappaveṇī"ti
bheriādīni sahatthā upahāraṃ karontassa bheriādīni sahatthā cetiyaṅgaṇādīsu
ṭhapentassa dhammakathikānaṃ sarabhesajjaṃ sahatthā dadantassa vattasīsena
dhammassavanaghosanadhammakathākathanasarabhaññabhaṇanatthāya ca gacchantassa kāyakammaṃ
hoti. "saddadānaṃ nāma amhākaṃ kulavaṃso kulatanti kulappaveṇi, gacchatha
tātā, buddharatanādīnaṃ upahāraṃ karothā"ti āṇāpentassa kulavaṃsavaseneva
attanā dhammakathaṃ vā sarabhaññaṃ vā karontassa ca vacīkammaṃ hoti. "saddadānaṃ
nāma mayhaṃ kulavaṃso, saddadānaṃ dassāmī"ti kāyaṅgavācaṅgāni
acopetvā manasāva vijjamānakavatthuṃ pariccajantassa manokammaṃ hoti.
     Bhāvanāmayampi yadā caṅkamanto sadde khayavayaṃ paṭṭhapeti, tadā kāyakammaṃ hoti.
Kāyaṅgaṃ vā pana acopetvā vācāya sammasantassa vacīkammaṃ hoti. Kāyaṅgavācaṅgāni
acopetvā manasāva saddāyatanaṃ sammasantassa manokammaṃ hoti. Evaṃ saddārammaṇampi
kusalaṃ tividhapuññakiriyāvatthuvasena navahi kammadvārehi bhājetvā dassesi dhammarājā.
@Footnote: 1 cha. karoti    2 cha.Ma. cetiyaṅgaṇesu

---------------------------------------------------------------------------------------------
page126.
     Mūlagandhādīsupi rajanīyagandhaṃ ārammaṇaṃ katvā heṭṭhā vuttanayeneva tīhi
niyamehetaṃ kusalaṃ uppajjati. Tattha yadā mūlagandhādīsu yaṅkiñci gandhaṃ labhitvā
gandhavasena ābhujitvā "gandhadānaṃ mayhan"ti buddharatanādīni pūjeti, tadā dānamayaṃ
hotīti sabbaṃ vaṇṇadāne vuttanayeneva vitthārato veditabbaṃ. Evaṃ gandhārammaṇampi
kusalaṃ tividhapuññakiriyāvatthuvasena navahi kammadvārehi bhājetvā dassesi dhammarājā.
     Mūlarasādīsu pana rajanīyarasaṃ ārammaṇaṃ katvā heṭṭhā vuttanayeneva tīhi
niyamehetaṃ kusalaṃ uppajjati. Tattha yadā mūlarasādīsu yaṅkiñci rajanīyaṃ rasavatthuṃ
labhitvā rasavasena ābhujitvā "rasadānaṃ mayhan"ti deti pariccajati, tadā dānamayaṃ
hotīti sabbaṃ vaṇṇadāne vuttanayeneva vitthārato veditabbaṃ. Sīlamaye panettha
"saṃghassa adatvā paribhuñjanaṃ nāma amhākaṃ na āciṇṇan"ti dvādasannaṃ bhikkhusahassānaṃ
dāpetvā sādurasaṃ paribhuñjantassa 1- duṭṭhagāmaṇiabhayarañño vatthuṃ ādiṃ
katvā mahāaṭṭhakathāya vatthūni āgatāni, ayameva viseso. Evaṃ  rasārammaṇampi kusalaṃ
tividhapuññakiriyāvatthuvaseneva navahi kammadvārehi bhājetvā dassesi dhammarājā.
     Phoṭṭhabbārammaṇepi paṭhavīdhātu tejodhātu vāyodhātūti tīṇi mahābhūtāni
phoṭṭhabbārammaṇaṃ nāma. Imasmiṃ ṭhāne etesaṃ vasena yojanaṃ akatvā mañcapīṭhādivasena
kātabbā, yadā hi mañcapīṭhādīsu yaṅkiñci rajanīyaṃ phoṭṭhabbavatthuṃ labhitvā
phoṭṭhabbavasena ābhujitvā "phoṭṭhabbadānaṃ mayhan"ti deti pariccajati, tadā dānamayaṃ
hotīti sabbaṃ vaṇṇadāne vuttanayeneva vitthārato veditabbaṃ. Evaṃ phoṭṭhabbārammaṇampi
kusalaṃ tividhapuññakiriyāvatthuvasena navahi kammadvārehi bhājetvā dassesi dhammarājā.
     Dhammārammaṇe pana 2- cha ajjhattikāyatanāni, tīṇi lakkhaṇāni, tayo arūpino
khandhā, paṇṇarasa sukhumarūpāni, nibbānapaññattīti ime dhammāyatane pariyāpannā ca
apariyāpannā ca dhammā dhammārammaṇaṃ nāma. Imasmiṃ pana ṭhāne etesaṃ vasena yojanaṃ
akatvā ojadānapānadānajīvitadānavasena kātabbā. Ojādīsu hi rajanīyaṃ dhammārammaṇaṃ
ārammaṇaṃ katvā heṭṭhā vuttanayeneva tīhi niyamehetaṃ kusalaṃ uppajjati.
@Footnote: 1 cha.Ma. paribhuttassa     2 cha.Ma. ayaṃ saddo na dissati

---------------------------------------------------------------------------------------------
page127.
     Tattha yadā "ojadānaṃ mayhan"ti sappinavanītādīni deti, "pānadānan"ti
aṭṭha pānāni deti, "jīvitadānan"ti salākabhattapakkhiyabhattasaṃghabhattādīni 1- deti,
aphāsukabhikkhūnaṃ bhesajjaṃ deti, vejjaṃ paccupaṭṭhāpeti, jālaṃ jālāpeti, 2-
kuminaṃ 3- viddhaṃsāpeti, sakuṇapañjaraṃ viddhaṃsāpeti, bandhanamokkhaṃ kārāpeti,
māghātabheriṃ cārāpeti, 4- aññānipi jīvitaparittāṇatthaṃ evarūpāni kammāni karoti,
tadā dānamayaṃ hoti. Yadā pana "ojadānapānadānajīvitadānāni mayhaṃ kulavaṃso kulatanti
kulappaveṇī"ti vattasīsena ojadānādīni pavatteti, tadā sīlamayaṃ hoti. Yadā
dhammārammaṇasmiṃ khayavayaṃ paṭṭhapeti, tadā bhāvanāmayaṃ hoti.
     Dānamayaṃ pana hutvā vattamānampi yadā ojadānapānadānajīvitadānāni sahatthā
deti, tadā kāyakammaṃ hoti. Yadā puttadārādayo āṇāpetvā dāpeti, tadā
vacīkammaṃ hoti. Yadā kāyaṅgavācaṅgāni acopetvā "ojadānapānadānajīvitadānavasena
vijjamānakavatthuṃ dassāmī"ti manasā cinteti, tadā manokammaṃ hoti.
     Yadā pana vuttappakāraṃ vijjamānakavatthuṃ kulavaṃsādivasena sahatthā deti,
tadā sīlamayaṃ kāyakammaṃ hoti. Yadā kulavaṃsādivaseneva puttadārādayo āṇāpetvā
dāpeti, tadā vacīkammaṃ hoti. Yadā kulavaṃsādivaseneva "vuttappakāraṃ vijjamānakavatthuṃ
dassāmī"ti manasāva cinteti, tadā manokammaṃ hoti.
     Caṅkamitvā dhammārammaṇe khayavayaṃ paṭṭhapentassa pana bhāvanāmayaṃ kāyakammaṃ hoti,
kāyaṅgaṃ acopetvā vācāya khayavayaṃ paṭṭhapentassa vacīkammaṃ hoti, kāyaṅgavācaṅgāni
acopetvā manasāva dhammārammaṇe khayavayaṃ paṭṭhapentassa manokammaṃ hoti. Evaṃ
bhāvanāmayaṃ kāyavacīmanokammavasena tividhaṃ hoti. Evamettha dhammārammaṇampi kusalaṃ
tividhapuññakiriyāvatthuvasena navahi kammadvārehi bhājetvā dassesi dhammarājā.
     Evamidaṃ cittaṃ nānāvatthūsu nānārammaṇavasena dīpitaṃ. Idaṃ pana ekavatthusmiṃ
nānārammaṇavasena labbhatiyeva. Kathaṃ? catūsu hi paccayesu cīvare cha ārammaṇāni
labbhanti. Navarattassa hi cīvarassa vaṇṇo manāpo dassanīyo hoti, idaṃ vaṇṇārammaṇaṃ.
@Footnote: 1 cha.Ma. salākabhattasaṃghabhattādīni     2 cha.Ma. phālāpeti
@3 cha.Ma. kumīnaṃ  4 cha.Ma. carāpeti

---------------------------------------------------------------------------------------------
page128.
Paribhogakāle pana paṭapaṭasaddaṃ karoti, idaṃ saddārammaṇaṃ. Yo tattha kāḷakacchakādigandho, 1-
idaṃ gandhārammaṇaṃ. Rasārammaṇaṃ pana paribhogarasavasena kathitaṃ. Yā tattha sukhasamphassatā,
idaṃ phoṭṭhabbārammaṇaṃ. Cīvaraṃ paṭicca uppannā sukhā vedanā, idaṃ dhammārammaṇaṃ.
Piṇḍapāte rasārammaṇaṃ nippariyāyeneva labbhati, evaṃ catūsu paccayesu nānārammaṇavasena
yojanaṃ katvā dānamayādibhedo veditabbo.
     Imassa pana cittassa ārammaṇameva nibandhaṃ 2- vinā ārammaṇena anuppajjanato.
Dvāraṃ pana anibandhaṃ. Kasmā? kammassa anibandhattā, kammasmiñhi anibandhe
Dvārampi anibandhameva hoti.
                        Kāmāvacarakusaladvārakathā
                         kāyakammadvāravaṇṇanā
     imassa panatthassa pakāsanatthaṃ imasmiṃ ṭhāne mahāaṭṭhakathāyaṃ dvārakathā
kathitā. Tattha tīṇi kammāni, tīṇi kammadvārāni, pañca viññāṇāni, pañca
viññāṇadvārāni, cha phassā, cha phassadvārāni, aṭṭha asaṃvarā, aṭṭha asaṃvaradvārāni,
aṭṭha saṃvarā, aṭṭha saṃvaradvārāni, dasa kusalakammapathā, dasa akusalakammapathāti idaṃ
ettakaṃ dvārakathāya mātikāṭhapanaṃ nāma.
     Tattha kiñcāpi tīṇi kammāni paṭhamaṃ vuttāni, tāni pana ṭhapetvā
ādito tāva tīṇi kammadvārāni bhājetvā dassitāni. Katamāni tīṇi? kāyakammadvāraṃ
vacīkammadvāraṃ manokammadvāranti.
     Tattha catubbidho kāyo upādinnako āhārasamuṭṭhāno utusamuṭṭhāno
cittasamuṭṭhānoti. Tattha cakkhāyatanādīni jīvitindriyapariyantāni aṭṭha
kammasamuṭṭhānarūpānipi, kammasamuṭṭhānāneva catasso dhātuyo vaṇṇo gandho raso ojāti
aṭṭha upādinnakakāyo nāma. Tāneva aṭṭha āhārajāni āhārasamuṭṭhānikakāyo nāma,
aṭṭha utujāni utusamuṭṭhānikakāyo nāma, aṭṭha citatjāni cittasamuṭṭhānikakāyo nāma.
@Footnote: 1 Ma. kāḷagacchakādigandho    2 cha.Ma. nibaddhaṃ. evamuparipi

---------------------------------------------------------------------------------------------
page129.
     Tesu kāyakammadvāranti neva upādinnakakāyassa nāmaṃ, na itaresaṃ.
Cittasamuṭṭhānesu pana aṭṭhasu rūpesu ekā viññatti atthi, idaṃ kāyakammadvāraṃ
nāma, yaṃ sandhāya vuttaṃ "katamantaṃ rūpaṃ kāyaviññatti? yā kusalacittassa vā
akusalacittassa vā abyākatacittassa vā abhikkamantassa vā paṭikkamantassa vā
ālokentassa vā vilokentassa vā sammiñjentassa 1- vā pasārentassa vā
kāyassa thambhanā santhambhanā santhambhitattaṃ viññatti viññāpanā viññāpitattaṃ,
idantaṃ rūpaṃ kāyaviññattī"ti. 2- "abhikkamissāmi paṭikkamissāmī"ti hi cittaṃ
uppajjamānaṃ rūpaṃ samuṭṭhāpeti. Tattha yā paṭhavīdhātu āpodhātu tejodhātu
vāyodhātu tannissito vaṇṇo gandho raso ojāti imesaṃ aṭṭhannaṃ rūpakalāpānaṃ
abbhantare cittasamuṭṭhānā vāyodhātu, sā attanā sahajātaṃ rūpakāyaṃ
  santhambheti saṇṭhāreti 3- cāleti abhikkamāpeti paṭikkamāpeti.
     Tattha ekāvajjanavīthiyaṃ sattasu javanesu paṭhamacittasamuṭṭhitā vāyodhātu attanā
sahajātaṃ rūpakāyaṃ santhambhetuṃ saṇṭhāretuṃ sakkoti, aparāparaṃ pana cāletuṃ na sakkoti.
Dutiyādīsupi eseva nayo. Sattamacittena pana samuṭṭhitā vāyodhātu heṭṭhā chahi
cittehi samuṭṭhitaṃ vāyodhātuṃ upatthambhanapaccayaṃ labhitvā attanā sahajātaṃ rūpakāyaṃ
santhambhetuṃ saṇṭhāretuṃ cāletuṃ abhikkamāpetuṃ paṭikkamāpetuṃ ālokāpetuṃ vilokāpetuṃ
sammiñjāpetuṃ pasārāpetuṃ sakkoti, tena gamanaṃ nāma jāyati, āgamanaṃ nāma jāyati,
gamanāgamanaṃ nāma jāyati, "yojanaṃ gato, dasayojanaṃ gato"ti vattabbataṃ āpajjāpeti.
     Yathā hi sattahi yugehi ākaḍḍhitabbe sakaṭe paṭhamayuge yuttagoṇā yugaṃ
tāva santhambhetuṃ saṇṭhāretuṃ sakkonti, cakkaṃ pana nappavattenti. Dutiyādīsupi
eseva nayo. Sattamayuge pana goṇe yojetvā yadā cheko sārathi dhure nisīditvā
yottāni ādāya sabbapurimato paṭṭhāya patodayaṭṭhiyā goṇe ākoṭeti. Tadā
sabbeva ekabalā hutvā dhurañca saṇṭhārenti, cakkāni ca pavattenti "sakaṭaṃ
gahetvā dasayojanaṃ gatā vīsatiyojanaṃ gatā"ti vattabbataṃ āpādenti. Evaṃ
sampadamidaṃ veditabbaṃ.
@Footnote: 1 cha. samiñjentassa, Ma. samañchantassa, ka. sammiñjantassa. evamuparipi
@2 abhi. 34/635/195     3 cha.Ma. sandhāreti. evamuparipi

---------------------------------------------------------------------------------------------
page130.
     Tattha yo cittasamuṭṭhānikakāyo, na so viññatti. Cittasamuṭṭhānāya pana
vāyodhātuyā sahajātaṃ rūpakāyaṃ santhambhetuṃ saṇṭhāretuṃ cāletuṃ paccayo bhavituṃ samattho
eko ākāravikāro atthi, ayaṃ viññatti nāma. Sā aṭṭha rūpāni viya na
cittasamuṭṭhānā. Yathā pana aniccādibhedānaṃ dhammānaṃ jarāmaraṇattā "jarāmaraṇaṃ
bhikkhave aniccaṃ saṅkhatan"tiādi 1- vuttaṃ, evaṃ cittasamuṭṭhānānaṃ rūpānaṃ
viññattitāya sāpi cittasamuṭṭhānā nāma hoti.
     Viññāpanattā panesā viññattīti vuccati. Kiṃ viññāpetīti? ekaṃ kāyikakaraṇaṃ.
Cakkhupathasmiṃ hi ṭhito hatthaṃ vā pādaṃ vā ukkhipati, sīsaṃ vā bhamukaṃ vā cāleti. Ayaṃ
hatthādīnaṃ ākāro cakkhuviññeyyo hoti, viññatti pana na cakkhuviññeyyā,
manoviññeyyāeva. Cakkhunā hi hatthavikārādivasena vipphandamānaṃ vaṇṇārammaṇameva
passati, viññattiṃ pana manodvārikacittena cintetvā "idañcidañca esa kāreti
maññe"ti jānāti.
     Yathā hi araññe nidāghasamaye udakaṭṭhāne manussā "imāya saññāya idha
udakassa atthibhāvaṃ jānissantī"ti rukkhagge tālapaṇṇādīni bandhāpenti,
surāpānadvāre dhajaṃ ussāpenti, uccaṃ vā pana rukkhaṃ vāto paharitvā cāleti,
antoudake maccheva calante upari pubbuḷakāni uṭṭhahanti, mahoghassa gatamaggapariyante
tiṇapaṇṇakasaṭaṃ 2- ussāditaṃ 3-  hoti. Tattha tālapaṇṇadhajasākhācalanapubbuḷakatiṇapaṇṇakasaṭe
disvā yathā cakkhunā adiṭṭhampi "ettha udakaṃ bhavissati, surā bhavissati, ayaṃ rukkho
vātena pahato bhavissati, antoudake maccho bhavissati, ettakaṃ ṭhānaṃ ajjhottharitvā
ogho gato bhavissatī"ti manoviññāṇena jānāti, evameva viññattipi na
cakkhuviññeyyā, manoviññeyyāva. Cakkhunā hi hatthavikārādivasena vipphandamānaṃ
vaṇṇārammaṇameva passati, viññattiṃ pana manodvārikacittena cintetvā "idañcidañca
esa kāreti maññe"ti jānāti.
     Na kevalañcesā viññāpanatova viññatti nāma, viññeyyatopi pana viññattiyeva
nāma. Ayañhi paresaṃ antamaso tiracchānagatānampi pākaṭā hoti, tattha tattha
@Footnote: 1 saṃ.ni. 16/20/26    2 Sī. tiṇapaṇṇasaṭaṃ     3 cha.Ma. ussāritaṃ

---------------------------------------------------------------------------------------------
page131.
Sannipatitā hi soṇasiṅgālakākagoṇādayo daṇḍaṃ vā leḍḍuṃ vā gahetvā paharaṇākāre
dassite "ayaṃ no paharitukāmo"ti ñatvā yena vā tena vā palāyanti.
Pākārakuḍḍādiantarikassa 1- pana parassa apākaṭakālopi atthi, kiñcāpi tasmiṃ khaṇe
apākaṭā, sammukhībhūtānaṃ pana pākaṭattā viññattiyeva nāma hoti.
     Cittasamuṭṭhānikakāye calante tisamuṭṭhāniko calati na calatīti. Sopi tatheva
calati, taṃgatiko tadanuvattikova hoti. Yathā hi udake gacchante udake patitāni
sukkhadaṇḍakatiṇapaṇṇādīnipi udakagatikāneva bhavanti, tasmiṃ gacchante gacchanti,
tiṭṭhante tiṭṭhanti. Evaṃ sampadamidaṃ veditabbaṃ. Evamesāpi cittasamuṭṭhānesu
rūpesu viññatti kāyakammadvāraṃ nāmāti veditabbā.
     Yā pana tasmiṃ dvāre siddhā cetanā, yāya pāṇaṃ hanati, 2- adinnaṃ ādiyati,
micchācāraṃ carati, pāṇātipātādīhi viramati. Idaṃ kāyakammaṃ nāma. Evaṃ paravādimhi
sati kāyo dvāraṃ, tamhi dvāre siddhā cetanā kāyakammaṃ kusalaṃ vā akusalaṃ vāti
ṭhapetabbaṃ. Paravādimhi pana asati kusalaṃ vā akusalaṃ vā abyākataṃ vāti tikaṃ
pūretvāva ṭhapetabbaṃ. Tattha yathā nagaradvāraṃ kataṭṭhāneyeva tiṭṭhati, aṅgulimattampi 3-
aparāparaṃ na saṅkamati, tena tena pana dvārena mahājano sañcarati, evameva
dvāre dvāraṃ na carati, 4- kammaṃ pana tasmiṃ tasmiṃ dvāre uppajjanato carati.
Tenāhu porāṇā:-
           "dvāre caranti kammāni      na dvārā dvāracārino
            tasmā dvārehi kammāni     aññamaññaṃ vavaṭṭhitā"ti.
     Tattha kammenapi dvāraṃ nāmaṃ labhati, dvārenapi kammaṃ. Yathā hi viññāṇādīnaṃ
uppajjanaṭṭhānāni viññāṇadvāraṃ phassadvāraṃ asaṃvaradvāraṃ saṃvaradvāranti nāmaṃ
labhanti, evaṃ kāyakammassa uppajjanaṭṭhānaṃ "kāyakammadvāran"ti nāmaṃ labhati.
Vacīkammamanokammadvāresupi eseva nayo. Yathā pana tasmiṃ tasmiṃ rukkhe adhivatthā
devatā simbalidevatā palāsadevatā pucimandadevatā phandanadevatāti tena tena rukkhena
@Footnote: 1 Sī. pākārakuḍḍādiantaritassa, cha.Ma. pākārakuṭṭādiantarikassa  2 Ma. hanti
@3 cha.Ma. aṅgulamattampi      4 cha.Ma. sañcarati

---------------------------------------------------------------------------------------------
page132.
Nāmaṃ labhati, evameva kāyadvārena kataṃ kammaṃ kāyakammanti dvārena nāmaṃ labhati,
vacīkammamanokammesupi eseva nayo. Tattha añño kāyo aññaṃ kammaṃ, kāyena pana
katattātaṃ "kāyakamman"ti vuccati. Tenāhu aṭṭhakathācariyā:-
             "kāyena ce kataṃ kammaṃ      kāyakammanti vuccati
              kāyo ca kāyakammañca      aññamaññaṃ vavaṭṭhitā.
              Sūciyā ce kataṃ kammaṃ       sūcikammanti vuccati
              sūci ca sūcikammañca         aññamaññaṃ vavaṭṭhitā.
              Vāsiyā ce kataṃ kammaṃ      vāsikammanti vuccati
              vāsi ca vāsikammañca       aññamaññaṃ vavaṭṭhitā.
              Purisena ce kataṃ kammaṃ      purisakammanti vuccati
              puriso ca purisakammañca      aññamaññaṃ vavaṭṭhitā.
                            Evamevaṃ.
              Kāyena  ce kataṃ kammaṃ     kāyakammanati vuccati
              kāyo ca kāyakammañca      aññamaññaṃ vavaṭṭhitā"ti.
     Evaṃ sante neva dvāravavaṭṭhānaṃ yujjati, na kammavavaṭaṭhānaṃ. Kathaṃ? kāyaviññattiyaṃ
Hi "dvāre caranti kammānī"ti vacanato vacīkammampi pavattati, tenassā
"kāyakammadvāran"ti vavaṭṭhānaṃ na yuttaṃ. Kāyakammañca vacīviññattiyampi pavattati,
tenassa "kāyakamman"ti vavaṭṭhānaṃ na yujjatīti. No na yujjati. Kasmā?
yebhuyyavuttitāya ceva tabbahulavuttitāya ca. Kāyakammameva hi yebhuyyena
kāyaviññattiyaṃ pavattati, na itarānīti. 1- Tasmā kāyakammassa yebhuyyena pavattito
tassā kāyakammadvārabhāvo siddho, brāhmaṇagāmaambavananāgavanādīnaṃ brāhmaṇagāmādibhāvo
viyāti dvāravavaṭṭhānaṃ yujjati. Kāyakammaṃ pana kāyadvāreyeva bahulaṃ pavattati, appaṃ
vacīdvāre. Tasmā kāyadvāre bahulaṃ pavattito etassa kāyakammabhāvo siddho,
vanacarakathūlakumārikādigocarānaṃ vanacarakādibhāvo viyāti evaṃ kammavavaṭṭhānampi yujjatīti.
                       Kāyakammadvārakathā niṭṭhitā
@Footnote: 1 cha.Ma. iti-saddo na dissati

---------------------------------------------------------------------------------------------
page133.
                         Vacīkammadvārakathā
     vacīkammadvārakathāyaṃ pana cetanāviratisaddavasena tividhā vācā nāma. Tattha
"catūhi bhikkhave aṅgehi samannāgatā vācā subhāsitā hoti, no dubbhāsitā,
anavajjā ca ananuvajjā ca viññūnan"ti 1- ayaṃ cetanāvācā nāma. "yā catūhi
vacīduccaritehi ārati virati .pe. Ayaṃ vuccati sammāvācā"ti 2- ayaṃ virativācā nāma.
"vācā girā byappatho udīraṇaṃ ghoso ghosakammaṃ vācā vacībhedo"ti 3- ayaṃ saddavācā
nāma. Tāsu vacīkammadvāranti neva cetanāya nāmaṃ, na viratiyā. Sahasaddā pana
ekā viññatti atthi, idaṃ vacīkammadvāraṃ nāma. Yaṃ sandhāya vuttaṃ "katamantaṃ rūpaṃ
vacīviññatti? yā kusalacittassa vā akusalacittassa vā abyākatacittassa vā vācā
girā byappatho udīraṇaṃ ghoso ghosakammaṃ vācā vacībhedo, ayaṃ vuccati vācā. Yā
tāya vācāya viññatti viññāpanā viññāpitattaṃ, idantaṃ rūpaṃ vacīviññattī"ti. 4-
     "idaṃ vakkhāmi, etaṃ vakkhāmī"ti hi vitakkayato vitakkavipphārasaddo nāma
uppajjati. Ayaṃ na sotaviññeyyo, manoviññeyyoti mahāaṭṭhakathāyaṃ āgato.
Āgamaṭṭhakathāsu pana "vitakkavipphārasaddanti vitakkavipphāravasena uppannaṃ
vippalapantānaṃ 5- suttappamattādīnaṃ saddaṃ. Sutvāti taṃ sutvā, yaṃ vitakkayato
tassa so saddo uppanno, tassa vasena `evampi te mano, itthampi te mano'ti
ādisatī"ti vatvā vatthūnipi kathitāni. Paṭṭhānepi "cittasamuṭṭhānaṃ saddāyatanaṃ
sotaviññāṇassa ārammaṇapaccayena paccayo"ti āgataṃ. Tasmā vinā viññattighaṭanāya
uppajjamāno asotaviññeyyo vitakkavipphārasaddo nāma natthi. "idaṃ vakkhāmi, etaṃ
vakkhāmī"ti uppajjamānaṃ pana cittaṃ paṭhavīdhātu āpodhātu tejodhātu vāyodhātu vaṇṇo
gandho raso ojāti aṭṭha rūpāni samuṭṭhāpeti. Tesaṃ abbhantare cittasamuṭṭhānā
paṭhavīdhātu upādinnakaṃ ghaṭiyamānāva uppajjati. Tena paṭhavīdhātusaṅghaṭanena 1- saheva saddo
uppajjatīti ayaṃ cittasamuṭṭhāno saddo nāma. Ayaṃ na viññatti, tassā pana
@Footnote: 1 saṃ.sa. 15/213/228    2 abhi. 35/206/127       3 abhi. 34/722/206
@4 abhi. 34/636/195     5 Ma. vilapantānaṃ         6 cha.Ma. dhātusaṅghaṭṭanena

---------------------------------------------------------------------------------------------
page134.
Cittasamuṭṭhānāya paṭhavīdhātuyā upādinnakaghaṭanassa paccayabhūto eko ākāravikāro
atthi. Ayaṃ vacīviññatti nāma. Ito paraṃ "sā aṭṭha rūpāni viya na cittasamuṭṭhānā"ti-
ādi sabbaṃ heṭṭhā vuttanayeneva veditabbaṃ.
     Idhāpi hi "tissa, datta, mittā"ti pakkosantassa saddaṃ sutvā viññattiṃ
manodvārikacittena cintetvā "idañcidañca esa kāreti maññe"ti jānāti.
Kāyaviññatti viya ca ayampi tiracchānagatānampi pākaṭā hoti. "ehi yāhī"ti hi
saddaṃ sutvā tiracchānagatāpi "idaṃ nāmesa kāreti maññe"ti ñatvā āgacchanti
ceva gacchanti ca. "tisamuṭṭhānikakāyaṃ 1- cāleti na cāletī"ti ayaṃ pana vāro idha
na labbhati. Purimacittasamuṭṭhānāya upatthambhanakiccampi natthi. Yā pana tasmiṃ
vacīdvārepi siddhā cetanā, yāya musā katheti, pesuññaṃ katheti, pharusaṃ katheti, samphaṃ
palapati, 2- musāvādādīhi viramati. Idaṃ vacīkammaṃ nāma. Ito paraṃ sabbaṃ kammavavaṭṭhānaṃ
dvāra vavaṭṭhānañca heṭṭhā vuttanayeneva veditabbanti.
                       Vacīkammadvārakathā niṭṭhitā.
                         --------------
                          Manokammadvārakathā
     manokammadvārakathāyaṃ pana kāmāvacarā divasena catubbidho mano mano nāma. Tattha
kāmāvacaro catupaññāsavidho hoti, rūpāvacaro paṇṇarasavidho, arūpāvacaro dvādasavidho,
lokuttaro aṭṭhavidhoti sabbopi ekūnanavutividho hoti. Tattha "ayaṃ nāma mano
manodvāraṃ na hotī"ti na vattabbo. Yathā hi ayaṃ nāma cetanā kammaṃ na hotīti na
vattabbā, antamaso pañcaviññāṇasampayuttāpi hi cetanā mahāpakaraṇe "kamman"tveva
niddiṭṭhā, evameva ayaṃ nāma mano manodvāraṃ na hotīti na vattabboti. 3-
     Etthāha:- kammaṃ nāmetaṃ kiṃ karotīti? āyūhati abhisaṅkharoti, piṇḍaṃ
karoti, ceteti kappeti pakappetīti, evaṃ sante pañcaviññāṇacetanā kiṃ āyūhati
@Footnote: 1 ka. tesamuṭṭhānikakāyaṃ    2 ka. samphappalāpaṃ lapati    3 cha.Ma. iti-saddo na dissati

---------------------------------------------------------------------------------------------
page135.
Abhisaṅkharoti, piṇḍaṃ karoti, ceteti kappeti pakappetīti? sahajātadhamme. Sāpi hi
sahajāte sampayuttakkhandhe āyūhati abhisaṅkharoti, piṇḍaṃ karoti, ceteti kappeti
pakappetīti. Kiṃ vā iminā vādena, 1- sabbasaṅgāhikavasena hetaṃ vuttaṃ. Idaṃ
panettha sanniṭṭhānaṃ:- tebhūmikakusalākusalavasena 2- ekūnatiṃsatividho mano manokammadvāraṃ
nāma. Yā pana tasmiṃ manodvāre siddhā cetanā, yāya abhijjhābyāpādamicchādassanāni
ceva anabhijjhāabyāpādasammādassanāni ca gaṇhāti. Idaṃ manokammaṃ nāma. Ito
paraṃ sabbaṃ kammavavaṭṭhānaṃ dvāravavaṭṭhānañca heṭṭhā vuttanayeneva veditabbanti.
Imāni tīṇi kammadvārāni nāma.
                       Manokammadvārakathā niṭṭhitā.
                          ------------
                             Kammakathā
     idāni yāni tīṇi kammāni ṭhapetvā imāni kammadvārāni dassitāni, tāni
ādiṃ katvā avasesassa dvārakathāya mātikāṭhapanassa vitthārakathā hoti, tīṇi hi
kammāni kāyakammaṃ vacīkammaṃ manokammanti, kiṃ panetaṃ kammaṃ nāmāti?
cetanā ceva ekacce ca cetanāsampayuttakā dhammā. Tattha cetanāya kammabhāve
imāni suttāni:-
         "cetanāhaṃ bhikkhave kammaṃ vadāmi, cetayitvā kammaṃ karoti kāyena
    vācāya manasā. 3- Kāye vā hānanda sati kāyasañcetanāhetu uppajjati
    ajjhattaṃ sukhadukkhaṃ. Vācāya vā ānanda sati vacīsañcetanāhetu uppajjati
    ajjhattaṃ sukhadukkhaṃ. Mane vā ānanda sati manosañcetanāhetu uppajjati
    ajjhattaṃ sukhadukkhaṃ. 4- Tividhā bhikkhave kāyasañcetanā akusalaṃ kāyakammaṃ
    dukkhudrayaṃ dukkhavipākaṃ, catubbidhā bhikkhave vacīsañcetanā akusalaṃ .pe. Tividhā
    bhikkhave manosañcetanā kusalaṃ manokammaṃ sukhudrayaṃ sukhavipākaṃ. 5- Sacāyaṃ ānanda
@Footnote: 1 Ma. vārena    2 cha.Ma. tebhūmakakusalākusalo
@3 aṅ. chakka. 22/63 nibbedhikasutta, abhi. 37/539/328
@4 saṃ.ni. 16/25/39, aṅ. catukka. 21/171/181
@5 aṅ. dasaka. 24/217/244, abhi. 37/539/329

---------------------------------------------------------------------------------------------
page136.
    Samiddhi moghapuriso potaliputtassa 1- paribbājakassa evaṃ puṭṭho evaṃ
    byākareyya `sañcetaniyaṃ āvuso potaliputta kammaṃ katvā kāyena vācāya
    manasā sukhavedanīyaṃ sukhaṃ so vediyati .pe. Adukkhamasukhavedanīyaṃ adukkhamasukhaṃ
    so vediyatī'ti. Evaṃ byākaramāno kho ānanda samiddhi moghapuriso potaliputtassa
    paribbājakassa sammābyākaramāno byākareyyā"ti. 2-
    Imāni tāva cetanāya kammabhāve suttāni, cetanāsampayuttadhammānaṃ pana
kammabhāvo kammacatukkena dīpito. Vuttaṃ hetaṃ:-
         "cattārimāni bhikkhave kammāni yāni mayā sayaṃ abhiññā sacchikatvā
    paveditāni. Katamāni cattāri? atthi bhikkhave kammaṃ kaṇhaṃ kaṇhavipākaṃ. Atthi
    bhikkhave kammaṃ sukkaṃ sukkavipākaṃ. Atthi bhikkhave kammaṃ kaṇhasukkaṃ
    kaṇhasukkavipākaṃ. Atthi bhikkhave kammaṃ akaṇhaṃ asukkaṃ akaṇhaasukkavipākaṃ kammaṃ
    kammakkhayāya saṃvattati. 3- Katamañca bhikkhave kammaṃ akaṇhaṃ asukkaṃ
    akaṇhaasukkavipākaṃ kammaṃ kammakkhayāya  saṃvattati? yadidaṃ satta bojjhaṅgā
    satisambojjhaṅgo .pe. Upekkhāsambojjhaṅgo. Idaṃ vuccati bhikkhave kammaṃ
    akaṇhaṃ asukkaṃ akaṇhaasukkavipākaṃ kammaṃ kammakkhayāya saṃvattati. 4- Katamañca
    bhikkhave kammaṃ akaṇhaṃ asukkaṃ akaṇhaasukkavipākaṃ kammaṃ kammakkhayāya saṃvattati?
    ayameva ariyo aṭṭhaṅgiko maggo. Seyyathīdaṃ, sammādiṭṭhi .pe. Sammāsamādhi. Idaṃ
    vuccati bhikkhave kammaṃ akaṇhaṃ asukkaṃ akaṇhaasukkavipākaṃ kammaṃ kammakkhayāya
    saṃvattatī"ti. 4-
   Evamime bojjhaṅgamaggaṅgappabhedato paṇṇarasa dhammā kammacatukkena dīpitā.
Abhijjhā byāpādo micchādiṭṭhi anabhijjhā abyāpādo sammādiṭṭhīti imehi pana
chahi saddhiṃ ekavīsati cetanāsampayuttakā dhammā veditabbā.
@Footnote: 1 cha.Ma. pāṭaliputtassa, Ma. poṭaliputtassa    2 Ma.A. 14/300/271, abhi. 37/539/329
@3 aṅ. catukka. 21/232/258            4 aṅ. catukka. 21/237/264

---------------------------------------------------------------------------------------------
page137.
     Tattha lokuttaramaggo bhajāpiyamāno kāyakammādīni tīṇi kammāni bhajati. Yaṃ
hi kāyena dussīlyaṃ ajjhācarati, tamhā saṃvaro kāyikoti veditabbo. Yaṃ vācāya
dussīlyaṃ ajjhācarati, tamhā saṃvaro vācasikoti veditabbo. Iti sammākammanto
kāyakammaṃ, sammāvācā vacīkammaṃ. Etasmiṃ dvaye gahite sammāājīvo tappakkhakattā
gahitova hoti. Yaṃ pana manena dussīlyaṃ ajjhācarati, tamhā saṃvaro mānasikoti
veditabbo. So diṭṭhisaṅkappavāyāmasatisamādhivasena pañcavidho hoti. Ayaṃ pañcavidhopi
manokammaṃ nāma. Evaṃ lokuttaramaggo bhajāpiyamāno tīṇi kammāni bhajati.
     Imasmiṃ ṭhāne dvārasaṃsandanaṃ nāma hoti. Kāyavacīdvāresu hi copanaṃ patvā
kammapathaṃ appattampi atthi, manodvāre ca samudācāraṃ patvā kammapathaṃ appattampi
atthi, taṃ gahetvā taṃtaṃdvārapakkhikameva akaṃsu.
     Tatrāyaṃ nayo:- yo "migavaṃ gamissāmī"ti dhanuṃ sajjeti, jiyaṃ vaṭṭeti, sattiṃ
niseti, bhattaṃ bhuñjati, vatthaṃ paridahati. Ettāvatā kāyadvāre copanaṃ pattaṃ hoti.
So araññe divasaṃ caritvā antamaso sasaviḷāramattampi na labhati. Idaṃ akusalaṃ
kāyakammaṃ nāma hoti na hotīti? na hoti. Kasmā? kammapathaṃ appattatāya, kevalaṃ
pana kāyaduccaritaṃ nāma hotīti veditabbaṃ. Macchaggahaṇādipayogesupi eseva nayo.
     Vacīdvārepi "migavaṃ gamissāmi, vegena dhanuādīni sajjethā"ti āṇāpetvā
purimanayeneva araññe kiñci alabhantassa kiñcāpi vacīdvāre copanaṃ pattaṃ, kammapathaṃ
appattatāya pana kāyakammaṃ 1- na hoti, kevalaṃ vacīduccaritaṃ nāma hotīti veditabbaṃ.
     Manodvāre pana vadhakacetanāya uppannamattāyaeva kammapathabhedova hoti, so
ca kho byāpādavasena, na pāṇātipātavasena. Akusalañhi kāyakammaṃ kāyavacīdvāresu
samuṭṭhāti, na manodvāre. Tathā akusalaṃ vacīkammaṃ. Akusalaṃ manokammaṃ pana tīsupi
dvāresu samuṭṭhāti. Tathā kusalāni kāyavacīmanokammāni.
     Kathaṃ? sahatthāpi hi pāṇaṃ hanantassa adinnaṃ ādiyantassa micchācāraṃ carantassa
Kammaṃ kāyakammameva hoti, dvārampi kāyadvārameva hoti. Evaṃ tāva akusalaṃ kāyakammaṃ
@Footnote: 1 Sī., ka. vacīkammaṃ

---------------------------------------------------------------------------------------------
page138.
Kāyadvāre samuṭṭhāti. Tehi pana cittehi sahajātā abhijjhābyāpādamicchādiṭṭhiyo
cetanāpakkhikā vā bhavanti abbohārikā vā. "gaccha, itthannāmaṃ jīvitā voropehi,
itthannāmaṃ bhaṇḍaṃ avaharā"ti āṇāpentassa pana kammaṃ kāyakammaṃ hoti, dvāraṃ
pana vacīdvāraṃ. Evaṃ akusalaṃ kāyakammaṃ vacīdvāre samuṭṭhāti. Tehi pana cittehi
sahajātā abhijjhābyāpādamicchādiṭṭhiyo cetanāpakkhikā vā bhavanti abbohārikā vā.
Ettakā 1- ācariyānaṃ samānaṭṭhakathā nāma.
     Vitaṇḍavādī panāha "akusalaṃ kāyakammaṃ manodvārepi samuṭṭhātī"ti. So
"tayo saṅgahe āruḷhasuttaṃ āharāhī"ti vutto idaṃ kulumbasuttaṃ 2- nāma āhari:-
          "puna caparaṃ bhikkhave idhekacco samaṇo vā brāhmaṇo vā
     iddhimā cetovasippatto aññissā kucchigataṃ gabbhaṃ pāpakena manasānupekkhako 3-
     hoti `aho  vatāyaṃ 4- kucchigato gabbho na sotthinā abhinikkhameyyā'ti,
     evaṃ bhikkhave kulumbassa upaghāto hotī"ti.
     Idaṃ suttaṃ āharitvā āha "evaṃ cintitamatteyeva panassā 5- kucchigato
gabbho pheṇapiṇḍo viya vilīyati, ettha kuto kāyaṅgacopanaṃ vā vācaṅgacopanaṃ vā,
manodvārasmiṃyeva pana idaṃ akusalaṃ kāyakammaṃ samuṭṭhātī"ti.
     Tamenaṃ "tava suttassa atthaṃ tulayissāmā"ti vatvā evaṃ tulayiṃsu:- tvaṃ
iddhiyā parūpaghātaṃ vadesi, iddhi nāma cesā adhiṭṭhānā iddhi vikubbanā iddhi
manomayā iddhi ñāṇavipphārā iddhi samādhivipphārā iddhi ariyā iddhi kammavipākajā
iddhi puññavato iddhi vijjāmayā iddhi tattha tattha sammāpayogapaccayā
ijjhanaṭṭhena iddhīti dasavidhā. 6- Tattha kataraṃ iddhiṃ vadesīti? bhāvanāmayanti.
Kiṃ pana bhāvanāmayāya iddhiyā parūpaghātakammaṃ hotīti? āmantā, 7- ekacce
ācariyā "ekavāraṃ hotī"ti vadanti. Yathā hi paraṃ paharitukāmena udakabharite ghaṭe
@Footnote: 1 Sī. ettikā    2 Ma. kulumpasuttaṃ       3 cha.Ma. manasā anupekkhako
@4 Ma. vatassāyaṃ    5 cha.Ma. manasā, Sī. parassa
@6 khu.paṭi. 31/9/417   7 cha.Ma. āma

---------------------------------------------------------------------------------------------
page139.
Khitte ghaṭopi bhijjati, udakampi nassati, evameva bhāvanāmayāya iddhiyā ekavāraṃ
parūpaghātakammaṃ hoti, tato paṭṭhāya pana sā nassatīti. Atha naṃ "bhāvanāmayāya iddhiyā
neva ekavāraṃ, na dve vāre parūpaghātakammaṃ hotī"ti vatvā vācāsaññattiṃ 1-
agacchantaṃ 2- pucchiṃsu "bhāvanāmayā iddhi kiṃ kusalā vā akusalā vā abyākatā vā.
Sukhāya vedanāya sampayuttā, dukkhāya vedanāya sampayuttā, adukkhamasukhāya vedanāya
sampayuttā. Savitakkasavicārā avitakkavicāramattā avitakkaavicāRā. Kāmāvacarā
rūpāvacarā arūpāvacarā"ti.
     Imaṃ pana pañhaṃ yo jānāti, so evaṃ vakkhati "bhāvanāmayā iddhi kusalā
vā hoti abyākatā vā, adukkhamasukhavedanīyāeva, avitakkaavicārāeva,
rūpāvacarāevā"ti. So vattabbo "pāṇātipātacetanā kusalādīsu kataraṃ koṭṭhāsaṃ bhajatī"ti.
Jānanto vakkhati "pāṇātipātacetanā akusalā ca dukkhavedanīyā ca savitakkasavicārā ca
kāmāvacarāevā"ti. Evaṃ sante tava pañho neva kusalattikena sameti, na
vedanāttikena, na vitakkattikena, na bhummantarenāti.
     Kiṃ pana evaṃ mahantaṃ suttaṃ niratthakanti? no niratthakaṃ. Tvaṃ panassa
Atthaṃ na jānāsi, iddhimā cetovasippattoti ettha hi na bhāvanāmayā iddhi
adhippetā, āthabbaniddhi 3- ca pana adhippetā. Sā hi ettha labbhamānā labbhati.
Sā pana kāyavacīdvārāni muñcitvā kātuṃ na sakkā, āthabbaniddhikā hi sattāhaṃ
aloṇakaṃ bhuñjitvā dabbe attharitvā paṭhaviyaṃ sayamānā tapaṃ caritvā 4- sattame divase
susānabhūmiṃ sajjetvā sattame pade ṭhatvā hatthaṃ vaṭṭetvā mukhena vijjaṃ parijappanti,
atha nesaṃ kammaṃ samijjhati. Evaṃ ayampi iddhi kāyavacīdvārāni muñcitvā
kātuṃ na sakkāti "na kāyakammaṃ manodvāre samuṭṭhātī"ti niṭṭhamettha gantabbaṃ.
     Hatthamuddhāya pana musāvādādīni kathentassa kammaṃ vacīkammaṃ, dvāraṃ  pana
kāyadvāraṃ hoti. Evaṃ akusalaṃ vacīkammampi kāyadvāre samuṭṭhāti. Tehi pana cittehi
@Footnote: 1 cha.Ma. taṃ saññattiṃ      2 cha. āgacchantaṃ
@3 Sī. athabbaṇiddhi, cha. āthabbaṇiddhi  4 Ma. paccaritvā

---------------------------------------------------------------------------------------------
page140.
Sahajātā abhijjhābyāpādamicchādiṭṭhiyo cetanāpakkhikā vā bhavanti abbohārikā vā.
Vacībhedaṃ pana katvā musāvādādīni kathentassa kammampi vacīkammaṃ, dvārampi
vacīdvārameva. Evaṃ akusalaṃ vacīkammaṃ vacīdvāre samuṭṭhāti. Tehi pana cittehi sahajātā
abhijjhābyāpādamicchādiṭṭhiyo cetanāpakkhikā vā bhavanti abbohārikā vā. Ettakā
ācariyānaṃ samānaṭṭhakathā nāma.
     Vitaṇḍavādī panāha "akusalaṃ vacīkammaṃ manodvārepi samuṭṭhātī"ti. So "tayo
saṅgahe āruḷhasuttaṃ āharāhī"ti vutto idaṃ uposathakkhandhakato suttaṃ āhari:-
"yo pana bhikkhu yāvatatiyaṃ anussāviyamāne saramāno santiṃ āpattiṃ nāvikareyya,
sampajānamusāvādassa hotī"ti. 1-
     Idaṃ suttaṃ āharitvā āha "evaṃ āpattiṃ anāvikaronto tuṇhībhūtova
aññaṃ āpattiṃ āpajjati, ettha kuto kāyaṅgacopanaṃ vā vācaṅgacopanaṃ vā,
manodvārasmiṃyeva pana idaṃ akusalaṃ vacīkammaṃ samuṭṭhātī"ti.
    So vattabbo "kiṃ panetaṃ suttaṃ neyyatthaṃ, udāhu nītatthan"ti.
Nītatthameva mayhaṃ suttanti. So "mā evaṃ avaca, tulayissāmassa atthan"ti
vatvā evaṃ pucchitabbo "sampajānamusāvāde kiṃ hotī"ti. Jānanto
"sampajānamusāvāde dukkaṭaṃ hotī"ti vakkhati. Tato vattabbo "vinayassa
dve mūlāni kāyo ca vācā ca, sammāsambuddhena hi sabbāpattiyo
imesuyeva dvīsu dvāresu paññattā, manodvāre āpattipaññapanaṃ
nāma natthi, tvaṃ ativiya vinaye pakataññū, yo satthārā apaññatte
ṭhāne āpattiṃ paññapesi, sammāsambuddhaṃ abbhācikkhasi, jinacakkaṃ
paharasī"tiādivacanehi niggaṇhitvā uttariṃ pañhaṃ so evaṃ pucchitabbo
"sampajānamusāvādo kiṃ kiriyato samuṭṭhāti, udāhu akiriyato"ti.
Jānanto "kiriyato "ti vakkhati, tato vattabbo "anāvikaronto kataraṃ
kiriyaṃ karotī"ti. Addhā hi kiriyaṃ apassanto vighātaṃ āpajjissati, tato
imassa suttassa atthena saññāpetabbo. Ayañhettha attho:- yvāyaṃ
"sampajānamusāvādo hotī"ti vutto, so āpattito kiṃ hoti, katarāpatti hotīti attho.
@Footnote: 1 vinaYu. 4/134/148

---------------------------------------------------------------------------------------------
page141.
Dukkaṭāpatti hoti, sā ca kho na musāvādalakkhaṇena, bhagavato pana vacanena
vacīdvāre akiriyasamuṭṭhānā āpatti hotīti veditabbā. Vuttampi cetaṃ:-
                 "anālapanto manujena kenaci
                  vācā giraṃ no ca pare bhaṇeyya
                  āpajjeyya vācasikaṃ na kāyikaṃ
                  pañhā mesā kusalehi cintitā"ti. 1-
     Evaṃ "akusalaṃ vacīkammaṃ na manodvāre samuṭṭhātī"ti niṭṭhamettha gantabbaṃ.
     Yadā pana abhijjhāsahagatena cetasāva kāyaṅgaṃ copento hatthaggāhādīni karoti,
byāpādasahagatena cetasā daṇḍaparāmāsādīni, micchādiṭṭhisahagatena cetasā
"khandhasivādayo seṭṭhā"ti tesaṃ abhivādanaañjalikammabhūtapīṭhakaparibhaṇḍādīni 2- karoti,
tadā kammaṃ manokammaṃ hoti, dvāraṃ pana kāyadvāraṃ. Evaṃ akusalaṃ manokammaṃ
kāyadvāre samuṭṭhāti, cetanā panettha abbohārikā.
     Yadā pana abhijjhāsahagatena cetasā vācaṅgaṃ copento "aho vata yaṃ parassa,
taṃ mamassā"ti paravittūpakaraṇaṃ abhijjhāyati, byāpādasahagatena cetasā "ime sattā
haññantu vā vajjhantu 3- vā ucchijjantu vā, mā vā ahesun"ti vadati,
micchādiṭṭhisahagatena cetasā "natthi dinnaṃ, natthi yiṭṭhan"tiādīni vadati, tadā
kammaṃ manokammaṃ hoti, dvāraṃ pana vacīdvāraṃ. Evaṃ akusalaṃ manokammaṃ vacīdvāre
samuṭṭhāti, cetanā panettha abbohārikā.
     Yadā pana kāyaṅgavācaṅgāni acopetvā raho nisanno abhijjhābyāpādamicchā-
diṭṭhisahagatāni cittāni uppādeti, tadā kammaṃ manokammaṃ, dvārampi manodvārameva.
Evaṃ akusalaṃ manokammaṃ manodvāre samuṭṭhāti. Imasmiṃ pana ṭhāne cetanāpi
cetanāsampayuttakā dhammāpi manodvāreyeva samuṭṭhahanti. Evaṃ akusalaṃ manokammaṃ
tīsupi dvāresu samuṭṭhātīti veditabbaṃ.
@Footnote: 1 vinaYu. 8/479/441    2 Sī...bhūtapiṇḍika...    3 cha.Ma. bajjhantu

---------------------------------------------------------------------------------------------
page142.
     Yaṃ pana vuttaṃ "tathā kusalāni kāyavacīmanokammānī"ti, tatrāyaṃ nayo:- yadā
hi kenaci kāraṇena vattuṃ asakkonto "pāṇātipātā adinnādānā kāmesumicchācārā
paṭiviramāmī"ti imāni sikkhāpadāni hatthamuddhāya gaṇhāti, tadā kammaṃ kāyakammaṃ,
dvārampi kāyadvārameva. Evaṃ kusalaṃ kāyakammaṃ kāyadvāre samuṭṭhāti, tehi cittehi
sahagatā anabhijjhādayo cetanāpakkhikā vā honti abbohārikā vā.
     Yadā pana tāneva sikkhāpadāni vacībhedaṃ katvā gaṇhāti, tadā kammaṃ
kāyakammaṃ, dvāraṃ pana vacīdvāraṃ hoti. Evaṃ kusalaṃ kāyakammaṃ vacīdvāre samuṭṭhāti,
tehi cittehi sahagatā anabhijjhādayo cetanāpakkhikā vā honti abbohārikā vā.
     Yadā pana tesu sikkhāpadesu dīyamānesu kāyaṅgavācaṅgāni acopetvā manasāva
"pāṇātipātā adinnādānā kāmesumicchācārā paṭiviramāmī"ti gaṇhāti, tadā kammaṃ
kāyakammaṃ, dvāraṃ pana manodvāraṃ hoti. Evaṃ kusalaṃ kāyakammaṃ manodvāre samuṭṭhāti,
tehi cittehi sahagatā anabhijjhādayo cetanāpakkhikā vā honti abbohārikā vā.
     Musāvādā veramaṇīādīni pana cattāri sikkhāpadāni vuttanayeneva kāyādīhi
gaṇhantassa kusalaṃ vacīkammaṃ tīsu dvāresu samuṭṭhātīti veditabbaṃ. Idhāpi
anabhijjhādayo cetanāpakkhikā vā honti abbohārikā vā.
     Anabhijjhādisahagatehi pana cittehi kāyaṅgaṃ copetvā cetiyaṅgaṇasammajjanagandhamālā-
dipūjanacetiyavandanādīni karontassa kammaṃ manokammaṃ hoti, dvāraṃ pana kāyadvāraṃ.
Evaṃ kusalaṃ manokammaṃ kāyadvāre samuṭṭhāti, cetanā panettha abbohārikā.
Anabhijjhāsahagatena cittena vācaṅgaṃ copetvā "aho vata yaṃ parassa vittūpakaraṇaṃ,
na 1- taṃ mamassā"ti anabhijjhāyato abyāpādasahagatena cittena "sabbe sattā
averā abyāpajjhā 2- anīghā sukhī attānaṃ pariharantū"ti vadantassa sammādiṭṭhisahagatena
cittena "atthi dinnan"tiādīni udāharantassa kammaṃ manokammaṃ hoti, dvāraṃ pana
vacīdvāraṃ. Evaṃ kusalaṃ manokammaṃ vacīdvāre samuṭṭhāti, cetanā panettha abbohārikā.
Kāyaṅgavācaṅgāni pana acopetvā raho nisinnassa manasāva anabhijjhādisahagatāni
@Footnote: 1 Sī.,Ma. na-saddo na dissati     2 cha. abyāpajjā, Ma. abyābajjhā

---------------------------------------------------------------------------------------------
page143.
Cittāni uppādentassa kammaṃ manokammaṃ, dvārampi manodvārameva. Evaṃ kusalaṃ
manokammaṃ manodvāre samuṭṭhāti. Imasmiṃ pana ṭhāne cetanāpi cetanāsampayutta-
dhammāpi manodvāreyeva samuṭṭhahanti.
     Tattha āṇattisamuṭṭhitesu pāṇātipātaadinnādānesu kammampi kāyakammaṃ,
dvārampi kammavaseneva "kāyadvāran"ti vadanto kammaṃ rakkhati, dvāraṃ bhindati nāma.
Hatthamuddhāsamuṭṭhitesu musāvādādīsu dvārampi kāyadvāraṃ, kammampi dvāravaseneva
"kāyakamman"ti vadanto dvāraṃ rakkhati, kammaṃ bhindati nāma. Tasmā "kammaṃ rakkhāmī"ti
dvāraṃ na bhinditabbaṃ. "dvāraṃ rakkhāmī"ti kammaṃ na bhinditabbaṃ, yathāvutteneva
pana nayena kammañca dvārañca veditabbaṃ, evaṃ kathento hi neva kammaṃ na
dvāraṃ bhindatīti.
                          Kammakathā niṭṭhitā.
                           ----------
     Idāni pañca viññāṇāni, pañca viññāṇadvārānītiādīsu cakkhuviññāṇaṃ
sotaviññāṇaṃ ghānaviññāṇaṃ jivhāviññāṇaṃ kāyaviññāṇanti imāni pañca
viññāṇāni nāma. Cakkhuviññāṇadvāraṃ sotaghānajivhākāyaviññāṇadvāranti
imāni pañca viññāṇadvārāni nāma. Imesaṃ pañcannaṃ dvārānaṃ vasena uppannā
cetanā neva kāyakammaṃ hoti, na vacīkammaṃ, manokammameva hotīti veditabbā. 1-
Cakkhusamphasso sotaghānajivhākāyamanosamphassoti ime pana cha samphassā nāma.
Cakkhusamphassadvāraṃ sotaghānajivhākāyamanosamphassadvāranti imāni cha samphassadvārāni
nāma.
     Cakkhuasaṃvaro sotaghānajivhāpasādakāyacopanakāyaasaṃvaro vācāasaṃvaro manoasaṃvaroti
ime aṭṭha asaṃvarā nāma. Te atthato dussīlyaṃ muṭṭhassaccaṃ aññāṇaṃ akkhanti
kosajjanti ime pañca dhammā honti. Tesu ekadhammopi pañcadvāre
voṭṭhabbanapariyosānesu cittesu nuppajjati, javanakkhaṇeyeva uppajjati. Javane
uppannopi pañcadvāre "asaṃvaro"ti vuccati.
@Footnote: 1 ka. veditabbaṃ

---------------------------------------------------------------------------------------------
page144.
     Cakkhuviññāṇasahajāto hi phasso cakkhusamphasso nāma, cetanā manokammaṃ nāma, taṃ
cittaṃ manokammadvāraṃ nāma. Ettha pañcavidho asaṃvaro natthi. Sampaṭicchannasahajāto
phasso manosamphasso nāma, cetanā manokammaṃ nāma, taṃ cittaṃ manokammadvāraṃ nāma.
Etthāpi asaṃvaro natthi. Santīraṇavoṭṭhabbanesupi eseva nayo. Javanasahajāto pana
phasso manosamphasso nāma, cetanā manokammaṃ nāma, taṃ cittaṃ manokammadvāraṃ nāma.
Ettha asaṃvaro cakkhuasaṃvaro nāma hoti. Sotaghānajivhāpasādakāyadvāresupi eseva
nayo. Yadā pana rūpādīsu aññatarārammaṇaṃ manodvārikajavanaṃ vinā vacīdvārena
suddhaṃ kāyadvārasaṅkhātaṃ copanaṃ pāpayamānaṃ uppajjati, tadā tena cittena sahajāto
phasso manosamphasso nāma, cetanā kāyakammaṃ nāma, taṃ pana cittaṃ abbohārikaṃ,
copanassa uppannattā "manodvāran"ti saṅkhyaṃ na gacchati. Ettha asaṃvaro
copanakāyaasaṃvaro nāma. Yadā tādisaṃyeva javanaṃ vinā kāyadvārena suddhaṃ vacīdvārasaṅkhātaṃ
copanaṃ pāpayamānaṃ uppajjati, tadā tena cittena sahajāto phasso manosamphasso
nāma, cetanā vacīkammaṃ nāma, taṃ pana cittaṃ abbohārikaṃ, copanassa uppannattā
"manodvāran"ti saṅkhyaṃ na gacchati. Ettha asaṃvaro vācāasaṃvaro nāma. Yadā pana
tādisaṃ javanacittaṃ vinā kāyavacīdvārehi suddhaṃ manodvārameva hutvā uppajjati,
tadā tena cittena sahajāto phasso manosamphasso nāma, cetanā manokammaṃ nāma,
taṃ pana cittaṃ manokammadvāraṃ nāma. Ettha asaṃvaro manoasaṃvaro nāma. Iti imesaṃ
aṭṭhannaṃ asaṃvarānaṃ vasena cakkhuasaṃvaradvāraṃ sotaghānajivhāpasādakāyacopanakāyavācā-
manoasaṃvaradvāranti imāni aṭṭha asaṃvaradvārāni veditabbāni.
     Cakkhusaṃvaro sotaghānajivhāpasādakāyacopanakāyavācāmanosaṃvaroti ime pana aṭṭha
saṃvarā nāma. Te atthato sīlaṃ sati ñāṇaṃ khanti viriyanti ime pañca dhammā honti.
Tesupi ekadhammopi pañcadvāre voṭṭhabbanapariyosānesu cittesu nuppajjati,
javanakkhaṇeeva uppajjati. Javane uppannopi pañcadvāre "saṃvaro"ti vuccati.
Tassa sabbassāpi "cakkhuviññāṇasahajāto hi phasso cakkhusamphasso"ti ādinā asaṃvare

---------------------------------------------------------------------------------------------
page145.
Vuttanayeneva uppatti veditabbā. Iti imesaṃ aṭṭhannaṃ saṃvarānaṃ vasena
cakkhusaṃvaradvāraṃ .pe. Manosaṃvaradvāranti imāni aṭṭha saṃvaradvārāni veditabbāni.
                          Akusalakammapathakathā
     pāṇātipāto adinnādānaṃ kāmesumicchācāro musāvādo pisuṇavācā pharusavācā
samphappalāpo abhijjhā byāpādo micchādiṭṭhīti ime pana dasa akusalakammapathā nāma.
     Tattha pāṇassa atipāto 1- pāṇātipāto nāma, pāṇavadho pāṇaghātoti
vuttaṃ hoti. Pāṇoti cettha vohārato satto, paramatthato jīvitindriyaṃ. Tasmiṃ
pana pāṇe pāṇasaññino jīvitindriyūpacchedakaupakkamasamuṭṭhāpikā kāyavacīdvārānaṃ
aññataradvārappavattā vadhakacetanā pāṇātipāto. So guṇavirahitesu tiracchānagatādīsu
pāṇesu khuddake pāṇe appasāvajjo, mahāsarīre mahāsāvajjo. Kasmā?
payogamahantatāya. Payogasamattepi vatthumahantatāya. Guṇavantesu manussādīsu appaguṇe
pāṇe appasāvajjo, mahāguṇe mahāsāvajjo. Sarīraguṇānaṃ pana samabhāve sati
kilesānaṃ upakkamānañca mudutāya appasāvajjo, tibbatāya mahāsāvajjoti veditabbo.
     Tassa pañca sambhārā honti pāṇo, pāṇasaññitā, vadhakacittaṃ, upakkamo,
tena maraṇanti. Cha payogā sāhatthiko, āṇattiko, nissaggiyo, thāvaro, vijjāmayo,
iddhimayoti. Imasmiṃ pana atthe vitthāriyamāne atipapañco hoti. Tasmā taṃ na
vitthārayāma aññaṃ ca evarūpaṃ, atthikehi pana samantapāsādikavinayaṭṭhakathaṃ 2- oloketvā
gahetabbaṃ.
     Adinnassa ādānaṃ adinnādānaṃ, parassa bhaṇḍaharaṇaṃ 3- theyyaṃ corikāti
vuttaṃ hoti. Tattha adinnanti parapariggahitaṃ, yattha paro yathākāmaṃ kāritaṃ āpajjanto
adaṇḍāraho ananuvajjo 4- ca hoti, tasmiṃ pana parapariggahite parapariggahitasaññino
tadādāyakaupakkamasamuṭṭhāpikā theyyacetanā adinnādānaṃ. Taṃ hīne parasantake
@Footnote: 1 Ma. atīva pāto    2 vinaYu. A. 1/536 (syā)
@3 cha.Ma. parassaharaṇaṃ   4 cha.Ma. anupavajjo

---------------------------------------------------------------------------------------------
page146.
Appasāvajjaṃ, paṇīte mahāsāvajjaṃ. Kasmā? vatthuppaṇītatāya. Vatthusamatte sati
guṇādhikānaṃ santake vatthusmiṃ mahāsāvajjaṃ. Taṃtaṃguṇādhikaṃ upādāya tato tato hīnaguṇassa
santake vatthusmiṃ appasāvajjaṃ.
     Tassa pañca sambhārā honti parapariggahitaṃ, parapariggahitasaññitā, theyyacittaṃ,
upakkamo, tena haraṇanti. Cha payogā sāhatthikādayova. Te ca kho yathānurūpaṃ
theyyāvahāro pasayhāvahāro paṭicchannāvahāro parikappāvahāro kusāvahāroti imesaṃ
pañcannaṃ avahārānaṃ vasena pavattanti ayamettha saṅkhepo, vitthāro pana
samantapāsādikāyaṃ 1- vutto.
     Kāmesumicchācāroti ettha pana kāmesūti methunasamācāresu. Micchācāroti
ekantanindito lāmakācāro. Lakkhaṇato pana asaddhammādhippāyena kāyadvārappavattā
agamanīyaṭṭhānavītikkamacetanā kāmesumicchācāro.
     Tattha agamanīyaṭṭhānaṃ nāma purisānaṃ tāva māturakkhitā piturakkhitā mātāpiturakkhitā
bhāturakkhitā bhaginīrakkhitā ñātirakkhitā gottarakkhitā dhammarakkhitā sārakkhā
saparidaṇḍāti māturakkhitādayo dasa, dhanakkītā chandavāsinī bhogavāsinī paṭavāsinī
odapattakinī obhaṭacumbaṭā, dāsī ca bhariyā, kammakārī ca bhariyā, dhajāhaṭā,
muhuttikāti etā dhanakkītādayo dasāti vīsati itthiyo. Itthīsu pana dvinnaṃ
sārakkhāsaparidaṇḍānaṃ dasannañca dhanakkītādīnanti dvādasannaṃ itthīnaṃ aññe purisā,
idaṃ agamanīyaṭṭhānaṃ nāma.
     So panesa micchācāro sīlādiguṇavirahite agamanīyaṭṭhāne appasāvajjo,
sīlādiguṇasampanne mahāsāvajjo. Tassa cattāro sambhārā agamanīyavatthu, tasmiṃ
sevanacittaṃ, sevanappayogo, maggena maggapaṭipattiadhivāsananti. Eko payogo
sāhatthikoeva.
     Musāti visaṃvādanapurekkhārassa atthabhañjako vacīpayogo kāyapayogo vā. Visaṃvādanā-
dhippāyena pana parassa paravisaṃvādakakāyavacīpayogasamuṭṭhāpikā 2- cetanā musāvādo.
Aparo nayo, musāti abhūtaṃ atacchaṃ vatthu. Vādoti tassa bhūtato tacchato viññāpanaṃ.
@Footnote: 1 vinaYu. A. 1/458 (syā)
@2 Sī. parassa paraṃ visaṃvādakā kāyavacīpayogasamuṭṭhāpikā, cha.Ma. panassa paravisaṃvādaka...

---------------------------------------------------------------------------------------------
page147.
Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā
cetanā musāvādoti. 1- So yamatthaṃ bhañjati, tassa appatāya appasāvajjo, mahantatāya
mahāsāvajjo. Apica gahaṭṭhānaṃ attano santakaṃ adātukāmatāya natthītiādinayappavatto
appasāvajjo, sakkhinā hutvā atthabhañjanatthaṃ vutto mahāsāvajjo. Pabbajitānaṃ
appakampi telaṃ vā sappiṃ vā labhitvā hassādhippāyena 2- "ajja gāme telaṃ nadī
maññe sandatī"ti pūraṇakathānayena pavatto appasāvajjo, adiṭṭhaṃyeva pana
diṭṭhantiādinā nayena vadantānaṃ mahāsāvajjo.
     Tassa cattāro sambhārā honti atathaṃ vatthuṃ, 3- visaṃvādanacittaṃ, tajjo
vāyāmo, parassa tadatthavijānananti. Eko payogo sāhatthikova. So ca kāyena vā
kāyapaṭibaddhena vā vācāya vā paravisaṃvādakakiriyākaraṇena daṭṭhabbo. Tāya ce
kiriyāya paro tamatthaṃ jānāti, ayaṃ kiriyasamuṭṭhāpikacetanākkhaṇeyeva musāvādakammunā
bajjhati. Yasmā ca yathā kāyakāyapaṭibaddhavācāhi paraṃ visaṃvādeti, tathā "imassa imaṃ
bhaṇāhī"ti āṇāpentopi paṇṇaṃ likhitvā purato nissajjantopi 4- "ayamattho evaṃ
daṭṭhabbo"ti kuṭṭādīsu likhitvā ṭhapentopi, tasmā ettha
āṇattikanissaggiyathāvarāpi payogā yujjanti.  aṭṭhakathāsu pana anāgatattā
vīmaṃsitvā gahetabbā.
     Pisuṇavācātiādīsu yāya vācāya yassa taṃ vācaṃ bhāsati, tassa hadaye attano
piyabhāvaṃ parassa ca pesuññabhāvaṃ 5- karoti, sā pisuṇavācā. Yāya pana attānampi
parampi pharusaṃ karoti, yā vācā sayampi pharusā neva kaṇṇasukhā na hadayaṅgamā,
ayaṃ pharusavācā. Yena samphaṃ palapati niratthakaṃ, so samphappalāPo. Tesaṃ mūlabhūtā
cetanāpi pisuṇavācādināmameva labhati, sāeva ca idha adhippetāti.
     Tattha saṅkiliṭṭhacittassa paresaṃ vā bhedāya attano piyakamyatāya vā
kāyavacīpayogasamuṭṭhāpikā cetanā pisuṇavācā. Sā yassa bhedaṃ karoti, tassa appaguṇatāya
appasāvajjā, mahāguṇatāya mahāsāvajjā.
@Footnote: 1 cha.Ma. iti-saddo na dissati     2 cha.Ma. hasādhippāyena
@3 cha.Ma. vatthu  4 Sī. nissajantopi   5 cha.Ma. suññabhāvaṃ, Sī. piyasuññabhāvaṃ

---------------------------------------------------------------------------------------------
page148.
     Tassā cattāro sambhārā bhinditabbo paro, "iti ime nānā 1- bhavissantī"ti
bhedapurekkhāratā vā "iti ahaṃ piyo bhavissāmi vissāsiko"ti piyakamyatā vā, tajjo
vāyāmo, tassa tadatthavijānananti. Pare pana abhinne kammapathabhedo natthi, bhinneeva
hoti.
     Parassa mammacchedakakāyavacīpayogasamuṭṭhāpikā ekantapharusacetanā pharusavācā.
Tassā āvībhāvatthamidaṃ vatthu:- eko kira dārako mātuvacanaṃ anādiyitvā araññaṃ
gacchati, taṃ mātā nivattetuṃ asakkontī "caṇḍā taṃ mahisī 2- anubandhatū"ti akkosi.
Athassa tatheva araññe mahisī uṭṭhāsi, dārako "yaṃ mama mātā mukhena kathesi, taṃ
mā hotu, yaṃ cittena cintesi, taṃ hotū"ti saccakiriyaṃ akāsi. Mahisī tattheva baddhā
viya aṭṭhāsi.
     Evaṃ mammacchedakopi payogo cittasaṇhatāya pharusavācā na hoti. Mātāpitaro
hi kadāci puttake evampi vadanti "corā vo khaṇḍākhaṇḍikaṃ karontū"ti,
uppalapattampi ca nesaṃ upari patantaṃ na icchanti. Ācariyupajjhāyā ca kadāci
nissitake evaṃ vadanti "kiṃ ime ahirikā anottappino vadanti, 3- nikkaḍḍhatha 4-
ne"ti, atha ca nesaṃ āgamādhigamasampattiṃ icchanti. Yathā ca cittasaṇhatāya pharusavācā
na hoti, evaṃ vacanasaṇhatāya apharusavācāpi na hoti. Na hi mārāpetukāmassa "imaṃ
sukhaṃ sayāpethā"ti vacanaṃ apharusavācā hoti, cittapharusatāya panesā pharusavācāva. Sā
yaṃ sandhāya pavattitā, tassa appaguṇatāya appasāvajjā, mahāguṇatāya mahāsāvajjā.
Tassā tayo sambhārā akkositabbo paro, kupitacittaṃ, akkosanāti. 5-
     Anatthaviññāpikā kāyavacīpayogasamuṭṭhāpikā akusalacetanā samphappalāPo. So
āsevanamandatāya appasāvajjo, āsevanamahantatāya mahāsāvajjo. Tassa dve
sambhārā bhāratayuddhasītāharaṇādiniratthakakathāpurekkhāratā, tathārūpīkathākathanañcāti. Pare
pana taṃ kathaṃ aggaṇhante kammapathabhedo natthi, parena samphappalāpe gahiteyeva hoti.
@Footnote: 1 Sī. vinā     2 cha.Ma. mahiṃSī. evamuparipi
@3 cha.Ma. caranti  4 cha.Ma. niddhamatha      5 cha.Ma. akkosananti

---------------------------------------------------------------------------------------------
page149.
     Abhijjhāyatīti abhijjhā, parabhaṇḍābhimukhī hutvā tanninnatāya pavattatīti
attho. Sā "aho vata idaṃ mamassā"ti evaṃ parabhaṇḍābhijjhāyanalakkhaṇā.
Adinnādānaṃ viya appasāvajjā mahāsāvajjā ca. Tassā dve sambhārā parabhaṇḍaṃ, attano
pariṇāmanañcāti. Parabhaṇḍavatthuke hi lobhe uppannepi na tāva kammapathabhedo
hoti, yāva "aho vata idaṃ mamassā"ti attano na pariṇāmeti.
     Hitasukhaṃ byāpādayatīti byāpādo, so paravināsāya manopadosalakkhaṇo.
Pharusavācā viya appasāvajjo mahāsāvajjo ca. Tassa dve sambhārā parasatto ca tassa
ca vināsacintāti. Parasattavatthuke hi kodhe uppannepi na tāva kammapathabhedo hoti,
yāva "aho vatāyaṃ ucchijjeyya vinasseyyā"ti tassa vināsaṃ 2- na cinteti. 3-
     Yathābhuccaggahaṇābhāvena micchā passatīti micchādiṭṭhi, sā "natthi dinnan"ti
ādinā nayena viparītadassanalakkhaṇā. Samphappalāpo viya appasāvajjā mahāsāvajjā
ca. Apica aniyatā appasāvajjā, niyatā mahāsāvajjā. Tassā dve sambhārā vatthuno
ca gahitākāraviparītatā, yathā ca taṃ gaṇhāti, tathābhāvena tassupaṭṭhānanti. Tattha
natthikāhetukaakiriyadiṭṭhīhieva kammapathabhedo hoti, na aññadiṭṭhīhi.
     Imesampi dasannaṃ akusalakammapathānaṃ dhammato koṭṭhāsato ārammaṇato
vedanāto mūlato cāti pañcahākārehi vinicchayo veditabbo.
     Tattha dhammatoti etesu hi paṭipāṭiyā satta cetanādhammāva honti,
abhijjhādayo tayo cetanāsampayuttā.
     Koṭṭhāsatoti paṭipāṭiyā satta micchādiṭṭhi cāti ime aṭṭha kammapathāeva
honti, no mūlāni. Abhijjhābyāpādā kammapathā ceva mūlāni ca. Abhijjhā hi mūlaṃ
patvā lobho akusalamūlaṃ hoti, byāpādo doso akusalamūlaṃ hoti.
     Ārammaṇatoti pāṇātipāto jīvitindriyārammaṇato saṅkhārārammaṇo hoti.
Adinnādānaṃ sattārammaṇaṃ vā hoti saṅkhārārammaṇaṃ vā. Micchācāro phoṭṭhabbavasena
@Footnote: 1 cha.Ma. akkosananti     2 cha.Ma. vināsanaṃ     3 cha.Ma. cintesi

---------------------------------------------------------------------------------------------
page150.
Saṅkhārārammaṇo hoti, sattārammaṇotipi eke. Musāvādo sattārammaṇo vā
saṅkhārārammaṇo vā. Tathā pisuṇavācā. Pharusavācā sattārammaṇāva. Samphappalāpo
diṭṭhasutamutaviññātavasena sattārammaṇo vā saṅkhārārammaṇo vā. Tathā abhijjhā. Byāpādo
sattārammaṇova. Micchādiṭṭhi tebhūmikadhammavasena saṅkhārārammaṇāva.
     Vedanātoti pāṇātipāto dukkhavedano hoti. Kiñcāpi hi rājāno coraṃ
disvā hasamānāpi "gacchatha naṃ ghātethā"ti vadanti, sanniṭṭhāpakacetanā pana nesaṃ
dukkhasampayuttāva hoti. Adinnādānaṃ tivedanaṃ, tañhi parabhaṇḍaṃ disvā haṭṭhatuṭṭhassa
gaṇhato sukhavedanaṃ hoti, bhītabhītassa 1- gaṇhato dukkhavedanaṃ. Tathā vipākanissandaphalāni
paccavekkhantassa, gahaṇakāle majjhattabhāve ṭhitassa pana gaṇhato adukkhamasukhavedanaṃ
hotīti. Micchācāro sukhamajjhattavasena dvivedano, sanniṭṭhāpakacitte pana majjhattavedano
na hoti. Musāvādo adinnādāne vuttanayeneva tivedano. Tathā pisuṇavācā. Pharusavācā
dukkhavedanā. Samphappalāpo tivedano. Paresu hi sādhukāraṃ dadantesu 2- 3- celādīni
ukkhipantesu 3- haṭṭhatuṭṭhassa sītāharaṇabhāratayuddhādīni kathanakāle so sukhavedano hoti,
paṭhamadinnavetanena ekena pacchā āgantvā "ādito paṭṭhāya kathehī"ti vutte
"ananusandhikaṃ pakiṇṇakakathaṃ kathessāmi nukho, no"ti domanassitassa kathanakāle
dukkhavedano hoti, majjhattassa kathayato adukkhamasukhavedano hoti. Abhijjhā
sukhamajjhattavasena dvivedanā. Tathā micchādiṭṭhi. Byāpādo dukkhavedano.
     Mūlatoti pāṇātipāto dosamohavasena dvimūlako hoti. Adinnādānaṃ
dosamohavasena vā lobhamohavasena vā. Micchācāro lobhamohavaseneva. Musāvādo
dosamohavasena vā lobhamohavasena vā. Tathā pisuṇavācā samphappalāpo ca. Pharusavācā
dosamohavasena. Abhijjhā mohavasena ekamūlā. Tathā byāpādo. Micchādiṭṭhi
lobhamohavasena dvimūlāti.
                       Akusalakammapathakathā niṭṭhitā.
@Footnote: 1 cha.Ma. bhītatasitassa   2 cha.Ma. dentesu   3-3 cha.Ma. celukkhepādīni khipantesu

---------------------------------------------------------------------------------------------
page151.
                           Kusalakammapathakathā
     pāṇātipātādīhi pana viratiyo anabhijjhāabyāpādasammādiṭṭhiyo cāti ime
dasa kusalakammapathā nāma. Tattha pāṇātipātādayo vuttatthāeva. Pāṇātipātādīhi
etāya viramanti, sayaṃ vā viramati, viramaṇamattameva vā etanti virati. Yā
pāṇātipātā viramantassa "yā tasmiṃ samaye pāṇātipātā ārati viratī"ti 1- evaṃ vuttā
kusalacittasampayuttā virati, sā pabhedato tividhā hoti sampattavirati samādānavirati
samucchedaviratīti.
     Tattha asamādinnasikkhāpadānaṃ attano jātivayabāhusaccādīni paccavekkhitvā
"ayuttaṃ amhākaṃ evarūpaṃ pāpaṃ kātun"ti sampattavatthuṃ avītikkamantānaṃ
uppajjamānā virati "sampattaviratī"ti veditabbā. Tatridaṃ vatthuṃ:- sīhaladīpe
cakkanassa upāsakassa 2- viya. Tassa kira daharakāleyeva mātuyā rogo uppajji.
Vejjena ca "allasasamaṃsaṃ laddhuṃ vaṭṭatī"ti vuttaṃ. Tato cakkanassa bhātā "gaccha tāta,
khettaṃ āhiṇḍāhī"ti cakkanaṃ pesesi. So tattha gato, tasmiṃ pana samaye eko saso
taruṇasassaṃ khādituṃ āgato hoti. So taṃ disvā vegena dhāvanto valliyā baddho
"kiri kirī"ti saddamakāsi. Cakkano tena saddena gantvā taṃ gahetvā cintesi "mātu
bhesajjaṃ karomī"ti, puna cintesi "na metaṃ paṭirūpaṃ, yvāhaṃ 3- mātu jīvitakāraṇā paraṃ
jīvitā voropeyyan"ti. Atha naṃ "gaccha araññe sasehi saddhiṃ tiṇodakaṃ paribhuñjā"ti
muñci. Bhātarā ca "kiṃ tāta saso laddho"ti pucchito taṃ pavattiṃ ārocesi. 4- Tato naṃ
bhātā paribhāsi. So mātu santikaṃ gantvā "yatohaṃ jāto, nābhijānāmi sañcicca
pāṇaṃ jīvitā voropetā"ti saccaṃ vatvā aṭṭhāsi, tāvadevassa mātā arogā ahosi.
     Samādinnasikkhāpadānaṃ pana sikkhāpadasamādāne ca taduttariñca attano jīvitaṃ paric-
cajitvā vatthuṃ avītikkamantānaṃ uppajjamānā virati "samādānaviratī"ti veditabbā,
dantaravaḍḍhamānapabbatavāsiupāsakassa 5- viya. So kira ambariyavihāravāsino 6- piṅgalassa
@Footnote: 1 abhi. 34/300/89     2 Ma. jagganaupāsakassa       3 Sī. yamahaṃ
@4 cha.Ma. ācikkhi        5 cha.Ma. uttaravaḍḍhamāna........
@6 Ma. ambatissavihāravāsino

---------------------------------------------------------------------------------------------
page152.
Buddharakkhitattherassa santike sikkhāpadāni gahetvā khettaṃ kasati. Athassa goṇo
naṭṭho, so taṃ gavesanto dantaravaḍḍhamānapabbataṃ āruhi. Tatra naṃ mahāsappo
aggahesi. So cintesi "imāyassa tikhiṇavāsiyā sīsaṃ chindāmī"ti, puna cintesi "na
metaṃ paṭirūpaṃ, yvāhaṃ bhāvanīyassa garuno santike sikkhāpadāni gahetvā
bhindeyyan"ti. Evaṃ yāvatatiyaṃ cintetvā "jīvitaṃ pariccajāmi, na sikkhāpadan"ti
aṃse ṭhapitaṃ tikhiṇadaṇḍavāsiṃ araññe chaḍḍesi, tāvadeva naṃ mahāsappo 1- muñcitvā
agamāsīti.
     Ariyamaggasampayuttā virati samucchedaviratīti veditabbā, yassā 2- uppattito
pabhūti "pāṇaṃ ghātessāmā"ti 3- ariyapuggalānaṃ cittampi na uppajjatīti.
     Idāni yathā akusalānaṃ, evaṃ imesampi kusalakammapathānaṃ dhammato koṭṭhāsato
ārammaṇato vedanāto mūlatoti pañcahākārehi vinicchayo veditabbo.
     Tattha dhammatoti etesu hi paṭipāṭiyā satta cetanāpi vaṭṭanti viratiyopi,
ante tayo cetanāsampayuttāva.
     Koṭṭhāsatoti paṭipāṭiyā satta kammapathāeva, no mūlāni, ante tayo
kammapathā ceva mūlāni ca. Anabhijjhā hi mūlaṃ patvā alobho kusalamūlaṃ hoti,
abyāpādo adoso kusalamūlaṃ, sammādiṭṭhi amoho kusalamūlaṃ.
     Ārammaṇatoti pāṇātipātādīnaṃ ārammaṇāneva etesaṃ ārammaṇāni, vītik
kamitabbatoyeva hi virati 4- veramaṇī nāma hoti. Yathā pana nibbānārammaṇo
ariyamaggo kilese pajahati, evaṃ jīvitindriyādiārammaṇāpete kammapathā
pāṇātipātādīni dussīlyāni pajahantīti veditabbā.
     Vedanātoti sabbe sukhavedanā vā honti majjhattavedanā vā, kusalaṃ patvā
hi dukkhavedanā nāma natthi.
     Mūlatoti paṭipāṭiyā satta kammapathā ñāṇasampayuttacittena viramantassa
alobhaadosaamohavasena timūlā honti, ñāṇavippayuttacittena viramantassa dvimūlā.
@Footnote: 1 cha.Ma. mahāvāḷo    2 Sī. tassā
@3 cha.Ma. ghātessāmīti  4 cha.Ma. ayaṃ pāṭho na dissati

---------------------------------------------------------------------------------------------
page153.
Anabhijjhā ñāṇasampayuttacittena viramantassa dvimūlā hoti, ñāṇavippayuttacittena
viramantassa ekamūlā. Alobho pana attanāva attano mūlaṃ na hoti. Abyāpādepi
eseva nayo. Sammādiṭṭhi alobhādosavasena dvimūlāvāti ime dasa kusalakammapathā
nāma.
                          Kammapathasaṃsandanakathā
     idāni imasmiṃ ṭhāne kammapathasaṃsandanaṃ nāma veditabbaṃ. Pañcasamphassadvāravasena
hi uppanno asaṃvaro akusalaṃ manokammameva hoti. Manosamphassadvāravasena uppanno
tīṇipi kammāni honti. So hi kāyadvāre copanaṃ patto akusalaṃ kāyakammaṃ hoti,
vacīdvāre akusalaṃ vacīkammaṃ, ubhayattha copanaṃ appatto akusalaṃ manokammaṃ hoti.
Pañcaasaṃvaradvāravasena uppanno akusalaṃ manokammameva hoti. Copanakāyaasaṃvaradvāravasena
uppanno akusalaṃ kāyakammameva hoti. Vācāasaṃvaradvāravasena uppanno akusalaṃ
vacīkammameva hoti. Manoasaṃvaradvāravasena uppanno akusalaṃ manokammameva hoti.
Tividhaṃ kāyaduccaritaṃ akusalaṃ kāyakammameva hoti. Catubbidhaṃ vacīduccaritaṃ akusalaṃ
vacīkammameva hoti. Tividhaṃ manoduccaritaṃ akusalaṃ manokammameva hoti.
     Pañcasamphassadvāravasena uppanno saṃvaropi kusalaṃ manokammameva hoti.
Manosamphassadvāravasena uppanno pana ayampi asaṃvaro viya tīṇipi kammāni honti.
Pañcasaṃvaradvāravasena uppannopi kusalaṃ manokammameva hoti. Copanakāyasaṃvaradvāravasena
uppanno kusalaṃ kāyakammameva hoti. Vācāsaṃvaradvāravasena uppanno kusalaṃ vacīkammameva
hoti. Manosaṃvaradvāravasena uppanno kusalaṃ manokammameva hoti. Tividhaṃ kāyasucaritaṃ
kusalaṃ kāyakammameva hoti. Catubbidhaṃ vacīsucaritaṃ kusalaṃ vacīkammameva hoti. Tividhaṃ
manosucaritaṃ kusalaṃ manokammameva hoti.
     Akusalaṃ kāyakammaṃ pañcasamphassadvāravasena nuppajjati, manosamphassadvāravaseneva
uppajjati. Tathā akusalaṃ vacīkammaṃ. Akusalaṃ manokammaṃ pana chasamphassadvāravaseneva
uppajjati, taṃ kāyavacīdvāresu copanaṃ pattaṃ akusalaṃ kāyakammavacīkammaṃ hoti, copanaṃ

---------------------------------------------------------------------------------------------
page154.
Appattaṃ akusalaṃ manokammameva hoti. Yathā ca pañcasamphassadvāravasena, evaṃ
pañcaasaṃvaradvāravasenapi akusalaṃ kāyakammaṃ nuppajjati. Copanakāyaasaṃvaradvāravasena pana
vācāasaṃvaradvāravasena ca uppajjati, manoasaṃvaradvāravasena nuppajjati. Akusalaṃ
vacīkammampi pañcaasaṃvaradvāravasena nuppajjati, copanakāyavācāasaṃvaradvāravasena
uppajjati, manoasaṃvaradvāravasena nuppajjati. Akusalaṃ manokammaṃ aṭṭhaasaṃvaradvāravasenapi
uppajjateva. Kusalakāyakammādīsupi eseva nayo.
     Ayaṃ pana viseso, yathā akusalakāyakammavacīkammāni manoasaṃvaradvāravasena
nuppajjanti, na tathā etāni. Etāni pana kāyaṅgavācaṅgaṃ acopetvā sikkhāpadāni
gaṇhantassa manosaṃvaradvārepi uppajjanti. Evaṃ tattha kāmāvacarakusalacittaṃ
tividhakammadvāravasena uppajjati, pañcaviññāṇadvāravasena nuppajjati, "yampidaṃ
cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā"ti
iminā pana nayena chasamphassadvāravasena uppajjati, aṭṭhaasaṃvaradvāravasena nuppajjati,
aṭṭhasaṃvaradvāravasena uppajjati, dasaakusalakammapathavasena nuppajjati, dasakusalakammapathavasena
uppajjati. Tasmā idaṃ cittaṃ tividhakammadvāravasena vā uppannaṃ hoti 1-
chasamphassadvāravasena vā aṭṭhasaṃvaradvāravasena vā dasakusalakammapathavasena vā,
"kāmāvacaraṃ kusalaṃ cittaṃ uppannaṃ hoti .pe. Rūpārammaṇaṃ vā .pe. Dhammārammaṇaṃ
vā"ti vutte sabbaṃ vuttameva hotīti.
                         Dvārakathā niṭṭhitā.
                          ----------
     Yaṃ yaṃ vā panārabbhāti ettha ayaṃ yojanā, heṭṭhā vuttesu
rūpārammaṇādīsu rūpārammaṇaṃ vā ārabbha, ārammaṇaṃ katvāti attho. Saddārammaṇaṃ
vā .pe. Dhammārammaṇaṃ vā ārabbha uppannaṃ hoti. Ettāvatā etassa 2-
cittassa etesu ārammaṇesu yaṅkiñci ekameva ārammaṇaṃ anuññātasadisaṃ
@Footnote: 1 cha.Ma. hotu          2 Sī. ekassa

---------------------------------------------------------------------------------------------
page155.
Hoti. Idañca ekasmiṃ samaye ekassa vā puggalassa rūpārammaṇaṃ ārabbha
uppannaṃ, puna aññasmiṃ samaye aññassa vā puggalassa saddādīsupi aññataraṃ
ārammaṇaṃ ārabbha uppajjatieva. Evaṃ uppajjamānassa cassa ekasmiṃ bhave paṭhamaṃ
rūpārammaṇaṃ ārabbha pavatti hoti, pacchā saddārammaṇanti ayampi kamo natthi.
Rūpādīsu cāpi paṭhamaṃ nīlārammaṇaṃ, pacchā pītārammaṇanti ayampi niyamo natthi. Iti
imaṃ sabbārammaṇatañceva kamābhāvañca kamābhāvepi ca nīlapītādīsu niyamābhāvaṃ dassetuṃ
"yaṃ yaṃ vā panārabbhā"ti āha. Idaṃ vuttaṃ hoti:- imesu rūpādīsu na yaṅkiñci
ekameva, athakho yaṃ yaṃ vā panārabbha uppannaṃ hoti, evaṃ uppajjamānampi ca
"paṭhamaṃ rūpārammaṇaṃ, pacchā saddārammaṇaṃ ārabbhā"ti evampi anuppajjitvā yaṃ yaṃ
vā panārabbha uppannaṃ hoti, paṭilomato vā anulomato vā
ekantarikadvikantarikādinayena vā rūpārammaṇādīsu yaṃ vā taṃ vā ārammaṇaṃ katvā
uppannaṃ hotīti attho. Rūpārammaṇesupi 1- ca "paṭhamaṃ nīlārammaṇaṃ, pacchā
pītārammaṇan"ti imināpi niyamena anuppajjitvā yaṃ yaṃ vā panārabbha nīlapītakādīsu
rūpārammaṇesu yaṃ vā taṃ vā rūpārammaṇaṃ ārabbha uppannaṃ hotīti attho.
Saddārammaṇādīsupi eseva nayo. Ayaṃ tāva ekā yojanā.
     Ayaṃ pana aparā:- rūpaṃ ārammaṇaṃ etassāti rūpārammaṇaṃ .pe. Dhammo
ārammaṇaṃ etassāti dhammārammaṇaṃ. Iti rūpārammaṇaṃ vā .pe. Dhammārammaṇaṃ vā
cittaṃ uppannaṃ hotīti vatvā puna "yaṃ yaṃ vā panārabbhā"ti āha. Tassattho:-
etesu rūpādīsu heṭṭhā vuttanayeneva yaṃ vā taṃ vā panārabbha uppannaṃ hotati.
Mahāaṭṭhakathāyaṃ pana "yevāpanake 2- abhinavaṃ natthi, heṭṭhā gahitameva gahitan"ti vatvā
"rūpaṃ vā ārabbha .pe. Dhammaṃ vā ārabbha idaṃ vā idaṃ vā ārabbhāti kathetuṃ idaṃ
vuttan"ti ettakameva āgataṃ.
@Footnote: 1 Sī. rūpārammaṇepi       2 Sī.,Ma. yaṃvāpanake

---------------------------------------------------------------------------------------------
page156.
                      Kāmāvacarakusaladhammuddesakathā
                   dhammuddesavāraphassapañcamakarāsivaṇṇanā
     tasmiṃ samayeti idaṃ aniyamaniddiṭṭhassa samayassa niyamato paṭiniddesavacanaṃ. Tasmā
"yasmiṃ samaye kāmāvacaraṃ kusalaṃ cittaṃ uppannaṃ hoti, tasmiṃyeva samaye phasso hoti
.pe. Avikkhepo hotī"ti ayamattho veditabbo. Tattha yatheva cittaṃ, evaṃ phassādīsupi
"phasso hoti. Kiṃ hoti? kāmāvacaro hoti, kusalo hoti, uppanno hoti,
somanassasahagato hotī"tiādinā nayena labbhamānapadavasena yojanā kātabbā. Vedanāya hi
"somanassasahagatā"ti paññindriye ca "ñāṇasampayuttan"ti na labbhati, tasmā
"labbhamānapadavasenā"ti vuttaṃ. Idaṃ aṭṭhakathāmuttakaṃ ācariyānaṃ mataṃ, na panetaṃ
sārato daṭṭhabbaṃ.
     Kasmā panettha phassova paṭhamaṃ vuttoti? cittassa paṭhamābhinipātattā. Ārammaṇasmiṃ
Hi cittassa paṭhamābhinipāto hutvā phasso ārammaṇaṃ phusamāno uppajjati, tasmā paṭhamaṃ
vutto. Phassena pana phusitvā vedanāya vediyati,   1- saññāya sañjānāti, cetanāya
ceteti, tena vuttaṃ "phuṭṭho bhikkhave vedeti, phuṭṭho sañjānāti, phuṭṭho
cetetī"ti. 2-
     Apica ayaṃ phasso nāma yathā pāsādaṃ patvā thambho nāma sesadabbasambhārānaṃ
balavapaccayo, tulāsaṅghāṭabhittipādakūṭagopānasīsiṅghāṭakapakkhapāsakamukhavaṭṭiyo
thambhābaddhā 3- thambhe patiṭṭhitā, evameva sahajātasampayuttadhammānaṃ balavapaccayo
hoti. Thambhasadiso hi esa, avasesā dabbasambhārasadisāti tasmāpi paṭhamaṃ vutto. Idaṃ
pana akāraṇaṃ, ekacittasmiṃ hi uppannadhammānaṃ 4- "ayaṃ paṭhamaṃ uppanno, ayaṃ
pacchā"ti idaṃ vattuṃ na labbhā, balavapaccayabhāvepi phassassa kāraṇaṃ na dissati,
desanāvāreneva phasso paṭhamaṃ vutto. "vedanā hoti, phasso hoti.
Saññā hoti, phasso hoti. Cetanā hoti, phasso hoti. Cittaṃ hoti,
phasso hoti. Vedanā hoti, saññā hoti, cetanā hoti, vitakko hotī"ti
āharitumpi hi vaṭṭeyya, desanāvārena pana phassova paṭhamaṃ vuttoti
veditabbo. Yathā cettha, evaṃ sesadhammesupi pubbāparakkamo nāma na
pariyesitabbo. Vacanatthalakkhaṇarasādīhi pana dhammāeva pariyesitabbā.
@Footnote: 1 cha.Ma. vedayati       2 saṃ. saḷā. 18/93/46
@3 Sī. thambhe baddhā, Ma.thambhabaddhā,     4 Sī. uppannadhammā

---------------------------------------------------------------------------------------------
page157.
     Seyyathīdaṃ:- phusatīti phasso, so ayaṃ phusanalakkhaṇo, saṅghaṭanaraso,
sannipātapaccupaṭṭhāno, āpāthagatavisayapadaṭṭhāno.
     Ayaṃ hi arūpadhammopi samāno ārammaṇe phusanākāreneva pavattatīti phusanalakkhaṇo.
Ekadesena ca anallīyamānopi rūpaṃ viya cakkhuṃ saddo viya ca sotaṃ cittaṃ ārammaṇañca
saṅghaṭetīti saṅghaṭanaraso, vatthārammaṇasaṅghaṭanato vā uppannattā sampattiatthenapi
rasena saṅghaṭanarasoti veditabbo. Vuttaṃ hetaṃ aṭṭhakathāyaṃ "catubhūmikaphasso hi
nophusanalakkhaṇo nāma natthi. Saṅghaṭanaraso pana pañcadvārikova hoti, pañcadvārikassa
hi phusanalakkhaṇotipi saṅghaṭanarasotipi nāmaṃ. Manodvārikassa phusanalakkhaṇotveva nāmaṃ,
na saṅghaṭanaraso"ti.
     Idañca vatvā idaṃ suttaṃ ābhaṭaṃ "yathā mahārāja dve meṇḍā yujjheyyuṃ,
tesu yathā eko meṇḍo, evaṃ cakkhu daṭṭhabbaṃ. Yathā dutiyo meṇḍo, evaṃ rūpaṃ
daṭṭhabbaṃ. Yathā tesaṃ sannipāto, evaṃ phasso daṭṭhabbo. Evaṃ phusanalakkhaṇo ca
phasso saṅghaṭanaraso ca. Yathā mahārāja dve pāṇī sammā vaṭṭeyyuṃ 1- .pe. Dve
pāṇī vaṭṭeyyuṃ. Yathā eko pāṇi, evaṃ cakkhu daṭṭhabbaṃ. Yathā dutiyo pāṇi, evaṃ rūpaṃ
daṭṭhabbaṃ. Yathā tesaṃ sannipāto, evaṃ phasso daṭṭhabbo. Evaṃ phusanalakkhaṇo ca
phasso saṅghaṭanaraso cā"ti 2- vitthāro.
     Yathā vā "cakkhunā rūpaṃ disvā"tiādīsu 3- cakkhuviññāṇādīni cakkhuādināmena
vuttāni, evamidhāpi tāni cakkhuādināmeneva vuttānīti veditabbāni. Tasmā "evaṃ
cakkhu daṭṭhabban"tiādīsu "evaṃ cakkhuviññāṇaṃ daṭṭhabban"ti iminā nayena attho
veditabbo. Evaṃ sante cittārammaṇasaṅghaṭanato imasmimpi sutte kiccaṭṭheneva rasena
saṅghaṭanarasoti siddho hoti.
     Tikasannipātasaṅkhātassa 4- pana attano kāraṇassa vasena paveditattā
sannipātapaccupaṭṭhāno. Ayañhi tattha tattha "tiṇṇaṃ saṅgati phasso"ti 5- evaṃ kāraṇassa
@Footnote: 1 cha.Ma. vajjeyyuṃ. evamuparipi      2 milinda 8/61      3 abhi. 34/1352/302
@4 Ma. tiṇṇaṃ sannipātasaṅkhātassa      5 saṃ.ni. 16/43/69

---------------------------------------------------------------------------------------------
page158.
Vasena paveditoti. Imassa ca suttapadassa tiṇṇaṃ saṅgatiyā phassoti ayamattho, na
saṅgatimattameva phassoti.
     Evaṃ paveditattā pana tenevākārena paccupaṭṭhātīti sannipātapaccupaṭṭhānoti
vutto, phalaṭṭhena pana paccupaṭṭhānenesa vedanāpaccupaṭṭhāno nāma hoti. Vedanaṃ
hesa paccupaṭṭhāpeti, uppādetīti attho. Uppādiyamāno ca yathā bahiddhā
uṇhapaccayāpi lākhāsaṅkhātadhātunissitā usmā attano nissaye mudubhāvakārī hoti,
na attano paccayabhūtepi bahiddhā vītacchitaṅgārasaṅkhāte uṇhabhāve. Evaṃ
vatthārammaṇasaṅkhāto añño paccayopi samāno cittanissitattā attano nissayabhūte
citteyeva esa vedanuppādako hoti, na attano paccayabhūtepi vatthumhi ārammaṇe
vāti veditabbo. Tajjāsamannāhārena pana indriyena ca parikkhitte 1- visaye
anantarāyena uppajjanato esa "āpāthagatavisayapadaṭṭhāno"ti vuccati.
     Vediyatīti vedanā, sā vedayitalakkhaṇā, anubhavanarasā iṭṭhākārasambhogarasā
vā, cetasikaassādapaccupaṭṭhānā, passaddhipadaṭṭhānā.
     Catubhūmikavedanā hi novedayitalakkhaṇā nāma natthi. "anubhavanarasatā pana
sukhavedanāyameva labbhatī"ti vatvā puna taṃ vādaṃ paṭikkhipitvā "sukhavedanā vā hotu
dukkhavedanā vā adukkhamasukhavedanā vā, sabbā anubhavanarasā"ti vatvā ayamattho
dīpito. Ārammaṇarasānubhavanaṭṭhānaṃ patvā sesasampayuttadhammā ekadesamattakameva
anubhavanti. Phassassa hi phusanamattakameva hoti, saññāya sañjānanamattakameva. Cetanāya
cetanāmattakameva, viññāṇassa vijānanamattakameva. Ekaṃsato pana issaravatāya visavitāya 2-
sāmibhāvena vedanāva ārammaṇarasaṃ anubhavati.
     Rājā viya hi vedanā, sūdo viya sesadhammā. Yathā sūdo nānaggarasabhojanaṃ
sampādetvā peḷāya pakkhipitvā lañchanaṃ datvā rañño santike otāretvā lañchanaṃ
bhinditvā peḷaṃ vivaritvā sabbasūpabyañjanehi aggaṃ 3- ādāya bhājane pakkhipitvā
@Footnote: 1 cha.Ma. parikkhate      2 cha.Ma. vissavitāYu. evamuparipi     3 cha.Ma. aggaggaṃ

---------------------------------------------------------------------------------------------
page159.
Sadosaniddosabhāvavīmaṃsanatthaṃ ajjhoharati, tato rañño nānārasabhojanaṃ upaneti. 1-
Rājā issaravatāyavisavitāya sāmī hutvā icchiticchitaṃ bhuñjati. Tattha hi sūdassa
bhattavīmaṃsanamattamiva avasesadhammānaṃ ārammaṇarasassa ekadesānubhavanaṃ. Yathā hi sūdo
bhattekadesamattameva vīmaṃsati, evaṃ sesadhammāpi ārammaṇarasekadesameva anubhavanti.
Yathā pana rājā issaravatāya visavitāya sāmī hutvā yadicchitaṃ bhuñjati, evaṃ vedanāpi
issaravatāya visavitāya sāmibhāvena ārammaṇarasaṃ anubhavati, tasmā "anubhavanarasā"ti vuccati.
     Dutiye atthavikappe ayaṃ idha adhippetā vedanā yathā vā tathā vā
ārammaṇassa iṭṭhākārameva sambhuñjatīti "iṭṭhākārasambhogarasā"ti vuttā.
Cetasikaassādato panesā attano sabhāveneva upaṭṭhānaṃ sandhāya
"cetasikaassādapaccupaṭaṭhānā"ti vuttā. Yasmā pana passaddhakāyo sukhaṃ vedeti, tasmā
"passaddhipadaṭṭhānā"ti veditabbā.
     Nīlādibhedaṃ ārammaṇaṃ sañjānātīti saññā, sā sañjānanalakkhaṇā,
paccābhiññāṇarasā. Catubhūmikasaññā hi nosañjānanalakkhaṇā nāma natthi, sabbā
sañjānanalakkhaṇāva. Yā panettha abhiññāṇena sañjānāti, sā paccābhiññāṇarasā
nāma hoti.
     Tassā vaḍḍhakissa dārumhi abhiññāṇaṃ katvā puna tena abhiññāṇena taṃ
paccābhiññāṇakāle 2- purisassa kāḷatilakādīhi abhiññāṇaṃ sallakkhetvā puna tena
abhiññāṇena "asuko nāma eso"ti tassa paccābhiññāṇakāle rañño
pilandhanagopāyikabhaṇḍāgārikassa 3- tasmiṃ tasmiṃ pilandhane nāmapaṇṇakaṃ bandhitvā
"asukapilandhanaṃ nāma āharā"ti vutte dīpaṃ jāletvā ratanagabbhaṃ pavisitvā paṇṇakaṃ
vācetvā tassa tasseva pilandhanassa āharaṇakāle ca pavatti veditabbā.
     Aparo nayo:- sabbasaṅgāhikavasena hi sañjānanalakkhaṇā saññā, puna
sañjānanapaccayanimittakaraṇarasā dāruādīsu tacchakādayo viya, yathāgahitanimittavasena
@Footnote: 1 cha.Ma. upanāmeti   2 cha.Ma. paccābhijānanakāle. evamuparipi
@3 cha.Ma. piḷandhanagopakabhaṇḍāgārikassa

---------------------------------------------------------------------------------------------
page160.
Abhinivesakaraṇapaccupaṭṭhānā hatthidassakaandhā viya, ārammaṇe anogāḷhavuttitāya
aciraṭṭhānapaccupaṭṭhānā vā vijju viya, yathāupaṭṭhitavisayapadaṭṭhānā, tiṇapurisakesu
migapotakānaṃ "purisā"ti uppannasaññā viya. Yā panettha ñāṇasampayuttā hoti,
sā saññā ñāṇameva anuvattati sasambhārapaṭhavīādīsu sesadhammā paṭhavīādīni viyāti
veditabbā.
     Cetayatīti cetanā, saddhiṃ attanā sampayuttadhamme ārammaṇe abhisandahatīti
attho. Sā cetayitalakkhaṇā, cetanābhāvalakkhaṇāti attho. Āyūhanarasā, catubhūmikacetanā
hi nocetayitalakkhaṇā nāma natthi, sabbā cetayitalakkhaṇāva. Āyūhanarasatā pana
kusalākusalesueva hoti. Kusalākusalakammāyūhanaṭṭhānaṃ hi patvā sesasampayuttadhammānaṃ
ekadesamattakameva kiccaṃ hoti, cetanā pana atirekaussāhā atirekavāyāmā
diguṇaussāhā diguṇavāyāmā. Tenāhu porāṇā "thāvariyasabhāvasaṇṭhitā ca panesā
cetanā"ti. Thāvariyoti khettasāmī vuccati. Yathā hi khettasāmipuriso
pañcapaṇṇāsabalipurise gahetvā "lāyissāmī"ti ekato khettaṃ otarati. Tassa
atireko ussāho atireko vāyāmo diguṇo ussāho diguṇo vāyāmo hoti,
nirantaraṃ "gaṇhathā"tiādīni vadati, sīmaṃ ācikkhati, tesaṃ surābhattagandhamālādīni
jānāti, maggaṃ samakaṃ harati. Evaṃ sampadamidaṃ veditabbaṃ. Khettasāmipuriso viya hi
cetanā, pañcapaṇṇāsabalipurisā viya cittaṅgavasena uppannā pañcapaṇṇāsa kusalā
dhammā, khettasāmipurisassa diguṇussāhadiguṇavāyāmakaraṇakālo viya
kusalākusalakammāyūhanaṭṭhānaṃ patvāva cetanāya diguṇussāho diguṇavāyāmo hoti.
Evamassā āyūhanarasatā veditabbā.
     Sā panesā saṃvidahanapaccupaṭṭhānā. Saṃvidahamānā hi ayaṃ upaṭṭhahati, 1-
sakiccaparakiccasādhakā jeṭṭhasissamahāvaḍḍhakiādayo viya. Yathā hi jeṭṭhasisso upajjhāyaṃ
dūratova āgacchantaṃ disvā sayaṃ adhīyamāno itarepi dārake attano attano
ajjhayanakamme 2- pavattayati, tasmiṃ adhīyituṃ āraddhe tepi adhīyanti tadanuvattitāya.
@Footnote: 1 cha. upaṭṭhāti        2 Ma. ajjhena kamme

---------------------------------------------------------------------------------------------
page161.
Yathā ca mahāvaḍḍhakī sayaṃ tacchanto itarepi tacchake attano attano tacchanakamme
pavattayati, tasmiṃ hi tacchituṃ āraddhe te tacchanti tadanuvattitāya. Yathā ca yodhanāyako
sayaṃ yujjhamāno itarepi yodhe sampahāravuttiyaṃ pavattayati, tasmiṃ hi yujjhituṃ āraddhe
tepi anuvattamānā yujjhanti tadanuvattitāya, evamesāpi attano kiccena ārammaṇe
pavattamānā aññepi sampayuttadhamme attano attano kiriyāya pavatteti, tassā hi
attano kiccaṃ āraddhāya taṃsampayuttāpi ārabhanti. Tena vuttaṃ "sakiccaparakiccasādhakā
jeṭṭhasissamahāvaḍḍhakiādayo viyā"ti. Accāyikakammānussaraṇādīsu ca panāyaṃ
sampayuttadhammānaṃ ussāhanabhāvena pavattamānā pākaṭā hotīti veditabbā.
     "ārammaṇaṃ cintetīti cittan"tiādinā nayena cittassa vacanattho vuttoeva.
Lakkhaṇādito pana vijānanalakkhaṇaṃ cittaṃ, pubbaṅgamarasaṃ, sandhānapaccupaṭṭhānaṃ 1-,
nāmarūpapadaṭṭhānaṃ. Catubhūmikacittaṃ hi novijānanalakkhaṇaṃ nāma natthi, sabbaṃ
vijānanalakkhaṇameva. Dvāraṃ pana patvā ārammaṇavibhāvanaṭṭhāne cittaṃ pubbaṅgamaṃ
purecārikaṃ hoti. Cakkhunā hi diṭṭhaṃ rūpārammaṇaṃ citteneva vijānāti .pe. Manena
viññātaṃ dhammārammaṇaṃ citteneva vijānāti. Yathā hi nagaraguttiko nāma nagaramajjhe
siṅghāṭake nisīditvā "ayaṃ nevāsiko, ayaṃ āgantuko"ti āgatāgataṃ janaṃ upadhāreti
vavaṭṭhapeti, evaṃ sampadamidaṃ daṭṭhabbaṃ. Vuttampi cetaṃ mahātherena 2-:- "yathā mahārāja
nagaraguttiko nāma majjhe nagare siṅghāṭake nisinno puratthimato disato purisaṃ
āgacchantaṃ passeyya, pacchimato. Dakkhiṇato. Uttarato disato purisaṃ āgacchantaṃ
passeyya, evameva kho mahārāja yaṃ cakkhunā rūpaṃ passati, taṃ viññāṇena vijānāti. Yaṃ
sotena saddaṃ suṇāti. Ghānena gandhaṃ ghāyati. Jivhāya rasaṃ sāyati. Kāyena phoṭṭhabbaṃ
phusati. Manasā dhammaṃ vijānāti, taṃ viññāṇena vijānātī"ti. 3- Evaṃ dvāraṃ patvā
ārammaṇavibhāvanaṭṭhāne cittameva pubbaṅgamaṃ purecārikaṃ, tasmā "pubbaṅgamarasan"ti
vuccati.
@Footnote: 1 cha.Ma. sandahanapaccupaṭṭhānaṃ. evamuparipi   2 Sī. nāgasenattherena
@3 milinda. 15/63

---------------------------------------------------------------------------------------------
page162.
     Tadetaṃ pacchimaṃ pacchimaṃ uppajjamānaṃ purimaṃ purimaṃ nirantaraṃ katvā sandhānameva
upaṭṭhātīti sandhānapaccupaṭṭhānaṃ. Pañcavokārabhave panassa niyamato nāmarūpaṃ,
catuvokārabhave nāmameva padaṭṭhānaṃ. Tasmā "nāmarūpapadaṭṭhānan"ti vuttaṃ.
     Kiṃ panetaṃ cittaṃ purimaniddiṭṭhacittena saddhiṃ ekameva, udāhu aññanti?
Ekameva. Atha kasmā purimaniddiṭṭhaṃ puna vuttanti? avicāritaṃ etaṃ aṭṭhakathāyaṃ.
Ayaṃ panettha yutti:- yathā hi rūpādīni upādāya paññattā suriyādayo na atthato
rūpādīhi aññe honti. Teneva "yasmiṃ samaye suriyo udeti, tasmiṃ samaye tassa
tejasaṅkhātaṃ rūpaṃ paññāyatī"ti evaṃ vuccamānepi na rūpādīhi añño suriyo nāma
atthi, na 1- tathā cittaṃ, phassādayo dhamme upādāya paññāpiyati, atthato panetaṃ
tehi aññameva. Tena "yasmiṃ samaye cittaṃ uppannaṃ hoti, ekaṃseneva tasmiṃ samaye
phassādīhi atthato aññameva taṃ hotī"ti imassa atthassa dīpanatthāya etaṃ
puna vuttanti veditabbaṃ.
     Yathā ca "yasmiṃ samaye rūpūpapattiyā maggaṃ bhāveti .pe. Paṭhavīkasiṇaṃ. Tasmiṃ
samaye phasso hoti, vedanā hotī"tiādīsu 2- pana bhāventena vavaṭṭhāpite samaye
yo bhāveti, na so atthato uppajjati nāma. Teneva tattha yathā "phasso hoti,
vedanā hotī"ti vuttaṃ, na evaṃ "yo bhāveti, so hotī"ti vuttaṃ. "yasmiṃ samaye
kāmāvacaraṃ kusalaṃ cittaṃ uppannaṃ hotī"tiādīsu pana cittena vavaṭṭhāpite samaye
samayavavaṭṭhāpitaṃ cittaṃ na tathā atthato nuppajjati. Yatheva pana tadā phasso hoti,
vedanā hoti, tathā cittampi hotīti imassāpi atthassa dīpanatthamidaṃ puna vuttanti
veditabbaṃ. Idaṃ panettha sanniṭṭhānaṃ, uddesavāre saṅgaṇhanatthaṃ niddesavāre ca
vibhajanatthaṃ. Purimena hi cittasaddena kevalaṃ samayo vavaṭṭhāpito. Tasmiṃ pana cittena
vavaṭṭhāpitasamaye ye dhammā honti, tesaṃ dassanatthaṃ "phasso hotī"tiādi āraddhaṃ.
Cittañcāpi tasmiṃ samaye hotiyeva. Tasmā tassāpi saṅgaṇhanatthametaṃ puna vuttaṃ.
Imasmiṃ pana ṭhāne etasmiṃ avuccamāne "katamaṃ tasmiṃ samaye cittan"ti na sakkā
@Footnote: 1 Sī. na-saddo na dissati      2 abhi. 34/160/50

---------------------------------------------------------------------------------------------
page163.
Bhaveyya niddesavāre vibhajituṃ, evamassa vibhajanaṃeva parihāyetha. Tasmāyeva tassa
niddesavāre vibhajanatthampi etaṃ puna vuttanti veditabbaṃ.
     Yasmā vā "uppannaṃ hotīti ettha cittaṃ uppannanti etaṃ desanāsīsameva,
na pana cittaṃ ekameva uppajjatī"ti aṭṭhakathāyaṃ vicāritaṃ. Tasmā "cittaṃ
uppannan"ti etthāpi cittameva aggahetvā paropaṇṇāsakusaladhammehi saddhiṃyeva
cittaṃ gahitaṃ. Evaṃ tattha saṅkhepato sabbepi cittacetasikadhamme gahetvā idha sarūpeneva
pabhedato dassetuṃ "phasso hotī"tiādi āraddhaṃ. Iti phassādayo viya cittampi
vuttamevāti 1- veditabbaṃ.
                     Dhammuddesavārajhānaṅgarāsivaṇṇanā
     vitakketīti vitakko, vitakkanaṃ vā vitakko, ūhananti vuttaṃ hoti. Svāyaṃ
ārammaṇe cittassa abhiniropanalakkhaṇo. So hi ārammaṇe cittaṃ āropeti.
Yathā hi koci rājavallabhaṃ ñātiṃ vā mittaṃ vā nissāya rājagehaṃ ārohati, evaṃ
vitakkaṃ nissāya cittaṃ ārammaṇaṃ ārohati. Tasmā so ārammaṇe cittassa
abhiniropanalakkhaṇoti vutto. Nāgasenatthero panāha "ākoṭanalakkhaṇo vitakko. Yathā
mahārāja bherī ākoṭitā atha pacchā anuravati anusaddāyati, evameva kho mahārāja
yathā ākoṭanā, evaṃ vitakko daṭṭhabbo. Yathā pacchā anuravanā anusaddāyanā,
evaṃ vicāro daṭṭhabbo"ti. 2- Svāyaṃ āhananapariyāhananaraso. Tathā hi tena yogāvacaro
ārammaṇaṃ vitakkāhataṃ vitakkapariyāhataṃ karotīti vuccati. Ārammaṇe cittassa
ānayanapaccupaṭṭhāno.
     Ārammaṇe tena cittaṃ vicaratīti vicāro, vicāraṇaṃ vā vicāro, anusañcaraṇanti
vuttaṃ hoti. Svāyaṃ ārammaṇānumajjanalakkhaṇo. Tattha sahajātānuyojanaraso, cittassa
anuppabandhapaccupaṭṭhāno. Santepi ca nesaṃ katthaci aviyoge oḷārikaṭṭhena
pubbaṅgamaṭṭhena ca ghaṇḍābhighāto 3- viya abhiniropanaṭṭhena cetaso paṭhamābhinipāto
vitakko, sukhumaṭṭhena anumajjanasabhāvaṭṭhena ca ghaṇḍānuravo viya anuppabandho
@Footnote: 1 ka. vattabbamevāti   2 milinda. 13-14/64 (thokaṃ visadisaṃ)   3 cha. ghaṇṭābhighāto

---------------------------------------------------------------------------------------------
page164.
Vicāro. Vipphāravā cettha vitakko paṭhamuppattikāle paripphandanabhūto cittassa ākāse
uppatitukāmassa pakkhino pakkhavikkhepo viya padumābhimukhapāto viya ca gandhānubandhacetaso
1- bhamarassa. Santavutti vicāro nātiparipphandanabhāvo cittassa ākāse
uppatitassa pakkhino pakkhappasāraṇaṃ viya paribbhamanaṃ viya ca padumābhimukhapatitassa bhamarassa
padumassa uparibhāge.
     Dukanipātaṭṭhakathāyaṃ 2- pana "ākāse gacchato mahāsakuṇassa ubhohi
pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso
abhiniropanabhāvena pavatto vitakko. So hi ekaggo hutvā appeti. Vātaggahaṇatthaṃ
pakkhe phandāpayamānassa gamanaṃ viya anumajjanabhāvena pavatto vicāro. So hi ārammaṇaṃ
anumajjatī"ti vuttaṃ. Taṃ anuppabandhena 3- pavattiyaṃ ativiya yujjati. So pana
nesaṃ viseso paṭhamadutiyajjhānesu pākaṭo hoti. Apica malaggahitaṃ kaṃsabhājanaṃ ekena
hatthena daḷhaṃ gahetvā itarena hatthena cuṇṇatelavālaṇḍupakena parimajjantassa daḷhaṃ
gahaṇahattho viya vitakko, parimajjanahattho viya vicāro. Tathā kumbhakārassa daṇḍappahārena
cakkaṃ bhamayitvā bhājanaṃ karontassa uppīḷanahattho viya vitakko, ito cito ca
sañcaraṇahattho viya vicāro. Tathā maṇḍalaṃ karontassa majjhe sanniruḷhitvā 4-
ṭhitakaṇṭako viya abhiniropano vitakko, bahi paribbhamanakaṇṭako viya anumajjanto 5-
vicāro.
     Pinayatīti pīti, sā sampiyāyanalakkhaṇā, kāyacittapīnanarasā pharaṇarasā vā,
odagyapaccupaṭṭhānā. Sā panesā khuddakāpīti 6- khaṇikāpīti okkantikāpīti
ubbeṅgāpīti 7- pharaṇāpītīti pañcavidhā hoti.
     Tattha khuddakāpīti sarīre lomahaṃsamattameva kātuṃ sakkoti. Khaṇikāpīti khaṇe khaṇe
vijjuppādasadisā hoti. Okkantikāpīti samuddatīraṃ vīci viya kāyaṃ okkamitvā
okkamitvā bhijjati. Ubbeṅgāpīti balavatī hoti, kāyaṃ uddhaggaṃ katvā ākāse
laṅghāpanappamāṇappattā. Tathā hi puṇṇavallikavāsī mahātissatthero puṇṇamīdivase 8-
@Footnote: 1 cha. gandhānubaddhacetaso    2 cha.Ma. aṭṭhakathāyaṃ
@3 cha.Ma. anuppabandhanena   4 cha. sannirumbhitvā, Ma. sannirujjhitvā
@5 Sī. anumajjano, cha.Ma. anumajjamāno   6 cha. khuddikāpīti. evamuparipi
@7 cha.Ma. ubbegāpīti. evamuparipi   8 cha.Ma. puṇṇamadivase

---------------------------------------------------------------------------------------------
page165.
Sāyaṃ cetiyaṅgaṇaṃ gantvā candālokaṃ disvā mahācetiyābhimukho hutvā "imāya vata
velāya catasso parisā mahācetiyaṃ vandantī"ti pakatiyā diṭṭhārammaṇavasena
buddhārammaṇaṃ ubbeṅgāpītiṃ uppādetvā sudhātale pahatacitrageṇḍuko 1- viya
ākāse uppatitvā mahācetiyaṅgaṇeyeva patiṭṭhāsi. 2-
     Tathā girikaṇḍakavihārassa upanissaye vattakālakagāme 3- ekā kuladhītāpi
balavabuddhārammaṇāya ubbeṅgāpītiyā ākāse laṅghesi. Tassā kira mātāpitaro sāyaṃ
dhammassavanatthāya vihāraṃ gacchantā "amma tvaṃ garubhārā, amhehi saddhiṃ 4- akāle
vicarituṃ na sakkosi, mayaṃ tuyhaṃ pattiṃ katvā dhammaṃ sossāmā"ti agamaṃsu. Sā
gantukāmāpi tesaṃ vacanaṃ paṭibāhituṃ asakkontī ghare ohīyitvā gharadvāre ṭhatvā
candālokena girikaṇḍake ākāsacetiyaṅgaṇaṃ olokentī cetiyassa dīpapūjaṃ addasa
catasso ca parisā mālāgandhādīhi cetiyapūjaṃ katvā padakkhiṇaṃ karontiyo. Bhikkhusaṃghassa
ca gaṇasajjhāyasaddaṃ assosi. Athassā "dhaññā vatime manussā, ye vihāraṃ  gantvā
evarūpe cetiyaṅgaṇe anusañcarituṃ evarūpañca madhuraṃ dhammakathaṃ sotuṃ labhantī"ti
muttarāsisadisaṃ cetiyaṃ passantiyāeva ubbeṅgāpīti udapādi, sā ākāse
laṅghitvā mātāpitūnaṃ purimataraṃyeva ākāsena 4- cetiyaṅgaṇe oruyha cetiyaṃ
vanditvā dhammaṃ suṇamānā aṭṭhāsi. Atha naṃ mātāpitaro āgantvā "amma tvaṃ katarena
maggena āgatāsī"ti pucchiṃsu. Sā "ākāsena āgatāmhi, na maggenā"ti vatvā "amma
ākāsena nāma khīṇāsavā sañcaranti, tvaṃ kathaṃ āgatāsī"ti vuttā 6- āha "mayhaṃ
candālokena cetiyaṃ olokentiyā ṭhitāya buddhārammaṇā balavapīti uppajjati, athāhaṃ
neva attano ṭhitabhāvaṃ vā nisinnabhāvaṃ vā aññāsiṃ, gahitanimitteneva pana ākāsaṃ
laṅghitvā cetiyaṅgaṇe patiṭṭhitāmhī"ti. Evaṃ ubbeṅgāpīti ākāse
laṅghāpanappamāṇā hoti.
@Footnote: 1 Sī. pahaṭacitrabheṇḍuko           2 cha.Ma. aṭṭhāsi      3 Ma. vattagālakagāme
@4 cha.Ma. amhehi saddhinti pāṭho na dissati     5 cha.Ma. ākāsato   6 cha.Ma. puṭṭhā

---------------------------------------------------------------------------------------------
page166.
     Pharaṇāpītiyā pana uppannāya sakalasarīraṃ pharitvā 1- pūritavatthi viya mahatā
udakoghena pakkhandapabbatakucchi viya ca anuparipphuṭaṃ hoti. Sā panesā pañcavidhā
pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti kāyapassaddhiñca
cittapassaddhiñca, passaddhi gabbhaṃ gaṇhantī paripākaṃ gacchantī duvidhampi sukhaṃ
paripūreti kāyikañca cetasikañca, sukhaṃ gabbhaṃ gaṇhantaṃ paripākaṃ gacchantaṃ tividhaṃ
samādhiṃ paripūreti khaṇikasamādhiṃ upacārasamādhiṃ appanāsamādhinti. Tāsu ṭhapetvā
appanāsamādhipūrikaṃ itarā dvepi idha yujjanti.
     Sukhayatīti sukhaṃ, yassuppajjati, taṃ sukhitaṃ karotīti attho. Suṭṭhu vā khādati,
khanati ca kāyacittābādhanti sukhaṃ, somanassavedanāyetaṃ nāmaṃ. Tassa lakkhaṇādīni vedanāpade
vuttanayeneva veditabbāni.
     Aparo nayo:- sātalakkhaṇaṃ sukhaṃ, sampayuttānaṃ upabrūhanarasaṃ,
anuggahaṇapaccupaṭṭhānaṃ. Satipi ca nesaṃ pītisukhānaṃ katthaci avippayoge 2-
iṭṭhārammaṇapaṭilābhatuṭṭhi pīti, paṭiladdharasānubhavanaṃ sukhaṃ. Yattha pīti, tattha sukhaṃ,
yattha sukhaṃ, tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṃ
sukhaṃ. Kantārakhinnassa vanantūdakantadassanasavane 3- viya pīti,
vanacchāyāpavesanaudakaparibhogesu viya sukhaṃ.
     Yathā hi puriso mahākantāramaggaṃ paṭipanno ghammapareto tasito
pipāsito paṭipathe purisaṃ disvā "kattha pānīyaṃ atthī"ti puccheyya, so
"aṭaviṃ uttaritvāva jātassaravanasaṇḍo atthi, tattha gantvā labhissasī"ti
vadeyya. So tassa kathaṃ sutvā haṭṭhapahaṭṭho bhaveyya, tato gacchanto
bhūmiyaṃ patitāni uppaladalanālapattādīni 4- disvā suṭṭhutaraṃ haṭṭhapahaṭṭho
hutvā gacchanto allavatthe allakese purise passeyya,
vanakukkuṭavanamorādīnaṃ 5- saddaṃ suṇeyya, jātassarapariyante jātaṃ
maṇijālasadisaṃ nīlavanasaṇḍaṃ passeyya. Sare jātāni uppalapadumakumudādīni
passeyya, acchaṃ vippasannaṃ udakaṃ passeyya. So bhiyyo bhiyyo
haṭṭhapahaṭṭho hutvā jātassaraṃ otaritvā yathāruciṃ
@Footnote: 1 cha. dhamitvā      2 ka. aviyoge
@3 cha.Ma. vanantodakadassanasavanesu  4 Ma....nāḷipattādīni   5 cha.Ma. vanakukkuṭamorādīnaṃ

---------------------------------------------------------------------------------------------
page167.
Nhātvā 1- ca pivitvā 2- ca paṭippassaddhadaratho bhisamuḷālapokkharādīni khāditvā
nīluppalādīni pilandhitavā mandālakamūlāni khandhe khipitvā 3- uttaritvā sāṭakaṃ
nivāsetvā udakasāṭakaṃ ātape katvā sītacchāyāya mandamande vāte paharante
nipanno "aho sukhaṃ aho sukhan"ti vadeyya. Evaṃ sampadamidaṃ daṭṭhabbaṃ.
     Tassa hi purisassa jātassaravanasaṇḍasavanato paṭṭhāya yāva udakadassanā
haṭṭhapahaṭṭhakālo viya pubbabhāgārammaṇe haṭṭhapahaṭṭhākārā pīti. Nhātvā ca pivitvā
ca sītacchāyāya mandamande vāte paharante "aho sukhaṃ aho sukhan"ti vadato
nipannakālo viya balavappattaṃ ārammaṇarasānubhavanākārasaṇṭhitaṃ sukhaṃ. Tasmiṃ tasmiṃ samaye
pākaṭabhāvato cetaṃ vuttanti veditabbaṃ, yattha pana pīti, sukhampi tattha atthīti
vuttamevetaṃ.
     Cittassekaggatāti cittassa ekaggabhāvo, samādhissetaṃ nāmaṃ. Lakkhaṇādīsu
panassa aṭṭhakathāyaṃ tāva vuttaṃ:- "pāmokkhalakkhaṇo ca samādhi avikkhepalakkhaṇo ca.
Yathā hi kūṭāgārakaṇṇikā sesadabbasambhārānaṃ ābandhanato pamukhā hoti, evameva
sabbakusaladhammānaṃ samādhicittena ijjhanato sabbesampi tesaṃ dhammānaṃ samādhi pāmokkho
hoti. Tena vuttaṃ:-
     "seyyathāpi 4- mahārāja kūṭāgārassa yā kāci gopānasiyo, sabbā tā kūṭaṅgamā
honti kūṭaninnā kūṭasamosaraṇā kūṭapabbhārā, 5- kūṭaṃ tāsaṃ aggamakkhāyati, evameva
kho mahārāja ye keci kusalā dhammā, sabbe te samādhininnā honti samādhipoṇā
samādhipabbhārā, samādhi tesaṃ aggamakkhāyatī"ti. 6-
     Yathā ca senaṅgaṃ patvā rājā nāma yattha yattha senā osīdati, taṃ taṃ ṭhānaṃ
gacchati, tassa gatagataṭṭhāne senā paripūrati, parasenā bhijjitvā rājānameva
anuvattati, evameva sahajātadhammānaṃ vikkhipituṃ vippakirituṃ appadānato samādhi
avikkhepalakkhaṇo nāma hotī"ti.
@Footnote: 1 cha.Ma. yathāruci nhatvā     2 Sī. pitvā      3 cha. karitvā
@4 cha.Ma. yathā  5 cha.Ma. ayaṃ pāṭho na dissati   6 milinda.14/38

---------------------------------------------------------------------------------------------
page168.
     Aparo pana nayo:- ayaṃ cittassekaggatāsaṅkhāto samādhi nāma
avisāraṇalakkhaṇo vā avikkhepalakkhaṇo vā, sahajātadhammānaṃ sampiṇḍanaraso nhāniyacuṇṇānaṃ
udakaṃ viya. Upasamapaccupaṭṭhāno ñāṇapaccupaṭṭhāno vā. "samāhito yathābhūtaṃ pajānāti
passatī"ti 1- vuttaṃ. Visesato sukhapadaṭṭhāno. Nivāte dīpaccīnaṃ ṭhiti viya cetaso
ṭhitīti daṭṭhabbo.
                          Indriyarāsivaṇṇanā
     saddahanti etāya, sayaṃ vā saddahati, saddahanamattameva vā esāti saddhā, sāva
assaddhiyassa abhibhavanato adhipatiyaṭṭhena indriyaṃ, adhimokkhalakkhaṇe vā indattaṃ 2-
kāretīti indriyaṃ, saddhāeva indriyaṃ saddhindriyaṃ. Sā panesā
sampasādanalakkhaṇā ca saddhā pakkhandanalakkhaṇā 3- ca.
     Yathā hi rañño cakkavattissa udakappasādako maṇi udake pakkhitto
paṅkasevālapaṇakakaddamaṃ sannisīdāpeti, udakaṃ acchaṃ karoti vippasannaṃ anāvilaṃ,
evameva saddhā uppajjamānā nīvaraṇe vikkhambheti, kilese sannisīdāpeti, cittaṃ
pasādeti, anāvilaṃ karoti, pasannena cittena yogāvacaro kulaputto dānaṃ deti,
sīlaṃ samādiyati, uposathakammaṃ karoti, bhāvanaṃ ārabhati. Evaṃ tāva saddhā
sampasādanalakkhaṇāti veditabbā. Tenāha āyasmā nāgaseno:-
     yathā mahārāja rājā cakkavattī caturaṅginiyā senāya saddhiṃ addhānamaggap-
paṭipanno parittaṃ udakaṃ tareyya, taṃ udakaṃ hatthīhi ca assehi ca rathehi ca pattīhi
ca khubhitaṃ 4- bhaveyya āvilaṃ luḷitaṃ kalalībhūtaṃ. Uttiṇṇo ca rājā cakkavattī manusse
āṇāpeyya "pānīyaṃ bhaṇe āharatha, taṃ pivissāmī"ti. Rañño ca udakappasādako
maṇi bhaveyya. "evaṃ devā"ti kho te manussā rañño cakkavattissa paṭisuṇitvā
taṃ udakappasādakamaṇiṃ udake pakkhipeyyuṃ. 5- Sahasā udake udake pakkhittamattena
paṅkasevālapaṇakakaddamo ca sannisīdeyya, 5- acchaṃ bhaveyya udakaṃ vippasannaṃ anāvilaṃ,
tato rañño cakkavattissa pānīyaṃ upanāmeyyuṃ "pivatu devo pānīyan"ti.
@Footnote: 1 saṃ. saḷā. 18/99/76, saṃ. Ma. 19/1071/361
@2 cha.Ma. indaṭṭhaṃ. evamuparipi   3 cha. sampakkhandanalakkhaṇā. evamuparipi
@4 cha. saṅkhubhitaṃ, Ma. saṅkhubbhitaṃ   5-5 cha.Ma. tasmiṃ udake pakkhittamatte
@paṅkasevālapaṇakaṃ vigaccheyya, kaddamo ca sannisīdeyya

---------------------------------------------------------------------------------------------
page169.
     Yathā mahārāja udakaṃ, evaṃ cittaṃ daṭṭhabbaṃ, yathā te manussā, evaṃ
yogāvacaro daṭṭhabbo, yathā paṅkasevālapaṇakakaddamo, evaṃ kilesā daṭṭhabbā, yathā
udakappasādakamaṇi, evaṃ saddhā daṭṭhabbā, yathā udakappasādakamaṇimhi pakkhittamatte
paṅkasevālapaṇakakaddamo sannisīdati, acchaṃ bhavati udakaṃ vippasannaṃ anāvilaṃ, evameva
kho mahārāja saddhā uppajjamānā nīvaraṇe vikkhambheti, vinīvaraṇaṃ cittaṃ hoti acchaṃ
vippasannaṃ anāvilanti.
     Yathā pana kumbhilamakaragāharakkhasādikiṇṇaṃ pūraṃ mahānadiṃ āgamma bhīrukajanā
ubhosu tīresu tiṭṭhanti, saṅgāmasūro pana mahāyodho āgantvā "kasmā tiṭṭhathā"ti 1-
pucchitvā "sappaṭibhayabhāvena otarituṃ na visahāmā"ti vutte sunisitaṃ asiṃ gahetvā
"mama pacchato etha, mā bhāyitthā"ti vatvā nadiṃ otaritvā āgatāgate kumbhilādayo
paṭibāhitvā orimatīrato manussānaṃ sotthibhāvaṃ karonto pārimatīraṃ neti,
pārimatīratopi sotthinā orimatīraṃ āneti, evameva dānaṃ dadato sīlaṃ rakkhato
uposathakammaṃ karoto bhāvanaṃ ārabhato saddhā pubbaṅgamā purecārikā hoti. Tena vuttaṃ
"pakkhandanalakkhaṇā ca saddhā"ti.
     Aparo nayo:- saddahanalakkhaṇā saddhā okappanalakkhaṇā vā, pasādanarasā
udakappasādakamaṇi viya. Pakkhandanarasā vā oghuttaraṇo viya. Akālussiyapaccupaṭṭhānā
adhimuttipaccupaṭṭhānā vā, saddheyyavatthupadaṭṭhānā sotāpattiyaṅgapadaṭṭhānā vā,
sā hatthavittavījāni viya daṭṭhabbā.
     Vīrānaṃ 2- bhāvo viriyaṃ, vīrānaṃ vā kammaṃ viriyaṃ, vidhinā vā nayena upāyena
īriyitabbaṃ 3- pavattayitabbanti viriyaṃ, tadeva kosajjassa abhibhavanato adhipatiyaṭṭhena
indriyaṃ, paggahaṇalakkhaṇe vā indattaṃ kāretīti indriyaṃ. Viriyameva indriyaṃ
viriyindriyaṃ. Taṃ panetaṃ upatthambhanalakkhaṇañca viriyaṃ paggahaṇalakkhaṇañca. Yathā hi
jiṇṇagharaṃ āgantukena thūṇupatthambhena tiṭṭhati, evameva yogāvacaro viriyupatthambhena
upatthambhito hutvā sabbakusaladhammehi na hāyati na parihāyati. Evaṃ tāvassa
upatthambhanalakkhaṇatā veditabbā. Tenāha thero nāgaseno:-
@Footnote: 1 cha.Ma. ṭhitatthāti         2 cha.Ma. vīrassa       3 cha.Ma. īrayitabbaṃ

---------------------------------------------------------------------------------------------
page170.
     "yathā mahārāja puriso gehepi patante tamaññena dārunā upatthambheyya,
upatthambhitaṃ santaṃ evaṃ taṃ gehaṃ na pateyya, evameva kho mahārāja upatthambhanalakkhaṇaṃ
viriyaṃ, viriyupatthambhitā sabbe kusaladhammā na hāyanti na parihāyantī"ti. 1-
     Yathā pana khuddakāya ca mahatikāya ca senāya saṅgāme pavatte khuddakā 2-
senā olīyeyya, tato rañño āroceyya, rājā balavāhanaṃ peseyya, tena paggahitā
sakasenā parasenaṃ parājeyya, evameva viriyaṃ sahajātasampayuttadhammānaṃ olīyituṃ osakkituṃ
na deti, ukkhipati paggaṇhāti. Tena vuttaṃ "paggahaṇalakkhaṇañca viriyan"ti.
     Aparo nayo:- ussāhalakkhaṇaṃ viriyaṃ, sahajātadhammānaṃ upatthambhanarasaṃ,
asaṃsīdanabhāvapaccupaṭṭhānaṃ, "saṃviggo yoniso padahatī"ti 3- vacanato saṃvegapadaṭṭhānaṃ
viriyārambhavatthupadaṭṭhānaṃ vā, sammā āraddhaṃ sabbāsaṃ sampattīnaṃ mūlaṃ hotīti
daṭṭhabbaṃ.
     Saranti etāya, sayaṃ vā sarati, saraṇamattameva vā esāti sati. Sā ca
muṭṭhassaccassa avibhavanato adhipatiyaṭṭhena indriyaṃ, upaṭṭhānalakkhaṇe vā indattaṃ
kāretīti indriyaṃ, satieva indriyaṃ satindriyaṃ. Sā panesā apilāpanalakkhaṇā ca
sati upaggaṇhanalakkhaṇā ca. Yathā hi rañño bhaṇḍāgāriko dasavidhaṃ ratanaṃ gopayanto
sāyaṃ pāto 4- rājānaṃ issariyasampattiṃ sallakkhāpeti sāreti, evameva sati kusalakammaṃ
sammā 5- sallakkhāpeti sāreti. 6- Tenāha thero:-
     "yathā  mahārāja rañño cakkavattissa bhaṇḍāgāriko rājānaṃ
cakkavattiṃ sāyaṃ pāto issariyasampattiṃ 7- sarāpeti `ettakā deva
hatthī, ettakā assā, ettakā rathā, ettakā pattī, ettakaṃ hiraññaṃ,
ettakaṃ suvaṇṇaṃ, ettakaṃ sabbaṃ sāpateyyaṃ, taṃ devo saratū'ti, evameva kho
mahārāja sati kusaladhamme apilāpeti `ime cattāro satipaṭṭhānā, ime cattāro
sammappadhānā, ime cattāro iddhipādā, imāni pañcindriyāni, imāni pañca
balāni, ime satta bojjhaṅgā, ayaṃ ariyo aṭṭhaṅgiko maggo, ayaṃ
@Footnote: 1 milinda. 12/35            2 cha.Ma. khuddikā         3 aṅ. catukka. 21/113/131
@4 cha.Ma. pātaṃ. evamuparipi      5 cha.Ma. ayaṃ pāṭho na dissati     6 cha.Ma. sarāpeti
@7 cha.Ma. yasaṃ

---------------------------------------------------------------------------------------------
page171.
Samatho, ayaṃ vipassanā, 1- imāni ariyasaccāni, 1- ayaṃ vijjā, ayaṃ vimutti, ime
lokuttarā dhammāti. Evaṃ kho mahārāja apilāpanalakkhaṇā satī"ti. 2-
     Yathā pana rañño cakkavattissa pariṇāyakaratanaṃ rañño ahite ca hite ca
ñatvā ahite apayāpeti, hite upayāpeti, evameva sati hitāhitānaṃ dhammānaṃ
gatiyo samanvesitvā 3- "ime kāyaduccaritādayo dhammā ahitā"ti ahite dhamme
apanudeti, 4- "ime kāyasucaritādayo dhammā hitā"ti hite dhamme upaggaṇhāti.
Tenāha thero:-
     "yathā mahārāja rañño cakkavattissa pariṇāyakaratanaṃ rañño hitāhite
jānāti `ime rañño hitā, ime ahitā, ime upakārā, ime anūpakārā'ti.
Tato ahite apanudeti, hite upaggaṇhāti, evameva kho mahārāja sati uppajjamānā
hitāhitānaṃ dhammānaṃ gatiyo samanvesati `ime dhammā hitā, ime dhammā
ahitā, ime dhammā upakārā, ime dhammā anūpakārā'ti. Tato ahite dhamme
apanudeti, hite dhamme upaggaṇhāti, evaṃ kho mahārāja upaggaṇhanalakkhaṇā satī"ti.
     Aparo nayo:- apilāpanalakkhaṇā sati, asammosanarasā, ārakkhapaccupaṭṭhānā
visayābhimukhībhāvapaccupaṭṭhānā vā. Thirasaññāpadaṭṭhānā kāyādisatipaṭṭhānapadaṭṭhānā vā.
Ārammaṇe daḷhaṃ patiṭṭhitattā pana esikā viya cakkhudvārādirakkhanato dovāriko
viya ca daṭṭhabbā.
     Ārammaṇe cittaṃ sammā ādhiyati ṭhapetīti samādhi, so ca vikkhepassa abhibhavanato
adhipatiyaṭṭhena indriyaṃ, avikkhepalakkhaṇe vā indattaṃ kāretīti indriyaṃ,
samādhiyeva indriyaṃ samādhindriyaṃ. Lakkhaṇādīni panassa heṭṭhā vuttanayeneva
veditabbāni.
     Pajānātīti paññā. Kiṃ pajānātīti? "idaṃ dukkhan"tiādinā nayena
Ariyasaccāni. Aṭṭhakathāyaṃ pana "paññāpetīti paññā"ti vuttaṃ. Kinti paññāpetīti?
"aniccaṃ dukkhaṃ anattā"ti paññāpeti. Sā ca avijjāya abhibhavanato adhipatiyaṭṭhena
@Footnote: 1-1 cha.Ma. ime pāṭhā na dissanti     2 milinda. 13/36
@3 Sī.,Ma. samannesitvā             4 Ma. apanudati

---------------------------------------------------------------------------------------------
page172.
Indriyaṃ, dassanalakkhaṇe vā indattaṃ kāretīti indriyaṃ, paññāeva indriyaṃ
paññindriyaṃ. Sā panesā obhāsanalakkhaṇā ca paññā pajānanalakkhaṇā ca. Yathā hi
catubhittike gehe rattibhāge dīpe jalite andhakāro nirujjhati, āloko pātubhavati,
evameva obhāsanalakkhaṇā paññā paññobhāsasamo obhāso nāma natthi. Paññavato
hi ekapallaṅkena nisinnassa dasasahassilokadhātu ekālokā hoti. Tenāha thero:-
     "yathā mahārāja puriso andhakāre gehe telapadīpaṃ 1- paveseyya. Paviṭṭho
padīpo andhakāraṃ viddhaṃseti obhāsaṃ janeti, ālokaṃ vidasseti, 2- pākaṭāni ca rūpāni
karoti, evameva kho mahārāja paññā uppajjamānā avijjandhakāraṃ viddhaṃseti
vijjobhāsaṃ janeti, ñāṇālokaṃ vidasseti, pākaṭāni ca ariyasaccāni karoti. Evaṃ kho
mahārāja obhāsanalakkhaṇā paññā"ti. 3-
     Yathā vā pana cheko bhisakko āturānaṃ sappāyāsappāyāni bhesajjādīni 4-
jānāti, evaṃ paññā uppajjamānā kusalākusale sevitabbāsevitabbe hīnappaṇīte
kaṇhasukke sappaṭibhāgāpaṭibhāge dhamme pajānāti. Vuttampi cetaṃ dhammasenāpatinā
"pajānāti pajānātīti kho āvuso tasmā paññāti 5- vuccati. Kiñci pajānāti?
`idaṃ dukkhan'ti pajānātī"ti 6- vitthāretabbaṃ. Evamassā pajānanalakkhaṇatā veditabbā.
     Aparo nayo:- yathāsabhāvapaṭivedhalakkhaṇā paññā, akkhalitapaṭivedhalakkhaṇā vā
kusalissāsakhittausupaṭivedho viya. Visayobhāsanarasā 7- padīpo viya. Asammohapaccupaṭṭhānā
araññagatasudesako viya.
     Manatīti mano, vijānātīti attho. Aṭṭhakathācariyā panāhu "nāḷiyā minamāno
viya mahātulāya dhārayamāno viya ca ārammaṇaṃ minati jānātīti 8- mano"ti. Tadeva
mananalakkhaṇe indattaṃ kāretīti indriyaṃ, manoeva indriyaṃ manindriyaṃ. Heṭṭhā
vuttacittassevetaṃ vevacanaṃ.
@Footnote: 1 cha.Ma. padīpaṃ     2 cha.Ma. vidaṃseti. evamuparipi     3 milinda. 15/38
@4 cha.Ma. bhojanāni  5 cha.Ma. paññavāti
@6 Ma.mū. 12/449/401   7 cha.Ma. visayobhāsarasā    8 cha.Ma. pajānātīti

---------------------------------------------------------------------------------------------
page173.
     Pītisomanassasampayogato sobhanaṃ mano assāti sumano, sumanassa bhāvo
somanassaṃ, sātalakkhaṇe indattaṃ kāretīti indriyaṃ, somanassameva indriyaṃ
somanassindriyaṃ. Heṭṭhā vuttavedanāyevetaṃ vevacanaṃ.
     Jīvanti tena taṃsampayuttadhammāti jīvitaṃ, anupālanalakkhaṇe indattaṃ kāretīti
indriyaṃ, jīvitameva indriyaṃ jīvitindriyaṃ. Taṃ pavattasantatādhipateyyaṃ hoti.
Lakkhaṇādīhi pana attanā avinā bhūtānaṃ 1- dhammānaṃ anupālanalakkhaṇaṃ jīvitindriyaṃ,
tesaṃ pavattanarasaṃ, tesaṃyeva ṭhapanapaccupaṭṭhānaṃ, yāpayitabbadhammapadaṭṭhānaṃ. Santepi ca
anupālanalakkhaṇādimhi vidhāne atthikkhaṇeyeva taṃ te dhamme anupāleti udakaṃ viya
uppalādīni. Yathāsakaṃ paccayuppannepi ca dhamme pāleti dhātī viya. Kumāraṃ sayaṃ
pavattitadhammasambandheneva ca pavattati niyāmako viya nāvaṃ. 2- Na bhaṅgato uddhaṃ
pavattayati attano ca pavattayitabbānañca abhāvā. Na bhaṅgakkhaṇe ṭhapeti sayaṃ bhijjamānattā
khīyamāno viya vaṭṭisneho padīpasikhaṃ. 3- Na ca anupālanapavattanaṭhapanānubhāvavirahitaṃ
yathāvuttakkhaṇe tassa tassa sādhanatoti daṭṭhabbaṃ.
                          Maggaṅgarāsivaṇṇanā
     sammādiṭṭhītiādīsu dassanaṭṭhena sammādiṭṭhi, abhiniropanaṭṭhena sammāsaṅkappo,
paggahanaṭṭhena sammāvāyāmo, upaṭṭhānaṭṭhena sammāsati, avikkhepanaṭṭhena sammāsamādhīti
veditabbo. Vacanatthato pana sammā passati, sammā vā tāya passantīti sammādiṭṭhi.
Sammā saṅkappeti, sammā vā tena saṅkappentīti sammāsaṅkapPo. Sammā vāyamati, 4-
sammā vā tena vāyamantīti sammāvāyāmo. Sammā sarati, sammā vā tāya sarantīti
sammāsati. Sammā samādhiyati, sammā vā tena samādhiyantīti sammāsamādhi. Apica
pasaṭṭhā sundarā vā diṭṭhi sammādiṭṭhīti imināpi nayena tesaṃ vacanattho veditabbo,
lakkhaṇādīni pana heṭṭhā vuttāneva.
@Footnote: 1 cha.Ma. avinibhuttānaṃ       2 cha.Ma. ayaṃ pāṭho na dissati
@3 cha.Ma. dīpasikhaṃ   4 cha.Ma. vāyāmeti

---------------------------------------------------------------------------------------------
page174.
                           Balarāsivaṇṇanā
     saddhābalādīsupi saddhādīni vuttatthāneva. Akampiyaṭṭhena pana balanti veditabbaṃ.
Evametesu assaddhiye na kampatīti na kampatīti saddhābalaṃ. Kosajje na kampatīti
viriyabalaṃ. Muṭṭhassacce na kampatīti satibalaṃ. Uddhacce na kampatīti samādhibalaṃ.
Avijjāya na kampatīti paññābalaṃ. Ahirike na kampatīti hiribalaṃ. Anottappe na
kampatīti ottappabalanti ayaṃ ubhayapadavasena atthavaṇṇanā hoti.
     Tattha purimāni pañca heṭṭhā lakkhaṇādīhi pakāsitāneva. Pacchimadvaye
kāyaduccaritādīhi hiriyatīti hiri, lajjāyetaṃ adhivacanaṃ. Tehiyeva ottappatīti 1-
ottappaṃ, pāpato ubbegassetaṃ adhivacanaṃ. Tesaṃ nānākaraṇadīpanatthaṃ "samuṭṭhānaṃ
adhipatilajjābhayalakkhaṇena cā"ti imaṃ mātikaṃ ṭhapetvā ayaṃ vitthārakathā vuttā.
     Ajjhattasamuṭṭhānā hiri nāma, bahiddhāsamuṭṭhānaṃ ottappaṃ nāma. Attādhipati
hiri nāma, lokādhipati ottappaṃ nāma. Lajjāsabhāvasaṇṭhitā hiri nāma, bhayasabhāvasaṇṭhitaṃ
ottappaṃ nāma. Sappatissavalakkhaṇā hiri nāma, vajjabhīrukabhayadassāvilakkhaṇaṃ ottappaṃ
nāma.
     Tattha ajjhattasamuṭṭhānahiriṃ catūhi kāraṇehi samuṭṭhāpeti jātiṃ paccavekkhitvā,
vayaṃ paccavekkhitvā, sūrabhāvaṃ paccavekkhitvā, bāhusaccaṃ paccavekkhitvā. Kathaṃ?
"pāpakaraṇannāmetaṃ na jātisampannānaṃ kammaṃ, hīnajaccānaṃ kevaṭṭādīnaṃ idaṃ kammaṃ,
mādisassa jātisampannassa idaṃ kammaṃ kātuṃ na yuttan"ti evaṃ tāva jātiṃ
paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā "pāpakaraṇannāmetaṃ
daharehi kattabbakammaṃ, mādisassa vaye ṭhitassa idaṃ kammaṃ kātuṃ na yuttan"ti evaṃ
vayaṃ paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā
"pāpakaraṇannāmetaṃ 2- dubbalajātikānaṃ kammaṃ, na sūrabhāvānaṃ. Mādisassa
sūrabhāvasampannassa idaṃ kammaṃ kātuṃ na yuttan"ti evaṃ sūrabhāvaṃ paccavekkhitvā
pāṇātipātādipāpaṃ akaronto hiriṃ samuṭṭhāpeti. Tathā "pāpakaraṇannāmetaṃ andhabālānaṃ
@Footnote: 1 Sī. ottapatīti     2 cha.Ma. pāpakammaṃ nāmetaṃ. evamuparipi

---------------------------------------------------------------------------------------------
page175.
Kammaṃ, na paṇḍitānaṃ. Mādisassa paṇḍitassa bahussutassa idaṃ kammaṃ kātuṃ na
yuttan"ti evaṃ bāhusaccaṃ paccavekkhitvā pāṇātipātādipāpaṃ akaronto hiriṃ
samuṭṭhāpeti. Evaṃ ajjhattasamuṭṭhānahiriṃ catūhi kāraṇehi samuṭṭhāpeti. Samuṭṭhāpetvā
ca pana attano citte hiriṃ pavesetvā pāpakammaṃ na karoti, evaṃ ajjhattasamuṭṭhānā
hiri nāma hoti.
     Kathaṃ bahiddhāsamuṭṭhānaṃ ottappaṃ nāma? sace tvaṃ pāpakammaṃ karissasi, catūsu
Parisāsu garahappatto bhavissasi.
              "garahissanti taṃ viññū       asuciṃ nāgariko yathā
               vivajjito sīlavantehi      kathaṃ bhikkhu karissasī"ti
evaṃ paccavekkhanto hi bahiddhāsamuṭṭhitena ottappena pāpakammaṃ na karoti, evaṃ
bahiddhāsamuṭṭhānaṃ ottappaṃ nāma hoti.
     Kathaṃ attādhipati hiri nāma? idhekacco kulaputto attānaṃ adhipatiṃ jeṭṭhakaṃ
Katvā "mādisassa saddhāpabbajitassa bahussutassa dhutavādassa 1- na yuttaṃ pāpakammaṃ
kātun"ti pāpakammaṃ na karoti. Evaṃ attādhipati hiri nāma hoti. Tenāha bhagavā
"so attānaṃyeva adhipatiṃ jeṭṭhakaṃ karitvā akusalaṃ pajahati, kusalaṃ bhāveti, sāvajjaṃ
pajahati anavajjaṃ bhāveti, suddhaṃ attānaṃ pariharatī"ti. 2-
     Kathaṃ lokādhipati ottappaṃ nāma? idhekacco kulaputto lokaṃ adhipatiṃ jeṭṭhakaṃ
katvā pāpakammaṃ na karoti. Yathāha:- "mahā kho panāyaṃ lokasannivāso, mahantasmiṃ kho
pana lokasannivāse santi samaṇabrāhmaṇā iddhimanto dibbacakkhukā paracittaviduno, te
dūratopi passanti, āsannāpi na dissanti, cetasāpi cittaṃ pajānanti, tepi maṃ evaṃ
jānisasanti `passatha bho imaṃ kulaputtaṃ, saddhā agārasmā anagāriyaṃ pabbajito samāno
vokiṇṇo viharati pāpakehi akusalehi dhammehī'ti. Santi devatā iddhimantiyo 3-
dibbacakkhukā paracittaviduniyo, tā dūratopi passanti, āsannāpi na dissanti,
cetasāpi cittaṃ pajānanti, tāpi maṃ evaṃ jānissanti `passatha bho imaṃ kulaputtaṃ,
saddhā agārasmā anagāriyaṃ pabbajito samāno vokiṇṇo viharati pāpakehi akusalehi
@Footnote: 1 cha. dhutaṅgadharassa, Ma. dhutaṅgadhārissa   2 aṅ. tika. 20/40/142
@3 cha. iddhimantiniyo

---------------------------------------------------------------------------------------------
page176.
Dhammehī'ti. So lokaṃyeva adhipatiṃ jeṭṭhakaṃ katvā akusalaṃ pajahati, kusalaṃ bhāveti,
sāvajjaṃ pajahati anavajjaṃ bhāveti, suddhaṃ attānaṃ pariharatī"ti. 1- Evaṃ lokādhipati
ottappaṃ nāma hoti.
     Lajjāsabhāvasaṇṭhitā hiri, bhayasabhāvasaṇṭhitaṃ ottappanti ettha pana lajjāti
lajjanākāro, tena sabhāvena saṇṭhitā hiri. Bhayanti apāyabhayaṃ, tena sabhāvena saṇṭhitaṃ
ottappaṃ. Tadubhayampi pāpaparivajjane pākaṭaṃ hoti. Ekacco hi yathā nāma eko
kulaputto uccārapassāvādīni karonto lajjitabbayuttakaṃ ekaṃ disvā
lajjanākārappatto bhaveyya 2- nilīno lajjito, 2- evameva ajjhattaṃ lajjidhammaṃ
okkamitvā pāpakammaṃ na karoti. Ekacco apāyabhayabhīto hutvā pāpakammaṃ na karoti.
     Tatridaṃ opammaṃ:- yathā hi dvīsu ayoguḷesu eko sītalo bhaveyya gūthamakkhito,
eko uṇho āditto. Tattha paṇḍito sītalaṃ gūthamakkhitattā jigucchanto na gaṇhāti,
itaraṃ dāhabhayena. Tattha sītalassa gūthamakkhitassa jigucchāya 3- agaṇhanaṃ viya ajjhattaṃ
lajjidhammaṃ okkamitvā pāpassa akaraṇaṃ, uṇhassa dāhabhayena agaṇhanaṃ viya apāyabhayena
pāpassa akaraṇaṃ veditabbaṃ.
     Sappatissavalakkhaṇā hiri, vajjabhīrukabhayadassāvilakkhaṇaṃ ottappanti idampi
dvayaṃ pāpaparivajjaneeva pākaṭaṃ hoti. Ekacco hi jātimahattapaccavekkhaṇā
satthumahattapaccavekkhaṇā dāyajjamahattapaccavekkhaṇā sabrahmacārimahattapaccavekkhaṇāti
catūhi kāraṇehi sappatissavalakkhaṇaṃ hiriṃ samuṭṭhāpetvā pāpaṃ na karoti. Ekacco
attānuvādabhayaṃ parānuvādabhayaṃ daṇḍabhayaṃ duggatibhayanti catūhi kāraṇehi
vajjabhīrukabhayadassāvilakkhaṇaṃ ottappaṃ samuṭṭhāpetvā pāpaṃ na karoti. Tattha
jātimahattapaccavekkhaṇādīni ceva attānuvādabhayādīni ca vitthāretvā kathetabbānīti. 4-
                           Mūlarāsivaṇṇanā
     na lubbhanti etena, sayaṃ vā na lubbhati, na lubbhanamattameva vā etanti
alobho. Adosāmohesupi eseva nayo. Tesu alobho ārammaṇe cittassa agedhalakkhaṇo
@Footnote: 1 aṅ. tika. 20/40/142,          2-2 cha.Ma. hīḷito
@3 cha.Ma. gūthamakkhanajigucchāya           4 cha.Ma. iti-saddo na dissati

---------------------------------------------------------------------------------------------
page177.
Alaggabhāvalakkhaṇo vā kamaladale 1- jalabindu viya. Apariggahaṇaraso muttabhikkhu viya.
Anallīnabhāvapaccupaṭṭhāno asucimhi patitapuriso viya. Adoso acaṇḍikkalakkhaṇo
avirodhalakkhaṇo vā anukūlamitto viya. Āghātavinayaraso pariḷāhavinayaraso vā candanaṃ
viya. Sommabhāvapaccupaṭṭhāno puṇṇacando viya. Amoho lakkhaṇādīhi 2- heṭṭhā
paññindriyapade vibhāvitoeva.
     Imesu pana tīsu alobho maccheramalassa paṭipakkho, adoso duslīlyamalassa,
amoho kusalesu dhammesu abhāvanāya paṭipakkho. Alobho cettha dānahetu, adoso
sīlahetu, amoho bhāvanāhetu. Tesu ca alobhena anadhikaṃ gaṇhāti luddhassa adhikagahaṇato.
Adosena anūnaṃ duṭṭhassa onagahaṇato. 3- Amohena aviparītaṃ muḷhassa viparītagahaṇato.
     Alobhena cettha vijjamānaṃ dosaṃ dosato dhārento dose pavattati, luddho
hi dosaṃ paṭicchādeti. Adosena vijjamānaṃ guṇaṃ guṇato dhārento guṇe pavattati,
duṭṭho hi guṇaṃ makkheti. Amohena yāthāvasabhāvaṃ 4- yāthāvasabhāvato dhārento
yāthāvasabhāve pavattati, muḷho hi tacchaṃ "atacchan"ti atacchaṃ ca "tacchan"ti gaṇhāti.
Alobhena ca piyavippayogadukkhaṃ na hoti, luddhassa piyasabhāvato piyavippayogāsahanato
ca. Adosena  appiyasampayogadukkhaṃ na hoti, duṭṭhassa hi appiyasabhāvato
appiyasampayogāsahanato ca. Amohena icchitālābhadukkhaṃ na hoti, amuḷhassa hi "taṃ
kutettha labbhā"ti 5- evamādi paccavekkhaṇasambhavato.
     Alobhena cettha jātidukkhaṃ na hoti alobhassa taṇhāpaṭipakkhattā 6- taṇhāmūlakattā
ca jātidukkhassa. Adosena jarādukkhaṃ na hoti tikkhadosassa khippaṃ jarāsambhavato.
Amohena maraṇadukkhaṃ na hoti, sammohamaraṇaṃ hi dukkhaṃ, na ca taṃ amuḷhassa hoti. Alobhena
ca gahaṭṭhānaṃ, amohena pabbajitānaṃ, adosena pana sabbesampi sukhasaṃvāsatā hoti.
     Visesato cettha alobhena pittivisaye upapatti na hoti, yebhuyyena hi sattā
taṇhāya pittivisayaṃ upapajjanti, taṇhāya ca paṭipakkho alobho. Adosena niraye
@Footnote: 1 Ma. kamalatale      2 Sī. amohalakkhaṇādi hi      3 cha.Ma. ūnaggahaṇato
@4 Sī. yathāsabhāvaṃ     5 dī. pā. 11/340/232, aṅ. navaka. 23/30/335
@6 cha.Ma. taṇhāpaṭipakkhato

---------------------------------------------------------------------------------------------
page178.
Upapatti na hoti, dosena hi caṇḍajātitāya dosasadisaṃ nirayaṃ upapajjanti, dosassa
ca paṭipakkho adoso. Amohena tiracchānayoniyaṃ nibbatti na hoti, mohena hi
niccasammuḷhā 1- tiracchānayoniyaṃ upapajjanti, mohassa paṭipakkho ca amoho. Etesu
alobho rāgavasena upagamanassa abhāvaṃ karoti, 2- adoso dosavasena apagamanassa,
amoho mohavasena amajjhattabhāvassa.
     Tīhipi cetehi yathāpaṭipāṭiyā nekkhammasaññā abyāpādasaññā avihiṃsāsaññāti
imā tisso saññā honti, asubhasaññā appamāṇasaññā dhātusaññāti imā ca
tisso saññā honti. Alobhena pana kāmasukhallikānuyogantassa parivajjanaṃ, adosena
attakilamathānuyogantassa parivajjanaṃ hoti, amohena majjhimāya paṭipattiyā paṭipajjanaṃ.
Tathā alobhena abhijjhākāyaganthassa pabhedanaṃ hoti, adosena byāpādakāyaganthassa,
amohena sesaganthadvayassa. Purimāni ca dve satipaṭṭhānāni purimānaṃ dvinnaṃ
ānubhāvena, pacchimāni pacchimasseva ānubhāvena ijjhanti.
     Alobho cettha ārogyassa paccayo hoti, aluddho hi lobhanīyampi asappāyaṃ na
sevati, tena arogo hoti. Adoso yobbanassa, 3- aduṭṭho hi valittacapalitāvahena 4-
dosagginā aḍayhamāno dīgharattaṃ yuvā hoti. Amoho dīghāyukatāya, amuḷho hi
hitāhitaṃ ñatvā ahitaṃ parivajjamāno hitañca paṭisevamāno dīghāyuko hoti.
     Alobho cettha bhogasampattiyā paccayo hoti, aluddhassa hi cāgena bhogapaṭilābho.
Adoso mittasampattiyā aduṭṭhassa 5- mettāya mittānaṃ paṭilābhato ceva aparihānato 6-
ca. Amoho attasampattiyā, amuḷho hi attano hitameva karonto attānaṃ
sampādeti. Alobho ca dibbavihārassa paccayo hoti, adoso brahmavihārassa,
amoho ariyavihārassa.
     Alobhena cettha sakapakkhesu sattasaṅkhāresu nibbuto hoti tesaṃ vināsena
abhisaṅgahetukassa dukkhassa abhāvā. Adosena parapakkhesu aduṭṭhassa verīsupi verisaññāya
abhāvato. Amohena udāsīnapakkhesu amuḷhassa sabbābhisaṅgatāya abhāvato.
@Footnote: 1 cha. niccasammūḷhaṃ, Ma. niccaṃ sammuḷhaṃ     2 cha.Ma. abhāvakaro
@3 Sī. yobbaññassa                   4 cha.Ma. valipalitāvahena
@5 cha.Ma. ayaṃ  pāṭho na dissati          6 Sī. aparihānito

---------------------------------------------------------------------------------------------
page179.
     Alobhena ca aniccadassanaṃ hoti, luddho hi upabhogāsāya aniccepi saṅkhāre
aniccato na passati. Adosena dukkhadassanaṃ, adosajjhāsayo hi pariccattaāghāta-
vatthupariggaho saṅkhāreyeva dukkhato passati. Amohena anattadassanaṃ, amuḷho hi
yathāsabhāvagahaṇakusalo 1- apariṇāyakaṃ khandhapañcakaṃ apariṇāyakato bujjhati. Yathā ca
etehi aniccadassanādīni, evameva tepi aniccadassanādīhi honti. Aniccadassanena
hi alobho hoti, dukkhadassanena adoso, anattadassanena amoho hoti. Ko hi nāma
"aniccamidan"ti sammā ñatvā tassatthāya pihaṃ uppādeyya, saṅkhāre vā "dukkhan"ti
jānanto aparampi accantatikhiṇaṃ kodhadukkhaṃ uppādeyya, attasuññatañca bujjhitvā
puna sammohaṃ āpajjeyyāti.
                          Kammapatharāsivaṇṇanā
     na abhijjhāyatīti anabhijjhā. Kāyikacetasikasukhaṃ idhalokaparalokahitaṃ
guṇānubhāvapaṭiladdhaṃ kittisaddañca na byāpādetīti abyāpādo. Sammā passati, sobhanā
vā diṭṭhīti sammādiṭṭhi, alobhādīnaṃyeva tāni nāmāni. Heṭṭhā panete dhammā mūlavasena
gahitā, idha kammapathavasenāti veditabbā.
                          Lokapāladukavaṇṇanā
     hirottappānipi heṭṭhā balavasena gahitāni, idha lokapālavasena. Lokaṃ hi
ime dve dhammā pālenti. 2- Yathāha:-
         "dveme bhikkhave sukkā dhammā lokaṃ pālenti. Katame dve? hiri ca
     ottappañca, ime kho bhikkhave dve sukkā dhammā lokaṃ pālenti. Sace
     bhikkhave dve sukkā dhammā lokaṃ na pāleyyuṃ, nayidha paññāyetha `mātā'ti vā
     `mātucchā'ti vā `mātulānī'ti vā `ācariyabhariyā'ti vā `garūnaṃ dārā'ti vā,
     sambhedaṃ loko agamissa, 3- yathā ajeḷakā kukkuṭasukarā soṇasiṅgālā. Yasmā
@Footnote: 1 cha.Ma. yāthāvagahaṇakusalo     2 cha.Ma. pālayanti      3 Ma. āgamissati

---------------------------------------------------------------------------------------------
page180.
     Ca kho bhikkhave ime dve sukkā dhammā lokaṃ pālenti, tasmā paññāyati
     `mātā'ti vā `mātucchā'ti `mātulānī'ti vā `ācariyabhariyā'ti vā `garūnaṃ
     dārā'ti vā"ti. 1-
                         Passaddhādiyugalavaṇṇanā
     kāyassa passambhanaṃ kāyapassaddhi. Cittassa passambhanaṃ cittapassaddhi. Kāyoti
cettha vedanādayo tayo khandhā. Ubhopi panetā ekato katvā
kāyacittadarathavūpasamalakkhaṇā kāyacittapassaddhiyo, kāyacittadarathanimmadanarasā, kāyacittānaṃ
aparipphandanasītibhāvapaccupaṭṭhānā, kāyacittapadaṭṭhānā, kāyacittānaṃ
avūpasamakarauddhaccādikilesapaṭipakkhabhūtāti daṭṭhabbā.
     Kāyassa lahubhāvo kāyalahutā. Cittassa lahubhāvo cittalahutā. Tā kāyacittagarubhāva-
vūpasamalakkhaṇā, kāyacittagarubhāvanimmadanarasā, kāyacittānaṃ adandhatāpaccupaṭṭhānā,
kāyacittapadaṭṭhānā, kāyacittānaṃ garubhāvakarathīnamiddhādikilesapaṭipakkhabhūtāti daṭṭhabbā.
     Kāyassa mudubhāvo kāyamudutā. Cittassa mudubhāvo cittamudutā. Tā
kāyacittathaddhabhāvavūpasamalakkhaṇā, kāyacittathaddhabhāvanimmadanarasā, appaṭighātapaccupaṭṭhānā,
kāyacittapadaṭṭhānā, kāyacittānaṃ thaddhabhāvakaradiṭṭhimānādikilesapaṭipakkhabhūtāti
daṭṭhabbā.
     Kāyassa kammaññabhāvo kāyakammaññatā. Cittassa kammaññabhāvo cittakammaññatā.
Tā kāyacittaakammaññabhāvavūpasamalakkhaṇā, kāyacittaakammaññabhāvanimmadanarasā,
kāyacittānaṃ ārammaṇakaraṇasampattipaccupaṭṭhānā, kāyacittapadaṭṭhānā, kāyacittānaṃ
akammaññabhāvakarāvasesanīvaraṇapaṭipakkhabhūtāti daṭṭhabbā. Tā pasādanīyavatthūsu pasādāvahā,
hitakiriyāsu viniyogakkhemabhāvāvahā suvaṇṇavisuddhi viyāti daṭṭhabbā.
     Kāyassa pāguññabhāvo kāyapāguññatā. Cittassa pāguññabhāvo cittapāguññatā.
Tā kāyacittaagelaññabhāvalakkhaṇā, kāyacittagelaññanimmadanarasā, nirādīnavapaccupaṭṭhānā,
kāyacittapadaṭṭhānā, kāyacittagelaññakaraassaddhiyādikilesapaṭipakkhabhūtāti daṭṭhabbā.
@Footnote: 1 aṅ. duka. 20/9/51-52

---------------------------------------------------------------------------------------------
page181.
     Kāyassa ujukabhāvo kāyujukatā. Cittassa ujukabhāvo cittujukatā. Tā kāyacitta-
ājjavalakkhaṇā, kāyacittakuṭilabhāvanimmadanarasā, kāyacittānaṃ ajimhatāpaccupaṭṭhānā,
kāyacittapadaṭṭhānā, kāyacittānaṃ kuṭilabhāvakaramāyāsāṭheyyādikilesapaṭipakkhabhūtāti
daṭṭhabbā.
     Saratīti sati. Sampajānātīti sampajaññaṃ. Samantato pakārehi jānātīti attho.
Sātthakasampajaññaṃ sappāyasampajaññaṃ gocarasampajaññaṃ asammohasampajaññanti imesaṃ
catunnaṃ panassa vasena bhedo veditabbo. Lakkhaṇādīni cetesaṃ satindriyapaññindriyesu
vuttanayeneva veditabbāni. Iti heṭṭhā vuttamevetaṃ dhammadvayaṃ puna imasmiṃ ṭhāne
upakāravasena gahitaṃ.
     Kāmacchandādayo paccanīkadhamme sametīti samatho. Aniccādivasena vividhehi
ākārehi dhamme passatīti vipassanā, paññāvesā atthato. Imesampi dvinnaṃ
lakkhaṇādīni heṭṭhā vuttāneva. Idha panete yuganaddhavasena 1- gahitā.
     Sahajātadhamme paggaṇhātīti paggāho. Uddhaccasaṅkhātassa vikkhepassa
paṭipakkhabhāvato na vikkhepoti avikkhePo. Etesampi lakkhaṇādīni heṭṭhā vuttāneva.
Idha panetaṃ padadvayaṃ viriyasamādhiyojanatthāya gahitanti veditabbaṃ.
                          Yevāpanakavaṇṇanā
     ye vā pana tasmiṃ samaye aññepi atthi paṭiccasamuppannā arūpino
dhammā, ime dhammā kusalāti "phasso hoti .pe. Avikkhepo hotī"ti na kevalaṃ
padapaṭipāṭiyā uddiṭṭhā ime paropaṇṇāsadhammāeva, athakho yasmiṃ samaye kāmāvacaraṃ
tihetukaṃ somanassasahagataṃ paṭhamaṃ asaṅkhārikaṃ mahācittaṃ uppannaṃ hoti, tasmiṃ samaye
yevāpanakā 2- aññepi tehiyeva phassādīhi sampayuttā hutvā pavattamānā atthi
attano attano anurūpaṃ paccayaṃ paṭicca samuppannā rūpābhāvena arūpino sabhāvato
upalabbhamānā dhammā, sabbepi ime dhammā kusalāti. 3-
     Ettāvatā cittaṅgavasena pāliyaṃ āruḷhe paropaṇṇāsadhamme dīpetvā
yevāpanakavasena aparepi nava dhamme dhammarājā dīpeti. Tesu tesu hi suttapadesu
@Footnote: 1 Sī.,Ma. yuganandhavasena     2 cha.Ma. ye vā pana   3 cha.Ma. iti-saddo na dissati

---------------------------------------------------------------------------------------------
page182.
Chando adhimokkho manasikāro tatramajjhattatā karuṇā muditā kāyaduccaritavirati
vacīduccaritavirati micchājīvaviratīti ime nava dhammā paññāyanti. Imasmiṃ cāpi
mahācitte kattukamyatākusaladhammacchando atthi, cittaṅgavasena pana pāliṃ anāruḷho, 1-
so idha yevāpanakavasena gahito.
     Adhimokkho atthi, manasikāro atthi, tatramajjhattatā atthi, mettāpubbabhāgo
atthi, so adose gahite gahitoeva hoti. Karuṇāpubbabhāgo atthi, muditāpubbabhāgo
atthi, upekkhāpubbabhāgo atthi, so pana tatramajjhattatāya gahitāya gahitoeva hoti.
Sammāvācā atthi, sammākammanto atthi, sammāājīvo atthi, cittaṅgavasena pana
pāliṃ anāruḷho, sopi idha yevāpanakavasena gahito.
     Imesu pana navasu chando adhimokkho manasikāro tatramajjhattatāti ime
cattārova ekakkhaṇe labbhanti, sesā nānākkhaṇe. Yadā hi iminā cittena micchāvācaṃ
pajahati, virativasena sammāvācaṃ pūreti, tadā chandādayo cattāro sammāvācā cāti ime
pañca ekakkhaṇe labbhanti. Yadā micchākammantaṃ pajahati, virativasena sammākammantaṃ
pūreti .pe. Micchāājīvaṃ  pajahati, virativasena sammāājīvaṃ pūreti .pe. Yadā
karuṇāya parikammaṃ karoti .pe. Yadā muditāya parikammaṃ karoti, tadā chandādayo cattāro
muditāpubbabhāgo cāti ime pañca ekakkhaṇe labbhanti. Ito pana muñcitvā dānaṃ
dentassa sīlaṃ pūrentassa yogena 2- kammaṃ karontassa cattāri apaṇṇakaṅgāneva
labbhanti.
     Evametesu navasu yevāpanakadhammesu chandoti kattukamyatāyetaṃ adhivacanaṃ. Tasmā
so kattukamyatālakkhaṇo chando, ārammaṇapariyesanaraso, ārammaṇena
atthikatāpaccupaṭṭhāno, tadevassa padaṭṭhānaṃ, ārammaṇagahaṇe cāyaṃ cetaso hatthappasāraṇaṃ
viya daṭṭhabbo.
     Adhimuccanaṃ adhimokkho. So sanniṭṭhānalakkhaṇo, asaṃsappanaraso,
nicchayapaccupaṭṭhāno, sanniṭṭhātabbadhammapadaṭṭhāno, ārammaṇe niccalabhāvena
indakhīlo viya daṭṭhabbo.
@Footnote: 1 cha.Ma. pāḷiyaṃ na āruḷho. evamuparipi       2 cha.Ma. yoge

---------------------------------------------------------------------------------------------
page183.
     Kiriyā kāro, manasmiṃ 1- kāro manasikāro, purimamanato visadisaṃ manaṃ karotītipi
manasikāro. Svāyaṃ ārammaṇapaṭipādako vīthipaṭipādako javanapaṭipādakoti tippakāro.
Tattha ārammaṇapaṭipādako manasmiṃ kāroti manasikāro. So sārammaṇalakkhaṇo, 2-
sampayuttānaṃ ārammaṇena saṃyojanaraso, 3- ārammaṇābhimukhabhāvapaccupaṭṭhāno,
saṅkhārakkhandhapariyāpanno, ārammaṇapaṭipādakattena sampayuttānaṃ sārathi viya daṭṭhabbo.
Vīthipaṭipādakoti pana pañcadvārāvajjanassetaṃ adhivacanaṃ. Javanapaṭipādakoti
manodvārāvajjanassetaṃ adhivacanaṃ, na te idha adhippetā.
     Tesu dhammesu majjhattatā tatramajjhattatā. Sā cittacetasikānaṃ samavāhitalakkhaṇā,
onādhikanivāraṇarasā pakkhapātupacchedanarasā vā, majjhattabhāvapaccupaṭṭhānā,
cittacetasikānaṃ ajjhupekkhanavasena samappavattānaṃ ājāneyyānaṃ ajjhupekkhanasārathi
viya daṭṭhabbā.
     Karuṇāmuditā brahmavihāraniddese āvībhavissanti. Kevalaṃ hi tā appanāppattā
rūpāvacarā, idha kāmāvacarāti ayameva viseso.
     Kāyaduccaritato virati kāyaduccaritavirati. Sesadvayepi 4- eseva nayo. Lakkhaṇādito
panetā tissopi kāyaduccaritādivatthūnaṃ avītikkamalakkhaṇā, amaddanalakkhaṇāti vuttaṃ
hoti. Kāyaduccaritādivatthuto saṅkocanarasā, akiriyapaccupaṭṭhānā, saddhāhirottappa-
appicchatādiguṇapadaṭṭhānā, pāpakiriyatopi cittassa vimukhībhāvabhūtāti daṭṭhabbā.
     Iti phassādīni chapaññāsa, yevāpanakavasena vuttāni navāti sabbānipi
imasmiṃ dhammuddesavāre pañcasaṭṭhī dhammapadāni bhavanti. Tesu ekakkhaṇe kadāci
ekasaṭṭhī bhavanti, kadāci samasaṭṭhī. Tāni hi sammāvācāpūraṇādivasena vuttāni 5-
uppattiyaṃ pañcasu ṭhānesu ekasaṭṭhī bhavanti. Tehi mutte ekasmiṃ ṭhāne samasaṭṭhī
bhavanti. Ṭhapetvā pana yevāpanake pāliyaṃ yathāruḷhivasena 6- gayhamānāni chapaññāsa
honti, aggahitaggahaṇena panettha phassapañcakaṃ, vitakko vicāro pīti cittekaggatā
@Footnote: 1 Ma. manasi      2 cha.Ma. sāraṇalakkhaṇo       3 cha.Ma. ārammaṇe sampayojanaraso
@4 cha.Ma. sesapadadvayepi    5 cha.Ma. ayaṃ pāṭho na dissati    6 cha.Ma. yathārutavasena

---------------------------------------------------------------------------------------------
page184.
Pañcindriyāni hiribalaṃ ottappabalanti dve balāni, alobho adosoti dve mūlāni,
kāyapassaddhi cittapassaddhītiādayo dvādasa dhammāti samatiṃsa dhammā honti.
     Tesu samatiṃsāya dhammesu aṭṭhārasa dhammā avibhattikā honti, dvādasa dhammā
savibhattikā. Katame aṭṭhārasa? phasso saññā cetanā vicāro pīti jīvitindriyaṃ
kāyapassaddhiādayo dvādasa dhammāti ime aṭṭhārasa avibhattikā. Vedanā cittaṃ vitakko
cittekaggatā saddhindriyaṃ viriyindriyaṃ satindriyaṃ paññindriyaṃ hiribalaṃ
ottappabalaṃ alobho adosoti ime dvādasa dhammā savibhattikā. Tesu satta
dhammā dvīsu ṭhānesu vibhattā, eko tīsu, dve catūsu, eko chasu, eko sattasu
ṭhānesu vibhatto.
     Kathaṃ? cittaṃ vitakko saddhā hiri ottappaṃ alobho adosoti ime satta
Dvīsu ṭhānesu vibhattā.
     Etesu hi cittaṃ tāva phassapañcakaṃ patvā "cittaṃ hotī"ti vuttaṃ, indriyāni
patvā "manindriyan"ti. Vitakko jhānaṅgāni patvā "vitakko hotī"ti vutto,
maggaṅgāni patvā  "sammāsaṅkappo"ti. Saddhā indriyāni patvā "saddhindriyaṃ
hotī"ti vuttā, balāni patvā "saddhābalan"ti. Hiri balāni patvā "hiribalaṃ
hotī"ti vuttā, lokapāladukaṃ patvā "hirī"ti. Ottappepi eseva nayo. Alobho
mūlaṃ patvā "alobho hotī"ti vutto, kammapathaṃ patvā "anabhijjhā"ti. Adoso
mūlaṃ patvā "adoso hotī"ti vutto, kammapathaṃ patvā "abyāpādo"ti. Ime
satta dvīsu ṭhānesu vibhattā.
     Vedanā pana phassapañcakaṃ patvā "vedanā hotī"ti vuttā, jhānaṅgāni
patvā "sukhan"ti, indriyāni patvā "somanassindriyan"ti. Evamayaṃ eko dhammo
tīsu ṭhānesu vibhatto.
     Viriyaṃ pana indriyāni patvā "viriyindriyaṃ hotī"ti vuttaṃ, maggaṅgāni
patvā "sammāvāyāmo"ti, balāni patvā "viriyabalan"ti, piṭṭhidukaṃ patvā
"paggāho"ti.

---------------------------------------------------------------------------------------------
page185.
Satipi indriyāni patvā "satindriyaṃ hotī"ti vuttā, maggaṅgāni patvā
"sammāsatī"ti, balāni patvā "satibalan"ti, piṭṭhidukaṃ 1- patvā "sati hotī"ti
vuttā. Evaṃ ime dve dhammā catūsu ṭhānesu vibhattā.
     Samādhi pana jhānaṅgāni patvā "cittekaggatā hotī"ti vutto, indriyāni
patvā "samādhindriyan"ti, maggaṅgāni patvā "sammāsamādhī"ti, balāni patvā
"samādhibalan"ti, piṭṭhidukaṃ patvā "samatho, avikkhepo"ti. Evamayaṃ eko dhammo
chasu ṭhānesu vibhatto.
     Paññā pana indriyāni patvā "paññindriyaṃ hotī"ti vuttā, maggaṅgāni
patvā "sammādiṭṭhī"ti, balāni patvā "paññābalan"ti, mūlāni patvā "amoho"ti,
kammapathaṃ patvā "sammādiṭṭhī"ti, piṭṭhidukaṃ patvā "sampajaññaṃ, vipassanā"ti.
Evamayaṃ eko dhammo sattasu ṭhānesu vibhatto.
     Sace pana koci vadeyya "ettha apubbaṃ nāma natthi, heṭṭhā gahitameva
gaṇhitvā tasmiṃ tasmiṃ ṭhāne 2- padaṃ pūritaṃ, ananusandhikā kathā, uppaṭipāṭiyā
corehi ābhaṭabhaṇḍasadisā, goyūthena gatamagge āluḷitatiṇasadisā, ajānitvā kathitā"ti.
So "māhevan"ti paṭisedhetvā vattabbo:- buddhānaṃ desanā ananusandhikā nāma
natthi, sānusandhikāva hoti. Ajānitvā kathitāpi natthi, sabbā jānitvā kathitāva.
Sammāsambuddho hi tesaṃ tesaṃ dhammānaṃ kiccaṃ jānāti, taṃ ñatvā kiccavasena
vibhattiṃ āropento "aṭṭhārasa dhammā ekekakiccā"ti ñatvā ekekasmiṃ ṭhāne
vibhattiṃ āropesi. "satta dhammā dvedvekiccā"ti ñatvā dvīsu dvīsu ṭhānesu
vibhattiṃ āropesi. "vedanā tikiccā"ti ñatvā tīsu ṭhānesu vibhattiṃ āropesi.
3- "viriyasatīnaṃ cattāri cattāri kiccānī"ti 3- ñatvā catūsu catūsu ṭhānesu vibhattiṃ
āropesi. "samādhi chakicco"ti ñatvā chasu ṭhānesu vibhattiṃ āropesi. "paññā
sattakiccā"ti ñatvā sattasu ṭhānesu vibhattiṃ āropesi.
@Footnote: 1 Ma. upakāradukaṃ      2 Sī., Ma. ṭhāne pana   3-3 Sī. "viriyaṃ sati catukiccā"ti

---------------------------------------------------------------------------------------------
page186.
     Tatridaṃ opammaṃ:- eko kira paṇḍito rājā rahogato cintesi  "idaṃ
rājakulasantakaṃ na yathā vā tathā vā khāditabbaṃ, sippānucchavikaṃ vetanaṃ vaḍḍhessāmī"ti.
So sabbe sippake 1- sannipātāpetvā "ekekasippajānanake pakkosathā"ti āha.
Evaṃ pakkosiyamānā aṭṭhārasa janā uṭṭhahiṃsu, tesaṃ ekekaṃ paṭiviṃsaṃ 2- dāpetvā
vissajjesi. "dve dve sippāni jānantā āgacchantū"ti vutte pana satta janā
āgacchiṃsu, 3- tesaṃ dve dve paṭiviṃse dāpesi. "tīṇi sippāni jānantā
āgacchantū"ti vutte ekova āgacchi, tassa tayo paṭiviṃse dāpesi. "cattāri sippāni
jānantā āgacchantū"ti vutte dve janā āgamiṃsu, tesaṃ cattāro cattāro paṭiviṃse
dāpesi. "pañca sippāni jānantā āgacchantū"ti vutte ekopi nāgacchi. "../../bdpicture/cha
sippāni jānantā āgacchantū"ti vutte ekova āgacchi, tassa cha paṭiviṃse dāpesi.
"satta sippāni jānantā āgacchantū"ti vutte ekova āgacchi, tassa satta paṭiviṃse
dāpesi.
     Tattha paṇḍito rājā viya anuttaro dhammarājā, sippajānanakā viya
cittaṅgavasena 4- uppannā dhammā, sippānucchavikaṃ vetanavaḍḍhanaṃ viya kiccavasena tesaṃ
tesaṃ dhammānaṃ vibhattiāropanaṃ.
     Sabbepi panete dhammā phassapañcakavasena jhānaṅgavasena indriyavasena
maggaṅgavasena 5- balavasena mūlavasena kammapathavasena lokapālavasena passaddhivasena
lahutāvasena mudutāvasena kammaññatāvasena pāguññatāvasena ujukatāvasena
satisampajaññavasena samathavipassanāvasena paggāhāvikkhepavasenāti sattarasa rāsayo
hontīti.
                      Dhammuddesavārakathā niṭṭhitā.
                          ------------
                      Kāmāvacarakusalaniddesavārakathā
     [2] Idāni tāneva dhammuddesavāre pāliāruḷhāni chapaññāsa padāni
vibhajitvā dassetuṃ "katamo tasmiṃ samaye phasso hotī"tiādinā nayena niddesavāro
āraddho.
@Footnote: 1 cha. sippike       2 cha.Ma. paṭivīsaṃ      3 cha.Ma. āgamaṃsu. evamuparipi
@4 cha.Ma. cittacittaṅgavasena               5 cha.Ma. maggavasena

---------------------------------------------------------------------------------------------
page187.
     Tattha pucchāya tāva ayamattho:- yasmiṃ samaye kāmāvacaraṃ kusalaṃ somanassasahagataṃ
tihetukaṃ asaṅkhārikaṃ mahācittaṃ uppajjati, tasmiṃ samaye phasso hotīti vutto, katamo
so phassoti iminā nayena sabbapucchāsu attho veditabbo.
     Yo tasmiṃ samaye phassoti tasmiṃ samaye yo phusanakavasena uppanno phasso,
so. "phasso"ti idaṃ phassassa sabhāvadīpanato sabhāvapadannāma. Phusanāti phusanākāro.
Samphusanāti phusanākārova upasaggavasena padaṃ vaḍḍhetvā vutto. Samphusitattanti
samphusitabhāvo. Ayaṃ panettha yojanā:- yo tasmiṃ samaye phusanakavasena phasso, yā
tasmiṃ samaye phusanā, yā tasmiṃ samaye samphusanā, yaṃ tasmiṃ samaye samphusitattaṃ.
Athavā yo tasmiṃ samaye phusanakavasena 1- phasso aññenāpi pariyāyena phusanā samphusanā
samphusitattanti vuccati, ayaṃ tasmiṃ samaye phasso hotīti. Vedanādīnampi niddesesu
iminā nayena padayojanā veditabbā.
     Ayaṃ panettha sabbasādhāraṇo vibhattivinicchayo:- yānimāni bhagavatā paṭhamaṃ
kāmāvacaraṃ kusalaṃ mahācittaṃ bhājetvā dassentena atirekapaṇṇāsapadāni mātikāvasena
ṭhapetvā puna ekekapadaṃ gahetvā vibhattiṃ āropitāni, tāni vibhattiṃ gacchantāni
tīhi kāraṇehi vibhattiṃ gacchanti, nānā hontāni catūhi kāraṇehi nānā bhavanti.
Aparadīpanā panettha dve ṭhānāni gacchanti. Kathaṃ? etāni hi byañjanavasena
Upasaggavasena atthavasenāti imehi tīhi kāraṇehi vibhattiṃ gacchanti. Tattha "kodho
kujjhanā kujjhitattaṃ, doso dussanā dussitattan"ti evaṃ byañjanavasena vibhattigamanaṃ
veditabbaṃ, ettha hi ekova kodho byañjanavasena evaṃ vibhattiṃ gato. "cāro
vicāro anuvicāro upavicāro"ti evaṃ pana upasaggavasena vibhattigamanaṃ veditabbaṃ.
"paṇḍiccaṃ kosallaṃ nepuññaṃ vebhabyā cintā upaparikkhā"ti evaṃ atthavasena
vibhattigamanaṃ veditabbaṃ. Tesu phassapadaniddese tāva imā tissopi vibhattiyo
labbhanti. "phasso phusanā"ti hi byañjanavasena vibhattigamanaṃ hoti, "samphusanā"ti
upasaggavasena, "samphusitattan"ti atthavasena. Iminā nayena sabbapadaniddesesu
vibhattigamanaṃ veditabbaṃ.
@Footnote: 1 cha.Ma. phusanavasena

---------------------------------------------------------------------------------------------
page188.
     Nānā hontānipi pana nāmanānattena lakkhaṇanānattena kiccanānattena
paṭikkhepanānattenāti imehi catūhi kāraṇehi nānā honti. Tattha "katamo tasmiṃ
samaye byāpādo hoti? yo tasmiṃ samaye doso dussanā"ti 1- ettha byāpādoti
vā dosoti vā dvepi ete kodhoeva nāmena nānattaṃ gatāti. Evaṃ nāmanānattena
nānattaṃ veditabbaṃ.
     Rāsaṭṭhena ca pañcapi khandhā ekova khandho hoti. Ettha pana rūpaṃ
ruppanalakkhaṇaṃ, vedanā vedayitalakkhaṇā, saññā sañjānanalakkhaṇā, cetanā
cetayitalakkhaṇā, viññāṇaṃ vijānanalakkhaṇanti iminā lakkhaṇanānattena pañcakkhandhā
honti. Evaṃ lakkhaṇanānattena nānattaṃ veditabbaṃ.
     Cattāro sammappadhānā:- idha bhikkhu anuppannānaṃ pāpakānaṃ akusalānaṃ
dhammānaṃ anuppādāya .pe. Cittaṃ paggaṇhāti padahatīti 2- evaṃ ekameva viriyaṃ
kiccanānattena catūsu ṭhānesu āgataṃ. Evaṃ kiccanānattena nānattaṃ  veditabbaṃ.
     Cattāro asaddhammā:- kodhagarutā, na saddhammagarutā, makkhagarutā, na
saddhammagarutā, lābhagarutā, na saddhammagarutā, sakkāragarutā, na saddhammagarutāti 3-
evamādīsu pana paṭikkhepanānattena nānattaṃ veditabbaṃ.
     Imāni pana cattāri nānattāni na phasseyeva labbhanti, sabbesupi
phassapañcakādīsu labbhanti. Phassassa hi "phasso"ti nāmaṃ .pe. Cittassa "cittan"ti.
Phasso ca phusanalakkhaṇo, vedanā vedayitalakkhaṇā, saññā sañjānanalakkhaṇā, cetanā
cetayitalakkhaṇā, viññāṇaṃ vijānanalakkhaṇaṃ. Tathā phasso phusanakicco, vedanā anubhavanakiccā,
saññā sañjānanakiccā, cetanā cetanakiccā, 4- viññāṇaṃ vijānanakiccanti evaṃ
kiccanānattena nānattaṃ veditabbaṃ.
     Paṭikkhepanānattaṃ phassapañcake natthi. Alobhādiniddese pana "alobho
alubbhanā alubbhitattan"tiādinā nayena labbhatīti evaṃ paṭikkhepanānattena nānattaṃ
veditabbaṃ. Evaṃ sabbapadaniddesesu labbhamānavasena catubbidhampi nānattaṃ veditabbaṃ.
@Footnote: 1 abhi. 34/419/116     2 dī.Ma. 10/402/267, abhi 35/390/249
@3 aṅ. catukka. 21/44/52      4 cha.Ma. cetayitakiccā

---------------------------------------------------------------------------------------------
page189.
     Aparadīpanā pana padatthuti vā hoti daḷhīkammaṃ vāti evaṃ dve ṭhānāni gacchati.
Yaṭṭhikoṭiyā uppīḷentena viya hi sakimeva "phasso"ti vutte etaṃ padaṃ
phusitamaṇḍitavibhūsitaṃ 1- nāma na hoti, punappunaṃ byañjanavasena upasaggavasena atthavasena
"phasso phusanā samphusanā samphusitattan"ti vutte phusitamaṇḍitavibhūsitaṃ nāma hoti.
Yathā hi daharakumāraṃ nhāpetvā manoramavatthaṃ paridahāpetvā pupphāni pilandhāpetvā
akkhīni añjāpetvā 2- athassa nalāṭe ekameva manosilāya binduṃ kareyya, 3- tassa na
ettāvatā cittatilako nāma hoti, nānāvaṇṇehi pana parivāretvā bindūsu katesu
cittatilako nāma hoti. Evaṃ sampadamidaṃ veditabbaṃ. Ayaṃ padatthuti nāma.
     Byañjanavasena pana upasaggavasena atthavasena ca punappunaṃ bhaṇanameva daḷhīkammaṃ nāma.
Yathā hi "āvuso"ti vā "bhante"ti vā "yakkho"ti vā "sappo"ti vā vutte daḷhīkammaṃ
nāma na hoti, "āvuso āvuso, bhante bhante, yakkho yakkho, sappo sappo"ti
vutte pana daḷhīkammaṃ nāma hoti, evameva 4- sakideva yaṭṭhikoṭiyā uppīḷentena
viya "phasso"ti vutte padaṃ daḷhīkammaṃ nāma na hoti, punappunaṃ byañjanavasena upasagga-
vasena atthavasena "phasso phusanā samphusanā samphusitattan"ti vutteyeva daḷhīkammaṃ
nāma hotīti evaṃ aparadīpanā dve ṭhānāni gacchati. Etassāpi vasena
labbhamānakapadaniddesesu sabbattha attho veditabbo.
     Ayaṃ tasmiṃ samaye phasso hotīti yasmiṃ samaye paṭhamaṃ kāmāvacaraṃ mahākusalacittaṃ
uppajjati, tasmiṃ samaye ayaṃ phasso nāma hotīti attho. Ayaṃ tāva phassapadaniddesassa
vaṇṇanā. Ito paresu pana vedanādipadānaṃ niddesesu visesamattameva vaṇṇayissāma.
Sesaṃ idha vuttanayeneva veditabbaṃ.
     [3] Yaṃ tasmiṃ samayeti ettha kiñcāpi "katamā tasmiṃ samaye vedanā hotī"ti
āraddhaṃ, sātapadavasena pana "yan"ti vuttaṃ. Tajjāmanoviññāṇadhātusamphassajanti
ettha tajjā vuccati tassa sātassa sukhassa anucchavikā sāruppā, anucchavikatthopi
@Footnote: 1 cha.Ma. phullita.... evamuparipi     2 cha.Ma. añjetvā
@3 cha.Ma. manosilā binduṃ kareyyuṃ      4 Sī. evamevaṃ

---------------------------------------------------------------------------------------------
page190.
Hi ayaṃ tajjāsaddo hoti. Yathāha "tajjaṃ tassāruppaṃ kathaṃ mantetī"ti. 1- Tehi vā
rūpādīhi ārammaṇehi imassa ca sukhassa paccayehi jātātipi tajjā. Manoviññāṇameva
nissattaṭṭhena dhātūti manoviññāṇadhātu. Samphassato jātaṃ, samphasse vā jātanti
samphassajaṃ. Cittanissitattā cetasikaṃ. Madhuraṭṭhena sātaṃ. Idaṃ vuttaṃ hoti "yaṃ
tasmiṃ samaye yathā vuttena atthena tajjāya manoviññāṇadhātuyā samphassajaṃ cetasikaṃ sātaṃ,
ayaṃ tasmiṃ samaye vedanā hotī"ti. Evaṃ sabbapadehi saddhiṃ yojanā veditabbā.
     Idāni cetasikaṃ sukhantiādīsu cetasikapadena kāyikasukhaṃ paṭikkhipati. Sukhapadena
cetasikaṃ dukkhaṃ. Cetosamphassajanti cittasamphasse jātaṃ. Sātaṃ sukhaṃ vedayitanti sātaṃ
vedayitaṃ, na asātaṃ vedayitaṃ. Sukhaṃ vedayitaṃ, na dukkhaṃ vedayitaṃ. Parato pana tīṇi padāni
itthīliṅgavasena vuttāni. Sātā vedanā, na asātā. Sukhā vedanā, na dukkhāti
ayameva panettha attho.
     [4] Saññāniddese tajjāmanoviññāṇadhātusamphassajāti tassā kusalasaññāya
anucchavikāya manoviññāṇadhātuyā samphassamhi jātā. Saññāti sabhāvanāmaṃ. Sañjānanāti
sañjānanākāro. Sañjānitattanti sañjānitabhāvo.
     [5] Cetanāniddesopi 2- iminā nayena veditabbo.
     Cittaniddese cittavicittatāya cittaṃ. Ārammaṇaṃ minamānaṃ jānātīti mano.
Mānasanti manoeva. "antalikkhacaro pāso, yvāyaṃ carati mānaso"ti 3- hi ettha
manasā 4- sampayuttakadhammo "mānaso"ti vutto.
              "kathañhi bhagavā tuyhaṃ      sāvako sāsane rato
               appattamānaso sekho    kālaṃ kayirā janesutā"ti. 5-
Ettha arahattaṃ "mānasan"ti vuttaṃ. Idha pana manova mānasaṃ, byañjanavasena hetaṃ
padaṃ vaḍḍhitaṃ.
@Footnote: 1 Ma.u. 14/253/221    2 cha.Ma. cetanāniddesepi    3 saṃ.sa. 15/151/135
@4 cha.Ma. ayaṃ pāṭho na dissati                       5 saṃ.sa. 15/159/146

---------------------------------------------------------------------------------------------
page191.
     Hadayanti cittaṃ. "cittaṃ vā te khipissāmi, hadayaṃ vā te phālessāmī"ti 1-
ettha uro hadayanti vuttaṃ. "hadayā hadayaṃ maññe aññāya tacchatī"ti 2- ettha
cittaṃ. "vakkaṃ hadayan"ti 3- ettha hadayavatthu. Idha pana cittameva abbhantaraṭṭhena
hadayanti vuttaṃ. Tameva parisuddhaṭṭhena paṇḍaraṃ, bhavaṅgaṃ sandhāyetaṃ vuttaṃ. Yathāha
"pabhassaramidaṃ bhikkhave cittaṃ, tañca kho āgantukehi upakkilesehi
upakkiliṭṭhan"ti. 4- Tato nikkhantattā pana akusalampi gaṅgāya nikkhantā nadīgaṅgā
viya godhāvarito nikkhantā godhāvarī viya ca "paṇḍaran"tveva vuttaṃ.
     Mano manāyatananti idha pana manoggahaṇaṃ manasseva āyatanabhāvadīpanatthaṃ.
Tenetaṃ dīpeti "nayidaṃ devāyatanaṃ viya manassa āyatanattā manāyatanaṃ, athakho manoeva
āyatanaṃ manāyatanan"ti. Tattha nivāsanaṭṭhānaṭṭhena 5- ākaraṭṭhena samosaraṇaṭṭhānaṭṭhena 6-
sañjātidesaṭṭhena kāraṇaṭṭhena ca āyatanaṃ  veditabbaṃ. Tathā hi loke "issarāyatanaṃ
vāsudevāyatanan"tiādīsu nivāsanaṭṭhānaṃ "āyatanan"ti vuccati. "suvaṇṇāyatanaṃ
ratanāyatanan"tiādīsu 7- ākaro. Sāsane pana "manoramme āyatane, sevanti naṃ
vihaṅgamā"tiādīsu 8- samosaraṇaṭṭhānaṃ. "dakkhiṇāpatho gunnaṃ āyatanan"tiādīsu
sañjātideso. "tatra tatreva sakkhibyataṃ 9- pāpuṇāti sati satiāyatane"tiādīsu 10-
kāraṇaṃ. Idha pana sañjātidesaṭṭhena samosaraṇaṭṭhānaṭṭhena kāraṇaṭṭhenāti tidhāpi
vaṭṭati. 11-
     Phassādayo hi dhammā ettha sañjāyantīti sañjātidesaṭṭhenāpi etaṃ āyatanaṃ.
Bahiddhā rūpasaddagandharasaphoṭṭhabbā ārammaṇabhāvenettha osarantīti
samosaraṇaṭṭhānaṭṭhenāpi āyatanaṃ. Phassādīnaṃ pana sahajātādipaccayaṭṭhena kāraṇattā
kāraṇaṭṭhenāpi āyatananti veditabbaṃ. Manindriyaṃ vuttatthameva.
@Footnote: 1 saṃ.sa. 15/237/249, khu.su. 25/182/369         2 Ma.mū. 12/63/41
@3 dī.Ma. 10/377/251, Ma.mū. 12/110/79          4 aṅ. ekaka. 20/49/9
@5 cha. nivāsaṭhānaṭṭhena, Ma. nivāsanaṭṭhena             6 Ma. samosaraṇaṭṭhena
@7 cha.Ma. rajatāyatanantiādīsu              8 aṅ. pañcaka. 22/38 (saddhasutta)
@9 cha.Ma. sakkhibhabbataṃ     10 Ma.u. 14/158/144
@11 Sī. tividhopi vaṭṭati, Ma. tividhāpi vaṭṭanti

---------------------------------------------------------------------------------------------
page192.
     Vijānātīti viññāṇaṃ, viññāṇameva khandho viññāṇakkhandho. Tassa rāsiādivasena
attho veditabbo. "mahāudakakkhandhotveva saṅkhaṃ 1- gacchatī"ti 2- ettha hi rāsaṭṭhena
khandho vutto. "sīlakkhandho samādhikkhandho"tiādīsu 3- guṇaṭṭhena. "addasā kho bhagavā
mahantaṃ dārukkhandhan"ti 4- ettha paṇṇattimattaṭṭhena. Idha pana ruḷhito khandho
vutto. Rāsaṭṭhena hi viññāṇakkhandhassa ekadeso ekaṃ viññāṇaṃ. Tasmā yathā
rukkhassa ekadesaṃ chindanto rukkhaṃ chindatīti vuccati, evameva viññāṇakkhandhassa
ekadesabhūtaṃ ekampi viññāṇaṃ ruḷhito viññāṇakkhandhoti vuttaṃ.
     Tajjāmanoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.
Imasmiṃ hi pade ekameva cittaṃ minanaṭṭhena mano, vijānanaṭṭhena viññāṇaṃ, sabhāvaṭṭhena
vā nissattaṭṭhena vā dhātūti tīhi nāmehi vuttaṃ. Iti imasmiṃ phassapañcake
phasso tāva yasmā phassoeva, na tajjāmanoviññāṇadhātusamphassajo. Cittañca yasmā
tajjāmanoviññāṇadhātueva, tasmā imasmiṃ padadvaye "tajjāmanoviññāṇadhātu-
samphassajā"ti paññatti na āropitā. Vitakkapadādīsu pana labbhamānāpi idha pacchinnattā
na uddhaṭā.
     Imesañca pana phassapañcakānaṃ dhammānaṃ pāṭiyekkaṃ pāṭiyekkaṃ vinibbhogaṃ
katvā paññattiṃ uddharamānena bhagavatā dukkaraṃ kataṃ. Nānāudakānaṃ hi nānātelānaṃ
vā ekabhājane pakkhipitvā divasaṃ nimmathitānaṃ vaṇṇagandharasānaṃ nānatāya disvā vā
ghāyitvā vā sāyitvā vā nānākaraṇaṃ sakkā bhaveyya ñātuṃ, evaṃ santepi taṃ
dukkaranti vuttaṃ. Sammāsambuddhena pana imesaṃ arūpīnaṃ cittacetasikānaṃ dhammānaṃ
ekārammaṇe vattamānānaṃ 5- pāṭiyekkaṃ pāṭiyekkaṃ vinibbhogaṃ katvā paññattiṃ
uddharamānena atidukkaraṃ kataṃ. Tenāha āyasmā nāgasenatthero:-
@Footnote: 1 cha.Ma. saṅkhyaṃ      2 aṅ. catukka. 21/51/63
@3 dī.pā. 11/311/204  4 saṃ. saḷā. 18/242/167
@5 cha.Ma. pavattamānānaṃ

---------------------------------------------------------------------------------------------
page193.
           Dukkaraṃ mahārāja bhagavatā katanti. Kiṃ pana bhante nāgasena
     bhagavatā dukkaraṃ katanti? dukkaraṃ mahārāja bhagavatā kataṃ, yaṃ imesaṃ
     arūpīnaṃ cittacetasikānaṃ dhammānaṃ ekārammaṇe vattamānānaṃ vavaṭṭhānaṃ
     akkhātaṃ "ayaṃ phasso, ayaṃ vedanā, ayaṃ saññā, ayaṃ cetanā, idaṃ
     cittan"ti. Opammaṃ bhante karohīti. Yathā mahārāja kocideva puriso
     nāvāya samuddaṃ ajjhogāhetvā hatthapuṭena udakaṃ gahetvā jivhāya
     sāyitvā jāneyya nu kho mahārāja so puriso "idaṃ gaṅgāya udakaṃ,
     idaṃ yamunāya udakaṃ, idaṃ aciravatiyā udakaṃ, idaṃ sarabhuyā udakaṃ, idaṃ
     mahiyā udakan"ti. Dukkaraṃ bhante nāgasena jānitunti. Tato dukkarataraṃ
     kho mahārāja bhagavatā kataṃ, yaṃ imesaṃ arūpīnaṃ cittacetasikānaṃ dhammānaṃ
     ekārammaṇe vattamānānaṃ .pe. Idaṃ cittanti. 1-
     [7] Vitakkaniddese takkanavasena takko, tassa "kittakaṃ takkesi? kumbhaṃ
takkesi, sakaṭaṃ takkesi, yojanaṃ takkesi, aḍḍhayojanaṃ takkesī"ti evaṃ takkanavasena
pavatti veditabbā. Idaṃ takkassa sabhāvapadaṃ. Vitakkanavasena vitakko. Balavataratakkassetaṃ
nāmaṃ. Suṭṭhu kappanavasena saṅkappo, ekaggacittaṃ ārammaṇe appetīti appanā.
Dutiyapadaṃ upasaggavasena vaḍḍhitaṃ, balavatarā vā appanā byappanā. Ārammaṇe
cittaṃ abhiniropeti patiṭṭhāpetīti cetaso abhiniropanā. Yāthāvatāya niyyānikatāya ca
kusalabhāvappatto pasaṭṭho saṅkappoti sammāsaṅkapPo.
     [8] Vicāraniddese ārammaṇe caraṇavasena cāro. Idamassa sabhāvapadaṃ.
Vicaraṇavasena vicāro. Anugantvā vicaraṇavasena anuvicāro, upagantvā vicaraṇavasena
upavicāroti. Upasaggavasena vā padāni vaḍḍhitāni. Ārammaṇe cittaṃ saraṃ viya
jiyāya anusandahitvā ṭhapanato cittassa anusandhanatā. 2- Ārammaṇaṃ anupekkhamāno viya
tiṭṭhatīti anupekkhanatā. Cittassa 3- vicaraṇavasena vā upekkhanatāti anupekkhanatā.
@Footnote: 1 milinda. 16/94     2 cha. anusandhānatā     3 cha.Ma. ayaṃ pāṭho na dissati

---------------------------------------------------------------------------------------------
page194.
     [9] Pītiniddese pītīti sabhāvapadaṃ, pamuditassa bhāvo pāmojjaṃ. Āmodanākāro
āmodanā. Pamodanākāro pamodanā. Yathā bhesajjānaṃ vā telānaṃ vā
uṇhodakasītodakānaṃ vā ekato karaṇaṃ "modanā"ti vuccati, evamayampi pīti dhammānaṃ
ekato karaṇena modanā, upasaggavasena pana maṇḍetvā "āmodanā pamodanā"ti
vuttā. Hāsetīti hāso. Pahāsetīti pahāso, haṭṭhapahaṭṭhākārānaṃ etaṃ adhivacanaṃ.
Vittīti vittaṃ, dhanassetaṃ nāmaṃ. Ayaṃ pana somanassapaccayattā vittisarikkhattā
vitti. Yathā hi dhanino dhanaṃ paṭicca somanassaṃ uppajjati, evaṃ pītimato pītiṃ paṭicca
somanassaṃ uppajjati. Tasmā "vittī"ti vuttā, tuṭṭhisabhāvasaṇṭhitāya pītiyā etaṃ
nāmaṃ. Pītimā pana puggalo kāyacittānaṃ uggatattā abbhuggatattā "udaggo"ti
vuccati, udaggassa bhāvo odagyaṃ. Attano manatā attamanatā. Anabhiraddhassa hi
mano dukkhapadaṭṭhānattā na attano mano nāma hoti, abhiraddhassa sukhapadaṭṭhānattā
attano mano nāma hoti. Iti attano manatā attamanatā, sakamanatā, sakamanassa
bhāvoti attho. Sā pana yasmā na aññassa kassaci attano manatā, cittasseva
paneso bhāvo cetasiko dhammo, tasmā "attamanatā cittassā"ti vuttā.
     [11] Cittassekaggatāniddese acalabhāvena ārammaṇe tiṭṭhatīti ṭhiti.
Parato padadvayaṃ upasaggavasena vaḍḍhitaṃ. Apica sampayuttadhamme ārammaṇamhi
sampiṇḍetvā tiṭṭhatīti saṇṭhiti. Ārammaṇaṃ ogāhetvā anupavisitvā tiṭṭhatīti
avaṭṭhiti. Kusalapakkhasmiṃ hi cattāro dhammā ārammaṇaṃ ogāhanti saddhā sati
samādhi paññāti. Teneva saddhā "okappanā"ti vuttā, sati "apilāpanatā"ti,
samādhi "avaṭṭhitī"ti, paññā "pariyogāhanā"ti. Akusalapakkhe pana tayo dhammā
ārammaṇaṃ ogāhanti taṇhā diṭṭhi avijjāti. Teneva te "oghā"ti vuttā.
Cittekaggatā panettha na balavatī hoti. Yathā hi rajuṭṭhānaṭṭhāne udakena siñcitvā
sammaṭṭhe thokameva kālaṃ rajo sannisīdati, sukkhante puna pakatibhāveneva vuṭṭhāti,
evameva akusalapakkhe cittekaggatā na balavatī hoti. Yathā pana tasmiṃ ṭhāne ghaṭehi
udakaṃ āsiñcitvā kuddālena khanitvā ākoṭṭanamaddanaghaṭṭanāni katvā upalitte

---------------------------------------------------------------------------------------------
page195.
Ādāse viya chāyā paññāyati, vassasatātikkame taṃmuhuttakataṃ viya hoti, evameva
kusalapakkhe cittekaggatā balavatī hoti.
    Uddhaccavicikicchāvasena pavattassa 1- visāhārassa paṭipakkhato avisāhāro,
uddhaccavicikicchāvaseneva gacchantaṃ cittaṃ vikkhipati nāma, ayaṃ pana tathāvidho
vikkhepo na hotīti avikkhePo. Uddhaccavicikicchāvaseneva cittaṃ visāhaṭaṃ nāma hoti,
ito cito ca hariyati, 2- ayaṃ pana evaṃ avisāhaṭassa mānasassa bhāvoti avisāhaṭamānasatā.
     Samathoti tividho samatho cittasamatho adhikaraṇasamatho sabbasaṅkhārasamathoti. Tattha
aṭṭhasu samāpattīsu cittekaggatā cittasamatho nāma. Tañhi āgamma cittacalanaṃ
cittavipphandanaṃ 3- sammati vūpasammati. Tasmā so cittasamathoti vuccati.
Sammukhāvinayādi sattavidho samatho adhikaraṇasamatho nāma. Tañhi āgamma tāni adhikaraṇāni
sammanti vūpasammanti, tasmā so adhikaraṇasamathoti vuccati. Yasmā pana sabbe saṅkhārā
nibbānaṃ āgamma sammanti vūpasammanti, tasmā taṃ sabbasaṅkhārasamathoti vuccati.
Imasmiṃ atthe cittasamatho adhippeto. Samādhilakkhaṇe indattaṃ kāretīti
samādhindriyaṃ. Uddhacce na kampatīti samādhibalaṃ. Sammāsamādhīti yāthāvasamādhi
niyyānikasamādhi kusalasamādhīti.
     [12] Saddhindriyaniddese buddhādiguṇānaṃ saddahanavasena saddhā, buddhādīni
vā ratanāni saddahati patiyāyatīti 4- saddhā. Saddahanāti saddahanākāro. Buddhādiguṇe
ogāhati bhinditvā viya anupavisatīti okappanā. Buddhādiguṇesu etāya sattā ativiya
pasīdanti, sayaṃ vā abhippasīdatīti abhippasādo. Idāni yasmā saddhindriyādīnaṃ
samāsapadānaṃ vasena aññasmiṃ pariyāye āraddhe ādipadaṃ gahetvāva padabhājanaṃ
kariyati, ayaṃ abhidhamme dhammatā, tasmā puna saddhāti vuttaṃ. Yathā vā itthiyā
indriyaṃ itthindriyaṃ, na tathā idaṃ. Idaṃ pana saddhāva indriyaṃ
saddhindriyanti evaṃ samānādhikaraṇabhāvañāpanatthampi puna "saddhā"ti vuttaṃ. Evaṃ
sabbapadaniddesesu ādipadassa puna vacanapayojanaṃ veditabbaṃ. Adhimokkhalakkhaṇe
indattaṃ kāretīti saddhindriyaṃ assaddhiye na kampatīti saddhābalaṃ.
@Footnote: 1 Ma. pavattitassa       2 Ma. pasāriyati
@3 cha.Ma. cittavipphanditaṃ   4 cha.Ma. pattiyāyatīti

---------------------------------------------------------------------------------------------
page196.
     [13] Viriyindriyaniddese cetasikoti idaṃ viriyassa niyamato
cetasikabhāvadīpanatthaṃ vuttaṃ, idaṃ hi viriyaṃ "yadapi bhikkhave kāyikaṃ viriyaṃ, tadapi
viriyasambojjhaṅgo, yadapi cetasikaṃ viriyaṃ, tadapi viriyasambojjhaṅgoti iti hidaṃ
uddesaṃ gacchatī"ti 1- evamādīsu suttesu caṅkamādīni karontassa uppannatāya
"kāyikan"ti vuccamānampi kāyaviññāṇaṃ viya kāyikaṃ nāma natthi, cetasikameva panetanti
dīpetuṃ 2- "cetasiko"ti vuttaṃ. Viriyārambhoti viriyasaṅkhāto ārambho. Iminā
sesārambhe paṭikkhipati. Ayaṃ hi ārambhasaddo kamme āpattiyaṃ kiriyāyaṃ viriye hiṃsāya
vikopaneti anekesu atthesu āgato.
           "yaṅkiñci dukkhaṃ sambhoti       sabbaṃ ārambhapaccayā
            ārambhānaṃ nirodhena        natthi dukkhassa sambhavo"ti 3-
ettha hi kammaṃ "ārambho"ti āgataṃ. "ārambhati ca vippaṭisārī ca hotī"ti 4-
ettha āpatti. "mahāyaññā mahārambhā, na te honti mahapphalā"ti 5- ettha
yūpussāpanādikiriyā. "ārambhatha nikkamatha, yuñjatha buddhasāsane"ti 6- ettha viriyaṃ.
"samaṇaṃ gotamaṃ uddissa pāṇaṃ ārabhantī"ti 7- ettha hiṃsā. "bījagāmabhūtagāmasamārambhā
paṭivirato hotī"ti 8- ettha chedanabhañjanādikaṃ vikopanaṃ. Idha pana viriyameva adhippetaṃ,
tenāha "viriyārambhoti viriyasaṅkhāto ārambho"ti. Viriyaṃ hi ārambhanavasena
"ārambho"ti vuccati. Idamassa sabhāvapadaṃ. Kosajjato nikkhamanavasena nikkamo. 9-
Paraṃ paraṃ ṭhānaṃ akkamanavasena parakkamo. Uggantvā yamanavasena uyyāmo.
Vāyamanavasena 10- vāyāmo. Ussāhanavasena ussāho. Adhimattussāhanavasena
ussoḷhī, 11- thirabhāvaṭṭhena thāmo. Cittacetasikānaṃ dhāraṇavasena avicchedato vā
pavattanavasena kusalasantānaṃ dhāretīti dhiti.
@Footnote: 1 Sī. Ma. 19/233/99   2 cha.Ma. dassetuṃ
@3 khu. su. 25/750/481  4 aṅ. pañcaka. 22/142 (ārabhatisutta), abhi. 36/11/114
@5 saṃ. sa. 15/120/92, aṅ. catukka. 21/39/47    6 saṃ. sa. 15/185/188
@7 Ma.Ma. 13/51/34     8 dī.Sī. 9/10/5, Ma.mū. 12/293/257
@9 Sī. nikkhammo         10 cha.Ma. byāyamanavasena     11 Sī. ussoḷhi

---------------------------------------------------------------------------------------------
page197.
     Aparo nayo:- nikkamo ceso kāmānaṃ panudanāya. Parakkamo ceso
bandhanacchedāya, uyyāmo ceso oghassa nittharaṇāya, vāyāmo ceso
pāraṅgamanaṭṭhena, ussāho ceso pubbaṅgamaṭṭhena, ussoḷhī ceso adhimattaṭṭhena,
thāmo ceso palighugghātanatāya, dhiti cesā 1- avaṭṭhitikāritāyāti.
     "kāmaṃ taco ca nahāru ca, aṭṭhi ca avasussatū"ti 2- evaṃ pavattikāle
asithilaparakkamanavasena asithilaparakkamatā, thiraparakkamo daḷhaparakkamoti attho. Yasmā
panetaṃ viriyaṃ kusalakammakaraṇaṭṭhāne chandaṃ na nikkhipati, dhuraṃ na nikkhipati, na
otāreti na vissajjeti, anosakkitamānasataṃ āvahati, tasmā anikkhittachandatā
anikkhittadhuratāti vuttaṃ. Yathā pana tajjātike udakasambhinnaṭṭhāne dhuravāhagoṇaṃ
gaṇhathāti vadanti, so jannukehi bhūmiyaṃ 3- uppīḷetvāpi dhuraṃ vahati, bhūmiyaṃ patituṃ
na deti, evameva viriyaṃ kusalakammakaraṇaṭṭhāne dhuraṃ ukkhipati paggaṇhāti, tasmā
dhurasampaggāhoti vuttaṃ. Paggāhalakkhaṇe 4- indattaṃ kāretīti viriyindriyaṃ.
Kosajje na kampatīti viriyabalaṃ. Yāthāvaniyyānikakusalavāyāmatāya sammāvāyāmo.
     [14] Satindriyaniddese saraṇavasena 5- sati. Idaṃ satiyā sabhāvapadaṃ. Punappunaṃ
saraṇato anussaraṇavasena anussati. Abhimukhaṃ gantvā viya saraṇato paṭisaraṇavasena
paṭissati. Upasaggavasena vā vaḍḍhitamattametaṃ. Saraṇākāro saraṇatā. Yasmā pana
"saraṇatā"ti tiṇṇaṃ saraṇānampi nāmaṃ, tasmā taṃ paṭisedhetuṃ puna satiggahaṇaṃ kataṃ.
Satisaṅkhātā saraṇatāti ayañhettha attho. Sutapariyattassa dhāraṇabhāvato dhāraṇatā.
Anupavisanasaṅkhātena ogāhanaṭṭhena apilāpanabhāvo apilāpanatā. Yathā hi lābukaṭāhādīni
udake plavanti na anupavisanti, na tathā ārammaṇe sati, ārammaṇe 6- hi esā
anupavisati, tasmā apilāpanatāti vuttā. Cirakatacirabhāsitānaṃ na sammusanabhāvato
asammusanatā. Upaṭṭhānalakkhaṇe jotanalakkhaṇe ca indattaṃ kāretīti indriyaṃ,
satisaṅkhātaṃ indriyaṃ satindriyaṃ. Pamāde na kampatīti satibalaṃ. Yāthāvasati
niyyānikasati kusalasatīti sammāsati.
@Footnote: 1 cha.Ma. ceso    2 Ma.Ma. 13/184/159, saṃ.ni. 16/22/29   3 cha.Ma. jaṇṇunā bhūmiṃ
@4 cha.Ma. paggahalakkhaṇe       5 cha.Ma. saraṇakavasena       6 cha.Ma. ārammaṇaṃ

---------------------------------------------------------------------------------------------
page198.
     [16] Paññindriyaniddese tassa tassa atthassa pākaṭakaraṇasaṅkhātena
paññāpanaṭṭhena paññā. Tena tena vā aniccādinā pakārena dhamme jānātītipi
paññā. Idamassā sabhāvapadaṃ. Pajānanākāro pajānanā. Aniccādīni vicinātīti vicayo.
Pavicayoti upasaggena padaṃ vaḍḍhitaṃ. Catusaccadhamme vicinātīti dhammavicayo. Aniccādīnaṃ
sallakkhaṇavasena sallakkhaṇā. Sāyeva upasagganānattena upalakkhaṇā paccupalakkhaṇāti vuttā.
Paṇḍitassa bhāvo paṇḍiccaṃ. Kusalassa bhāvo kosallaṃ. Nipuṇassa bhāvo nepuññaṃ.
Aniccādīnaṃ vibhāvanavasena vebhabyā. Aniccādīnaṃ cintanakavasena cintā. Yassa vā
uppajjati, taṃ aniccādīni cintāyatītipi 1- cintā. Aniccādīni upaparikkhatīti
upaparikkhā. Bhūrīti paṭhaviyā nāmaṃ, ayaṃ hi saṇhaṭṭhena vitthataṭṭhena ca bhūrī viyāti
bhūrī. Tena vuttaṃ "bhūrīti vuccati paṭhavī, tāya paṭhavīsamāya vitthatāya vipulāya paññāya
samannāgatoti bhūripañño"ti. 2- Apica paññāyetaṃ adhivacanaṃ bhūrīti, bhūte atthe
ramatīti bhūrī. Asani viya siluccaye kilese medhati hiṃsatīti medhā, khippaṃ gahaṇadhāraṇaṭṭhena
vā medhā. Yassa uppajjati, taṃ attahitapaṭipattiyaṃ sampayuttadhamme ca yāthāvalakkhaṇa-
paṭivedhe parinetīti 3- pariṇāyikā. Aniccādivasena dhamme vipassatīti vipassanā.
Sammā pakārehi aniccādīni jānātīti sampajaññaṃ. Uppathaṃ paṭipanne sindhave vīthiṃ
āropanatthaṃ patodo viya uppathe dhāvanakakūṭacittaṃ vīthiṃ āropanatthaṃ vijjhatīti
patodo viya patodo. 4- Paññāva patodo paññāpatodo. 4- Dassanalakkhaṇe
indattaṃ kāretīti indriyaṃ, paññāsaṅkhātaṃ indriyaṃ paññindriyaṃ. Avijjāya
na kampatīti paññābalaṃ. Kilesacchedanaṭṭhena paññāva satthaṃ paññāsatthaṃ. Accuggataṭṭhena
paññāva pāsādo paññāpāsādo.
     Ālokanaṭṭhena paññāva āloko paññāāloko. Obhāsanaṭṭhena paññāva
obhāso paññāobhāso. Pajjotanaṭṭhena paññāva pajjoto paññāpajjoto.
Paññavato hi ekapallaṅkena nisinnassa dasasahassilokadhātu ekālokā ekobhāsā
@Footnote: 1 cha.Ma. cintāpetītipi      2 khu. mahā. 29/27 (suddhaṭṭhakasuttaniddesa)
@3 Ma. pariṇāmetīti         4-4 cha.Ma. ime pāṭhā na dissanti

---------------------------------------------------------------------------------------------
page199.
Ekapajjotā hoti, tenetaṃ vuttaṃ. Imesu pana tīsu padesu ekapadenapi ekasmiṃ
atthe siddhe yānetāni "cattārome bhikkhave ālokā. Katame cattāro? candāloko
suriyāloko agyāloko paññāloko. Ime kho bhikkhave cattāro ālokā.
Etadaggaṃ bhikkhave imesaṃ catunnaṃ ālokānaṃ yadidaṃ paññāloko"ti. Tathā "cattārome
bhikkhave obhāsā .pe. Cattārome bhikkhave pajjotā"ti 1- sattānaṃ ajjhāsayavasena
suttāni desitāni, tadanurūpeneva idhāpi desanā katā. Attho hi anekehi ākārehi
vibhajjamāno suvibhatto hoti, aññathā ca añño bujjhati, aññathā ca aññoti.
     Ratikārakaṭṭhena 2- pana ratidāyakaṭṭhena ratijanakaṭṭhena vittikaṭṭhena 3-
dullabhapātubhāvaṭṭhena atulaṭṭhena anomasattaparibhogaṭṭhena ca paññāva ratanaṃ paññāratanaṃ.
Na tena sattā muyhanti, sayaṃ vā ārammaṇe na muyhati, 4- amuyhanamattameva
vā tanti 4- amoho. Dhammavicayapadaṃ vuttatthameva. Kasmā panetaṃ puna vuttanti?
amohassa mohapaṭipakkhabhāvadīpanatthaṃ. Tenetaṃ dīpeti "yvāyaṃ amoho, so na kevalaṃ
mohato añño dhammo, mohassa pana paṭipakkho dhammavicayasaṅkhāto amoho nāma
idha adhippeto"ti. Sammādiṭṭhīti yāthāvaniyyānikakusaladiṭṭhi.
     [19] Jīvitindriyaniddese yo tesaṃ arūpīnaṃ dhammānaṃ āyūti tesaṃ
sampayuttakānaṃ arūpadhammānaṃ yo āyāpanaṭṭhena āYu. Tasmiṃ hi sati arūpadhammā ayanti
gacchanti pavattanti, tasmā āyūti vuccati, idamassa sabhāvapadaṃ. Yasmā pana te
dhammā āyusmiṃyeva sati tiṭṭhanti yapenti yāpenti iriyanti vattanti pālayanti,
tasmā ṭhitītiādīni vuttāni. Vacanattho panettha etāya tiṭṭhantīti ṭhiti. Yapentīti
yapanā. Tathā yāpanā. Evaṃ bujjhanakasattānaṃ 5- pana vasena purimapade rassattaṃ kataṃ.
Etāya iriyantīti iriyanā. Vattantīti vattanā. Pālayantīti pālanā. Jīvanti
etenāti jīvitaṃ. Anupālanalakkhaṇe indattaṃ kāretīti jīvitindriyaṃ.
@Footnote: 1 aṅ. catukka. 21/143-145/158-159  2 cha.Ma. ratikaraṇaṭṭhena  3 cha.Ma. cittīkataṭṭhena
@4-4 cha.Ma. ime pāṭhā na dissanti    5 cha.Ma. bujjhantānaṃ

---------------------------------------------------------------------------------------------
page200.
     [30] Hiribalaniddese yaṃ tasmiṃ samayeti yena dhammena tasmiṃ samaye,
liṅgavipallāsaṃ vā katvā "yo dhammo tasmiṃ samaye"tipi attho veditabbo.
Hiriyitabbenāti upayogatthe karaṇavacanaṃ, hiriyitabbayuttakaṃ kāyaduccaritādidhammaṃ
hiriyati jigucchatīti attho. Pāpakānanti lāmakānaṃ. Akusalānaṃ dhammānanti
akosallasambhūtānaṃ dhammānaṃ. Samāpattiyāti idampi upayogatthe karaṇavacanaṃ,
tesaṃ dhammānaṃ samāpattiṃ paṭilābhaṃ samaṅgībhāvaṃ hiriyati jigucchatīti attho.
     [31] Ottappabalaniddese ottappitabbenāti hetvatthe karaṇavacanaṃ,
ottappitabbayuttakena ottappassa hetubhūtena kāyaduccaritādinā vuttappakārāya ca
samāpattiyā ottappassa hetubhūtāya ottappati bhāyatīti attho.
     [32] Alobhaniddese alubbhanakavasena alobho, na lubbhatītipi alobho,
idamassa sabhāvapadaṃ. Alubbhanāti alubbhanākāro. Lobhasamaṅgipuggalo lubbhito nāma,
na lubbhito alubbhito, alubbhitassa bhāvo alubbhitattaṃ, sārāgapaṭikkhepato 1- na
sārāgoti asārāgo. Asārajjanāti asārajjanākāro. Asārajjitassa bhāvo
asārajjitattaṃ. Na abhijjhāyatīti anabhijjhā. Alobho kusalamūlanti alobhasaṅkhātaṃ
kusalamūlaṃ. Alobho hi kusalānaṃ dhammānaṃ mūlaṃ paccayaṭṭhenāti kusalamūlaṃ, kusalañca taṃ
paccayaṭṭhena mūlañcātipi kusalamūlaṃ.
     [33] Adosaniddese adussanakavasena adoso, na dussatītipi adoso,
idamassa sabhāvapadaṃ. Adussanāti adussanākāro. Adussitassa bhāvo adussitattaṃ.
Byāpādapaṭikkhepato 2- na byāpādoti abyāpādo. Kodhadukkhapaṭikkhepato 3- na
byāpajjhoti abyāpajjho. 4- Adosasaṅkhātaṃ kusalamūlaṃ adoso kusalamūlaṃ, taṃ
vuttatthameva.
     [40-41] Kāyapassaddhiniddesādīsu yasmā kāyoti tayo khandhā adhippetā,
tasmā vedanākkhandhassātiādi vuttaṃ. Passambhanti etāya te dhammā vigatadarathā
bhavanti samassāsappattāti passaddhi. Dutiyapadaṃ upasaggavasena vaḍḍhitaṃ. Passambhanāti
passambhanākāro. Dutiyapadaṃ upasaggavasena vaḍḍhitaṃ. Passaddhisamaṅgitāya paṭipassambhitassa
@Footnote: 1 cha. sārāgapaṭipakkhato       2 cha. byāpādapaṭipakkhato
@3 cha. kodhadukkhapaṭipakkhato      4 cha.Ma. abyāpajjo

Page 201-300.

page201.
Khandhattayassa bhāvo paṭipassambhitattaṃ. Sabbapadehipi tiṇṇaṃ khandhānaṃ
kilesadarathapaṭipassaddhieva  kathitā, dutiyanayena viññāṇakkhandhassa
darathapaṭipassaddhi kathitā.
     [42-43] Lahutāti lahutākāro. Lahupariṇāmatāti lahupariṇāmo etesaṃ
dhammānanti lahupariṇāmā, tesaṃ bhāvo lahupariṇāmatā, sīghaṃ sīghaṃ pavattanasamatthatāti 1-
vuttaṃ hoti. Adandhanatāti garubhāvapaṭikkhepavacanametaṃ, abhāriyatāti attho. Avitthanatāti
mānādikilesabhārassa abhāvena athaddhatā. Evaṃ paṭhamena tiṇṇaṃ khandhānaṃ lahutākāro
kathito, dutiyanayena 2- viññāṇakkhandhassa lahutākāro kathito.
     [44-45] Mudutāti mudubhāvo. Maddavatāti maddavaṃ vuccati siniddhaṃ maṭṭhaṃ,
maddavassa bhāvo maddavatā. Akakkhaḷatāti akakkhaḷabhāvo. Akathinatāti akathinabhāvo.
Idhāpi purimanayena tiṇṇaṃ khandhānaṃ, pacchimanayena viññāṇakkhandhassa mudutākārova
kathito.
     [46-47] Kammaññatāti kammani sādhutā, kusalakiriyāya viniyogakkhamatāti
attho. Sesapadadvayaṃ byañjanavaseneva vaḍḍhitaṃ. Padadvayenāpi hi purimanayena tiṇṇaṃ
khandhānaṃ, pacchimanayena viññāṇakkhandhassa kammaniyākārova kathito.
     [48-49] Paguṇatāti paguṇabhāvo, anāturatā niggilānatāti attho.
Sesapadadvayaṃ byañjanavasena vaḍḍhitaṃ. Idhāpi purimanayena tiṇṇaṃ khandhānaṃ, pacchimanayena
viññāṇakkhandhassa niggilānākārova kathito.
     [50-51] Ujukatāti ujukabhāvo, ujukena ākārena pavattanatāti attho.
Ujukassa khandhattayassa viññāṇakkhandhassa ca bhāvo ujukatā. Ajimhatāti
gomuttavaṅkabhāvapaṭikkhePo. Avaṅkatāti candalekhāvaṅkabhāvapaṭikkhePo.
Akuṭilatāti naṅgalakoṭivaṅkabhāvapaṭikkhePo.
     Yo hi pāpaṃ katvāva "na karomī"ti bhāsati, so gantvā paccosakkanatāya
gomuttavaṅko nāma hoti. Yo pāpaṃ karontova "bhāyāmahaṃ pāpassā"ti bhāsati,
so yebhuyyena kuṭilatāya candalekhāvaṅko nāma hoti. Yo pāpaṃ karontova "ko
@Footnote: 1 cha.Ma. parivattanasamatthatāti     2 cha.Ma. nayena

---------------------------------------------------------------------------------------------
page202.
Pāpassa na bhāyeyyā"ti bhāsati, so nātikuṭilatāya naṅgalakoṭivaṅko nāma hoti.
Yassa vā tīṇipi kammadvārāni asuddhāni, so gomuttavaṅko nāma hoti. Yassa
yāni kānici dve, so candalekhāvaṅko nāma. Yassa yaṅkiñci ekaṃ, so
naṅgalakoṭivaṅko nāma.
     Dīghabhāṇakā panāhu "ekacco bhikkhu sabbavaye ekavīsatiyā anesanāsu chasu
ca agocaresu carati, ayaṃ gomuttavaṅko nāma. Eko paṭhamavaye catupārisuddhisīlaṃ
paripūreti, lajjī kukkuccako sikkhākāmo hoti, majjhimavayapacchimavayesu purimasadiso,
ayaṃ candalekhāvaṅko nāma. Eko paṭhamavayepi majjhimavayepi catupārisuddhisīlaṃ pūreti,
lajjī kukkuccako sikkhākāmo hoti, pacchimavaye purimasadiso, ayaṃ naṅgalakoṭivaṅko
nāma.
     Tassa kilesavasena evaṃ vaṅkassa puggalassa bhāvo jimhatā vaṅkatā kuṭilatāti
vuccati. Tāsaṃ paṭikkhepavasena ajimhatādikā vuttā. Khandhādhiṭṭhānadesanā katā,
khandhānaṃ hi etā ajimhatādikā, na 1- puggalassāti. Evaṃ sabbehipi imehi padehi
purimanayena tiṇṇaṃ khandhānaṃ, pacchimanayena viññāṇakkhandhassāti arūpīnaṃ dhammānaṃ
nikkilesatāya ujutākārova kathitoti veditabbo.
     Idāni yvāyaṃ "ye vā  panā"ti appanāvāro vutto, tena dhammuddesavāre
dassitānaṃ yevāpanakānaṃyeva saṅkhepato niddeso kathito hotīti.
                       Niddesavārakathā niṭṭhitā.
                        ----------------
     Ettāvatā pucchā samayaniddeso dhammuddeso appanāti uddesavāre catūhi
paricchedehi, pucchā samayaniddeso dhammuddeso appanāti niddesavāre catūhi
paricchedehīti aṭṭhaparicchedapaṭimaṇḍito dhammavavaṭṭhānavāro niṭṭhitova hoti.
                         Koṭṭhāsavāravaṇṇanā
     [58-120] Idāni tasmiṃ kho pana samaye cattāro khandhā hontīti
saṅgahavāro āraddho, so ca 2- uddesaniddesapaṭiniddesānaṃ vasena tividho hoti.
@Footnote: 1 cha.Ma. no       2 cha.Ma. ca-saddo na dissati

---------------------------------------------------------------------------------------------
page203.
Tattha "tasmiṃ kho pana samaye cattāro khandhā"ti evamādiko uddeso, "katame
tasmiṃ samaye cattāro khandhā"tiādiko niddeso, "katamo tasmiṃ samaye
vedanākkhandho"tiādiko paṭiniddesoti veditabbo.
     Tattha uddesavāre "cattāro khandhā"tiādayo tevīsati koṭṭhāsā honti.
Tesaṃ evamattho veditabbo:- yasmiṃ samaye kāmāvacaraṃ paṭhamaṃ mahākusalacittaṃ
uppajjati, ye tasmiṃ samaye cittaṅgavasena uppannā ṭhapetvā yevāpanake pāliṃ
āruḷhā atirekapaṇṇāsadhammā, te sabbepi saṅgayhamānā rāsaṭṭhena cattārova
khandhā honti, heṭṭhā vuttena āyatanaṭṭhena dveva āyatanāni honti, sabhāvaṭṭhena
suññataṭṭhena nissattaṭṭhena dveva dhātuyo honti, paccayasaṅkhātena āharaṇaṭṭhena
tayovettha dhammā āhārā honti, avasesā no āhāRā.
     Kiṃ panete aññamaññaṃ vā 1- taṃsamuṭṭhānarūpassa vā paccayā na hontīti?
No na honti, ime pana tathā ca honti aññathā cāti samānepi paccayatte
atirekapaccayā honti, tasmā "āhārā"ti vuttā. Kathaṃ? etesu hi phassāhāro
yesaṃ dhammānaṃ avasesā cittacetasikā paccayā honti, tesaṃ  ca paccayo hoti, tisso
ca vedanā āharati. Manosañcetanāhāro tesañca paccayo hoti, tayo ca bhave
āharati. Viññāṇāhāro tesañca paccayo hoti, paṭisandhināmarūpañca āharatīti.
Nanu ca so vipākova, idaṃ pana kusalaviññāṇanti? kiñcāpi kusalaviññāṇaṃ,
Taṃsarikkhatāya pana "viññāṇāhāro"tveva vuttaṃ, upatthambhakaṭṭhena vā ime "tayo
āhārā"ti vuttā. Ime hi sampayuttadhammānaṃ kabaḷiṅkārāhāro viya rūpakāyassa
upatthambhakapaccayā honti. Teneva vuttaṃ "arūpino āhārā sampayuttakānaṃ dhammānaṃ
taṃsamuṭṭhānānañca rūpānaṃ āhārapaccayena paccayo"ti. 2-
     Aparo nayo:- ajjhattikasantatiyā visesapaccayattā kabaḷiṅkārāhāro ca
ime ca tayo dhammā  "āhārā"ti vuttā. Visesapaccayo hi kabaḷiṅkārāhārabhakkhānaṃ
@Footnote: 1 Sī. aññamaññassa vā           2 abhi. 40/15/7

---------------------------------------------------------------------------------------------
page204.
Sattānaṃ rūpakāyassa kabaḷiṅkāro āhāro. Nāmakāye vedanāya phasso, viññāṇassa
manosañcetanā, nāmarūpassa viññāṇaṃ. Yathāha:-
       "seyyathāpi bhikkhave ayaṃ kāyo āhāraṭṭhitiko āhāraṃ paṭicca tiṭṭhati,
       anāhāro no tiṭṭhatī"ti. 1- Tathā "phassapaccayā vedanā, saṅkhārapaccayā
       viññāṇaṃ, viññāṇapaccayā nāmarūpan"ti. 2-
       Adhipatiyaṭṭhena pana aṭṭheva dhammā indriyāni honti, na avasesā. Tena
vuttaṃ "aṭṭhindriyāni hontī"ti. Upanijjhāyanaṭṭhena pañceva dhammā jhānaṅgāni
honti. Tena vuttaṃ "pañcaṅgikaṃ jhānaṃ hotī"ti.
     Niyyānaṭṭhena ca hetvaṭṭhena ca pañceva dhammā maggaṅgāni honti. Tena vuttaṃ
"pañcaṅgiko maggo hotī"ti. Kiñcāpi hi aṭṭhaṅgiko ariyamaggo, lokiyacitte
pana ekakkhaṇe tisso viratiyo na labbhanti, tasmā "pañcaṅgiko"ti vutto. Nanu
ca "yathāgatamaggoti kho bhikkhu ariyassetaṃ aṭṭhaṅgikassa maggassa adhivacanan"ti 3-
imasmiṃ sutte yatheva lokuttaramaggo aṭṭhaṅgiko, pubbabhāgavipassanāmaggopi tatheva
"aṭṭhaṅgiko"ti yathāgatavacanena imassatthassa dīpitattā lokiyamaggenāpi aṭṭhaṅgikena
bhavitabbanti? na bhavitabbaṃ. Ayaṃ hi suttantikadesanā nāma pariyāyadesanā. Tenevāha
"pubbeva kho panassa kāyakammaṃ vacīkammaṃ ājīvo suparisuddho hotī"ti. 4- Ayaṃ pana
nippariyāyadesanā. Lokiyacittasmiṃ hi tisso viratiyo ekakkhaṇe na labbhanti, tasmā
pañcaṅgikova vuttoti.
     Akampiyaṭṭhena pana satteva dhammā balāni honti, mūlaṭṭhena tayova dhammā
hetū, phusanaṭṭhena ekova dhammo phasso, vedayitaṭṭhena ekova dhammo vedanā,
sañjānanaṭṭhena ekova dhammo saññā, sañcetanaṭṭhena 5- ekova dhammo cetanā,
@Footnote: 1 saṃ. Ma. 19/183/59     2 saṃ. ni. 16/1-2/1-2    3 saṃ. saḷā. 18/245/180
@4 Ma. u. 14/431/371    5 cha.Ma. cetayanaṭṭhena

---------------------------------------------------------------------------------------------
page205.
Cittavicittaṭṭhena ekova dhammo cittaṃ, rāsaṭṭhena ceva vedayitaṭṭhena ca ekova
dhammo vedanākkhandho, rāsaṭṭhena sañjānanaṭṭhena ca ekova dhammo saññākkhandho,
rāsaṭṭhena abhisaṅkharaṇaṭṭhena ca ekova dhammo saṅkhārakkhandho, rāsaṭṭhena
cittavicittaṭṭhena ca ekova dhammo viññāṇakkhandho, vijānanaṭṭhena ceva heṭṭhā
vuttaāyatanaṭṭhena ca ekameva manāyatanaṃ, vijānanaṭṭhena adhipatiyaṭṭhena ca ekameva
manindriyaṃ, vijānanaṭṭhena sabhāvasuññatanissattaṭṭhena ca ekova dhammo manoviññāṇadhātu
nāma hoti, na avasesā dhammā. 1- Ṭhapetvā pana cittaṃ yathāvuttena atthena
avasesā sabbepi dhammā ekaṃ dhammāyatanameva ekā ca dhammadhātuyeva hotīti.
     "ye vā pana tasmiṃ samaye"ti iminā pana appanāvārena idhāpi heṭṭhā
vuttā yevāpanakā saṅgahitāva. Yathā ca idha, evaṃ sabbattha. Ito paraṃ hi
ettakampi na vicārayissāma, niddesapaṭiniddesavāresu heṭṭhā vuttanayeneva attho
veditabboti.
                         Saṅgahavāro niṭṭhito.
                    Koṭṭhāsavārotipi etasseva nāmaṃ.
                        ----------------
                          Suññatavāravaṇṇanā
     [121-145] Idāni tasmiṃ kho pana samaye dhammā hontīti suññatavāro
āraddho, so uddesaniddesavasena dvidhā vavaṭṭhito. Tattha uddesavāre "dhammā
hontī"ti iminā saddhiṃ catuvīsati koṭṭhāsā honti, sabbakoṭṭhāsesu ca "cattāro
dve tayo"ti gaṇanaparicchedo na vutto. Kasmā? saṅgahavāre paricchinnattā.
Tattha paricchinnadhammāyeva hi idhāpi vuttā, na hettha satto vā bhāvo vā
attā vā upalabbhati, dhammā ca 2- ete dhammamattā asārā apariṇāyakāti imissā
suññatāya dīpanatthaṃ vuttā, tasmā evamettha attho veditabbo:- yasmiṃ samaye
kāmāvacaraṃ paṭhamaṃ mahākusalacittaṃ uppajjati, tasmiṃ samaye cittaṅgavasena uppannā
@Footnote: 1 cha.Ma. ayaṃ pāṭho na dissati        2 cha.Ma. va

---------------------------------------------------------------------------------------------
page206.
Atirekapaṇṇāsadhammā sabhāvaṭṭhena dhammāeva honti, na añño koci satto vā
bhāvo vā jīvo 1- vā poso vā puggalo vā hotīti. Tathā rāsaṭṭhena khandhāva
hontīti. Evaṃ purimanayeneva sabbapadesu atthayojanā veditabbā. Yasmā pana
jhānato aññaṃ jhānaṅgaṃ maggato vā aññaṃ maggaṅgaṃ natthi, tasmā idha "jhānaṃ
hoti, maggo hoti"icceva vuttaṃ. Upanijjhāyanaṭṭhena hi jhānameva, hetuvaṭṭhena
maggova hoti, na añño koci satto vā bhāvo vāti. Evaṃ sabbapadesu
atthayojanā kātabbā. Niddesavāro uttānatthoevāti.
                        Suññatavāro  niṭṭhito.
               Niṭṭhitā ca tīhi mahāvārehi maṇḍetvā niddiṭṭhassa
                       paṭhamacittassa atthavaṇṇanā.
                         ---------------
                           Dutiyacittavaṇṇanā
     [146] Idāni dutiyacittādīni  dassetuṃ "katame dhammā"tiādi āraddhaṃ.
Tesu sabbesupi paṭhamacitte vuttanayeneva tayo tayo mahāvārā veditabbā. Na
kevalaṃ ca mahāvārāeva, paṭhamacitte vuttasadisānaṃ sabbapadānaṃ atthopi vuttanayeneva
veditabbo. Ito paraṃ hi 2- apubbapadavaṇṇanaṃyeva karissāma. Imasmiṃ tāva
dutiyacittaniddese "sasaṅkhārenā"ti idameva apubbaṃ, tassattho saha saṅkhārenāti
sasaṅkhāro, tena sasaṅkhārena sappayogena saupāyena paccayagaṇenāti attho. Yena hi
ārammaṇādinā paccayagaṇena paṭhamaṃ mahācittaṃ uppajjati, teneva sappayogena saupāyena
idaṃ uppajjati.
     Tassevaṃ uppatti veditabbā:- idhekacco bhikkhu vihārapaccante vasamāno
cetiyaṅgaṇasammajjanavelāya vā therupaṭṭhānavelāya vā sampattāya dhammassavanadivase vā
sampatte "mayhaṃ gantavā paccāgacchato atidūraṃ bhavissati, na gamissāmī"ti cintetvā
puna cintesi 3- "bhikkhussa nāma cetiyaṅgaṇaṃ vā therupaṭṭhānaṃ vā dhammassavanaṃ
@Footnote: 1 cha.Ma. ayaṃ pāṭho na dissati     2. cha.Ma. parampi      3 cha.Ma. cinteti

---------------------------------------------------------------------------------------------
page207.
Vā agantuṃ asāruppaṃ, gamissāmī"ti gacchati. Tassevaṃ attano payogena vā parena
vā vattādīnaṃ akaraṇe ca ādīnavaṃ karaṇe ca ānisaṃsaṃ dassetvā ovadiyamānassa
niggahavaseneva vā "ehi idaṃ karohī"ti kāriyamānassa uppannaṃ kusalacittaṃ sasaṅkhārena
paccayagaṇena uppannaṃ nāma hotīti.
                           Dutiyacittaṃ niṭṭhitaṃ.
                          -------------
                           Tatiyacittavaṇṇanā
     [147-148] Tatiye ñāṇena vippayuttanti ñāṇavippayuttaṃ. Idampi hi
ārammaṇe haṭṭhapahaṭṭhaṃ hoti, paricchindakañāṇaṃ panettha na hoti. Tasmā idaṃ
daharakumārakānaṃ bhikkhuṃ disvā "ayaṃ thero mayhan"ti vandanakāle teneva nayena
cetiyavandanadhammassavanakālādīsu ca uppajjatīti veditabbaṃ. Pāliyaṃ panettha sattasu
ṭhānesu paññā parihāyati, sesaṃ pākatikamevāti.
                          Tatiyacittaṃ niṭṭhitaṃ.
                           ----------
                          Catutthacittavaṇṇanā
     [149] Catutthacittepi eseva nayo. Idaṃ pana "sasaṅkhārenā"ti vacanato
yadā mātāpitaro daharakumārake sīse gahetvā cetiyādīni vandāpenti. Te ca
anatthikā samānāpi haṭṭhapahaṭṭhāva vandanti, evarūpe kāle labbhatīti veditabbaṃ.
                          Catutthacittaṃ niṭṭhitaṃ.
                           -----------
                          Pañcamacittavaṇṇanā
     [150] Pañcame upekkhāsahagatanti upekkhāvedanāya sampayuttaṃ, idaṃ hi
ārammaṇe majjhattaṃ hoti, paricchindakañāṇamettha hotiyeva. Pāliyaṃ panettha
jhānacatukke "upekkhā hotī"ti, indriyaṭṭhake "upekkhindriyaṃ hotī"ti vatvā

---------------------------------------------------------------------------------------------
page208.
Sabbesampi vedanādipadānaṃ niddese sātāsātasukhadukkhapaṭikkhepavasena desanaṃ katvā
adukkhamasukhavedanā kathitā, tassā majjhattalakkhaṇe indattakaraṇavasena 1-
upekkhindriyabhāvo veditabbo. Padapaṭipāṭiyā ca ekasmiṃ ṭhāne pīti parihīnāva,
tasmā cittaṅgavasena pāliṃ āruḷhā pañcapaṇṇāsa dhammā honti. Tesaṃ vasena
sabbakoṭṭhāsesu sabbavāresu ca vinicchayo veditabbo.
                          Pañcamacittaṃ niṭṭhitaṃ.
                           -----------
                          Chaṭṭhacittādivaṇṇanā
     [156-159] Chaṭṭhasattamaaṭṭhamāni dutiyatatiyacatutthesu vuttanayeneva
veditabbāni. Kevalañhi imesu vedanāparivattanañceva pītiparihānañca hoti, sesaṃ saddhiṃ
uppattinayena tādisameva. Karuṇāmuditā parikammakālepi hi imesaṃ uppatti
mahāaṭṭhakathāyaṃ anuññātāeva. Imāni aṭṭha kāmāvacarakusalacittāni nāma.
                         Puññakiriyāvatthādikathā
     tāni sabbānipi dasahi puññakiriyāvatthūhi dīpetabbāni. Kathaṃ? dānamayaṃ
puññakiriyāvatthu, sīlamayaṃ, bhāvanāmayaṃ, apacitisahagataṃ, veyyāvaccasahagataṃ,
pattānuppadānaṃ, abbhānumodanaṃ, desanāmayaṃ, savanamayaṃ, diṭṭhujukammapuññakiriyāvatthūti
imāni dasa puññakiriyāvatthūni nāma. Tattha dānameva dānamayaṃ. Puññakiriyā ca sā tesaṃ
tesaṃ ānisaṃsānaṃ vatthu cāti puññakiriyāvatthu nāma. Sesesupi eseva nayo.
     Tattha cīvarādīsu catūsu paccayesu rūpādīsu vā chasu ārammaṇesu annādīsu
vā dasasu dānavatthūsu taṃ taṃ dentassa tesaṃ tesaṃ uppādanato paṭṭhāya pubbabhāge,
pariccāgakāle, pacchā somanassacittena anussaraṇe 2- cāti tīsu kālesu pavattā
cetanā dānamayaṃ puññakiriyāvatthu nāma.
@Footnote: 1 Sī. indaṭṭhakāraṇavasena       2 cha. anussaraṇakāle

---------------------------------------------------------------------------------------------
page209.
     Pañcasīlaṃ vā 1- aṭṭhasīlaṃ vā 1- dasasīlaṃ vā 1- samādiyantassa "pabbajissāmī"ti
vihāraṃ gacchantassa pabbajantassa manorathaṃ matthakaṃ pāpetvā "pabbajito vatamhi
sādhu sādhū"ti āvajjentassa 2- pāṭimokkhaṃ saṃvarantassa cīvarādayo paccaye
paccavekkhantassa āpāthagatesu rūpādīsu cakkhudvārādīni saṃvarantassa ājīvaṃ
sodhentassa ca pavattā cetanā sīlamayaṃ puññakiriyāvatthu nāma.
     Paṭisambhidāyaṃ 3- vuttena vipassanāmaggena cakkhuṃ aniccato dukkhato anattato
bhāventassa sotaṃ .pe. Manaṃ rūpe .pe. Dhamme cakkhuviññāṇaṃ .pe.
Manoviññāṇaṃ cakkhusamphassaṃ .pe. Manosamphassaṃ cakkhusamphassajaṃ vedanaṃ .pe.
Manosamphassajaṃ vedanaṃ rūpasaññaṃ .pe. Jarāmaraṇaṃ .pe. Aniccato dukkhato anattato
bhāventassa pavattā cetanā, aṭṭhatiṃsāya vā ārammaṇesu appanaṃ appattā
sabbāpi cetanā bhāvanāmayaṃ puññakiriyāvatthu nāma.
     Mahallakaṃ pana disvā paccuggamanapattacīvarapaṭiggahaṇaabhivādanamaggasampadānādivasena
apacitisahagataṃ veditabbaṃ.
     Vuḍḍhatarānaṃ vattapaṭivattakaraṇavasena 4- gāmaṃ piṇḍāya paviṭṭhaṃ bhikkhuṃ disvā
pattaṃ gahetvā gāme bhikkhaṃ samādapetvā upasaṃharaṇavasena "gaccha, bhikkhūnaṃ pattaṃ
āharā"ti sutvā vegena gantvā pattāharaṇādivasena ca kāyaveyyāvaṭikakāle
veyyāvaccasahagataṃ veditabbaṃ.
     Dānaṃ datvā gandhādīhi pūjaṃ katvā "asukassa nāma patti hotū"ti vā
"sabbasattānaṃ hotū"ti vā pattiṃ dadato pattānuppadānaṃ veditabbaṃ. Kiṃ panetaṃ 5-
pattiṃ dadato puññakkhayo hotīti? na hoti. Yathā pana ekaṃ dīpaṃ jāletvā tato
dīpasahassaṃ jālentassa paṭhamadīpo khīṇoti na vattabbo, purimālokena pana saddhiṃ
pacchimāloko ekato hutvā atimahā hoti, evameva pattiṃ dadato parihāni nāma
natthi, vuḍḍhiyeva pana hotīti veditabbo.
@Footnote: 1 cha.Ma. vā-saddo na dissati   2 Ma. āvajjantassa   3 khu. paṭi. 31/735/629 (syā)
@4 cha.Ma. vattappaṭipattikaraṇavasena                  5 cha.Ma. panevaṃ

---------------------------------------------------------------------------------------------
page210.
     Parehi dinnāya pattiyā vā aññāya vā puññakiriyāya "sādhu sādhū"ti
anumodanavasena abbhānumodanaṃ veditabbaṃ.
     Eko "evaṃ maṃ `dhammakathiko'ti jānissantī"ti icchāya ṭhatvā lābhagaruko
hutvā deseti, taṃ na mahapphalaṃ hoti. Eko attano paguṇaṃ dhammaṃ apaccāsiṃsamāno
vimuttāyatanasīsena paresaṃ deseti, idaṃ desanāmayaṃ puññakiriyāvatthu nāma.
     Eko suṇanto "iti maṃ `saddho'ti jānissantī"ti suṇāti, taṃ na mahapphalaṃ.
Eko "evaṃ me mahapphalaṃ bhavissatī"ti hitapharaṇena muducittena dhammaṃ suṇāti, idaṃ
savanamayaṃ puññakiriyāvatthu nāma.
     Diṭṭhiṃ ujuṃ karontassa diṭṭhujukammapuññakiriyāvatthu nāma. Dīghabhāṇakā panāhu
"diṭṭhujukammaṃ 1- sabbesaṃ niyamalakkhaṇaṃ. Yaṅkiñci puññaṃ karontassa hi diṭṭhiyā
ujukabhāveneva mahapphalaṃ hotī"ti.
     Etesu pana puññakiriyāvatthūsu dānamayaṃ tāva "dānaṃ dassāmī"ti cintentassa
uppajjati, dānaṃ dadato uppajjati, "dinnamme"ti paccavekkhantassa uppajjati.
Evaṃ pubbacetanaṃ muñcanacetanaṃ 2- aparacetananti tissopi cetanā ekato katvā
dānamayaṃ puññakiriyāvatthu nāma hoti. Sīlamayampi "sīlaṃ pūressāmī"ti cintentassa
uppajjati, sīlapūraṇakāle uppajjati, "pūritamme"ti paccavekkhantassa uppajjati.
Tā sabbāpi ekato katvā sīlamayaṃ puññakiriyāvatthu nāma hoti .pe. Diṭṭhujukammampi
"diṭṭhiṃ ujukaṃ karissāmī"ti cintentassa uppajjati, diṭṭhiṃ ujukaṃ karontassa
uppajjati, "diṭṭhi me ujukā katā"ti paccavekkhantassa uppajjati. Tā sabbāpi
ekato katvā diṭṭhujukammaṃ puññakiriyāvatthu nāma hoti.
     Sutte pana tīṇiyeva puññakiriyāvatthūni āgatāni. Tesu itaresampi saṅgaho
veditabbo. Apacitiveyyāvaccāni hi sīlamaye saṅgahaṃ gacchanti. Pattānuppadāna-
abbhānumodanāni dānamaye, desanāsavanadiṭṭhujukammāni bhāvanāmaye. Ye pana "diṭṭhujukammaṃ
@Footnote: 1 cha. diṭṭhijukammaṃ, Ma. diṭṭhijukataṃ         2 Ma. muñcacetanaṃ

---------------------------------------------------------------------------------------------
page211.
Sabbesaṃ niyamalakkhaṇan"ti vadanti, tesantaṃ tīsupi saṅgahaṃ gacchati. Evametāni
saṅkhepato tīṇi hutvā vitthārato dasa honti.
     Tesu "dānaṃ dassāmī"ti cintento aṭṭhannaṃ kāmāvacarakusalacittānaṃ
aññatareneva cinteti, dadamānopi tesaṃyeva aññatarena deti, "dānaṃ me dinnan"ti
paccavekkhantopi tesaṃyeva aññatarena paccavekkhati. "sīlaṃ pūressāmī"ti cintentopi
tesaṃyeva aññatarena cinteti, sīlaṃ pūrentopi tesaṃyeva aññatarena pūreti, "sīlamme
pūritan"ti paccavekkhantopi tesaṃyeva aññatarena paccavekkhati. "bhāvanaṃ bhāvessāmī"ti
cintentopi tesaṃyeva aññatarena cinteti, bhāvanaṃ 1- bhāventopi tesaṃyeva aññatarena
bhāveti, "bhāvanā me bhāvitā"ti paccavekkhantopi tesaṃyeva aññatarena paccavekkhati.
     "jeṭṭhassa apacitikammaṃ karissāmī"ti cintentopi tesaṃyeva aññatarena cinteti,
karontopi tesaṃyeva aññatarena karoti, "kataṃ me"ti paccavekkhantopi tesaṃyeva
aññatarena paccavekkhati. "kāyaveyyāvaṭikakammaṃ karissāmī"ti cintentopi karontopi
"kataṃ me"ti paccavekkhantopi tesaṃyeva aññatarena paccavekkhati. "pattiṃ dassāmī"ti
cintentopi dadantopi "dinnā 2- me"ti paccavekkhantopi. "pattiṃ vā sesakusalaṃ vā
anumodissāmī"ti cintentopi tesaṃyeva aññatarena cinteti, anumodantopi tesaṃyeva
aññatarena anumodati, "anumoditamme"ti paccavekkhantopi tesaṃyeva aññatarena
paccavekkhati. "dhammaṃ desessāmī"ti cintentopi tesaṃyeva aññatarena cinteti,
desentopi tesaṃyeva aññatarena deseti, "desito me"ti paccavekkhantopi tesaṃyeva
aññatarena paccavekkhati. "dhammaṃ sossāmī"ti cintentopi tesaṃyeva aññatarena
cinteti, suṇantopi tesaṃyeva aññatarena suṇāti. "sutamme"ti 3- paccavekkhantopi
tesaṃyeva aññatarena paccavekkhati, "diṭṭhiṃ ujukaṃ karissāmī"ti cintentopi tesaṃyeva
aññatarena cinteti, ujukaṃ karonto pana catunnaṃ ñāṇasampayuttānaṃ aññatarena
karoti. "diṭṭhi me ujukā katā"ti paccavekkhanto aṭṭhannaṃ aññatarena paccavekkhati.
@Footnote: 1 cha.Ma. ayaṃ pāṭho na dissati     2 cha.Ma. dinnaṃ     3 cha.Ma. "suto me"ti

---------------------------------------------------------------------------------------------
page212.
     Imasmiṃ ṭhāne cattāri anantāni nāma gahitāni. Cattāri hi anantāni
ākāso ananto, cakkavāḷāni anantāni, sattanikāyo ananto, buddhañāṇaṃ anantaṃ.
Ākāsassa hi puratthimadisāya vā pacchimuttaradakkhiṇāsu vā "ettakāni vā yojanasatāni
ettakāni vā yojanasahassānī"ti paricchedo natthi. Sinerumattampi ayokūṭaṃ paṭhaviṃ
dvidhā katvā heṭṭhā khittaṃ bhassetheva. 1- No patiṭṭhaṃ 2- labhetha. Evaṃ ākāsaṃ anantaṃ
nāma.
     Cakkavāḷānampi satehi vā sahassehi vā satasahassehi 3- vā paricchedo
natthi. Sacepi hi akaniṭṭhabhavane nibbattā daḷhathāmadhanuggahassa 4- sallahukena sarena 5-
tiriyaṃ tālacchāyaṃ atikkamanamattena kālena cakkavāḷasatasahassaatikkamanasamatthena javena
samannāgatā cattāro mahābrahmāno "cakkavāḷapariyantaṃ passissāmā"ti tena
javena dhāveyyuṃ, cakkavāḷapariyantaṃ adisvāva parinibbāyeyyuṃ. Evaṃ cakkavāḷāni
anantāni nāma.
     Ettakesu pana cakkavāḷesu udakaṭṭhakathalaṭṭhakasattānaṃ pamāṇaṃ natthi. Evaṃ
sattanikāyo ananto nāma. Tatopi buddhañāṇaṃ anantameva.
     Evaṃ aparimāṇesu cakkavāḷesu aparimāṇānaṃ sattānaṃ kāmāvacarasomanassasahagatañāṇa-
sampayuttaasaṅkhārikakusalacittāni ekassa bahūni uppajjanti, bahunnampi bahūni
uppajjanti. Tāni sabbānipi kāmāvacaraṭṭhena somanassasahagataṭṭhena ñāṇasampayuttaṭṭhena
asaṅkhārikaṭṭhena ekattaṃ gacchanti, ekameva somanassasahagataṃ tihetukaṃ asaṅkhārikaṃ
mahācittaṃ hoti, tathā sasaṅkhārikaṃ mahācittaṃ .pe. Tathā upekkhāsahagataṃ
ñāṇavippayuttaṃ duhetukaṃ sasaṅkhārikaṃ cittanti evaṃ sabbānipi aparimāṇesu
cakkavāḷesu aparimāṇānaṃ sattānaṃ uppajjamānāni kāmāvacarakusalacittāni
sammāsambuddho mahātulāya tulayamāno viya tumbe pakkhipitvā minamāno viya
sabbaññutañāṇena paricchinditvā "aṭṭhevetānī"ti sarikkhaṭṭhena aṭṭheva koṭṭhāse
katvā dassesi.
@Footnote: 1 Ma. bhassateva      2 Ma. patiṭṭhitaṃ         3 cha.Ma. ayaṃ pāṭho na dissati
@4 cha. daḷhadhammadhanuggahassa, saṃ.sa. 15/107/73, aṅ. catukka. 21/45/53
@5 cha.Ma. lahukena sarena, Sī.asanena

---------------------------------------------------------------------------------------------
page213.
     Puna imasmiṃ ṭhāne chabbidhena puññāyūhanaṃ nāma gahitaṃ. Puññañhi atthi
sayaṅkāraṃ, atthi paraṅkāraṃ, atthi sāhatthikaṃ, atthi āṇattikaṃ, atthi sampajānakataṃ,
atthi asampajānakatanti.
     Tattha attano dhammatāya kataṃ sayaṅkāraṃ nāma. Paraṃ karontaṃ disvā kataṃ
paraṅkāraṃ nāma. Sahatthena kataṃ sāhatthikaṃ nāma. Āṇāpetvā kāritaṃ āṇattikaṃ
nāma. Kammañca phalañca saddahitvā kataṃ sampajānakataṃ nāma. Kammampi phalampi
ajānitvā kataṃ asampajānakataṃ nāma. Tesu sayaṅkāraṃ karontopi imesaṃ aṭṭhannaṃ
kusalacittānaṃ aññatareneva karoti, paraṅkāraṃ karontopi sahatthena karontopi
āṇāpetvā karontopi imesaṃ aṭṭhannaṃ kusalacittānaṃ aññatareneva karoti,
sampajānakaraṇaṃ pana catūhi ñāṇasampayuttehi hoti, asampajānakaraṇaṃ catūhi
ñāṇavippayuttehi.
     Aparāpi imasmiṃ ṭhāne catasso dakkhiṇāvisuddhiyo gahitā paccayānaṃ dhammikatā,
cetanāmahattaṃ, vatthusampatti, guṇātirekatāti. Tattha dhammena samena uppannā paccayā
dhammikā nāma, saddahitvā okappetvā dadato pana cetanāmahattaṃ nāma hoti,
khīṇāsavabhāvo vatthusampatti nāma, khīṇāsavasseva nirodhā vuṭṭhitabhāvo guṇātirekatā
nāma. Imāni cattāri samodhānetvā dātuṃ sakkontassa kāmāvacaraṃ kusalaṃ imasmiṃyeva
attabhāve vipākaṃ deti puṇṇakaseṭṭhikālavaliyasumanamālākārādīnaṃ 1- viya.
     Saṅkhepato panetaṃ sabbampi kāmāvacarakusalacittaṃ cittanti karitvā
cittavicittaṭṭhena 2- ekameva hoti. Vedanāvasena somanassasahagataṃ upekkhāsahagatanti
duvidhaṃ hoti, ñāṇavibhattidesanāvasena catubbidhaṃ hoti, somanassasahagataṃ ñāṇasampayuttaṃ
asaṅkhārikaṃ mahācittaṃ hi upekkhāsahagataṃ ñāṇasampayuttaṃ asaṅkhārikaṃ mahācittañca
ñāṇasampayuttaṭṭhena asaṅkhārikaṭṭhena ca ekameva hoti. Tathā ñāṇasampayuttaṃ sasaṅkhārikaṃ
ñāṇavippayuttaṃ asaṅkhārikaṃ ñāṇavippayuttaṃ sasaṅkhārikañcāti. Evaṃ ñāṇavibhatti-
desanāvasena catubbidhe panetasmiṃ asaṅkhārasasaṅkhāravibhajanato 3- cattāri asaṅkhārikāni,
@Footnote: 1 cha...kākavaliYu..., Ma...kāḷavalliYu...   2 Ma. cittaṭṭhena  3 cha.Ma....vibhattito

---------------------------------------------------------------------------------------------
page214.
Cattāri sasaṅkhārikānīti aṭṭheva kusalacittāni honti. Tāni yāthāvato ñatvā
bhagavā sabbaññū gaṇīvaro muniseṭṭho ācikkhati deseti paññapeti paṭṭhapeti
vivarati vibhajati uttānīkarotīti.
                     Aṭṭhasāliniyā dhammasaṅgahaṭṭhakathāya
                     kāmāvacarakusalaniddeso samatto.
                          -------------
                         Rūpāvacarakusalavaṇṇanā
                        catukkanayapaṭhamajhānavaṇṇanā
     [160] Idāni rūpāvacarakusalaṃ dassetuṃ "katame dhammā kusalā"tiādi
āraddhaṃ. Tattha rūpūpapattiyā maggaṃ bhāvetīti rūpaṃ vuccati rūpabhavo. Upapattīti
nibbatti jāti sañjāti. Maggoti upāyo. Vacanattho panettha taṃ upapattiṃ
maggati gavesati janeti nipphādetīti maggo. Idaṃ vuttaṃ hoti "yena maggena
rūpabhave upapatti hoti nibbatti jāti sañjāti, taṃ maggaṃ bhāvetī"ti. Kiṃ
panetena niyamato rūpabhave upapatti hotīti? na hoti. "samādhiṃ bhikkhave bhāvetha,
samāhito bhikkhave bhikkhu yathābhūtaṃ pajānāti sañjānāti 1- passatī"ti 2- evaṃ vuttena
hi nibbedhabhāgiyena rūpabhavātikkamopi hoti, rūpūpapattiyā pana ito añño
maggo nāma natthi. Tena vuttaṃ "rūpūpapattiyā maggaṃ bhāvetī"ti. Atthato cāyaṃ
maggo nāma cetanāpi hoti cetanāya sampayuttadhammāpi tadubhayampi. "nirayañcāhaṃ
sāriputta pajānāmi nirayagāmiñca maggan"ti 3- hi ettha cetanā maggo nāma.
                 "saddhā hiriyaṃ kusalañca dānaṃ
                 dhammā ete sappurisānuyātā
                 etaṃ hi maggaṃ diviyaṃ vadanti
                 etena hi gacchati devalokan"ti 4-
@Footnote: 1 cha.Ma. ayaṃ pāṭho na dissati      2 saṃ.kha. 17/5/12, saṃ.Ma. 19/1071/361
@3 Ma.Ma. 12/153/113          4 aṅ. aṭṭhaka. 23/32/194

---------------------------------------------------------------------------------------------
page215.
Ettha cetanāsampayuttadhammā maggo nāma. "ayaṃ bhikkhave maggo, ayaṃ paṭipadā"ti
saṅkhārupapattisuttādīsu 1- cetanāpi cetanāsampayuttadhammāpi maggo nāma. Imasmiṃ
pana ṭhāne "jhānan"ti vacanato cetanāsampayuttā adhippetā. Yasmā pana
jhānacetanā paṭisandhiṃ ākaḍḍhati, tasmā cetanāpi cetanāsampayuttadhammāpi
vaṭṭantiyeva.
     Bhāvetīti janeti uppādeti vaḍḍheti. Ayaṃ tāva idha bhāvanāya attho.
Aññattha pana upasaggavasena sambhāvanā paribhāvanā vibhāvanāti evaṃ aññathāpi
attho hoti. Tattha "idhudāyi mama sāvakā adhisīle sambhāventi `sīlavā samaṇo
gotamo paramena sīlakkhandhena samannāgato"ti 2- ayaṃ sambhāvanā nāma, okappanāti
attho "sīlaparibhāvito samādhi mahapphalo hoti mahānisaṃso, samādhiparibhāvitā paññā
mahapphalā hoti mahānisaṃsā, paññāparibhāvitaṃ cittaṃ sammadeva āsavehi vimuccatī"ti 3-
ayaṃ paribhāvanā nāma, vāsanāti attho. "iṅgha rūpaṃ vibhāvehi, vedanaṃ, saññaṃ,
saṅkhāre, viññāṇaṃ vibhāvehī"ti ayaṃ vibhāvanā nāma, antaradhāpanāti attho.
"puna caparaṃ udāyi akkhātā mayā sāvakānaṃ paṭipadā, yathāpaṭipannā me sāvakā
cattāro satipaṭṭhāne bhāventī"ti 4- ayaṃ pana uppādanavaḍḍhanaṭṭhena bhāvanā
nāma. Imasmimpi ṭhāne ayameva adhippetā. Tena vuttaṃ "bhāvetīti janeti uppādeti
vaḍḍhetī"ti.
     Kasmā panettha yathā kāmāvacarakusalaniddese dhammapubbaṅgamā desanā
katā, tathā akatvā puggalapubbaṅgamā katāti? paṭipadāya sodhetabbato. 5- Idaṃ
hi catūsu paṭipadāsu aññatarāya sodhetabbaṃ, na kāmāvacaraṃ viya vinā paṭipadāya
uppajjati, paṭipadā ca nāmesā paṭipannake sati hotīti etamatthaṃ dassetuṃ
puggalapubbaṅgamaṃ desanaṃ karonto "rūpūpapattiyā maggaṃ bhāvetī"ti āha.
     Vivicceva kāmehīti kāmehi viviccitvā vinā hutvā apakkamitvā. Yo
panāyamettha evakāro, so niyamatthoti veditabbo. Yasmā ca niyamattho, tasmā
@Footnote: 1 Ma.u. 14/167/150    2 Ma.Ma. 13/243/220     3 dī.Ma. 10/142/73
@4 Ma.Ma. 13/247/222    5 cha.Ma. sādhetabbato. evamuparipi

---------------------------------------------------------------------------------------------
page216.
Tasmiṃ paṭhamajjhānaṃ upasampajja viharaṇasamaye avijjamānānampi kāmānaṃ tassa
paṭhamajjhānassa paṭipakkhabhāvaṃ kāmapariccāgeneva cassa adhigamaṃ dīpeti. Kathaṃ?
"vivicceva kāmehī"ti evañhi niyame kariyamāne idaṃ paññāyati, nūnimassa 1-
jhānassa kāmā paṭipakkhabhūtā, yesu sati idaṃ nappavattati andhakāre sati
padīpobhāso viya, tesaṃ pariccāgeneva ca tassa adhigamo hoti orimatīrapariccāgena
pārimatīrasseva. Tasmā niyamaṃ karotīti.
     Tattha siyā "kasmā panesa pubbapadeyeva vutto, na uttarapade, kiṃ
akusalehi dhammehi aviviccāpi jhānaṃ upasampajja vihareyyā"ti. Na kho panetaṃ
evaṃ daṭṭhabbaṃ. Taṃnissaraṇato hi pubbapade esa vutato. Kāmadhātusamatikkamanato
hi kāmarāgapaṭipakkhato ca idaṃ jhānaṃ kāmānameva nissaraṇaṃ. Yathāha "kāmānametaṃ
nissaraṇaṃ, yadidaṃ nekkhamman"ti. 2- Uttarapadepi pana yathā "idheva bhikkhave samaṇo.
Idha dutiyo samaṇo"ti 3- ettha evakāro ānetvā vuccati, evaṃ vattabbo. Na
hi sakkā ito aññehipi nīvaraṇasaṅkhātehi akusalehi dhammehi avivicca jhānaṃ
upasampajja viharituṃ. Tasmā vivicceva kāmehi, vivicceva akusalehi dhammehīti evaṃ
padadvayepi esa daṭṭhabbo. Padadvayepi ca kiñcāpi "viviccā"ti iminā
sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṃ
gacchanti, tathāpi kāyaviveko cittaviveko vikkhambhanavivekoti tayoeva idha
daṭṭhabbā.
     "kāmehī"ti iminā pana padena ye ca niddese "katame vatthukāmā
manāpikā rūpā"ti ādinā 4- nayena vatthukāmā vuttā, ye ca tattheva vibhaṅge
ca "../../bdpicture/chando kāmo, rāgo kāmo, chandarāgo kāmo, saṅkappo kāmo, rāgo kāmo,
saṅkapparāgo kāmo, ime vuccanti kāmā"ti 5- evaṃ kilesakāmā vuttā, te
sabbepi saṅgahitāicceva daṭṭhabbā. Evaṃ hi sati vivicceva kāmehīti vatthukāmehipi
viviccevāti attho yujjati. Tena kāyaviveko vutto hoti.
@Footnote: 1 Ma. nanvimassa      2 dī.pā. 11/353/244, khu. iti. 25/72/286
@3 Ma.mū. 12/139/98, aṅ. catukka. 21/241/265
@4 khu. mahā. 29/1 (kāmasuttaniddesa)
@5 khu. mahā. 29/1 (kāmasuttaniddesa), abhi. 35/564/310

---------------------------------------------------------------------------------------------
page217.
     Vivicca akusalehi dhammehīti kilesakāmehi sabbākusalehi vā viviccāti
attho yujjati. Tena cittaviveko vutto hoti. Purimena cettha vatthukāmehi
vivekavacanatoyeva kāmasukhapariccāgo, dutiyena kilesakāmehi vivekavacanato
nekkhammasukhapariggaho vibhāvito hoti. Evaṃ vatthukāmakilesakāmavivekavacanatoyeva ca
etesaṃ paṭhamena saṅkilesavatthuppahānaṃ, dutiyena saṅkilesappahānaṃ. Paṭhamena lolabhāvassa
hetupariccāgo, dutiyena bālabhāvassa. Paṭhamena ca payogasuddhi, dutiyena āsayaposanaṃ
vibhāvitaṃ hotīti ñātabbaṃ. Esa tāva nayo "kāmehī"ti ettha vuttakāmesu
vatthukāmapakkhe.
     Kilesakāmapakkhe pana "../../bdpicture/chando"ti ca "rāgo"ti ca evamādīhi anekabhedo
kāmacchandoyeva "kāmo"ti adhippeto. So ca akusalapariyāpannopi samāno
"tattha katamo chando kāmo"tiādinā nayena vibhaṅge 1- jhānaṅgapaṭipakkhato visuṃ
vuttoti. 2- Kilesakāmattā vā purimapade vutto, akusalapariyāpannattā dutiyapade.
Anekabhedato cassa "kāmato"ti avatvā "kāmehī"ti vuttaṃ. Aññesampi ca dhammānaṃ
akusalabhāve vijjamāne "tattha katame akusalā dhammā, kāmacchando"tiādinā 3-
nayena vibhaṅge uparijhānaṅgapaccanīkapaṭipakkhabhāvadassanato nīvaraṇāneva vuttānīti.
Nīvaraṇāni hi jhānaṅgapaccanīkāni, tesaṃ jhānaṅgāneva paṭipakkhāni, viddhaṃsakāni
vighātakānīti vuttaṃ hoti. Tathā hi "samādhi kāmacchandassa paṭipakkho, pīti
byāpādassa, vitakko thīnamiddhassa, sukhaṃ uddhaccakukkuccassa, vicāro
vicikicchāyā"ti peṭake vuttaṃ.
     Evamettha "vivicceva kāmehī"ti iminā kāmacchandassa vikkhambhanaviveko
vatto hoti. "vivicca akusalehi dhammehī"ti iminā pañcannampi nīvaraṇānaṃ.
Aggahitaggahaṇena pana paṭhamena kāmacchandassa, dutiyena sesanīvaraṇānaṃ. Tathā
paṭhamena tīsu akusalamūlesu pañcakāmaguṇabhedavisayassa lobhassa, dutiyena
āghātavatthubhedādivisayānaṃ dosamohānaṃ. Oghādīsu vā dhammesu paṭhamena
@Footnote: 1 abhi. 35/392/250   2 cha.Ma. iti-saddo na dissati    3 abhi. 35/564/310

---------------------------------------------------------------------------------------------
page218.
Kāmoghakāmayogakāmāsavakāmupādānaabhijjhākāyaganthakāmarāgasaññojanānaṃ, dutiyena
avasesaoghayogāsavaupādānaganthasaññojanānaṃ. Paṭhamena ca taṇhāya taṃsampayuttakānañca,
dutiyena avijjāya taṃsampayuttakānañca. Apica paṭhamena lobhasampayutta-
aṭṭhacittuppādānaṃ, dutiyena sesānaṃ catunnaṃ akusalacittuppādānaṃ vikkhambhanaviveko
vutto hotīti veditabbo. Ayaṃ tāva "vivicceva kāmehi vivicca akusalehi dhammehī"ti
ettha atthappakāsanā.
     Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ
dassetuṃ "savitakkaṃ savicāran"tiādi vuttaṃ. Tattha heṭṭhā vuttalakkhaṇādivibhāgena
appanāsampayogato rūpāvacarabhāvappattena vitakkena ceva vicārena ca saha vattati,
rukkho viya pupphena phalena cāti idaṃ jhānaṃ "savitakkaṃ savicāran"ti vuccati.
Vibhaṅge pana "iminā ca vitakkena iminā ca vicārena upeto hoti samupeto
hotī"tiādinā 1- nayena puggalādhiṭṭhānā desanā katā, attho pana tatrāpi
evameva daṭṭhabbo.
     Vivekajanti ettha vivitti viveko, nīvaraṇavigamoti attho. Vivittoti vā
viveko, nīvaraṇavivitto jhānasampayuttadhammarāsīti attho. Tasmā vivekā, tasmiṃ
vā viveke jātanti vivekajaṃ. Pītisukhanti ettha pītisukhāni heṭṭhā pakāsitāneva.
Tesu pana  vuttappakārāya pañcavidhāya pītiyā yā appanāsamādhissa mūlaṃ hutvā
vaḍḍhamānā samādhisampayogaṃ gatā pharaṇāpīti, ayaṃ imasmiṃ atthe adhippetā pītīti.
Ayañca pīti idañca sukhaṃ assa jhānassa, asmiṃ vā jhāne atthīti idaṃ jhānaṃ
"pītisukhan"ti vuccati. Athavā pīti ca sukhañca pītisukhaṃ dhammavinayādayo viya. Vivekajaṃ
pītisukhamassa jhānassa, asmiṃ vā jhāne atthīti evampi vivekajampītisukhaṃ.
Yatheva hi jhānaṃ, evaṃ pītisukhampettha vivekajameva hoti, tañcassa atthi,
tasmā ekapadeneva "vivekajampītisukhan"ti vattuṃ yujjati. Vibhaṅge pana "idaṃ
sukhaṃ imāya pītiyā sahagatan"tiādinā 2- nayena vuttaṃ, attho pana tatthāpi
evameva daṭṭhabbo.
@Footnote: 1 abhi. 35/565/310          2 abhi. 35/567/311

---------------------------------------------------------------------------------------------
page219.
     Paṭhamajjhānanti ettha gaṇanānupubbatāya 1- paṭhamaṃ, paṭhamaṃ uppannanti
paṭhamaṃ, paṭhamaṃ samāpajjitabbantipi paṭhamaṃ. Idaṃ pana na ekantalakkhaṇaṃ. Ciṇṇavasibhāvo
hi aṭṭhasamāpattilābhī ādito paṭṭhāya matthakaṃ pāpentopi samāpajjituṃ sakkoti,
matthakato paṭṭhāya ādiṃ pāpentopi samāpajjituṃ sakkoti, antarantarā okkamantopi
sakkoti. Evaṃ pubbuppattiyaṭṭhena pana paṭhamaṃ nāma hoti.
     Jhānanti 2- duvidhaṃ jhānaṃ hoti ārammaṇūpanijjhānañca lakkhaṇūpanijjhānañca. 2-
Tattha aṭṭha samāpattiyo paṭhavīkasiṇādiārammaṇaṃ upanijjhāyantīti
"ārammaṇūpanijjhānan"ti saṅkhyaṃ gatā. Vipassanāmaggaphalāni pana lakkhaṇūpanijjhānaṃ nāma.
Tattha vipassanā aniccādilakkhaṇassa upanijjhānato lakkhaṇūpanijjhānaṃ. Vipassanāya
katakiccassa maggena ijjhanato maggo lakkhaṇūpanijjhānaṃ. Phalaṃ pana nirodhasaccaṃ
tathalakkhaṇaṃ upanijjhāyatīti lakkhaṇūpanijjhānaṃ nāma. Tesu imasmiṃ atthe
ārammaṇūpanijjhānaṃ adhippetaṃ. Tasmā ārammaṇūpanijjhānato paccanīkajjhāpanato
vā jhānanti veditabbaṃ.
     Upasampajjāti upagantvā, pāpuṇitvāti vuttaṃ hoti. Upasampādayitvā
vā, nipphādetvāti vuttaṃ hoti. Vibhaṅge pana "upasampajjāti paṭhamajjhānassa
lābho paṭilābho patti sampatti phusanā sacchikiriyā upasampadā"ti 3- vuttaṃ,
tassāpi evamevattho daṭṭhabbo. Viharatīti tadanurūpena iriyāpathavihārena
itivuttappakārajjhānasamaṅgī hutvā attabhāvassa iriyanaṃ vuttiṃ pālanaṃ yapanaṃ yāpanaṃ
cāraṃ vihāraṃ abhinipphādeti. Vuttaṃ hetaṃ vibhaṅge "viharatīti iriyati vattati
pāleti yapeti yāpeti carati viharati, tena vuccati viharatī"ti. 4-
     Paṭhavīkasiṇanti ettha paṭhavīmaṇḍalampi sakalaṭṭhena paṭhavīkasiṇanti vuccati,
taṃ nissāya paṭiladdhanimittampi paṭhavīkasiṇanimitte paṭiladdhajjhānampi. Tattha imasmiṃ
atthe jhānaṃ paṭhavīkasiṇanti veditabbaṃ. Paṭhavīkasiṇasaṅkhātaṃ jhānaṃ upasampajja
viharatīti ayaṃ hettha saṅkhepattho. Imasmiṃ pana paṭhavīkasiṇe parikammaṃ katvā
@Footnote: 1 cha.Ma. gaṇanānupubbatā    2-2 cha.Ma. duvidhaṃ jhānaṃ ārammaṇūpanijjhānaṃ
@lakkhaṇūpanijjhānanti         3 abhi. 35/434/261     4 abhi. 35/358/231

---------------------------------------------------------------------------------------------
page220.
Catukkapañcakajjhānāni nibbattetvā jhānapadaṭṭhānaṃ vipassanaṃ vaḍḍhetvā arahattaṃ
pattukāmena kulaputtena kiṃ kattabbanti? ādito tāva pāṭimokkhasaṃvaraindriya-
saṃvaraājīvapārisuddhipaccayasannissitasaṅkhātāni cattāri sīlāni visodhetvā
suparisuddhe sīle patiṭṭhitena yvāssa āvāsādīsu dasasu palibodhesu palibodho atthi,
taṃ upacchinditvā kammaṭṭhānadāyakaṃ kalyāṇamittaṃ upasaṅkamitvā pāliyaṃ āgatesu
aṭṭhatiṃsāya kammaṭṭhānesu attano cariyānukūlaṃ kammaṭṭhānaṃ upaparikkhantena sacassa
idaṃ paṭhavīkasiṇaṃ anukūlaṃ hoti, idameva  kammaṭṭhānaṃ gahetvā jhānabhāvanāya
ananurūpaṃ vihāraṃ pahāya anurūpe vihāre viharantena khuddakapalibodhupacchedaṃ katvā
kasiṇaparikammanimittānurakkhaṇaṃ sattaasappāyaparivajjanaṃ sattasappāyasevanaṃ
dasavidhaappanākosallappabhedaṃ sabbaṃ bhāvanāvidhānaṃ aparihāpentena jhānādhigamatthāya
paṭipajjitabbaṃ. Ayamettha saṅkhePo. Vitthāro pana visuddhimagge 1- vuttanayeneva
veditabbo. Yathā cettha, evaṃ ito paresupi. Sabbakammaṭṭhānānaṃ hi bhāvanāvidhānaṃ
sabbaṃ aṭṭhakathānayena gahetvā visuddhimagge vitthāritaṃ, kiṃ tena tattha tattha
puna vuttenāti na taṃ puna vitthārayāma. Pāliyā pana heṭṭhā anāgataṃ atthaṃ
aparihāpentā 2- nirantaraṃ anupadavaṇṇanameva karissāma.
     Tasmiṃ samayeti  tasmiṃ paṭhamajjhānaṃ upasampajja viharaṇasamaye. Phasso hoti
.pe. Avikkhepo hotīti ime kāmāvacarapaṭhamakusalacitte vuttappakārāya
padapaṭipāṭiyā chappaṇṇāsa dhammā honti. Kevalaṃ hi te kāmāvacarā, ime bhummantaravasena
mahaggatā rūpāvacarāti ayamettha viseso. Sesaṃ  tādisameva. Yevāpanakā panettha
chandādayo cattārova labbhanti. Koṭṭhāsavārasuññatavārā pākatikāevāti.
                          Paṭhamajjhānaṃ niṭṭhitaṃ.
                          -------------
@Footnote: 1 visuddhi. 1/149 paṭhavīkasiṇaniddesa            2 Sī. aparihāpetvā

---------------------------------------------------------------------------------------------
page221.
                          Dutiyajjhānavaṇṇanā
     [161-162] Dutiyajjhānaniddese vitakkavicārānaṃ vūpasamāti vitakkassa ca
vicārassa cāti imesaṃ dvinnaṃ vūpasamā samatikkamā, dutiyajjhānakkhaṇe apātubhāvāti
vuttaṃ hoti. Tattha kiñcāpi dutiyajjhāne sabbepi paṭhamajjhānadhammā na santi,
aññeyeva hi paṭhamajjhāne phassādayo, aññe idha. Oḷārikassa pana oḷārikassa
aṅgassa samatikkamā paṭhamajjhānato paresaṃ dutiyajjhānādīnaṃ adhigamo hotīti
dīpanatthaṃ "vitakkavicārānaṃ vūpasamā"ti evaṃ vuttanti veditabbaṃ. Ajjhattanti idha
niyakajjhattaṃ adhippetaṃ. Vibhaṅge pana "ajjhattaṃ paccattan"ti 1- ettakameva vuttaṃ.
Yasmā niyakajjhattaṃ adhippetaṃ, tasmā attani jātaṃ, attano santāne
nibbattanti ayamettha attho.
     Sampasādananti sampasādanaṃ vuccati saddhā. Sampasādanayogato jhānampi
sampasādanaṃ, nīlavaṇṇayogato nīlavatthaṃ viya. Yasmā vā taṃ jhānaṃ sampasādana-
samannāgatattā vitakkavicārakkhobhavūpasamena ca ceto sampasādayati, tasmāpi
"sampasādanan"ti vuttaṃ. Imasmiñca atthavikappe "sampasādanaṃ cetaso"ti evaṃ
padasambandho veditabbo, purimasmiṃ pana atthavikappe "cetaso"ti etaṃ
ekodibhāvena saddhiṃ yojetabbaṃ.
     Tatrāyaṃ atthayojanā:- eko udetīti ekodi, vitakkavicārehi
anajjhāruḷhattā aggo seṭṭho hutvā udetīti attho. Seṭṭhopi hi loke "eko"ti
vuccati. Vitakkavicāravirahito 2- vā eko asahāyo hutvāti vattumpi vaṭṭati. Athavā
sampayuttadhamme udāyatīti udi, uṭṭhapetīti 3- attho. Seṭṭhaṭṭhena eko ca so
udi cāti ekodi, samādhissetaṃ adhivacanaṃ. Iti imaṃ ekodiṃ bhāveti vaḍḍhetīti
idaṃ dutiyajjhānaṃ ekodibhāvaṃ. So panāyaṃ ekodi yasmā cetaso, na sattassa
na jīvassa. Tasmā etaṃ "cetaso ekodibhāvan"ti vuttaṃ.
@Footnote: 1 abhi. 35/555/308     2 cha.Ma......virahato      3 cha.Ma. uṭṭhāpeti

---------------------------------------------------------------------------------------------
page222.
     Nanu cāyaṃ saddhā paṭhamajjhānepi atthi, ayañca ekodināmako samādhi,
atha kasmā idameva "sampasādanaṃ cetaso ekodibhāvañcā"ti vuttanti? vuccate,
aduṃ hi paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ
hoti, tasmā satiyāpi saddhāya sampasādananti na vuttaṃ. Na suppasannattāyeva
cettha samādhipi na saṭṭhu pākaṭo. Tasmā ekodibhāvantipi na vuttaṃ. Imasmiṃ
pana jhāne vitakkavicārapalibodhābhāvena laddhokāsā balavatī saddhā,
balavasaddhāsahāyapaṭilābheneva ca samādhipi pākaṭo. Tasmā idameva evaṃ vuttanti veditabbaṃ.
Vibhaṅge pana "sampasādananti yā saddhā saddahanā okappanā abhippasādo.
Cetaso ekodibhāvanti yā cittassa ṭhiti saṇṭhiti .pe. Sammāsamādhī"ti 1-
ettakameva vuttaṃ. Evaṃ vuttena panetena saddhiṃ ayaṃ atthavaṇṇanā yathā na
virujjhati, aññadatthu saṃsandati ceva sameti ca, evaṃ veditabbā.
     Avitakkaṃ avicāranti bhāvanāya pahīnattā etasmiṃ, etassa vā vitakko
natthīti avitakkaṃ. Imināva nayena avicāraṃ. Vibhaṅgepi vuttaṃ "iti ayañca vitakko
ayañca vicāro santā honti samitā vūpasantā atthaṅgatā abbhatthaṅgatā appitā
byappitā sositā visositā byantīkatā, tena vuccati avitakkaṃ avicāran"ti. 2-
     Etthāha "nanu ca `vitakkavicārānaṃ vūpasamā'ti imināpi ayamattho siddho,
atha kasmā puna vuttaṃ `avitakkaṃ avicāran"ti. Vuccate, evametaṃ, siddhovāyamattho.
Na panetaṃ tadatthadīpakaṃ, nanu avocumha "oḷārikassa pana oḷārikassa aṅgassa
samatikkamā paṭhamajjhānato paresaṃ dutiyajjhānādīnaṃ samadhigamo hotīti dassanatthaṃ 3-
vitakkavicārānaṃ vūpasamāti evaṃ vuttan"ti.
     Apica vitakkavicārānaṃ vūpasamā idaṃ sampasādanaṃ, na kilesakālussiyassa.
Vitakkavicārānañca vūpasamā ekodibhāvaṃ, na upacārajjhānamiva nīvaraṇappahānā,
na paṭhamajjhānamiva ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ
vacanaṃ. Tathā vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni
@Footnote: 1 abhi. 35/206/128      2 abhi. 35/572/311     3 cha.Ma. dīpanatthaṃ

---------------------------------------------------------------------------------------------
page223.
Viya cakkhuviññāṇādīni viya ca abhāvāti evaṃ avitakkāvicārabhāvassa hetuparidīpakañca.
Na vitakkavicārābhāvamattaparidīpakaṃ, vitakkavicārābhāvamattaparidīpakameva pana "avitakkaṃ
avicāran"ti idaṃ vacanaṃ. Tasmā purimaṃ vatvāpi puna vattabbamevāti.
     Samādhijanti paṭhamajjhānasamādhito sampayuttasamādhito vā jātanti attho.
Tattha kiñcāpi paṭhamampi sampayuttasamādhito jātaṃ, athakho ayameva samādhi
"samādhī"ti vattabbataṃ arahati, vitakkavicārakkhobhavirahena ativiya acalattā
suppasannattā ca. Tasmā imassa vaṇṇabhaṇanatthaṃ idameva "samādhijan"ti vuttaṃ.
Pītisukhanti idaṃ vuttanayameva.
     Dutiyanti gaṇanānupubbato 1- dutiyaṃ, idaṃ dutiyaṃ samāpajjatītipi dutiyaṃ.
Tasmiṃ samaye phasso hotītiādīsu jhānapañcake vitakkavicārapadāni parihīnāni,
maggapañcake ca sammāsaṅkappapadaṃ parihīnaṃ. Tesaṃ vasena savibhattikāvibhattikapadavinicchayo
veditabbo. Koṭṭhāsavārepi tivaṅgikaṃ jhānaṃ hoti, caturaṅgiko maggo
hotīti āgataṃ. Sesaṃ paṭhamajjhānasadisamevāti.
                          Dutiyajjhānaṃ niṭṭhitaṃ.
                          ------------
                          Tatiyajjhānavaṇṇanā
     [163] Tatiyajjhānaniddese pītiyā ca virāgāti virāgo nāma vuttappakārāya
pītiyā jigucchanaṃ vā samatikkamo vā, ubhinnaṃ pana antarā casaddo sampiṇḍanattho,
so vūpasamaṃ vā sampiṇḍeti vitakkavicārānaṃ vūpasamaṃ vā. Tattha yadā vūpasamameva
sampiṇḍeti, tadā pītiyā virāgā ca kiñci bhiyyo 2- vūpasamā cāti evaṃ yojanā
veditabbā. Imissā ca yojanāya virāgo jigucchanattho hoti, tasmā pītiyā
jigucchanā ca vūpasamā cāti ayamattho daṭṭhabbo. Yadā pana vitakkavicārānaṃ
vūpasamaṃ sampiṇḍeti, tadā pītiyā ca virāgā kiñci bhiyyo vitakkavicārānañca
vūpasamāti evaṃ yojanā veditabbā. Imissā ca yojanāya virāgo samatikkamanattho
@Footnote: 1 cha.Ma. gaṇanānupubbatā      2 cha.Ma. kiñca bhiyyo. evamuparipi

---------------------------------------------------------------------------------------------
page224.
Hoti, tasmā pītiyā ca samatikkamā vitakkavicārānañca vūpasamāti ayamattho
daṭṭhabbo.
     Kāmañcete vitakkavicārā dutiyajjhāneyeva vūpasantā, imassa pana jhānassa
maggaparidīpanatthaṃ vaṇṇabhaṇanatthañca etaṃ vuttaṃ. "vitakkavicārānañca vūpasamā"ti
hi vutte idaṃ paññāyati "nūna 1- vitakkavicāravūpasamo maggo imassa jhānassā"ti.
Yathā ca tatiye ariyamagge appahīnānampi sakkāyadiṭṭhādīnaṃ "pañcannaṃ
orambhāgiyānaṃ saññojanānaṃ pahānā"ti 2- evaṃ pahānaṃ vuccamānaṃ vaṇṇabhaṇanaṃ hoti,
tadadhigamāya ussukkānaṃ ussāhajanakaṃ, evameva idha avūpasantānampi vitakkavicārānaṃ
vūpasamo vuccamāno vaṇṇabhaṇanaṃ hoti, tenāyamattho vutto "pītiyā ca samatikkamā
vitakkavicārānañca vūpasamā"ti.
     Upekkhako ca viharatīti ettha upapattito ikkhatīti upekkhā, samaṃ passati,
apakkhapatitāva hutvā passatīti attho. Tāya visadāya vipulāya thāmagatāya
samannāgatattā tatiyajjhānasamaṅgī "upekkhako"ti vuccati.
     Upekkhā pana dasavidhā hoti chaḷaṅgupekkhā brahmavihārupekkhā bojjhaṅgupekkhā
viriyupekkhā saṅkhārupekkhā vedanupekkhā vipassanupekkhā tatramajjhattupekkhā
jhānupekkhā pārisuddhiupekkhāti.
     Tattha yā "idha khīṇāsavo 3- bhikkhu cakkhunā rūpaṃ disvā neva sumano
hoti na dummano, upekkhako ca viharati sato sampajāno"ti 4- evamāgatā
khīṇāsavassa chasu dvāresu iṭṭhāniṭṭhachaḷārammaṇāpāthe
parisuddhapakatibhāvāvijahanākārabhūtā upekkhā, ayaṃ chaḷaṅgupekkhā nāma.
     Yā pana "upekkhāsahagatena cetasā ekaṃ disaṃ pharitvā viharatī"ti 5-
evamāgatā sattesu majjhattākārabhūtā upekkhā, ayaṃ brahmavihārupekkhā nāma.
@Footnote: 1 Ma. nanu        2 Ma.Ma. 13/132/106      3 cha.Ma. bhikkhave
@4 aṅ. catukka. 21/195/223, khu. mahā. 29/90 (purābhedasuttaniddesa),
@khu.cūḷa. 30/18/69, khu. paṭi. 31/17/424
@5 dī.Sī. 9/556/246, Ma.Ma. 13/20/15

---------------------------------------------------------------------------------------------
page225.
     Yā pana "upekkhāsambojjhaṅgaṃ bhāveti vivekanissitan"ti 1- evamāgatā
sahajātadhammānaṃ majjhattākārabhūtā upekkhā, ayaṃ bojjhaṅgupekkhā nāma.
     Yā pana "kālena kālaṃ upekkhānimittaṃ manasikarotī"ti 2- evamāgatā
anaccāraddhanātisithilaviriyasaṅkhātā upekkhā, ayaṃ viriyupekkhā nāma.
     Yā ca "kati saṅkhārupekkhā samādhivasena 3- uppajjanti, kati saṅkhārupekkhā
vipassanāvasena uppajjanti? aṭṭha saṅkhārupekkhā samādhivasena uppajjanti,
dasa saṅkhārupekkhā vipassanāvasena uppajjantī"ti 4- evamāgatā nīvaraṇādi-
paṭisaṅkhāsantiṭṭhanā gahaṇe majjhattākārabhūtā upekkhā, ayaṃ saṅkhārupekkhā nāma.
     Yā pana "yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagatan"ti
5- evamāgatā adukkhamasukhasaññitā 6- upekkhā, ayaṃ vedanupekkhā nāma.
     Yā pana "yadatthi yaṃ bhūtaṃ, taṃ pajahati, upekkhaṃ paṭilabhatī"ti 7- evamāgatā
vicinane majjhattabhūtā upekkhā, ayaṃ vipassanupekkhā nāma.
     Yā pana chandādīsu yevāpanakesu āgatā sahajātānaṃ samavāhitabhūtā
upekkhā, ayaṃ tatramajjhattupekkhā nāma.
Yā "upekkhako ca viharatī"ti 8- evamāgatā aggasukhepi tasmiṃ apakkhapātajananī
upekkhā, ayaṃ jhānupekkhā nāma.
     Yā pana "upekkhāsatipārisuddhiṃ catutthaṃ jhānan"ti 9- evamāgatā
sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ
pārisuddhiupekkhā nāma.
     Tattha chaḷaṅgupekkhā ca brahmavihārupekkhā ca bojjhaṅgupekkhā ca
tatramajjhattupekkhā ca jhānupekkhā ca pārisuddhiupekkhā ca atthato ekā,
tatramajjhattupekkhāva hoti. Tena tena avatthābhedena panassā ayaṃ bhedo.
@Footnote: 1 Ma.mū. 12/27/16, Ma.Ma. 13/247/222  2 aṅ. tika. 20/103/250  3 cha.Ma. samathavasena
@4 khu.paṭi. 31/57/66  5 abhi. 34/157/48  6 cha.Ma. adukkhamasukhasaṅkhātā
@7 Ma.u. 14/71/52  8 dī.Sī. 9/98/37, Ma.mū. 12/173/134, abhi. 34/165/52

---------------------------------------------------------------------------------------------
page226.
Ekassāpi sato sattassa kumārayuvatherasenāpatirājādivasena 1- bhedo viya, tasmā
tāsu yattha chaḷaṅgupekkhā, na tattha bojjhaṅgupekkhādayo. Yattha vā pana
bojjhaṅgupekkhā, na tattha chaḷaṅgupekkhādayo hontīti veditabbā.
     Yathā cetāsaṃ atthato ekībhāvo, evaṃ saṅkhārupekkhāvipassanupekkhānampi
ekībhāvo. Paññāeva hi sā kiccavasena dvidhā bhinnā, yathā hi purisassa
sāyaṇhaṃ gehaṃ paviṭṭhaṃ sappaṃ ajapadadaṇḍaṃ gahetvā pariyesamānassa taṃ thusakoṭṭhake 2-
nippannaṃ disvā "sappo nukho no"ti avalokentassa sovatthikattayaṃ disvā
nibbematikassa "sappo na sappo"ti vicinane majjhattatā hoti, evameva yā
āraddhavipassakassa vipassanāñāṇena lakkhaṇattaye diṭṭhe saṅkhārānaṃ
aniccabhāvādivicinane majjhattatā uppajjati, ayaṃ vipassanupekkhā. Yathā pana tassa
purisassa ajapadadaṇḍakena gāḷhaṃ sappaṃ gahetvā "kintāhaṃ imaṃ sappaṃ
aviheṭhento attānañca iminā aḍaṃsāpento muñceyyan"ti muñcanākārameva
pariyesato gahaṇe majjhattatā hoti, evameva yā lakkhaṇattayassa diṭṭhattā
āditte viya tayo bhave passato saṅkhāraggahaṇe majjhattatā, ayaṃ saṅkhārupekkhā.
Iti vipassanupekkhāya siddhāya saṅkhārupekkhāpi siddhāva hoti. Iminā panesā
vicinanaggahaṇesu majjhattasaṅkhātena kiccena dvidhā bhinnāti. Viriyupekkhā pana
vedanupekkhā ca aññamaññañca avasesāhi ca atthato bhinnāevāti.
     Iti 3- imāsu dasasu upekkhāsu jhānupekkhā idha adhippetā. Sā
majjhattalakkhaṇā, anābhogarasā, abyāpārapaccupaṭṭhānā, pītivirāgapadaṭṭhānāti.
Etthāha "nanu cāyaṃ atthato tatramajjhattupekkhāva hoti, sā ca paṭhamadutiyajjhānesupi
atthi, tasmā tatrāpi `upekkhako ca viharatī'ti evamayaṃ vattabbā siyā,
sā kasmā na vuttā"ti. Aparibyattakiccattā. 4- Aparibyattaṃ hi tassā tattha
kiccaṃ vitakkādīhi abhibhūtattā, idha panāyaṃ vitakkavicārapītīhi anabhibhūtattā
ukkhittasirā viya hutvā paribyattakiccā jātā, tasmā vuttāti.
@Footnote: 1 Ma. kumārayuvavuḍḍha...., visuddhi. 1/206 paṭhavīkasiṇaniddesa     2 Ma. thusakoṭṭhāse
@3 cha.Ma. iti-saddo na dissati         4 cha.Ma. aparibyattakiccato

---------------------------------------------------------------------------------------------
page227.
     Niṭṭhitā "upekkhako ca viharatī"ti etassa sabbaso atthavaṇṇanā.
     Idāni sato ca sampajānoti ettha saratīti sato. Sampajānātīti
sampajāno. Iti puggalena sati ca sampajaññañca vuttaṃ. Tattha saraṇalakkhaṇā
sati, apammussanarasā, ārakkhapaccupaṭṭhānā, asammohalakkhaṇaṃ sampajaññaṃ, tīraṇarasaṃ,
pavicayapaccupaṭṭhānaṃ.
     Tattha kiñcāpi idaṃ satisampajaññaṃ purimajjhānesupi atthi, muṭṭhassatissa
hi asampajānassa upacāramattampi na sampajjati, pageva appanā, oḷārikattā
pana tesaṃ jhānānaṃ bhūmiyaṃ viya purisassa cittassa gati sukhāva hoti, abyattaṃ
tattha satisampajaññakiccaṃ. Oḷārikaṅgappahānena pana sukhumattā imassa jhānassa purisassa
khuradhārāyaṃ viya satisampajaññakiccapariggahitāyeva cittassa gati icchitabbāti
idheva vuttaṃ. Kiñci bhiyyo:- yathā dhenupako vaccho dhenuto apanīto arakkhiyamāno
punadeva dhenuṃ upagacchati, evamidaṃ tatiyajjhānasukhaṃ pītito apanītaṃ 1- taṃ
satisampajaññārakkhena arakkhiyamānaṃ punadeva pītiṃ upagaccheyya, pītisampayuttameva
siyā. Sukhe vāpi sattā sārajjanti. Idañca atimadhuraṃ sukhaṃ, tato paraṃ sukhābhāvā.
Satisampajaññānubhāvena panettha sukhe asārajjanā hoti, no aññathāti imampi
atthavisesaṃ dassetuṃ idamidheva vuttanti veditabbaṃ.
     Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino
sukhapaṭisaṃvedanābhogo natthi, evaṃ santepi yasmā tassa nāmakāyena sampayuttaṃ
sukhaṃ, yaṃ vā taṃ nāmakāyasampayuttaṃ sukhaṃ, taṃsamuṭṭhānenassa yasmā atipaṇītena
rūpena rūpakāyo phuṭṭho, 2- yassa phuṭṭhattā jhānavuṭṭhitopi sukhaṃ paṭisaṃvedeyya,
tasmā etamatthaṃ dassento "sukhañca kāyena paṭisaṃvedetī"ti āha.
     Idāni yantaṃ ariyā ācikkhanti upekkhako satimā sukhavihārīti ettha
yaṃjhānahetu yaṃjhānakāraṇā taṃ tatiyajjhānasamaṅgipuggalaṃ buddhādayo ariyā ācikkhanti
desenti paññapenti paṭṭhapenti vivaranti vibhajanti uttānīkaronti pakāsenti,
@Footnote: 1 cha.Ma. apanītampi     2 cha.Ma. phuṭo      3 cha.Ma. iti-saddo na dissati

---------------------------------------------------------------------------------------------
page228.
Pasaṃsantīti adhippāyo. Kinti? upekkhako satimā sukhavihārīti. Taṃ tatiyajjhānaṃ
upasampajja viharatīti evamettha yojanā veditabbā.
     Kasmā pana taṃ te evaṃ pasaṃsantīti? pasaṃsārahato. Ayaṃ hi yasmā
Atimadhurasukhe sukhapāramippattepi tatiyajjhāne upekkhako, na tattha sukhābhisaṅgena
ākaḍḍhiyatīti. 1- Yathā ca pīti na uppajjati, evaṃ upaṭṭhitassatitāya satimā.
Yasmā ca ariyakantaṃ ariyajanasevitameva asaṅkiliṭṭhaṃ sukhaṃ nāmakāyena paṭisaṃvedeti,
tasmā pasaṃsāraho. Iti pasaṃsārahato naṃ ariyā te evaṃ pasaṃsārahahetubhūte 2-
guṇe pakāsentā "upekkhako satimā sukhavihārī"ti evaṃ pasaṃsantīti veditabbaṃ.
     Tatiyanti gaṇanānupubbato tatiyaṃ, idaṃ tatiyaṃ samāpajjatītipi tatiyaṃ. Tasmiṃ
samaye phasso hotītiādīsu jhānapañcake pītipadampi parihīnaṃ. Tassāpi vasena
savibhattikāvibhattikapadavinicchayo veditabbo. Koṭṭhāsavārepi "duvaṅgikaṃ jhānaṃ hotī"ti
āgataṃ. Sesaṃ dutiyajjhānasadisamevāti.
                          Tatiyajjhānaṃ niṭṭhitaṃ.
                           -----------
                          Catutthajjhānavaṇṇanā
     [165] Catutthajjhānaniddese sukhassa ca pahānā, dukkhassa ca pahānāti
kāyikasukhassa ca kāyikadukkhassa ca pahānā. Pubbevāti tañca kho pubbeva, na
catutthajjhānakkhaṇe. Somanassadomanassānaṃ atthaṅgamāti cetasikasukhassa
cetasikadukkhassa cāti imesaṃ dvinnaṃ pubbeva atthaṅgamā, pahānā icceva vuttaṃ
hoti. Kadā pana nesaṃ pahānaṃ hoti? catunnaṃ jhānānamupacārakkhaṇe. Somanassaṃ hi
catutthajjhānassa upacārakkhaṇeyeva pahīyati, dukkhadomanassasukhāni paṭhamadutiyatatiyajjhānānaṃ
upacārakkhaṇesu. Evametesaṃ pahānakkamena avuttānaṃ indriyavibhaṅge 3-
pana indriyānaṃ uddesakkameneva idhāpi vuttānaṃ sukhadukkhasomanassadomanassānaṃ
pahānaṃ veditabbaṃ.
@Footnote: 1 cha.Ma. iti-saddo na dissati    2 cha.Ma. pasaṃsāhetubhūte abhi. 35/219-224/145-160

---------------------------------------------------------------------------------------------
page229.
     Yadi panetāni tassa tassa jhānassa upacārakkhaṇeyeva pahīyanti, atha
kasmā "kattha cuppannaṃ dukkhindriyaṃ aparisesaṃ nirujjhati? idha bhikkhave
bhikkhu vivicceva kāmehi .pe. Paṭhamaṃ jhānaṃ upasampajja viharati. Etthuppannaṃ
dukkhindriyaṃ aparisesaṃ nirujjhati. Kattha cuppannaṃ domanassindriyaṃ.
Sukhindriyaṃ. Somanassindriyaṃ aparisesaṃ nirujjhati? idha bhikkhave bhikkhu sukhassa ca
Pahānā .pe. Catutthaṃ jhānaṃ upasampajja viharati. Ettha cuppannaṃ somanassindriyaṃ
aparisesaṃ nirujjhatī"ti 1- evaṃ jhānesveva nirodho vuttoti? atisayanirodhattā.
Atisayanirodho hi tesaṃ paṭhamajjhānādīsu, na nirodhoyeva. Nirodhoyeva pana
upacārakkhaṇe, nātisayanirodho. Tathā hi nānāvajjane paṭhamajjhānassupacāre
niruddhassāpi dukkhindriyassa ḍaṃsamakasādisamphassena vā visamāsanupatāpena vā
siyā uppatti, na tveva antoappanāyaṃ. Upacāre vā niruddhampetaṃ na
suṭṭhu niruddhaṃ hoti paṭipakkhena avihatattā. Antoappanāyaṃ pana pītipharaṇena
sabbo kāyo sukhokkanto hoti, sukhokkantakāyassa ca suṭṭhu niruddhaṃ hoti
dukkhindriyaṃ paṭipakkhena vihatattā. Nānāvajjaneyeva ca dutiyajjhānupacāre
pahīnassa domanassindriyassa yasmā etaṃ vitakkavicārapaccayepi kāyakilamathe
cittūpaghāte ca sati  uppajjati, vitakkavicārābhāve ca neva uppajjati. Yattha
pana uppajjati, tattha vitakkavicārabhāve. Appahīnāeva ca dutiyajjhānupacāre
vitakkavicārāti tatthassa siyā uppatti appahīnapaccayattā, 2- na tveva dutiyajjhāne
pahīnapaccayattā. Tathā tatiyajjhānupacāre pahīnassāpi sukhindriyassa
pītisamuṭṭhānappaṇītarūpaphuṭṭhakāyassa siyā uppatti. Na tveva tatiyajjhāne.
Tatiyajjhāne hi sukhassa paccayabhūtā pīti sabbaso niruddhāti. Tathā
catutthajjhānupacāre pahīnassāpi somanassindriyassa āsannattā appanāppattāya
upekkhāyābhāvena sammā anatikkantattā ca siyā uppatti, na tveva
catutthajjhāne. Tasmāeva ca "etthuppannaṃ dukkhindriyaṃ
aparisesaṃ nirujjhatī"ti tattha tattha aparisesaggahaṇaṃ katanti.
@Footnote: 1 saṃ.Ma. 19/510/190            2 cha.Ma. ayaṃ pāṭho na dissati

---------------------------------------------------------------------------------------------
page230.
     Etthāha "athevaṃ tassa tassa jhānassupacāre pahīnāpi etā vedanā
idha kasmā samāhatā"ti. Sukhaggahaṇatthaṃ. Yā hi ayaṃ "adukkhamasukhan"ti ettha
adukkhamasukhā vedanā vuttā, sā sukhumā dubbiññeyyā, na sakkā sukhena
gahetuṃ, tasmā yathā nāma duṭṭhassa yathā vā tathā vā upasaṅkamitvā gahetuṃ
asakkuṇeyyassa goṇassa gahaṇatthaṃ gopo ekasmiṃ vaje sabbā gāvo samāharati,
athekekaṃ nīharanto paṭipāṭiyā āgataṃ "ayaṃ so, gaṇhatha nan"ti tampi
gāhāpayati. Evameva bhagavā 1- sukhaggahaṇatthaṃ sabbāpi etā samāharīti. Evaṃ
hi samāhatā etā dassetvā "yaṃ neva sukhaṃ na dukkhaṃ na somanassaṃ na
domanassaṃ, ayaṃ adukkhamasukhā vedanā"ti sakkā hoti esā gāhāyituṃ.
     Apica adukkhamasukhāya cetovimuttiyā paccayadassanatthañcāpi etā vuttāti
veditabbā. Sukhadukkhappahānādayo hi tassā paccayā. Yathāha "cattāro kho
āvuso paccayā adukkhamasukhāya cetovimuttiyā samāpattiyā, idhāvuso bhikkhu sukhassa ca
pahānā pubbeva somanassadomanassānaṃ atthaṅgamā .pe. Catutthaṃ jhānaṃ upasampajja
viharati. Ime kho āvuso cattāro paccayā adukkhamasukhāya cetovimuttiyā
samāpattiyā"ti. 2- Yathā vā aññattha pahīnāpi sakkāyadiṭṭhiādayo tatiyamaggassa
vaṇṇabhaṇanatthaṃ tattha pahīnāti 3- vuttā, evaṃ 4- vaṇṇabhaṇanatthaṃ tassa jhānassa
tā 4- idha vuttāti veditabbā. Paccayaghātena vā ettha rāgadosānaṃ atidūrabhāvaṃ
dassetumpetā vuttāti veditabbā. Etāsu hi sukhaṃ somanassassa paccayo,
somanassaṃ rāgassa, dukkhaṃ domanassassa paccayo, domanassaṃ dosassa.
Sukhādighātena ca 5- sappaccayā rāgadosā hatāti atidūre hontīti.
     Adukkhamasukhanti dukkhābhāvena adukkhaṃ, sukhābhāvena asukhaṃ. Etenettha
dukkhasukhapaṭipakkhabhūtaṃ tatiyavedanaṃ dīpeti, na dukkhasukhābhāvamattaṃ. Tatiyavedanā
@Footnote: 1 Ma. evametassā      2 Ma.mū. 12/173/134      3 Ma.Ma. 13/130/105
@4-4 cha.Ma. vaṇṇabhaṇanatthampetassa jhānassetā           5 cha.Ma. cassa

---------------------------------------------------------------------------------------------
page231.
Nāma adukkhamasukhā, upekkhātipi vuccatīti. 1- Sā iṭṭhāniṭṭhaviparītānubhavanalakkhaṇā,
majjhattarasā, avibhūtapaccupaṭṭhānā, sukhanirodhapadaṭṭhānāti veditabbā.
     Upekkhāsatipārisuddhinti upekkhāya janitasatipārisuddhiṃ. Imasmiṃ hi jhāne
suparisuddhā sati, yā cassā satiyā pārisuddhi, sā upekkhāya katā, na aññena.
Tasmā etaṃ "upekkhāsatipārisuddhī"ti vuccati. Vibhaṅgepi vuttaṃ "ayaṃ sati imāya
upekkhāya visadā hoti parisuddhā pariyodātā, tena vuccati
"upekkhāsatipārisuddhī"ti. 2- Yāya ca upekkhāya ettha sati pārisuddhi hoti, sā
atthato tatramajjhattatāti veditabbā. Na kevalañcettha tāya satiyeva parisuddhā, apica
kho sabbepi sampayuttadhammā, satisīsena pana desanā vuttā.
     Tattha kiñcāpi ayaṃ upekkhā heṭṭhāpi tīsu jhānesu vijjati, yathā pana
divā suriyappabhābhibhavā sommabhāvena ca attano upakārakattena vā sabhāgāya
rattiyā alābhā divā vijjamānāpi candalekhā aparisuddhā hoti apariyodātā,
evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya
ca upekkhāvedanārattiyā appaṭilābhā vijjamānāpi paṭhamādijjhānabhedesu
aparisuddhā hoti. Tassā ca aparisuddhāya divā aparisuddhacandalekhāya pabhā viya
sahajātāpi satiādayo aparisuddhāva honti. Tasmā tesu ekampi "upekkhāsati-
pārisuddhī"ti na vuttaṃ. Idha pana vitakkādipaccanīkadhammatejābhibhavābhāvā sabhāgāya
ca upekkhāvedanārattiyā paṭilābhā ayaṃ tatramajjhattupekkhācandalekhā ativiya
parisuddhā, tassā parisuddhattā parisuddhacandalekhāya pabhā viya sahajātāpi
satiādayo parisuddhā honti pariyodātā. Tasmā idameva "upekkhāsatipārisuddhī"ti
vuttanti veditabbaṃ.
     Catutthanti gaṇanānupubbato 3- catutthaṃ, idaṃ catutthaṃ samāpajjatītipi catutthaṃ.
Phasso hotītiādīsu phassapañcake tāva vedanāti upekkhāvedanā veditabbā.
@Footnote: 1 cha.Ma. vuccati      2 abhi. 35/487/284     3 cha.Ma. gaṇanānupubbatā

---------------------------------------------------------------------------------------------
page232.
Jhānapañcakaindriyaṭṭhakesu pana "upekkhā hoti, upekkhindriyaṃ hotī"ti 1-
vuttameva. Sesāni tatiye parihīnapadāni idhāpi parihīnāneva. Koṭṭhāsavārepi
duvaṅgikaṃ jhānanti upekkhācittekaggatāvaseneva veditabbaṃ. Sesaṃ sabbaṃ
tatiyasadisamevāti.
                          Catukkanayo niṭṭhito.
                           -----------
                           Pañcakanayavaṇṇanā
     [167] Idāni katamā dhammā kusalāti pañcakanayo āraddho. Kasmāti
ce? puggalajjhāsayavasena ceva desanāvilāsena ca. Sannisinnadevaparisāya 2- kira
ekaccānaṃ devānaṃ vitakkoeva oḷārikato upaṭṭhāsi, vicārapītisukhacittekaggatā
santato. Tesaṃ sappāyavasena satthā caturaṅgikaṃ avitakkaṃ vicāramattaṃ dutiyajjhānaṃ
nāma bhājesi. Ekaccānaṃ vicāro oḷārikato upaṭṭhāsi, pītisukhacittekaggatā
santato. Tesaṃ sappāyavasena tivaṅgikaṃ tatiyajjhānaṃ nāma bhājesi. Ekaccānaṃ pīti
oḷārikato upaṭṭhāsi, sukhacittekaggatā santato. Tesaṃ sappāyavasena duvaṅgikaṃ
catutthajjhānaṃ nāma bhājesi, ekaccānaṃ sukhaṃ oḷārikato upaṭṭhāsi, upekkhā-
cittekaggatā santato. Tesaṃ sappāyavasena duvaṅgikaṃ pañcamajjhānaṃ nāma bhājesi.
Ayaṃ tāva puggalajjhāsayo.
     Yassā pana dhammadhātuyā supaṭividdhatā desanā vilāsappattā 3- nāma
hoti, sā tathāgatassa suṭṭhu paṭividdhā. Tasmā ñāṇamahattatāya desanāvidhānesu
kusalo desanāvilāsappatto satthā yaṃ yaṃ aṅgaṃ labbhati, tassa tassa vasena
yathā yathā icchati, tathā tathā desanaṃ niyāmetīti so idha pañcaṅgikaṃ paṭhamajjhānaṃ bhājesi,
caturaṅgikaṃ avitakkaṃ vicāramattaṃ dutiyajjhānaṃ bhājesi, tivaṅgikaṃ tatiyajjhānaṃ
bhājesi, duvaṅgikaṃ catutthajjhānaṃ, duvaṅgikameva pañcamajjhānaṃ bhājesi. Ayaṃ
desanāvilāso nāma.
@Footnote: 1 abhi. 34/150/46   2 Ma. sannipatitadevaparisāya    3 cha. desanāvilāsappatto

---------------------------------------------------------------------------------------------
page233.
     Apica ye bhagavatā "tayome bhikkhave samādhī savitakkasavicāro samādhi,
avitakkavicāramatto samādhi, avitakkaavicāro samādhī"ti 1- suttante tayo samādhī
desitā. Tesu heṭṭhā savitakkasavicāro samādhi avitakkaavicāro samādhi ca
bhājetvā dassito, avitakkavicāramatto na dassitoti. Taṃ dassetumpi ayaṃ
pañcakanayo āraddhoti veditabbo.
     Tattha dutiyajjhānaniddese phassādīsu vitakkamattaṃ parihāyati, koṭṭhāsavāre
"caturaṅgikaṃ jhānaṃ hoti, caturaṅgiko maggo hotī"ti ayameva viseso. Sesaṃ sabbaṃ
paṭhamajjhānasadisameva. Yāni ca catukkanaye dutiyatatiyacatutthāni, tāni idha
tatiyacatutthapañcamāni. Tesaṃ adhigamapaṭipāṭiyā dīpanatthaṃ ayaṃ nayo veditabbo:-
     eko kira amaccaputto rājānaṃ upaṭṭhātuṃ janapadato nagaraṃ āgato, so
ekadivasameva rājānaṃ disvā pānabyasanena sabbaṃ vibhavajātaṃ nāsesi. Taṃ ekadivasaṃ
surāmadamattaṃ niccolaṃ katvā jiṇṇakaṭasārakamattena paṭicchādetvā pānāgārato
nīhariṃsu, tamenaṃ saṅkārakūṭe nipajjitvā niddāyantaṃ eko aṅgavijjāpāṭhako
disvā "ayaṃ puriso mahājanassa avassayo bhavissati, paṭijaggitabbo eso"ti
sanniṭṭhānaṃ katvā mattikāya nhāpetvā thūlasāṭakayugaṃ nivāsāpetvā puna
gandhodakena nhāpetvā sukhumena dukūlayugalena acchādetvā pāsādaṃ āropetvā
subhojanaṃ bhojetvā "evaṃ naṃ 2- paricāreyyāthā"ti paricārake paṭicchādetvā 3-
pakkāmi. Atha naṃ te sayanaṃ āropesuṃ, pānāgāragamanapaṭibāhanatthañca naṃ cattāro
tāva janā catūsu hatthapādesu uppīḷetvā aṭṭhaṃsu. Tattha eko pāde parimajji,
eko tālapaṇṇaṃ 4- gahetvā vīji, eko vīṇaṃ vādayamāno gāyanto nisīdi.
     So sayanupagamanena vigatakilamatho thokaṃ niddāyitvā vuṭṭhito
hatthapādanippīḷanaṃ asahamāno "ko me hatthapāde uppīḷeti, apagacchathā"ti tajjesi,
te ekavacaneneva apagacchiṃsu. Tato puna thokaṃ niddāyitvā vuṭṭhito pādaparimajjanaṃ
@Footnote: 1 dī.pā. 11/305/196   2 Ma. etha naṃ
@3 cha. paṭipādetvā  4 cha.Ma. tālavaṇṭaṃ

---------------------------------------------------------------------------------------------
page234.
Asahamāno "ko me pāde parimajjati, apagacchā"ti āha, sopi ekavacaneneva
apagacchi. Puna thokaṃ niddāyitvā vuṭṭhito vātavuṭṭhi viya 1- tālapaṇṇavātaṃ
asahanto "ko esa, apagacchatū"ti āha, sopi ekavacaneneva apagacchi. Puna
thokaṃ niddāyitvā vuṭṭhito kaṇṇasūlaṃ viya gītavāditasaddaṃ asahamāno vīṇāvādakaṃ
tajjesi, sopi ekavacaneneva apagacchi. Athevaṃ anukkamena pahīnakilamathuppīḷana-
parimajjanavātappahāragītavāditasaddupaddavo sukhaṃ sayitvā vuṭṭhāya rañño santikaṃ
agamāsi. Rājāpissa mahantaṃ issariyamadāsi, so mahājanassa avassayo jāto.
     Tattha pānabyasanena pārijuññappatto so amaccaputto viya
anekabyasanapārijuññappatto gharāvāsagato kulaputto daṭṭhabbo, aṅgavijjāpāṭhako puriso
viya tathāgato, tassa purisassa "ayaṃ mahājanassa avassayo bhavissati, paṭijagganaṃ
arahatī"ti sanniṭṭhānaṃ viya tathāgatassa "ayaṃ mahājanassa avassayo bhavissati,
pabbajjaṃ arahati kulaputto"ti sanniṭṭhānakaraṇaṃ.
     Athassa amaccaputtassa mattikāmattena nhāpanaṃ viya kulaputtassāpi
pabbajjāpaṭilābho, athassa thūlasāṭakanivāsanaṃ viya imassāpi dasasikkhāpadasaṅkhāta-
sīlavatthanivāsanaṃ, puna tassa gandhodakanhāpanaṃ viya imassāpi pāṭimokkhasaṃvarādi-
sīlagandhodakanhāpanaṃ, puna  tassa sukhumadukūlayugalacchādanaṃ viya imassāpi
yathāvuttasīlavisuddhisampadāsaṅkhātadukūlacchādanaṃ.
     Dukūlacchāditassa panassa pāsādāropanaṃ viya imassāpi sīlavisuddhidukūlacchāditassa
samādhibhāvanāpāsādāropanaṃ, 2- tato tassa subhojanabhuñjanaṃ viya imassāpi
samādhiupakārakasatisampajaññādidhammāmataparibhuñjanaṃ.
     Bhuttabhojanassa pana tassa paricārakehi sayanāropanaṃ viya imassāpi vitakkādīhi
upacārajjhānāropanaṃ, puna tassa pānāgāragamanapaṭibāhanatthaṃ hatthapāduppīḷanakapurisacatukkaṃ
viya imassāpi kāmasaññābhimukhagamanapaṭibāhanatthaṃ ārammaṇe
@Footnote: 1 cha.Ma. vātavuṭṭhiṃ viya    2 cha. samādhibhāvanāpāsādārohanaṃ

---------------------------------------------------------------------------------------------
page235.
Cittuppīḷanako nekkhammavitakko, tassa pādaparimajjakapuriso viya imassāpi ārammaṇe
cittānumajjako 1- vicāro, tassa tālapaṇṇavātadāyako viya imassāpi cetaso
sītalabhāvadāyikā pīti.
     Tassa sotānuggahakaro gandhabbapuriso viya imassāpi cittānuggāhakaṃ
somanassaṃ, tassa sayanupagamanena vigatakilamathassa thokaṃ niddupagamanaṃ viya imassāpi
upacārajjhānasannissayena vigatanīvaraṇakilamathassa paṭhamajjhānupagamanaṃ.
     Athassa niddāyitvā vuṭṭhitassa hatthapāduppīḷanāsahanena hatthapāduppīḷakānaṃ
santajjanaṃ tesañca apagamanena puna thokaṃ niddupagamanaṃ viya imassāpi paṭhamajjhānato
vuṭṭhitassa cittuppīḷanakavitakkāsahanena vitakkadosadassanaṃ vitakkappahānā
ca puna avitakkavicāramattadutiyajjhānupagamanaṃ.
     Tato tassa punappunaṃ niddāyitvā vuṭṭhitassa yathāvuttena kamena
pādaparimajjanādīnaṃ asahanena paṭipāṭiyā pādaparimajjakādīnaṃ santajjanaṃ tesaṃ tesañca
apagamanena punappunaṃ thokaṃ niddupagamanaṃ viya imassāpi punappunaṃ dutiyādīhi
jhānehi vuṭṭhitassa yathāvuttadosānaṃ vicārādīnaṃ asahanena paṭipāṭiyā
vicārādidosadassanaṃ tesaṃ tesañca pahānā punappunaṃ avitakkāvicāranippītikapahīna-
somanassajjhānupagamanaṃ.
     Tassa pana sayanā vuṭṭhāya rañño santikaṃ gatassa issariyappatti viya
imassāpi pañcamajjhānato vuṭṭhitassa vipassanāmaggaṃ upagatassa arahattappatti.
     Tassa pattissariyassa bahunnaṃ janānaṃ avassayabhāvo viya imassāpi
arahattappattassa bahunnaṃ avassayabhāvopi veditabbo. Ettāvatā hi esa
anuttaraṃ puññakkhettaṃ nāma hotīti.
                         Pañcakanayo niṭṭhito.
     Ettāvatā catukkapañcakanayadvayabhedo suddhikanavako nāma pakāsito hoti.
Atthato panesa pañcakanaye catukkanayassa paviṭṭhattā jhānapañcakoevāti veditabbo.
@Footnote: 1 cha.Ma. cittānumajjanako

---------------------------------------------------------------------------------------------
page236.
                         Paṭipadācatukkavaṇṇanā
     [176-180] Idāni yasmā etaṃ jhānaṃ nāma paṭipadākamena sijjhati,
tasmāssa paṭipadābhedaṃ dassetuṃ "puna katame dhammā kusalā"tiādi āraddhaṃ. Tattha
dukkhā paṭipadā assāti dukkhāpaṭipadaṃ. Dandhā abhiññā assāti dandhābhiññaṃ.
Iti "dukkhāpaṭipadan"ti vā "dandhābhiññan"ti vā "paṭhavīkasiṇan"ti vā tīṇipi
jhānasseva nāmāni. Dukkhāpaṭipadaṃ khippābhiññantiādīsupi eseva nayo.
     Tattha paṭhamasamannāhārato paṭṭhāya yāva tassa tassa jhānassa upacāro 1-
uppajjati, tāva pavattā jhānabhāvanā "paṭipadā"ti vuccati. Upacārato pana
paṭṭhāya yāva appanā, tāva pavattā paññā "abhiññā"ti vuccati. Sā panesā
paṭipadā ekaccassa dukkhā hoti, nīvaraṇādipaccanīkadhammasamudācāragahaṇatāya kicchā,
asukhasevanāti attho. Ekaccassa tadabhāvena sukhā. Abhiññāpi ekaccassa dandhā
hoti mandā asīghappavatti, 2- ekaccassa khippā amandā sīghappavatti. 3- Tasmā
yo ādito vipassanāñāṇena 4- kilese vikkhambhento dukkhena sasaṅkhārena
sappayogena kilamanto vikkhambheti, tassa dukkhā paṭipadā nāma hoti. Yo pana
vikkhambhitakileso appanāparivāsaṃ vasanto cirena aṅgapātubhāvaṃ pāpuṇāti, tassa
dandhābhiññā nāma hoti. Yo khippaṃ aṅgapātubhāvaṃ pāpuṇāti, tassa khippābhiññā
nāma hoti. Yo kilese vikkhambhento sukhena akilamanto vikkhambheti, tassa
sukhā paṭipadā nāma hoti.
     Tattha yāni sappāyāsappāyāni ca palibodhupacchedādīni pubbakiccāni ca
appanākosallāni ca visuddhimagge 5- cittabhāvanāniddese niddiṭṭhāni. Tesu yo
asappāyasevī hoti, tassa dukkhā paṭipadā dandhā ca abhiññā hoti,
sappāyasevino sukhā paṭipadā khippā ca abhiññā. Yo pana pubbabhāge asappāyaṃ
sevitvā aparabhāge sappāyasevī hoti, pubbabhāge vā sappāyaṃ sevitvā aparabhāge
@Footnote: 1 cha.Ma. upacāraṃ        2 Sī. asīghappavattinī       3 Sī. sīghappavattinī
@4 cha.Ma. ayaṃ pāṭho na dissati                    5 visudadhi. 1/154

---------------------------------------------------------------------------------------------
page237.
Asappāyasevī, tassa vomissatā 1- veditabbā. Tathā palibodhupacchedādikaṃ pubbakiccaṃ
asampādetvā bhāvanaṃ anuyuñjantassa 2- dukkhā paṭipadā hoti, vipariyāyena
sukhā. Appanākosallāni pana asampādentassa dandhā abhiññā hoti,
sampādentassa khippā.
     Apica taṇhāavijjāvasena samathavipassanākatādhikāravasena cāpi etāsaṃ
pabhedo veditabbo. Taṇhābhibhūtassa hi dukkhā paṭipadā hoti, anabhibhūtassa
sukhā. Avijjābhibhūtassa ca dandhā abhiññā hoti, anabhibhūtassa khippā. Yo ca
samathe akatādhikāro, tassa dukkhā paṭipadā hoti, katādhikārassa sukhā. Yo pana
vipassanāya akatādhikāro hoti, tassa dandhā abhiññā hoti, katādhikārassa khippā.
     Kilesindriyavasena cāpi etāsaṃ pabhedo veditabbo. Tibbakilesassa hi
mudindriyassa dukkhā paṭipadā hoti dandhā ca abhiññā, tikkhindriyassa pana
khippā abhiññā. Mandakilesassa ca mudindriyassa sukhā paṭipadā hoti dandhā
ca abhiññā, tikkhindriyassa pana khippā abhiññāti.
     Iti imāsu paṭipadāabhiññāsu yo puggalo dukkhāya paṭipadāya dandhāya
ca abhiññāya jhānaṃ pāpuṇāti, tassa taṃ jhānaṃ "dukkhāpaṭipadaṃ dandhābhiññan"ti
vuccati. Sesesupi eseva nayo.
     Tattha "tadanudhammatā sati santiṭṭhati, ṭhitibhāginī paññā"ti 3- evaṃ vuttasatiyā
vā taṃtaṃjhānanikantiyā vā vikkhambhane paṭipadā taṃtaṃjhānupacārappattassa
appanāparivāse abhiññā ca veditabbā. Āgamanavasenāpi ca paṭipadābhiññā hontiyeva.
Dukkhāpaṭipadaṃ hi dandhābhiññaṃ paṭhamajjhānaṃ patvā pattadutiyampi 4- tādisameva
hoti. Tatiyacatutthesupi eseva nayo. Yathā ca catukkanaye, evaṃ pañcakanayepi
paṭipadāvasena catudhā bhedo veditabbo. Iti paṭipadāvasenapi cattāro navakā
@Footnote: 1 cha. vomissakatā      2 cha.Ma. anuyuttassa
@3 abhi. 35/799/402   4 cha.Ma. pavattaṃ dutiyampi

---------------------------------------------------------------------------------------------
page238.
Vuttā honti. Tesu pāṭhato chattiṃsa cittāni, atthato pana pañcakanaye
catukkanayassa paviṭṭhattā vīsatimeva bhavantīti.
                         Paṭipadācatukkaṃ niṭṭhitaṃ.
                           -----------
                         Ārammaṇacatukkavaṇṇanā
     [181] Idāni yasmā etaṃ jhānaṃ nāma yathā paṭipadābhedena, evaṃ
ārammaṇabhedenāpi catubbidhaṃ hoti. Tasmāssa taṃ pabhedaṃ dassetuṃ puna "katame
dhammā kusalā"tiādi āraddhaṃ. Tattha parittaṃ parittārammaṇantiādīsu yaṃ appaguṇaṃ
hoti, uparijjhānassa paccayo bhavituṃ na sakkoti, idaṃ parittaṃ nāma. Yaṃ pana
avaḍḍhite suppamatte vā sarāvamatte vā ārammaṇe pavattaṃ, taṃ parittaṃ ārammaṇaṃ
assāti parittārammaṇaṃ. Yaṃ paguṇaṃ subhāvitaṃ, uparijjhānassa paccayo bhavituṃ
sakkoti, idaṃ appamāṇaṃ nāma. Yaṃ vipule ārammaṇe  pavattaṃ, taṃ vuḍḍhippamāṇattā
appamāṇaṃ ārammaṇaṃ assāti appamāṇārammaṇaṃ. Vuttalakkhaṇavomissatāya pana
vomissakanayo veditabbo. Iti ārammaṇavasenapi cattāro navakā vuttā honti,
cittagaṇanā cettha purimasadisāevāti.
                         Ārammaṇacatukkaṃ niṭṭhitaṃ.
                           -----------
                      Ārammaṇapaṭipadāmissakavaṇṇanā
     [186] Idāni ārammaṇapaṭipadāmissakaṃ soḷasakkhattukanayaṃ dassetuṃ puna
"katame dhammā kusalā"tiādi āraddhaṃ. Tattha paṭhamanaye vuttajjhānaṃ dukkhāpaṭipadattā
dandhābhiññattā parittattā parittārammaṇattāti catūhi kāraṇehi hīnaṃ. Soḷasamanaye
vuttajjhānaṃ sukhāpaṭipadattā khippābhiññattā appamāṇattā appamāṇārammaṇattāti
catūhi kāraṇehi paṇītaṃ. Sesesu cuddasasu ekena dvīhi tīhi ca kāraṇehi
hīnappaṇītatā veditabbā.

---------------------------------------------------------------------------------------------
page239.
     Kasmā panāyaṃ nayo desitoti? jhānuppattikāraṇattā. Sammāsambuddhena
hi paṭhavīkasiṇe suddhikajjhānaṃ catukkanayavasena pañcakanayavasena ca dassitaṃ, tathā
suddhikapaṭipadā, tathā suddhikārammaṇaṃ. Tattha yā devatā paṭhavīkasiṇe suddhikajjhānaṃ
catukkanayavasena desiyamānaṃ bujjhituṃ sakkonti, tāsaṃ sappāyavasena suddhikajjhāne
catukkanayo desito. Yā pañcakanayavasena desiyamānaṃ bujjhituṃ sakkonti, tāsaṃ
sappāyavasena pañcakanayo desito. Yā suddhikapaṭipadāya suddhikārammaṇe
catukkanayavasena desiyamānaṃ bujjhituṃ sakkonti, tāsaṃ sappāyavasena suddhikapaṭipadāya
suddhikārammaṇe catukkanayo desito. Yā pañcakanayavasena desiyamānaṃ bujjhituṃ
sakkonti, tāsaṃ sappāyavasena pañcakanayo desito. Iti heṭṭhā
puggalajjhāsayavasena desanā katā.
     Desanāvilāsappatto cesa pabhinnapaṭisambhido dasabalacatuvesārajjavisadaññāṇo
dhammānaṃ yāthāvasarasalakkhaṇassa supaṭividdhattā dhammapaññattikusalatāya
yo yo nayo labbhati, tassa tassa vasena desanaṃ niyametuṃ sakkoti. Tasmā
imāya desanāvilāsappattiyāpi tena esā paṭhavīkasiṇe suddhikacatukkanayādivasena
desanā katā.
     Yasmā pana ye keci jhānaṃ uppādenti nāma, na te ārammaṇapaṭipadāhi
vinā uppādetuṃ sakkonti, tasmā niyamato jhānuppattikāraṇattā ayaṃ
soḷasakkhattukanayo kathito.
     Ettāvatā eko 1- suddhikanavako, cattāro paṭipadānavakā, cattāro
ārammaṇanavakā, ime ca soḷasa navakāti pañcavīsatinavakā kathitā honti. Tattha
ekekasmiṃ navake catukkapañcakavasena dve dve nayāti paññāsanayā. Tattha
pañcavīsatiyā catukkanayesu sataṃ, pañcakanayesu pañcavīsasatanti pāṭhato pañcavīsādhikāni
dve jhānacittasatāni honti. Pañcakanaye pana catukkanayassa paviṭṭhattā atthato
pañcavīsādhikameva cittasataṃ hoti. Yāni cetāni pāṭhe pañcavīsādhikāni dve
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page240.
Cittasatāni, tesu ekekassa niddese dhammavavaṭṭhānādayo tayo tayo mahāvārā
honti, te pana tattha tattha nayamattameva dassetvā saṅkhittāti.
                          Paṭhavīkasiṇaṃ niṭaṭhitaṃ.
                          -------------
     [203] Idāni yasmā āpokasiṇādīsupi etāni jhānāni uppajjanti,
tasmā tesaṃ dassanatthaṃ puna "katame dhammā kusalā"tiādi āraddhaṃ. Tesu
sabbo pālinayo ca atthavibhāvanā ca cittagaṇanā ca vārasaṅkhepo ca paṭhavīkasiṇe
vuttanayeneva veditabbo. Bhāvanānayo pana kasiṇaparikammaṃ ādiṃ katvā sabbopi
visuddhimagge 1- pakāsitoyeva. Mahāsakuludāyisutte ca pana dasa kasiṇāni 2- vuttāni.
Tesu viññāṇakasiṇaṃ ākāse pavattitamahaggataviññāṇampi tattha parikammaṃ katvā
nibbattaviññāṇañcāyatanasamāpattipi hotīti sabbappakārena āruppadesanameva
bhajati. Tasmā imasmiṃ ṭhāne na kathitaṃ.
     Ākāsakasiṇanti pana kasiṇugghāṭimākāsampi taṃ ārammaṇaṃ katvā
pavattakkhandhāpi bhitticchiddādīsu aññatarasmiṃ gahetabbanimittaparicchedākāsampi taṃ
ārammaṇaṃ katvā uppannacatukkapañcakajjhānampi vuccati. Tattha purimanayo
āruppadesanaṃ bhajati, pacchimanayo rūpāvacaradesanaṃ. Iti missakattā imaṃ rūpāvacaradesanaṃ
na āruḷhaṃ, paricchedākāse nibbattajjhānaṃ pana rūpūpapattiyā maggo
hoti, tasmā taṃ gahetabbaṃ. Tasmiṃ pana catukkapañcakajjhānameva uppajjati,
arūpajjhānaṃ nuppajjati. Kasmā? kasiṇugghāṭanassa alābhato. Tañhi punappunaṃ
ugghāṭiyamānampi ākāsameva hotīti na tattha kasiṇugghāṭanaṃ labbhati. Tasmā
tattha uppannaṃ jhānaṃ diṭṭhadhammasukhavihārāya sampavattati, abhiññāpādakaṃ hoti,
vipassanāpādakaṃ hoti, nirodhapādakaṃ na hoti, anupubbanirodho panettha yāva
pañcamajjhānā labbhati, vaṭṭapādakaṃ hotiyeva. Yathā cetaṃ, evaṃ purimakasiṇesu
@Footnote: 1 visuddhi. 1/217 ādi        2 Ma.Ma. 13/250/226

---------------------------------------------------------------------------------------------
page241.
Uppannajjhānānipi. 1- Nirodhapādakabhāvo panettha viseso. Sesamettha ākāsakasiṇe
yaṃ vattabbaṃ siyā, taṃ sabbaṃ visuddhimagge 2- vuttameva.
     "ekopi hutvā bahudhā hotī"tiādinayaṃ 3- pana iddhivikubbanaṃ icchantena
purimesu aṭṭhasu kasiṇesu aṭṭha samāpattiyo nibbattetvā kasiṇānulomato,
kasiṇapaṭilomato, kasiṇānulomapaṭilomato, jhānānulomato, jhānapaṭilomato,
jhānānulomapaṭilomato, jhānukkantikato, kasiṇukkantikato, jhānakasiṇukkantikato,
aṅgasaṅkantito, ārammaṇasaṅkantito, aṅgārammaṇasaṅkantito, aṅgavavaṭṭhānato,
ārammaṇavavaṭṭhānatoti imehi cuddasahi ākārehi cittaṃ paridametabbaṃ. Tesaṃ
vitthārakathā visuddhimagge 4- vuttāyeva.
     Evaṃ pana cuddasahi ākārehi cittaṃ aparidametvā pubbe abhāvitabhāvano
ādikammiko yogāvacaro iddhivikubbanaṃ sampādessatīti netaṃ ṭhānaṃ vijjati.
Ādikammikassa hi kasiṇaparikammampi bhāro, satesu sahassesu vā ekova sakkoti.
Katakasiṇaparikammassa nimittuppādanaṃ bhāro, satesu sahassesu vā ekova sakkoti.
Uppanne nimitte taṃ vaḍḍhetvā appanādhigamo bhāro, satesu sahassesu vā
ekova sakkoti. Adhigatappanassāpi cuddasahākārehi cittaparidamanaṃ bhāro, satesu
sahassesu vā ekova sakkoti. Cuddasahi ākārehi paridamitacittassāpi
iddhivikubbanannāma bhāro, satesu sahassesu vā ekova sakkoti.
Vikubbanappattassāpi khippanisantibhāvo nāma bhāro, satesu sahassesu vā ekova
khippanisanti hotīti. Therambatthale mahārohaṇaguttattherassa gilānupaṭṭhānaṃ āgatesu
tiṃsamattesu iddhimantasahassesu upasampadāya aṭṭhavassiko rakkhitatthero viya.
Sabbaṃ vatthu visuddhimagge 5- vitthāritamevāti.
                          Kasiṇakathā niṭṭhitā.
                           ----------
@Footnote: 1 cha.Ma. uppannaṃ jhānampi                 2 visuddhi. 1/223 sesakasiṇaniddesa
@3 dī.Sī. 9/474/209, khu. paṭi. 31/102/115   4 visuddhi. 2/200 iddhividhaniddesa
@5 visuddhi. 2/202 iddhividhaniddesa

---------------------------------------------------------------------------------------------
page242.
                           Abhibhāyatanakathā
     [204] Evaṃ aṭṭhasu kasiṇesu rūpāvacarakusalaṃ niddisitvā idāni yasmā
samānepi ārammaṇe bhāvanāya asamānattā 1- imesu aṭṭhasu kasiṇesu aññampi
abhibhāyatanasaṅkhātaṃ rūpāvacarakusalaṃ pavattati, tasmā taṃ dassetuṃ puna "katame dhammā
kusalā"tiādi āraddhaṃ. Tattha ajjhattaṃ arūpasaññīti alābhitāya vā anatthikatāya
vā ajjhattikarūpe parikammasaññāvirahito. Bahiddhā rūpāni passatīti bahiddhā
aṭṭhasu kasiṇesu kataparikammatāya parikammavasena ceva appanāvasena ca tāni
bahiddhā aṭṭhasu kasiṇesu rūpāni passati. Parittānīti avaḍḍhitāni. Tāni
abhibhuyyāti yathā nāma sampannagahaṇiko kaṭacchumattaṃ bhattaṃ labhitvā "kimettha
bhuñjitabbaṃ atthī"ti saṅkaḍḍhitvā ekakabaḷameva karoti, evameva ñāṇuttariko
puggalo visadaññāṇo "kimettha parittake ārammaṇe samāpajjitabbaṃ atthi,
nāyaṃ mama bhāro"ti tāni rūpāni abhibhavitvā samāpajjati, saha nimittuppādenevettha
appanaṃ nibbattetīti attho. "jānāmi passāmī"ti iminā panassa
pubbabhāgo kathito, āgamaṭṭhakathāsu pana vuttaṃ "imināssa ābhogo kathito, so
ca kho samāpattito vuṭṭhitassa, na antosamāpattiyan"ti.
      Appamāṇānīti vaḍḍhitappamāṇāni. Abhibhuyyāti ettha pana yathā mahagghaso
puriso ekaṃ bhattavaḍḍhitakaṃ labhitvā "aññāpi hotu, kimesā mayhaṃ karissatī"ti
taṃ na mahantato passati, evameva ñāṇuttariko puggalo visadaññāṇo "kiṃ
ettha samāpajjitabbaṃ, na idaṃ appamāṇaṃ, na mayhaṃ cittekaggatākaraṇe bhāro
atthī"ti tāni abhibhavitvā samāpajjati, saha nimittuppādenevettha appanaṃ
nibbattetīti attho.
     "parittaṃ parittārammaṇaṃ appamāṇaṃ parittārammaṇan"ti idha "parittānī"ti
āgatattā appamāṇārammaṇatā na gahitā, parato "appamāṇānī"ti āgatattā
@Footnote: 1 Sī. asamānatāya, cha.Ma. asamānaṃ

---------------------------------------------------------------------------------------------
page243.
Parittārammaṇatā. Aṭṭhakathāyaṃ pana vuttaṃ "imasmiṃ pana ṭhāne cattāri cattāri
ārammaṇāni aggahetvā dve dveyeva gahitāni, kiṃkāraṇā? catūsu hi gahitesu
desanā soḷasakkhattukā hoti, satthārā ca heṭṭhā soḷasakkhattukadesanā kilañjamhi
tile pattharantena viya vitthārato kathitā, tassa imasmiṃ ṭhāne aṭṭhakkhattukadesanaṃ
kātuṃ ajjhāsayo, tasmā dve dveyeva gahitānīti veditabbānī"ti.
     Suvaṇṇadubbaṇṇānīti parisuddhāparisuddhavaṇṇāni. Parisuddhāni hi 1- nīlādīni
suvaṇṇāni aparisuddhāni ca dubbaṇṇānīti 1- idha adhippetāni. Āgamaṭṭhakathāsu
pana "suvaṇṇāni vā hontu dubbaṇṇāni vā, parittaappamāṇavaseneva imāni
abhibhāyatanāni desitānī"ti vuttaṃ. Imesu pana catūsu parittaṃ vitakkacaritassa
vasena āgataṃ, appamāṇaṃ mohacaritassa vasena. Suvaṇṇaṃ dosacaritassa vasena,
dubbaṇṇaṃ rāgacaritassa vasena. Etesaṃ hi etāni sappāyāni, sā ca nesaṃ
sappāyatā vitthārato visuddhimagge 2- cariyāniddese vuttā.
     Kasmā pana yathā suttante "ajjhattaṃ rūpasaññī eko bahiddhā rūpāni
passati parittānī"tiādi 3- vuttaṃ, evaṃ avatvā idha catūsupi abhibhāyatanesu
ajjhattaṃ arūpasaññitāva vuttāti? ajjhattarūpānaṃ anabhibhavanīyato. Tattha vā hi
idha vā bahiddhārūpāneva abhibhavitabbāni. Tasmā tāni niyamato vattabbānīti
tatrāpi idhāpi vuttāni. "ajjhattaṃ arūpasaññī"ti idaṃ pana satthu
desanāvilāsamattameva. Ayaṃ tāva catūsu abhibhāyatanesu apubbapadavaṇṇanā.
Suddhikanayapaṭipadābhedo panettha paṭhavīkasiṇe vuttanayeneva ekekasmiṃ
abhibhāyatane veditabbo. Kevalañcettha ārammaṇacatukkaṃ ārammaṇadukaṃ
hoti. Soḷasakkhattukañca aṭṭhakkhattukañca. Sesaṃ tādisadeva.
Evamettha ekekasmiṃ abhibhāyatane eko suddhikanavako, cattāro
paṭipadānavakā, dve ārammaṇanavakā, ārammaṇapaṭipadāmissake aṭṭha
navakāti paṇṇarasa navakāti catūsupi abhibhāyatanesu samasaṭṭhī navakā veditabbā.
@Footnote: 1-1 Ma. nīlādīni aparisuddhāni ca suvaṇṇadubbaṇṇānīti
@2 visuddhi. 1/127 kammaṭṭhānaggahaṇaniddesa
@3 dī.mahā. 10/173/98, Ma.Ma. 13/249/224, aṅ.aṭṭhaka. 23/65/252

---------------------------------------------------------------------------------------------
page244.
     [246] Pañcamābhibhāyatanādīsu nīlānīti sabbasaṅgāhikavasena vuttaṃ.
Nīlavaṇṇānīti vaṇṇavasena. Nīlanidassanānīti nidassanavasena. Apaññāyamānavivarāni
asambhinnavaṇṇāni ekanīlāneva hutvā dissantīti vuttaṃ hoti. Nīlanibhāsānīti
idaṃ pana obhāsanavasena vuttaṃ, nīlobhāsāni nīlappabhāyuttānīti attho. Etena
nesaṃ suvisuddhataṃ dasseti. Suvisuddhavaṇṇavaseneva hi imāni cattāri abhibhāyatanāni
vuttāni. Pītānītiādīsupi imināva nayena attho veditabbo. "nīlakasiṇaṃ
uggaṇhanto nīlasmiṃ nimittaṃ gaṇhāti, pupphasmiṃ vā vatthusmiṃ vā vaṇṇadhātuyā
vā"tiādikaṃ panettha kasiṇakaraṇañca parikammañca appanāvidhānañca sabbaṃ
visuddhimagge 1- vitthārato vuttameva. Yathā ca paṭhavīkasiṇe, evamidha ekekasmiṃ
abhibhāyatane pañcavīsati pañcavīsati navakā veditabbā.
                        Abhibhāyatanakathā niṭṭhitā.
                           ----------
                            Vimokkhakathā
     [248] Idāni yasmā idaṃ rūpāvacarakusalaṃ nāma na kevalaṃ
ārammaṇasaṅkhātānaṃ āyatanānaṃ abhibhavanato abhibhāyatanavaseneva uppajjati, athakho
vimokkhavasenapi uppajjati, tasmā tampi nayaṃ dassetuṃ puna "katame dhammā
kusalā"ti ādi āraddhaṃ.
     Kenaṭṭhena pana vimokkho veditabboti? adhimuccanaṭṭhena. Ko  ayaṃ
Adhimuccanaṭṭho nāma? paccanīkadhammehi ca suṭṭhu vimuccanaṭṭho ārammaṇe ca
Abhirativasena suṭṭhu vimuccanaṭṭho 2- pituaṅke vissaṭṭhaṅgapaccaṅgassa dārakassa sayanaṃ
viya aniggahitabhāvena nirāsaṅkatāya ārammaṇe pavattīti vuttaṃ hoti. Evaṃlakkhaṇañhi
vimokkhabhāvappattaṃ rūpāvacarakusalaṃ dassetuṃ ayaṃ nayo āraddho.
@Footnote: 1 visuddhi. 1/220 sesakasiṇaniddesa     2 Sī. adhimuccanaṭṭho

---------------------------------------------------------------------------------------------
page245.
     Tattha rūpīti ajjhattaṃ kesādīsu uppāditaṃ rūpajjhānaṃ rūpaṃ, tadassa atthīti
rūpī. Ajjhattaṃ hi nīlaparikammaṃ karonto kese vā pitte vā akkhitārakāya vā
karoti. Pītaparikammaṃ karonto mede vā chaviyaṃ vā akkhīnaṃ pītaṭṭhāne vā
karoti. Lohitaparikammaṃ karonto maṃse vā lohite vā jivhāya vā
hatthatalapādatalesu vā akkhīnaṃ rattaṭṭhāne vā karoti. Odātaparikammaṃ
karonto aṭṭhimhi vā dante vā nakhe vā akkhīnaṃ setaṭṭhāne vā karoti.
Evaṃ parikammaṃ katvā uppannajjhānasamaṅginaṃ sandhāyetaṃ vuttaṃ. Bahiddhāni 1-
rūpāni passatīti bahiddhāpi nīlakasiṇādirūpāni jhānacakkhunā passati. Iminā
ajjhattabahiddhāvatthukesu kasiṇesu jhānapaṭilābho dassito.
     Ajjhattaṃ arūpasaññīti ajjhattaṃ na rūpasaññī, attano kesādīsu
anuppāditarūpāvacarajjhānoti attho. Iminā bahiddhā parikammaṃ katvā bahiddhāva
paṭiladdhajjhānatā dassitā.
     "subhan"ti iminā suvisuddhesu nīlādīsu vaṇṇakasiṇesu jhānāni dassitāni.
Tattha kiñcāpi antoappanāya `subhan'ti ābhogo natthi, yo pana suvisuddhaṃ
subhakasiṇaṃ ārammaṇaṃ katvā viharati, so yasmā subhanti .pe. Paṭhamaṃ jhānaṃ
upasampajja viharati. Tathā dutiyādīni. Tasmā evaṃ desanā katā. Paṭisambhidāmagge
pana "kathaṃ `subhan'tveva adhimutto hotīti vimokkho? idha bhikkhu mettāsahagatena
cetasā ekaṃ disaṃ .pe. Viharati, mettāya bhāvitattā sattā appaṭikūlā
honti. Karuṇāmuditāupekkhāsahagatena cetasā ekaṃ disaṃ .pe. Viharati,
upekkhāya bhāvitattā sattā appaṭikūlā honti. Evaṃ `subhan'tveva adhimutto
hotīti vimokkho"ti 2- vuttaṃ. Idha pana upari pāliyaṃyeva brahmavihārānaṃ āgatattā
taṃ nayaṃ paṭikkhipitvā sunīlakasupītakasulohitakasuodātakaparisuddhanīlakaparisuddhapītaka-
parisuddhalohitakaparisuddhaodātakavaseneva subhavimokkho anuññāto. Iti "kasiṇan"ti
@Footnote: 1 cha.Ma. ayaṃ pāṭho na dissati     2 khu. paṭi. 31/212/254-255

---------------------------------------------------------------------------------------------
page246.
Vā "abhibhāyatanan"ti vā "vimokkho"ti vā rūpāvacarajjhānameva. Tañhi ārammaṇassa
sakalaṭṭhena kasiṇaṃ nāma, ārammaṇaṃ abhibhavanaṭṭhena abhibhāyatanaṃ nāma, ārammaṇe
adhimuccanaṭṭhena paccanīkadhammehi ca vimuccanaṭṭhena vimokkho nāmāti vuttaṃ. Tattha
kasiṇadesanā abhidhammavasena, itarā pana suttantadesanāvasena vuttāti veditabbā.
Ayamettha apubbapadavaṇṇanā. Ekekasmiṃ pana vimokkhe paṭhavīkasiṇe viya pañcavīsati
pañcavīsatīti katvā pañcasattati navakā veditabbā.
                         Vimokkhakathā niṭṭhitā.
                        -----------------
                           Brahmavihārakathā
     [251] Idāni mettādibrahmavihāravasena pavattamānaṃ rūpāvacarakusalaṃ
dassetuṃ puna "katame dhammā kusalā"tiādi āraddhaṃ. Tattha mettāsahagatanti
mettāya samannāgataṃ. Parato karuṇāsahagatādīsupi eseva nayo. Yena panesa
vidhānena paṭipanno mettādisahagatāni jhānāni upasampajja viharati, taṃ mettādīnaṃ
bhāvanāvidhānaṃ sabbaṃ visuddhimagge 1- vitthāritameva, avasesāya pāliyā attho
paṭhavīkasiṇe vuttanayeneva veditabbo.
     Kevalaṃ hi paṭhavīkasiṇe pañcavīsati navakā, idha purimāsu tīsu tikacatukkajjhānikavasena
pañcavīsati sattakā. Upekkhāya catutthajjhānavasena pañcavīsati
ekakā. Karuṇāmuditāsu ca chandādīhi catūhi saddhiṃ karuṇāmuditāti imepi
yevāpanakā labbhanti. Dukkhāpaṭipadādibhāvo cettha mettāya tāva
byāpādavikkhambhanavasena, karuṇāya vihiṃsāvikkhambhanavasena, muditāya arativikkhambhanavasena,
upekkhāya rāgapaṭighavikkhambhanavasena veditabboti. 2- Parittārammaṇatā pana
nabahusattārammaṇavasena, appamāṇārammaṇatā bahusattārammaṇavasena hotīti ayaṃ
viseso. Sesaṃ tādisameva.
@Footnote: 1 visuddhi. 2/90 ādi     2 cha.Ma. iti-saddo na dissati

---------------------------------------------------------------------------------------------
page247.
     Evaṃ tāva pālivaseneva:-
         brahmuttamena kathite      brahmavihāre ime iti viditvā
         bhiyyo etesu ayaṃ       pakiṇṇakakathāpi viññeyyā. 1-
     Etāsu hi mettākaruṇāmuditāupekkhāsu atthato tāva mejjatīti mettā,
sinehatīti 2- attho. Mitte vā bhavā, mittassa vā esā pavattītipi mettā.
Paradukkhe sati sādhūnaṃ hadayakampanaṃ karotīti karuṇā, kiṇāti vā paradukkhaṃ hiṃsati
vināsetīti karuṇā, kiriyati vā dukkhitesu pharaṇavasena pasāriyatīti karuṇā. Modanti
tāya taṃsamaṅgino, sayaṃ vā modati, modanamattameva vā tanti muditā. "averā
hontū"tiādibyāpādappahānena 3- majjhattabhāvūpagamanena ca upekkhatīti upekkhā.
     Lakkhaṇādito panettha hitākārappavattilakkhaṇā mettā, hitūpasaṃhārarasā,
āghātavinayapaccupaṭṭhānā, sattānaṃ manāpabhāvadassanapadaṭṭhānā. Byāpādūpasamo
etissā sampatti, sinehasambhavo vipatti. Dukkhāpanayanākārappavattilakkhaṇā karuṇā,
paradukkhāsahanarasā, avihiṃsāpaccupaṭṭhānā, dukkhābhibhūtānaṃ anāthabhāvadassanapadaṭṭhānā.
Vihiṃsūpasamo etissā 4- sampatti, sokasambhavo vipatti. Sattesu
pamodanalakkhaṇā muditā, anissāyanarasā, arativighātapaccupaṭṭhānā, sattānaṃ
sampattidassanapadaṭṭhānā. Arativūpasamo tassā sampatti, pahāsasambhavo vipatti.
Sattesu majjhattākārappavattilakkhaṇā upekkhā, sattesu  samabhāvadassanarasā,
paṭighānunayavūpasamapaccupaṭṭhānā, "kammassakā hi sattā, te kassa ruciyā sukhitā
vā bhavissanti, dukkhato vā muccissanti, sampattito 5- vā na parihāyissantī"ti
evaṃ pavattakammassakatādassanapadaṭṭhānā. Paṭighānunayavūpasamo tassā sampatti,
gehanissitāya aññāṇupekkhāya sambhavo vipatti.
     Catunnampi panetesaṃ brahmavihārānaṃ vipassanāsukhañceva bhavasampatti ca
sādhāraṇappayojanaṃ, byāpādādipaṭighāto āveṇikaṃ. Byāpādapaṭighātappayojanā
hettha mettā, vihiṃsāaratirāgapaṭighātappayojanā itarāpi. Vuttampi cetaṃ:-
@Footnote: 1 visuddhi. 2/122 brahmavihāraniddesa      2 cha.Ma. siniyhatīti
@3 cha.Ma....byāpārappahānena     4 cha.Ma. tassā    5 cha.Ma. pattasampattito

---------------------------------------------------------------------------------------------
page248.
         "nissaraṇaṃ hetaṃ āvuso byāpādassa, yadidaṃ mettācetovimutti.
     Nissaraṇaṃ hetaṃ āvuso vihesāya, yadidaṃ karuṇācetovimutti. Nissaraṇaṃ
     hetaṃ āvuso aratiyā, yadidaṃ muditācetovimutti. Nissaraṇaṃ hetaṃ āvuso
     rāgassa, yadidaṃ upekkhācetovimuttī"ti. 1-
     Ekamekassa cettha āsannadūravasena dve dve paccatthikā. Mettābrahmavihārassa
hi samīpacāro viya purisassa sapatto guṇadassanasabhāgatāya rāgo
āsannapaccatthiko, so lahuṃ otāraṃ labhati, tasmā tato suṭṭhu mettā rakkhitabbā.
Pabbatādigahananissito viya purisassa sapatto sabhāgavisabhāgatāya 2- byāpādo
dūrapaccatthiko, tasmā tato nibbhayena mettāyitabbaṃ. Mettāyissati ca nāma
kopañca karissatīti aṭṭhānametaṃ.
     Karuṇābrahmavihārassa "cakkhuviññeyyānaṃ rūpānaṃ iṭṭhānaṃ kantānaṃ manāpānaṃ
manoramānaṃ lokāmisapaṭisaṃyuttānaṃ appaṭilābhaṃ vā appaṭilābhato samanupassato
pubbe vā paṭiladdhapubbaṃ atītaṃ niruddhaṃ vipariṇataṃ samanussarato uppajjati
domanassaṃ. Yaṃ evarūpaṃ domanassaṃ, idaṃ vuccati gehanissitaṃ 3- domanassan"ti
ādinā 4- nayena āgataṃ gehanissitaṃ domanassaṃ vipattidassanasabhāgatāya
āsannapaccatthikaṃ, sabhāgavisabhāgatāya vihesā  dūrapaccatthikā, tasmā tato nibbhayena
karuṇāyitabbaṃ. Karuṇañca nāma karissati pāṇippahārādīhi 5- ca vihesissatīti
aṭṭhānametaṃ.
     Muditābrahmavihārassa "cakkhuviññeyyānaṃ rūpānaṃ iṭṭhānaṃ kantānaṃ
manāpānaṃ manoramānaṃ lokāmisapaṭisaṃyuttānaṃ paṭilābhaṃ vā paṭilābhato samanupassato
pubbe vā paṭiladdhapubbaṃ atītaṃ niruddhaṃ vipariṇataṃ samanussarato uppajjati
somanassaṃ. Yaṃ evarūpaṃ somanassaṃ, idaṃ vuccati gehanissitaṃ somanassan"tiādinā 6-
nayena āgataṃ gehanissitaṃ somanassaṃ sampattidassanasabhāgatāya āsannapaccatthikaṃ,
@Footnote: 1 dī.pā. 10/326/218-219, aṅ. chakka. 22/284/324 (syā)
@2 cha.Ma. sabhāvavisabhāgatāYu. evamuparipi
@3 cha.Ma. gehassitaṃ. evamuparipi   4 Ma.u. 14/307/281
@5 cha.Ma. pāṇiādīhi  6 Ma.u. 14/306/280

---------------------------------------------------------------------------------------------
page249.
Sabhāgavisabhāgatāya arati dūrapaccatthikā, tasmā tato nibbhayena muditā bhāvetabbā.
Pamudito ca nāma bhavissati, pantasenāsanesu ca adhikusaladhammesu ca ukkaṇṭhissatīti
aṭṭhānametaṃ.
     Upekkhābrahmavihārassa pana "cakkhunā rūpaṃ disvā uppajjati upekkhā
bālassa mūḷhassa puthujjanassa 1- anodhijinassa avipākajinassa anādīnavadassāvino
assutavato puthujjanassa. Yā evarūpā upekkhā, rūpaṃ sā nātivattati, tasmā
sā upekkhā gehanissitāti vuccatī"tiādinā 2- nayena āgatā gehanissitā
aññāṇupekkhā dosaguṇaavicāraṇavasena sabhāgattā āsannapaccatthikā,
sabhāgavisabhāgatāya rāgapaṭighā dūrapaccatthikā, tasmā tato nibbhayena upekkhitabbaṃ.
Upekkhissati ca nāma rajjissati ca paṭihaññissati cāti aṭṭhānametaṃ.
     Sabbesampi ca etesaṃ kattukamyatāchando ādi, nīvaraṇādivikkhambhanaṃ majjhaṃ,
appanā pariyosānaṃ. Paññattidhammavasena eko vā satto anekā vā sattā
ārammaṇaṃ, upacāre vā appanāya vā pattāya ārammaṇavaḍḍhanaṃ.
     Tatrāyaṃ vaḍḍhanakkamo:- yathā hi kusalo kasako 3- kasitabbaṭṭhānaṃ
paricchinditvā kasati, evaṃ paṭhamameva ekaṃ āvāsaṃ paricchinditvā tattha sattesu
"imasmiṃ āvāse sattā averā hontū"tiādinā nayena mettā bhāvetabbā.
Tattha cittaṃ muduṃ kammaniyaṃ katvā dve āvāsā paricchinditabbā. Tato
anukkamena tayo, cattāro, pañca, cha. Satta, aṭṭha, nava, dasa, ekā racchā,
upaḍḍhagāmo, gāmo, janapado, rajjaṃ, ekā disāti evaṃ yāva ekacakkavāḷaṃ,
tato vā pana bhiyyo tattha tattha sattesu mettā bhāvetabbā. Tathā
karuṇādayoti ayamettha ārammaṇavaḍḍhanakkamoti. 4-
     Yathā pana kasiṇānaṃ nissando rūpasamāpatti, samādhīnaṃ nissando
nevasaññānāsaññāyatanaṃ, vipassanānaṃ nissando phalasamāpatti, samathavipassanānaṃ
nissando nirodhasamāpatti, evaṃ purimabrahmavihārattayassa nissando ettha
@Footnote: 1 ka.aññāṇassa       2 Ma.u. 14/308/282
@3 cha.Ma. kassako      4 cha.Ma. iti-saddo na dissati

---------------------------------------------------------------------------------------------
page250.
Upekkhābrahmavihāro. Yathā hi thambhe anussāpetvā tulāsaṅghāṭaṃ anāropetvā
na sakkā ākāse kūṭagopānasiyo ṭhapetuṃ, evaṃ purimesu tatiyajjhānaṃ vinā na
sakkā catutthaṃ bhāvetuṃ, kasiṇesu pana uppannatatiyajjhānassāpi esā nuppajjati
visabhāgārammaṇattāti.
     Tattha 1- siyā "kasmā panetā mettākaruṇāmuditāupekkhābrahmavihārāti
vuccanti, kasmā ca catasso, ko ca etāsaṃ kamo, vibhaṅge ca kasmā `appamaññā'ti
vuttā"ti. Vuccate:- seṭṭhaṭṭhena tāva niddosabhāvena cettha brahmavihāratā
veditabbā. Sattesu sammāpaṭipattibhāvena hi seṭṭhā ete vihāRā. Yathā ca
brahmāno niddosacittā viharanti, evaṃ etehi sampayuttā yogino brahmasamāva
hutvā viharantīti seṭṭhaṭṭhena niddosabhāvena ca "brahmavihārā"ti vuccanti.
     Kasmā ca catassotiādipañhassa pana idaṃ vissajjanaṃ:-
                 visuddhimaggādivasā  catasso
                 hitādiākāravasā panāsaṃ
                 kamo pavattanti ca appamāṇe
                 tā gocare yena tadappamaññāti. 2-
     Etāsu hi yasmā mettā byāpādabahulassa, karuṇā vihiṃsābahulassa,
muditā aratibahulassa, upekkhā rāgabahulassa visuddhimaggo, yasmā ca
hitūpasaṃhāraahitāpanayanasampattimodanaanābhogavasena catubbidhoyeva sattesu manasikāro,
yasmā ca yathā mātā daharagilānayobbanappattasabbakiccapasutesu 3- catūsu puttesu
daharassa abhivuḍḍhikāmā hoti, gilānassa gelaññāpanayanakāmā, yobbanappattassa
yobbanasampattiyā ciraṭṭhitikāmā, sabbakiccapasutassa kismiñcipi pariyāye abyāvaṭā
hoti, tathā appamaññāvihārikenāpi sabbasattesu mettādivasena bhavitabbaṃ, tasmā
ito visuddhimaggādivasā catassova appamaññā.
@Footnote: 1 cha. ettha   2 visuddhi. 2/127 brahmavihāraniddesa    3 cha.Ma......sakiccapasutesu

---------------------------------------------------------------------------------------------
page251.
     Yasmā pana catassopetā bhāvetukāmena paṭhamaṃ hitākārappavattivasena
sattesu paṭipajjitabbaṃ, hitākārappavattilakkhaṇā ca mettā, tato evaṃ
patthitahitānaṃ sattānaṃ dukkhābhibhavaṃ disvā vā sutvā vā sambhāvetvā vā
dukkhāpanayanākārappavattivasena, dukkhāpanayanākārappavattilakkhaṇā ca karuṇā. Athevaṃ
patthitahitānaṃ patthitadukkhāpagamānañca tesaṃ sampattiṃ disvā sampattipamodanavasena,
pamodanalakkhaṇā ca muditā. Tato paraṃ pana 1- kattabbābhāvato ajjhupekkhakatāsaṅkhātena
majjhattākārena paṭipajjitabbaṃ, majjhattākārappavattilakkhaṇā ca
upekkhā. Tasmā ito hitādiākāravasā panāsaṃ paṭhamaṃ mettā vuttā, atha
"karuṇā muditā upekkhā"ti ayaṃ kamo veditabbo.
     Yasmā pana sabbāpetā appamāṇe gocare pavattanti, tasmā "appamaññā"ti
vuccanti. Appamāṇā hi sattā etāsaṃ gocarabhūtā, ekasattassāpi ca ettake
padese mettādayo bhāvetabbāti evaṃ pamāṇaṃ aggahetvā sakalapharaṇavaseneva
pavattāti. Tena vuttaṃ:-
                 "visuddhimaggādivasā catasso
                  hitādiākāravasā panāsaṃ
                  kamo pavattanti ca appamāṇe
                  tā gocare yena tadappamaññā"ti.
     Evaṃ appamāṇagocaratāya ekalakkhaṇāsu cāpi etāsu purimā tisso
tikacatukkajjhānikāva honti. Kasmā? somanassāvippayogato. Kasmā panāsaṃ
somanassena avippayogoti? domanassasamuṭṭhitānaṃ byāpādādīnaṃ nissaraṇattā.
Pacchimā pana avasesaekajjhānikāva. Kasmā? upekkhāvedanāsampayogato.
Na hi sattesu majjhattākārappavattā brahmavihārupekkhā upekkhāvedanaṃ vinā
pavattatīti. 2-
                        Brahmavihārakathā niṭṭhitā.
                          -------------
@Footnote: 1 Ma. puna       2   cha.Ma. vattatīti

---------------------------------------------------------------------------------------------
page252.
                             Asubhakathā
     [263] Idāni rāgacaritādīnaṃ sattānaṃ ekantahitaṃ nānārammaṇesu
ekajjhānavaseneva 1- pavattamānaṃ rūpāvacarakusalaṃ dassetuṃ puna "katame dhammā
kusalā"tiādi āraddhaṃ.
     Tattha uddhumātakasaññāsahagatantiādīsu bhastā viya vāyunā uddhaṃ
jīvitapariyādānā yathānukkamaṃ samuggatena sūnabhāvena dhumātattā uddhumātaṃ,
uddhumātameva uddhumātakaṃ. Paṭikūlattā vā kucchitaṃ uddhumātanti uddhumātakaṃ,
tathārūpassa chavasarīrassetaṃ adhivacanaṃ. Vinīlaṃ vuccati viparibhinnanīlavaṇṇaṃ, vinīlameva
vinīlakaṃ. Paṭikūlattā vā kucchitaṃ vinīlanti vinīlakaṃ, maṃsussadaṭṭhānesu
rattavaṇṇassa pubbasannicayaṭṭhānesu setavaṇṇassa yebhuyyena ca nīlavaṇṇassa
nīlaṭṭhāne nīlasāṭakapārutasseva chavasarīrassetaṃ adhivacanaṃ. Paribhinnaṭṭhānesu
vissandamānaṃ pubbaṃ vipubbaṃ, vipubbameva vipubbakaṃ. Paṭikūlattā vā kucchitaṃ
vipubbanti vipubbakaṃ, tathārūpassa chavasarīrassetaṃ adhivacanaṃ. Vichiddaṃ vuccati
dvidhā chindanena avadhāritaṃ, 2- vichiddameva vichiddakaṃ. Paṭikūlattā
vā kucchitaṃ vichiddanti vichiddakaṃ, vemajjhe chinnassa chavasarīrassetaṃ
adhivacanaṃ. Ito ca etto ca vividhākārena soṇasiṅgālādīhi
khāyitaṃ vikkhāyitaṃ, vikkhāyitameva vikkhāyitakaṃ. Paṭikūlattā vā
kucchitaṃ vikkhāyitanti vikkhāyitakaṃ, tathārūpassa chavasarīrassetaṃ adhivacanaṃ.
Vividhā khittaṃ vikkhittaṃ, vikkhattameva vikkhittakaṃ. Paṭikūlattā vā
kucchitaṃ vikkhittanti vikkhittakaṃ, aññena hatthaṃ aññena pādaṃ aññena
sīsanti evaṃ tato tato vikkhittassa chavasarīrassetaṃ adhivacanaṃ. Hatañca
taṃ purimanayeneva vikkhittakañcāti hatavikkhittakaṃ, kākapadākārena
aṅgapaccaṅgesu satthena hanitvā vuttanayeneva vikkhittakassa chavasarīrassetaṃ adhivacanaṃ.
Lohitaṃ kirati vikkhipati ito cito ca paggharatīti lohitakaṃ, paggharitalohitamakkhitassa
chavasarīrassetaṃ adhivacanaṃ, puḷavā 3- vuccanti kimayo, puḷavehi 4-
@Footnote: 1 cha.Ma. ekekajjhānavaseneva     2 cha.Ma. apadhāritaṃ, Sī. apavāritaṃ (visuddhi. 1/227)
@3 Ma. puḷuvā                  4 cha. puḷave, Ma. puḷuvehi

---------------------------------------------------------------------------------------------
page253.
Vikiratīti puḷavakaṃ, kimiparipuṇṇassa chavasarīrassetaṃ adhivacanaṃ, aṭṭhiyeva aṭṭhikaṃ.
Paṭikūlattā vā kucchitaṃ aṭṭhīti aṭṭhikaṃ, aṭṭhisaṅkhalikāyapi ekaṭṭhikassāpi etaṃ
adhivacanaṃ. Imāni ca pana uddhumātakādīni nissāya uppannanimittānampi nimittesu
paṭiladdhajjhānānampi etāneva nāmāni.
     Tattha uddhumātakanimitte appanāvasena uppannā saññā uddhumātakasaññā,
tāya uddhumātakasaññāya sampayogaṭṭhena sahagataṃ uddhumātakasaññāsahagataṃ.
Vinīlakasaññāsahagatādīsupi eseva nayo. Yaṃ panettha bhāvanāvidhānaṃ vattabbaṃ
bhaveyya, taṃ sabbākārenapi visuddhimagge 1- vuttameva. Avasesā pālivaṇṇanā
heṭṭhā vuttanayeneva veditabbā. Kevalaṃ hi idha catutthajjhānavasena
upekkhābrahmavihāre viya paṭhamajjhānavasena ekekasmiṃ pañcavīsati ekakā honti.
Asubhārammaṇassa ca avaḍḍhanīyattā paritte uddhumātakaṭṭhāne uppannanimittārammaṇaṃ
parittārammaṇaṃ, mahante appamāṇārammaṇaṃ veditabbaṃ. Sesesupi eseva nayoti.
                     Iti asubhāni subhaguṇo
                     dasasatalocanena thutakitti
                     yāni avoca dasabalo
                     ekekajjhānahetūni.
         Evaṃ pālinayeneva       tāva sabbāni tāni jānitvā
         tesveva ayaṃ bhiyyo      pakiṇṇakakathāpi viññeyyā. 2-
     Etesu hi yattha katthaci adhigatajjhāno suvikkhambhitarāgattā vigatarāgo 3-
viya nīlolupacāro hoti. Evaṃ santepi yvāyaṃ asubhappabhedo vutto, so
sarīrasabhāvappattivasena ca rāgacaritabhedavasena cāti veditabbo.
     Chavasarīraṃ hi paṭikūlabhāvaṃ āpajjamānaṃ uddhumātakasabhāvappattaṃ vā siyā,
vinīlakādīnaṃ vā aññatarasabhāvappattaṃ. Iti yādisaṃ yādisaṃ sakkā hoti laddhuṃ,
@Footnote: 1 visuddhi. 1/228 asubhakammaṭṭhānaniddesa
@2 visudadhi. 1/247               3 cha.Ma. vītarāgo

---------------------------------------------------------------------------------------------
page254.
Tādise tādise uddhumātakaṃ paṭikūlaṃ, vinīlakaṃ paṭikūlanti evaṃ nimittaṃ
gaṇhitabbamevāti sarīrasabhāvappattivasena dasadhā asubhappabhedo vuttoti veditabbo.
     Visesato cettha uddhumātakaṃ sarīrasaṇṭhānavipattippakāsanato sarīrasaṇṭhānarāgino
sappāyaṃ, vinīlakaṃ chavirāgavipattippakāsanato sarīravaṇṇarāgino sappāyaṃ,
vipubbaṃ kāyavaṇṇapaṭibaddhassa duggandhabhāvassa pakāsanato mālāgandhādivasena
samuṭṭhāpitasarīragandharāgino sappāyaṃ, vicchiddakaṃ antosusirabhāvappakāsanato sarīre
ghanabhāvarāgino sappāyaṃ, vikkhāyitakaṃ maṃsūpacayasampattivināsappakāsanato thanādīsu
sarīrappadesesu maṃsūpacayarāgino sappāyaṃ, vikkhittakaṃ aṅgapaccaṅgānaṃ
vikkhepappakāsanato aṅgapaccaṅgalīlārāgino sappāyaṃ, hatavikkhittakaṃ
sarīrasaṅghāṭabhedavikārappakāsanato sarīrasaṅghāṭasampattirāgino sappāyaṃ, lohitakaṃ
lohitamakkhitapaṭikūlabhāvappakāsanato alaṅkārajanitasobharāgino sappāyaṃ, puḷuvakaṃ
kāyassa anekakimikulasādhāraṇabhāvappakāsanato kāye mamattarāgino sappāyaṃ,
aṭṭhikaṃ sarīraṭṭhīnaṃ paṭikūlabhāvappakāsanato dantasampattirāgino sappāyanti
evaṃ rāgacaritavasenāpi dasadhā asubhappabhedo vuttoti veditabbo.
     Yasmā pana dasavidhepi etasmiṃ asubhe seyyathāpi nāma aparisaṇṭhitajalāya
sīghasotāya nadiyā arittabaleneva nāvā tiṭṭhati, vinā arittena na sakkā
ṭhapetuṃ, evameva paṭikūlattā 1- dubbalattā ārammaṇassa vitakkabaleneva cittaṃ
ekaggaṃ hutvā tiṭṭhati, vinā vitakkena na sakkā ṭhapetuṃ. Tasmā
paṭhamajjhānamevettha hoti, na dutiyādīni. Paṭikūlepi cetasmiṃ ārammaṇe "addhā
imāya paṭipadāya jarāmaraṇamhā parimuccissāmī"ti evaṃ ānisaṃsadassāvitāya ceva
nīvaraṇasantāpappahānena ca pītisomanassaṃ uppajjati, "bahuṃdāni vetanaṃ
labhissāmī"ti ānisaṃsadassāvino pupphacchaḍḍakassa gūtharāsimhi viya
uppannabyādhidukkhassa 2- roginova vamanavirecanappavattiyaṃ viya ca.
@Footnote: 1 cha.Ma. ayaṃ pāṭho na dissati
@2 cha. ussannabyādhidukkhassa, Sī.,Ma. upasantabyādhidukkhassa

---------------------------------------------------------------------------------------------
page255.
     Dasavidhampi cetaṃ asubhaṃ lakkhaṇato ekameva hoti, dasavidhassāpi hi etassa
asuciduggandhajegucchapaṭikūlabhāvoeva lakkhaṇaṃ. Tadetaṃ iminā lakkhaṇena na kevalaṃ
matasarīreyeva, dantaṭṭhikadassāvino pana cetiyapabbatavāsino mahātissattherassa viya, 1-
hatthikkhandhagataṃ rājānaṃ olokentassa 2- saṃgharakkhitattherupaṭṭhākassa sāmaṇerassa
viya ca jīvamānakasarīrepi upaṭṭhāti. Yatheva hi matasarīraṃ, evaṃ jīvamānakampi asubhameva.
Asubhalakkhaṇaṃ panettha āgantukena alaṅkārena paṭicchannattā na paññāyatīti.
                          Asubhakathā niṭṭhitā.
                           ----------
     Kiṃ pana paṭhavīkasiṇaṃā diṃ katvā aṭṭhikasaññāpariyosānāpesā rūpāvacarappanā,
udāhu aññāpi atthīti? atthi, ānāpānajjhānañca 3- kāyagatāsatibhāvanā
ca idha na kathitā. 4- Kiñcāpi na kathitā, vāyokasiṇe pana gahite
ānāpānajjhānampi gahitameva hoti, 5- vaṇṇakasiṇesu ca gahitesu kesādīsu
catukkapañcakajjhānavasena uppannā kāyagatāsati, dasasu asubhesu gahitesu
davattiṃsākārapaṭikūlamanasikārajjhānavasena ceva navasīvathikāvaṇṇajjhānavasena
ca pavattā kāyagatāsati gahitāvāti sabbāpi rūpāvacarappanā idha kathitāva hotīti.
                        Rūpāvacarakathā niṭṭhitā.
                          -------------
                         Arūpāvacarakusalavaṇṇanā
                       ākāsānañcāyatanavaṇṇanā
     [265] Idāni arūpāvacarakusalaṃ dassetuṃ puna "katame dhammā kusalā"ti
ādi āraddhaṃ, tattha arūpūpapattiyāti arūpabhavo arūpaṃ, arūpe upapattiarūpūpapatti,
tassā arūpūpapattiyā. Maggaṃ bhāvetīti upāyaṃ hetuṃ kāraṇaṃ uppādeti
vaḍḍheti. Sabbasoti sabbākārena, sabbāsaṃ vā anavasesānanti attho.
@Footnote: 1 visuddhi. 1/25 sīlaniddesa     2 cha.Ma. ullokentassa
@3 cha. ānāpānajjhānaṃ hi  4 Ma. kasmā idha na kathitāti  5 cha.Ma. ayaṃ pāṭho na dissati

---------------------------------------------------------------------------------------------
page256.
Rūpasaññānanti saññāsīsena vuttarūpāvacarajjhānānañceva tadārammaṇānañca.
Rūpāvacarajjhānampi hi "rūpan"ti vuccati "rūpī rūpāni passatī"tiādīsu, 1- tassa
ārammaṇampi "bahiddhā rūpāni passati suvaṇṇadubbaṇṇānī"tiādīsu. 2- Tasmā
idha "rūpe saññā rūpasaññā"ti evaṃ saññāsīsena vuttarūpāvacarajjhānassetaṃ 3-
adhivacanaṃ. Rūpaṃ saññā assāti rūpasaññaṃ, rūpamassa nāmanti vuttaṃ hoti. Evaṃ
paṭhavīkasiṇādibhedassa tadārammaṇassa cetaṃ adhivacananti veditabbaṃ.
     Samatikkamāti virāgā nirodhā ca. Kiṃ vuttaṃ hoti:- etāsaṃ kusalavipāka-
kiriyāvasena pañcadasannaṃ jhānasaṅkhātānaṃ rūpasaññānaṃ etāsañca paṭhavīkasiṇādivasena
aṭṭhannaṃ ārammaṇasaṅkhātānaṃ rūpasaññānaṃ sabbākārena anavasesānaṃ vā virāgā
ca nirodhā ca 4- virāgahetu ceva nirodhahetu ca 4- ākāsānañcāyatanaṃ upasampajja
viharati. Na hi sakkā sabbaso anatikkantarūpasaññena etaṃ upasampajja
viharitunti.
     Tattha yasmā ārammaṇe avirattassa saññāsamatikkamo na hoti, samatikkantāsu
ca saññāsu ārammaṇaṃ samatikkantameva hoti, tasmā ārammaṇasamatikkamaṃ avatvā
"tattha katamā rūpasaññāyo? yā rūpāvacarasamāpattiṃ samāpannassa vā upapannassa
vā diṭṭhadhammasukhavihārissa vā saññā sañjānanā sañjānitattaṃ, imā vuccanti
rūpasaññāyo. Imā rūpasaññāyo atikkanto hoti vītikkanto samatikkanto,
tena vuccati `sabbaso rūpasaññānaṃ samatikkamā"ti 5- evaṃ vibhaṅge saññānaṃyeva
samatikkamo vutto. Yasmā pana ārammaṇasamatikkamena vattabbā 6- etā samāpattiyo,
na ekasmiṃyeva ārammaṇe paṭhamajjhānādīni viya, tasmā ayaṃ ārammaṇasamatikkamavasenāpi
atthavaṇṇanā katāti veditabbā.
@Footnote: 1 abhi. 34/248/76, dī.Ma. 10/129/63
@2 abhi. 34/223/69, dī.Ma. 10/173/98        3 Sī. rūpāvacarajjhānassetaṃ
@4-4 Sī. virāgahetuṃ ceva nirodhahetuṃ ca (visuddhi. 2/137 āraddesa)
@5 abhi. 35/602/316       6 cha.Ma. pattabbā

---------------------------------------------------------------------------------------------
page257.
      Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca
paṭighātena samuppannā saññā paṭighasaññā, rūpasaññādīnaṃ etaṃ adhivacanaṃ.
Yathāha "tattha  katamā paṭighasaññāyo? rūpasaññā saddasaññā gandhasaññā
Rasasaññā phoṭṭhabbasaññā, imā vuccanti paṭighasaññāyo"ti. 1- Tāsaṃ kusalavipākānaṃ
pañcannaṃ, akusalavipākānaṃ pañcannanti sabbaso dasannampi paṭighasaññānaṃ
atthaṅgamā pahānā asamuppādā, appavattiṃ katvāti vuttaṃ hoti.
     Kāmañcetā paṭhamajjhānādīni samāpannassāpi na santi, na hi tasmiṃ
samaye pañcadvāravasena cittaṃ pavattati, evaṃ santepi aññattha pahīnānaṃ
sukhadukkhānaṃ catutthajjhāne viya sakkāyadiṭṭhiādīnaṃ tatiyamagge viya ca imasmiṃ
jhāne ussāhajananatthaṃ imassa jhānassa pasaṃsāvasena etāsaṃ ettha vacanaṃ
veditabbaṃ. Athavā kiñcāpetā rūpāvacaraṃ samāpannassa na santi, athakho na
pahīnattā na santi, na hi rūpavirāgāya rūpāvacarabhāvanā sampavattati, rūpāyattā
ca etāsaṃ pavatti, ayaṃ pana bhāvanā rūpavirāgāya sampavattati. Tasmā tā ettha
pahīnāti vattuṃ vaṭṭati. Na kevalañca vattuṃ, ekaṃseneva evaṃ dhāretumpi vaṭṭati.
Tāsañhi ito pubbe appahīnattāyeva paṭhamajjhānaṃ samāpannassa saddo
kaṇṭakoti 2- vutto bhagavatā. Idha ca pahīnattāyeva arūpasamāpattīnaṃ āneñjatā
santavimokkhatā ca vuttā. Āḷāro ca kālāmo arūpasamāpanno pañcamattāni
sakaṭasatāni nissāya nissāya atikkantāni neva addasa, na pana saddaṃ
assosīti. 3-
     Nānattasaññānaṃ amanasikārāti nānatte gocare pavattānaṃ saññānaṃ,
nānattānaṃ vā saññānaṃ. Yasmā hi etā "tattha katamā nānattasaññāyo?
yā asamāpannassa manodhātusamaṅgissa vā manoviññāṇadhātusamaṅgissa vā saññā
sañjānanā sañjānitattaṃ, imā vuccanti nānattasaññāyo"ti 4- evaṃ vibhaṅge
@Footnote: 1 abhi. 35/603/316         2 aṅ. dasaka. 24/72/108
@3 dī.Ma. 10/192/115        4 abhi. 35/604/317

---------------------------------------------------------------------------------------------
page258.
Vibhajitvā vuttā idha adhippetā asamāpannassa manodhātumanoviññāṇadhātusaṅgahitā
saññā rūpasaddādibhede nānatte nānāsabhāve ca 1- gocare pavattanti. Yasmā
cetā aṭṭha kāmāvacarakusalasaññā, dvādasa akusalasaññā, ekādasa kāmāvacara-
kusalavipākasaññā, dve akusalavipākasaññā, ekādasa kāmāvacarakiriyāsaññāti
evaṃ catucattāḷīsampi saññā nānattā nānāsabhāvā aññamaññaṃ asadisā,
tasmā "nānattasaññā"ti vuttā, tāsaṃ sabbaso nānattasaññānaṃ amanasikārā
anāvajjanā anābhogā 2- asamannāhārā apaccavekkhaṇā, yasmā tā nāvajjati
na manasikaroti na paccavekkhati, tasmāti vuttaṃ hoti.
     Yasmā panettha purimā rūpasaññā paṭighasaññā ca iminā jhānena nibbatte
bhavepi na vijjanti, pageva tasmiṃ bhave imaṃ jhānaṃ upasampajja viharaṇakāle,
tasmā tāsaṃ samatikkamā, atthaṅgamāti dvedhāpi abhāvoyeva vutto. Nānattasaññāsu
pana yasmā aṭṭha kāmāvacarakusalasaññā, nava kiriyāsaññā, dasa akusalasaññāti
imā sattavīsati saññā iminā jhānena nibbatte bhave vijjanti, tasmā tāsaṃ
amanasikārāti vuttanti veditabbaṃ. Tatrāpi hi idaṃ jhānaṃ upasampajja viharanto
tāsaṃ amanasikārāyeva upasampajja viharati, tā pana manasikaronto asamāpanno
hotīti. Saṅkhepato cettha "rūpasaññānaṃ samatikkamā"ti iminā sabbarūpāvacaradhammānaṃ
pahānaṃ vuttaṃ, "paṭighasaññānaṃ atthaṅgamā nānattasaññānaṃ amanasikārā"ti iminā
sabbesaṃ kāmāvacaracittacetasikānaṃ pahānañca amanasikāro ca vuttoti veditabbo.
     Iti bhagavā paṇṇarasannaṃ rūpasaññānaṃ samatikkamena, dasannaṃ paṭighasaññānaṃ
atthaṅgamena, catucattāḷīsāya nānattasaññānaṃ amanasikārenāti tīhi padehi
ākāsānañcāyatanasamāpattiyā vaṇṇaṃ kathesi. Kiṃkāraṇāti ce? sotūnaṃ
ussāhajananatthañceva palobhanatthañca. Sace hi keci apaṇḍitā vadeyyuṃ "satthā
`ākāsānañcāyatanasamāpattiṃ nibbattethā'ti vadati, ko nukho etāya nibbattitāya
@Footnote: 1 cha.Ma. ayaṃ saddo na dissati            2 cha.Ma. ayaṃ pāṭho na dissati

---------------------------------------------------------------------------------------------
page259.
Attho, ko ānisaṃso"ti. Te evaṃ vattuṃ mā labhantūti imehi kāraṇehi 1-
samāpattiyā vaṇṇaṃ kathesi. Tañhi tesaṃ sutvā evaṃ bhavissati "evaṃsantā kira
ayaṃ samāpatti evaṃpaṇītā, nibbattessāma nan"ti, athassā nibbattanatthāya
ussāhaṃ karissantīti.
     Palobhanatthañcāpi tesaṃ etissā vaṇṇaṃ kathesi visakaṇṭakavāṇijo viya,
visakaṇṭakavāṇijo nāma guḷavāṇijoti vuccati. So kira guḷaphāṇitakhaṇḍasakkarādīni
sakaṭenādāya paccantagāmaṃ gantvā "visakaṇṭakaṃ gaṇhatha, visakaṇṭakaṃ gaṇhathā"ti
ugghosesi, taṃ sutvā gāmikā "visannāma kakkhaḷaṃ, yo naṃ khādati, so marati,
kaṇṭakopi vijjhitvā māreti, ubhopete kakkhaḷā, ko ettha ānisaṃso"ti
gehadvārāni thakesuṃ, dārake ca palāpesuṃ. Taṃ disvā vāṇijo "avohārakusalā
ime gāmikā, handa ne upāyena gaṇhāpessāmī"ti 2- "atimadhuraṃ gaṇhatha,
atisāduṃ gaṇhatha, guḷaphāṇitakhaṇḍasakkaraṃ 3- samagghaṃ labbhati, kūṭamāsakakūṭakahāpaṇādīhipi
labbhatī"ti ugghosesi. Taṃ sutvā gāmikā haṭṭhapahaṭṭhā gantvā 4- bahumpi
mūlaṃ datvā gaṇhiṃsu.
     Tattha vāṇijassa "visakaṇṭakaṃ gaṇhathā"ti ugghosanaṃ viya bhagavato
"ākāsānañcāyatanasamāpattiṃ nibbattethā"ti vacanaṃ. "ubhopete kakkhaḷā, ko ettha
ānisaṃso"ti gāmikānaṃ cintanaṃ viya "bhagavā `ākāsānañcāyatanaṃ nibbattethā'ti
āha, ko nukho ettha ānisaṃso, nāssa guṇaṃ jānāmā"ti sotūnaṃ cintanaṃ.
Athassa vāṇijassa "atimadhuraṃ gaṇhathā"tiādivacanaṃ viya bhagavato rūpasaññāsamatikkamādikaṃ
ānisaṃsappakāsanaṃ. Idaṃ hi sutvā te bahumpi mūlaṃ datvā gāmikā viya guḷaṃ
iminā ānisaṃsena palobhitacittā mahantaṃ ussāhaṃ katvā imaṃ  samāpattiṃ
nibbattessantīti ussāhajananatthañca palobhanatthañca kathesi.
@Footnote: 1 cha.Ma. ākārehi            2 cha.Ma. gaṇhāpemīti
@3 cha.Ma. guḷaṃ phāṇitaṃ sakkaraṃ       4 cha.Ma. niggantvā

---------------------------------------------------------------------------------------------
page260.
     Ākāsānañcāyatanasaññāsahagatanti ettha nāssa antoti anantaṃ, ākāsaṃ
anantaṃ ākāsānantaṃ, ākāsānantameva ākāsānañcaṃ, taṃ ākāsānañcaṃ
adhiṭṭhānaṭṭhena āyatanamassa sasampayuttadhammassa jhānassa devānaṃ devāyatanamivāti
ākāsānañcāyatanaṃ. Iti ākāsānañcañca taṃ āyatanañcātipi ākāsānañcāyatanaṃ,
kasiṇugghāṭimākāsassetaṃ adhivacanaṃ. Tasmiṃ ākāsānañcāyatane appanāppattāya
saññāya sahagataṃ ākāsānañcāyatanasaññāsahagataṃ.
     Yathā pana aññattha "ananto ākāso"ti 1- vuttaṃ, evamidha "anantan"ti
vā "parittan"ti vā na gahitaṃ. Kasmā? anante hi gahite parittaṃ na
gaṇhāti, 2- paritte gahite anantaṃ na gaṇhāti. Evaṃ sante ārammaṇacatukkaṃ
na pūrati, desanā soḷasakkhattukā na hoti, sammāsambuddhassa ca imasmiṃ ṭhāne
desanaṃ soḷasakkhattukaṃ kātuṃ ajjhāsayo. Tasmā "anantan"ti vā "parittan"ti
vā avatvā "ākāsānañcāyatanasaññāsahagatan"ti āha. Evañca sati ubhayampi
gahitameva hoti, ārammaṇacatukkaṃ pūrati, desanā soḷasakkhattukā sampajjati.
Avaseso pāliattho heṭṭhā vuttanayeneva veditabbo. Rūpāvacaracatutthajjhānanikanti-
pariyādānadukkhatāya cettha dukkhāpaṭipadā, pariyādinnanikantikassa
appanāparivāsadandhatāya dandhābhiññā hoti. Vipariyāyena sukhāpaṭipadā ca khippābhiññā ca
veditabbā. Parittakasiṇugghāṭimākāse pana pavattaṃ jhānaṃ parittārammaṇaṃ,
vipulakasiṇugghāṭimākāse pavattaṃ appamāṇārammaṇanti veditabbaṃ.
Upekkhābrahmavihāre viya ca idhāpi catutthajjhānavasena pañcavīsati ekakā honti. Yathā
cettha, evaṃ ito paresupi. Visesamattameva pana tesu vaṇṇayissāma.
                        Viññāṇañcāyatanavaṇṇanā
     [266] Ākāsānañcāyatanaṃ samatikkammāti ettha pana 3- tāva pubbe
vuttanayeneva ākāsānañcaṃ āyatanamassa adhiṭṭhānaṭṭhenāti jhānampi
@Footnote: 1 abhi. 35/605/317, dī.Ma. 10/129/63
@2 cha.Ma. gayhati. evamuparipi       3 cha.Ma. pana-saddo na dissati

---------------------------------------------------------------------------------------------
page261.
Ākāsānañcāyatanaṃ, vuttanayeneva ārammaṇampi. Evametaṃ jhānañca ārammaṇañcāti
ubhayampi appavattikaraṇena ca amanasikārena ca samatikkamitvāva yasmā idaṃ
viññāṇañcāyatanaṃ upasampajja viharitabbaṃ, 1- tasmā ubhayampetaṃ ekajjhaṃ katvā
"ākāsānañcāyatanaṃ samatikkammā"ti idaṃ vuttanti veditabbaṃ.
     Viññāṇañcāyatanasaññāsahagatanti ettha pana "anantan"ti
manasikātabbavasena nāssa antoti anantaṃ, anantameva ānañcaṃ, viññāṇaṃ ānañcaṃ
"viññāṇānañcan"ti avatvā "viññānañcan"ti vuttaṃ. Ayaṃ hettha ruḷhisaddo.
Tadeva viññāṇañcaṃ adhiṭṭhānaṭṭhena imissā 2- saññāya āyatananti
viññāṇañcāyatanaṃ. Tasmiṃ viññāṇañcāyatane pavattāya saññāya sahagatanti
viññāṇañcāyatanasaññāsahagataṃ, ākāse pavattaviññāṇārammaṇassa jhānassetaṃ adhivacanaṃ.
Idha ākāsānañcāyatanasamāpattiyā nikantipariyādānadukkhatāya dukkhāpaṭipadā,
pariyādinnanikantikassa  appanāparivāsadandhatāya dandhābhiññā, vipariyāyena
sukhāpaṭipadā khippābhiññā ca, parittakasiṇugghāṭimākāsārammaṇasamāpattiṃ ārabbha
pavattiyā parittārammaṇatā, vipariyāyena appamāṇārammaṇatā veditabbā. Sesaṃ
purimasadisameva.
                        Ākiñcaññāyatanavaṇṇanā
     [267] Viññāṇañcāyatanaṃ samatikkammāti etthāpi pubbe vuttanayeneva
viññāṇañcaṃ āyatanamassa adhiṭṭhānaṭṭhenāti jhānampi viññāṇañcāyatanaṃ,
vuttanayeneva ca ārammaṇampi. Evametaṃ jhānañca ārammaṇañcāti ubhayampi
appavattikaraṇena ca amanasikārena ca samatikkamitvāva yasmā idaṃ ākiñcaññāyatanaṃ
upasampajja viharitabbaṃ, tasmā ubhayampetaṃ ekajjhaṃ katvā "viññāṇañcāyatanaṃ
samatikkammā"ti idaṃ vuttanti veditabbaṃ.
     Ākiñcaññāyatanasaññāsahagatanti ettha pana nāssa kiñcananti akiñcanaṃ,
antamaso bhaṅgamattampi assa avasiṭṭhaṃ natthīti vuttaṃ hoti. Akiñcanassa bhāvo
@Footnote: 1 cha.Ma. vihātabbaṃ. evamuparipi          2 cha.Ma. imāya

---------------------------------------------------------------------------------------------
page262.
Ākiñcaññaṃ, ākāsānañcāyatanaviññāṇāpagamassetaṃ adhivacanaṃ. Taṃ ākiñcaññaṃ
adhiṭṭhānaṭṭhena imissā saññāya āyatananti ākiñcaññāyatanaṃ, tasmiṃ
ākiñcaññāyatane pavattāya saññāya sahagatanti ākiñcaññāyatanasaññāsahagataṃ,
ākāse pavattitaviññāṇāpagamārammaṇassa jhānassetaṃ adhivacanaṃ. Idha viññāṇañcāyatana-
samāpattiyā nikantipariyādānadukkhatāya dukkhāpaṭipadā, pariyādinnanikantikassa
appanāparivāsadandhatāya dandhābhiññā, vipariyāyena sukhāpaṭipadā khippābhiññā
ca, parittakasiṇugghāṭimākāse pavattitaviññāṇāpagamārammaṇatāya parittārammaṇatā,
vipariyāyena appamāṇārammaṇatā veditabbā. Sesaṃ purimasadisameva.
                      Nevasaññānāsaññāyatanavaṇṇanā
     [268] Ākiñcaññāyatanaṃ samatikkammāti etthāpi pubbe vuttanayeneva
ākiñcaññaṃ āyatanamassa adhiṭṭhānaṭṭhenāti jhānampi ākiñcaññāyatanaṃ, vuttanayeneva
ārammaṇampi. Evametaṃ jhānañca ārammaṇañcāti ubhayampi appavattikaraṇena
ca amanasikārena ca samatikkamitvāva yasmā idaṃ nevasaññānāsaññāyatanaṃ
upasampajja viharitabbaṃ, tasmā ubhayampetaṃ ekajjhaṃ katvā "ākiñcaññāyatanaṃ
samatikkammā"ti idaṃ vuttanti veditabbaṃ.
     Nevasaññānāsaññāyatanasaññāsahagatanti ettha pana yāya saññāya bhāvato
taṃ "nevasaññānāsaññāyatanan"ti vuccati, yathā paṭipannassa sā saññā hoti,
taṃ tāva dassetuṃ vibhaṅge "nevasaññīnāsaññī"ti padaṃ 1- uddharitvā "taṃyeva
ākiñcaññāyatanaṃ santato manasikaroti, saṅkhārāvasesasamāpattiṃ bhāveti, tena
vuccati nevasaññīnāsaññī"ti 2- vuttaṃ. Tattha santato manasikarotīti "santā vatāyaṃ
samāpatti, yatra hi nāma natthibhāvampi ārammaṇaṃ karitvā ṭhassatī"ti evaṃ
santārammaṇatāya naṃ "santā"ti manasikaroti. Santato ce manasikaroti, kathaṃ
samatikkamo hotīti? anāvajjitukāmatāya 3- so hi kiñcāpi taṃ santato manasikaroti,
athakhvassa "ahametaṃ āvajjissāmi samāpajjissāmi adhiṭṭhahissāmi vuṭṭhahissāmi
@Footnote: 1 cha.Ma. ayaṃ pāṭho na dissati   2 abhi. 35/619/319
@3 visaddhi 2/147 asamāpajjitukāmatāya

---------------------------------------------------------------------------------------------
page263.
Paccavekkhissāmī"ti esa ābhogo samannāhāro manasikāro na hoti. Kasmā?
ākiñcaññāyatanato nevasaññānāsaññāyatanassa santatarapaṇītataratāya.
     Yathā hi rājā mahaccarājānubhāvena hatthikkhandhavaragato 1- nagaravīthiyaṃ vicaranto
dantakārādayo sippike ekaṃ vatthaṃ daḷhaṃ nivāsetvā ekena sīsaṃ veṭhetvā
dantacuṇṇādīhi samokiṇṇagatte anekāni dantavikatādīni 2- sippāni karonte
disvā "aho vata re chekā ācariyā, īdisānipi nāma sippāni karissantī"ti
evaṃ tesaṃ chekatāya tussati, na cassa evaṃ hoti "aho vatāhaṃ rajjaṃ pahāya
evarūpo sippiko bhaveyyan"ti. Taṃ kissa hetu? rajjasiriyā mahānisaṃsatāya. So
sippike samatikkamitvāva gacchati. Evameva esa kiñcāpi taṃ samāpattiṃ santato
manasikaroti, athakhvassa "ahametaṃ samāpattiṃ āvajjissāmi samāpajjissāmi
adhiṭṭhahissāmi vuṭṭhahissāmi paccavekkhissāmī"ti neva esa ābhogo samannāhāro
manasikāro hoti. Lo taṃ santato manasikaronto 3- pubbe vuttanayeneva 3- taṃ
paramasukhumaṃ appanāppattaṃ saññaṃ pāpuṇāti, yāya nevasaññīnāsaññī nāma hoti,
saṅkhārāvasesasamāpattiṃ bhāvetīti vuccati. Saṅkhārāvasesasamāpattinti
accantasukhumabhāvappattasaṅkhāraṃ catutthārūpasamāpattiṃ.
     Idāni yantaṃ evaṃ adhigatāya saññāya vasena "nevasaññānāsaññāyatanan"ti
vuccati, taṃ atthato dassetuṃ "nevasaññānāsaññāyatananti nevasaññānāsaññāyatanaṃ
samāpannassa vā upapannassa vā diṭṭhadhammasukhavihārissa vā cittacetasikā
dhammā"ti 4- vuttaṃ, tesu idha samāpannassa cittacetasikā dhammā adhippetā.
     Vacanattho panettha oḷārikāya saññāya abhāvato sukhumāya ca bhāvato
nevassa sasampayuttadhammassa jhānassa saññā nāsaññanti nevasaññānāsaññaṃ,
nevasaññānāsaññañca taṃ manāyatanadhammāyatanapariyāpannattā āyatanañcāti
nevasaññānāsaññāyatanaṃ. Athavā yāyamettha saññā, sā paṭusaññākiccaṃ kātuṃ
@Footnote: 1 cha.Ma. hatthikkhandhagato             2 cha.Ma. dantavikatiādīni
@3 cha.Ma. ime pāṭhā na dissanti       4 abhi. 35/620/319

---------------------------------------------------------------------------------------------
page264.
Asamatthatāya nevasaññā, saṅkhārāvasesasukhumabhāvena vijjamānattā nāsaññāti
nevasaññānāsaññā, nevasaññānāsaññā ca sā sesadhammānaṃ adhiṭṭhānaṭṭhena
āyatanañcāti nevasaññānāsaññāyatanaṃ.
     Na kevalañcettha saññāva īdisī, athakho vedanāpi nevavedanā nāvedanā,
cittampi nevacittaṃ nācittaṃ, phassopi nevaphasso nāphasso, 1- esa nayo
sesasampayuttadhammesu, saññāsīsena panāyaṃ desanā katāti veditabbā.
Pattamakkhanatelappabhūtīhi ca upamāhi esa attho veditabbo. 2- Sāmaṇero kira telena
pattaṃ makkhetvā ṭhapesi. Taṃ yāgupānakāle thero "pattamāharā"ti āha. So
"patte telamatthi bhante"ti āha. Tato "āhara sāmaṇera telaṃ, nāḷiṃ
pūressāmī"ti vutte, "natthi bhante telan"ti āha. Tattha yathā antovuṭṭhattā
yāguyā saddhiṃ akappiyaṭṭhena "telaṃ atthī"ti hoti, nāḷipūraṇādīnaṃ abhāvavasena
"natthī"ti hoti. Evaṃ sāpi saññā paṭusaññākiccaṃ kātuṃ asamatthatāya nevasaññā,
saṅkhārāvasesasukhumabhāvena vijjamānattā nāsaññā hoti.
     Kiṃ panettha saññākiccanti? ārammaṇasañjānanañceva vipassanāya ca
Visayabhāvaṃ upagantvā nibbidājananaṃ. Dahanakiccamiva hi sukhodake tejodhātu
sañjānanakiccampesā paṭuṃ kātuṃ na sakkoti, sesasamāpattīsu saññā viya vipassanāya
visayabhāvaṃ upagantvā nibbidājananampi kātuṃ na sakkoti. Aññesu hi khandhesu
akatābhiniveso bhikkhu nevasaññānāsaññāyatanakkhandhe sammasitvā nibbidaṃ pattuṃ
samattho nāma natthi apica āyasmā sāriputto. Pakativipassako pana mahāpañño
sāriputtasadisova sakkuṇeyya, sopi "evaṃ kirame 3- dhammā ahutvā sambhonti,
hutvā paṭiventī"ti 4- evaṃ kalāpasammasanavaseneva, no anupadadhammavipassanāvasena.
Evaṃ sukhumattaṃ gatā esā samāpatti.
     Yathā ca pattamkakhanatelūpamāya, evaṃ maggudakūpamāyapi ayamattho vibhāvetabbo.
Maggapaṭipannassa kira therassa purato gacchanto sāmaṇero thokamudakaṃ disvā
@Footnote: 1 cha.Ma. nāphassoti     2 cha.Ma. vibhāvetabbo
@3 cha.Ma. kirime 4 Ma.u. 14/96/80

---------------------------------------------------------------------------------------------
page265.
"udakaṃ bhante, upāhanā omuñcathā"ti āha. Tato therena "sace udakamatthi,
āhara nhānasāṭakaṃ, nhāyissāmī"ti vutte "natthi bhante"ti āha. Tattha yathā
upāhanatemanamattaṭṭhena "udakaṃ atthī"ti hoti, nhānaṭṭhena "natthī"ti hoti.
Evampi sā paṭusaññākiccaṃ kātuṃ asamatthatāya nevasaññā, saṅkhārāvasesasukhumabhāvena
vijjamānattā nāsaññā hoti. Na kevalañca etāheva, aññāhipi anurūpāhi
upamāhi esa attho vibhāvetabbo. Iti imāya nevasaññānāsaññāyatane
pavattāya saññāya nevasaññānāsaññāyatanabhūtāya vā saññāya sahagatanti
nevasaññānāsaññāyatanasaññāsahagataṃ, ākiñcaññāyatanasamāpattiārammaṇassa
jhānassetaṃ adhivacanaṃ.
     Idha ākiñcaññāyatanasamāpattiyā nikantipariyādānadukkhatāya dukkhāpaṭipadā,
pariyādinnanikantikassa appanāparivāsadandhatāya dandhābhiññā. Vipariyāyena
sukhāpaṭipadā khippābhiññā ca, parittakasiṇugghāṭimākāse pavattitaviññāṇāpagamārammaṇaṃ
samāpattiṃ ārabbha pavattitāya parittārammaṇatā, vipariyāyena
appamāṇārammaṇatā veditabbā. Sesaṃ purimasadisameva.
               Asadisarūpo nātho       āruppaṃ yaṃ catubbidhaṃ āha
               taṃ iti ñatvā tasmiṃ      pakiṇṇakakathāpi viññeyyā.
     Arūpasamāpattiyo hi:-
               ārammaṇātikkamato      catassopi bhavantimā
               aṅgātikkamametāsaṃ      na icchanti vibhāvino.
     Etāsu hi rūpanimittātikkamato paṭhamā, ākāsātikkamato dutiyā, ākāse
pavattitaviññāṇātikkamato tatiyā, ākāse pavattitaviññāṇassa apagamātikkamato
catutthāti sabbathā ārammaṇātikkamato catassopi bhavantimā arūpasamāpattiyoti
veditabbā. Aṅgātikkamaṃ pana etāsaṃ na icchanti paṇḍitā. Na hi

---------------------------------------------------------------------------------------------
page266.
Rūpāvacarasamāpattīsu viya etāsu aṅgātikkamo atthi. Sabbāsupi hi etāsu upekkhā,
cittekaggatāti dveeva jhānaṅgāni honti. Evaṃ santepi:-
               supaṇītatarā honti       pacchimā pacchimā idha
               upamā tattha viññeyyā   pāsādatalasāṭikā.
     Yathā hi catubhūmikassa pāsādassa heṭṭhimatale dibbanaccagītavāditasurabhi-
gandhamālāsādhurasapānabhojanasayanacchādanādivasena paṇītā pañcakāmaguṇā paccupaṭṭhitā
assu, dutiye tato paṇītatarā, tatiye tato paṇītatarā, 1- catutthe sabbapaṇītā.
Tattha kiñcāpi tāni cattāripi pāsādatalāneva, natthi tesaṃ pāsādatalabhāvena
viseso, pañcakāmaguṇasamiddhivisesena pana heṭṭhimato heṭṭhimato uparimaṃ uparimaṃ
paṇītataraṃ hoti.
     Yathā ca ekāya itthiyā kantitathūlasaṇhasaṇhatarasaṇhatamasuttānaṃ
catupalatipaladupalaekapalasāṭikā assu āyāmena ca vitthārena ca samappamāṇā, tattha kiñcāpi
tā sāṭikā catassopi āyāmato ca vitthārato ca samappamāṇā, natthi tāsaṃ
pamāṇato viseso, sukhasamphassasukhumabhāvamahagghabhāvehi pana purimāya purimāya pacchimā
pacchimā paṇītatarā honti, evameva kiñcāpi catūsupi etāsu upekkhā
cittekaggatāti etāni dveyeva aṅgāni honti, athakho bhāvanāvisesena tesaṃ
aṅgānaṃ paṇītapaṇītatarabhāvena supaṇītatarā honti pacchimā pacchimā idhāti
veditabbā, evaṃ anupubbena paṇītapaṇītā cetā:-
             asucimhi maṇḍape laggo    eko tannissito paro
             añño bahi anissāya      taṃ taṃ nissāya cāparo.
             Ṭhito catūhi etehi       purisehi yathākkamaṃ
             samānatāya ñātabbā      catassopi vibhāvinā. 1-
@Footnote: 1 cha. paṇītatamā         2 visuddhi. 2/152 āruppaniddesa

---------------------------------------------------------------------------------------------
page267.
     Tatrāyamatthayojanā:- asucimhi kira dese eko maṇḍaPo. Atheko
puriso āgantvā taṃ asuciṃ jigucchamāno taṃ maṇḍapaṃ hatthehi ālambitvā tattha
laggo laggito viya aṭṭhāsi. Athāparo āgantvā taṃ maṇḍapalaggaṃ purisaṃ
nissito. Athañño āgantvā cintesi "yo eso maṇḍapalaggo, yo ca taṃ
nissito, ubhopete duṭṭhitā, dhuvo ca nesaṃ maṇḍapapapāte pāto, handāhaṃ
bahiyeva tiṭṭhāmī"ti. So tannissitaṃ anissāya bahiyeva aṭṭhāsi. Athāparo
āgantvā maṇḍapalaggassa tannissitassa ca akhemabhāvaṃ cintetvā bahiṭhitañca
"suṭṭhito"ti mantvā taṃ nissāya aṭṭhāsi.
     Tattha asucimhi dese maṇḍapo viya kasiṇugghāṭimākāsaṃ daṭṭhabbaṃ.
Asucijigucchāya maṇḍapalaggo puriso viya rūpanimattajigucchāya ākāsārammaṇaṃ
ākāsānañcāyatanaṃ. Maṇḍapalaggaṃ purisaṃ nissito viya ākāsārammaṇaṃ ākāsānañcāyatanaṃ
ārabbha pavattaṃ viññāṇañcāyatanaṃ. Tesaṃ dvinnampi akhemabhāvaṃ cintetvā
anissāya taṃ maṇḍapalaggaṃ bahi ṭhito viya ākāsānañcāyatanaṃ ārammaṇaṃ akatvā
tadabhāvārammaṇaṃ ākiñcaññāyatanaṃ, maṇḍapalaggassa tannissitassa ca tesaṃ
dvinnampi 1- akhemataṃ cintetvā bahiṭhitañca "suṭṭhito"ti mantvā taṃ nissāya
ṭhito viya viññāṇābhāvasaṅkhāte bahi padese ṭhitaṃ ākiñcaññāyatanaṃ ārabbha pavattaṃ
nevasaññānāsaññāyatanaṃ daṭṭhabbaṃ. Evaṃ pavattamānañca:-
            ārammaṇaṃ karoteva        aññābhāvena taṃ idaṃ
            diṭṭhadosampi rājānaṃ       vuttihetu jano yathā. 2-
     Idaṃ hi nevasaññānāsaññāyatanaṃ "āsannaviññāṇañcāyatanapaccatthikā
ayaṃ samāpattī"ti evaṃ diṭṭhadosampi taṃ ākiñcaññāyatanaṃ aññassa ārammaṇassa
abhāvā ārammaṇaṃ karoteva. Yathā kiṃ? diṭṭhadosampi rājānaṃ vuttihetu yathā
jano, yathā hi asaññataṃ pharusakāyavacīmanosamācāraṃ kañci sabbadīpapatiṃ 3- rājānaṃ
@Footnote: 1 cha.Ma. ayaṃ pāṭho na dissati    2 visuddhi. 2/153 āruppaniddesa
@3 cha.Ma. sabbadisampatiṃ

---------------------------------------------------------------------------------------------
page268.
"pharusasamācāro ayan"ti evaṃ diṭṭhadosampi aññattha vuttiṃ alabhamāno jano
vuttihetu taṃ nissāya vattati. Evaṃ diṭṭhadosampi taṃ ākiñcaññāyatanaṃ aññaṃ
ārammaṇaṃ alabhamānamidaṃ nevasaññānāsaññāyatanaṃ ārammaṇaṃ karoteva. Evaṃ
kurumānañca:-
          āruḷho dīghanisseṇiṃ          yathā nisseṇibāhukaṃ
          pabbataggañca āruḷho         yathā pabbatamatthakaṃ.
          Yathā vā girimāruḷho         attanoyeva jannukaṃ
          olubbhati tathevetaṃ           jhānamolubbha vattatīti. 1-
                  Arūpāvacarakusalavaṇṇanā niṭṭhitā.
                    ----------------
                     Tebhūmikakusalavaṇṇanā
     [269] Idāni yasmā sabbānipetāni tebhūmikakusalāni hīnādinā pabhedena
vattanti. Tasmā tesaṃ taṃ pabhedaṃ dassetuṃ puna "katame dhammā kusalā"tiādiāraddhaṃ.
Tattha hīnanti lāmakaṃ, taṃ āyūhanavasena veditabbaṃ. Hīnuttamānaṃ majjhe
bhavaṃ majjhimaṃ. Padhānabhāvaṃ nītaṃ paṇītaṃ, uttamanti attho. Tānipi āyūhanavaseneva
veditabbāni. Yassa hi āyūhanakkhaṇe chando vā hīno hoti viriyaṃ vā cittaṃ
vā vīmaṃsā vā, taṃ hīnaṃ nāma. Yassa te dhammā majjhimā ceva paṇītā ca, taṃ
majjhimañceva paṇītañca. Yaṃ pana kattukamyatāsaṅkhātaṃ 2- chandaṃ dhuraṃ chandaṃ jeṭṭhakaṃ
chandaṃ pubbaṅgamaṃ katvā āyūhitaṃ, taṃ chandādhipatito āgatattā chandādhipateyyaṃ
nāma. Viriyādhipateyyādīsu ca eseva nayo.
     Imasmiṃ pana ṭhāne ṭhatvā nayā gahetabbā. 3- Sabbapaṭhamaṃ vibhatto hi
eko nayo, hīnanti eko, majjhimanti eko, paṇītanti eko, chandādhipateyyanti
eko, ime tāva chandādhipateyye pañca nayā, evaṃ viriyādhipateyyādīsupīti
@Footnote: 1 visuddhi. 2/154     2 cha.Ma. kattukāmatāsaṅkhātaṃ     3 cha.Ma. gaṇetabbā

---------------------------------------------------------------------------------------------
page269.
Cattāro pañcakā vīsati honti. Purimo vā eko suddhikanayo, hīnantiādayo
tayo, chandādhipateyyantiādayo cattāro, chandādhipateyyaṃ hīnantiādayo dvādasāti
evampi vīsati nayā honti.
     Ime tāva vīsati mahānayā kattha vibhattāti? mahāpakaraṇe hīnattike 1-
Vibhattā. Imasmiṃ pana ṭhāne hīnattikato majjhimarāsiṃ gahetvā hīnamajjhimapaṇītavasena
tayo koṭṭhāsā kātabbā. Tatopi majjhimarāsiṃ ṭhapetvā hīnapaṇīte gahetvā
nava nava koṭṭhāsā kātabbā. Hīnasmiṃyeva hi hīnaṃ atthi, majjhimaṃ atthi, paṇītaṃ
atthi. Paṇītasmimpi hīnaṃ atthi, majjhimaṃ atthi, paṇītaṃ atthi. Tathā hīnahīnasmiṃ
hīnaṃ, hīnahīnasmiṃ majjhimaṃ, hīnahīnasmiṃ paṇītaṃ. Hīnamajjhimasmiṃ  hīnaṃ, hīnamajjhimasmiṃ
majjhimaṃ, hīnamajjhimasmiṃ paṇītaṃ. Hīnapaṇītasmiṃ hīnaṃ, hīnapaṇītasmiṃ majjhimaṃ,
hīnapaṇītasmiṃ paṇītanti ayameko navako. Paṇītahīnasmimpi hīnaṃ nāma atthi, paṇītahīnasmiṃ
majjhimaṃ, paṇītahīnasmiṃ paṇītaṃ. Tathā paṇītamajjhimasmiṃ hīnaṃ, paṇītamajjhimasmiṃ majjhimaṃ,
paṇītamajjhimasmiṃ paṇītaṃ. Paṇītapaṇītasmiṃ hīnaṃ, paṇītapaṇītasmiṃ majjhimaṃ, paṇītapaṇītasmiṃ
paṇītanti ayaṃ dutiyo navakoti dve navakā aṭṭhārasa. Imāni aṭṭhārasa
kammadvārāni nāma. Imehi pabhāvitattā imesaṃ vasena aṭṭhārasa khattiyā,
aṭṭhārasa brāhmaṇā, aṭṭhārasa vessā, aṭṭhārasa suddā, aṭṭhacattāḷīsa
gottacaraṇāni veditabbāni.
     Imesu ca pana tebhūmikesu kusalesu kāmāvacarakusalaṃ tihetukampi duhetukampi
hoti ñāṇasampayuttavippayuttavasena. Rūpāvacarārūpāvacaraṃ pana tihetukameva
ñāṇasampayuttameva. Kāmāvacarañcettha adhipatinā sahāpi uppajjati vināpi.
Rūpāvacarārūpāvacaraṃ adhipatisampayuttameva 2- hoti. Kāmāvacarakusale cettha ārammaṇādhipati
sahajātādhipatīti dvepi adhipatayo labbhanti. Rūpāvacarārūpāvacaresu ārammaṇādhipati
na labbhati, sahajātādhipatiyeva labbhati. Tattha cittassa cittādhipateyyabhāvo
@Footnote: 1 abhi. 41/1-5/364      2 cha.Ma. adhipatisampannameva

---------------------------------------------------------------------------------------------
page270.
Sampayuttadhammānaṃ vasena vutto. Dvinnaṃ pana cittānaṃ ekato abhāvena
sampayuttacittassa cittādhipati nāma natthi. Tathā chandādīnaṃ chandādhipatiādayo. Keci
pana "sace cittavato kusalaṃ hoti, mayhaṃ bhavissatīti evaṃ yaṃ cittaṃ dhuraṃ katvā
jeṭṭhakaṃ katvā aparaṃ kusalacittaṃ āyūhitaṃ, tassa taṃ purimaṃ cittaṃ cittādhipati nāma
hoti. Tato āgatattā idaṃ cittādhipateyyaṃ nāmā"ti evaṃ āgamanavasena adhipatiṃ nāma
icchanti. Ayaṃ pana nayo neva pāliyaṃ, na aṭṭhakathāyaṃ dissati, tasmā vuttanayeneva
adhipatibhāvo veditabbo. Imesu pana ekūnavīsatiyā mahānayesu purime
suddhikanaye vuttaparimāṇāneva cittāni ca navakā ca pāṭhavārā ca honti.
Tasmā ñāṇasampayuttesu vuttaparimāṇato vīsatiguṇo cittanavakavārabhedo veditabbo.
Catūsu ñāṇavippayuttesu soḷasaguṇoti ayaṃ tebhūmikakusale pakiṇṇakakathā nāmāti.
                         Tebhūmikakusalaṃ niṭṭhitaṃ.
                           -----------
                         Lokuttarakusalavaṇṇanā
     [277] Evaṃ bhavattayasampattinibbattakaṃ kusalaṃ dassetvā idāni
sabbabhavasamatikkamanāya lokuttarakusalaṃ dassetuṃ puna "katame dhammā kusalā"tiādiāraddhaṃ.
Tattha lokuttaranti kenaṭṭhena lokuttaraṃ? lokaṃ taratīti, lokaṃ uttaratīti
Lokuttaraṃ, lokattayaṃ 1- samatikkamma abhibhuyya tiṭṭhatīti lokuttaraṃ. 2- Jhānaṃ
bhāvetīti ekacittakkhaṇikaṃ appanajjhānaṃ bhāveti janeti vaḍḍheti.
     Lokato niyyāti, vaṭṭato niyyātīti niyyānikaṃ, niyyāti vā etenāti
niyyānikaṃ. Taṃsamaṅgī hi puggalo dukkhaṃ parijānanto niyyāti, samudayaṃ pajahanto
niyyāti, nirodhaṃ sacchikaronto niyyāti, maggaṃ bhāvento niyyāti. Yathā ca pana
tebhūmikakusalaṃ vaṭṭasmiṃ cutipaṭisandhiyo ācināti vaḍḍhetīti ācayagāmī nāma hoti,
@Footnote: 1 cha.Ma. lokaṃ            2 khu.paṭi. 31/620/535 (syā)

---------------------------------------------------------------------------------------------
page271.
Na tathā idaṃ. Idaṃ pana yathā ekasmiṃ purise aṭṭhārasahatthaṃ pākāraṃ upacinante 1-
aparo mahāmuggaraṃ gahetvā tena citacitaṭṭhānaṃ apacinanto viddhaṃsentoeva
gaccheyya, evameva tebhūmikakusalena ācitā cutipaṭisandhiyo paccayavekallakaraṇena
apacinantaṃ viddhaṃsentaṃ gacchatīti apacayagāmī.
     Diṭṭhigatānaṃ pahānāyāti ettha diṭṭhiyoeva diṭṭhigatāni "gūthagataṃ
muttagatan"tiādīni 2- viya. Dvāsaṭṭhiyā vā diṭṭhīnaṃ antogadhattā diṭṭhīsu
gatānītipi diṭṭhigatāni. Diṭṭhiyā vā gataṃ etesantipi diṭṭhigatāni,
diṭṭhisadisagamanāni diṭṭhisadisappavattānīti attho. Kāni pana tānīti? sasampayuttāni
sakkāyadiṭṭhivicikicchāsīlabbataparāmāsaapāyagamanīyarāgadosamohākusalāni. Tāni hi yāva
paṭhamamaggabhāvanā, tāva pavattisabhāvato diṭṭhisadisagamanānīti vuccanti. Iti diṭṭhiyo ca
diṭṭhigatāni ca diṭṭhigatāni, tesaṃ diṭṭhigatānaṃ. Pahānāyāti samucchedavasena
pajahanatthāya. Paṭhamāyāti gaṇanavasenapi paṭhamuppattivasenapi paṭhamāya. Bhūmiyāti
"anantarahitāya bhūmiyā"tiādīsu 3- tāva ayaṃ mahāpaṭhavī "bhūmī"ti vuccati. "sukhabhūmiyaṃ
kāmāvacare"tiādīsu 4- cittuppādo. Idha pana sāmaññaphalaṃ adhippetaṃ. Tañhi
sampayuttānaṃ nissayabhāvato te dhammā bhavanti etthāti bhūmi. Yasmā vā samānepi
lokuttarabhāve sayampi bhavati uppajjati, na nibbānaṃ viya apātubhāvaṃ, tasmāpi
"bhūmī"ti vuccati, tassā paṭhamāya bhūmiyā. Pattiyāti sotāpattiphalasaṅkhātassa paṭhamassa
sāmaññaphalassa pattatthāya paṭilābhatthāyāti evamettha attho veditabbo. Viviccāti
samucchedavivekavasena viviccitvā vinā hutvā.
      Idāni kiñcāpi lokiyajjhānampi na vinā paṭipadāya ijjhati, evaṃ
santepi idha suddhikanayaṃ pahāya lokuttarajjhānaṃ paṭipadāya saddhiṃyeva garuṃ katvā
desetukāmatāya "dukkhāpaṭipadaṃ dandhābhiññan"tiādimāha.
@Footnote: 1 cha.Ma. cinante        2 aṅ.navaka. 23/11/309
@3 vinaYu. 1/27/16, Ma.Ma. 13/296/270     4 abhi. 34/988/239

---------------------------------------------------------------------------------------------
page272.
     Tattha yo āditova kilese vikkhambhento dukkhena sasaṅkhārena sappayogena
kilamanto vikkhambheti, tassa dukkhāpaṭipadā hoti. Yo pana vikkhambhitakileso
vipassanāparivāsaṃ vasanto cirena maggapātubhāvaṃ pāpuṇāti, tassa dandhābhiññā
hoti. Iti yo koci vāro dukkhāpaṭipado dandhābhiññoti 1- nāma kato.
     Kataraṃ pana vāraṃ rocesunti? yattha sakiṃ vikkhambhitā kilesā samudācaritvā
Dutiyampi vikkhambhitā puna samudācaranti, tatiyaṃ vikkhambhite pana tathāvikkhambhiteva
katvā maggena samugghātaṃ pāpeti, imaṃ pana vāraṃ rocesuṃ. Imassa vārassa
dukkhāpaṭipadā dandhābhiññāti nāmaṃ kataṃ. Ettakena pana na pākaṭaṃ hoti.
Tasmā evamettha ādito paṭṭhāya vibhāvanā veditabbā:- yo hi cattāri
mahābhūtāni pariggahetvā upādārūpaṃ pariggaṇhāti, arūpaṃ pariggaṇhāti. Rūpārūpaṃ
pana pariggaṇhanto dukkhena kasirena kilamanto pariggahetuṃ sakkoti, tassa
dukkhāpaṭipadā nāma hoti. Pariggahitarūpārūpassa pana vipassanāparivāse
maggapātubhāvadandhatāya dandhābhiññā nāma hoti.
     Yopi rūpārūpaṃ pariggahetvā nāmarūpaṃ vavaṭṭhapento dukkhena kasirena
kilamanto vavaṭṭhapeti, vavaṭṭhāpite ca nāmarūpe vipassanāparivāsaṃ vasanto cirena
maggaṃ uppādetuṃ sakkoti, tassāpi dukkhāpaṭipadā dandhābhiññā nāma hoti.
     Apāro nāmarūpampi vavaṭṭhapetvā paccaye pariggaṇhanto dukkhena kasirena
kilamanto pariggaṇhāti, paccaye ca pariggahetvā vipassanāparivāsaṃ vasanto
cirena maggaṃ uppādeti, evampi dukkhāpaṭipadā dandhābhiññā nāma hoti.
     Aparo paccayepi pariggahetvā lakkhaṇāni paṭivijjhanto dukkhena kasirena
kilamanto paṭivijjhati, paṭividdhalakkhaṇo ca vipassanāparivāsaṃ vasanto cirena maggaṃ
uppādeti, evampi dukkhāpaṭipadā dandhābhiññā nāma hoti.
@Footnote: 1 Sī. dukkhāpaṭipadā dandhābhiñño, cha. dukkhapaṭipadadandhābhiñño,
@Ma. dukkhāpaṭipadā dandhābhiññā

---------------------------------------------------------------------------------------------
page273.
     Aparo lakkhaṇānipi paṭivijjhitvā vipassanāñāṇe tikkhe sūre pasanne
vahante uppannaṃ vipassanānikantiṃ pariyādiyamāno dukkhena kasirena kilamanto
pariyādiyati, nikantiñca pariyādiyitvā vipassanāparivāsaṃ vasanto cirena maggaṃ
uppādeti, evampi dukkhāpaṭipadā dandhābhiññā nāma hoti. Imaṃ pana vāraṃ
rocesuṃ, imassa vārassa etaṃ nāmaṃ kataṃ, imināva upāyena parato tisso
paṭipadā veditabbā.
     Phasso hotītiādīsu anaññātaññassāmītindriyaṃ sammāvācā sammākammanto
sammāājīvoti cattāri padāni adhikāni. Niddesavāre ca vitakkādiniddesesu
maggaṅgantiādīni pādāni adhikāni. Sesaṃ sabbaṃ heṭṭhā vuttasadisameva.
Bhummantaravasena pana lokuttarattā ca idha viseso.
     Tattha anaññātaññassāmītindriyanti "anamatagge saṃsāravaṭṭe anaññātaṃ
amatapadaṃ catusaccadhammameva vā pajānissāmī"ti paṭipannassa iminā pubbabhāgena 1-
uppannaṃ indriyaṃ. Lakkhaṇādīni panassa heṭṭhā paññindriye vuttanayeneva
veditabbāni.
     Sundarā pasaṭṭhā vā vācā sammāvācā, vacīduccaritasamugghāṭikāya
micchāvācāviratiyā etaṃ adhivacanaṃ. Sā pariggahalakkhaṇā, viramaṇarasā,
micchāvācappahānapaccupaṭṭhānā. Sundaro pasaṭṭho vā kammanto sammākammanto,
micchākammantasamucchedikāya pāṇātipātādiviratiyā etaṃ nāmaṃ. So samuṭṭhānalakkhaṇo,
viramaṇaraso, micchākammantappahānapaccupaṭṭhāno. Sundaro pasaṭṭho vā ājīvo
sammāājīvo, micchājīvaviratiyā etaṃ adhivacanaṃ. So vodānalakkhaṇo,
ñāyājīvappavattiraso, micchājīvappahānapaccupaṭṭhāno.
     Apica heṭṭhā viratittaye vuttavasenapettha lakkhaṇādīni veditabbāni. Iti
imesaṃ tiṇṇaṃ dhammānaṃ vasena heṭṭhā vuttaṃ maggapañcakaṃ idha maggaṭṭhakaṃ veditabbaṃ,
yevāpanakesu ca imesaṃ abhāvo, tathā karuṇāmuditānaṃ. Ime hi tayo dhammā idha
pāliyaṃ āgatattāva yevāpanakesu na gahitā. Karuṇāmuditā pana sattārammaṇā,
@Footnote: 1 cha.Ma. pubbābhogena

---------------------------------------------------------------------------------------------
page274.
Ime dhammā nibbānārammaṇāti tāpettha na gahitā. Ayaṃ tāva uddesavāre
visesattho.
     [283] Niddesavāre pana maggaṅgaṃ maggapariyāpannanti ettha tāva
maggassa aṅganti maggaṅgaṃ, maggakoṭṭhāsoti attho. Yathā pana araññe pariyāpannaṃ
araññapariyāpannaṃ nāma hoti, evaṃ magge pariyāpannanti maggapariyāpannaṃ,
magganissitanti attho.
     [285] Pītisambojjhaṅgoti ettha pītiyeva sambojjhaṅgoti pītisambojjhaṅgo.
Tattha bodhiyā bodhissa vā aṅgoti bojjhaṅgo, idaṃ vuttaṃ hoti:- yāyaṃ
dhammasāmaggī yāya lokuttaramaggakkhaṇe uppajjamānāya līnathīnuddhaccapatiṭṭhānāyūhana-
kāmasukhattakilamathānuyogucchedasassatābhinivesādīnaṃ anekesaṃ upaddavānaṃ paṭipakkhabhūtāya
satidhammavicayaviriyapītipassaddhisamādhiupekkhāsaṅkhātāya dhammasāmaggiyā ariyasāvako
bujjhatīti katvā "bodhī"ti vuccati, bujjhatīti kilesasantānaniddāya uṭṭhahati,
cattāri vā ariyasaccāni paṭibujjhati, 1- nibbānameva vā sacchikaroti, tassā
dhammasāmaggisaṅkhātāya bodhiyā aṅgoti 2- bojjhaṅgo jhānaṅgamaggaṅgādīni viya.
Yopesa yathāvuttappakārāya etāya dhammasāmaggiyā bujjhatīti katvā ariyasāvako
"bodhī"ti vuccati, tassa bodhissa aṅgotipi bojjhaṅgo senaṅgarathaṅgādayo viya.
Tenāhu aṭṭhakathācariyā "bujjhanakassa puggalassa aṅgāti vā bojjhaṅgā"ti.
     Apica "bojjhaṅgāti kenaṭṭhena bojjhaṅgā? bodhāya saṃvattantīti
Bojjhaṅgā, bujjhantīti bojjhaṅgā, anubujjhantīti bojjhaṅgā, paṭibujjhantīti
bojjhaṅgā, sambujjhantīti bojjhaṅgā"ti  3- iminā paṭisambhidānayenāpi
bojjhaṅgattho veditabbo. Pasaṭṭho sundaro vā bojjhaṅgoti sambojjhaṅgo. Evaṃ
pītiyeva sambojjhaṅgo pītisambojjhaṅgoti. Cittekaggatāniddesādīsupi imināva
nayena attho veditabbo.
     [296] Tesaṃ dhammānanti ye tasmiṃ samaye paṭivedhaṃ gacchanti  catusaccadhammā,
tesaṃ dhammānaṃ. Aññātānanti 4- kiñcāpi paṭhamamaggena te dhammā ñātā nāma
@Footnote: 1 cha.Ma. paṭivijjhati     2 cha.Ma. aṅgotipi
@3 cha.Ma. sambujjhantīti bojjhaṅgāti, khu. paṭi. 31/17/327
@4 cha.Ma. anaññātānanti. evamuparipi

---------------------------------------------------------------------------------------------
page275.
Honti, yathā pana pakatiyā anāgatapubbaṃ vihāraṃ āgantvā vihāramajjhe ṭhitopi
puggalo pakatiyā anāgatabhāvaṃ upādāya "anāgatapubbaṭṭhānaṃ āgatosmī"ti vadati, yathā
ca pakatiyā apilandhapubbaṃ 1- mālaṃ pilandhitvā, anivatthapubbaṃ vatthaṃ nivāsetvā,
abhuttapubbaṃ bhojanaṃ bhuñjitvā pakatiyā abhuttabhāvaṃ upādāya "abhuttapubbaṃ
bhojanaṃ bhuttomhī"ti vadati, evamidhāpi yasmā pakatiyā iminā puggalena ime
dhammā na ñātapubbā, tasmā "aññātānan"ti vuccati. 2- Adiṭṭhādīsupi eseva
nayo. Tattha adiṭṭhānanti ito pubbe paññācakkhunā adiṭṭhānaṃ. Appattānanti
adhigamavasena appattānaṃ. Aviditānanti ñāṇena apākaṭakatānaṃ. Asacchikatānanti
apaccakkhakatānaṃ. Sacchikiriyāyāti paccakkhakaraṇatthaṃ. Yathā ca iminā padena, evaṃ
sesehipi saddhiṃ  "aññātānaṃ ñāṇāya, adiṭṭhānaṃ dassanāya, appattānaṃ
pattiyā, aviditānaṃ vedāyā 3- asacchikatānaṃ sacchikiriyāyā"ti 3- yojanā kātabbā.
     [299] Catūhi vacīduccaritehītiādīsu vacīti vacīviññatti veditabbā.
Tiṇṇaṃ dosānaṃ yena kenaci duṭṭhāni caritānīti duccaritāni. Vacīto pavattāni
duccaritāni vacīduccaritāni, vaciyā vā nipphāditāni duccaritāni vacīduccaritāni,
tehi vacīduccaritehi. Ārakā ramatīti ārati. Vinā tehi ramatīti virati. Tato tato
paṭinivattāva hutvā tehi vinā ramatīti paṭivirati. Upasaggavasena vā padaṃ vaḍḍhitaṃ.
Sabbamidaṃ oramaṇabhāvassa adhivacanaṃ. Veraṃ maṇati vināsetīti veramaṇī. Idampi
oramaṇasseva vevacanaṃ. Yāya pana cetanāya musāvādādīni bhāsamāno karoti
nāma, ayaṃ lokuttaramaggavirati uppajjitvā taṃ kiriyaṃ kātuṃ na deti, kiriyāpathaṃ
pacchindatīti akiriyā. Tathā taṃ karaṇaṃ kātuṃ na deti, karaṇapathaṃ pacchindatīti
akaraṇaṃ. Yāya ca cetanāya catubbidhaṃ vacīduccaritaṃ bhāsamāno ajjhāpajjati nāma,
ayaṃ uppajjitvā tathā ajjhāpajjituṃ na detīti anajjhāpatti.
@Footnote: 1 Sī. apiladdhapubbaṃ     2 cha.Ma. vuttaṃ     3-3 cha.Ma. ime pāṭhā na dissanti

---------------------------------------------------------------------------------------------
page276.
     Velāanatikkamoti ettha "tāya velāyā"tiādīsu 1- tāva kālo "velā"ti
āgato. "uruvelāyaṃ viharatī"ti 2- ettha rāsi, "ṭhitadhammo velaṃ nātivattatī"ti 3-
ettha sīmā. Idhāpi sīmāva. Anatikkamanīyaṭṭhena hi cattāri vacīsucaritāni velāti
adhippetāni. Iti yāya cetanāya cattāri vacīduccaritāni bhāsamāno velaṃ atikkamati
nāma, ayaṃ uppajjitvā taṃ velaṃ atikkamituṃ na detīti "velāanatikkamo"ti
vuttā. Velayatīti 4- vā velā, velayati 5- viddhaṃsetīti attho. Kiṃ velayatīti?
catubbidhaṃ vacīduccaritaṃ. Iti velayanato velā. Purisassa pana hitasukhaṃ anatikkamitvā
pavattatīti 6- anatikkamo. Evamettha padadvayavasenāpi attho veditabbo.
     Setuṃ hanatīti setughāto, catunnaṃ vacīduccaritānaṃ padaghāto, paccayaghātoti
attho. Paccayo hi idha "setū"ti adhippeto. Tatrāyaṃ vacanattho:- rāgādiko
catunnaṃ vacīduccaritānaṃ paccayo vaṭṭasmiṃ puggalaṃ sinoti bandhatīti setu, setussa
ghāto setughāto, vacīduccaritapaccayasamugghātikāya viratiyā etaṃ adhivacanaṃ. Ayaṃ pana
sammāvācāsaṅkhātā virati pubbabhāge nānācittesu labbhati. Aññeneva hi
cittena musāvādā viramati, aññena pesuññādīhi. Lokuttaramaggakkhaṇe pana
ekacittasmiṃyeva labbhati, catubbidhāya hi vacīduccaritacetanāya padacchedaṃ kurumānā
maggaṅgaṃ pūrayamānā ekāva virati uppajjati.
     [300] Kāyaduccaritehīti kāyato pavattehi kāyena vā nipphāditehi
pāṇātipātādīhi duccaritehi. Sesaṃ purimanayeneva veditabbaṃ. Ayampi
sammākammantasaṅkhātā virati pubbabhāge nānācittesu labbhati. Aññeneva hi cittena
pāṇātipātā viramati, aññena adinnādānamicchācārehi. Lokuttaramaggakkhaṇe
pana ekacittasmiṃyeva labbhati. Tividhāya hi kāyaduccaritacetanāya padacchedaṃ kurumānā
maggaṅgaṃ pūrayamānā ekāva virati uppajjati.
@Footnote: 1 vinaYu. 4/1/2, dī.Ma. 10/154/81, khu.u. 25/1/94
@2 vinaYu. 4/1/1, saṃ.sa. 15/137/123
@3 aṅ. aṭṭhaka. 23/19/163   4 cha.Ma. velāyatīti
@5 cha. calayati, Ma. velāyati     6 cha.Ma. vattatīti

---------------------------------------------------------------------------------------------
page277.
     [301] Sammāājīvaniddese akiriyātiādīsu yāya cetanāya micchājīvaṃ
ājīvamāno kiriyaṃ karoti nāma, ayaṃ uppajjitvā taṃ kiriyaṃ kātuṃ na detīti
akiriyāti iminā nayena yojanā veditabbā. Ājīvo ca nāmesa pāṭiyekko
natthi, vācākammantesu gahitesu gahitova hoti tappakkhikattā, dhuvapaṭisevanavasena
panāyaṃ tato nīharitvā dassitoti. Evaṃ sante sammāājīvo sakiccako na
hoti, aṭṭha maggaṅgāni na paripūrenti. Tasmā sammāājīvo sakiccako kātabbo,
aṭṭha maggaṅgāni paripūretabbānīti. Tatrāyaṃ nayo:- ājīvo nāma bhijjamānopi
kāyavacīdvāresuyeva bhijjati, manodvāre ājīvabhedo nāma natthi. Pūrayamānopi
tasmiṃyeva dvāradvaye pūrayati, 1- manodvāre ājīvapūraṇannāma natthi. Kāyadvāre
pana vītikkamo ājīvahetukopi atthi na ājīvahetukopi. Tathā vacīdvāre.
     Tattha yaṃ rājarājamahāmattā khiḍḍāpasutā sūrabhāvaṃ dassentā migavadhaṃ
vā 2- panthaduhanaṃ vā paradāravītikkamaṃ vā karonti, idaṃ akasulaṃ kāyakammannāma,
tato viratipi sammākammanto nāma. Yaṃ pana na ājīvahetukaṃ catubbidhaṃ vacīduccaritaṃ
bhāsanti, idaṃ akusalaṃ vacīkammannāma, tato viratipi sammāvācā nāma.
     Yaṃ pana ājīvahetu nesādamacchabandhādayo pāṇaṃ hananti, adinnaṃ
ādiyanti, micchācāraṃ caranti, ayaṃ micchāājīvo nāma, tato virati sammāājīvo
nāma. Yampi lañcaṃ 3- gahetvā musā bhaṇanti, pesuññapharusasamphappalāpe pavattenti,
ayampi micchāājīvo nāma, tato virati sammāājīvo nāma.
     Mahāsivatthero panāha "kāyavacīdvāresupi vītikkamo ājīvahetuko vā
hotu no vā ājīvahetuko, `akusalaṃ kāyakammaṃ vacīkamman'tveva saṅkhyaṃ gacchati,
tato viratipi `sammākammanto sammāvācā'tveva vuccatī"ti. "ājīvo kuhin"ti 4-
vutte pana "tīṇi kuhanavatthūni nissāya cattāro paccaye uppādetvā tesaṃ
paribhogo"ti āha. Ayaṃ pana koṭippatto micchājīvo, tato virati sammāājīvo nāma.
@Footnote: 1 cha.Ma. pūrati   2 cha. migavaṃ vā     3 cha.Ma. lañjaṃ     4 Sī. kahanti

---------------------------------------------------------------------------------------------
page278.
     Ayampi sammāājīvo pubbabhāge nānācittesu labbhati. Aññeneva hi
cittena kāyadvāravītikkamā viramati, aññena vacīdvāravītikkamā. Lokuttaramaggakkhaṇe
pana ekacittasmiṃyeva labbhati. Kāyavacīdvāresu hi sattakammapathavasena uppannāya
micchājīvasaṅkhātāya dussīlyacetanāya padacchedaṃ kurumānā maggaṅgaṃ pūrayamānā
ekāva virati uppajjatīti ayaṃ niddesavāre viseso.
     [337]  Yaṃ panetaṃ indriyesu anaññātaññassāmītindriyaṃ vaḍḍhitaṃ,
maggaṅgesu ca sammāvācādīni, tesaṃ vasena saṅgahavāre "navindriyāni aṭṭhaṅgiko
maggo"ti vuttaṃ. Suññatavāro pākatikoyevāti ayaṃ tāva suddhikapaṭipadāya viseso.
     [343] Ito paraṃ suddhikasuññatā suññatapaṭipadā suddhikaappaṇihitā
appaṇihitapaṭipadāti ayaṃ desanābhedo hoti. Tattha suññatanti lokuttaramaggassetaṃ
nāmaṃ. So hi āgamanato, saguṇato, ārammaṇatoti tīhi kāraṇehi nāmaṃ labhati.
Kathaṃ? idha bhikkhu anattato abhinivisitvā anattato saṅkhāre passati. Yasmā
Pana anattato diṭṭhamatteneva maggavuṭṭhānaṃ nāma na hoti, aniccatopi dukkhatopi
daṭṭhumeva vaṭṭati, tasmā "aniccaṃ dukkhamanattā"ti tividhaṃ anupassanaṃ āropetvā
sammasanto carati. Vuṭṭhānagāminivipassanā panassa tebhūmikepi saṅkhāre suññatova
passati, ayaṃ vipassanā suññatā nāma hoti. Sā āgamanīyaṭṭhāne ṭhatvā
attano maggassa "suññatan"ti nāmaṃ deti. Evaṃ maggo āgamanato suññatanāmaṃ
labhati. Yasmā pana so rāgādīhi suñño, tasmā saguṇeneva suññatanāmaṃ labhati.
Nibbānampi rāgādīhi suññattā "suññatan"ti vuccati, taṃ ārammaṇaṃ katvā
uppannattā maggo ārammaṇato suññatanāmaṃ labhati.
     Tattha suttantikapariyāyena saguṇatopi ārammaṇatopi nāmaṃ labhati. Pariyāyadesanā
hesā. Abhidhammakathā pana nippariyāyadesanā. Tasmā idha saguṇato
vā ārammaṇato vā nāmaṃ na labhati, āgamanatova labhati. Āgamanameva hi dhuraṃ.
Taṃ dubbidhaṃ hoti vipassanāgamanaṃ, maggāgamananti. Tattha maggassa āgataṭṭhāne

---------------------------------------------------------------------------------------------
page279.
Vipassanāgamanaṃ dhuraṃ. Phalassa āgataṭṭhāne maggāgamanaṃ dhuraṃ. Idha maggassa
āgatattā vipassanāgamanameva dhuraṃ jātaṃ.
     [350] Appaṇihitanti etthāpi appaṇihitanti maggassetaṃ 1- nāmaṃ. Idampi
nāmaṃ maggo tīheva kāraṇehi labhati. Kathaṃ? idha bhikkhu āditova dukkhito abhinivisitvā
dukkhatova saṅkhāre passati. Yasmā pana dukkhato diṭṭhamatteneva maggavuṭṭhānaṃ
nāma na hoti, aniccatopi anattatopi daṭṭhumeva vaṭṭati, tasmā "aniccaṃ dukkhaṃ
anattā"ti tividhaṃ anupassanaṃ āropetvā sammasanto carati. Vuṭṭhānagāminivipassanā
panassa tebhūmikesu saṅkhāresu paṇidhiṃ sosetvā pariyādiyitvā vissajjeti.
Ayaṃ vipassanā appaṇihitā nāma hoti. Sā āgamanīyaṭṭhāne ṭhatvā attano
maggassa "appaṇihitan"ti nāmaṃ deti. Evaṃ maggo āgamanato appaṇihitanti
nāmaṃ 2- labhati. Yasmā pana tattha 3- rāgadosamohapaṇidhayo natthi, tasmā saguṇeneva
appaṇihitanti nāmaṃ labhati. Nibbānampi tesaṃ paṇidhīnaṃ abhāvā "appaṇihitan"ti
vuccati, taṃ ārammaṇaṃ katvā uppannattā maggo ārammaṇato appaṇihitanti
nāmaṃ labhati.
     Tattha suttantikapariyāyena saguṇatopi ārammaṇatopi nāmaṃ labhati. Pariyāyadesanā
hesā. Abhidhammakathā pana nippariyāyadesanā. Tasmā idha saguṇato vā ārammaṇato
vā nāmaṃ na labhati, āgamanatova labhati. Āgamanameva hi dhuraṃ. Taṃ dubbidhaṃ hoti
vipassanāgamanaṃ, maggāgamananti. Tattha maggassa āgataṭṭhāne vipassanāgamanaṃ dhuraṃ.
Phalassa āgataṭṭhāne maggāgamanaṃ dhuraṃ. Idha maggassa āgatattā vipassanāgamanameva
dhuraṃ jātaṃ.
     Nanu ca suññato animitto appaṇihitoti tīṇi maggassa nāmāni. Yathāha
"tayome bhikkhave vimokkhā, katame tayo? suññato vimokkho, animitto vimokkho,
appaṇihito vimokkho"ti. 4- Tesu idha dve magge gahetvā animitto kasmā na
@Footnote: 1 cha.Ma. maggasseva      2 cha.Ma. appaṇihitanāmaṃ. evamuparipi
@3 Sī. panettha          4 khu. paṭi. 31/209/250

---------------------------------------------------------------------------------------------
page280.
Gahitoti? āgamanābhāvato. Animittavipassanā hi sayaṃ āgamanīyaṭṭhāne ṭhatvā
attano maggassa nāmaṃ dātuṃ na sakkoti. Sammāsambuddho pana attano
puttassa rāhulattherassa:-
             "animittañca bhāvehi     mānānusayamujjaha
              tato mānābhisamayā     upasanto carissasī"ti 1-
animittavipassanaṃ kathesi. Vipassanā hi niccanimittaṃ dhuvanimittaṃ attanimittaṃ
sukhanimittañca ugghāteti, tasmā animittāti vuccati. 2- Sāpi 3- kiñcāpi taṃ
nimittaṃ ugghāteti, sayaṃ pana nimittadhammesu caratīti sanimittāva hoti. Tasmā sayaṃ
āgamanīyaṭṭhāne ṭhatvā attano maggassa nāmaṃ dātuṃ na sakkoti.
     Aparo nayo:- abhidhammo nāma paramatthadesanā, animittamaggassa ca
paramatthato hetuvekallameva hoti. Kathaṃ? aniccānupassanāya hi vasena
animittavimokkho kathito, tena ca vimokkhena saddhindriyaṃ adhimattaṃ hoti. Taṃ
ariyamagge ekaṅgampi na hoti, amaggaṅgattā attano maggassa paramatthato 4-
nāmaṃ dātuṃ na sakkoti. Itaresu pana dvīsu anattānupassanāya tāva vasena
suññato vimokkho, dukkhānupassanāya vasena appaṇihito vimokkho kathito. Tesu
suññatavimokkhena paññindriyaṃ adhimattaṃ hoti, appaṇihitavimokkhena samādhindriyaṃ,
tāni ariyamaggassa aṅgattā attano maggassa paramatthato nāmaṃ dātuṃ sakkonti.
Maggārammaṇattikepi hi maggādhipatidhammabhājane 5- chandacittānaṃ adhipatikāle tesaṃ
dhammānaṃ amaggaṅgatova 6- maggādhipatibhāvo na vutto, evaṃ sampadamidaṃ veditabbaṃ, 7-
ayamettha aṭṭhakathāmuttako ekassācariyassa mativinicchayo. Evaṃ sabbathāpi
animittavipassanā sayaṃ āgamanīyaṭṭhāne ṭhatvā attano maggassa nāmaṃ dātuṃ na
sakkotīti animittamaggo na gahito.
@Footnote: 1 khu.su. 25/345/398   2 cha.Ma. kathitā    3 cha.Ma. sā ca
@4 Sī.,Ma. paramatthatova  5 cha.Ma.....vibhajane    6 cha.Ma. amaggaṅgattāva
@7 cha.Ma. veditabbanti

---------------------------------------------------------------------------------------------
page281.
     Keci pana "animittamaggo āgamanato nāmaṃ alabhantopi suttantapariyāyena
saguṇato ca ārammaṇato ca nāmaṃ labhatī"ti āhaṃsu. Te idaṃ vatvā paṭikkhittā:-
animittamagge saguṇato ca ārammaṇato ca nāmaṃ labhante suññataappaṇihitamaggāpi
saguṇato ca ārammaṇato ca 1- idha nāmaṃ labheyyuṃ, na pana labhanti. Kiṃkāraṇā?
ayaṃ hi maggo nāma dvīhi kāraṇehi nāmaṃ labhati sarasato ca paccanīkato ca,
sabhāvato ca paṭipakkhato cāti attho. Tattha suññataappaṇihitamaggā sarasatopi
paccanīkatopi nāmaṃ labhanti. Suññataappaṇihitamaggā hi rāgādīhi suññā
rāgappaṇidhiādīhi ca appaṇihitāti evaṃ sarasatopi nāmaṃ labhanti. Suññato ca
attābhinivesassa paṭipakkho, appaṇihito paṇidhissāti evaṃ paccanīkato nāmaṃ
labhanti. Animittamaggo pana rāgādinimittānaṃ niccanimittādīnañca abhāvena
sarasatova nāmaṃ labhati, no paccanīkato. Na hi so saṅkhāranimittārammaṇāya
aniccānupassanāya paṭipakkho. Aniccānupassanā panassa anulomabhāve ṭhitāti
sabbathāpi abhidhammapariyāyena animittamaggo nāma natthīti.
     Suttantikapariyāyena panesa evaṃ āharitvā dīpito:- yasmiṃ hi vāre
maggavuṭṭhānaṃ hoti, tīṇi lakkhaṇāni ekāvajjanena viya āpāthaṃ āgacchanti,
tiṇṇañca ekato āpāthagamanaṃ nāma natthi. Kammaṭṭhānassa pana vibhūtabhāvadīpanatthaṃ
evaṃ 2- vuttaṃ. Ādito hi yattha katthaci abhiniveso hotu, vuṭṭhānagāminī pana
vipassanā yaṃ yaṃ sammasitvā vuṭṭhāti, tassa tasseva vasena āgamanīyaṭṭhāne
ṭhatvā attano maggassa nāmaṃ deti. Kathaṃ? aniccādīsu hi yattha katthaci
abhinivisitvā itarampi lakkhaṇadvayaṃ daṭṭhuṃ vaṭṭatiyeva. Ekalakkhaṇadassanamatteneva
hi maggavuṭṭhānaṃ nāma na hoti. Tasmā aniccato abhiniviṭṭho bhikkhu na kevalaṃ
aniccatopi 3- vuṭṭhāti, dukkhatopi vuṭṭhāti, anattatopi vuṭṭhātieva. Dukkhato
@Footnote: 1 cha.Ma. saguṇatoyeva ārammaṇatoyeva ca   2 Sī. etaṃ    3 cha.Ma. aniccatova

---------------------------------------------------------------------------------------------
page282.
Anattato abhiniviṭṭhepi eseva nayo. Iti ādito yattha katthaci abhiniveso hotu,
vuṭṭhānagāminī pana vipassanā yaṃ yaṃ sammasitvā vuṭṭhāti, tassa tasseva vasena
āgamanīyaṭṭhāne ṭhatvā attano maggassa nāmaṃ deti. 1- Tattha aniccato
vuṭṭhahantassa maggo animitto nāma hoti, dukkhato vuṭṭhahantassa appaṇihito,
anattato vuṭṭhahantassa suññatoti evaṃ suttantapariyāyena āharitvā dīpito.
     Vuṭṭhānagāminī ca vipassanā kimārammaṇāti? lakkhaṇārammaṇāti. Lakkhaṇaṃ
Nāma paṇṇattigatikaṃ 2- na vattabbadhammabhūtaṃ. Yo pana "aniccaṃ dukkhaṃ anattā"ti
tilakkhaṇāni sallakkheti, tassa pañcakkhandhā kaṇṭhe bandhakuṇapaṃ 3- viya honti,
saṅkhārārammaṇameva ñāṇaṃ saṅkhārato vuṭṭhāti. Yathā hi eko bhikkhu pattaṃ
kiṇitukāmo pattavāṇijena pattaṃ ābhataṃ disvā haṭṭhapahaṭṭho "gaṇhissāmī"ti
cintetvā vīmaṃsamāno tīṇi chiddāni passeyya. So na chiddesu nirālayo hoti,
patte pana nirālayo hoti, evameva tīṇi lakkhaṇāni sallakkhetvā saṅkhāresu
nirālayo hoti, saṅkhārārammaṇeneva ñāṇena saṅkhārato vuṭṭhātīti veditabbo. 4-
Dussopamāyapi eseva nayo.
     Iti bhagavā lokuttarajjhānaṃ bhājento suddhikapaṭipadāya catukkanayaṃ
pañcakanayanti dvepi naye āhari. Tathā suddhikasuññatāya suññatapaṭipadāya
suddhikaappaṇihitāya 5- appaṇihitapaṭipadāyāti. Kasmā evaṃ āharīti? puggalajjhāsayena
ceva desanāvilāsena ca. Tadubhayampi heṭṭhā vuttanayeneva veditabbaṃ. Evaṃ
lokuttaraṃ jhānaṃ bhāvetīti ettha suddhikapaṭipadāya catukkapañcakavasena dve nayā,
tathā sesesūti sabbesupi pañcasu koṭṭhāsesu dasa nayā bhājitā.
                      Lokuttarakusalapakiṇṇakakathā
     tatridaṃ pakiṇṇakaṃ:-
           ajjhattañca bahiddhā ca         rūpārūpesu pañcasu
           sattaṭṭhaṅgapariṇāmaṃ            nimittaṃ paṭipadāpatīti.
@Footnote: 1 Sī. detīti         2 cha.Ma. paññattigatikaṃ     3 cha.Ma. baddhakuṇapaṃ
@4 cha.Ma. veditabbaṃ     5 si.,Ma. suddhikaappaṇihite

---------------------------------------------------------------------------------------------
page283.
     Lokuttaramagge 1- hi ajjhattaṃ abhinivisitvā ajjhattaṃ vuṭṭhāti, ajjhattaṃ
abhinivisitvā bahiddhā vuṭṭhāti, bahiddhā abhinivisitvā bahiddhā vuṭṭhāti,
bahiddhā abhinivisitvā ajjhattaṃ vuṭṭhāti, rūpe abhinivisitvā rūpā vuṭṭhāti,
rūpe abhinivisitvā arūpā vuṭṭhāti, arūpe abhinivisitvā arūpā vuṭṭhāti, arūpe
abhinivisitvā rūpā vuṭṭhāti. Ekappahārena 2- pañcahi khandhehi vuṭṭhāti.
     Sattaṭṭhaṅgapariṇāmanti so panesa maggo aṭṭhaṅgikopi sattaṅgikopi hoti.
Bojjhaṅgāpi satta vā honti cha vā. Jhānampi 3- pañcaṅgikaṃ vā hoti caturaṅgikaṃ
tivaṅgikaṃ vā duvaṅgikaṃ vāti, 4- evaṃ sattaaṭṭhādīnaṃ aṅgānaṃ pariṇāmo veditabboti
attho.
     Nimittaṃ paṭipadāpatīti nimittanti yato vuṭṭhānaṃ 5- hoti. Paṭipadāpatīti
paṭipadāya ca adhipatino ca calanācalanaṃ veditabbaṃ.
     Tattha ajjhattaṃ abhinivisitvā ajjhattaṃ vuṭṭhātītiādīsu tāva idhekacco
āditova ajjhattaṃ pañcasu khandhesu abhinivisati, abhinivisitvā te aniccādito
passati. Yasmā pana na suddhikajjhattadassanamatteneva 6- maggavuṭṭhānaṃ hoti,
bahiddhāpi daṭṭhabbameva. Tasmā parassa khandhepi anupādinnasaṅkhārepi "aniccaṃ
dukkhamanattā"ti passati. So kālena ajjhattaṃ sammasati, kālena bahiddhāti.
Tassevaṃ sammasato ajjhattaṃ sammasanakāle vipassanā maggena saddhiṃ ghaṭiyati.
Evaṃ ajjhattaṃ abhinivisitvā ajjhattaṃ vuṭṭhāti nāma. Sace panassa bahiddhā
sammasanakāle vipassanā maggena saddhiṃ ghaṭiyati, evaṃ ajjhattaṃ abhinivisitvā
bahiddhā vuṭṭhāti nāma. Eseva nayo bahiddhā abhinivisitvā bahiddhā ca 7-
ajjhattañca vuṭṭhānepi.
@Footnote: 1 cha.Ma. lokuttaramaggo       2 cha.Ma. ekappahāreneva   3 cha.Ma. jhānaṃ pana
@4 cha.Ma. iti-saddo na dissati   5 Ma. uṭṭhānaṃ     6 cha.Ma. suddhaajjhatta.....
@7 Sī. bahiddhā ceva

---------------------------------------------------------------------------------------------
page284.
     Aparo āditova rūpe abhinivisati, abhinivisitvā bhūtarūpañca upādārūpañca
paricchinditvā aniccādito passati. Yasmā pana na suddharūpadassanamattena 1-
maggavuṭṭhānaṃ hoti, arūpampi daṭṭhabbameva. Tasmā taṃ rūpaṃ ārammaṇaṃ katvā
uppannaṃ vedanaṃ saññaṃ saṅkhāre viññāṇañca "idaṃ arūpan"ti paricchinditvā
aniccādito passati, so kālena rūpaṃ sammasati kālena arūpaṃ. Tassevaṃ sammasato
rūpasammasanakāle vipassanā maggena saddhiṃ ghaṭiyati. Evaṃ rūpe abhinivisitvā rūpā
vuṭṭhāti nāma. Sace panassa arūpasammasanakāle vipassanāmaggena saddhiṃ ghaṭiyati,
evaṃ rūpe abhinivisitvā arūpā vuṭṭhāti nāma. Eseva nayo arūpe abhinivisitvā
arūpā ca rūpā ca vuṭṭhānepi.
     "yaṅkiñci samudayadhammaṃ, sabbantaṃ nirodhadhamman"ti 2- evaṃ abhinivisitvā
evameva vuṭṭhānakāle pana ekappahāreneva pañcahi khandhehi vuṭṭhāti nāmāti ayaṃ
tikkhavipassakassa mahāpaññassa bhikkhuno vipassanā.
     Yathā hi chātajjhattassa purisassa majjhe 3- gūthapiṇḍaṃ ṭhapetvā
nānaggarasabhojanapuṇṇapāṭiṃ upaneyya. 4- So byañjanaṃ hatthena byahanto 5- taṃ gūthapiṇḍaṃ
disvā "kimidan"ti pucchitvā "gūthapiṇḍo"ti vutte "dhi dhi, apanethā"ti bhattepi
pāṭiyampi nirālayo hoti, evaṃ sampadamidaṃ daṭṭhabbaṃ.
     Bhojanāpāṭidassanasmiṃ hi tassa attamanakālo viya imassa bhikkhuno
bālaputhujjanakāle pañcakkhandhe "ahaṃ maman"ti gahitakālo, gūthapiṇḍassa diṭṭhakālo
viya tiṇṇaṃ lakkhaṇānaṃ sallakkhitakālo, bhattepi pāṭiyampi nirālayakālo viya
tikkhavipassakassa mahāpaññassa bhikkhuno "yaṅkiñci samudayadhammaṃ, sabbantaṃ
nirodhadhamman"ti pañcahi khandhehi ekappahāreneva vuṭṭhitakālo veditabbo.
     "sattaṭṭhaṅgappariṇāman"ti ettha ayaṃ vuttappabhedo aṅgappariṇāmo yathā hoti,
tathā veditabbo. Saṅkhārupekkhāñāṇameva hi ariyamaggassa bojjhaṅgamaggaṅgajhānaṅgavisesaṃ
niyameti. 6- Keci pana therā "bojjhaṅgamaggaṅgajhānaṅgavisesaṃ
@Footnote: 1 cha.Ma......matteneva      2 vinaYu. 4/19/17       3 Ma. bhattamajjhe
@4 cha.Ma. upaneyyuṃ           5 cha.Ma. viyūhanto        6 Sī. niyāmeti

---------------------------------------------------------------------------------------------
page285.
Pādakajjhānaṃ niyametī"ti vadanti, keci "vipassanāya ārammaṇabhūtā khandhā niyamentī"ti
vadanti, keci "puggalajjhāsayo niyametī"ti vadanti, tesampi vādesu ayaṃ
saṅkhārupekkhā saṅkhātā pubbabhāgā vuṭṭhānagāminī vipassanāva niyametīti veditabbā.
     Tatrāyaṃ anupubbikathā:- vipassanāniyamena hi sukkhavipassakassa uppannamaggopi
samāpattilābhino jhānaṃ pādakaṃ akatvā uppannamaggopi paṭhamajjhānaṃ pādakaṃ
katvā pakiṇṇakasaṅkhāre sammasitvā uppāditamaggopi paṭhamajjhānikova hoti,
sabbesu satta bojjhaṅgāni aṭṭha maggaṅgāni pañca jhānaṅgāni honti. Tesampi
hi pubbabhāgavipassanā somanassasahagatāpi upekkhāsahagatāpi hutvā vuṭṭhānakāle
saṅkhārupekkhābhāvappattā somanassasahagatāva hoti.
     Pañcakanaye dutiyatatiyacatutthajjhānāni pādakāni katvā uppāditamaggesu
yathākkameneva jhānaṃ caturaṅgikaṃ tivaṅgikaṃ duvaṅgikañca hoti, sabbesu pana satta
maggaṅgāni honti, catutthe cha bojjhaṅgāni. Ayaṃ viseso pādakajjhānaniyamena
ceva vipassanāniyamena ca hoti, tesampi hi pubbabhāgavipassanā somanassasahagatāpi
upekkhāsahagatāpi hoti, vuṭṭhānagāminī somanassasahagatāva.
     Pañcamajjhānaṃ pādakaṃ katvā nibbattitamagge pana upekkhācittekaggatāvasena
dve jhānaṅgāni, bojjhaṅgamaggaṅgāni cha satta ceva. Ayampi viseso
ubhayaniyamavasena hoti. Imasmiṃ hi naye pubbabhāgavipassanā somanassasahagatā vā
apekkhāsahagatā vā hoti, vuṭṭhānagāminī upekkhāsahagatāva. Arūpajjhānāni
pādakāni katvā uppāditamaggepi eseva nayo. Evaṃ pādakajjhānato vuṭṭhāya
ye keci saṅkhāre sammasitvā nibbattitamaggassa āsannappadese vuṭṭhitā samāpatti
attano 1- sadisabhāvaṃ karoti bhūmivaṇṇo viya godhāvaṇṇassa.
     Dutiyattheravāde pana yato yato samāpattito vuṭṭhāya ye ye samāpattidhamme
sammasitvā maggo nibbattito hoti, taṃtaṃsamāpattisadisova hoti,
@Footnote: 1 cha.Ma. attanā

---------------------------------------------------------------------------------------------
page286.
Sammasitasamāpattisadisoti attho. Sace pana kāmāvacaradhamme sammasati, paṭhamajjhānikova
hoti, tatthāyaṃpi 1- vipassanāniyamo vuttanayeneva veditabbo.
     Tatiyattheravāde "aho vatāhaṃ sattaṅgikaṃ maggaṃ pāpuṇeyyaṃ, aṭṭhaṅgikaṃ
maggaṃ pāpuṇeyyan"ti attano ajjhāsayānurūpena yaṃ yaṃ jhānaṃ pādakaṃ katvā
ye vā ye vā jhānadhamme sammasitvā maggo nibbattito hoti, 2- taṃtaṃjhānasadisova
hoti. Pādakajjhānaṃ pana sammasitajjhānaṃ vā vinā ajjhāsayamatteneva taṃ na
ijjhati. Svāyamattho nandakovādasuttena dīpetabbo. Vuttaṃ hetaṃ:-
        "seyyathāpi bhikkhave tadahuposathe paṇṇarase na hoti bahuno janassa
     kaṅkhā vā vimati vā `ūno nu kho cando, puṇṇo nu kho cando'ti. Athakho
    `puṇṇo cando'tveva hoti. Evameva kho bhikkhave tā bhikkhuniyo
     nandakassa dhammadesanāya attamanā ceva paripuṇṇasaṅkappā ca. Tāsaṃ
     bhikkhave pañcannaṃ bhikkhunīsatānaṃ yā pacchimakā 3- bhikkhunī, sā sotāpannā
     avinipātadhammā niyatā sambodhiparāyanā"ti. 4-
     Tāsu hi yassā bhikkhuniyā sotāpattiphalassa upanissayo, sā
sotāpattiphaleneva paripuṇṇasaṅkappā ahosi .pe. Yassā arahattassa upanissayo, sā
arahatteneva. Evameva attano ajjhāsayānurūpena yaṃ yaṃ jhānaṃ pādakaṃ katvā
ye vā ye vā jhānadhamme sammasitvā maggo nibbattito, taṃtaṃjhānasadisova so
hoti. Pādakajjhānaṃ pana sammasitajjhānaṃ vā vinā ajjhāsayamatteneva taṃ na
ijjhatīti. Etthāpi ca vipassanāniyamo vuttanayeneva veditabbo.
     Tattha "pādakajjhānameva niyametī"ti evaṃvādiṃ tipiṭakacūḷanāgattheraṃ antevāsikā
āhaṃsu "bhante yattha tāva pādakajjhānaṃ atthi, tattha taṃ niyametu. Yasmiṃ pana
pādakajjhānaṃ natthi, tasmiṃ arūpabhave kiṃ niyametī"ti. Āvuso tatthāpi pādakajjhānameva
niyameti. Yo hi bhikkhu aṭṭhasamāpattilābhī paṭhamajjhānaṃ pādakaṃ katvā
@Footnote: 1 cha.Ma. tatrāpi      2 cha.Ma. ayaṃ pāṭho na dissati
@3 cha.Ma. pacchimikā   4 Ma.u. 14/415/356

---------------------------------------------------------------------------------------------
page287.
Sotāpattimaggaphalāni nibbattetvā aparihīnajjhāno kālaṃ katvā arūpabhave nibbatto,
paṭhamajjhānikāya sotāpattiphalasamāpattiyā vuṭṭhāya vipassanaṃ paṭṭhapetvā upari tīṇi
maggaphalāni nibbatteti, tassa tāni paṭhamajjhānikāneva honti, dutiyajjhānikādīsupi
eseva  nayo. Arūpe tikacatukkajjhānaṃ uppajjati, tañca kho lokuttaraṃ, na lokiyaṃ.
Evaṃ tatthāpi pādakajjhānameva niyameti āvusoti. Sukathito bhante pañhoti.
     "vipassanāya ārammaṇabhūtā khandhā niyamenti. Yaṃ yaṃ hi pañcakkhandhaṃ
sammasitvā vuṭṭhāti, taṃtaṃsadisova maggo hotī"ti evaṃvādiṃ
moravāpivāsimahādattattherampi antevāsikā āhaṃsu "bhante tumhākaṃ vāde doso
paññāyati, rūpaṃ sammasitvā vuṭṭhitabhikkhuno hi rūpasadisena abyākatena maggena
bhavitabbaṃ, nevasaññānāsaññāyatanaṃ nayato pariggahetvā vuṭṭhitassa taṃsadisena
nevasaññānāsaññābhāvappattena maggena bhavitabban"ti. Na āvuso evaṃ hoti,
lokuttaramaggo hi appanaṃ appatto nāma natthi, tasmā rūpaṃ sammasitvā vuṭṭhitassa
aṭṭhaṅgiko somanassasahagato maggo hoti, nevasaññānāsaññāyatanaṃ sammasitvā
vuṭṭhitassāpi na sabbākārena tādiso hoti, sattaṅgiko pana upekkhāsahagatamaggo
hotīti.
     "puggalajjhāsayo niyametī"ti vādino cūḷābhayattherassāpi vādaṃ āharitvā
tipiṭakacūḷanāgattherassa kathayiṃsu. So āha "yassa tāva pādakajjhānaṃ atthi, tassa
puggalajjhāsayo niyametu. Yassa taṃ natthi, tassa katarajjhāsayo niyamessati,
niddhanassa vuḍḍhigavesanakālo 1- viya hotī"ti.
     Taṃ kathaṃ āharitvā tipiṭakacūḷābhayattherassa puna kathayiṃsu, so
"pādakajjhānavato idaṃ kathitaṃ āvuso"ti āha. Yathā pana pādakajjhānavatopi,
sammasitajjhānavatopi tatheva veditabbo. 2- Pañcamajjhānato vuṭṭhāya hi paṭhamajjhānādīni 3-
sammasato uppannamaggo paṭhamattheravādena pañcamajjhāniko, dutiyattheravādena
paṭhamādijjhāniko āpajjatīti dvepi vādā virujjhanti. Tatiyavāde panettha yaṃ
icchati, tajjhāniko hotīti te ca vādā na virujjhanti, ajjhāsayo ca sātthiko 4-
@Footnote: 1 Sī. vaḍḍhigavesanakālo         2 cha.Ma. veditabbaṃ
@3 cha.Ma. paṭhamādīni             4 cha.Ma. sātthako

---------------------------------------------------------------------------------------------
page288.
Hotīti. Evaṃ tayopi therā paṇḍitā byattā vuḍḍhisampannā ca, 1- tena tesaṃ
tantiṃ katvā ṭhapayiṃsu. Idha pana atthameva uddharitvā tayopete vāde vipassanā
niyāmetīti dassitaṃ.
     Idāni nimittaṃ paṭipadāpatīti ettha evaṃ aṅgappariṇāmavato maggassa
uppādakāle gotrabhū kuto vuṭṭhāti, maggo kutoti? gotrabhū tāva nimittato
vuṭṭhāti, pavattaṃ chetuṃ 2- na sakkoti. Ekatovuṭṭhāno hesa. Maggo nimittato
vuṭṭhāti, pavattampi chindatīti. 3- Ubhatovuṭṭhāno hesa. Tesaṃ ayaṃ uppattinayo:-
yasmiṃ hi vāre maggavuṭṭhānaṃ hoti, tasmiṃ anulomaṃ neva ekaṃ hoti, na pañcamaṃ.
Ekañhi āsevanaṃ na labhati, pañcamaṃ bhavaṅgassa āsannattā pavedhati. Tadā hi
javanaṃ patitaṃ nāma hoti, tasmā neva ekaṃ hoti, na pañcamaṃ. Mahāpaññassa
pana dve anulomāni honti, tatiyaṃ gotrabhū, catutthaṃ maggacittaṃ, tīṇi phalāni,
tato bhavaṅgotaraṇaṃ. Majjhimapaññassa pana tīṇi anulomāni honti, catutthaṃ
gotrabhū, pañcamaṃ maggacittaṃ, dve phalāni, tato bhavaṅgotaraṇaṃ, mandapaññassa
cattāri anulomāni honti, pañcamaṃ gotrabhū, chaṭṭhaṃ maggacittaṃ, sattamaṃ phalaṃ,
tato bhavaṅgotaraṇaṃ. Tatra 4- mahāpaññamandapaññānaṃ vasena akathetvā
majjhimapaññassa vasena kathetabbaṃ.
     Yasmiṃ hi vāre maggavuṭṭhānaṃ hoti, tasmiṃ kiriyāhetukamanoviññāṇadhātu
upekkhāsahagatā manodvārāvajjanaṃ hutvā vipassanāgocare khandhe ārammaṇaṃ katvā
bhavaṅgaṃ āvajjeti, 5- tadanantaraṃ tenāvajjanena gahitakkhandhe gahetvā uppajjati
paṭhamajavanaṃ anulomañāṇaṃ, taṃ tesu khandhesu "aniccā"ti vā "dukkhā"ti vā
"anattā"ti vā pavattitvā oḷārikoḷārikaṃ saccacchādakaṃ tamaṃ 6- vinodetvā
tīṇi lakkhaṇāni bhiyyo bhiyyo pākaṭāni katvā nirujjhati, tadanantaraṃ uppajjati
dutiyānulomaṃ. Tesu purimaṃ anāsevanaṃ dutiyassa purimaṃ āsevanaṃ hoti, tampa
@Footnote: 1 cha.Ma. buddhisampannāva    2 cha. chettuṃ          3 cha.Ma. chindati
@4 cha.Ma. tattha           5 cha.Ma. āvaṭṭeti     6 cha. saccapaṭicchādakatamaṃ. evamuparipi

---------------------------------------------------------------------------------------------
page289.
Laddhāsevanattā tikkhaṃ sūraṃ pasannaṃ hutvā tasmiṃyevārammaṇe tenevākārena
pavattitvā majjhimappamāṇaṃ saccacchādakaṃ tamaṃ vinodetvā tīṇi lakkhaṇāni bhiyyo
bhiyyo pākaṭāni katvā nirujjhati, tadanantaraṃ uppajjati tatiyānulomaṃ, tassa
dutiyaṃ āsevanaṃ hoti, tampi laddhāsevanattā tikkhaṃ sūraṃ vippasannaṃ hutvā
tasmiṃyevārammaṇe tenevākārena pavattitvā tadavasesaṃ anusahagataṃ saccacchādakaṃ
tamaṃ vinodetvā niravasesaṃ katvā tīṇi lakkhaṇāni bhiyyo bhiyyo pākaṭāni
katvā nirujjhati. Evaṃ tīhi anulomehi saccacchādakatame vinodite tadanantaraṃ
uppajjati gotrabhuñāṇaṃ nibbānaṃ ārammaṇaṃ kurumānaṃ.
     Tatrāyaṃ upamā:- eko kira cakkhumā puriso "nakkhattayogaṃ jānissāmī"ti
rattibhāge nikkhamitvā candaṃ passituṃ uddhaṃ ullokesi, tassa balāhakehi 1-
paṭicchannattā cando na paññāyittha. Atheko vāto uṭṭhahitvā thūle thūle
balāhake viddhaṃsesi, aparo majjhime, aparo sukhumepi. Tato so puriso vigatabalāhake
nabhe taṃ candaṃ disvā nakkhattayogaṃ aññāsi.
     Tattha tayo balāhakā viya saccapaṭicchādakaṃ thūlamajjhimasukhumakilesandhakāraṃ, 2-
tayo vātā viya tīṇi anulomacittāni, cakkhumā puriso viya gotrabhuñāṇaṃ, cando
viya nibbānaṃ, ekekassa vātassa yathākkamena balāhakattayaviddhaṃsanaṃ viya ekekassa
anulomacittassa saccapaṭicchādakatamavinodanaṃ, vigatabalāhake nabhe tassa purisassa
visuddhacandadassanaṃ viya vigate saccapaṭicchādake tame gotrabhuñāṇassa
visuddhanibbānārammaṇakaraṇaṃ.
     Yatheva hi tayo vātā candapaṭicchādake balāhakeyeva viddhaṃsetuṃ sakkonti,
na candaṃ daṭṭhuṃ sakkonti, evaṃ anulomāni saccapaṭicchādakaṃ tamaṃyeva vinodetuṃ
sakkonti, na nibbānaṃ ārammaṇaṃ kātuṃ sakkonti. Yathā so puriso candameva
daṭṭhuṃ sakkoti, na balāhake viddhaṃsetuṃ, evaṃ gotrabhuñāṇaṃ nibbānameva
ārammaṇaṃ kātuṃ sakkoti, na kilesatamaṃ vinodetuṃ. Evaṃ anulomaṃ saṅkhārārammaṇaṃ
hoti, gotrabhū nibbānārammaṇaṃ.
@Footnote: 1 cha.Ma. valāhakehi. evamuparipi        2 cha.Ma.....kilesandhakārā

---------------------------------------------------------------------------------------------
page290.
     Yadi hi gotrabhū anulomena gahitārammaṇaṃ gaṇheyya, puna anulomaṃ
taṃ anubandheyyāti maggavuṭṭhānameva na bhaveyya. Gotrabhuñāṇaṃ pana anulomassa
ārammaṇaṃ aggahetvā taṃ apacchatopavattiyaṃ 1- katvā sayaṃ anāvajjanampi samānaṃ
āvajjanaṭṭhāne ṭhatvā "evaṃ nibbattāhī"ti tassa maggassa saññaṃ datvā viya
nirujjhati, maggopi tena dinnasaññaṃ amuñcitvāva avīcisantativasena taṃ ñāṇaṃ
anuppabandhamāno 2- anibbiddhapubbaṃ apadālitapubbaṃ lobhakkhandhaṃ dosakkhandhaṃ
mohakkhandhaṃ nibbijjhamāno ca padālayamāno ca 3- nibbattati.
     Tatrāyaṃ upamā:- eko kira issāso dhanusatamatthake phalakasataṃ ṭhapāpetvā
vatthena mukhaṃ veṭhetvāsaraṃ sannayhitvā cakkayante aṭṭhāsi. Añño puriso cakkayantaṃ
āvijjhitvā 4- yadā issāsassa phalakasataṃ abhimukhaṃ hoti, tadā tattha daṇḍakena
saññaṃ deti. Issāso daṇḍakasaññaṃ amuñcitvāva saraṃ khipitvā phalakasataṃ
nivijjhati. 5- Tattha daṇḍakasaññā viya gotrabhuñāṇaṃ, issāso viya maggañāṇaṃ,
issāsassa daṇḍakasaññaṃ amuñcitvāva phalakasatanivijjhanaṃ 6- viya, maggañāṇassa
gotrabhuñāṇena dinnasaññaṃ amuñcitvāva nibbānaṃ ārammaṇaṃ katvāva
anibbiddhapubbānaṃ apadālitapubbānaṃ lobhakkhandhādīnaṃ nibbijjhanapadālanaṃ.
Bhūmiladdhavaṭṭasetusamugghātakaraṇantipi etadeva. Maggassa hi ekameva kiccaṃ
anusayappajahanaṃ. Iti so anusaye pajahanto nimittā vuṭṭhāti nāma, pavattaṃ chindati
nāma. Nimittanti rūpavedanāsaññāsaṅkhāraviññāṇanimittaṃ. Pavattanti 7-
rūpavedanāsaññāsaṅkhāraviññāṇappavattameva. Taṃ duvidhaṃ hoti upādinnakaṃ
anupādinnakanti. Tesu maggassa anupādinnakato vuṭṭhānacchāyā dissatīti vatvā
"anupādinnakato vuṭṭhātī"ti vadiṃsu.
@Footnote: 1 cha.Ma. apacchatopavattikaṃ              2 cha.Ma. anubandhamāno
@3 cha.Ma. nibbijjhamānova padālayamānova    4 cha.Ma. āviñchitvā
@5 cha.Ma. nibbijjhati                   6 cha.Ma. phalakasatanibbijjhanaṃ
@7 cha.Ma. pavattampi

---------------------------------------------------------------------------------------------
page291.
     Sotāpattimaggena hi cattāri diṭṭhigatasampayuttāni, vicikicchāsahagatanti
pañca cittāni pahīyanti, tāni rūpaṃ samuṭṭhāpenti. Taṃ anupādinnakarūpakkhandho,
tāni cittāni viññāṇakkhandho, taṃsampayuttā vedanā saññā saṅkhārā tayo
arūpakkhandhā. Tattha sace sotāpannassa sotāpattimaggo abhāvito abhavissa,
tāni pañca cittāni chasu ārammaṇesu pariyuṭṭhānaṃ pāpuṇeyyuṃ. Sotāpattimaggo
pana tesaṃ pariyuṭṭhānuppattiṃ 1- vārayamāno setusamugghātaṃ abhabbuppattikabhāvaṃ
kurumāno anupādinnakato vuṭṭhāti nāma.
     Sakadāgāmimaggena cattāri diṭṭhigatavippayuttāni, dve domanassasahagatānīti
oḷārikakāmarāgabyāpādavasena cha cittāni pahīyanti. Anāgāmimaggena
anusahagatakāmarāgabyāpādavasena tānieva cha cittāni pahīyanti. Arahattamaggena cattāri
diṭṭhigatavippayuttāni, uddhaccasahagatañcāti pañca akusalacittāni pahīyanti. Tattha
sace tesaṃ ariyānaṃ te maggā abhāvitā assu, tāni cittāni chasu ārammaṇesu
pariyuṭṭhānaṃ pāpuṇeyyuṃ, te pana tesaṃ maggā pariyuṭṭhānuppattiṃ vārayamānā
setusamugghātaṃ abhabbuppattikabhāvaṃ kurumānā anupādinnakato vuṭṭhahanti nāma.
     "upādinnakato vuṭṭhānacchāyā dissatī"ti vatvā "upādinnakato vuṭṭhātī"tipi
vadiṃsu. Sace hi sotāpannassa sotāpattimaggo abhāvito abhavissa, ṭhapetvā
satta bhave anamatagge saṃsāravaṭṭe upādinnakakkhandhappavattaṃ 2- pavatteyya. Kasmā?
tassa pavattiyā hetūnaṃ atthitāya. Tīṇi saññojanāni, diṭṭhānusayo, vicikicchānusayoti
ime pana pañca kilese sotāpattimaggo uppajjamānova samugghāteti, idāni
kuto sotāpannassa satta bhave ṭhapetvā anamatagge saṃsāravaṭṭe
@Footnote: 1 cha. nesaṃ pariyuṭṭhānappattiṃ. evamuparipi      2 cha.Ma. upādinnakappavattaṃ

---------------------------------------------------------------------------------------------
page292.
Upādinnakappavattaṃ pavattissati. Evaṃ sotāpattimaggo upādinnakappavattaṃ
appavattaṃ kurumāno upādinnakato vuṭṭhāti nāma.
     Sace sakadāgāmissa sakadāgāmimaggo abhāvito abhavissa, ṭhapetvā dve
bhave pañcasu bhavesu upādinnakappavattaṃ pavatteyya. Kasmā? tassa pavattiyā hetūnaṃ
atthitāya. Oḷārikāni kāmarāgapaṭighasaññojanāni, oḷāriko kāmarāgānusayo,
paṭighānusayoti ime pana cattāro kilese so maggo uppajjamānova samugghāteti.
Idāni kuto sakadāgāmissa dve bhave ṭhapetvā pañcasu bhavesu upādinnakappavattaṃ
pavattissati. Evaṃ sakadāgāmimaggo upādinnakappavattaṃ appavatataṃ kurumāno
upādinnakato vuṭṭhāti nāma.
     Sace anāgāmissa anāgāmimaggo abhāvito abhavissa, ṭhapetvā ekaṃ bhavaṃ
dutiyabhave upādinnakappavattaṃ pavatteyya. Kasmā? tassa pavattiyā hetūnaṃ
atthitāya. Anusahagatāni kāmarāgapaṭighasaññojanāni, anusahagato kāmarāgānusayo,
paṭighānusayoti ime pana cattāro kilese so maggo uppajjamānova samugghāteti,
idāni kuto anāgāmissa ekaṃ bhavaṃ ṭhapetvā dutiyabhave upādinnakappavattaṃ
pavattissati. Evaṃ anāgāmimaggo upādinnakappavattaṃ appavattaṃ kurumāno
upādinnakato vuṭṭhāti nāma.
     Sace arahato arahattamaggo abhāvito abhavissa, rūpārūpabhavesu
upādinnakappavattaṃ pavatteyya. Kasmā? tassa pavattiyā hetūnaṃ atthitāya. Rūparāgo
arūparāgo māno uddhaccaṃ avijjā mānānusayo bhavarāgānusayo avijjānusayoti
ime pana aṭṭha kilese so maggo uppajjamānova samugghāteti, idāni kuto
khīṇāsavassa punabbhave upādinnakappavattaṃ pavattissati. Evaṃ arahattamaggo
upādinnakappavattaṃ appavattaṃ kurumāno upādinnakato vuṭṭhāti nāma.

---------------------------------------------------------------------------------------------
page293.
     Sotāpattimaggo cettha apāyabhavato vuṭṭhāti, sakadāgāmimaggo
sugatikāmabhavekadesato, anāgāmimaggo kāmabhavato, arahattamaggo rūpārūpabhavato.
"sabbabhavehipi vuṭṭhātievā"ti vadanti.
     Imassa panatthassāvibhāvanatthaṃ 1- ayaṃ pāli:- "sotāpattimaggañāṇena
abhisaṅkhāraviññāṇassa nirodhena satta bhave ṭhapetvā anamatagge saṃsāravaṭṭe ye 2-
uppajjeyyuṃ nāmañca rūpañca, etthete nirujjhanti vūpasamanti atthaṃ gacchanti
paṭipassambhanti.
     Sakadāgāmimaggañāṇena abhisaṅkhāraviññāṇassa nirodhena dve bhave ṭhapetvā
pañcasu bhavesu ye uppajjeyyuṃ nāmañca rūpañca, etthete nirujjhanti vūpasamanti
atthaṃ gacchanti paṭipassambhanti.
     Anāgāmimaggañāṇena abhisaṅkhāraviññāṇassa nirodhena ekaṃ bhavaṃ ṭhapetvā
kāmadhātuyā dvīsu bhavesu ye uppajjeyyuṃ nāmañca rūpañca, etthete nirujjhanti
vūpasamanti atthaṃ gacchanti paṭipassambhanti.
     Arahattamaggañāṇena abhisaṅkhāraviññāṇassa nirodhena rūpadhātuyā vā
arūpadhātuyā vā ye uppajjeyyuṃ nāmañca rūpañca, etthete nirujjhanti
vūpasamanti atthaṃ gacchanti paṭipassambhanti. Arahato anupādisesāya nibbānadhātuyā
parinibbāyantassa carimaviññāṇassa nirodhena paññā ca sati ca nāmañca
rūpañca, etthete nirujjhanti vūpasamanti atthaṃ gacchanti paṭipassambhantī"ti. 3-
Ayaṃ tāva nimitte vinicchayo.
     Paṭipadāpatīti ettha pana paṭipadā calati na calatīti? calati. Tathāgatassa
Hi sāriputtattherassa ca cattāropi maggā sukhāpaṭipadā khippābhiññā ahesuṃ.
@Footnote: 1 cha.Ma. imassa panatthassa vibhāvanatthaṃ    2 ka. yeva     3 khu. cūḷa. 30/6/35-36

---------------------------------------------------------------------------------------------
page294.
Mahāmoggallānattherassa paṭhamamaggo sukhāpaṭipado khippābhiñño ca, 1- upari tayo
maggā dukkhāpaṭipadā khippābhiññā. Kasmā? niddābhibhūtattā. Sammāsambuddho
kira sattāhaṃ daharakumārakaṃ viya theraṃ parihari, theropi ekadivasaṃ niddāyamāno
nisīdi. Atha naṃ satthā āha "pacalāyasi no tvaṃ moggallāna, pacalāyasi no
tvaṃ moggallānā"ti. 2- Evarūpassapi mahābhiññappattassa sāvakassa paṭipadā calati,
sesānaṃ kiṃ na calissatīti. 3- Ekaccassa hi bhikkhuno cattāropi maggā dukkhāpaṭipadā
dandhābhiññā honti, ekaccassa dukkhāpaṭipadā khippābhiññā, ekaccassa
sukhāpaṭipadā dandhābhiññā, ekaccassa sukhāpaṭipadā khippābhiññā. Ekaccassa
paṭhamamaggo dukkhāpaṭipado dandhābhiñño hoti, dutiyamaggo dukkhāpaṭipado
khippābhiñño, tatiyamaggo sukhāpaṭipado dandhābhiñño. Catutthamaggo sukhāpaṭipado
khippābhiññoti.
     Yathā ca paṭipadā, evaṃ adhipatipi calatieva. Ekaccassa hi bhikkhuno
cattāropi maggā chandādhipateyyā honti, ekaccassa viriyādhipateyyā, ekaccassa
cittādhipateyyā, ekaccassa vīmaṃsādhipateyyā. Ekaccassa pana paṭhamamaggo
chandādhipateyyo hoti, dutiyo viriyādhipateyyo, tatiyo cittādhipateyyo, catuttho
vīmaṃsādhipateyyoti.
                         Pakiṇṇakakathā niṭṭhitā.
                          ------------
                      Paṭhamamaggavīsatimahānayavaṇṇanā.
     [357] Idāni yasmā lokuttarakusalaṃ bhāvento na kevalaṃ upanijjhāyanaṭṭhena
jhānameva bhāveti, niyyānaṭṭhena pana maggampi bhāveti, upaṭṭhānaṭṭhena
satipaṭṭhānampi, padahanaṭṭhena sammappadhānampi, ijjhanaṭṭhena iddhipādampi,
@Footnote: 1 cha.Ma. ca-saddo na dissati   2 aṅ. sattaka. 23/61/70
@3 cha.Ma. iti-saddo na dissati

---------------------------------------------------------------------------------------------
page295.
Adhipatiyaṭṭhena indriyampi, akampiyaṭṭhena balampi, bujjhanaṭṭhena bojjhaṅgampi,
tathaṭṭhena saccampi, avikkhepaṭṭhena samathampi, suññataṭṭhena dhammampi, rāsaṭṭhena
khandhampi, āyatanaṭṭhena āyatanampi, suññasabhāvanissattaṭṭhena dhātumpi, paccayaṭṭhena
āhārampi, phusanaṭṭhena phassampi, vedayitaṭṭhena vedanampi, sañjānanaṭṭhena
saññampi, cetayitaṭṭhena cetanampi, vijānanaṭṭhena cittampi bhāveti. Tasmā tesaṃ
ekūnavīsatiyā nayānaṃ 1- dassanatthaṃ puna "katame dhammā kusalā"tiādi vuttaṃ.
Evaṃ "idampi bhāveti, idampi bhāvetī"ti puggalajjhāsayena ceva desanāvilāsena
ca vīsati nayā desitā 2- honti. Dhammaṃ sotuṃ nisinnadevaparisāya hi ye
upanijjhāyanaṭṭhena "lokuttarajjhānan"ti kathite bujjhanti, tesaṃ sappāyavasena
"jhānan"ti kathitaṃ .pe. Ye vijānanaṭṭhena "cittampī"ti 3- vutte bujjhanti,
tesaṃ sappāyavasena "cittan"ti kathitaṃ. Ayamettha puggalajjhāsayo.
     Sammāsambuddho pana attano buddhasubodhitāya 4- dasabalacatuvesārajjacatu-
paṭisambhidatāya ca chaasādhāraṇañāṇayogena ca desanaṃ yadicchakaṃ niyametvā dasseti,
icchanto upanijjhāyanaṭṭhena lokuttarajjhānanti dasseti, icchanto niyyānaṭṭhena
.pe. Vijānanaṭṭhena lokuttaraṃ cittanti dasseti. 5- Ayaṃ desanāvilāso nāma.
Tattha yatheva "lokuttarajjhānan"ti vuttaṭṭhāne dasa nayā vibhattā, evaṃ
maggādīsupi teyeva veditabbā. Iti vīsatiyā ṭhānesu dasa dasa katvā dve
nayasatāni vibhattāni honti.
     [358] Idāni adhipatibhedaṃ dassetuṃ puna "katame dhammā kusalā"tiādi
āraddhaṃ. Tattha chandaṃ dhuraṃ jeṭṭhakaṃ pubbaṅgamaṃ katvā nibbattitaṃ lokuttarajjhānaṃ
chandādhipateyyaṃ nāma. Sesesupi eseva nayo. Iti purimasmiṃ suddhike dve
nayasatāni. Chandādhipateyyādīsupi dve dveti nayasahassena bhājetvā paṭhamamaggaṃ
dasseti 6- dhammarājā.
                         Paṭhamamaggo niṭṭhito.
@Footnote: 1 cha.Ma. padānaṃ          2 Ma. dassitā              3 cha.Ma. cittanti
@4 cha.Ma. buddhasubodhatāya    5 cha.Ma. ayaṃ pāṭho na dissati   6 cha.Ma. dassesi

---------------------------------------------------------------------------------------------
page296.
                           Dutiyamaggavaṇṇanā
     [361] Idāni dutiyamaggādīnaṃ dassanatthaṃ puna "katame dhammā kusalā"tiādi
āraddhaṃ. Tattha kāmarāgabyāpādānaṃ tanubhāvāyāti etesaṃ kilesānaṃ
tanubhāvatthāya. Tattha dvīhi kāraṇehi tanubhāvo veditabbo adhiccuppattiyā ca
pariyuṭṭhānamandatāya ca. Sakadāgāmissa hi vaṭṭānusārimahājanasseva kilesā
abhiṇhaṃ na uppajjanti, kadāci kadāci uppajjanti, uppajjantāpi viraḷākārā
hutvā uppajjanti, viraḷavāpitakkhette aṅkurā viya. Uppajjamānāpi ca
vaṭṭānusārimahājanasseva maddantā pharantā chādentā andhakāraṃ karontā na
uppajjanti. Dvīhi pana maggehi pahīnattā mandamandā uppajjanti, tanukākārā
hutvā uppajjanti, abbhapaṭalaṃ viya makkhikāpattaṃ viya ca.
     Tattha keci therā vadanti "sakadāgāmissa kilesā kiñcāpi cirena
uppajjanti, bahalāva pana hutvā uppajjanti. Tathā hissa puttā ca dhītaro
ca dissantī"ti. Etaṃ pana appamāṇaṃ. Puttadhītaro hi aṅgapaccaṅgaparāmasanamattenapi
honti, dvīhi pana maggehi pahīnattā natthi kilesānaṃ bahalatāti dvīhieva
kāraṇehissa kilesānaṃ tanubhāvo veditabbo adhiccuppattiyā ca pariyuṭṭhānamandatāya
cāti.
     Dutiyāyāti gaṇanāvasenāpi dutiyuppattivasenāpi dutiyāya. Bhūmiyā pattiyāti
sāmaññaphalassa paṭilābhatthāya. Tatiyacatutthāsupi eseva nayo,  visesamattaññeva
pana vakkhāma.
     Aññindriyanti ājānanakaṃ indriyaṃ, paṭhamamaggena ñātamariyādaṃ anatikkamitvā
tesaṃyeva tena maggena ñātānaṃ catusaccadhammānaṃ jānanakaindriyanti vuttaṃ hoti.
Niddesavārepissa imināpi nayena attho veditabbo, koṭṭhāsavāre imināpi
saddhiṃ navindriyāni honti, sesaṃ purimanayeneva veditabbaṃ.
                         Dutiyamaggo niṭṭhito.
                           -----------

---------------------------------------------------------------------------------------------
page297.
                         Tatiyacatutthamaggavaṇṇanā
     [362] Tatiye anavasesappahānāyāti tesaṃyeva sakadāgāmimaggena tanubhūtānaṃ
saññojanānaṃ nissesapajahanatthāya.
     Catutthe rūparāgaarūparāgamānauddhaccaavijjāya anavasesappahānāyāti etesaṃ
pañcannaṃ uddhambhāgiyasaññojanānaṃ nissesapajahanatthāya. Tattha rūparāgoti
rūpabhave chandarāgo. Arūparāgoti arūpabhave chandarāgo. Mānoti arahattamaggavajjhako
mānoeva. Tathā uddhaccāvijjāpi. Imesu pana 1- dvīsu maggesu navamaṃ
aññindriyameva hoti.
                        Catumagganayasahassavaṇṇanā
     sabbamaggesu padapaṭipāṭiyā samasaṭṭhī padāni catūhi apaṇṇakaṅgehi saddhiṃ
catusaṭṭhī honti, asambhinnato pana tettiṃsa. Koṭṭhāsavārasuññatavārā
pākatikāeva. Yathā ca pana paṭhamamagge, evaṃ dutiyādīsupi nayasahassamevāti cattāro
magge catūhi nayasahassehi bhājetvā dassesi dhammarājā.
     Saccavibhaṅge pana saṭṭhī nayasahassāni lokuttarāni imesaṃyeva vasena
nikkhittāni. Satipaṭṭhānavibhaṅge vīsati nayasahassāni lokuttarāni, sammappadhānavibhaṅge
vīsati, iddhipādavibhaṅge dvattiṃsa, bojjhaṅgavibhaṅge dvattiṃsa, maggavibhaṅge 2-
aṭṭhavīsati nayasahassāni lokuttarāni imesaṃyeva vasena nikkhittāni.
     Idha pana catūsu maggesu cattāriyeva nayasahassāni. Tesu paṭhamajjhānike
paṭhamamagge aṭṭhaṅgāni bhājitāni, tathā dutiyādīsu. Tattha paṭhamamagge sammādiṭṭhi
micchādiṭṭhiṃ pajahatīti sammādiṭṭhi. Sammāsaṅkappādayopi micchāsaṅkappādīnaṃ
pajahanaṭṭheneva veditabbā. Evaṃ sante paṭhamamaggeneva dvāsaṭṭhiyā diṭṭhigatānaṃ
pahīnattā uparimaggattayena pahātabbā diṭṭhi nāma natthi, tattha sammādiṭṭhi
nāma 3- kathaṃ hotīti? yathā visaṃ atthi vā hotu mā vā, agado "agado"tveva
vuccati, evaṃ micchādiṭṭhi atthi vā hotu mā vā, ayaṃ sammādiṭṭhiyeva nāma.
@Footnote: 1 cha.Ma. imesupi     2 cha.Ma. maggaṅgavibhaṅge    3 cha.Ma. sammādiṭṭhīti nāmaṃ

---------------------------------------------------------------------------------------------
page298.
     Yadi evaṃ nāmamattamevetaṃ hoti, uparimaggattaye pana sammādiṭṭhiyā
kiccābhāvo āpajjati, maggaṅgāni na paripūrenti. Tasmā sammādiṭṭhi sakiccakā
kātabbā, maggaṅgāni pūretabbānīti. Sakiccakā cettha sammādiṭṭhi yathālābhaniyamena
dīpetabbā. Uparimaggattayavajjho hi eko māno atthi, so diṭṭhiṭṭhāne
tiṭṭhati, sā taṃ mānaṃ pajahatīti sammādiṭṭhi. Sotāpattimaggasmiṃ hi sammādiṭṭhi
micchādiṭṭhiṃ pajahati. Sotāpannassa pana sakadāgāmimaggavajjho māno atthi. So
diṭṭhiṭṭhāne tiṭṭhati, sā taṃ mānaṃ pajahatīti sammādiṭṭhi. Tasseva sattaakusala-
cittasahajāto saṅkappo atthi, teheva cittehi vācaṅgacopanaṃ atthi, kāyaṅgacopanaṃ
atthi, paccayaparibhogo atthi, sahajātavāyāmo atthi, asatiyā bhāvo atthi,
sahajātacittekaggatā atthi. Ete micchāsaṅkappādayo nāma. Sakadāgāmimagge
sammāsaṅkappādayo tesaṃ pahānena sammāsaṅkappādayoti veditabbā. Evaṃ
sakadāgāmimagge aṭṭhaṅgāni sakiccakāni katvā āgatāni. Sakadāgāmissa
anāgāmimaggavajjho māno atthi, so diṭṭhiṭṭhāne tiṭṭhati, tasseva sattahi
cittehi sahajātā saṅkappādayo, tesampahānena anāgāmimagge aṭṭhannaṃ
aṅgānaṃ sakiccakatā veditabbā. Anāgāmissa arahattamaggavajjho māno atthi,
so diṭṭhiṭṭhāne tiṭṭhati, yāni panassa pañca akusalacittāni, tehi sahajātā
saṅkappādayo, tesampahānena arahattamagge aṭṭhannaṃ aṅgānaṃ sakiccakatā
veditabbā.
     Imesu catūsu maggesu paṭhamamaggena cattāri saccāni diṭṭhāni, uparimaggattayaṃ
diṭṭhakameva passati, adiṭṭhakaṃ passatīti? diṭṭhakameva passatīti ayaṃ ācariyānaṃ
samānaṭṭhakathā. Vitaṇḍavādī panāha "adiṭṭhaṃ passatī"ti. So vattabbo "paṭhamamagge
katamaṃ indriyaṃ bhājesī"ti. Jānamāno "anaññātaññassāmītindriyan"ti vakkhati.
"uparimaggesu kataran"ti vuttepi "aññindriyan"ti vakkhati. So vattabbo
"adiṭṭhasaccadassane sati uparimaggesupi anaññātaññassāmītindriyameva bhājehi,

---------------------------------------------------------------------------------------------
page299.
Evaṃ te pañho samessatī"ti. Kilese pana aññe añño pajahati,
appahīneeva 1- pajahatīti. Aññe añño pajahatīti. Yadi aññe añño
appahīne kilese pajahati, saccānipi adiṭṭhāneva passatīti evaṃvādī puggalo
pucchitabbo "saccāni nāma katī"ti. Jānanto "cattārī"ti vakkhati. So vattabbo
"tava vāde soḷasa saccāni āpajjanti, tvaṃ buddhehipi adiṭṭhaṃ passasi,
bahusaccako nāma tvaṃ. Evaṃ mā gaṇhi, 2- saccadassanaṃ nāma apubbaṃ natthi,
kilese pana appahīne pajahatī"ti.
     Tattha saccadassanassa apubbābhāve peḷopamaṃ nāma gahitaṃ. Ekassa kira
cattāro ratanapeḷā sāragabbhe ṭhapitā, so rattibhāge peḷāsu uppannakicco
dvāraṃ vivaritvā dīpaṃ jāletvā dīpena vihate andhakāre peḷāsu pākaṭabhāvaṃ
gatāsu tāsu kiccaṃ katvā dvāraṃ pidahitvā gato, puna andhakāro 3- avatthari.
Dutiyavārepi tatiyavārepi tatheva akāsi. Catutthavāre dvāre vivaṭe "andhakāre
peḷā na paññāyantī"ti vīmaṃsantasseva suriyo uggañchi. 4- Suriyobhāsena vihate
andhakāre peḷāsu kiccaṃ katvā pakkāmi.
     Tattha cattāro peḷā viya cattāri saccāni, tāsu kicce uppanne
dvāravivaraṇakālo viya sotāpattimaggassa vipassanābhinīharaṇakālo, andhakāro
viya saccacchādakatamaṃ, 5- dīpobhāso viya sotāpattimaggobhāso, vihate andhakāre
tassa purisassa peḷānaṃ pākaṭabhāvo viya maggañāṇassa saccānaṃ pākaṭabhāvo,
maggañāṇassa pākaṭāni pana maggasamaṅgissa puggalassa pākaṭāneva honti.
Peḷāsu kiccaṃ katvā gatakālo viya sotāpattimaggassa attanā pahātabbakilese
pajahitvā niruddhakālo, puna andhakārāvattharaṇaṃ viya uparimaggattayavajjhasaccacchādakatamaṃ.
     Dutiyavāre dvāravivaraṇakālo viya sakadāgāmimaggassa vipassanābhinīharaṇakālo,
dīpobhāso viya sakadāgāmimaggobhāso, peḷāsu kiccaṃ katvā gatakālo viya
@Footnote: 1 cha.Ma. pahīne eva    2 cha.Ma. gaṇha      3 cha.Ma. andhakāraṃ
@4 Sī. uggacchi         5 cha.Ma. saccapaṭicchādakatamaṃ. evamuparipi

---------------------------------------------------------------------------------------------
page300.
Sakadāgāmimaggassa attanā pahātabbakilese pajahitvā niruddhakālo, puna
andhakārāvattharaṇaṃ viya uparimaggadvayavajjhasaccacchādakatamaṃ.
     Tatiyavāre dvāravivaraṇakālo viya anāgāmimaggassa vipassanābhinīharaṇakālo,
dīpobhāso viya anāgāmimaggobhāso, peḷāsu kiccaṃ katvā gatakālo viya
anāgāmimaggassa attanā pahātabbakilese pajahitvā niruddhakālo, puna
andhakārāvattharaṇaṃ viya upariarahattamaggavajjhasaccacchādakatamaṃ.
     Catutthavāre dvāravivaraṇakālo viya arahattamaggassa vipassanābhinīharaṇakālo,
suriyuggamanaṃ viya arahattamagguppādo, andhakāravidhamanaṃ viya arahattamaggassa
saccacchādakatamavinodanaṃ, vihate andhakāre tassa peḷānaṃ pākaṭabhāvo viya
arahattamaggassa ñāṇassa catunnaṃ saccānaṃ pākaṭabhāvo, ñāṇassa pākaṭāni pana
puggalassa pākaṭāneva honti. Peḷāsu kiccaṃ katvā gatakālo viya arahattamaggassa
sabbakilesakhepanaṃ, suriyuggamanato paṭṭhāya ālokasseva pavattikālo viya
arahattamaggassa uppannakālato paṭṭhāya puna saccacchādakatamābhāvo. Idaṃ tāva
saccadassanassa apubbābhāve opammaṃ.
     "diṭṭhakameva hi passati, kilese pana aññe añño pajahatī"ti ettha
khāropamaṃ nāma gahitaṃ. Eko puriso kiliṭṭhaṃ vatthaṃ rajakassa adāsi, rajako
osakhāraṃ, 1- chārikakhāraṃ, gomayakhāranti tayo khāre datvā khārehi khāditabhāvaṃ
ñatvā udake vikkhāletvā oḷārikoḷārikamalaṃ pavāhesi. Tato "na tāva
parisuddhan"ti dutiyampi tatheva khāre datvā udake vikkhāletvā tato saṇhataraṃ 2-
malaṃ pavāhesi. Tato "na tāva parisuddhan"ti tatiyampi tatheva 3- khāre datvā
udake vikkhāletvā tato saṇhataraṃ malaṃ pavāhesi. Tato "na tāva parisuddhan"ti
catutthampi te khāre datvā udake vikkhāletvā aṃsuabbhantaragatampi nissesaṃ
malaṃ pavāhetvā sāmikassa adāsi, so gandhakaraṇḍake pakkhipitvā icchiticchitakāle
paridahati.
@Footnote: 1 cha.Ma. ūsakhāraṃ     2 cha.Ma. nātisaṇhataraṃ. evamuparipi     3 cha.Ma. te

Page 301-400.

page301.
      Tattha kiliṭṭhavatthaṃ viya kilesānugataṃ cittaṃ, tividhakhāradānakālo viya tīsu
anupassanāsu kammappavattanakālo, udake vikkhāletvā oḷārikoḷārikamalappavāhanaṃ
viya sotāpattimaggena pañcakilesakkhepanaṃ, dutiyampi tesaṃ khārānaṃ anuppadānaṃ
viya "na tāva parisuddhaṃ idaṃ cittan"ti tāsuyeva tīsu anupassanāsu kammappavattanaṃ,
tato saṇhataramalappavāhanaṃ viya sakadāgāmimaggena oḷārikasaññojanadvayakkhepanaṃ,
tato "na tāva parisuddhaṃ vatthan"ti puna khārattayadānaṃ viya "na tāva parisuddhaṃ
idaṃ cittan"ti tāsuyeva tīsu anupassanāsu kammappavattanaṃ, tato
saṇhataramalappavāhanaṃ viya anāgāmimaggena anusahagatasaññojanadvayakkhepanaṃ, "na tāva
parisuddhaṃ vatthan"ti puna khārattayadānaṃ viya "na tāva parisuddhaṃ idaṃ cittan"ti
tāsuyeva tīsu anupassanāsu kammappavattanaṃ. Tato vikkhālanena aṃsuabbhantaragate male
pavāhetvā parisuddhassa rajatapaṭasadisassa gandhakaraṇḍake nikkhittassa vatthassa
icchiticchitakkhaṇe paridahanaṃ viya arahattamaggena aṭṭhannaṃ kilesānaṃ khepitattā
parisuddhassa khīṇāsavacittassa icchiticchitakkhaṇe phalasamāpattivihārena vītināmanaṃ.
Idaṃ "aññe añño kilese pajahatī"ti ettha opammaṃ.
     Vuttampi cetaṃ:-
            "seyyathāpi āvuso vatthaṃ saṅkiliṭṭhaṃ malaggahitaṃ, tamenaṃ sāmikā
     rajakassa anuppadajjeyyuṃ, tamenaṃ rajako ose vā khāre vā gomaye vā
     sammadditvā acche udake vikkhāleti, kiñcāpi taṃ hoti vatthaṃ parisuddhaṃ
     pariyodātaṃ, athakhvassa hotiyeva anusahagato osagandho vā khāragandho
     vā gomayagandho vā asamūhato, tamenaṃ rajako sāmikānaṃ dadāti, 1- tamenaṃ
     sāmikā gandhaparibhāvite karaṇḍake  nikkhipanti. Yopissa hoti anusahagato
     osagandho vā khāragandho vā gomayagandho vā asamūhato, sopi samugghātaṃ
     gacchati. Evameva kho āvuso kiñcāpi ariyasāvakassa pañca orambhāgiyāni
@Footnote: 1 cha.Ma. deti

---------------------------------------------------------------------------------------------
page302.
     Saññojanāni pahīnāni bhavanti. Athakhvassa hotiyeva pañcasu upādānakkhandhesu
     anusahagato `asmī'ti māno `asmī'ti chando `asmī'ti anusayo
     asamūhato, so aparena samayena pañcasu upādānakkhandhesu udayabbayānupassī
     viharati "iti rūpaṃ, iti rūpassa samudayo, iti rūpassa atthaṅgamo.
     Iti vedanā. Iti saññā. Iti saṅkhāRā. Iti viññāṇaṃ, iti viññāṇassa
     samudayo, iti viññāṇassa atthaṅgamo"ti. Tassimesu pañcasu upādānakkhandhesu
     udayabbayānupassino viharato yopissa hoti pañcasu upādānakkhandhesu
     anusahagato `asmī'ti māno `asmī'ti chando `asmī'ti anusayo asamūhato,
     sopi samugghātaṃ gacchatī"ti. 1-
     Tattha sotāpattimaggena pañca akusalacittāni pahīyanti saddhiṃ cittaṅgavasena
uppajjanakapāpadhammehi, sakadāgāmimaggena dve domanassasahagatacittāni tanūni 2-
bhavanti saddhiṃ cittaṅgavasena uppajjanakapāpadhammehi, anāgāmimaggena tāniyeva
pahīyanti saddhiṃ sampayuttakadhammehi, arahattamaggena pañca akusalacittāni pahīyanti
saddhiṃ cittaṅgavasena uppajjanakapāpadhammehi. Imesaṃ dvādasannaṃ akusalacittānaṃ
pahīnakālato paṭṭhāya khīṇāsavassa cittaṅgavasena puna pacchato pavattanakileso
nāma na hoti.
     Tatridaṃ opammaṃ:- eko kira mahārājā paccante ārakkhaṃ datvā
mahānagare issariyaṃ anubhavanto vasati, athassa paccanto kuppito. 3- Tasmiṃ samaye
dvādasacorajeṭṭhakā anekehi purisasahassehi saddhiṃ raṭṭhaṃ vilumpanti, paccantavāsino
mahāmattā "paccanto kuppito"ti rañño pahiṇiṃsu. Rājā "vissaṭṭhā gaṇhatha,
ahaṃ tumhākaṃ kattabbaṃ karissāmī"ti sāsanaṃ pahiṇi. Te paṭhamappahāreneva 4- anekehi
purisasahassehi saddhiṃ pañcacorajeṭṭhake ghātayiṃsu, sesā satta janā attano
attano parivāre gahetvā pabbataṃ pavisiṃsu, amaccā taṃ pavuttiṃ 5- rañño pesayiṃsu.
@Footnote: 1 saṃ.kha. 17/89/104      2 cha.Ma. tanukāni
@3 cha.Ma. kuppi  4 cha.Ma.....sampahārena. evamuparipi  5 cha.Ma. pavattiṃ. evamuparipi

---------------------------------------------------------------------------------------------
page303.
     Rājā "tumhākaṃ kattabbayuttakaṃ ahaṃ jānissāmi, tepi gaṇhathā"ti dhanaṃ
pahiṇi. Te dutiyappahārena dve corajeṭṭhake pahariṃsu, parivārepi tesaṃ dubbale
akaṃsu. Te sabbepi palāyitvā pabbataṃ pavisiṃsu, tampi pavuttiṃ amaccā rañño
pesayiṃsu.
     Puna rājā "vissaṭṭhā gaṇhathā"ti 1- dhanaṃ pahiṇi. 2- Te tatiyappahārena
saddhiṃ sahāyapurisehi dve corajeṭṭhake ghātayitvā taṃ pavuttiṃ rañño pesayiṃsu.
     Puna rājā "avasese vissaṭṭhā gaṇhathā"ti dhanaṃ pesesi. 3- Te
catutthappahārena saddhiṃ parivārehi 4- pañca corajeṭṭhake ghātayiṃsu. Dvādasannaṃ
corajeṭṭhakānaṃ ghātitakālato paṭṭhāya koci coro nāma natthi, khemā janapadā,
ure putte naccantā 5- maññe viharanti. Rājā vijitasaṅgāmehi yodhehi parivuto
varapāsādagato mahāsampattiṃ anubhavi.
     Tattha mahanto rājā viya dhammarājā, paccantavāsino amaccā viya
yogāvacarakulaputtā, dvādasa corajeṭṭhakā viya dvādasa akusalacittāni, tesaṃ sahāyā
anekasahassapurisā viya cittaṅgavasena uppajjanakapāpadhammā, rañño "paccanto
kuppito"ti pahitakālo viya ārammaṇe kilesesu uppannesu "bhante kilesā
me uppannā"ti 6- satthu ārocanakālo, "vissaṭṭhā gaṇhathā"ti dhanadānaṃ viya
"kilese niggaṇha bhikkhū"ti dhammarañño kammaṭṭhānācikkhanaṃ, saparivārānaṃ pañcannaṃ
corajeṭṭhakānaṃ ghātitakālo viya sotāpattimaggena sasampayuttānaṃ pañcannaṃ
akusalacittānaṃ pahānaṃ.
     Puna rañño pavuttipesanaṃ viya sammāsambuddhassa paṭiladdhaguṇārocanaṃ,
"sesake ca gaṇhathā"ti puna dhanadānaṃ viya bhagavato sakadāgāmimaggassa vipassanācikkhanaṃ,
dutiyappahārena saparivārānaṃ dvinnaṃ corajeṭṭhakānaṃ dubbalīkaraṇaṃ viya
sakadagāmimaggena sasampayuttānaṃ dvinnaṃ domanassacittānaṃ tanubhāvakaraṇaṃ.
@Footnote: 1 cha.Ma. gaṇhantūti. evamuparipi    2 Ma. pesesi       3 cha.Ma. pahiṇi
@4 cha.Ma. saparivāre            5 cha. naccentā     6 cha.Ma. kileso me uppannoti

---------------------------------------------------------------------------------------------
page304.
     Puna rañño pavuttipesanaṃ viya satthu paṭiladdhaguṇārocanaṃ, "vissaṭṭhā
gaṇhathā"ti puna dhanadānaṃ viya bhagavato anāgāmimaggassa vipassanācikkhanaṃ,
tatiyappahārena saparivārānaṃ dvinnaṃ corajeṭṭhakānaṃ ghātanaṃ viya anāgāmimaggena
sasampayuttānaṃ dvinnaṃ domanassacittānaṃ pahānaṃ.
     Puna rañño pavuttipesanaṃ viya tathāgatassa paṭiladdhaguṇārocanaṃ, "vissaṭṭhā
gaṇhathā"ti puna dhanadānaṃ viya bhagavato arahattamaggassa vipassanācikkhanaṃ,
catutthappahārena saparivārānaṃ pañcannaṃ corajeṭṭhakānaṃ ghātitakālato paṭṭhāya
janapadassa khemakālo viya arahattamaggena sasampayuttesu pañcasu akusalacittesu
pahīnesu dvādasannaṃ akusalacittānaṃ pahīnakālato paṭṭhāya puna cittaṅgavasena
uppajjanakassa akusaladhammassa abhāvo, rañño vijitasaṅgāmassa amaccaparivutassa 1-
varapāsāde mahāsampattianubhavanaṃ viya khīṇāsavaparivutassa dhammarañño
suññataanimittaappaṇihitabhedesu samāpattisukhesu icchiticchitaphalasamāpattisukhānubhavanaṃ
veditabbanti.
                 "kusalā dhammā"ti padassa vaṇṇanā niṭṭhitā.
                         ---------------
                       Akusalapadadhammuddesavārakathā
                           paṭhamacittavaṇṇanā
     [365] Idāni akusalapadaṃ 2- bhājetvā dassetuṃ "katame dhammā akusalā"tiādi
āraddhaṃ. Tattha dhammavavaṭṭhānādivārappabhedo ca heṭṭhā āgatānaṃ padānaṃ
atthavinicchayo ca heṭṭhā vuttanayeneva veditabbo, tattha tattha ca pana
visesamattameva vaṇṇayissāma. Tattha samayavavaṭṭhāne tāva yasmā kusalassa viya
akusalassa bhūmibhedo natthi, tasmā ekantakāmāvacarampi samānaṃ etaṃ "kāmāvacaran"ti
na vuttaṃ. Diṭṭhigatasampayuttanti ettha diṭṭhiyeva diṭṭhigataṃ "gūthagataṃ
muttagatan"tiādīsu 3- viya bujjhitabbābhāvato 4- gantabbābhāvato vā diṭṭhiyā
gatamattamevetantipi diṭṭhigataṃ. Tena sampayuttanti 5- diṭṭhigatampayuttaṃ.
@Footnote: 1 cha.Ma. amaccagaṇaparivutassa    2 cha.Ma. akusaladhammapadaṃ     3 cha.Ma.....ādīni
@4 cha.Ma. ayaṃ pāṭho na dissati   5 cha.Ma. sampayuttaṃ

---------------------------------------------------------------------------------------------
page305.
     Tattha asaddhammassavanaṃ akalyāṇamittatā ariyānaṃ adassanakāmatādīni
ayonisomanasikāroti evamādīhi kāraṇehi imassa diṭṭhigatasaṅkhātassa
micchādassanassa uppatti veditabbā. Ye hi ete diṭṭhivādapaṭisaṃyuttā asaddhammā,
tesaṃ bahumānapubbaṅgamena atikkantamajjhattena upaparikkhāvirahitena savanena
ye ca diṭṭhivippannā akalyāṇamittā, taṃsampavaṅkatāsaṅkhātāya akalyāṇamittatāya
buddhādīnaṃ ariyānañceva sappurisānañca adassanakāmatāya catusatipaṭṭhānādibhede
ariyadhamme ceva sappurisadhamme ca akovidattena pāṭimokkhasaṃvaraindriya-
saṃvarasatisaṃvarañāṇasaṃvarapahānasaṃvarappabhede ariyadhamme ceva sappurisadhamme ca
saṃvarabhedasaṅkhātena avinayena teheva kāraṇehi paribhāvitena ayonisomanasikārena
kotuhalamaṅgalādipasutatāya ca etaṃ uppajjatīti veditabbaṃ. Asaṅkhārabhāvo panassa
cittassa heṭṭhā vuttanayeneva veditabbo.
     Dhammuddesavāre phassoti akusalacittasahajāto phasso. Vedanādīsupi eseva
nayo. Iti akusalamattameva etesaṃ purimehi viseso.
     Cittassekaggatā hotīti pāṇātipātādīsupi avikkhittabhāvena cittassa ekaggatā
hoti. Manussā hi cittaṃ samādiyitvā 1- avikkhittā hutvā avirajjhamānāni
satthāni pāṇasarīresu nipātenti, susamāhitā parasantakaṃ haranti, ekarasena cittena
micchācāraṃ āpajjanti. Evaṃ akusalappavattiyāpi 2- cittassa ekaggatā hoti.
     Micchādiṭṭhīti ayāthāvadiṭṭhi, virajjhitvā gahaṇato vā vitathā diṭṭhīti 3-
micchādiṭṭhi, anatthāvahattā paṇḍitehi kucchitā 4- diṭṭhītipi micchādiṭṭhi.
Micchāsaṅkappādīsupi eseva nayo. Apica micchā passanti tāya, sayaṃ vā micchā
passati, micchādassanamattameva vā esāti micchādiṭṭhi. Sā ayoniso
abhinivesalakkhaṇā, parāmāsarasā, micchābhinivesapaccupaṭṭhānā, ariyānaṃ
adassanakāmatādipadaṭṭhānā, paramaṃ vajjanti daṭṭhabbā. Micchāsaṅkappādīsu micchāti
padamattameva viseso. Sesaṃ kusalādhikāre vuttanayeneva veditabbaṃ.
@Footnote: 1 cha.Ma. samādahitvā      2 cha.Ma. akusalappavattiyampi
@3 cha.Ma. diṭṭhi   4 cha.Ma. jigucchitā

---------------------------------------------------------------------------------------------
page306.
     Ahirikabalaṃ anottappabalanti ettha balattho niddesavāre āvībhavissati.
Itaresu pana na hiriyatīti ahiriko, ahirikassa bhāvo ahirikaṃ. Na ottappaṃ
anottappaṃ. Tesu ahirikaṃ kāyaduccaritādīhi ajigucchanalakkhaṇaṃ alajjanalakkhaṇaṃ
vā. Anottappaṃ teheva asārajjanalakkhaṇaṃ anuttāsanalakkhaṇaṃ vā. Ahirikameva
balaṃ ahirikabalaṃ. Anottappameva balaṃ anottappabalaṃ. Ayamettha saṅkhepattho,
vitthāro pana heṭṭhā vuttapaṭipakkhavaseneva veditabbo.
     Lubbhanti tena, sayaṃ vā lubbhati, lubbhanamattameva vā tanti lobho.
Muyhanti tena, sayaṃ vā muyhati, muyhanamattameva vā tanti moho. Tesu lobho
ārammaṇaggahaṇalakkhaṇo makkaṭālepo viya, abhisaṅgaraso tattakapāle khittamaṃsapesi
viya, apariccāgapaccupaṭṭhāno telañjanarāgo viya, saññojaniyadhammesu
assādadassanapadaṭṭhāno, so taṇhānadībhāvena vaḍḍhamāno sīghasotā nadī viya
mahāsamuddaṃ apāyameva gahetvā gacchatīti daṭṭhabbo.
     Moho cittassa andhabhāvalakkhaṇo aññāṇalakkhaṇo vā, asampaṭivedharaso
ārammaṇasabhāvacchādanaraso vā, asammāpaṭipattipaccupaṭṭhāno andhakārapaccupaṭṭhāno
vā, ayonisomanasikārapadaṭṭhāno, sabbākusalānaṃ mūlanti daṭṭhabbo.
      Abhijjhāyanti tāya, sayaṃ vā abhijjhāyati, abhijjhāyanamattameva vā esāti
abhijjhā. Sā parasampattīnaṃ sakakaraṇaicchālakkhaṇā, tenākārena pasaṅgabhāvarasā, 1-
parasampattiabhimukhabhāvapaccupaṭṭhānā, parasampattīsu abhiratipadaṭṭhānā.
Parasampattiabhimukhāeva hi sā upaṭṭhahati. Tāsu ca abhiratiyā sati pavattati,
parasampattīsu cetaso hatthappasāraṇaṃ viya 2- daṭṭhabbā.
     Samatho hotītiādīsu aññesu kiccesu vikkhepūpasamanato 3- samatho.
Akusalappavattiyaṃ cittaṃ paggaṇhātīti paggāho. Na vikkhipatīti avikkhePo.
@Footnote: 1 cha.Ma. esanabhāvarasā    2 cha.Ma. hatthappasāro viyāti    3 cha.Ma. vikkhepasamanato

---------------------------------------------------------------------------------------------
page307.
     Imasmiṃ citte saddhā sati paññā cha yugalakānīti ime dhammā na gahitā.
Kasmā? assaddhiyacitte pasādo nāma natthi, tasmā tāva saddhā na gahitā. Kiṃ
Pana diṭṭhigatikā attano attano satthārānaṃ na saddahantīti? saddahanti, sā
Pana saddhā nāma na hoti, vacanasampaṭicchannamattamevetaṃ. Atthato anupaparikkhā
vā hoti diṭṭhi vā. Asatiyacitte pana sati natthīti na gahitā. Kiṃ diṭṭhigatikā
attanā kataṃ kammaṃ na sarantīti? saranti, sā pana sati nāma na hoti, kevalaṃ
tenākārena akusalacittappavatti. Tasmā sati na gahitā. Atha kasmā "micchāsatī"ti 1-
suttante vuttā? sā pana akusalakkhandhānaṃ sativirahitattā, satipaṭipakkhattā ca
micchāmaggamicchattānaṃ pūraṇatthaṃ tattha pariyāyena desanā katā, nippariyāyena
panesā natthi, tasmā na gahitā. Andhabālacitte pana paññā natthīti na gahitā.
Kiṃ diṭṭhigatikānaṃ vañcanā paññā natthīti? atthi, na panesā paññā, māyā
Nāmesā hoti. Sā atthato taṇhāva. Idaṃ pana cittaṃ sadarathaṃ garukaṃ bhāriyaṃ
kakkhaḷaṃ thaddhaṃ akammaññaṃ gilānaṃ vaṅkaṃ kuṭilaṃ, tasmā passaddhādīni cha yugalakāni
na gahitāni.
     Ettāvatā padapaṭipāṭiyā cittaṅgavasena pāliṃ āruḷhāni dvattiṃsapadāni
dassetvā idāni yevāpanakadhamme dassetuṃ "ye vā pana tasmiṃ samaye"tiādimāha.
Tattha sabbesupi akusalacittesu chando adhimokkho manasikāro māno issā
macchariyaṃ thīnaṃ middhaṃ uddhaccaṃ kukkuccanti ime daseva yevāpanakā honti dhammā
suttāgatā suttapadesu dissareti vuttā. Imasmiṃ pana citte chando adhimokkho
manasikāro uddhaccanti ime apaṇṇakaṅgasaṅkhātā cattāro yevāpanakā honti.
     Tattha chandādayo heṭṭhā vuttanayeneva veditabbā. Kevalañhi te kusalā,
ime akusalā. Itaraṃ pana uddhatassa bhāvo uddhaccaṃ. Taṃ cetaso avūpasamalakkhaṇaṃ
vātābhighātacalajalaṃ viya, anavaṭṭhānarasaṃ vātābhighātacaladhajapaṭākā viya,
@Footnote: 1 dī. pā. 11/333/224, saṃ.Ma. 19/1/1

---------------------------------------------------------------------------------------------
page308.
Bhantattapaccupaṭṭhānaṃ pāsāṇābhighātasamuddhatabhasmaṃ viya, 1- cetaso avūpasame
ayonisomanasikārapadaṭṭhānaṃ, cittavikkhepoti daṭṭhabbaṃ.
     Iti phassādīni dvattiṃsa, yevāpanakavasena vuttāni cattārīti sabbānipi
imasmiṃ dhammuddesavāre chattiṃsa dhammapadāni bhavanti, cattāri apaṇṇakaṅgāni
hāpetvā pāliyaṃ āgatāni dvattiṃsameva. Aggahitaggahaṇena panettha phassapañcakaṃ
vitakko vicāro pīti cittekaggatā viriyindriyaṃ jīvitindriyaṃ
micchādiṭṭhiahirikaṃ anottappaṃ lobho mohoti soḷasa dhammā honti.
     Tesu soḷasasu satta dhammā avibhattikā honti, nava savibhattikā honti.
Katame satta? phasso saññā cetanā vicāro pīti jīvitindriya mohoti ime
Satta avibhattikā. Vedanā cittaṃ vitakko cittekaggatā viriyindriyaṃ micchādiṭṭhi
ahirikaṃ anottappaṃ 2- lobhoti ime nava savibhattikā.
     Tesu cha dhammā dvīsu ṭhānesu vibhattā, eko tīsu, eko catūsu, eko
chasu. Kathaṃ? cittaṃ vitakko micchādiṭṭhi ahirikabalaṃ anottappabalaṃ 3- lobhoti ime
cha dvīsu ṭhānesu vibhattā. Etesu hi cittaṃ tāva phassapañcakaṃ patvā "cittaṃ
hotī"ti vuttaṃ, indriyāni patvā "manindriyan"ti. Vitakko jhānaṅgāni patvā
"vitakko hotī"ti vutto, maggaṅgāni patvā "micchāsaṅkappoti ". Micchādiṭṭhi
maggaṅgesupi kammapathesupi micchādiṭṭhiyeva. Ahirikaṃ balāni patvā "ahirikabalaṃ
hotī"ti vuttaṃ, lokanāsakadukaṃ patvā "ahirikan"ti. Anottappepi eseva nayo.
Lobho mūlaṃ patvā "lobho hotī"ti vutto, kammapathaṃ patvā "abhijjhā"ti. Ime
cha dvīsu ṭhānesu vibhattā.
     Vedanā pana phassapañcakaṃ patvā "vedanā hotī"ti vuttā, jhānaṅgāni
patvā "sukhan"ti, indriyāni patvā "somanassindriyan"ti. Evaṃ eko dhammo
tīsu ṭhānesu vibhatto.
@Footnote: 1 cha.Ma......samuddhatabhasmā viya    2 Sī. ahirikabalaṃ anottappabalaṃ
@3 cha.Ma. ahirikaṃ anottappaṃ

---------------------------------------------------------------------------------------------
page309.
     Viriyaṃ pana indriyāni patvā "viriyindriyaṃ hotī"ti vuttaṃ, maggaṅgāni
patvā "micchāvāyāmo"ti, balāni patvā "viriyabalan"ti, piṭṭhidukaṃ patvā
"paggāho"ti. Evaṃ ayaṃ eko dhammo catūsu ṭhānesu vibhatto.
     Samādhi pana jhānaṅgāni patvā "cittassekaggatā hotī"ti vutto,
indriyāni patvā "samādhindriyan"ti, maggaṅgāni patvā "micchāsamādhī"ti,
balāni patvā "samādhibalan"ti, piṭṭhidukaṃ patvā dutiyaduke ekekavaseneva
"samatho"ti, tatiye "avikkhepo"ti. Evamayaṃ eko dhammo chasu ṭhānesu vibhatto.
     Sabbepi panete dhammā phassapañcakavasena jhānaṅgavasena indriyavasena
maggaṅgavasena balavasena mūlavasena kammapathavasena lokanāsakavasena piṭṭhidukavasenāti
nava rāsayo honti. Tattha yaṃ vattabbaṃ, taṃ paṭhamakusalacittaniddese vuttamevāti.
                      Dhammuddesavārakathā niṭṭhitā.
                         --------------
                           Niddesavārakathā
     [375] Niddesavāre cittekaggatāniddese tāva saṇṭhiti avaṭṭhitīti idaṃ
dvayaṃ ṭhitivevacanameva. Yaṃ pana kusalaniddese "ārammaṇaṃ ogāhetvā anupavisitvā
tiṭṭhatīti avaṭṭhitī"ti vuttaṃ, taṃ idha na labbhati. Akusalasmiṃ hi dubbalā
cittekaggatāti heṭṭhā dīpitameva. Idaṃ dvayaṃ. 1-
     "uddhaccavicikicchāvasena pavattassa visāhārassa paṭipakkhato avisāhāro"ti
evarūpopi attho idha na labbhati. Sahajātadhamme pana na visāharatīti 2-
avisāhāro. Na vikkhipatīti avikkhePo. Akusalacittekaggatāvasena avisāhaṭassa
mānasassa bhāvo avisāhaṭamānasatā. Sahajātadhammesu na kampatīti samādhibalaṃ.
Ayāthāvasamādhānato micchāsamādhīti evamidha attho daṭṭhabbo.
@Footnote: 1 cha.Ma. ayaṃ pāṭho na dissati       2 Sī. visaṃharatīti

---------------------------------------------------------------------------------------------
page310.
     [376] Viriyindriyaniddese yo heṭṭhā "nikkamo ceso kāmānaṃ
panudanāyā"tiādi nayo vutto, so idha na labbhati. Sahajātadhammesu
akampanaṭṭheneva viriyabalaṃ veditabbaṃ.
     [381] Micchādiṭṭhiniddese ayāthāvadassanaṭṭhena micchādiṭṭhi. Diṭṭhīsu
gataṃ idaṃ dassanaṃ, dvāsaṭṭhidiṭṭhiantogadhattāti diṭṭhigataṃ. Heṭṭhāpissa attho
vuttoyeva. Diṭṭhiyeva duratikkamanaṭṭhena diṭṭhigahanaṃ tiṇagahanavanagahanapabbatagahanāni
viya. Diṭṭhiyeva sāsaṅkasappaṭibhayaṭṭhena diṭṭhikantāro corakantāravālakantāra-
marukantāranirodakakantāradubbhikkhakantārā viya. Sammādiṭṭhiyā vinivijjhanaṭṭhena
vilomanaṭṭhena ca diṭṭhivisūkāyikaṃ. Micchādassanaṃ hi uppajjamānaṃ sammādassanaṃ
vinivijjhati ceva vilometi ca. Kadāci sassatassa, kadāci ucchedassa gahaṇato diṭṭhiyā
virūpaṃ phanditanti diṭṭhivipphanditaṃ. Diṭṭhigatiko hi ekasmiṃ patiṭṭhātuṃ na
sakkoti, kadāci sassataṃ anupatati, kadāci ucchedaṃ. Diṭṭhiyeva bandhanaṭṭhena
saññojananti diṭṭhisaññojanaṃ.
     Suṃsumārādayo 1- viya purisaṃ ārammaṇaṃ daḷhaṃ gaṇhātīti gāho. Patiṭṭhahanato
patiṭṭhāho. Ayaṃ hi balavappavattibhāvena patiṭṭhahitvā gaṇhāti. Niccādivasena
abhinivisatīti abhiniveso. Dhammasabhāvaṃ atikkamitvā niccādivasena parato āmasatīti
parāmāso. Anatthāvahattā kucchito maggo, kucchitānaṃ vā apāyānaṃ maggoti
kummaggo. Ayāthāvapathato micchāpatho. 2- Micchāsabhāvato micchattaṃ tatheva. 2- Yathā hi
disāmuḷhena "ayaṃ asukagāmassa nāma patho"ti gahitopi taṃ gāmaṃ na sampāpeti,
evaṃ diṭṭhigatikena "sugatipatho"ti gahitāpi diṭṭhi sugatiṃ na sampāpetīti 3-
ayāthāvapathato micchāpatho. Ayaṃ micchāsabhāvato micchattaṃ. Tattheva paribbhamanato
taranti ettha bālāti titthaṃ. Titthañca taṃ anatthānañca āyatananti titthāyatanaṃ.
Titthiyānaṃ vā sañjātidesaṭṭhena nivāsanaṭṭhena ca āyatanantipi titthāyatanaṃ.
Vipariyesabhūto gāho, vipariyesato vā gāhoti vipariyesaggāho, vipallattha 4- gāhoti
attho.
@Footnote: 1 cha.Ma. susumārādayo     2-2 cha.Ma. ime pāṭhā na dissanti
@3 cha.Ma. pāpetītī        4 Ma. vipallatta

---------------------------------------------------------------------------------------------
page311.
     [387-388] Ahirikānottappaniddesesu hirottappaniddesavipariyāyena
attho veditabbo. Sahajātadhammesu pana akampanaṭṭheneva ahirikabalaṃ anottappabalañca
veditabbaṃ.
     [389] Lobhamohaniddesesu lubbhatīti lobho. Lubbhanāti lubbhanākāro,
lobhasampayuttaṃ cittaṃ, puggalo vā lubbhito, lubbhitassa bhāvo  lubbhitattaṃ.
Sārajjatīti sārāgo. Sārajjanākāro sārajjanā. Sārajjitassa bhāvo sārajjitattaṃ.
Abhijajhāyanaṭṭhena abhijjhā. Puna lobhavacanena kāraṇaṃ vuttameva. Akusalañca taṃ
mūlañca, akusalānaṃ vā mūlanti akusalamūlaṃ.
     [390] Ñāṇadassanapaṭipakkhato aññāṇaṃ adassanaṃ. Abhimukho hutvā
dhammena 1- na sameti na sammā gacchatīti 2- anabhisamayo. Anurūpato dhamme
bujjhatīti anubodho, tappaṭipakkhatāya ananubodho. Aniccādīhi saddhiṃ yojetvā
na bujjhatī asambodho. Asantaṃ asamañca bujjhatītipi asambodho. Catusaccadhammaṃ
nappaṭivijjhatīti appaṭivedho. Rūpādīsu ekadhammampi aniccādisāmaññato na
saṅgaṇhātīti asaṅgāhanā. Tameva dhammaṃ na pariyogāhatīti apariyogāhanā. Na
samaṃ pekkhatīti asamapekkhanā. Dhammānaṃ sabhāvaṃ pati na pekkhatīti 3- apaccavekkhaṇā.
     Kusalākusalakammesu viparītavuttiyā sabhāvato gahaṇābhāvena 4- vā ekampi
kammaṃ etassa paccakkhaṃ natthi, sayaṃ vā kassaci kammassa paccakkhakaraṇaṃ nāma
na hotīti apaccakkhakammaṃ. Yaṃ etasmiṃ anuppajjamāne cittasantānaṃ mejjhaṃ
bhaveyya suci vodānaṃ, taṃ duṭṭhaṃ mejjhaṃ imināti dummejjhaṃ. 5- Bālānaṃ bhāvoti
bālyaṃ. Muyhatīti moho. Balavataro moho pamoho. Samantato muyhatīti
sammoho. Vijjāya paṭipakkhabhāvato na vijjāti avijjā. Oghayogaganthattho 6-
vuttoyeva. Thāmagataṭṭhena anusetīti anusayo. Cittaṃ pariyuṭṭhāti abhibhavatīti
@Footnote: 1 Sī.,Ma. dhamme            2 cha.Ma. samāgacchatīti       3 cha.Ma. apekkhatīti
@4 cha.Ma. sabhāvaggahaṇābhāvena   5 saddanīti. dummijjhaṃ        6 cha.Ma. oghayogattho

---------------------------------------------------------------------------------------------
page312.
Pariyuṭṭhānaṃ. Hitaggahaṇābhāvena hitābhimukhaṃ gantuṃ na sakkoti, aññadatthu
laṅgatiyevāti laṅgī. Khañjatīti attho. Durugghāṭanaṭṭhena vā laṅgī. Yathā hi
mahāpalighasaṅkhātā laṅgī durugghāṭā hoti, evamayampi laṅgī viyāti laṅgī. Sesaṃ
uttānatthameva. Saṅgahavārasuññatavārāpi heṭṭhā vuttanayeneva atthato veditabbāti.
                          Paṭhamacittaṃ niṭṭhitaṃ.
                           ----------
                           Dutiyacittavaṇṇanā
     [399] Dutiyacitte sasaṅkhārenāti padaṃ visesaṃ, tampi heṭṭhā vuttameva. 1-
Idaṃ pana cittaṃ kiñcāpi chasu ārammaṇesu somanassitassa lobhaṃ uppādetvā
"satto satto"tiādinā nayena parāmasantassa uppajjati, tathāpi sasaṅkhārikattā
sappayogena saupāyena uppajjanato "yadā kulaputto micchādiṭṭhikakulassa
kumārikaṃ pattheti, te ca `aññadiṭṭhikā tumhe'ti kumārikaṃ na denti, athaññe
ñātakā `yaṃ tumhe karotha, tamevāyaṃ karissatī'ti dāpenti, so tehi saddhiṃ
titthiyeva upasaṅkamati, āditova vematiko hoti, gacchante gacchante kāle
`etesaṃ kiriyā manāpā'ti laddhiṃ roceti, diṭṭhiṃ gaṇhāti ":- evarūpe kāle
idaṃ labbhatīti veditabbaṃ.
     Yevāpanakesu panettha thīnamiddhaṃ adhikaṃ. Tattha thīnatā 2- thīnaṃ. Middhanatā
middhaṃ, anussāhanatā 3- asattivighāto 4- cāti attho, thīnañca middhañca thīnamiddhaṃ.
Tattha thīnaṃ anussāhanalakkhaṇaṃ, viriyavinodanarasaṃ, 5- saṃsīdanapaccupaṭṭhānaṃ. Middhaṃ
akammaññatālakkhaṇaṃ, odahanarasaṃ, 6- līnatāpaccupaṭṭhānaṃ, 7- pacalāyikaniddāpaccupaṭāṭhanaṃ
vā. Ubhayampi aratitandivijamhikādīsu ayonisomanasikārapadaṭṭhānanti.
                          Dutiyacittaṃ niṭṭhitaṃ.
                           -----------
@Footnote: 1 cha.Ma. vuttatthameva                           2 cha.Ma. thinanatā
@3 cha.Ma. anussāhasaṃhananatā, visuddhi. 3/45 khandhaniddesa   4 Sī. sattivighāto
@5 Ma. vīriyapanodanarasaṃ      6 cha.Ma. onahanarasaṃ     7 cha.Ma. līnabhāvapaccupaṭṭhānaṃ

---------------------------------------------------------------------------------------------
page313.
                           Tatiyacittavaṇṇanā
     [400] Tatiyaṃ chasu ārammaṇesu somanassitassa lobhaṃ uppādetvā "satto
satto"tiādinā nayena aparāmasantassa rājamallayuddhanaṭasamajjādīni 1- passato
manāpiyasaddasavanādīsu pasutassa vā uppajjati. Idha mānena saddhiṃ pañca
apaṇṇakaṅgāni honti. Tattha maññatīti māno. So unnatilakkhaṇo, sampaggaharaso,
ketukamyatāpaccupaṭṭhāno, diṭṭhivippayuttalobhapadaṭṭhāno, ummādo viya daṭṭhabboti.
                          Tatiyacittaṃ niṭṭhitaṃ.
                           ----------
                          Catutthacittavaṇṇanā
     [402] Catutthaṃ vuttappakāresuyeva ṭhānesu yadā sīse kheḷaṃ khipanti,
pādapaṃsuṃ okiranti, tadā tassa pariharaṇatthaṃ saussāhena antarantarā
olokentānaṃ rājanāṭakesu nikkhamantesu 2- ussāraṇāya vattamānāya tena tena
chiddena olokentānañcāti evamādīsu ṭhānesu uppajjati. Idha pana
mānathīnamiddhehi 3- saddhiṃ satta yevāpanakā honti. Ubhayatthāpi micchādiṭṭhi
parihāyati. Taṃ ṭhapetvā sesānaṃ vasena dhammagaṇanā veditabbāti.
                          Catutthacittaṃ niṭṭhitaṃ.
                           -----------
                          Pañcamacittavaṇṇanā
     [403] Pañcamaṃ chasu ārammaṇesu vedanāvasena majjhattassa lobhaṃ
uppādetvā "satto satto"tiādinā nayena parāmasantassa uppajjati.
Somanassaṭṭhāne panettha upekkhāvedanā hoti. Pītipadaṃ parihāyati. Sesaṃ sabbaṃ
paṭhamacittasadisameva.
                          Pañcamacittaṃ niṭṭhitaṃ.
                           -----------
@Footnote: 1 cha. nārāyaṇavirājanamallayuddhanaṭasamajjādīni
@2 cha.Ma. nikkhantesu   3 cha.Ma. thinamiddhehi

---------------------------------------------------------------------------------------------
page314.
                          Chaṭṭhacittādivaṇṇanā
     [409-412] Chaṭṭhasattamaṭṭhamānipi vedanaṃ parivattetvā pītipadañca
hāpetvā dutiyatatiyacatutthesu vuttanayeneva veditabbāni. Imesu aṭṭhasu
lobhasahagatacittesu sahajātādhipati ārammaṇādhipatīti dvepi adhipatayo labbhanti.
                         --------------
                           Navamacittavaṇṇanā
     [413] Navamaṃ chasu ārammaṇesu domanassitassa paṭighaṃ uppādayatova
uppajjati. Tassa samayavavaṭṭhānavāre tāva duṭṭhu mano, hīnavedanattā vā
kucchitaṃ manoti dummano, dummanassa bhāvo domanassaṃ, tena sahagatanti
domanassasahagataṃ. Asampiyāyanabhāvena ārammaṇasmiṃ paṭihaññatīti paṭighaṃ, tena
sampayuttanti paṭighasampayuttaṃ.
     Dhammuddese tīsupi ṭhānesu domanassavedanāva āgatā. Tattha 1- vedanāti
padaṃ vuttatthameva, 1- tathā dukkhadomanassapadāni. Lakkhaṇādito pana
aniṭṭhārammaṇānubhavanalakkhaṇaṃ domanassaṃ. Yathā tathā vā aniṭṭhākārasambhogarasaṃ,
cetasikābādhapaccupaṭṭhānaṃ, ekanteneva hadayavatthupadaṭṭhānaṃ.
     Mūlakammapathesu yathā purimacittesu "lobho hoti, abhijjhā hotī"ti āgataṃ.
Evaṃ "doso hoti, byāpādo hotī"ti vuttaṃ. Tattha dussanti tena, sayaṃ vā
dussati, dussanamattameva vā tanti doso. So caṇḍikkalakkhaṇo pahaṭāsīviso
viya, visappanaraso visanipāto viya, attano nissayadahanaraso vā dāvaggi viya,
dussanapaccupaṭṭhāno laddhokāso viya sapatto, āghātavatthupadaṭṭhāno
visasaṃsaṭṭhapūtimuttaṃ viya daṭṭhabbo.
     Byāpajjati tena cittaṃ pūtibhāvaṃ upagacchati, byāpādayati vā
vinayācārarūpasampattihitasukhādīnīti byāpādo, atthato panesa dosoyeva. Idha pana
paṭipāṭiyā 2- ekūnatiṃsa padāni honti, aggahitaggahaṇena cuddasa. Tesaṃ vasena
savibhattikāvibhattikarāsippabhedo veditabbo.
@Footnote: 1-1 cha.Ma. vedanāpadaṃ vuttameva        2 cha.Ma. padapaṭipāṭiyā

---------------------------------------------------------------------------------------------
page315.
     Yevāpanakesu chandādhimokkhamanasikārauddhaccāni niyatāni.
Issāmacchariyakukkuccesu pana aññatarena saddhiṃ pañca pañca hutvāpi uppajjanti.
Evaṃ imepi tayo dhammā aniyatayevāpanakā nāma. Tesu issatīti issā, sā
parasampattīnaṃ ussūyanalakkhaṇā, tattheva anabhiratirasā, tato vimukhabhāvapaccupaṭṭhānā,
parasampattipadaṭṭhānā, saññojananti daṭṭhabbā. Maccherassa bhāvo macchariyaṃ,
taṃ laddhānaṃ vā labhitabbānaṃ vā attano sampattīnaṃ nigūhaṇalakkhaṇaṃ, tāsaṃyeva
parehi sādhāraṇabhāvaakkhamanarasaṃ, saṅkocanapaccupaṭṭhānaṃ kaṭukañcukatāpaccupaṭṭhānaṃ
vā, attano sampattipadaṭṭhānaṃ, cetaso virūpabhāvoti daṭṭhabbaṃ. Kucchitaṃ kataṃ kukataṃ,
tassa bhāvo kukkuccaṃ, taṃ pacchānutāpanalakkhaṇaṃ, katākatānusocanarasaṃ,
vippaṭisārapaccupaṭṭhānaṃ, katākatapadaṭṭhānaṃ, dāsabyaṃ viya daṭṭhabbaṃ. Ayaṃ tāva
uddesavāre viseso.
     [415] Niddesavāre vedanāniddese asātaṃ sātapaṭipakkhavasena veditabbaṃ.
     [418] Dosaniddese dussatīti doso. Dussanāti dussanākāro.
Dussitattanti dussitabhāvo. Pakatibhāvavijahanaṭṭhena byāpajjanaṃ byāpatti.
Byāpajjanāti byāpajjanākāro. Virujjhatīti virodho. Punappunaṃ virujjhatīti
paṭivirodho. Viruddhākārapaṭiviruddhākāravasena vā idaṃ vuttaṃ. Caṇḍiko vuccati
caṇḍo thaddhapuggalo, tassa bhāvo caṇḍikkaṃ. Na etena suropitaṃ vacanaṃ hoti,
duruttaṃ aparipuṇṇameva hotīti asuroPo. Kuddhakāle hi paripuṇṇavacanaṃ nāma
natthi, sacepi kassaci hoti, taṃ appamāṇaṃ. Apare pana assujananaṭṭhena assuropanato
assuropoti vadanti, taṃ akāraṇaṃ, somanassassāpi assujananato. Heṭṭhā
vuttaattamanatā paṭipakkhato na attamanatāti anattamanatā. Sā pana yasmā cittasseva,
na sattassa. Tasmā cittassāti vuttaṃ. Sesamettha saṅgahasuññatavāresu ca heṭṭhā
vuttanayeneva veditabbanti.
                          Navamacittaṃ niṭṭhitaṃ.
                           ----------

---------------------------------------------------------------------------------------------
page316.
                           Dasamacittavaṇṇanā
     [421] Dasamaṃ sasaṅkhārattā parehi ussāhitassa vā paresaṃ vā aparādhaṃ
sāritassa sayameva vā paresaṃ aparādhaṃ anussaritvā kujjhamānassa uppajjati.
     Idhāpi padapaṭipāṭiyā ekūnatiṃsa aggahitaggahaṇena ca cuddaseva padāni
honti. Yevāpanakesu pana thīnamiddhampi labbhati. Tasmā ettha vinā
issāmacchariyakukkuccehi cattāri apaṇṇakaṅgāni thīnamiddhanti ime cha, issādīnaṃ
uppattikāle tesu aññatarena saddhiṃ satta yevāpanakā ekakkhaṇe uppajjanti.
Sesaṃ sabbaṃ sabbavāresu navamasadisameva. Imesu pana dvīsu domanassacittesu
sahajātādhipatiyeva labbhati, no 1- ārammaṇādhipati. Na hi kuddho kiñci garuṃ
karotīti.
                          Dasamacittaṃ niṭṭhitaṃ.
                          -------------
                         Ekādasamacittavaṇṇanā
     [422] Ekādasamaṃ chasu ārammaṇesu vedanāvasena majjhattassa
kaṅkhāpavattikāle uppajjati. Tassa samayavavaṭṭhāne vicikicchāsampayuttanti padaṃ
apubbaṃ. Tassattho vicikicchāya sampayuttanti vicikicchāsampayuttaṃ. Dhammuddese
vicikicchā hotīti padameva viseso. Tattha vigatā cikicchāti vicikicchā. Sabhāvaṃ vā
vicinanto etāya kicchati kilamatīti vicikicchā, sā saṃsayalakkhaṇā, kampanarasā,
anicchayapaccupaṭṭhānā anekaṃ sagāhapaccupaṭṭhānā vā, ayonisomanasikārapadaṭṭhānā,
paṭipattiantarāyakarāti daṭṭhabbā.
     Idha padapaṭipāṭiyā tevīsati padāni honti, aggahitaggahaṇena cuddasa.
Tesaṃ vasena savibhattikāvibhattikarāsivinicchayo veditabbo. Manasikāro uddhaccanti
dveyeva 2- yevāpanakā.
@Footnote: 1 cha.Ma. na         2 ka. dvepi

---------------------------------------------------------------------------------------------
page317.
     [424] Niddesavārassa cittekaggatāniddese yasmā idaṃ dubbalaṃ cittaṃ,
pavattaṭṭhitimattamevettha 1- hoti, tasmā "saṇṭhitī"tiādīni avatvā cittassa ṭhitīti
ekameva padaṃ vuttaṃ. Teneva ca kāraṇena uddesavārepi "samādhindriyan"tiādi
na vuttaṃ.
     [425] Vicikicchāniddese kaṅkhanavasena kaṅkhā. Kaṅkhāya āyanāti kaṅkhāyanā.
Purimakaṅkhā hi uttarakaṅkhaṃ āneti nāma. 2- Ākāravasena vā etaṃ vuttaṃ.
Kaṅkhāsamaṅgicittaṃ kaṅkhāya āyitattā kaṅkhāyitaṃ nāma, tassa bhāvo kaṅkhāyitattaṃ.
Vimatīti namati. Vicikicchā vuttatthāeva. Kampanaṭṭhena dvidhā eḷayatīti dveḷhakaṃ.
Paṭipattinivāraṇena dvidhāpatho viyāti dvedhāpatho. "niccaṃ nu kho idaṃ, aniccaṃ
nu kho"tiādippavattiyā ekasmiṃ ākāre saṇṭhātuṃ asamatthatāya samantato setīti
saṃsayo. Ekaṃsaṃ gahetuṃ asamatthatāya na ekaṃsagāhoti anekaṃsagāho. 3- Nicchetuṃ
asakkontī ārammaṇato osakkatīti āsappanā. Ogāhituṃ asakkontī parimantato 4-
sappatīti parisappanā. Pariyogāhituṃ asamatthatāya apariyogāhanā. Nicchayavasena
ārammaṇe pavattituṃ asamatthatāya thambhitattaṃ, 5- cittassa thaddhabhāvoti attho.
Vicikicchā hi uppajjitvā cittaṃ thaddhaṃ karoti. Yasmā pana sā uppajjamānā
ārammaṇaṃ gahetvā manaṃ vilikhantī viya, tasmā manovilekhoti vuttā. Sesaṃ
sabbattha uttānatthamevāti. 6-
                        Ekādasamacittaṃ niṭṭhitaṃ.
                         --------------
                         Dvādasamacittavaṇṇanā
     [427] Dvādasame 7- dvādasamassa samayavavaṭṭhāne uddhaccena sampayuttanti
uddhaccasampayuttaṃ. Idañhi cittaṃ chasu ārammaṇesu vedanāvasena majjhattaṃ hutvā
@Footnote: 1 cha.Ma. pavattiṭaṭhitimattakamevettha          2 Ma. āyati nāma
@3 cha.Ma. na ekaṃsaggāhoti anekaṃsaggāho    4 cha.Ma. parisamantato
@5 Ma. chambhitattaṃ                       6 cha.Ma. uttānatthameva
@7 cha.Ma. ayaṃ pāṭho na dissati

---------------------------------------------------------------------------------------------
page318.
Uddhataṃ hoti. Idha dhammuddese vicikicchāṭhāne "uddhaccaṃ hotī"ti āgataṃ.
Padapaṭipāṭiyā aṭṭhavīsati padāni honti. Aggahitaggahaṇena cuddasa. Tesaṃ
vasena savibhattikāvibhattikarāsividhānaṃ veditabbaṃ. Adhimokkho manasikāroti dveva
yevāpanakā.
     [429] Niddesavārassa uddhaccaniddese cittassāti na sattassa na
posassa. Uddhaccanti uddhatākāro. Na vūpasamoti avūpasamo. Ceto vikkhipatīti
cetaso vikkhePo. Bhantattaṃ cittassāti cittassa bhantabhāvo bhantayānabhantagoṇādīni
viya. Iminā ekārammaṇasmiṃyeva vipphandanaṃ kathitaṃ. Uddhaccañhi ekārammaṇe
vipphandati, vicikicchā nānārammaṇe. Sesaṃ sabbavāresu heṭṭhā vuttanayeneva
veditabbaṃ.
     Idāni imasmiṃ cittadvaye pakiṇṇakavinicchayo hoti:- "ārammaṇe pavattanacittāni
1- nāma katī"ti vuttasmiñhi 2- "imāneva dve"ti vattabbaṃ. Tattha
vicikicchāsahagataṃ ekantena pavattati, 3- uddhaccasahagataṃ pana laddhādhimokkhattā
laddhapatiṭṭhaṃ 4- patiṭṭhāya patiṭṭhāya 4- pavattati. Yathā hi vaṭṭacaturassesu dvīsu
maṇīsu pabbhāraṭṭhāne pavattetvā  vissaṭṭhesu vaṭṭamaṇi ekanteneva pavattati,
caturasso patiṭṭhāya patiṭṭhāya pavattati. Evaṃ sampadamidaṃ veditabbaṃ. Sabbesupi
hīnādibhedo na uddhato, sabbesaṃ ekantahīnattā. Sahajātādhipati labbhamānopi na uddhato,
heṭṭhā dassitanayattā. Ñāṇābhāvato panettha vīmaṃsādhipati nāma natthi.
Pacchimadvaye sesopi natthiyeva. Kasmā? kañci dhammaṃ dhuraṃ katvā anuppajjanato
Paṭṭhāne ca paṭisiddhito. 5-
     Imehi pana dvādasahipi akusalacittehi kamme āyūhite ṭhapetvā
uddhaccasahagataṃ sesāni ekādaseva paṭisandhiṃ ākaḍḍhanti. Vicikicchāsahagate
aladdhādhimokkhe dubbalepi paṭisandhiṃ ākaḍḍhamāne uddhaccasahagataṃ laddhādhimokkhaṃ
@Footnote: 1 cha.Ma. pavaṭṭanakacittāni       2 cha.Ma. hi vutte    3 cha.Ma. pavaṭṭati. evamuparipi
@4-4 cha.Ma. ime pāṭhā na dissanti   5 cha.Ma. paṭisiddhato

---------------------------------------------------------------------------------------------
page319.
Balavaṃ kasmā nākaḍḍhatīti? dassanena pahātabbābhāvato. Yadi hi ākaḍḍheyya,
dassanena pahātabbapadavibhaṅge āgaccheyya. Tasmā ṭhapetvā taṃ sesāni ekādasa
ākaḍḍhanti. Tesu hi yena kenaci kamme āyūhite tāya cetanāya catūsu
apāyesu paṭisandhi hoti, akusalavipākesu ahetukamanoviññāṇadhātuupekkhāsahagatāya
paṭisandhiṃ gaṇhāti. Itarassāpi ettheva paṭisandhidānaṃ bhaveyya. Yasmā pana taṃ 1-
natthi, tasmā dassanena pahātabbapadavibhaṅge nāgatanti.
                 "akusalā dhammā"ti padassa vaṇṇanā niṭṭhitā.
                        ----------------
                    Abyākatapadaahetukakusalavipākavaṇṇanā
     [431] Idāni abyākatapadaṃ bhājetvā dassetuṃ "katame dhammā abyākatā"tiādi
āraddhaṃ. Tattha catubbidhaṃ abyākataṃ vipākaṃ kiriyaṃ rūpaṃ nibbānanti. Tesu
vipākābyākataṃ, vipākābyākatepi kusalavipākaṃ, tasmimpi parittavipākaṃ, tasmimpi
ahetukaṃ, tasmimpi pañcaviññāṇaṃ, tasmimpi dvārapaṭipāṭiyā cakkhuviññāṇaṃ,
tassāpi ṭhapetvā dvārārammaṇādisādhāraṇapaccayaṃ asādhāraṇakammapaccayavaseneva
uppattiṃ dīpetuṃ "kāmāvacarassa kusalassa kammassa katattā"tiādi vuttaṃ. Tattha
katattāti katakāraṇā. Upacitattāti ācitattā vaḍḍhitakāraṇā. Cakkhuviññāṇanti
kāraṇabhūtassa cakkhussa viññāṇaṃ, cakkhuto vā pavattaṃ cakkhusmiṃ vā nissitaṃ
viññāṇanti cakkhuviññāṇaṃ. Parato sotaviññāṇādīsupi eseva nayo.
     Tattha cakkhusannissitarūpavijānanalakkhaṇaṃ cakkhuviññāṇaṃ, rūpamattārammaṇarasaṃ,
rūpābhimukhabhāvapaccupaṭṭhānaṃ, rūpārammaṇāya kiriyāmanodhātuyā apagamanapadaṭṭhānaṃ.
Parato āgatāni sotādisannissitasaddādivijānanalakkhaṇāni sotaghānajivhākāyaviññāṇāni,
saddādimattārammaṇarasāni, saddādiabhimukhabhāvapaccupaṭṭhānāni,
saddādiārammaṇānaṃ kiriyāmanodhātūnaṃ apagamanapadaṭṭhānāni.
@Footnote: 1 cha.Ma. panetaṃ

---------------------------------------------------------------------------------------------
page320.
     Idha padapaṭipāṭiyā dasa padāni honti, aggahitaggahaṇena satta. Tesu
pañca avibhattikāni, dve savibhattikāni. Tesu cittaṃ phassapañcakavasena ceva
indriyavasena ca dvīsu ṭhānesu vibhattiṃ gacchati. Vedanāphassapañcakajjhānaṅgaindriya-
vasena tīsuyeva. Rāsayopi imeva tayo honti. Yevāpanako eko
manasikārova.
     [436] Niddesavāre cakkhuviññāṇaṃ "paṇḍaran"ti vatthuto vuttaṃ. Kusalañhi
attano parisuddhatāya paṇḍaraṃ nāma, akusalaṃ bhavaṅganissandena, vipākaṃ 1-
vatthupaṇḍaratāya paṇḍaraṃ nāma. 1-
     [438] Cittekaggatāniddese "cittassa ṭhitī"ti ekameva 2- padaṃ vuttaṃ.
Idampi hi dubbalaṃ cittaṃ, pavattaṭṭhitimattamevettha 3- labbhati,
saṇṭhitiavaṭṭhitibhāvaṃ pāpuṇituṃ na sakkoti. Saṅgahavāre jhānaṅgamaggaṅgāni na
uddhatāni. Kasmā? vitakkapacchimakaṃ hi jhānaṃ nāma, hetupacchimako maggo nāma,
pakatiyā avitakkacitte jhānaṅgaṃ na labbhati, ahetukacitte ca maggaṅgaṃ. 4- Tasmā
idha ubhayampi na uddhataṃ. Saṅkhārakkhandho panettha 5- caturaṅgikoyeva bhājito.
Suññatavāro pākatikoyeva. Sotaviññāṇādiniddesāpi imināva nayena veditabbā.
     Kevalañhi cakkhuviññāṇādīsu upekkhā bhājitā, kāyaviññāṇe sukhanti
ayamettha viseso. Sopi ca ghaṭṭanavasena hotīti veditabbo. Cakkhudvārādīsu hi
catūsu upādārūpameva upādārūpaṃ ghaṭṭeti, upādārūpeyeva upādārūpaṃ ghaṭṭente
paṭighaṭṭanānighaṃso balavā na hoti, catunnaṃ adhikaraṇīnaṃ upari cattāro
kappāsapicupiṇḍe ṭhapetvā picupiṇḍeneva 6- pahatakālo viya phuṭṭhamattameva hoti,
vedanā majjhattaṭṭhāne tiṭṭhati. Kāyadvāre pana bahiddhā mahābhūtārammaṇaṃ
ajjhattikaṃ kāyappasādaṃ ghaṭṭetvā pasādapaccayesu mahābhūtesu paṭihaññati, yathā
@Footnote: 1-1 cha.Ma. vatthupaṇḍarattā      2 Ma. ettakameva          3 cha.Ma. pavattiṭṭhiti....
@4 cha.Ma. maggaṅgāni           5 cha.Ma. saṅkhārakkhandhopettha  6 cha.Ma. picupiṇḍeheva

---------------------------------------------------------------------------------------------
page321.
Adhikaraṇīmatthake kappāsapicupiṇḍaṃ ṭhapetvā kūṭena paharantaṃ 1- kappāsapicupiṇḍaṃ
chinditvā kūṭaṃ adhikaraṇiṃ gaṇhātīti nighaṃso balavā hoti, evameva paṭighaṭṭanānighaṃso
balavā hoti. Iṭṭhe ārammaṇe sukhasahagataṃ kāyaviññāṇaṃ uppajjati,
aniṭṭhe dukkhasahagataṃ.
     Imesaṃ pana pañcannaṃ cittānaṃ vatthudvārārammaṇāni nibaddhāneva 2-
honti, vatthādisaṅkamanaṃ nāmettha natthi. Kusalavipākacakkhuviññāṇaṃ hi cakkhuppasādaṃ
vatthuṃ katvā iṭṭhe ca iṭṭhamajjhatte ca catusamuṭṭhānikarūpārammaṇe dassanakiccaṃ
sādhayamānaṃ cakkhudvāre ṭhatvā vipaccati, sotaviññāṇādīni sotappasādādayo 3- vatthuṃ
katvā iṭṭhaiṭṭhamajjhattesu saddādīsu savanaghāyanasāyanaphusanakiccāni sādhayamānāni
sotadvārādīsu ṭhatvā vipaccanti. Saddo panettha dvisamuṭṭhānikoyeva hoti.
     [455] Manodhātuniddese sabhāvasuññatanissattaṭṭhena manoyeva dhātu
manodhātu, sā cakkhuviññāṇādīnaṃ anantaraṃ rūpādivijānanalakkhaṇā, rūpādīnaṃ
sampaṭicchannarasā, tathābhāvapaccupaṭṭhānā, cakkhuviññāṇādiapagamanapadaṭṭhānā.
Idha dhammuddese dvādasa padāni honti, aggahitaggahaṇena nava. Tesu satta
avibhattikāni, dve savibhattikāni. Adhimokkho manasikāroti dve yevāpanakā.
Vitakkaniddeso abhiniropanaṃ pāpetvā ṭhapito. Yasmā panetaṃ cittaṃ nevakusalaṃ
nākusalaṃ, tasmā "sammāsaṅkappo"ti vā "micchāsaṅkappo"ti vā na vuttaṃ.
Saṅgahavāre labbhamānampi jhānaṅgaṃ pañcaviññāṇasote patitvā gatanti, maggaṅgaṃ
pana na labbhatievāti na uddhataṃ. Suññatavāro pākatikoyeva. Imassa cittassa
vatthu nibaddhaṃ, hadayavatthumeva hoti. Dvārārammaṇāni anibaddhāni. Tattha kiñcāpi
dvārārammaṇāni saṅkamanti, ṭhānaṃ pana ekaṃ. Sampaṭicchannakiccameva hetaṃ hoti.
Idañhi pañcadvāre pañcasu ārammaṇesu sampaṭicchannaṃ hutvā vipaccati.
@Footnote: 1 cha. paharantassa, Ma. paharante   2 Ma. nibandhāneva    3 cha.Ma. sotapasādādīni

---------------------------------------------------------------------------------------------
page322.
Kusalavipākesu cakkhuviññāṇādīsu niruddhesu taṃsamanantarā tāneva ṭhānappattāni
rūpārammaṇādīni sampaṭicchati.
     [469] Manoviññāṇadhātuniddesesu paṭhamamanoviññāṇadhātuyā pītipadaṃ
adhikaṃ, vedanāpi somanassavedanā hoti. Ayañhi iṭṭhārammaṇasmiṃyeva pavattatīti. 1-
Dutiyamanoviññāṇadhātu iṭṭhamajjhattārammaṇe. Tasmā tattha "upekkhā vedanā
hotī"ti padāni manodhātuniddesasadisāneva. Ubhayatthāpi pañcaviññāṇasote
patitvā gatattāyeva jhānaṅgāni na uddhatāni, tathā 2- maggaṅgāni alābhatoyeva. Sesaṃ
sabbattha vuttanayeneva veditabbaṃ. Lakkhaṇādito panesā duvidhāpi manoviññāṇadhātu
ahetukavipākā chaḷārammaṇavijānanalakkhaṇā, santīraṇādirasā, tathābhāvapaccupaṭṭhānā,
hadayavatthupadaṭṭhānāti veditabbā.
     Tattha paṭhamā dvīsu ṭhānesu vipaccati. Sā hi pañcadvāre kusalavipāka-
cakkhuviññāṇādianantaraṃ vipākamanodhātuyā taṃ ārammaṇaṃ sampaṭicchitvā niruddhāya
tasmiṃyevārammaṇe 3- santīraṇakiccaṃ sādhayamānā pañcadvāresu patvā 4- vipaccati.
Chasu dvāresu pana balavārammaṇe tadārammaṇā 5- hutvā vipaccatīti. 6- Kathaṃ? yathā
Hi caṇḍasote tiriyaṃ nāvāya gacchantiyā udakaṃ chijjitvā thokaṃ ṭhānaṃ nāvaṃ
anubandhitvā yathāsotameva gacchati, evameva chasu dvāresu balavārammaṇe
palobhayamāne āpāthaṃ gate javanaṃ javati, tasmiṃ javite bhavaṅgassa vāro. Idaṃ
pana cittaṃ bhavaṅgassa vāraṃ adatvā javanena gahitārammaṇaṃ gahetvā ekaṃ dve
cittavāre pavattitvā bhavaṅgameva otarati. Gavakkhandhe nadiṃ tarantepi evameva
upamā vitthāretabbā. Evamesā yaṃ javanena gahitārammaṇaṃ, tasseva gahitattā
tadārammaṇaṃ nāma hutvā vipaccati.
@Footnote: 1 cha.Ma. iti-saddo na dissati     2 cha.Ma. ayaṃ saddo na dissati    3 Ma. tadārammaṇe
@4 cha.Ma. ṭhatvā               5 Sī. tadārammaṇaṃ
@6 cha.Ma. iti-saddo na dissati

---------------------------------------------------------------------------------------------
page323.
     Dutiyā pana pañcasu ṭhānesu vipaccati. Kathaṃ? manussaloke tāva
jaccandhajaccabadhirajaccajaḷajaccummattakaubhatobyañjanakanapuṃsakānaṃ paṭisandhiggahaṇakāle
paṭisandhi hutvā vipaccati, paṭisandhiyā vītivattāya yāvatāyukaṃ bhavaṅgaṃ hutvā
vipaccati, iṭṭhamajjhatte pañcārammaṇavīthiyā santīraṇaṃ hutvā, balavārammaṇe
chadvāresu tadārammaṇaṃ hutvā, maraṇakāle cuti hutvāti imesu pañcasu ṭhānesu
vipaccatīti.
                      Manoviññāṇadhātudvayaṃ niṭṭhitaṃ.
                         --------------
                       Abyākatapadavipākuddhārakathā
                       aṭṭhamahāvipākacittavaṇṇanā
     [498] Idāni aṭṭha mahāvipākacittāni dassetuṃ puna "katame dhammā
abyākatā"tiādi āraddhaṃ. Tattha pāliyaṃ nayamattaṃ dassetvā sabbavārā
saṅkhittā, tesaṃ attho heṭṭhā vuttanayeneva veditabbo. Yo panettha viseso,
taṃ dassetuṃ "alobho abyākatamūlan"tiādi vuttaṃ. Yampi na vuttaṃ, taṃ evaṃ
veditabbaṃ:- yo hi kāmāvacarakusalesu kammadvārakammapathapuññakiriyāvatthubhedo
vutto, so idha natthi. Kasmā? aviññattijanakato avipākadhammato tathāappavattito
ca. Yāpi 1- yevāpanakesu karuṇāmuditā vuttā. Tā sattārammaṇattā
vipākesu na santi, ekantaparittārammaṇāni hi kāmāvacaravipākāni. Na kevalañca
karuṇāmuditā, viratiyopettha na santi. "pañca sikkhāpadāni kusalānevā"ti 2- hi
vuttaṃ.
     Asaṅkhārasasaṅkhāravidhānañcettha kusalato ceva paccayabhedato ca veditabbaṃ.
Asaṅkhārikassa hi kusalassa asaṅkhārikameva vipākaṃ, sasaṅkhārikassa sasaṅkhārikaṃ.
Balavapaccayehi ca uppannaṃ asaṅkhārikaṃ, itarehi itaraṃ. Hīnādibhedepi imāni
hīnamajjhimapaṇītehi chandādīhi anipphāditattā hīnamajjhimapaṇītāni nāma na
@Footnote: 1 cha.Ma. yāpi tā          2 abhi. 35/703/549

---------------------------------------------------------------------------------------------
page324.
Honti, hīnassa pana kusalassa vipākaṃ hīnaṃ, majjhimassa majjhimaṃ, paṇītassa
paṇītaṃ. Adhipatinopettha na santi. Kasmā? chandādīni dhuraṃ katvā
anuppādetabbato. Sesaṃ sabbaṃ aṭṭhasu kusalesu vuttasadisameva.
     Idāni imesaṃ aṭṭhannaṃ mahāvipākacittānaṃ vipaccanaṭṭhānaṃ veditabbaṃ.
Etāni hi catūsu ṭhānesu vipaccanti paṭisandhiyaṃ, bhavaṅge, cutiyaṃ, tadārammaṇeti.
Kathaṃ? manussesu tāva kāmāvacaradevesu ca puññavantānaṃ duhetukatihetukānaṃ
Paṭisandhiggahaṇakāle paṭisandhi hutvā vipaccanti, paṭisandhiyā vītivattāya pavatte
saṭṭhīpi asītipi 1- vassāni asaṅkheyyampi āyukālaṃ bhavaṅgaṃ hutvā, balavārammaṇe
chasu dvāresu tadārammaṇaṃ hutvā, maraṇakāle cuti hutvāti evaṃ catūsu ṭhānesu
vipaccanti.
     Tattha sabbepi sabbaññubodhisattā pacchimapaṭisandhiggahaṇe paṭhamena
somanassasahagatatihetukaasaṅkhārikamahāvipākacittena paṭisandhiṃ gaṇhanti. Taṃ pana
mettāpubbabhāgacittassa vipākaṃ hoti. Tena dinnāya paṭisandhiyā asaṅkheyyaṃ
āyu, kālavasena pana pariṇamati. Mahāsivatthero panāha "somanassasahagatato
upekkhāsahagataṃ balavataraṃ, tena paṭisandhiṃ gaṇhanti, tena gahitapaṭisandhikā hi
mahajjhāsayā honti, dibbesupi ārammaṇesu ubbilāvino 2- na honti
tipiṭakacūḷanāgattherādayo viyā"ti. Aṭṭhakathāyaṃ pana "ayaṃ therassa manoratho, natthi
etan"ti paṭikkhipitvā "sabbaññubodhisattānaṃ hitūpacāro balavā hoti, tasmā
mettāpubbabhāgakāmāvacarakusalavipākasomanassasahagatatihetukaasaṅkhārikacittena paṭisandhiṃ
gaṇhantī"ti vuttaṃ.
                        ----------------
                           Vipākuddhārakathā
     idāni vipākuddhārakathāya mātikā ṭhapetabbā. Tipiṭakacūḷanāgatthero
tāva āha "ekāya kusalacetanāya soḷasa vipākacittāni uppajjanti, ettheva
dvādasakamaggopi ahetukaṭṭhakampī"ti. Moravāpīvāsimahādattatthero panāha "ekāya
@Footnote: 1 Sī. saṭṭhimpi asītimpi         2 cha.Ma. uppilāvino, Sī. ubbillāvino

---------------------------------------------------------------------------------------------
page325.
Kusalacetanāya dvādasa vipākacittāni uppajjanti, ettheva dasakamaggopi
ahetukaṭṭhakampī"ti. Tipiṭakamahādhammarakkhitatthero panāha "ekāya kusalacetanāya
dasa vipākacittāni uppajjanti, ettheva ahetukaṭṭhakan"ti.
     Imasmiṃ ṭhāne sāketakapañhaṃ nāma gaṇhiṃsu. Sāketake kira upāsakā
sālāyaṃ nisīditvā "kinnu kho ekāya cetanāya kamme āyūhite ekā paṭisandhi hoti,
udāhu nānā"ti pañhaṃ 1- samuṭṭhāpetvā nicchetuṃ asakkontā ābhidhammikatthere
upasaṅkamitvā pucchiṃsu. Therā "yathā ekasmā ambabījā ekova aṅkuro nikkhamati,
evaṃ ekāva paṭisandhi hotī"ti saññāpesuṃ. Ekadivasaṃ 2- "kinnu kho nānācetanāhi
kamme āyūhite paṭisandhiyo nānā honti, udāhu ekā"ti pañhaṃ
samuṭṭhāpetvā nicchetuṃ asakkontā there pucchiṃsu. Therā "yathā bahūsu ambabījesu
ropitesu bahū aṅkurā nikkhamanti, evaṃ bahukāva paṭisandhiyo hontī"ti saññāpesuṃ.
     Aparampi imasmiṃ ṭhāne ussannakittanaṃ 3- nāma gahitaṃ. Imesañhi sattānaṃ
lobhopi ussanno hoti, dosopi mohopi alobhopi adosopi amohopi. Taṃ
nesaṃ ussannabhāvaṃ ko niyāmetīti? pubbe hetu niyāmeti. Kammāyūhanakkhaṇeyeva
nānattaṃ hoti. Kathaṃ? yassa hi kammāyūhanakkhaṇe lobho balavā hoti,
alobho mando, adosāmohā balavanto, dosamohā mandā, tassa mando
alobho lobhaṃ pariyādātuṃ na sakkoti, adosāmohā pana balavanto dosamohe
pariyādātuṃ sakkonti. Tasmā so tena kammena dinnapaṭisandhivasena nibbatto
luddho hoti, sukhasīlo akkodhano, paññavā pana hoti vajirūpamaññāṇoti.
     Yassa pana kammāyūhanakkhaṇe lobhadosā balavanto honti, alobhādosā
mandā, amoho ca 4- balavā, moho mando, so purimanayeneva luddho ceva
hoti duṭṭho ca, paññavā pana hoti vajirūpamaññāṇo dattābhayatthero viya.
@Footnote: 1 cha.Ma. pañhaṃ nāma           2 cha.Ma. athekadivasaṃ
@3 cha.Ma. ussadakittanaṃ          4 cha.Ma. ayaṃ saddo na dissati

---------------------------------------------------------------------------------------------
page326.
     Yassa pana kammāyūhanakkhaṇe lobhādosamohā balavanto honti, itare
mandā, so purimanayeneva luddho ceva hoti dandho ca, sīlako 1- pana hoti
akkodhano.
     Tathā yassa kammāyūhanakkhaṇe tayopi lobhadosamohā balavanto honti,
alobhādayo mandā, so purimanayeneva luddho ceva hoti duṭṭho ca muḷho ca.
     Yassa pana kammāyūhanakkhaṇe alobhadosamohā balavanto honti, itare
mandā, so purimanayeneva appakileso hoti dibbārammaṇampi disvā niccalo,
duṭṭho pana hoti dandhapañño cāti.
     Yassa pana kammāyūhanakkhaṇe alobhādosamohā balavanto honti, itare
mandā, so purimanayeneva aluddho ceva hoti sīlako ca, dandho pana hoti.
     Tathā yassa kammāyūhanakkhaṇe alobhadosāmohā balavanto honti, itare
mandā, so purimanayeneva aluddho ceva hoti paññavā ca, duṭṭho ca pana
hoti kodhano.
     Yassa pana kammāyūhanakkhaṇe tayopi alobhādayo balavanto honti,
lobhādayo mandā, so mahāsaṃgharakkhitatthero viya aluddho aduṭṭho paññavā
ca hotīti.
     Aparampi imasmiṃ ṭhāne hetukittanaṃ nāma gahitaṃ. Tihetukakammañhi
tihetukampi duhetukampi ahetukampi vipākaṃ deti. Duhetukakammaṃ
tihetukavipākaṃ na deti, itaraṃ deti. Tihetukakammena paṭisandhi
tihetukāpi hoti duhetukāpi, ahetukā na hoti. Duhetukena duhetukāpi
hoti ahetukāpi, tihetukā na hoti. Asaṅkhārikaṃ kusalaṃ asaṅkhārikampi
sasaṅkhārikampi vipākaṃ deti. Sasaṅkhārikaṃ sasaṅkhārikampi asaṅkhārikampi
vipākaṃ deti. Ārammaṇena vedanā parivattetabbā. Javanena tadārammaṇaṃ niyāmetabbaṃ.
@Footnote: 1 cha.Ma. sukhasīlako. evamuparipi

---------------------------------------------------------------------------------------------
page327.
     Idāni tassa tassa therassa vāde soḷasamaggādayo veditabbā.
Paṭhamakāmāvacarakusalasadisena hi paṭhamamahāvipākacittena gahitapaṭisandhikassa gabbhāvāsato
nikkhamitvā saṃvarāsaṃvare paṭṭhapetuṃ samatthabhāvaṃ upagatassa cakkhudvārasmiṃ iṭṭhārammaṇe
āpāthagate 1- kiriyāmanodhātuyā bhavaṅge anāvaṭṭiteyeva atikkamanaārammaṇānaṃ
pamāṇaṃ natthi. Kasmā evaṃ hoti? ārammaṇadubbalatāya. Ayaṃ tāva eko moghavāro.
     Sace pana bhavaṅgaṃ āvaṭṭeti, kiriyāmanodhātuyā bhavaṅge āvaṭṭite
voṭṭhavanaṃ apāpetvāva antarā cakkhuviññāṇe vā sampaṭicchanne vā santīraṇe
vā ṭhatvā nivattissatīti netaṃ ṭhānaṃ vijjati. Voṭṭhavane 2- pana ṭhatvā ekaṃ vā
dve vā cittāni vattanti. Tato āsevanaṃ labhitvā javanaṭṭhāne ṭhatvā puna
bhavaṅgaṃ otarati, idampi ārammaṇadubbalatāya evaṃ hoti. Ayaṃ pana vāro "diṭṭhaṃ
viya me, sutaṃ viya me"tiādīni vacanakāle labbhati. Ayampi dutiyo moghavāro.
     Aparassa kiriyāmanodhātuyā bhavaṅge āvaṭṭite vīthicittāni uppajjanti,
javanaṃ javati. Javanapariyosāne pana tadārammaṇassa vāro, tasmiṃ anuppanneyeva
bhavaṅgaṃ otarati. Tatrāyaṃ upamā:- yathā hi nadiyā āvaraṇaṃ bandhitvā
mahāmātikābhimukhe udake kate udakaṃ gantvā ubhosu tīresu kedāre pūretvā
atirekaṃ kakkaṭakamaggādīhi palāyitvā puna nadimeva otarati, evametaṃ daṭṭhabbaṃ.
Ettha hi nadiyaṃ udakappavattanakālo viya bhavaṅgavīthippavattanakālo, āvaraṇabandhanakālo
viya kiriyāmanodhātuyā bhavaṅgassa āvaṭṭanakālo, mahāmātikāya udakappavattanakālo
viya vīthicittappavatti, ubhosu tīresu kedārapūraṇaṃ viya javanaṃ kakkaṭakamaggādīhi
palāyitvā puna udakassa nadīotaraṇaṃ viya javanassa 3- javitvā tadārammaṇe
anuppanneyeva puna bhavaṅgotaraṇaṃ. Evaṃ bhavaṅgaotaraṇacittānampi gaṇanapatho 4-
natthi. Idampi 5- ārammaṇadubbalatāya evaṃ hoti. Ayaṃ tatiyo moghavāro.
@Footnote: 1 cha.Ma. āpāthamāgate     2 cha.Ma. voṭṭhabbavasena, Sī. voṭṭhapane    3 cha.Ma. javanaṃ
@4 Ma. gaṇanā nāma         5 cha.Ma. idañcāpi

---------------------------------------------------------------------------------------------
page328.
     Sace pana balavārammaṇaṃ āpāthagataṃ hoti, kiriyāmanodhātuyā bhavaṅge
āvaṭṭite cakkhuviññāṇādīni uppajjanti. Javanaṭṭhāne pana paṭhamakāmāvacarakusalacittaṃ
javanaṃ hutvā cha satta vāre javitvā tadārammaṇassa vāraṃ deti. Tadārammaṇaṃ
patiṭṭhamānaṃ taṃsadisameva mahāvipākacittaṃ patiṭṭhāti. Idaṃ dve nāmāni labhati
paṭisandhicittasadisattā mūlabhavaṅganti ca, yaṃ javanena gahitaṃ ārammaṇaṃ, tassa
gahitattā tadārammaṇanti ca. Imasmiṃ ṭhāne cakkhuviññāṇaṃ sampaṭicchannaṃ santīraṇaṃ
tadārammaṇanti cattāri vipākacittāni gaṇanūpagāni honti.
     Yadā pana dutiyaṃ kusalacittaṃ javanaṃ hoti, tadā taṃsadisaṃ dutiyaṃ vipākacittameva
tadārammaṇaṃ hutvā patiṭṭhāti, idampi dve nāmāni labhati paṭisandhicittena
asadisattā āgantukabhavaṅganti ca, purimanayeneva tadārammaṇanti ca. Iminā saddhiṃ
purimāni cattāri pañca honti.
     Yadā pana tatiyaṃ kusalacittaṃ javanaṃ hoti, tadā taṃsadisaṃ tatiyaṃ vipākacittaṃ
tadārammaṇaṃ hutvā patiṭṭhāti. Idampi vuttanayeneva āgantukabhavaṅgaṃ, tadārammaṇanti
ca dve nāmāni labhati. Iminā saddhiṃ purimāni pañca cha honti.
     Yadā pana catutthaṃ kusalacittaṃ javanaṃ hoti, tadā taṃsadisaṃ catutthaṃ vipākacittaṃ
tadārammaṇaṃ hutvā patiṭṭhāti. Idampi vuttanayeneva āgantukabhavaṅgaṃ, tadārammaṇanti
ca dve nāmāni labhati. Iminā saddhiṃ purimāni cha satta honti.
     Yadā pana tasmiṃ dvāre iṭṭhamajjhattārammaṇaṃ āpāthamāgacchati, tatrāpi
vuttanayeneva tayo moghavārā labbhanti. Yasmā pana ārammaṇena vedanā
parivattati, tasmā tattha upekkhāsahagataṃ santīraṇaṃ catunnañca upekkhāsahagata-
mahākusalajavanānaṃ pariyosāne cattāri upekkhāsahagatamahāvipākacittāneva
tadārammaṇabhāvena patiṭṭhahanti. Tānipi vuttanayeneva āgantukabhavaṅgaṃ, tadārammaṇanti
ca dve nāmāni labhanti. Piṭṭhibhavaṅgānītipi vuccantieva. Iti imāni pañca
purimehi sattahi saddhiṃ dvādasa honti. Evaṃ cakkhudvāre dvādasa, sotadvārādīsu

---------------------------------------------------------------------------------------------
page329.
Dvādasa dvādasāti samasaṭṭhī honti. Evaṃ ekāya cetanāya kamme āyūhite
samasaṭṭhī vipākacittāni uppajjanti, aggahitaggahaṇena pana cakkhudvāre dvādasa,
sotaghānajivhākāyaviññāṇāni cattārīti soḷasa honti.
     Imasmiṃ ṭhāne ambopamaṃ nāma gaṇhiṃsu. Eko kira puriso phalitambarukkhamūle
sasīsaṃ pārupitvā nipanno niddāyati. Athekaṃ ambapakkaṃ vaṇṭato muccitvā tassa
kaṇṇasakkhaliṃ puñchamānaṃ 1- viya `than'ti 2- bhūmiyaṃ patati, 3- so tassa sdadena
pabujjhitvā ummīletvā 4- olokesi. Tato hatthaṃ pasāretvā phalaṃ gahetvā
maddetvā upasiṅghitvā paribhuñji.
     Tattha tassa purisassa ambarukkhamūle niddāyanakālo viya bhavaṅgasamaṅgikālo,
ambapakkassa vaṇṭato muccitvā kaṇṇasakkhaliṃ puñchamānassa patanakālo viya
ārammaṇassa pasādaghaṭṭanakālo, patanasaddena 5- pabujjhanakālo viya kiriyāmanodhātuyā
bhavaṅgassa āvaṭṭitakālo, ummīletvā olokitakālo viya cakkhuviññāṇassa
dassanakiccasādhanakālo, hatthaṃ pasāretvā gahitakālo viya vipākamanodhātuyā
ārammaṇassa sampaṭicchannakālo, 6- gahetvā madditakālo viya vipākamano-
viññāṇadhātuyā ārammaṇassa santīraṇakālo, upasiṅghitakālo viya kiriyāmano-
viññāṇadhātuyā ārammaṇassa vavaṭṭhāpitakālo, paribhuttakālo viya javanassa
ārammaṇarasaṃ anubhavitakālo. Ayaṃ upamā kiṃ dīpeti? "ārammaṇassa
pasādaghaṭṭanameva kiccaṃ, tena pasāde ghaṭṭite kiriyāmanodhātuyā bhavaṅgāvaṭṭanameva,
cakkhuviññāṇassa dassanamattakameva, vipākamanodhātuyā ārammaṇasampaṭicchanna-
mattakameva, vipākamanoviññāṇadhātuyā ārammaṇasantīraṇamattakameva, kiriyāmano-
viññāṇadhātuyā ārammaṇavavaṭṭhāpanamattakameva kiccaṃ, ekantena pana ārammaṇarasaṃ
javanameva anubhavatī"ti dīpeti.
@Footnote: 1 Ma. puñjamānaṃ          2 Sī. `ṭhan'ti, Ma. `dhan'ti      3 cha.Ma. pati
@4 Ma. ummilitvā         5 cha.Ma. tena saddena          6 cha. sampaṭicchitakālo

---------------------------------------------------------------------------------------------
page330.
     Ettha ca "tvaṃ bhavaṅgaṃ nāma hohi, tvaṃ āvajjanaṃ nāma, tvaṃ dassanaṃ
nāma, tvaṃ sampaṭicchannaṃ nāma, tvaṃ santīraṇaṃ nāma, tvaṃ voṭṭhānaṃ 1- nāma, tvaṃ
javanaṃ nāma, 2- tvaṃ tadālambanaṃ nāma 2- hohī"ti koci kattā vā kāretā vā natthi.
     Imasmiṃ pana ṭhāne pañcavidhaṃ niyāmaṃ nāma gaṇhiṃsu vījaniyāmaṃ, utuniyāmaṃ,
kammaniyāmaṃ, dhammaniyāmaṃ, cittaniyāmanti. Tattha kulatthagacchassa uttaraggabhāvo,
dakkhiṇavalliyā dakkhiṇato rukkhapariharaṇaṃ, suriyāvaṭṭapupphānaṃ suriyābhimukhabhāvo,
māluvalatāya 3- rukkhābhimukhagamanameva, nāḷikerassa matthakato 4- chiddasabbhāvoti tesaṃ
tesaṃ vījānaṃ taṃtaṃsadisaphaladānaṃ vījaniyāmo nāma. Tasmiṃ tasmiṃ samaye tesaṃ tesaṃ
rukkhānaṃ ekappahāreneva pupphaphalapallavaggahaṇaṃ utuniyāmo nāma. Tihetukakammaṃ
tihetukaduhetukāhetukavipākaṃ deti. Duhetukakammaṃ duhetukāhetukavipākaṃ deti,
tihetukaṃ na detīti evaṃ tassa tassa kammassa taṃtaṃsadisavipākadānameva kammaniyāmo nāma.
     Aparopi kammasarikkhakavipākavaseneva kammaniyāmo hoti. Tassa dīpanatthamidaṃ
vatthuṃ kathenti:- sammāsambuddhakāle sāvatthiyā dvāragāmo jhāyi, tato pajjalitaṃ
tiṇakaraḷaṃ uṭṭhahitvā ākāsena gacchato kākassa gīvāyaṃ paṭimuñci, so viravanto
bhūmiyaṃ patitvā kālamakāsi. Mahāsamuddepi ekā nāvā niccalā aṭṭhāsi, heṭṭhāpi
kenaci niruddhabhāvaṃ apassantā kāḷakaṇṇisalākaṃ vicāresuṃ. 5- Sā nāvikasseva
upāsikāya hatthe patitā. 6- Tato "ekissā kāraṇā sabbe mā nassantu, udake
naṃ pakkhipāmā"ti 7- āhaṃsu. Nāviko "na sakkhissāmi etaṃ udake plavamānaṃ 8-
passitun"ti vālikaghaṭaṃ gīvāyaṃ bandhāpetvā khipāpesi, taṃkhaṇaññeva nāvā khittasaro
viya pakkhantā. 9- Eko bhikkhu leṇe vasati, mahantaṃ pabbatakūṭaṃ patitvā dvāraṃ
pidahi, taṃ sattame divase sayameva apagataṃ. Sammāsambuddhassa jetavane nisīditvā
@Footnote: 1 cha.Ma. voṭṭhabbanaṃ. evamuparipi   2-2 cha.Ma. ime pāṭhā na dissanti
@3 Sī. māluvālatāya            4 cha.Ma. matthake     5 Sī. vāresuṃ
@6 cha.Ma. pati                 7 cha.Ma. khipāmāti
@8 Sī. uppilavamānaṃ, dhammapada.A. 5/36 (syā)    9 Sī. nikkhantā, cha.Ma. pakkhandi

---------------------------------------------------------------------------------------------
page331.
Dhammaṃ kathentassa imāni tīṇi vatthūni ekappahāreneva ārocesuṃ. Satthā "na
etaṃ aññehi kataṃ, teheva katakammamevetan"ti atītaṃ āharitvā dassento āha:-
     kāko purimattabhāve manusso hutvā ekaṃ duṭṭhagoṇaṃ dametuṃ asakkonto
gīvāyaṃ palālaveṇiṃ bandhitvā aggiṃ adāsi, goṇo teneva mato, idāni taṃ kammaṃ
etassa ākāsena gacachatopi na muccituṃ adāsi. Sāpi itthī purimattabhāve ekā
itthīyeva, eko kukkuro tāya paricito hutvā araññaṃ gacchantiyā saddhiṃ gacchati,
saddhimevāgacchati. Manussā "idāni amhākaṃ sunakhaluddako nikkhanto"ti
upphaṇḍenti. Sā tena aṭṭiyamānā kukkuraṃ nivāretuṃ asakkontī vālikaghaṭaṃ gīvāyaṃ
bandhitvā udake khipi. Taṃ kammaṃ tassā samuddamajjhe muccituṃ nādāsi. Sopi bhikkhu
purimattabhāve gopālako hutvā bilaṃ paviṭṭhāya godhāya sākhābhaṅgamuṭṭhiyā dvāraṃ
thakesi, tato 1- sattame divase sayameva āgantvā vivari, godhā kampamānā
nikkhami, karuṇāya taṃ na māresi, taṃ kammaṃ tassa pabbatantaraṃ pavisitvā nisinnassa
muccituṃ nādāsi. Iti imāni tīṇi vatthūni samodhānetvā imaṃ gāthamāha:-
                 "na antalikkhe na samuddamajjhe
                  na pabbatānaṃ vivaraṃ pavissa
                  na vijjate so jagatippadeso
                  yatraṭṭhito 2- mucceyya pāpakammā"ti. 3-
Ayampi kammaniyāmoyeva nāma. Aññānipi evarūpāni vatthūni kathetabbāni.
     Bodhisattānaṃ pana paṭisandhiggahaṇe mātukucchito nikkhamane abhisambodhiyaṃ
tathāgatassa dhammacakkappavattane āyusaṅkhārossajjane parinibbāne ca
dasasahassacakkavāḷakampanaṃ dhammaniyāmo nāma.
     Ārammaṇena pana pasāde ghaṭṭite "tvaṃ āvajjanaṃ nāma hohi .pe.
Tvaṃ javanaṃ nāma hohī"ti koci kattā vā kāretā vā natthi. Attano 4- pana
@Footnote: 1 cha.Ma. so              2 cha.Ma. yatthaṭṭhito
@3 khu.dha. 25/127/39       4 cha. attano attano

---------------------------------------------------------------------------------------------
page332.
Dhammatāyaeva ārammaṇena pasādassa ghaṭṭitakālato paṭṭhāya kiriyāmanodhātucittaṃ
bhavaṅgaṃ āvaṭṭeti, cakkhuviññāṇaṃ dassanakiccaṃ sādheti, vipākamanodhātu
sampaṭicchannakiccaṃ sādheti, vipākamanoviññāṇadhātu santīraṇakiccaṃ sādheti,
kiriyāmanoviññāṇadhātu voṭṭhavanakiccaṃ sādheti, javanaṃ ārammaṇarasaṃ anubhavatīti
ayaṃ cittaniyāmo nāma, ayaṃ idha adhippeto.
     Sasaṅkhārikatihetukakusalenāpi upekkhāsahagataasaṅkhārikasasaṅkhārikakusalacittehipi
kamme āyūhite taṃsadisavipākacittehi dinnāya 1- paṭisandhiyā eseva nayo.
Upekkhāsahagatadvaye pana paṭhamaṃ iṭṭhamajjhattārammaṇavasena pavattiṃ dassetvā
pacchā iṭṭhārammaṇavasena dassetabbā.
     Evampi ekekasmiṃ dvāre dvādasa dvādasa hutvā samasaṭṭhī honti.
Aggahitaggahaṇena soḷasa vipākacittāni uppajjanti.
     Imasmiṃ ṭhāne pañcaucchunāḷiyantopamaṃ 2- nāma gaṇhiṃsu. Ucchupīḷanasamaye
kira ekasmā gāmā ekādasa yantabāhā 3- nikkhamitvā ekaṃ ucchuvāṭaṃ disvā
tassa paripakkabhāvaṃ ñatvā ucchusāmikaṃ upasaṅkamitvā "yantabāhā mayan"ti
ārocesuṃ. So "ahaṃ tumheyeva pariyesāmī"ti ucchusālaṃ te gahetvā agamāsi.
Te tattha nāḷiyantaṃ sajjetvā 4- "mayaṃ ekādasa janā, aparampi ekaṃ laddhuṃ
vaṭṭati, vetanena gaṇhathā"ti āhaṃsu, ucchusāmiko "ahameva sahāyo bhavissāmī"ti
ucchūnaṃ sālaṃ pūrāpetvā tesaṃ sahāyo ahosi. Te attano attano kiccāni
katvā phāṇitapakkena 5- ucchurase pakke guḷabandhakena bandhe 6- ucchusāmikena
tulayitvā bhāgesu dinnesu attano attano bhāgaṃ ādāya sālaṃ sālāsāmikassa 7-
paṭicchāpetvā 8- eteneva upāyena aparāsupi catūsu sālāsu kammaṃ katvā
pakkamiṃsu.
@Footnote: 1 cha.Ma. ādinnāya      2 Sī. pañcanāḷiyantopamaṃ     3 cha.Ma. yantavāhā
@4 Sī. yojetvā        5 cha. phāṇitapācakena, Ma. phāṇitapākeneva
@6 cha.Ma. baddhe         7 cha.Ma. ucchusālaṃ sāmikassa   8 Ma. paṭicchādetvā

---------------------------------------------------------------------------------------------
page333.
     Tattha pañca yantasālā viya pañca pasādā daṭṭhabbā, pañca ucchuvāṭā
viya pañca ārammaṇāni, ekādasa vicaraṇakayantabāhā viya ekādasa vipākacittāni,
pañca ucchusālāsāmino viya pañca viññāṇāni, paṭhamasālāya sālāsāmikena
saddhiṃ ekādasannaṃ 1- janānaṃ ekatova hutvā katakammānaṃ bhāgaggahaṇakālo viya
ekādasannaṃ vipākacittānaṃ cakkhuviññāṇena saddhiṃ ekato hutvā cakkhudvāre
rūpārammaṇe sakasakakiccakaraṇakālo, sālāsāmikassa sālāya sampaṭicchannakālo viya
cakkhuviññāṇassa dvārasaṅkantiakaraṇaṃ. Dutiyatatiyacatutthapañcamasālāya sāmikena saddhiṃ
ekādasannaṃ ekato hutvā katakammānaṃ bhāgaggahaṇakālo viya ekādasannaṃ
vipākacittānaṃ kāyaviññāṇena saddhiṃ ekato hutvā kāyadvāre phoṭṭhabbārammaṇe
sakasakakiccakaraṇakālo, sālāsāmikassa sālāya sampaṭicchannakālo viya
kāyaviññāṇassa dvārasaṅkantiakaraṇaṃ veditabbaṃ. Ettāvatā "tihetukakammena
paṭisandhi tihetukā hotī"ti vāro kathito. Yā pana tena duhetukapaṭisandhi hoti,
sā paṭicchannāva hutvā gatā.
     Idāni dhetkakammena duhetukapaṭisandhi 2- hotīti vāro kathetabbo.
Duhetukena hi somanassasahagatāsaṅkhārikacittena kamme āyūhite taṃsadiseneva
duhetukavipākacittena gahitapaṭisandhikassa vuttanayeneva cakkhudvāre iṭṭhārammaṇe
āpāthamāgate  3- tayo moghavāRā. Duhetukasomanassasahagatāsaṅkhārikajavanāvasāne
taṃsadisameva mūlabhavaṅgasaṅkhātaṃ tadārammaṇaṃ, sasaṅkhārikajavanāvasāne taṃsadisameva
āgantukabhavaṅgasaṅkhātaṃ tadārammaṇaṃ. Iṭṭhamajjhattārammaṇe dvinnaṃ
upekkhāsahagatajavanānaṃ avasāne tādisāneva dve tadārammaṇāni  uppajjanti. Idheva
ekekasmiṃ dvāre aṭṭha aṭṭha katvā samacattāḷīsa cittāni, aggahitaggahaṇena
pana cakkhudvāre aṭṭha, sotaghānajivhākāyaviññāṇāni cattārīti dvādasa honti.
Evaṃ ekāya cetanāya kamme āyūhite dvādasa vipākacittāni uppajjanti.
@Footnote: 1 cha.Ma. dvādasannaṃ      2 cha.Ma. duhetukā paṭisandhi    3 Sī. āpāthagate

---------------------------------------------------------------------------------------------
page334.
Ambopamapañcaniyāmakathā pākatikāeva. Duhetukasesacittattayasadisavipākena
gahitapaṭisandhikepi eseva nayo. Yantabāhopamāya panettha satta yantabāhā. Tehi
tattha yante nāma sajjite sālāsāmikaṃ aṭṭhamaṃ katvā vuttanayānusāreneva
yojanā veditabbā. Ettāvatā "duhetukakammena duhetukapaṭisandhi hotī"ti
vāro kathito.
     Idāni ahetukapaṭisandhikathā hoti. Catunnaṃ hi duhetukakusalacittānaṃ
aññatarena kamme āyūhite kusalavipākaupekkhāsahagataahetukamanoviññāṇadhātucittena
gahitapaṭisandhikassa paṭisandhi kammasadisāti na vattabbā. Kammañhi duhetukaṃ,
paṭisandhi ahetukā. Tassa vuḍḍhippapattassa cakkhudvāre iṭṭhamajjhattārammaṇe
āpāthamāgate purimanayeneva tayo moghavārā veditabbā. Catunnaṃ pana
duhetukakusalacittānaṃ aññatarajavanassa pariyosāne ahetukacittaṃ tadārammaṇabhāvena
patiṭṭhāti. Taṃ mūlabhavaṅgaṃ tadārammaṇanti dve nāmāni labhati. Evamettha cakkhuviññāṇaṃ
sampaṭicchannaṃ upekkhāsahagatasantīraṇaṃ tadārammaṇampi upekkhāsahagatamevāti. Tesu
ekaṃ gahetvā gaṇanūpagāni tīṇeva honti.
     Iṭṭhārammaṇe pana santīraṇampi tadārammaṇampi somanassasahagatameva. Tesu 1- ekaṃ
gahetvā purimāni tīṇi cattāri honti. Evaṃ pañcasu dvāresu cattāri cattāri
katvā ekāya cetanāya kamme āyūhite vīsati vipākacittāni uppajjantīti
veditabbāni. Aggahitaggahaṇena pana cakkhudvāre cattāri, sotaghānajivhākāyaviññāṇāni
cattārīti aṭṭha honti. Idaṃ ahetukaṭṭhakaṃ nāma. Idaṃ manussalokena gahitaṃ.
     Catūsu pana apāyesu pavatte labbhati. Yadā hi mahāmoggallānatthero
niraye padumaṃ māpetvā padumakaṇṇikāya nisinno nerayikānaṃ dhammakathaṃ kathesi, 2-
tadā tesaṃ theraṃ passantānaṃ kusalavipākaṃ cakkhuviññāṇaṃ uppajjati, saddaṃ
suṇantānaṃ sotaviññāṇaṃ, candanavane divāvihāraṃ nisīditvā gatassa
@Footnote: 1 Ma. etesu         2 cha.Ma. katheti

---------------------------------------------------------------------------------------------
page335.
Cīvaragandhaghāyanakāle ghānaviññāṇaṃ, nirayaggiṃ 1- nibbāpetuṃ devaṃ vassāpetvā
pānīyapānakāle 2- jivhāviññāṇaṃ, mandamandavātasamuṭṭhāpanakāle kāyaviññāṇanti evaṃ
cakkhuviññāṇādīni pañca, ekaṃ sampaṭicchannaṃ, dve santīraṇānīti ahetukaṭṭhakaṃ
labbhati. Nāgasupaṇṇavemānikapetānampi akusalena paṭisandhi hoti, pavatte kusalaṃ
vipaccati. Tathā cakkavattino. Maṅgalahatthiassādīnaṃ. Ayantāva
iṭṭhamajjhattārammaṇesu 3- kusalajavanavasena kathāmaggo.
     Iṭṭhārammaṇe pana catūsu somanassasahagataakusalacittesu javitesu kusalavipākaṃ
somanassasahagatāhetukacittaṃ tadārammaṇaṃ hoti. Iṭṭhamajjhattārammaṇe catūsu
upekkhāsahagatalobhasampayuttesu javitesu kusalavipākaupekkhāsahagatāhetukacittaṃ
tadārammaṇaṃ hoti. Yaṃ pana "javanena tadārammaṇaṃ niyametabban"ti vuttaṃ, taṃ
kusalaṃ sandhāya vuttanti veditabbaṃ. Domanassasahagatajavanānantaraṃ tadārammaṇaṃ
uppajjamānaṃ kiṃ uppajjatīti? akusalavipākāhetukamanoviññāṇadhātucittaṃ uppajjati.
     Idaṃ pana javanaṃ kusalatāya vā akusalatāya vā 4- ko niyāmetīti?
āvajjanañceva voṭṭhavanañca. Āvajjanena hi yoniso āvaṭṭite 5- voṭṭhavanena
yoniso vavaṭṭhāpite javanaṃ akusalaṃ bhavissatīti aṭṭhānametaṃ. Āvajjanena ayoniso
āvaṭṭite voṭṭhavanena ayoniso vavaṭṭhāpite javanaṃ kusalaṃ bhavissatīti aṭṭhānametaṃ. 6-
Ubhayena pana yoniso āvaṭṭite vavaṭṭhāpite ca javanaṃ kusalaṃ hoti, ayoniso
akusalanti veditabbaṃ.
     Iṭṭhārammaṇe pana kaṅkhato uddhatassa ca tadārammaṇaṃ kiṃ hotīti.
Iṭṭhārammaṇasmiṃ kaṅkhā hotu 7- vā mā vā, uddhato vā hotu mā vā.
Kusalavipākāhetukasomanassacittameva tadārammaṇaṃ hoti. Iṭṭhamajjhattārammaṇe
kusalavipākāhetukaupekkhāsahagatanti. Ayaṃ panettha saṅkhepato atthadīpano
@Footnote: 1 Ma. nerayaggiṃ                2 cha.Ma. pānīyadānakāle
@3 cha.Ma. iṭṭhaiṭṭhamajjhattārammaṇesu  4 cha.Ma. kusalatthāya vā akusalatthāya vā
@5 Sī. āvajjite               6 Sī. aṭṭhānameva    7 cha.Ma. kaṅkhatu

---------------------------------------------------------------------------------------------
page336.
Mahādhammarakkhitattheravādo nāma. Somanassasahagatasmiñhi javane javite pañca
tadārammaṇāni gavesitabbāni, upekkhāsahagatasmiṃ javane javite cha gavesitabbānīti.
     Atha yadā somanassasahagatapaṭisandhikassa pavatte jhānaṃ nibbattetvā
pamādena parihīnajjhānassa "paṇītadhammo me naṭṭho"ti paccavekkhato vippaṭisāravasena
domanassaṃ uppajjati, tadā kiṃ uppajjati, somanassānantaraṃ hi domanassaṃ
domanassānantarañca somanassaṃ paṭṭhāne paṭisiddhaṃ, mahaggatadhammaṃ ārabbha javite
javane tadārammaṇampi tattheva paṭisiddhanti. Kusalavipākā vā akusalavipākā vā
upekkhāsahagatāhetukamanoviññāṇadhātu uppajjati, kimassā āvajjananti. 1-
Bhavaṅgāvajjanānaṃ viya natthassā āvajjanakiccanti. Etāni tāva attano ninnattā ca,
ciṇṇattā ca samudāvaṭṭattā 2- ca uppajjanti, 3- ayaṃ kathaṃ uppajjatīti? yathā
nirodhassa anantarapaccayaṃ nevasaññānāsaññāyatanaṃ, nirodhā vuṭṭhahantassa
phalasamāpatticittaṃ, ariyamaggacittaṃ, maggānantarāni phalacittāni, evaṃ asantepi
āvajjane ninnaciṇṇasamudāvaṭṭabhāvena uppajjati. Vinā hi āvajjanena cittaṃ
uppajjati, ārammaṇena pana vinā nuppajjatīti. Atha kimassārammaṇanti? rūpādīsu
parittadhammesu aññataraṃ. Etesu hi yadeva tasmiṃ samaye āpāthagataṃ 4- hoti,
taṃ ārabbha etaṃ cittaṃ uppajjatīti veditabbaṃ.
     Idāni sabbesampi etesaṃ cittānaṃ pākaṭabhāvatthaṃ ayaṃ pakiṇṇakanayo
vutto:-
         "suttaṃ dovāriko ca       gāmilako 5- ambo koliyakena ca
          jaccandho pīṭhasappī ca      visayagāho ca upanissayamatthaso"ti.
     Tattha suttanti eko pana makkaṭako 6- pañcasu disāsu suttaṃ pasāretvā
jālaṃ katvā majjhe nipajji. 7- Paṭhamadisāya pasāritasutte pāṇakena vā paṭaṅgena
@Footnote: 1 Sī. āvajjananti bhavaṅgāvajjananti     2 Sī., Ma. samudācarattā, cha. samudācārattā
@3 cha.Ma. uppajjantu                4 cha.Ma. āpāthamāgataṃ
@5 cha. gāmillo, Ma. gāmilo         6 cha. panthamakkaṭako, Ma. nipannamakkaṭako
@7 cha.Ma. nipajjati. evamuparipi

---------------------------------------------------------------------------------------------
page337.
Vā makkhikāya vā pahate nipannaṭṭhānato calitvā nikkhamitvā suttānusārena
gantvā tassa yūsaṃ pivitvā punāgantvā tattheva nipajji. Dutiyādīsu disāsu
pahatakālepi evameva karoti.
     Tattha pañcasu disāsu pasāritasuttaṃ viya pañca pasādā, majjhe
nipannamakkaṭako viya cittaṃ, pāṇakādīhi suttaghaṭṭanakālo viya ārammaṇena
pasādassa ghaṭṭitakālo, majjhe nipannamakkaṭakassa calanaṃ viya pasādaghaṭṭanakaṃ
ārammaṇaṃ gahetvā kiriyāmanodhātuyā bhavaṅgassa āvaṭṭitakālo, suttānusārena
gamanakālo viya vīthicittassa pavatti, sīse vijjhitvā yūsapivanaṃ viya javanassa
ārammaṇe javitakālo, punāgantvā majjhe nipajjanaṃ 1- viya cittassa hadayavatthumeva
nissāya pavattanaṃ.
     Idaṃ opammaṃ kiṃ dīpeti? ārammaṇena pasāde ghaṭṭite pasādavatthukacittato
Hadayarūpavatthukacittaṃ paṭhamataraṃ uppajjatīti dīpeti, ekekaṃ ārammaṇaṃ dvīsu dvīsu
dvāresu āpāthamāgacchatītipi dīpeti. 2-
     Dovārikoti eko rājā sayanagato niddāyati, tassa paricāriko pāde
parimajjanto nisīdi, badhiradovāriko dvāre ṭhito, tayo paṭihārā paṭipāṭiyā
ṭhitā. Atheko paccantavāsī manusso paṇṇākāraṃ ādāya āgantvā dvāraṃ
ākoṭṭesi. Badhiradovāriko saddaṃ na suṇāti, pādaparimajjako saññaṃ adāsi.
Tāya saññāya dvāraṃ vivaritvā passi. Paṭhamapaṭihāro paṇṇākāraṃ gahetvā
dutiyassa adāsi, dutiyo tatiyassa adāsi, tatiyo rañño adāsi, rājā
paribhuñji.
     Tattha so rājā viya javanaṃ daṭṭhabbaṃ, pādaparimajjako viya āvajjanaṃ,
badhiradovāriko viya cakkhuviññāṇaṃ, tayo paṭihārā viya sampaṭicchannādīni tīṇi
vīthicittāni, paccantavāsino paṇṇākāramādāya āgantvā dvārākoṭṭanaṃ viya
@Footnote: 1 Sī. nipajjanakālo       2 cha.Ma. ayaṃ pāṭho na dissati

---------------------------------------------------------------------------------------------
page338.
Ārammaṇassa pasādaghaṭṭanaṃ, pādaparimajjakena saññāya dinnakālo viya
kiriyāmanodhātuyābhavaṅgassa āvaṭṭitakālo, tena dinnasaññāya badhiradovārikassa
dvāravivaraṇakālo viya cakkhuviññāṇassa ārammaṇadassanakiccasādhanakālo, paṭhamapaṭihārena
paṇṇākārassa gahitakālo viya vipākamanodhātuyā ārammaṇassa sampaṭicchannakālo, 1-
paṭhamena dutiyassa dinnakālo viya vipākamanoviññāṇadhātuyā ārammaṇassa
santīraṇakālo, dutiyena tatiyassa dinnakālo viya kiriyāmanoviññāṇadhātuyā ārammaṇassa
vavaṭṭhāpitakālo, tatiyena rañño dinnakālo viya voṭṭhavanena javanassa
niyyāditakālo, rañño paribhogakālo viya javanassa ārammaṇassa rasānubhavanakālo.
     Idaṃ opammaṃ kiṃ dīpeti? ārammaṇassa pasādaghaṭṭanamattameva kiccaṃ,
Kiriyāmanodhātuyā bhavaṅgāvaṭṭanamattameva, cakkhuviññāṇādīnaṃ
dassanasampaṭicchannasantīraṇavavaṭṭhāpanamattāneva kiccāni, ekantena pana
javanameva ārammaṇarasaṃ anubhotīti idaṃ 2- dīpeti.
     "gāmilako"ti sambahulā gāmadārakā antaravīthiyaṃ paṃsukīḷaṃ kīḷanti, tatthekassa
hatthe kahāpaṇo paṭihaññi, so "mayhaṃ hatthe paṭihataṃ kinnu kho etan"ti
āha, atheko "paṇḍaraṃ etan"ti āha. Aparo saha paṃsunā gāḷhaṃ gaṇhi,
añño "puthulaṃ caturassaṃ etan"ti āha, aparo "kahāpaṇo eso"ti āha. Atha
naṃ āharitvā mātuyā adaṃsu, 3- sā kamme upanesi.
     Tattha sambahulānaṃ dārakānaṃ antaravīthiyaṃ kīḷantānaṃ nisinnakālo viya
bhavaṅgacittappavatti daṭṭhabbā, kahāpaṇassa hatthe paṭihatakālo viya ārammaṇena
pasādassa ghaṭṭitakālo, "kinnu kho etan"ti vuttakālo viya taṃ ārammaṇaṃ
gahetvā kiriyāmanodhātuyā bhavaṅgassa āvaṭṭitakālo, "paṇḍaraṃ etan"ti vuttakālo
viya cakkhuviññāṇena dassanakiccassa sādhitakālo, saha paṃsunā gāḷhaṃ gahitakālo
viya vipākamanodhātuyā ārammaṇassa sampaṭicchannakālo, "puthulaṃ caturassaṃ etan"ti
@Footnote: 1 cha.Ma. sampaṭicchitakālo   2 cha.Ma. ayaṃ pāṭho na dissati   3 cha.Ma. mātu adāsi

---------------------------------------------------------------------------------------------
page339.
Vuttakālo viya vipākamanoviññāṇadhātuyā ārammaṇassa santīraṇakālo, "eso
kahāpaṇo"ti vuttakālo viya kiriyāmanoviññāṇadhātuyā ārammaṇassa vavaṭṭhāpitakālo,
mātarā kamme upanītakālo viya javanassa ārammaṇarasānubhavanaṃ veditabbaṃ.
     Idaṃ opammaṃ kiṃ dīpeti? kiriyāmanodhātu adisvāva bhavaṅgaṃ āvaṭṭeti,
Vipākamanodhātu adisvāva sampaṭicchati, vipākamanoviññāṇadhātu adisvāva santīreti,
kiriyāmanoviññāṇadhātu adisvāva vavaṭṭhāpeti, javanaṃ adisvāva ārammaṇarasaṃ anubhoti,
ekantena pana cakkhuviññāṇameva dassanakiccaṃ sādhetīti dīpeti.
     Ambo koliyakena cāti idaṃ heṭṭhā vuttaṃ ambopamañca ucchusālāsāmikopamañca
sandhāya vuttaṃ.
     Jaccandho pīṭhasappi cāti ubhopi kira te nagaradvāre sālāyaṃ nisīdiṃsu.
Tattha piṭhasappi āha "bho andhaka, kasmā tvaṃ idha sussamāno vicarasi, asuko
padeso subhikkho bahutannapāno, 1- kiṃ tattha gantvā sukhena jīvituṃ na vaṭṭatī"ti.
Mayhaṃ tāva tayā ācikkhitaṃ, tuyhaṃ pana tattha gantvā sukhena jīvituṃ kiṃ na
vaṭṭatīti. Mayhaṃ gantuṃ pādā natthīti. Mayhampi passituṃ cakkhūni natthīti. Yadi evaṃ
tava pādā honti, 2- mama cakkhūnīti ubhopi "sādhū"ti sampaṭicchitvā jaccandho
pīṭhasappiṃ khandhaṃ āropesi, so tassa khandhe nisīditvā vāmahatthenassa sīsaṃ
parikkhipitvā dakkhiṇahatthena "imasmiṃ ṭhāne mūlaṃ āvaritvā ṭhitaṃ, imasmiṃ pāsāṇo,
vāmaṃ muñca dakkhiṇaṃ gaṇha, dakkhiṇaṃ muñca vāmaṃ gaṇhā"ti maggaṃ niyametvā
ācikkhati. Evaṃ jaccandhassa pādā, pīṭhasappissa cakkhūnīti ubhopi sampayogena
icchitaṭṭhānaṃ gantvā sukhena jīviṃsu.
     Tattha jaccandho viya rūpakāyo, pīṭhasappi viya arūpakāyo, pīṭhasappinā
vinā jaccandhassa disaṃ gantuṃ gamanābhisaṅkhārassa appavattikālo 3- viya rūpassa
arūpena vinā ādānagahaṇacopanaṃ pāpetuṃ asamatthatā, jaccandhena vinā pīṭhasappissa
@Footnote: 1 cha.Ma. bahvannapāno    2 cha.Ma. hontu     3 cha.Ma. anibbattitakālo

---------------------------------------------------------------------------------------------
page340.
Disaṃ gantuṃ gamanābhisaṅkhārassa appavattanaṃ viya pañcavokāre rūpaṃ vinā arūpassa
appavatti, dvinnampi sampayogena icchitaṭṭhānaṃ gantvā sukhena jīvitakālo
viya rūpārūpadhammānaṃ aññamaññasampayogena 1- sabbakiccesu pavattisabbhāvoti. 2-
Ayaṃ pañho pañcavokārabhavavasena kathito.
     Visayagāho cāti cakkhu rūpavisayaṃ gaṇhāti, sotādīni saddādīnaṃ visaye.
     Upanissayamatthasoti upanissayato ca atthato ca. Tattha asambhinnattā
cakkhussa, āpāthagatattā rūpānaṃ, ālokasannissitaṃ, manasikārahetukaṃ catūhi paccayehi
uppajjati cakkhuviññāṇaṃ saddhiṃ sampayuttadhammehi. Tattha matassāpi cakkhu sambhinnaṃ
hoti, jīvato niruddhampi pittena vā semhena vā rudhirena 3- vā palibuddhampi
cakkhuviññāṇassa paccayo bhavituṃ asakkontaṃ sambhinnaṃ nāma hoti, sakkontaṃ
asambhinnaṃ nāma. Sotādīsupi eseva nayo. Cakkhusmiṃ pana asambhinnepi bahiddhā
rūpārammaṇe āpāthaṃ anāgacchante cakkhuviññāṇaṃ nuppajjati, tasmiṃ pana āpāthaṃ
āgatepi ālokasannissaye asati nuppajjati, tasmiṃ laddhepi 4- kiriyāmanodhātuyā
bhavaṅge anāvaṭṭite nuppajjati, āvaṭṭiteyeva uppajjati. Evaṃ uppajjamānaṃ
sampayuttadhammehi saddhiṃyeva uppajjati. Iti imeva cattāro paccaye labhitvā
uppajjati cakkhuviññāṇaṃ. 5-
     Asambhinnattā sotassa, āpāthagatattā saddānaṃ, ākāsasannissitaṃ
manasikārahetukaṃ catūhi paccayehi uppajjati, sotaviññāṇaṃ saddhiṃ sampayuttadhammehi.
Tattha ākāsasannissitanti ākāsasannissayaṃ laddhāva uppajjati, na vinā tena.
Na hi pidahitakaṇṇacchiddassa sotaviññāṇaṃ pavattati. Sesaṃ purimanayeneva veditabbaṃ.
Yathā cettha, evaṃ ito paresupi. Visesamattaṃ pana pavakkhāma. 6-
@Footnote: 1 cha.Ma. aññamaññayogena      2 Sī. pavattisambhavoti      3 cha.Ma. ruhinena
@4 cha.Ma. santepi            5 Ma.mū. 12/204/172    6 cha.Ma. vakkhāma

---------------------------------------------------------------------------------------------
page341.
     Asambhinnattā ghānassa, āpāthagatattā gandhānaṃ, vāyosannissitaṃ,
manasikārahetukaṃ catūhi paccayehi uppajjati ghānaviññāṇaṃ saddhiṃ sampayuttadhammehi.
Tattha vāyosannissitanti ghānabile 1- vāyumhi pavisanteyeva uppajjati, tasmiṃ
asati nuppajjatīti attho.
     Asambhinnattā jivhāya, āpāthagatattā rasānaṃ, āposannissitaṃ,
manasikārahetukaṃ catūhi paccayehi uppajjati jivhāviññāṇaṃ saddhiṃ sampayuttadhammehi.
Tattha āposannissitanti jivhātemanaṃ āpaṃ laddhāva uppajjati, na vinā tena.
Sukkhajivhānaṃ hi sukkhakhādanīye jivhāya ṭhapitepi jivhāviññāṇaṃ nuppajjateva.
     Asambhinnattā kāyassa, āpāthagatattā phoṭṭhabbānaṃ, paṭhavīsannissitaṃ,
manasikārahetukaṃ catūhi paccayehi uppajjati kāyaviññāṇaṃ saddhiṃ sampayuttadhammehi.
Tattha paṭhavīsannissitanti kāyappasādapaccayaṃ paṭhavīsannissayaṃ laddhāva uppajjati,
na tena vinā. Kāyadvārasmiṃ hi bahiddhā mahābhūtārammaṇaṃ ajjhattikaṃ kāyappasādaṃ
ghaṭṭetvā pasādapaccayesu mahābhūtesu paṭihaññati.
     Asambhinnattā manassa, āpāthagatattā dhammānaṃ, vatthusannissitaṃ,
manasikārahetukaṃ catūhi paccayehi uppajjati manoviññāṇaṃ saddhiṃ sampayuttadhammehi.
Tattha manoti bhavaṅgacittaṃ. Taṃ niruddhampi, āvajjanacittassa paccayo bhavituṃ asamatthaṃ
mandathāmagatameva 2- vattamānampi 3- sambhinnaṃ nāma hoti, āvajjanassa pana
paccayo bhavituṃ samatthaṃ asambhinnaṃ nāma. Āpāthagatattā dhammānanti dhammārammaṇe
āpāthagate. Vatthusannissitanti hadayavatthusannissayaṃ laddhāva uppajjati, na tena
vinā. Ayampi pañho pañcavokārabhavaṃ sandhāya kathito. Manasikārahetukanti
kiriyāmanoviññāṇadhātuyā bhavaṅge āvaṭṭiteyeva uppajjatīti attho. Ayaṃ tāva
"upanissayamatthaso"ti ettha upanissayavaṇṇanā.
     Atthato pana cakkhu dassanatthaṃ, sotaṃ savanatthaṃ, ghānaṃ ghāyanatthaṃ, jivhā
sāyanatthā, kāyo phusanattho, mano vijānanattho. Tattha dassanaṃ attho assa,
@Footnote: 1 cha.Ma. ghānabilaṃ      2 Sī. mandataragatameva      3 cha.Ma. pavattamānampi

---------------------------------------------------------------------------------------------
page342.
Taṃ hi tena nipphādetabbanti dassanatthaṃ. Sesesupi eseva nayo. Ettāvatā
tipiṭakacūḷanāgattheravāde soḷasakamaggo niṭṭhito saddhiṃ dvādasakamaggena ceva
ahetukaṭṭhakena cāti.
     Idāni moravāpīvāsimahādattattheravāde dvādasakamaggakathā hoti. Tattha
sāketakapañhāussannakittanahetukittanāni pākatikāneva. Ayaṃ pana thero
asaṅkhārikasasaṅkhārikesu dosaṃ disvā "asaṅkhārikakammaṃ asaṅkhārikameva vipākaṃ deti, no
sasaṅkhārikaṃ. Sasaṅkhārikampi sasaṅkhārikameva vipākaṃ deti, no asaṅkhārikan"ti āha.
Javanena cesa cittaniyāmaṃ na katheti, ārammaṇena pana vedanāniyāmaṃ katheti.
Tenassa vipākadvāre 1- dvādasakamaggo nāma jāto, dasakamaggopi ahetukaṭṭhakampi
ettheva paviṭṭhaṃ.
     Tatrāyaṃ nayo:- somanassasahagatatihetukāsaṅkhārikacittena hi kamme āyūhite
tādiseneva vipākacittena gahitapaṭisandhikassa vuḍḍhippattassa cakkhudvāre
iṭṭhārammaṇe āpāthagate heṭṭhā vuttanayeneva tayo moghavārā honti. Tattha 2-
kusalato cattāri somanassasahagatāni, akusalato cattāri, kiriyato pañcāti imesaṃ
terasannaṃ cittānaṃ aññatarena  javitapariyosāne tadārammaṇaṃ patiṭṭhamānaṃ
somanassasahagatāsaṅkhārikatihetukacittampi asaṅkhārikaduhetukacittampi 3-
patiṭṭhātieva. Evamassa cakkhudvāre cakkhuviññāṇādīni tīṇi, tadārammaṇāni dveti
pañca gaṇanūpagāni cittāni honti.
     Ārammaṇena pana vedanaṃ parivattetvā kusalato catunnaṃ, akusalato
catunnaṃ, kiriyato catunnanti dvādasannaṃ upekkhāsahagatacittānaṃ aññatarena
javitāvasāne upekkhāsahagatatihetukāsaṅkhārikavipākampi duhetukāsaṅkhārikavipākampi
tadārammaṇaṃ hutvā uppajjati. Evamassa cakkhudvāre upekkhāsahagataṃ santīraṇaṃ,
imāni dve tadārammaṇānīti imāni 4- tīṇi gaṇanūpagacittāni honti. Tāni
@Footnote: 1 cha.Ma. vipākuddhāre         2 cha.Ma. tassa
@3 cha.Ma. duhetukacittampi        4 cha.Ma. ayaṃ pāṭho na dissati

---------------------------------------------------------------------------------------------
page343.
Purimehi pañcahi saddhiṃ aṭṭha, sotadvārādīsupi aṭṭhaṭṭhāti ekāya cetanāya
kamme āyūhite samacattāḷīsa cittāni uppajjanti. Aggahitaggahaṇena pana
cakkhudvāre aṭṭha, sotaviññāṇādīni cattārīti dvādasa honti. Tattha mūlabhavaṅgatā
ambopamaniyāmakathā ca vuttanayeneva veditabbā.
     Somanassasahagatatihetukasasaṅkhārikakusalacittena kamme āyūhitepi upekkhā-
sahagatatihetukaasaṅkhārikasasaṅkhārikehi kamme āyūhitepi eseva nayo. Tattha
yantopamāpi 1- ettha pākatikāmeva. Ettāvatā "tihetukakammena tihetukapaṭisandhi
hotī"ti vāro kathito, tihetukakammena duhetukapaṭisandhi hotīti vāro pana
paṭicchanno hutvā gato.
     Idāni duhetukakammena duhetukapaṭisandhikathā hoti. Somanassasahagataduhetukā-
saṅkhārikacittena hi kamme āyūhite tādisenayeva vipākacittena
gahitapaṭisandhikassa vuḍḍhippattassa cakkhudvāre iṭṭhārammaṇe āpāthagate heṭṭhā
vuttanayeneva tayo moghavārā honti, duhetukassa pana javanakiriyā natthi. Tasmā
kusalato cattāri somanassasahagatāni, akusalato cattārīti imesaṃ aṭṭhannaṃ aññatarena
javitapariyosāne duhetukameva somanassasahagatāsaṅkhārikameva tadārammaṇaṃ hoti.
Evamassa cakkhuviññāṇādīni tīṇi idañca tadārammaṇanti cattāri gaṇanūpagacittāni
honti. Iṭṭhamajjhattārammaṇe pana kusalato upekkhāsahagatānaṃ catunnaṃ, akusalato
catunnanti aṭṭhannaṃ aññatarena javitapariyosāne duhetukameva upekkhāsahagataṃ
asaṅkhārikaṃ tadārammaṇaṃ hotīti. 2- Evamassa upekkhāsahagatasantīraṇaṃ idañca
tadārammaṇanti dve gaṇanūpagacittāni honti. Tāni hi purimehi catūhi saddhiṃ cha,
sotadvārādīsupi cha chāti ekāya cetanāya kamme āyūhite samatiṃsacittāni
uppajjanti. Aggahitaggahaṇena pana cakkhudvāre cha, sotaviññāṇādīni cattārīti
dasa honti. Ambopamaniyāmakathā pākatikāeva. Yantopamā idha na labbhatīti vuttaṃ.
@Footnote: 1 Sī. hatthayantopamāpi             2 cha.Ma. hoti

---------------------------------------------------------------------------------------------
page344.
     Somanassasahagataduhetukasasaṅkhārikakusalacittena kamme āyūhitepi upekkhā-
sahagataduhetukaasaṅkhārikasasaṅkhārikehi kamme āyūhitepi eseva nayo. Ettāvatā
"duhetukakammena duhetukapaṭisandhi hotī"ti vāro kathito.
     "ahetukapaṭisandhi hotī"ti vāro pana evaṃ veditabbo. Kusalato catūhi
ñāṇavippayuttehi kamme āyūhitepi kusalavipākāhetukamanoviññāṇadhātuyā
upekkhāsahagatāya paṭisandhiyā gahitāya kammasadisā paṭisandhīti na vattabbā. Ito
paṭṭhāya heṭṭhā vuttanayeneva kathetvā iṭṭhepi iṭṭhamajjhattepi cittuppatti 1-
veditabbā. Imassa hi therassa vāde piṇḍajavanaṃ javati, sesā "idaṃ pana javanaṃ
kusalatāya vā akusalatāya vā ko niyāmetī"tiādikathā sabbā heṭṭhā
vuttanayeneva veditabbāti. Ettāvatā moravāpīvāsimahādattattheravāde
dvādasakamaggo niṭṭhito saddhiṃ dasakamaggena ceva ahetukaṭṭhakena cāti. 2-
     Idāni mahādhammarakkhitattheravāde dasakamaggavipākakathā 3- hoti. Tattha
sāketakapañhāussannakittanāni pākatikāneva, hetukittane pana ayaṃ viseso.
Tihetukakammaṃ tihetukavipākampi duhetukavipākampi ahetukavipākampi deti.
Duhetukakammaṃ tihetukameva na deti, itaraṃ deti. Tihetukakammena paṭisandhi tihetukāva
hoti, 4- duhetukā vā ahetukā vā 4- na hoti. Duhetukakammena duhetukāhetukā
hoti, tihetukā na hoti. Asaṅkhārikakammaṃ vipākaṃ asaṅkhārikameva heti, no sasaṅkhārikaṃ,
sasaṅkhārikampi sasaṅkhārikameva deti, no asaṅkhārikaṃ, ārammaṇena vedanā
parivattetabbā, javanaṃ piṇḍajavanameva javati. Ādito paṭṭhāya cittāni
kathetabbānīti. 5-
     Tatrāyaṃ kathā:- eko paṭhamakusalacittena kammaṃ āyūhati, paṭhamavipākacitteneva
paṭisandhiṃ gaṇhāti, ayaṃ kammasadisā paṭisandhi. Tassa vuḍḍhippattassa cakkhudvāre
iṭṭhārammaṇe āpāthagate vuttanayeneva tayo moghavārā honti. Athassa heṭṭhā
@Footnote: 1 cha.Ma. cittappavatti     2 cha.Ma. iti-saddo na dissati       3 cha.Ma. dasakamaggakathā
@4-4 cha.Ma. duhetukāhetukā     5 cha.Ma. iti-saddo na dissati

---------------------------------------------------------------------------------------------
page345.
Vuttānaṃ 1- terasannaṃ somanassasahagatajavanānaṃ aññatarena javitapariyosāne
paṭhamavipākacittameva tadārammaṇaṃ hoti. Taṃ mūlabhavaṅgaṃ, tadārammaṇanti dve nāmāni
labhati. Evamassa cakkhuviññāṇādīni tīṇi idañca tadārammaṇanti cattāri
gaṇanūpagacittāni honti. Iṭṭhamajjhattārammaṇe heṭṭhā vuttanayeneva 2- dvādasannaṃ
upekkhāsahagatajavanānaṃ aññatarena javitapariyosāne upekkhāsahagataṃ tihetukā-
saṅkhārikacittaṃ tadārammaṇatāya patiṭṭhāti, 3- taṃ āgantukabhavaṅgaṃ, tadārammaṇanti dve
nāmāni labhati. Evamassa upekkhāsahagatasantīraṇaṃ idañca tadārammaṇanti dve
gaṇanūpagacittāni, tāni purimehi catūhi saddhiṃ cha honti. 4- Sotadvārādisupi cha
chāti. 4- Evaṃ ekāya cetanāya kamme āyūhite pañcasu dvāresu samatiṃsacittāni
uppajjanti. Aggahitaggahaṇena pana cakkhudvāre cha sotaviññāṇādīni cattārīti
dasa honti. Ambopamaniyāmakathā pākatikāyeva.
     Evaṃ 5- dutiyatatiyacatutthakusalacittehi kamme āyūhitepi ettakāneva
vipākacittāni honti. Catūhi upekkhāsahagatacittehi kamme 6- āyūhitepi eseva
nayo. Idha pana paṭhamaṃ iṭṭhamajjhattārammaṇaṃ dassetabbaṃ, pacchā iṭṭhārammaṇena vedanā
parivattetabbā. Tattha 7- ambopamaniyāmakathā pākatikāeva, yantopamaṃ na labhati.
"kusalato pana catunnaṃ ñāṇavippayuttānaṃ aññatarena kamme āyūhite"ti ito
paṭṭhāya sabbaṃ vitthāretvā ahetukaṭṭhakaṃ kathetabbaṃ. 8- Ettāvatā
mahādhammarakkhitattheravāde dasakamaggo niṭṭhito hoti saddhiṃ ahetukaṭṭhakenāti.
     Imesaṃ pana tiṇṇaṃ therānaṃ katarassa vādo gahetabboti? na kassaci
Ekaṃsena, sabbesaṃ pana vādesu yaṃ yuttaṃ, taṃ gahetabbaṃ. Paṭhamavādasmiṃ hi
sasaṅkhārāsaṅkhāravidhānaṃ paccayabhedato adhippetaṃ. Tenettha asaṅkhārikakusalassa
dubbalapaccayehi uppannaṃ sasaṅkhārikavipākaṃ sasaṅkhārikakusalassa balavapaccayehi
@Footnote: 1 Ma. vuttanayena               2 cha.Ma. vuttānaṃyeva        3 cha.Ma. pavattati
@4-4 cha.Ma. ime pāṭhā na dissanti  5 cha.Ma. ayaṃ saddo na dissati
@6 cha.Ma. ayaṃ pāṭho na dissati      7 cha.Ma. ayaṃ pāṭho na dissati    8 Ma. gahetabbaṃ

---------------------------------------------------------------------------------------------
page346.
Uppannaṃ asaṅkhārikavipākañca gahetvā labbhamānānipi kiriyājavanāni pahāya
kusalajavanehi tadārammaṇaṃ ārammaṇena ca vedanaṃ niyāmetvā sekkhaputhujjanavasena
soḷasakamaggo kathito. Yaṃ panettha akusalajavanāvasāne ahetukavipākameva tadārammaṇaṃ
dassitaṃ, taṃ itaresu na dassitameva. Tasmā tattha taṃ tesu vuttaṃ sahetukavipākañca
etthāpi sabbamidaṃ labbhateva. Tatrāyaṃ nayo:- yadā hi kusalajavanānaṃ antarantarā
akusalaṃ javati, tadā kusalāvasāne āciṇṇasadisameva akusalāvasāne sahetukaṃ
tadārammaṇaṃ yuttaṃ. Yadā nirantaraṃ akusalameva, tadā ahetukaṃ. Evaṃ tāva paṭhamavāde
yuttaṃ gahetabbaṃ.
     Dutiyavāde pana kusalato sasaṅkhārāsaṅkhāravidhānaṃ adhippetaṃ, tenettha
asaṅkhārikakusalassa asaṅkhārikameva vipākaṃ sasaṅkhārikakusalassa ca sasaṅkhārikameva
gahetvā javanena tadārammaṇaniyāmaṃ akatvā sabbesampi sekkhāsekkhaputhujjanānaṃ
uppattiraho piṇḍajavanavaseneva dvādasakamaggo kathito. Tihetukajavanāvasāne
panettha tihetukaṃ tadārammaṇaṃ yuttaṃ, duhetukajavanāvasāne duhetukaṃ,
ahetukajavanāvasāne ahetukaṃ, bhājetvā pana na vuttaṃ. Evaṃ pana dutiyavāde yuttaṃ
gahetabbaṃ.
     Tatiyavādepi kusalatova sasaṅkhārāsaṅkhāravidhānaṃ adhippetaṃ, "tihetukakammaṃ
tihetukavipākampi duhetukavipākampi ahetukavipākampi detī"ti pana vacanato
asaṅkhārikatihetukapaṭisandhikassa asaṅkhārikaduhetukenapi tadārammaṇena bhavitabbaṃ. Taṃ
adassetvā tihetukasadisameva 1- tadārammaṇaṃ dassitaṃ, taṃ purimāya hetukittanaladdhiyā
na yuttanti 2- kevalaṃ dasakamaggavibhāvanatthameva vuttaṃ, itarampi ca pana labbhateva.
Evaṃ tatiyavādepi yuttaṃ gahetabbaṃ. Ayañca sabbāpi paṭisandhijanakasseva kammassa
vipākaṃ sandhāya tadārammaṇakathā. "sahetukaṃ bhavaṅgaṃ ahetukassa bhavaṅgassa
@Footnote: 1 cha.Ma. hetusadisameva          2 cha.Ma. yujjati

---------------------------------------------------------------------------------------------
page347.
Anantarapaccayena paccayo"ti 1- vacanato pana nānākammena ahetukapaṭisandhikassāpi
sahetukavipākaṃ tadārammaṇaṃ uppajjati, tassa uppattividhānaṃ mahāpakaraṇe
āvībhavissatiti.
                      Kāmāvacarakusalavipākakathā niṭṭhitā.
                          -------------
                      Rūpāvacarārūpāvacaravipākakathā
     [499] Idāni rūpāvacarādivipākaṃ 2- dassetuṃ puna "katame dhammā
abayākatā"tiādi āraddhaṃ. Tattha yasmā kāmāvacaravipākaṃ attano kusalena
sadisampi hoti asadisampi, tasmā na taṃ kusalānugatikaṃ katvā bhājitaṃ.
Rūpāvacarārūpāvacaravipākaṃ pana yathā hatthiassapabbatādīnaṃ chāyā hatthiādisadisāva
honti, tathā attano kusalasadisameva hotīti kusalānugatikaṃ katvā bhājitaṃ.
Kāmāvacarakammañca yadā kadāci vipākaṃ deti, rūpāvacarārūpāvacaraṃ pana anantarāyena
dutiyasmiṃyeva attabhāve vipākaṃ detītipi kusalānugatikameva katvā bhājitaṃ. Sesaṃ
kusale vuttanayeneva veditabbaṃ. Ayaṃ pana viseso:- paṭipadādibhedo ca
hīnapaṇītamajjhimabhāvo ca etesu jhānāgamanato veditabbo. Chandādīnaṃ pana aññataraṃ
dhuraṃ katvā anuppādanīyattā nirādhipatikāneva 3- etānīti.
                    Rūpāvacarārūpāvacaravipākakathā niṭṭhitā.
                          -------------
                          Lokuttaravipākakathā
     [505] Lokuttaravipākampi kusalasadisattā kusalānugatikameva katvā bhājitaṃ.
Yasmā pana tebhūmikakusalaṃ cutipaṭisandhivasena vaṭṭaṃ ācināti vaḍḍheti, tasmā
tatra 4- "katattā upacitattā"ti vuttaṃ. Lokuttaraṃ pana tena ācitampi apacināti,
@Footnote: 1 abhi. 42/102/41    2 Ma. rūpāvacarārūpāvacaravipākaṃ   3 cha.Ma. niradhipatikāneva
@4 cha.Ma. tattha

---------------------------------------------------------------------------------------------
page348.
Sayampi cutipaṭisandhivasena na ācināti. Tenettha "katattā upacitattā"ti avatvā
"katattā bhāvitattā"ti vuttaṃ.
     Suññatantiādīsu "maggo tāva āgamanato, saguṇato, ārammaṇatoti tīhi
kāraṇehi nāmaṃ labhatī"ti idaṃ heṭṭhā kusalādhikāre vitthāritaṃ. "tattha
suttantikapariyāyena saguṇatopi ārammaṇatopi nāmaṃ labhati. Pariyāyadesanā hesā,
abhidhammakathā pana nippariyāyadesanā. Tasmā idha saguṇato vā ārammaṇato
vā nāmaṃ na labhati, āgamanatova labhati. Āgamanameva hi dhuraṃ, taṃ dvidhaṃ hoti
vipassanāgamanaṃ, maggāgamananti. Tattha maggassa āgataṭṭhāne vipassanāgamanaṃ dhuraṃ,
phalassa āgataṭṭhāne maggāgamanaṃ dhuran"ti. Idampi heṭṭhā vuttameva.
     Tesu idaṃ phalassa āgataṭṭhānaṃ, tasmā idha maggāgamanaṃ dhuranti veditabbaṃ.
So panesa maggo āgamanato "suññatan"ti nāmaṃ labhitvā saguṇato ca
ārammaṇato ca "animitto appaṇihito"tipi vuccati, tasmā sayaṃ āgamanīyaṭṭhāne
ṭhatvā attano phalassa tīṇi nāmāni deti. Kathaṃ? ayaṃ hi suddhaāgamanavaseneva
laddhanāmo suññatamaggo sayaṃ āgamanīyaṭṭhāne ṭhatvā attano phalassa nāmaṃ
dadamāno "suññatan"ti nāmaṃ akāsi. Suññataanīmittamaggo sayaṃ āgamanīyaṭṭhāne
ṭhatvā attano phalassa nāmaṃ dadamāno "animittan"ti nāmaṃ akāsi.
Suññataappaṇihitamaggo sayaṃ āgamanīyaṭṭhāne ṭhatvā attano phalassa nāmaṃ dadamāno
"appaṇihitan"ti nāmaṃ akāsi. Imāni pana tīṇi nāmāni maggānantare
phalacittasmiṃyeva iminā nayena labbhanti, na 1- aparabhāge valañjanaphalasamāpattiyā.
Aparabhāge pana aniccādīhi tīhi vipassanāhi vipassituṃ sakkoti, athassa
vuṭṭhitavuṭṭhitavipassanāvasena 2- animittaappaṇihitasuññatasaṅkhātāni tīṇi phalāni
uppajjanti, tesaṃ tāneva saṅkhārārammaṇāni aniccānupassanādīni ñāṇāni
anulomañāṇāni nāma honti.
@Footnote: 1 cha.Ma. no          2 Ma. vuṭṭhitavipassanāvasena

---------------------------------------------------------------------------------------------
page349.
     Yo cāyaṃ suññatamagge vutto, appaṇihitamaggepi eseva nayo. Ayaṃ 1-
hi suddhaāgamanavaseneva laddhanāmo appaṇihitamaggo sayaṃ  āgamanīyaṭṭhāne ṭhatvā
attano phalassa nāmaṃ dadamāno "appaṇihitan"ti nāmaṃ akāsi.
Appaṇihitaanimittamaggo sayaṃ āgamanīyaṭṭhāne ṭhatvā attano phalassa nāmaṃ dadamāno
"animittan"ti nāmaṃ akāsi. Appaṇihitasuññatamaggo sayaṃ āgamanīyaṭṭhāne ṭhatvā
attano phalassa nāmaṃ dadamāno "suññatan"ti nāmaṃ akāsi. Imānipi tīṇi
nāmāni maggānantare phalacittasmiṃyeva iminā nayena labbhanti, na aparabhāge
valañjanasamāpattiyāti. 2- Evaṃ imasmiṃ vipākaniddese kusalacittehi tiguṇāni
vipākacittāni veditabbāni.
     Yathā pana tebhūmikakusalāni attano vipākaṃ adhipatiṃ labhāpetuṃ na sakkonti,
na evaṃ lokuttarāni. 3- Kasmā? tebhūmikakusalānañhi añño āyūhanakālo,
añño vipaccanakālo, tenetāni 4- attano vipākaṃ adhipatiṃ labhāpetuṃ na sakkonti.
Lokuttarāni pana tāya saddhāya tasmiṃ viriye tāya satiyā tasmiṃ samādhismiṃ
tāya paññāya avūpasantāya apaṇṇakaṃ aviruddhaṃ 5- maggānantarameva vipākaṃ
paṭilabhanti, tena attano vipākaṃ adhipatiṃ labhāpetuṃ sakkonti.
     Yathā hi parittakassa aggino gataṭṭhāne aggismiṃ nibbutamatteyeva
uṇhākāro nibbāyitvā kiñci na hoti, mahantaṃ pana ādittaṃ aggikkhandhaṃ
nibbāpetvā gomayaparibhaṇḍe katepi uṇhākāro avūpasantova hoti, evameva
tebhūmikakusale añño kammakkhaṇo, añño vipākakkhaṇo, parittaaggiṭṭhāne
uṇhākāranibbāpanakālo viya 6- hoti. Tasmā taṃ attano vipākaṃ adhipatiṃ
labhāpetuṃ na sakkoti, lokuttare pana tāya saddhāya .pe. Tāya paññāya
avūpasantāya maggānantarameva phalaṃ uppajjati. Tasmā taṃ attano vipākaṃ adhipatiṃ
labhāpetīti veditabbaṃ. Tenāhu porāṇā "vipāke adhipati natthi ṭhapetvā
lokuttaran"ti.
@Footnote: 1 cha.Ma. ayampi      2 cha.Ma. vaḷañjanakaphalasamāpattiyāti    3 cha.Ma. lokuttarakusalāni
@4 cha.Ma. tena tāni   5 cha.Ma. aviraddhaṃ      6 cha.Ma. uṇhabhāvanibbutakālo viya

---------------------------------------------------------------------------------------------
page350.
     [553] Catutthaphalaniddese aññātāvindriyanti aññātāvino catūsu saccesu
niṭṭhitañāṇakiccassa indriyaṃ, aññātāvīnaṃ vā catūsu saccesu niṭṭhitakiccānaṃ
cattāri saccāni ñatvā paṭivijjhitvā ṭhitānaṃ dhammānaṃ abbhantare indattasādhanena
indriyaṃ.
     [555] Niddesavārepissa aññātāvīnanti ājānitvā ṭhitānaṃ. Dhammānanti
sampayuttadhammānaṃ abbhantare. Aññāti ājānanā. Paññā pajānanātiādīni
vuttatthāneva. Maggaṅgaṃ maggapariyāpannanti phalamaggassa aṅgaṃ phalamagge ca
pariyāpannanti attho.
     Apicettha idaṃ pakiṇṇakaṃ:- ekaṃ indriyaṃ ekaṃ ṭhānaṃ gacchati, ekaṃ
chaṭṭhānāni gacchati, ekaṃ ekaṭṭhānaṃ gacchati. Ekaṃ hi anaññātaññassāmītindriyaṃ
ekaṭṭhānaṃ gacchati sotāpattimaggaṃ. Ekaṃ aññindriyaṃ heṭṭhā tīṇi phalāni,
upari tayo maggāti 1- chaṭṭhānāni gacchati. Ekaṃ aññātāvindriyaṃ ekaṭṭhānaṃ
gacchati arahattaphalaṃ. Sabbesupi maggaphalesu atthato aṭṭha aṭṭha indriyānīti
catusaṭṭhī lokuttaraindriyāni kathitāni. Pālito pana nava nava katvā dvāsattati
honti. Magge "maggaṅgan"ti vuttaṃ, phalepi maggaṅgaṃ. Magge "bojjhaṅgo"ti
vutto, phalepi bojjhaṅgo. Maggakkhaṇe "ārati viratī"ti vuttā, phalakkhaṇepi
"ārati viratī"ti. Tattha maggo maggabhāveneva maggo,  phalaṃ pana maggaṃ upādāya
maggo nāma, "phalaṅgaṃ phalapariyāpannan"ti vattumpi vaṭṭati. Magge bujjhanakassa
aṅgoti sambojjhaṅgo, phale buddhassa aṅgoti sambojjhaṅgo. Magge
āramaṇaviramaṇavaseneva ārati virati, phale pana ārativirativasenāti.
                      Lokuttaravipākakathā niṭṭhitā.
                         --------------
@Footnote: 1 cha.Ma. maggeti

---------------------------------------------------------------------------------------------
page351.
                           Akusalavipākakathā
     [556] Ito parāni akusalavipākāni pañca cakkhusotaghānajivhākāyaviññāṇāni,
ekā manodhātu, ekā manoviññāṇadhātūti imāni satta cittāni
pālito ca atthato ca heṭṭhā vuttehi tādiseheva kusalavipākacittehi sadisāni.
     Kevalaṃ hi tāni kusalakammapaccayāni, imāni akusalakammapaccayāni. Tāni ca
iṭṭhaiṭṭhamajjhattesu ārammaṇesu vattanti, imāni aniṭṭhaaniṭṭhamajjhattesu. Tattha
ca sukhasahagataṃ kāyaviññāṇaṃ, idha dukkhasahagataṃ. Tattha ca upekkhāsahagatā
manoviññāṇadhātu manussesu jaccandhādīnaṃ paṭisandhiṃ ādiṃ katvā pañcasu ṭhānesu
vipaccati, idha pana ekādasavidhenāpi akusalacittena kamme āyūhite
kammakammanimittagatinimittesu aññataraṃ ārammaṇaṃ katvā catūsu apāyesu paṭisandhi
hutvā vipaccati. Dutiyavārato paṭṭhāya yāvatāyukaṃ bhavaṅgaṃ hutvā,
aniṭṭhāniṭṭhamajjhattārammaṇāya pañcaviññāṇavīthiyā santīraṇaṃ hutvā, balavārammaṇe chasu
dvāresu tadārammaṇaṃ hutvā, maraṇakāle cuti hutvāti evaṃ pañcasueva
ṭhānesu vipaccatīti.
                        Akusalavipākakathā niṭṭhitā.
                          ------------
                         Kiriyābyākatavaṇṇanā
                         manodhātucittavaṇṇanā
     [566] Idāni kiriyābyākataṃ bhājetvā dassetuṃ puna "katame dhammā
abyākatā"tiādi āraddhaṃ. Tattha kiriyāti karaṇamattaṃ. Sabbesuyeva hi
kiriyācittesu yaṃ javanabhāvaṃ appattaṃ, taṃ vātapupphaṃ viya, yaṃ javanabhāvappattaṃ, taṃ
chinnamūlakarukkhapupphaṃ viya aphalaṃ hoti, taṃtaṃkiccasādhanavasena pavattattā pana
karaṇamattameva hoti. Tasmā "kiriyā"ti vuttaṃ. Neva kusalā nākusalātiādīsu
kusalamūlasaṅkhātassa kusalahetuno abhāvā neva kusalā, akusalamūlasaṅkhātassa
akusalahetuno abhāvā neva akusalā, yonisomanasikāraayonisomanasikārasaṅkhātānampi

---------------------------------------------------------------------------------------------
page352.
Kusalākusalappaccayānaṃ abhāvā neva kusalā nākusalā. Kusalākusalasaṅkhātassa
janakahetuno abhāvā na ca kammavipākā. 1-
     Idhāpi cittekaggatāniddese pavattiṭṭhitimattameva labbhati. Dve
pañcaviññāṇāni, tisso manodhātuyo, tisso manoviññāṇadhātuyo, vicikicchāsahagatanti
imesu hi 2- sattarasasu cittesu dubbalattā "saṇṭhiti avaṭṭhitī"tiādīni na
labbhanti. Sesaṃ sabbaṃ vipākamanodhātuniddese vuttanayeneva veditabbaṃ aññatra
uppattiṭṭhānā. Taṃ hi cittaṃ pañcaviññāṇānantaraṃ uppajjati, idaṃ pana
pañcadvāre valañjanakappavattikāle 3- sabbesaṃ pure uppajjati. Kathaṃ? cakkhudvāre
tāva iṭṭhaiṭṭhamajjhattaaniṭṭhāniṭṭhamajjhattesu rūpārammaṇesu yena kenaci pasāde
ghaṭṭite taṃ ārammaṇaṃ gahetvā āvajjanavasena purecārikaṃ hutvā bhavaṅgaṃ
āvaṭṭiyamānaṃ uppajjati. Sotadvārādīsupi eseva nayoti.
                       Kiriyāmanodhātucittaṃ niṭṭhitaṃ.
                         --------------
                      Kiriyāmanoviññāṇadhātucittāni
     [568] Manoviññāṇadhātu uppannā hoti .pe. Somanassasahagatāti
idaṃ cittaṃ aññesaṃ asādhāraṇaṃ khīṇāsavasseva pāṭipuggalikaṃ chasu dvāresu labbhati.
Cakkhudvāre hi padhānasāruppaṃ ṭhānaṃ disvā khīṇāsavo iminā cittena somanassito
hoti, sotadvāre bhaṇḍabhājanīyaṭṭhānaṃ patvā mahāsaddaṃ katvā luddhaluddhesu
gaṇhantesu "evarūpā nāma me loluppataṇhā pahīnā"ti iminā cittena
somanassito hoti, ghānadvāre gandhehi vā pupphehi vā cetiyaṃ pūjento iminā
cittena somanassito hoti, jivhādvāre rasasampannaṃ piṇḍapātaṃ laddhaṃ 4-
bhājetvā paribhuñjanto "sārāṇīyadhammo vata me pūrito"ti iminā cittena
somanassito hoti, kāyadvāre abhisamācārikavattaṃ karonto "kāyadvāre me vattaṃ
paripūritan"ti 5- iminā cittena somanassito hoti. Evaṃ tāva pañcadvāre labbhati.
@Footnote: 1 ka. neva kammavipākā  2 cha.Ma. ayaṃ saddo na dissati  3 Sī.,Ma. vaḷañjanappavattikāle
@4 cha.Ma. laddhā        5 cha.Ma. pūritanti

---------------------------------------------------------------------------------------------
page353.
     Manodvāre pana atītānāgataṃ ārabbha uppajjati. Jotipālamāṇavamagha-
devarājakaṇhatāpasādikālasmiṃ 1- hi kataṃ kāraṇaṃ āvajjetvā tathāgato sitaṃ
pātvākāsi. Taṃ pana pubbenivāsañāṇasabbaññutañāṇānaṃ kiccaṃ, tesaṃ pana dvinnaṃ
ñāṇānaṃ ciṇṇapariyante idaṃ cittaṃ hāsayamānaṃ uppajjati. "anāgate tantissaro
mudiṅgasaro paccekabuddho bhavissatī"ti sitaṃ pātvākāsi. Tampi pana
anāgataṃsañāṇasabbaññutañāṇānaṃ kiccaṃ, tesaṃ pana dvinnaṃ ñāṇānaṃ ciṇṇapariyante idaṃ
cittaṃ hāsayamānaṃ uppajjati.
     Niddesavāre panassa sesaahetukacittehi balavataratāya cittekaggatā samādhibalaṃ
pāpetvā ṭhapitā, viriyampi viriyabalaṃ pāpetvā. Uddesavāre pana "samādhibalaṃ
hoti, viriyabalaṃ hotī"ti anāgatattā paripuṇṇena balaṭṭhenetaṃ dvayaṃ balaṃ nāma
na hoti. Yasmā pana neva kusalaṃ nākusalaṃ, tasmā `balan'ti avatvā 2- ṭhapitaṃ.
Yasmā pana na nippariyāyena balaṃ, tasmā saṅgahavārepi "dve balāni hontī"ti
na vuttaṃ. Sesaṃ sabbaṃ somanassasahagatāhetukamanoviññāṇadhātuniddese
vuttanayeneva veditabbaṃ.
     [574] Upekkhāsahagatāti idaṃ cittaṃ tīsu bhavesu sabbesaṃ sacittakasattānaṃ
sādhāraṇaṃ, na kassaci sacittakasattassa na uppajjati nāma. Uppajjamānaṃ pana
pañcadvāre voṭṭhavanaṃ hoti, manodvāre āvajjanaṃ. Cha asādhāraṇañāṇānipi
iminā gahitārammaṇameva gaṇhanti. Mahāgajaṃ nāmetaṃ cittaṃ. Imassa anārammaṇaṃ
nāma natthi. "asabbaññutañāṇaṃ sabbaññutañāṇagatikaṃ nāma kataman"ti vutte
"idan"ti vattabbaṃ. Sesamettha purimacitte vuttanayeneva veditabbaṃ. Kevalañhi tattha
sappītikattā navaṅgiko saṅkhārakkhandho vibhatto, idha nippītikattā aṭṭhaṅgiko.
     Idāni yāni kusalato aṭṭha mahākiriyācittāneva khīṇāsavassa uppajjanatāya
kiriyāni jātāni, tasmā tāni kusalaniddese vuttanayeneva veditabbāni.
@Footnote: 1 Ma.Ma. 13/283/259, 13/309/289      2 Sī. vatvā, cha.Ma. vatvāna

---------------------------------------------------------------------------------------------
page354.
     Idha ṭhatvā hasanakacittāni samodhānetabbāni, kati panetāni hontīti?
vuccate:- terasa. Puthujjanā hi kusalato catūhi somanassasahagatehi, akusalato
catūhīti aṭṭhahi cittehi hasanti. Sekkhā kusalato catūhi somanassasahagatehi,
akusalato dvīhi diṭṭhigatavippayuttasomanassasahagatehīti chahi cittehi hasanti.
Khīṇāsavā kiriyato pañcahi somanassasahagatehi hasantīti.
                     Rūpāvacarārūpāvacarakiriyāvaṇṇanā
     [577] Rūpāvacarārūpāvacarakiriyāniddesesu diṭṭhadhammasukhavihāranti
diṭṭhadhamme imasmiṃyeva attabhāve sukhavihāramattakaṃ. Tattha khīṇāsavassa puthujjanakāle
nibbattitasamāpatti yāva naṃ na samāpajjati, tāva kusalāva. Samāpannakāle
kiriyā hoti, khīṇāsavakāle panassa nibbattitasamāpatti kiriyāva hoti. Sesaṃ sabbaṃ
taṃsadisattā kusalaniddese vuttanayeneva veditabbanti.
     Aṭṭhasāliniyā dhammasaṅgahaṭṭhakathāya cittuppādakaṇḍakathā niṭṭhitā.
                 Abyākatapadaṃ pana tāva neva niṭṭhātīti. 1-
                     Cittuppādakaṇḍavaṇṇanā niṭṭhitā.
                         --------------
@Footnote: 1 cha.Ma. niṭṭhitanti

---------------------------------------------------------------------------------------------
page355.
                            2. Rūpakaṇḍa
                           uddesavaṇṇanā
     [583] Idāni rūpakaṇḍaṃ bhājetvā dassetuṃ puna "katame dhammā
abyākatā"tiādi āraddhaṃ. Tattha kiñcāpi heṭṭhā cittuppādakaṇḍe
vipākābyākatañceva kiriyābyākatañca nissesaṃ katvā bhājitaṃ,
rūpābyākatanibbānābyākatāni pana akathitāni. Tāni kathetuṃ  catubbidhampi abyākataṃ
samodhānetvā dassento "kusalākusalānaṃ dhammānaṃ vipākā"tiādimāha. Tattha
kusalākusalānanti catubhūmikakusalānañceva akusalānañca. Ettāvatā 1- vipākābyākataṃ
kusalavipākākusalavipākavasena dvīhi padehi pariyādiyitvā dassitaṃ. Yasmā pana taṃ
sabbampi kāmāvacaraṃ vā hoti rūpāvacarādīsu vā aññataraṃ, tasmā "kāmāvacarā"tiādinā
nayena tadeva vipākābyākataṃ bhummantaravasena pariyādiyitvā dassitaṃ. Yasmā pana taṃ
vedanākkhandhopi hoti .pe. Viññāṇakkhandhopi, tasmā puna taṃ sampayuttacatukkhandhavasena
pariyādiyitvā dassitaṃ.
     Evaṃ vipākābyākataṃ kusalākusalavasena, bhummantaravasena, sampayuttakkhandhavasenāti
tīhi nayehi pariyādāya dassetvā puna kiriyābyākataṃ dassento "ye
ca dhammā kirikā"tiādimāha. Tattha "kāmāvacarā rūpāvacarā arūpāvacarā,
vedanākkhandho .pe. Viññāṇakkhandho"ti vattabbaṃ bhaveyya, heṭṭhā pana
gahitamevāti nayaṃ dassetvā nissajji. 2- Idāni avibhattaṃ dassento "sabbaṃ ca
rūpaṃ asaṅkhatā ca dhātū"ti āha. Tattha sabbaṃ ca rūpanti padena pañcavīsati
rūpāni channavuti rūpakoṭṭhāsā nippadesato gahitāti veditabbā. Asaṅkhatā ca
dhātūti padena nibbānaṃ nippadesato gahitaṃ. Ettāvatā abyākatā dhammāti
padaṃ niddiṭṭhaṃ 3- hoti.
     [584] Tattha katamaṃ sabbaṃ rūpanti idaṃ kasmā gahitaṃ? heṭṭhā
Rūpābyākataṃ saṅkhepena kathitaṃ, idāni taṃ ekakadukatikacatukka .pe. Ekādasakavasena
vitthārato bhājetvā dassetuṃ idaṃ gahitaṃ. Tassattho:- yaṃ vuttaṃ "sabbañca rūpaṃ,
asaṅkhatā ca dhātū"ti, tasmiṃ dvaye katamaṃ sabbaṃ rūpaṃ nāma. Idāni taṃ dassento
@Footnote: 1 cha.Ma. evaṃ tāva    2 cha.Ma. nissajjitaṃ      3 cha.Ma. niṭṭhitaṃ

---------------------------------------------------------------------------------------------
page356.
"cattāro ca mahābhūtā"tiādimāha. Tattha cattāroti gaṇanaparicchedo, tena tesaṃ
ūnādhikabhāvaṃ nivāreti. Casaddo sampiṇḍanattho, tena "na kevalaṃ cattāro
mahābhūtāva rūpaṃ, aññampi atthī"ti upādāyarūpaṃ sampiṇḍeti.
     Mahābhūtāti ettha mahantapātubhāvādīhi kāraṇehi mahābhūtatā veditabbā.
Evaṃ 1- etāni hi mahantapātubhāvato mahābhūtasāmaññato mahāparihārato
mahāvikārato mahantabhūtattā cāti imehi kāraṇehi "mahābhūtānī"ti vuccanti. Tattha
mahantapātubhāvatoti etāni hi anupādinnakasantānepi upādinnakasantānepi
mahantāni pātubhūtāni, tesaṃ anupādinnakasantāne evaṃ mahantapātubhāvato
veditabbā. Ekaṃ hi cakkavāḷaṃ āyāmato ca vitthārato ca yojanānaṃ dvādasa
satasahassāni catuttiṃsa satāni 2- paññāsañca yojanāni. Parikkhepato pana 3-:-
         - sabbaṃ satasahassāni         chattiṃsa parimaṇḍalaṃ
           dasaceva sahassāni         aḍḍhuḍḍhāni satāni ca.
     Tattha:-
           duve satasahassāni         cattāri nahutāni ca
           ettakaṃ bahalattena        saṅkhātāyaṃ vasundhaRā.
     Tassāyeva sandhārakaṃ:-
           cattāri satasahassāni       aṭṭheva nahutāni ca
           ettakaṃ bahalattena        jalaṃ vāte patiṭṭhitaṃ.
     Tassāpi sandhārako:-
           nava satasahassāni          māluto nabhamuggato
           saṭṭhīceva sahassāni        esā lokassa saṇṭhiti.
     Evaṃ saṇṭhite cettha yojanānaṃ:-
           caturāsītisahassāni         ajjhogāḷho mahaṇṇave
           accuggato tāvadeva       sinerupabbatuttamo.
@Footnote: 1 cha.Ma. ayaṃ saddo na dissati       2 cha.Ma. tīṇi sahassāni cattāri satāni
@3 cha.Ma. ayaṃ saddo na dissati              * visuddhi. 1/263 chaanussatiniddesa

---------------------------------------------------------------------------------------------
page357.
           Tato upaḍḍhupaḍḍhena        pamāṇena yathākkamaṃ
           ajjhogāḷhuggatā dibbā    nānāratanacittitā.
           Yugandharo isindharo        karavīko sudassano
           nemindharo vinatako        assakaṇṇo girībrahā.
           Ete satta mahāselā     sinerussa samantato
           mahārājānamāvāsā       devayakkhanisevitā.
           Yojanānaṃ satānucco       himavā pañca pabbato
           yojanānaṃ sahassāni        tīṇi āyāmavitthato 1-
           caturāsītisahassehi         kūṭehi paṭimaṇḍito.
           Tipañcayojanakkhandha-        parikkhepā nagavhayā
           paññāsayojanakkhandha-       sākhāyāmā samantato.
           Satayojanavitthiṇṇā         tāvadeva ca uggatā
           jambū yassānubhāvena       jambūdīpo pakāsito.
     Yañcetaṃ jambuyā pamāṇaṃ, tadeva asurānaṃ cittapāṭaliyā, garuḷānaṃ
simbalirukkhassa, amaragoyāne kadambassa, 2- uttarakurūsu 3- kapparukkhassa,
pubbavidehe sirīsassa, tāvatiṃsesu pāricchattakassāti. Tenāhu porāṇā:-
           "pāṭalī simbalī jambū      devānaṃ pārichattako
            kadambo kapparukkho ca    sirīsena bhavati sattamo"ti. 4-
           "dveasītisahassāni       ajjhogāḷho mahaṇṇave
            accuggato tāvadeva     cakkavāḷasiluccayo
            parikkhipitvāna taṃ sabbaṃ    lokadhātumayaṃ ṭhito"ti.
     Upādinnakasantānepi macchakacchapadevadānavādisarīravasena mahantāneva
pātubhūtāni. Vuttañhetaṃ bhagavatā "santi bhikkhave mahāsamudde 5- yojanasatikāpi
attabhāvā"tiādi.
@Footnote: 1 cha.Ma. āyatavitthato      2 cha.Ma. kadambarukkhassa     3 cha. uttarakurumhi
@4 cha.Ma. sattamanti         5 vasanti mahāsamudde (aṅ. aṭṭhaka. 23/19/165),
@santi mahāsamudde (vinaYu. 7/385/210, khu.u. 25/45/167)

---------------------------------------------------------------------------------------------
page358.
     Mahābhūtasāmaññatoti etāni hi yathā māyākāro amaṇiṃyeva udakaṃ maṇiṃ katvā
dasseti, asuvaṇṇaṃyeva leḍḍuṃ suvaṇṇaṃ katvā dasseti, yathā ca sayaṃ neva
yakkho na pakkhī samāno yakkhabhāvampi pakkhibhāvampi dasseti, evameva sayaṃ
anīlāneva hutvā nīlaṃ upādārūpaṃ dassenti. Apītāni, alohitāni, anodātāneva
hutvā odātaṃ upādārūpaṃ dassentīti māyākāramahābhūtasāmaññato mahābhūtāni. Yathā
ca yakkhādīni mahābhūtāni yaṃ gaṇhanti, neva tesaṃ tassa anto, na bahiṭṭhānaṃ
upalabbhati, na ca taṃ nissāya na tiṭṭhanti, evameva etānipi neva aññamaññassa
anto na bahiṭṭhitāni hutvā upalabbhanti, na ca aññamaññaṃ nissāya na
tiṭṭhantīti acinteyyaṭṭhānatāya yakkhādimahābhūtasāmaññatopi mahābhūtāni.
     Yathā ca yakkhinīsaṅkhātāni mahābhūtāni manāpehi vaṇṇasaṇṭhānavikkhepehi
attano bhayānakabhāvaṃ paṭicchādetvā satte vañcenti, evameva etānipi
itthīpurisasarīrādīsu manāpena chavivaṇṇena manāpena aṅgapaccaṅgasaṇṭhānena manāpena
ca hatthapādaaṅgulibhamukavikkhepena attano kakkhaḷatādibhedaṃ sarasalakkhaṇaṃ paṭicchādetvā
bālajanaṃ vañcenti, attano sabhāvaṃ daṭṭhuṃ na denti. Iti vañcakaṭṭhena
yakkhinīmahābhūtasāmaññatopi mahābhūtāni.
     Mahāparihāratoti mahantehi paccayehi pariharitabbato. Etāni hi divase
divase upanetabbattā mahantehi ghāsacchādanādīhi bhūtāni pavattānīti mahābhūtāni.
Mahāparihārāni vā bhūtānīti mahābhūtāni.
     Mahāvikāratoti bhūtānaṃ mahāvikārato. Etāni hi upādinnānipi
anupādinnānipi mahāvikārāni honti. Tattha anupādinnānaṃ kappavuṭṭhāne
vikāramahattaṃ pākaṭaṃ hoti, upādinnānaṃ dhātukkhobhakāle. Tathā hi:-
         bhūmito vuṭṭhitā yāva          brahmalokā vidhāvati
         acci accimato loke         dayhamānamhi tejasā.
         Koṭisatasahassekaṃ             cakkavāḷaṃ vilīyati
         kuppitena yadā loko         salilena vinassati.

---------------------------------------------------------------------------------------------
page359.
         Koṭisatasahassekaṃ             cakkavāḷaṃ vikīrati
         vāyodhātuppakopena          yadā loko vinassati.
         Patthaddho bhavatī kāyo         daṭṭho kaṭṭhamukhena vā
         paṭhavīdhātuppakopena           hoti kaṭṭhamukheva so.
         Pūtiko 1- bhavatī kāyo        daṭṭho pūtimukhena vā
         āpodhātuppakopena          hoti pūtimukheva so.
         Santatto bhavatī kāyo         daṭṭho aggimukhena vā
         tejodhātuppakopena          hoti aggimukheva so.
         Sañchinno bhavatī kāyo         daṭṭho satthamukhena vā
         vāyodhātuppakopena          hoti satthamukheva so.
     Iti mahāvikārāni bhūtānīti mahābhūtāni.
     Mahantabhūtattā cāti etāni hi mahantāni mahatā vāyāmena
pariggahetabbattā bhūtāni vijjamānattāti mahantabhūtattā ca mahābhūtāni. Evaṃ
mahantapātubhāvādīhi kāraṇehi mahābhūtāni.
     Catunnaṃ ca mahābhūtānaṃ upādāya rūpanti upayogatthe sāmivacanaṃ. Cattāri
mahābhūtāni upādāya nissāya amuñcitvā pavattaṃ rūpanti attho. Idaṃ vuccati
sabbaṃ rūpanti idaṃ cattāri mahābhūtāni padapaṭipāṭiyā niddiṭṭhāni tevīsati
upādārūpānīti sattavīsatippabhedaṃ sabbaṃ rūpaṃ nāma.
                        Ekavidharūpasaṅgahavaṇṇanā
     idāni taṃ vitthārato dassetuṃ ekavidhādīhi ekādasahi saṅgahehi mātikaṃ
ṭhapento "sabbaṃ rūpaṃ na hetū"tiādimāha.
     Tattha sabbaṃ rūpanti idaṃ padaṃ "sabbaṃ rūpaṃ na hetu, sabbaṃ rūpaṃ
ahetukan"ti evaṃ sabbapadehi saddhiṃ yojetabbaṃ. Sabbāneva cetāni "na
hetū"tiādīni tecattāḷīsa padāni uddiṭṭhāni. Tesu paṭipāṭiyā 2- cattāḷīsa
padāni mātikato gahetvā ṭhapitāni, avasāne tīṇi mātikāmuttakānīti evaṃ
tāva paṭhame saṅgahe pālivavaṭṭhānameva veditabbaṃ. Tathā dutiyasaṅgahādīsu.
@Footnote: 1 cha.Ma. pūtiyo             2 Ma. padapaṭipāṭiyā

---------------------------------------------------------------------------------------------
page360.
                         Duvidharūpasaṅgahavaṇṇanā
     tatrāyaṃ nayo:- dutiyasaṅgahe tāva sataṃ cattāro ca dukā. Tattha "atthi
rūpaṃ upādā, atthi rūpaṃ no upādā"tiādayo ādimhi cuddasa dukā
aññamaññasambandhābhāvato pakiṇṇakadukā nāma. Tato "atthi rūpaṃ cakkhusamphassassa
vatthū"tiādayo pañcavīsati dukā vatthuavatthuupaparikkhanavasena pavattattā vatthudukā
nāma. Tato "atthi rūpaṃ cakkhusamphassassa ārammaṇan"tiādayo pañcavīsati dukā 1-
ārammaṇānārammaṇaupaparikkhanavasena pavattattā ārammaṇadukā nāma. Tato
"atthi rūpaṃ cakkhāyatanan"tiādayo dasa dukā āyatanānāyatanaupaparikkhanavasena
pavattattā āyatanadukā nāma. Tato "atthi rūpaṃ cakkhudhātū"tiādayo dasa dukā
dhātuadhātuupaparikkhanavasena pavattattā dhātudukā nāma. Tato "atthi rūpaṃ
cakkhundriyan"tiādayo aṭṭha dukā indriyānindriyaupaparikkhanavasena pavattattā
indriyadukā nāma. Tato "atthi rūpaṃ kāyaviññattī"tiādayo dvādasa dukā
sukhumarūpārūpaupaparikkhanavasena 2- pavattattā sukhumarūpadukā nāmāti. Idaṃ dutiyasaṅgahe
pālivavaṭṭhānaṃ.
                         Tividharūpasaṅgahavaṇṇanā
     [585] Tatiyasaṅgahe sataṃ tīṇi ca tikāni. Tattha dutiyasaṅgahe vuttesu cuddasasu
pakiṇṇakadukesu ekaṃ ajjhattikadukaṃ sesehi terasahi yojetvā "yantaṃ rūpaṃ
ajjhattikaṃ taṃ upādā, yantaṃ rūpaṃ bāhiraṃ taṃ atthi upādā, atthi no upādā"ti-
ādinā nayena ṭhapitā terasa pakiṇṇakatikā nāma. Tato tameva dukaṃ sesadukehi
saddhiṃ yojetvā "yantaṃ rūpaṃ bāhiraṃ taṃ cakkhusamphassassa na vatthu, yantaṃ rūpaṃ
ajjhattikaṃ taṃ atthi cakkhusamphassassa vatthu, atthi cakkhusamphassassa na vatthū"ti-
ādinā nayena sesattikā ṭhapitā. Tesaṃ nāmañca gaṇanā ca tesaṃyeva vatthudukādīnaṃ
vasena veditabbāti. Idaṃ tatiyasaṅgahe pālivavaṭṭhānaṃ.
@Footnote: 1 cha.Ma. ayaṃ pāṭho na dissati. evamuparipi   2 cha.Ma. sukhumāsukhumarūpaupaparikkhaṇavasena

---------------------------------------------------------------------------------------------
page361.
                       Catubbidhādirūpasaṅgahavaṇṇanā
     [586] Catutthasaṅgahe dvāvīsati catukkā. Tattha sabbapacchimo "atthi
rūpaṃ upādā, atthi rūpaṃ no upādā"ti evaṃ idha vuttamātikaṃ anāmasitvā
ṭhapito, itare pana āmasitvā ṭhapitā. Kathaṃ? ye tāva idha duvidhasaṅgahe
pakiṇṇakesu ādito tayo dukā, tesu ekekaṃ gahetvā "yantaṃ rūpaṃ upādā
taṃ atthi upādinnaṃ, atthi anupādinnan"tiādinā nayena pañcahi pañcahi dukehi
saddhiṃ yojetvā dukattayamūlakā ādimhi pañcadasacatukkā ṭhapitā.
     Idāni yoyaṃ catuttho 1- sanidassanaduko, so yasmā "yantaṃ rūpaṃ sanidassanaṃ
taṃ atthi sappaṭighaṃ, atthi appaṭighan"tiādinā nayena parehi vā "atthi upādā
atthi no upādā"tiādinā nayena purimehi vā dukehi saddhiṃ atthābhāvato
kamābhāvato visesābhāvato ca yogaṃ na gacchati. Sanidassanaṃ hi appaṭighaṃ nāma
noupādā vā natthīti atthābhāvato yogaṃ na gacchati. Upādinnaṃ pana anupādinnañca
atthi, taṃ kamābhāvato 2- yogaṃ na gacchati. Sabbadukā hi pacchimapacchimeheva saddhiṃ
yojitā, ayamettha kamo. Purimehi pana saddhiṃ kamābhāvoti. Atthe sati kamābhāvo
akāraṇaṃ, tasmā upādinnapadādīhi saddhiṃ yojetabboti ce. Na visesābhāvā.
Upādinnapadādīni hi iminā saddhiṃ yojitāni, tattha "upādinnaṃ vā sanidassanaṃ,
sanidassanaṃ vā upādinnan"ti vutte viseso natthīti visesābhāvāpi yogaṃ na
gacchati. Tasmā taṃ catutthadukaṃ anāmasitvā tato parehi "atthi rūpaṃ sappaṭighan"ti-
ādīhi tīhi dukehi saddhiṃ "yantaṃ rūpaṃ sappaṭighaṃ taṃ atthi indriyaṃ, atthi na
indriyaṃ, yantaṃ rūpaṃ appaṭighaṃ taṃ atthi indriyaṃ, atthi na indriyan"ti-
ādinā nayena yujjamāne dve dve duke yojetvā chacatukkā ṭhapitā.
     Yathā cāyaṃ catutthaduko yogaṃ na gacchati, tathā tena saddhiṃ ādidukopi.
Kasmā? anupādārūpassa ekantena anidassanattā. So hi "yantaṃ rūpaṃ no
Upādā taṃ atthi sanidassanaṃ, atthi anidassanan"ti evaṃ catutthena dukena saddhiṃ
@Footnote: 1 cha.Ma. yo yaṃ catakko       2 cha.Ma. kamābhāvā

---------------------------------------------------------------------------------------------
page362.
Yojiyamāno yogaṃ na gacchati, tasmā taṃ atikkamitvā pañcamena saha yojito.
Evaṃ yo yena saddhiṃ yogaṃ gacchati, yo ca na gacchati, so veditabboti. Idaṃ
catutthasaṅgahe pālivavaṭṭhānaṃ. Ito pare pana pañcavidhasaṅgahādayo sattasaṅgahā
asammissāeva. Evaṃ sakalāyapi mātikāya pālivavaṭṭhānaṃ veditabbaṃ.
                      Rūpavibhattiekakaniddesavaṇṇanā
     [594] Idāni tassā atthaṃ bhājetvā dassetuṃ "sabbaṃ rūpaṃ na hetumevā"tiādi
āraddhaṃ, kasmā panettha "katamaṃ taṃ sabbaṃ rūpaṃ na hetū"ti pucchā na
katāti. Bhedābhāvato. Yathā hi dukādīsu upādārūpampi atthi no upādārūpampi, evamidha
1- nahetupi sahetupīti 1- bhedo natthi, tasmā pucchaṃ akatvāva vibhattaṃ. Tattha
sabbanti sakalaṃ niravasesaṃ. Rūpanti ayamassa sītādīhi ruppanabhāvadīpano
sāmaññalakkhaṇaniddeso. Na hetumevāti sādhāraṇahetupaṭikkhepaniddeso.
     Tattha hetuhetu paccayahetu uttamahetu sādhāraṇahetūti catubbidho hetu.
Tesu "tayo kusalahetū, tayo akusalahetū, tayo abyākatahetū"ti 2- ayaṃ hetuhetu
nāma. "cattāro kho bhikkhu mahābhūtā hetu cattāro mahābhūtā paccayo
rūpakkhandhassa paññāpanāyā"ti 3- ayaṃ paccayahetu nāma. Kusalākusalaṃ attano
vipākaṭṭhāne 4- uttamaṃ, iṭṭhārammaṇaṃ kusalavipākaṭṭhāne uttamaṃ, aniṭṭhārammaṇaṃ
akusalavipākaṭṭhāneti ayaṃ uttamahetu nāma. Yathāha "atītānāgatapaccuppannānaṃ
kammasamādānānaṃ ṭhānaso hetuso vipākaṃ yathābhūtaṃ pajānātī"ti. 5- "eseva hetu
esa paccayo saṅkhārānaṃ, yadidaṃ avijjāti avijjā saṅkhārānampi sādhāraṇahetu
hutvā paccayaṭṭhaṃ pharatī"ti ayaṃ sādhāraṇahetu nāma. Yathā hi paṭhavīraso āporaso
ca madhurassāpi amadhurassāpi paccayo, evaṃ avijjā kusalasaṅkhārānampi akusala-
saṅkhārānampi sādhāraṇapaccayo hoti. Imasmiṃ panatthe hetuhetu adhippeto. Iti "hetū
@Footnote: 1-1 cha.Ma. hetu, na hetūtipi sahetukamahetukantipi     2 abhi. 34/1069/252
@3 Ma.u. 14/86/68, saṃ.kha. 17/82/82          4 Sī. vipākadāne
@5 Ma.mū. 12/148/107, khu.paṭi. 31/44/388, abhi. 35/760/384

---------------------------------------------------------------------------------------------
page363.
Dhammā na hetū dhammā"ti 1- mātikāya āgataṃ hetubhāvaṃ rūpassa niyametvā
paṭikkhipanto "na hetumevā"ti āha. Iminā nayena sabbapadesu paṭikkhepaniddeso
ca appaṭikkhepaniddeso ca veditabbo. Vacanattho pana sabbapadānaṃ mātikāvaṇṇanāya
vuttoyeva.
     Sappaccayamevāti ettha pana kammasamuṭṭhānaṃ kammapaccayameva hoti, āhāra-
samuṭṭhānādīni āhārādipaccayānevāti evaṃ rūpasseva vuttacatupaccayavasena attho
veditabbo. Rūpamevāti "rūpino dhammā arūpino dhammā"ti 2- mātikāya vuttaṃ
arūpibhāvaṃ 3- paṭikkhipati. Uppannaṃ chahi viññāṇehīti paccuppannaṃ rūpameva
cakkhuviññāṇādīhi chahi veditabbaṃ. Niyamo 4- pana cakkhuviññāṇādīni sandhāya
gahito. Na hi tāni atītānāgataṃ vijānanti, manoviññāṇaṃ pana atītampi
anāgatampi vijānāti. Taṃ imasmiṃ pañcaviññāṇasote patitvā 5- sotapatitameva
hutvā gataṃ. Hutvā abhāvaṭṭhena pana aniccameva. Jarāya abhibhavitabbadhammakattā
jarābhibhūtameva. Yasmā vā rūpakāye jarā pākaṭā hoti, tasmāpi "jarābhibhūtamevā"ti
vuttaṃ.
     Evaṃ ekavidhena rūpasaṅgahoti ettha vidhasaddo mānasaṇṭhānakoṭṭhāsesu
dissati. "seyyohamasmīti vidhā, sadisohamasmīti vidhā"tiādīsu 6- hi māno vidhā
nāma. "kathaṃvidhaṃ sīlavantaṃ vadanti, kathaṃvidhaṃ paññavantaṃ vadantī"tiādīsu 7- saṇṭhānaṃ.
Kathaṃvidhanti hi padassa kathaṃsaṇṭhitanti attho, "ekavidhena ñāṇavatthu, duvidhena
ñāṇavatthū"tiādīsu 8- koṭṭhāso vidhā nāma. Idhāpi koṭṭhāsova adhippeto.
     Saṅgahasaddopi jātisañjātikiriyāgaṇanāya vasena catubbidho. Tattha "sabbe
khattiyā āgacchantu, sabbe brāhmaṇā, sabbe vessā, sabbe suddā
āgacchantu", "yā cāvuso visākha sammāvācā, yo ca sammākammanto, yo ca
@Footnote: 1 abhi. 34/1/5          2 abhi. 34/11/6      3 Sī. arūpabhāvaṃ
@4 cha.Ma. niyāmo          5 cha. patitattā        6 abhi. 35/867/431-433
@7 saṃ.sa. 15/95/65       8 abhi. 34/751-2/377-8

---------------------------------------------------------------------------------------------
page364.
Sammāājīvo, ime dhammā sīlakkhandhe saṅgahitā"ti 1- ayaṃ jātisaṅgaho nāma.
"ekajātikā āgacchantū"ti vuttaṭṭhāne viya hi idha sabbe jātiyā ekasaṅgahaṃ
gatā. "sabbe kosallakā āgacchantu, sabbe māgadhikā, sabbe dārutacchakā 2-
āgacchantu ", "yo cāvuso visākha sammāvāyāmo, yā ca sammāsati, yo ca
sammāsamādhi, ime dhammā samādhikkhandhe saṅgahitā"ti 1- ayaṃ sañjātisaṅgaho nāma.
"ekaṭṭhāne sātā jātisambandhā 3- sabbadā āgacchantū"ti vuttaṭṭhāne viya
hi idha sabbe sañjātiṭṭhānena 4- nivutthokāsena ekasaṅgahaṃ gatā. "sabbe
hatthārohā āgacchantu, sabbe assārohā, sabbe rathikā āgacchantu ", "yā
cāvuso visākha sammādiṭṭhi, yo ca sammāsaṅkappo, ime dhammā paññākkhandhe
saṅgahitā"ti 1- ayaṃ kiriyāsaṅgaho nāma. Sabbeva hete attano kiriyākaraṇena
ekasaṅgahaṃ gatā. "cakkhāyatanaṃ katamakkhandhagaṇanaṃ 5- gacchati? cakkhāyatanaṃ
rūpakkhandhagaṇanaṃ gacchati. Hañci cakkhāyatanaṃ rūpakkhandhagaṇanaṃ gacchati, tena vata re
vattabbe `cakkhāyatanaṃ rūpakkhandhena saṅgahitan"ti 6- ayaṃ gaṇanasaṅgaho nāma. Ayamidha
adhippeto, ekakoṭṭhāsena rūpagaṇanāti ayaṃ hettha attho. Esa nayo sabbattha.
                       ------------------
                          Dukaniddesavaṇṇanā
                          upādābhājanīyakathā
     [595] Idāni duvidhasaṅgahādīsu "atthi rūpaṃ upādā, atthi rūpaṃ no
upādā"ti evaṃ bhedasabbhāvato pucchāpubbaṅgamaṃ padabhājanaṃ dassento "katamantaṃ
rūpaṃ upādā"tiādimāha. Tattha upādiyatīti upādā. Mahābhūtāni gahetvā amuñcitvā
tāni nissāya pavattatīti attho. Idāni taṃ pabhedato 7- dassento "cakkhāyatanan"ti-
ādimāha.
@Footnote: 1 Ma.mū. 12/462/412     2 cha.Ma. bhārukacchakā         3 Sī. saṃvaḍḍhā, cha.Ma. saṃvuddhā
@4 Sī. sañjātaṭṭhānena      5 Sī.,i.,ka. katamaṃ khandhagaṇanaṃ   6 abhi. 37/471/284
@7 Ma. pabhedaṃ

---------------------------------------------------------------------------------------------
page365.
     [596] Evaṃ tevīsatividhaṃ upādārūpaṃ saṅkhepato uddisitvā puna tadeva
vitthārato niddisanto "katamantaṃ rūpaṃ cakkhāyatanan"tiādimāha. Tattha duvidhaṃ cakkhu
maṃsacakkhu paññācakkhu ca. Etesu buddhacakkhu samantacakkhu ñāṇacakkhu dibbacakkhu
dhammacakkhūti pañcavidhaṃ paññācakkhu. Tattha "addasaṃ kho ahaṃ bhikkhave buddhacakkhunā
lokaṃ volokento satte apparajakkhe .pe. Duviññāpaye"ti 1- idaṃ buddhacakkhu
nāma. "samantacakkhu vuccati sabbaññutañāṇan"ti 2- idaṃ samantacakkhu nāma. "cakkhuṃ
udapādi, ñāṇaṃ udapādī"ti 3- idaṃ ñāṇacakkhu nāma. "addasaṃ kho ahaṃ bhikkhave
dibbena cakkhunā visuddhenā"ti 4- idaṃ dibbacakkhu nāma. "tasmiṃyevāsane virajaṃ
vītamalaṃ dhammacakkhuṃ udapādī"ti 5- idaṃ heṭṭhimamaggattayasaṅkhātaṃ ñāṇaṃ dhammacakkhu
nāma.
     Maṃsacakkhupi sasambhāracakkhu pasādacakkhūti duvidhaṃ hoti. Tattha yvāyaṃ akkhikūpake
patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūpehi 6-
anto matthaluṅgena bahiddhā akkhilomehi paricchinno maṃsapiṇḍo, saṅkhepato
"catasso dhātuyo vaṇṇo gandho raso ojā sambhavo saṇṭhānaṃ jīvitaṃ bhāvo
kāyappasādo cakkhuppasādo"ti cuddasa sambhārā, 7- vitthārato "catasso dhātuyo
taṃsannissitavaṇṇagandharasaojāsaṇṭhānasambhavā cha iti imāni dasa catusamuṭṭhānikattā
cattāḷīsaṃ honti, jīvitaṃ bhāvo kāyappasādo cakkhuppasādoti cattāri
ekantakammasamuṭṭhānānevā"ti imesaṃ catucattāḷīsāya rūpānaṃ vaseneva
catucattāḷīsasambhārā, yaṃ loko "setaṃ cakkhuṃ, puthulaṃ, visaṭaṃ, 8- vitthiṇṇaṃ
cakkhun"ti sañjānanto na cakkhuṃ sañjānāti, vatthuṃ cakkhuto sañjānāti, so maṃsapiṇḍo
akkhikūpe patiṭṭhito 9- nahārusuttakena matthaluṅge ābaddho, 9- yattha setampi
atthi kaṇhampi lohitakampi paṭhavīpi āpopi tejopi vāyopi, yaṃ semhussadattā
@Footnote: 1 Ma.mū. 12/283/244     2 khu.cūḷa. 30/85/186     3 saṃ.Ma. 19/1081/368
@4 Ma.mū. 12/284/245     5 Ma.Ma. 13/395/378     6 cha.Ma. akkhikūṭehi
@7 cha.Ma. cuddasasambhāro. evamuparipi                  8 ka. visadaṃ
@9-9 Ma. nhārusuttakena bandho, matthaluṅgena ābandho

---------------------------------------------------------------------------------------------
page366.
Setaṃ, pittussadattā kaṇhaṃ, rudhirussadattā lohitakaṃ, paṭhavussadattā patthiṇṇaṃ
hoti, āpussadattā paggharati, tejussadattā paridayhati, vāyussadattā sambhavati.
Idaṃ sasambhāracakkhu nāma.
     Yo pana ettha sito ettha paṭivuddho catunnaṃ mahābhūtānaṃ upādāya pasādo,
idaṃ pasādacakkhu nāma. Tadetaṃ tassa sasambhāracakkhuno setamaṇḍalaparikkhittassa
kaṇhamaṇḍalassa majjhe abhimukhe ṭhitānaṃ sarīrasaṇṭhānuppattidesabhūte diṭṭhamaṇḍale
sattasu picupaṭalesu āsittatelaṃ picupaṭalāni viya satta akkhipaṭalāni byāpetvā
dhāraṇanahāpanamaṇḍanabījanakiccāhi catūhi dhātīhi khattiyakumāro viya sandhāraṇābandhana-
paripācanasamudīraṇakiccāhi catūhi dhātūhi katūpakāraṃ utucittāhārehi upatthambhiyamānaṃ
āyunā anupāliyamānaṃ vaṇṇagandharasādīhi parivutaṃ pamāṇato ūkāsiramattaṃ
cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Vuttampi cetaṃ
dhammasenāpatinā:-
             "yena cakkhuppasādena     rūpāni samanupassati
              parittaṃ sukhumaṃ etaṃ 1-    ūkāsirasamūpaman"ti. 2-
     Cakkhuñca taṃ āyatanañcāti cakkhāyatanaṃ. Yaṃ cakkhu catunnaṃ mahābhūtānaṃ
upādāya pasādoti idhāpi upayogattheyeva sāmivacanaṃ, cattāri mahābhūtāni
upādiyitvā pavattappasādoti attho. Iminā pasādacakkhumeva gaṇhāti, sesacakkhuṃ
paṭikkhipati. Yaṃ pana indriyagocarasutte "ekaṃ mahābhūtaṃ upādāya pasādo
paṭhavīdhātuyā tīhi mahābhūtehi asaṅgahito 3- āpodhātuyā ca tejodhātuyā ca
vāyodhātuyā ca ", catuparivattasutte "dvinnaṃ mahābhūtānaṃ upādāya pasādo
paṭhavīdhātuyā ca āpodhātuyā ca dvīhi mahābhūtehi asaṅgahito tejodhātuyā ca
vāyodhātuyā cā"ti vuttaṃ, taṃ pariyāyena vuttaṃ. Ayaṃ hi suttantikakathā nāma
pariyāyadesanā. Yo ca catunnaṃ mahābhūtānaṃ upādāya pasādo, so tesu ekekassāpi
@Footnote: 1 Sī. cetaṃ, visuddhi 3/14 khandhaniddesa    2 ka. okāsira....
@3 cha.Ma. saṅgahito. evamuparipi

---------------------------------------------------------------------------------------------
page367.
Dvinnaṃ dvinnampi pasādoyevāti iminā pariyāyena tattha desanā āgatā.
Abhidhammo pana nippariyāyadesanā nāma, tasmā idha "catunnaṃ mahābhūtānaṃ
upādāya pasādo"ti vuttaṃ.
     "ayaṃ me attā"ti bālajanena pariggahitattā attabhāvo vuccati sarīrampi
khandhapañcakampi, tasmiṃ pariyāpanno tannissito attabhāvapariyāpanno.
Cakkhuviññāṇena passituṃ na sakkāti anidassano. Paṭighaṭṭanānighaṃso ettha jāyatīti
sappaṭigho.
     Yenātiādīsu ayaṃ saṅkhepattho:- yena kāraṇabhūtena cakkhunā ayaṃ satto
idaṃ vuttappakāraṃ rūpaṃ atīte passi vā, vattamāne passati vā, anāgate passissati
vā. Sacassa aparibhinnaṃ cakkhuṃ bhaveyya, athānena āpāthagataṃ rūpaṃ passe vā,
atītaṃ vā rūpaṃ atītena cakkhunā passi, paccuppannaṃ paccuppannena passati,
anāgataṃ anāgatena passissati. "sace taṃ rūpaṃ cakkhussa āpāthaṃ āgaccheyya,
cakkhunā taṃ rūpaṃ passeyyā"ti idamettha parikappavacanaṃ. Dassanapariṇāyakaṭṭhena
cakkhudhātupesā. Dassanalakkhaṇe indattaṃ kāretīti cakkhundriyampetaṃ
lujjanapalujjanaṭṭhena lokopeso. Valañjanaṭṭhena dvārāpesā. Duppūraṇīyaṭṭhena 1-
samuddopeso. Parisuddhaṭṭhena paṇḍarampetaṃ. Phassādīnaṃ abhijāyanaṭṭhena khettampetaṃ.
Tesaṃyeva patiṭṭhaṭṭhena 2- vatthumpetaṃ. Samaṃ visamaṃ dassentaṃ attabhāvaṃ netīti
nettampetaṃ. Teneva atthena nayanampetaṃ. Sakkāyapariyāpannaṭṭhena orimaṃ tīrampetaṃ.
Bahusādhāraṇaṭṭhena assāmikaṭṭhena ca suñño gāmopesoti.
     Ettāvatā "passi vā"tiādīhi catūhi padehi "cakkhumpetan"tiādīni
cuddasa nāmāni yojetvā cakkhāyatanassa cattāro vavaṭṭhāpananayā vuttāti
veditabbā. Kathaṃ? ettha hi yena cakkhunā anidassanena sappaṭighena rūpaṃ
sanidassanaṃ sappaṭighaṃ passi vā cakkhumpetaṃ .pe. Suñño gāmopeso, idantaṃ
rūpaṃ cakkhāyatananti ayameko nayo. Evaṃ sesāpi veditabbā.
@Footnote: 1 cha.Ma. apūraṇīyaṭṭhena          2 cha.Ma. patiṭṭhānaṭṭhena

---------------------------------------------------------------------------------------------
page368.
     [597] Idāni yasmā vijjuniccharaṇādikālesu anoloketukāmassāpi
rūpaṃ cakkhuppasādaṃ ghaṭṭeti, tasmā taṃ ākāraṃ pakāsetuṃ 1- dutiyo niddesavāro
āraddho. Tattha yamhīti 2- yamhi adhikaraṇabhūte cakkhumhi. Rūpanti paccattavacanametaṃ.
Tattha paṭihaññi vāti atītattho. Paṭihaññati vāti paccuppannattho. Paṭihaññissati
vāti anāgatattho. Paṭihaññe vāti vikappanattho. Atītaṃ hi rūpaṃ atīte cakkhusmiṃ
paṭihaññi nāma, paccuppannaṃ paccuppanne paṭihaññati nāma, anāgataṃ anāgate
paṭihaññissati nāma. "sace taṃ rūpaṃ cakkhussa āpāthaṃ āgaccheyya, cakkhusmiṃ
paṭihaññeyya taṃ rūpan"ti ayamettha vikappanattho. 3- Atthato pana pasādaṃ ghaṭṭayamānameva
rūpaṃ paṭihaññati nāma. Idhāpi purimanayeneva cattāro vavaṭṭhāpananayā veditabbā.
     [598] Idāni yasmā attano icchāya oloketukāmassa rūpe cakkhuṃ
upasaṃharato cakkhu rūpasmiṃ paṭihaññati, tasmā taṃ ākāraṃ pakāsetuṃ 1- tatiyo
niddesavāro āraddho. So atthato pākaṭoyeva. Ettha pana cakkhu ārammaṇaṃ
sampaṭicchannameva 4- rūpasmiṃ paṭihaññati nāma, idhāpi purimanayeneva cattāro
vavaṭṭhāpananayā veditabbā.
     [599] Tato paraṃ phassapañcakānaṃ uppattidassanavasena pañca, tesaṃyeva
ārammaṇapaṭibandhauppattidassanavasena pañcāti dasa vārā dassitā. Tattha cakkhuṃ
nissāyāti cakkhuṃ nissāya paccayaṃ katvā. Rūpaṃ ārabbhāti rūpārammaṇaṃ āgamma
sandhāya paṭicca. Iminā cakkhuppasādavatthukānaṃ phassādīnaṃ purejātapaccayena
cakkhudvārajavanavīthiyā pariyāpannānaṃ ārammaṇādhipatiārammaṇūpanissayapaccayehi
ca 5- rūpassa paccayabhāvo dassito, itaresu pañcasu vāresu rūpaṃ ārammaṇamassāti
rūpārammaṇoti evaṃ ārammaṇapaccayamatteneva paccayabhāvo dassito. Yathā pana
purimesu tīsu, evaṃ imesupi dasasu vāresu cattāro cattāro vavaṭṭhāpananayā
veditabbā. Evaṃ "katamantaṃ rūpaṃ cakkhāyatanan"ti pucchāya uddhataṃ cakkhuṃ "idantan"ti
@Footnote: 1 cha.Ma. dassetuṃ          2 cha.Ma. yamhi cakkhumhīti       3 cha.Ma. parikappo
@4 cha.Ma. sampaṭicchamānameva   5 cha.Ma. ayaṃ saddo na dissati

---------------------------------------------------------------------------------------------
page369.
Nānappakārato dassetuṃ purimā tayo, ime dasāti terasa niddesavārā dassitā.
Ekekasmiṃ cettha catunnaṃ catunnaṃ vavaṭṭhāpananayānaṃ āgatattā dvipaññāsāya
nayehi paṭimaṇḍitvāva dassitāti veditabbā.
     [600-603] Ito paresu sotāyatanādiniddesesupi eseva nayo.
Visesamattaṃ panettha evaṃ veditabbaṃ. Suṇātīti sotaṃ, taṃ sasambhārasotabilassa
anto tanutambalomācite aṅguliveṭhakasaṇṭhāne 1- padese vuttappakārāhi dhātūhi
katūpakāraṃ utucittāhārehi upatthambhiyamānaṃ āyunā anupāliyamānaṃ vaṇṇādīhi
parivutaṃ sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.
     [604-607] Ghāyatīti ghānaṃ. Taṃ sasambhāraghānabilassa anto
ajapadasaṇṭhāne padese yathāvuttappakāraupakārupatthambhanānupālanaparivāraṃ hutvā
ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.
     [608-611] Sāyanaṭṭhena jivhā, sā sasambhārajivhāmajjhassa upari
uppaladalaggasaṇṭhāne padese yathāvuttappakāraupakārupatthambhanānupālanaparivārā
hutvā jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.
     [612-615] Yāvatā pana imasmiṃ kāyā upādinnakarūpaṃ nāma atthi,
sabbattha kāyāyatanaṃ kappāsapaṭale sineho viya yathāvuttappakāraupakārupatthambhanā-
nupālanaparivārameva hutvā kāyaviññāṇādīnaṃ yathārahaṃ vatthudvārabhāvaṃ sādhayamānaṃ
tiṭṭhati. Ayamettha viseso. Seso pālippabhedo ca attho ca cakkhuniddese
vuttanayeneva veditabbo. Kevalaṃ hi idha cakkhupadassa ṭhāne sotapadādīni
rūpapadassa ṭhāne saddapadādīni "passī"tiādīnaṃ ṭhāne "suṇī"tiādipadāni ca āgatāni.
"nettampetaṃ nayanampetan"ti imassa ca padadvayassa abhāvā dvādasa dvādasa
nāmāni honti. Sesaṃ sabbattha vuttasadisameva.
@Footnote: 1 cha.Ma. aṅgulivedhakasaṇṭhāne, visuddhi. 3/14 khandhaniddesa

---------------------------------------------------------------------------------------------
page370.
     Tattha siyā "yadi yāvatā imasmiṃ kāye upādinnakarūpaṃ nāma atthi,
sabbattha kāyāyatanaṃ kappāsapaṭale saneho viya, yadi 1- evaṃ sante lakkhaṇasammissatā
āpajjatī"ti. Nāpajjati. Kasmā? aññassa aññattha abhāvato. Yadi evaṃ na
sabbattha kāyāyatananti, neva paramatthato sabbattha. Vinibbhujitvā panassa
nānākaraṇaṃ paññāpetuṃ na sakkā, tasmā evaṃ vuttaṃ. Yathā hi rūparasādayo
vālikācuṇṇāni viya vivecetuṃ asakkuṇeyyatāya aññamaññabyāpinoti vuccanti,
na ca paramatthato rūpe raso atthi, yadi siyā, rūpaggahaṇeneva rasaggahaṇaṃ
gaccheyya, evaṃ kāyāyatanampi paramatthato neva sabbattha atthi, na ca sabbattha
natthi vivecetuṃ asakkuṇeyyatāyāti, evamettha na lakkhaṇasammissatā āpajjatīti
veditabbā.
     Apica lakkhaṇādivavaṭṭhāpanatopetesaṃ asammissatā veditabbā. Etesu hi
rūpābhighātārahabhūtappasādalakkhaṇaṃ daṭṭhukāmatānidānakammasamuṭṭhānabhūtappasādalakkhaṇaṃ
vā cakkhu, rūpesu āviñchanarasaṃ, cakkhuviññāṇassa ādhārabhāvapaccupaṭṭhānaṃ,
daṭṭhukāmatānidānakammajabhūtapadaṭṭhānaṃ.
     Saddābhighātārahabhūtappasādalakkhaṇaṃ sotukāmatānidānakammasamuṭṭhānabhūtappasādalakkhaṇaṃ
vā sotaṃ, saddesu āviñchanarasaṃ, sotaviññāṇassa ādhārabhāvapaccupaṭṭhānaṃ,
sotukāmatānidānakammajabhūtapadaṭṭhānaṃ.
     Gandhābhighātārahabhūtappasādalakkhaṇaṃ ghāyitukāmatānidānakammasamuṭṭhānabhūtappasādalakkhaṇaṃ
vā ghānaṃ, gandhesu āviñchanarasaṃ, ghānaviññāṇassa ādhārabhāvapaccupaṭṭhānaṃ,
ghāyitukāmatānidānakammajabhūtapadaṭṭhānaṃ.
     Rasābhighātārahabhūtappasādalakkhaṇā sāyitukāmatānidānakammasamuṭṭhānabhūtappasādalakkhaṇā
vā jivhā, rasesu āviñchanarasā, jivhāviññāṇassa ādhārabhāvapaccupaṭṭhānā,
sāyitukāmatānidānakammajabhūtapadaṭṭhānā.
@Footnote: 1 cha.Ma. ayaṃ saddo na dissati

---------------------------------------------------------------------------------------------
page371.
     Phoṭṭhabbābhighātārahabhūtappasādalakkhaṇo phusitukāmatānidānakamma-
samuṭṭhānabhūtappasādalakkhaṇo vā kāyo, phoṭṭhabbesu āviñchanaraso, kāyaviññāṇassa
ādhārabhāvapaccupaṭṭhāno, phusitukāmatānidānakammajabhūtapadaṭṭhāno.
     Keci pana 1- "tejādhikānaṃ bhūtānaṃ pasādo cakkhu, vāyupaṭhavīāpādhikānaṃ
bhūtānaṃ pasādā sotaghānajivhā, kāyo sabbesan"ti vadanti. Apare "tejādhikānaṃ
pasādo cakkhu, vivaravāyuāpapaṭhavādhikānaṃ pasādā sotaghānajivhākāyā"ti vadanti.
Te vattabbā "suttaṃ āharathā"ti. Addhā suttameva na dakkhissanti. Keci panettha
"tejādīnaṃ guṇehi rūpādīhi anugayhabhāvato"ti 2- kāraṇaṃ vadanti. Te vattabbā
"ko panevamāha rūpādayo tejādīnaṃ guṇā"ti. Avinibbhogesu hi tesu bhūtesu 3-
"ayaṃ imassa guṇo, ayaṃ imassa guṇo"ti na labbhā vattunti. 4- Athāpi vadeyyuṃ
"yathā tesu tesu sambhāresu tassa tassa bhūtassa adhikatāya paṭhavīādīnaṃ
sandhāraṇādīni kiccāni icchatha, evaṃ tejādiadhikesu sambhāresu rūpādīnaṃ
adhikabhāvadassanatoicchitabbamevetaṃ rūpādayo tesaṃ guṇā"ti. Te vattabbā "iccheyyāma,
yadi āpādhikassa āsavassa gandhato paṭhavīadhike kappāse gandho  adhikataro siyā,
tejādhikassa ca uṇhodakassa vaṇṇatopi sītūdakassa vaṇṇo parihāyetha. "yasmā
panetaṃ ubhayampi natthi, tasmā pahāyetha tametesaṃ 5- nissayabhūtānaṃ visesakappanaṃ,
"yathā avisesepi ekakalāpe bhūtānaṃ rūparasādayo aññamaññaṃ visadisā honti,
evaṃ cakkhuppasādādayo avijjamānepi aññasmiṃ visesakāraṇe"ti gahetabbametaṃ.
     Kiṃ pana taṃ, yaṃ aññamaññassa asādhāraṇaṃ? kammameva nesaṃ visesakāraṇaṃ,
Tasmā kammavisesato etesaṃ viseso, na bhūtavisesato. Bhūtavisese hi sati pasādova
na uppajjati. Samānānaṃ hi pasādo, na visamānānanti porāṇā. Evaṃ
kammavisesato visesavantesu ca etesu cakkhusotāni asampattavisayaggāhakāni,
@Footnote: 1 Sī. keci panettha   2 Sī. anuggahabhāvatoti, cha. anuggayhabhāvatoti 3 cha.Ma. rūpesu
@4 cha.Ma. iti-saddo na dissati  5 cha.Ma. pahāyethetaṃ etesaṃ

---------------------------------------------------------------------------------------------
page372.
Attano nissayaṃ anallīnanissayeeva visaye viññāṇahetuttā. Ghānajivhākāyā
sampattavisayaggāhakā nissayavasena ceva sayañca attano nissayaṃ allīneyeva visaye
viññāṇahetuttā.
     Aṭṭhakathāyaṃ pana "āpāthagatattāva ārammaṇaṃ sampattaṃ nāma.
Candamaṇḍalasuriyamaṇḍalānaṃ hi dvācattāḷīsayojanasahassamatthake ṭhitānaṃ vaṇṇo
cakkhuppasādaṃ ghaṭṭeti. So dūre ṭhatvā paññāyamānopi sampattoyeva nāma,
taṃgocarattā 1- cakkhu sampattagocarameva nāma. Dūre rukkhaṃ chindantānampi rajakānañca
vatthaṃ dhovantānaṃ dūratopi 2- kāyavikāro paññāyati, saddo pana dhātuparamparāya āgantvā
sotaṃ ghaṭṭetvā saṇikaṃ vavaṭṭhānaṃ gacchatī"ti vuttaṃ.
     Tattha kiñcāpi āpāthagatattā ārammaṇaṃ sampattanti vuttaṃ, candamaṇḍalādivaṇṇo
pana cakkhuṃ asampatto dūre ṭhitova paññāyati. Saddopi sace saṇikaṃ
āgaccheyya, dūre uppannopi 3- cirena suyyeyya, 4- paramparaghaṭṭanāya ca āgantvā
sotaṃ ghaṭṭento asukadisāya nāmāti na paññāyeyya. Tasmā asampattagocarāneva
tāni.
     Ahiādisamānānipetāni. 5- Yathā hi ahi nāma bahi sītasamaṭṭhaṭṭhāne 6-
nābhiramati, saṅkāraṭṭhānatiṇapaṇṇagahanavammikāniyeva pana pavisitvā nipannakāle
abhiramati, ekaggataṃ āpajjati, evameva cakkhupetaṃ visamajjhāsayaṃ maṭṭhesu suvaṇṇabhitti-
ādīsu nābhiramati, oloketumpi neva icchati, rūpacittapupphalatādicittesuyeva pana
abhiramati, tādisesu hi ṭhānesu cakkhumhi appahonte mukhampi vivaritvā
oloketukāmā honti.
@Footnote: 1 Ma. taggocarattā      2 cha.Ma. dūratova        3 cha.Ma. uppanno
@4 Sī. sūyeyya          5 cha.Ma. ahiādisamānāni cetāni
@6 cha.Ma. sittasammaṭṭhaṭṭhāne

---------------------------------------------------------------------------------------------
page373.
     Suṃsumāropi bahi nikkhanto gahetabbaṃ na passati, akkhīni nimmiletvā
carati. Yadā pana byāmasatamattaṃ udakaṃ ogāhitvā bilaṃ pavisitvā nipanno
hoti, tadāssa cittaṃ ekaggaṃ hoti sukhaṃ supati, evameva sotampetaṃ bilajjhāsayaṃ
ākāsasannissitaṃ kaṇṇachiddakūpakeyeva ajjhāsayaṃ karoti, kaṇṇachiddākāsoyeva
tassa saddasavane paccayo hoti. Ajjaṭākāsopi vaṭṭatiyeva. Antoleṇasmiṃ hi sajjhāye
kariyamāne na leṇacchadanaṃ bhinditvā saddo bahi nikkhamati, dvāravātapānachiddehi
pana nikkhamitvā dhātuparamparāyeva ghaṭṭento gantvā sotappasādaṃ
ghaṭṭeti. Atha tasmiṃ kāle "asuko nāma 1- sajjhāyatī"ti leṇapiṭṭhe nisinnā
jānanti.
     Evaṃ sante sampattagocaratā hoti, kiṃ panetaṃ sampattagocaranti? āma
Sampattagocaranti. Yadi evaṃ dūre bherīādīsu vajjamānesu "dūre saddo"ti
jānanaṃ na bhaveyyāti? no na bhaveyya, 2- sotappasādasmiṃ hi ghaṭṭite "dūre
saddo, āsanne saddo, paratīre saddo, orimatīre saddo"ti tathā tathā
jānanākāro hoti, dhammatā esāti, kiṃ etāya dhammatāya, yato yato chiddaṃ,
tato tato savanaṃ hoti, candimasuriyādīnaṃ dassanaṃ viyāti asampattagocaramevetaṃ.
     Pakkhīpi rukkhe vā bhūmiyaṃ vā na ramati. Yadā pana ekaṃ vā dve vā
leḍḍupāte atikkamma ajjaṭākāsaṃ pakkhanto hoti, tadā ekaggacittataṃ
āpajjati, evameva ghānampi ākāsajjhāsayaṃ vātūpanissayagandhagocaraṃ. Tathā hi
gāvo navavuṭṭhe deve bhūmiṃ ghāyitvā 3- ākāsābhimukhā hutvā vātaṃ ākaḍḍhanti.
Aṅgulīhi gandhapiṇḍaṃ gahetvāpi ca upasiṅghanakāle vātaṃ anākaḍḍhantā neva
tassa gandhaṃ jānanti.
     Kukkuropi bahi vicaranto khemaṭṭhānaṃ na passati, leḍḍupahārādīhi
upaddūto hoti, antogāmaṃ pavisitvā uddhanaṭṭhāne chārikaṃ byūhitvā nipannassa
@Footnote: 1 Sī. asukaṃ nāma      2 cha.Ma. bhavati     3 cha.Ma. ghāyitvā ghāyitvā

---------------------------------------------------------------------------------------------
page374.
Pana phāsukaṃ hoti, evameva jivhāpi gāmajjhāsayā āposannissitarasārammaṇā.
Tathā hi tiyāmarattiṃ samaṇadhammaṃ katvāpi pātova pattacīvaramādāya gāmo pavisitabbo
hoti. Sukkhakhādanīyassa hi 1- na sakkā kheḷena atemitassa rasaṃ jānituṃ.
     Siṅgālopi bahi caranto ratiṃ na vindati, āmakasusāne manussamaṃsaṃ
khāditvā nipannasseva panassa phāsukaṃ hoti, evameva kāyopi upādinnakajjhāsayo
paṭhavīsannissitaphoṭṭhabbārammaṇo. Tathā hi aññaṃ upādinnakaṃ alabhamānā sattā
attanova hatthatale sīsaṃ katvā nipajjanti. Ajjhattikabāhirāpissa 2- paṭhavī
ārammaṇaggahaṇe paccayo hoti. Susaṇṭhitassāpi 3- hi sayanassa pīṭhe ṭhitānampi 4-
vā phalānaṃ na sakkā anisīdantena vā anippīḷentena vā thaddhamudubhāvo
jānitunti ajjhattikabāhirā paṭhavī etassa 5- phoṭṭhabbajānane paccayo hoti.
Evaṃ lakkhaṇādivavaṭṭhānato cetesaṃ asammissatā veditabbā. Aññeyeva hi
cakkhuppasādassa lakkhaṇarasapaccupaṭṭhānapadaṭṭhānagocarajjhāsayanissayā, aññe
sotappasādādīnanti asammissāneva cakkhāyatanādīni.
     Apica nesaṃ asammissatāya ayaṃ upamāpi veditabbā. Yathā hi pañcavaṇṇānaṃ
dhajānaṃ ussāpitānaṃ kiñcāpi chāyā ekābaddhā viya hoti, aññamaññaṃ pana 6-
asammissāva. Yathā ca pañcavaṇṇena kappāsena vaṭṭiṃ katvā dīpe jālite
kiñcāpi jālā ekābaddhā viya hoti, tassa tassa pana aṃsuno pāṭiyekkā
jālā aññamaññaṃ asammissāva, evameva kiñcāpi imāni pañcāyatanāni ekasmiṃ
attabhāve samosaritāni, 7- aññamaññaṃ pana asammissāneva. Na kevalañca imāneva
pañca, sesarūpānipi asammissāneva. Imasmiṃ hi sarīre heṭṭhimakāyo majjhimakāyo
uparimakāyoti tayo koṭṭhāsā. Tattha nābhito paṭṭhāya heṭṭhā heṭṭhimakāyo
nāma. Tasmiṃ kāyadasakaṃ bhāvadasakaṃ āhārasamuṭṭhānāni aṭṭha utusamuṭṭhānāni aṭṭha
@Footnote: 1 cha.Ma. ca                         2 cha.Ma. ajjhattikabāhirā cassa
@3 Sī. suatthatassāpi, cha.Ma. susanthatassapi    4 cha.Ma. hatthe ṭhapitānampi
@5 cha.Ma. etassa kāyapasādassa           6 cha.Ma. tassa tassa pana aññamaññaṃ
@7 cha.Ma. samosaṭāni

---------------------------------------------------------------------------------------------
page375.
Cittasamuṭṭhānāni aṭṭhāti catucattāḷīsa rūpāni. Nābhito uddhaṃ yāva galavāṭakā
majjhimakāyo nāma. Tattha ca kāyadasakaṃ bhāvadasakaṃ vatthudasakaṃ āhārasamuṭṭhānādīni
tīṇi aṭṭhakānīti catupaññāsa rūpāni. Galavāṭakato uddhaṃ uparimakāyo nāma. Tattha
cakkhudasakaṃ sotadasakaṃ ghānadasakaṃ jivhādasakaṃ kāyadasakaṃ bhāvadasakaṃ āhārasamuṭṭhānādīni
tīṇi aṭṭhakānīti caturāsīti rūpāni.
     Tattha cakkhuppasādassa paccayāni cattāri mahābhūtāni vaṇṇo gandho raso
ojā jīvitindriyaṃ cakkhuppasādoti idaṃ ekantato avinibbhūtānaṃ 1- dasannaṃ
nipphannarūpānaṃ vasena cakkhudasakaṃ nāma. Iminā nayena sesānipi veditabbāni.
Tesu heṭṭhimakāye rūpaṃ majjhimakāyauparimakāyarūpehi saddhiṃ asammissaṃ,
sesakāyadvayepi rūpaṃ itarehi saddhiṃ asammissameva. Yathā hi sāyaṇhasamaye pabbatacchāyā
ca rukkhacchāyā ca kiñcāpi ekābaddhā viya honti, aññamaññaṃ pana asammissāva.
Evaṃ imesupi kāyesu catucattāḷīsa catupaññāsa caturāsīti ca rūpāni kiñcāpi
ekābaddhāni viya honti, aññamaññaṃ pana asammissānevāti.
     [616-619] Rūpāyatananiddese vaṇṇova vaṇṇanibhā, nibhātīti vā
nibhā, cakkhuviññāṇassa pākaṭā hotīti attho, vaṇṇova nibhā vaṇṇanibhā. Saha 2-
nidassanena sanidassanaṃ, cakkhuviññāṇena passitabbanti attho. Saha paṭighena sappaṭighaṃ,
paṭighaṭṭanaṃ paṭighaṃ nighaṃsanajanakanti 3- attho. Nīlādīsu ummārapupphasamānaṃ 4-
nīlaṃ. Kaṇṇikārapupphasamānaṃ pītakaṃ. Bandhujīvakapupphasamānaṃ lohitakaṃ. Osadhitārakasamānaṃ
odātaṃ. Jhāmaṅgārasamānaṃ kāḷakaṃ. Mandarattaṃ sindhavārakaṇṇavīramakulasamānaṃ 5-
mañjeṭṭhakaṃ. "harittaca hemavaṇṇa kāmaṃ sumukha pakkamā"ti 6- ettha pana kiñcāpi
"harī"ti suvaṇṇaṃ vuttaṃ, parato panassa jātarūpaggahaṇena gahitattā idha sāmaṃ
hari nāma. Imāni satta vatthūni 7- anāmasitvā sabhāveneva dassitāni.
@Footnote: 1 cha.Ma. avinibhuttānaṃ          2 cha.Ma. saddhiṃ. evamuparipi
@3 cha.Ma. paṭighaṭṭananighaṃsanajanakanti   4 cha.Ma. umāpupphasamānaṃ
@5 Sī. sindhavārakaṇavīramakulasamānaṃ, cha.Ma. sinduvārakaravīramakuḷasamānaṃ
@6 khu.jā. 28/89/64    7 cha.Ma. vatthuṃ. evamuparipi

---------------------------------------------------------------------------------------------
page376.
     Harivaṇṇanti haritasaddalavaṇṇaṃ. Ambaṅkuravaṇṇanti ambaṅkurena samānavaṇṇaṃ.
Imāni dve vatthūni āmasitvā dassitāni. Dīghādīni dvādasa vohārato dassitāni.
So ca nesaṃ vohāro upanidhāyasiddho ceva sannivesasiddho ca. Dīghādīni hi
aññamaññaṃ upanidhāyasiddhāni. Vaṭṭādīni sannivesavisesena. Tattha rassaṃ upanidhāya
tato uccataraṃ dīghaṃ, taṃ upanidhāya tato nīcataraṃ rassaṃ. Thūlaṃ upanidhāya tato
khuddakataraṃ aṇuṃ, taṃ upanidhāya tato mahantataraṃ thūlaṃ. Cakkasaṇṭhānaṃ vaṭṭaṃ.
Kukkuṭaṇḍasaṇṭhānaṃ parimaṇḍalaṃ. Catūhi aṃsehi yuttaṃ caturaṃsaṃ 1- chaḷaṃsādīsupi eseva
nayo. Ninnanti onataṃ. Thalanti unnataṃ.
     Tattha yasmā dīghādīni phusitvāpi sakkā jānituṃ, nīlādīni panevaṃ na
sakkā, tasmā na nippariyāyena dīghaṃ rūpāyatanaṃ, tathā rassādīni. Taṃ taṃ nissāya
pana tathā tathā ṭhitaṃ "dīghaṃ rassan"ti tena tena vohārena rūpāyatanamevettha
bhāsitanti veditabbaṃ. Chāyā ātapoti idaṃ aññamaññaṃ paricchinnaṃ. Tathā
āloko andhakāro ca. Abbhā mahikātiādīni cattāri vatthunāva dassitāni.
Tattha abbhāti balāhako. Mahikāti himaṃ. Imehi catūhi abbhādīnaṃ vaṇṇā dassitā.
Candamaṇḍalassa vaṇṇanibhātiādīhi tesaṃ tesaṃ pabhāvaṇṇā dassitā.
     Tattha candamaṇḍalādīnaṃ vatthūnaṃ evaṃ viseso veditabbo, maṇimayaṃ
rajatapaṭicchannaṃ ekūnapaṇṇāsayojanāyāmavitthāraṃ candassa devaputtassa vimānaṃ
candamaṇḍalaṃ nāma. Sovaṇṇamayaṃ phalikapaṭicchannaṃ samapaññāsayojanāyāmavitthāraṃ
suriyassa devaputtassa vimānaṃ suriyamaṇḍalaṃ nāma. Sattaratanamayāni
sattaṭṭhadasadvādasayojanāyāmavitthārāni tesaṃ tesaṃ devaputtānaṃ vimānāni
tārakarūpāni nāma.
     Tattha heṭṭhā cando, suriyo upari, ubhinnaṃ antaraṃ yojanaṃ hoti. Candassa
heṭṭhimantato suriyassa uparimanto yojanasataṃ hoti. Dvīsu passesu nakkhattatārakā
@Footnote: 1 Sī., Ma. caturassaṃ

---------------------------------------------------------------------------------------------
page377.
Gacchanti. Etesu pana tīsu cando dandhagamano, suriyo sīghagamano, tārakarūpā 1-
sabbasīghagamanā. Kālena candimasuriyānaṃ purato honti, kālena pacchato. 2-
     Ādāsamaṇḍalanti kaṃsamayaṃ. Maṇīti ṭhapetvā veḷuriyaṃ seso jotirasādianekappabhedo.
Saṅkhoti sāmuddiko. Muttā sāmuddikāpi sesāpi. Veḷuriyoti
veḷuvaṇṇamaṇi. Jātarūpaṃ vuccati satthu vaṇṇo. Satthā hi suvaṇṇavaṇṇo,
suvaṇṇampi satthuvaṇṇaṃ. Rajataṃ vuccati "kahāpaṇo lohamāsako dārumāsako
jatumāsako, ye vohāraṃ gacchantī"ti 3- vuttaṃ, taṃ sabbampi idha gahitaṃ.
     "yaṃ vā panaññampī"ti iminā pāliāgataṃ ṭhapetvā sesaṃ
taṭṭikapilotikakaṇṇikavaṇṇādibhedaṃ rūpaṃ gahitaṃ, taṃ hi sabbaṃ yevāpanakesu paviṭṭhaṃ.
     Etameva 4- nīlādibhedena bhinnampi rūpaṃ sabbaṃ lakkhaṇādīhi abhinnameva.
Sabbaṃ hetaṃ cakkhupaṭihananalakkhaṇaṃ rūpaṃ, cakkhuviññāṇassa visayabhāvarasaṃ, tasseva
gocarapaccupaṭṭhānaṃ, catumahābhūtapadaṭṭhānaṃ. 5- Yathā cetaṃ, tathā sabbānipi
upādārūpāni. Yattha pana viseso atthi, tattha vakkhāma, sesamettha cakkhāyatananiddese
vuttanayeneva veditabbaṃ. Kevalañhi tattha cakkhupubbaṅgamo niddeso, idha
rūpapubbaṅgamo. Tattha "cakkhumpetan"tiādīni cuddasa nāmāni, idhāpi
"rūpampetan"tiādīni tīṇi, sesaṃ tādisameva. Yathā hi catūhi catūhi nayehi
maṇḍetvā 6- cakkhuṃ vavaṭṭhāpetuṃ terasa vārā vuttā, idhāpi te tatheva vuttāti.
     [620-623] Saddāyatananiddese bherisaddoti mahābheripahatabherīnaṃ saddo.
Mudiṅgasaṅkhapaṇavasaddāpi mudiṅgādipaccayā saddā. Gītasaṅkhāto saddo gītasaddo.
Vuttāvasesānaṃ vīṇādīnaṃ tantibaddhānaṃ saddo vāditasaddo. Sammasaddoti
kaṃsatālakaṭṭhatālasaddo. Pāṇisaddoti pāṇippahārasaddo. Sattānaṃ nigghosasaddoti
bahunnaṃ sannipatitānaṃ apaññāyamānapadabyañjananigghosasaddo. Dhātūnaṃ
sannighātasaddoti rukkhānaṃ aññamaññaṃ nighaṃsanagaṇḍikākoṭṭanādisaddo. Vātassa vāyato
@Footnote: 1 cha.Ma. nakkhattatārakā     2 cha.Ma. pacchā             3 vinaYu. 2/584/60
@4 cha.Ma. evametaṃ         5 visuddhi. 3/14 khandhaniddesa   6 cha.Ma. paṭimaṇḍetvā

---------------------------------------------------------------------------------------------
page378.
Saddo vātasaddo. Udakassa sandamānassa vā paṭihatassa vā saddo udakasaddo.
Manussānaṃ sallāpādisaddo manussasaddo. Taṃ ṭhapetvā seso sabbopi amanussasaddo.
Iminā padadvayena sabbopi saddo pariyādinno. Evaṃ santepi
vaṃsaphālanapilotikaphālanādīsu pavatto pāliyaṃ anāgatasaddo yevāpanakaṭṭhānaṃ paviṭṭhoti
veditabbo.
     Evamayaṃ bherisaddādinā bhedena bhinnopi saddo lakkhaṇādīhi abhinnoyeva.
Sabbo ceso 1- sotapaṭihananalakkhaṇo saddo, sotaviññāṇassa visayabhāvaraso,
tasseva gocarapaccupaṭṭhāno. Sesaṃ cakkhāyatananiddese vuttanayeneva veditabbaṃ.
Idhāpi hi catūhi catūhi nayehi paṭimaṇḍitvā 2- terasa vārā vuttā. Tesaṃ attho
sakkā vuttanayeneva jānitunti na vitthārito.
     [624-627] Gandhāyatananiddese mūlagandhoti yaṅkiñci mūlaṃ paṭicca
nibbatto gandho. Sāragandhādīsupi eseva nayo. Asiddhadussiddhānaṃ ḍākādīnaṃ
gandho āmakagandho. Macchasakalikapūtimaṃsakiliṭṭhasappiādīnaṃ 3- gandho visagandho.
Sugandhoti iṭṭhagandho. Duggandhoti aniṭṭhagandho. Iminā padadvayena sabbopi
gandho pariyādinno. Evaṃ santepi kaṇṇikagandhapilotikagandhādayo 4- pāliyaṃ anāgatā
sabbepi gandhā yevāpanakaṭṭhānaṃ paviṭṭhāti veditabbā.
     Evamayaṃ mūlagandhādinā bhedena bhinnopi gandho lakkhaṇādīhi abhinnoyeva.
Sabbopi ceso ghānapaṭihananalakkhaṇo gandho, ghānaviññāṇassa visayabhāvaraso,
tasseva gocarapaccupaṭṭhāno. Sesaṃ cakkhāyatananiddese vuttanayeneva veditabbaṃ.
Idhāpi hi tatheva dvipaññāsanayapaṭimaṇḍitā terasa vārā vuttā. Te atthato
pākaṭāyeva.
     [628-631] Rasāyatananiddese mūlarasoti yaṅkiñci mūlaṃ paṭicca
nibbattaraso. Khandharasādīsupi eseva nayo. Ambilanti takkambilādi. Madhuranti
@Footnote: 1 cha.Ma. hesa. evamuparipi               2 cha.Ma. paṭimaṇḍitā
@3 cha.Ma. macchasakalikāpūtimaṃsasaṃkiliṭṭhasappiādīnaṃ   4 cha. kaṇṇakagandha....

---------------------------------------------------------------------------------------------
page379.
Ekantato gosappiādi. Madhu pana kasāvayuttaṃ aciranikkhittaṃ 1- kasāvaṃ hoti, phāṇitaṃ
khāriyuttamaciranikkhittaṃ khāriyaṃ hoti. Sappi pana ciranikkhittaṃ vaṇṇagandhe
jahantampi rasaṃ na jahatīti tadeva ekantamadhuraṃ. Tittakanti nimbapaṇṇādi. Kaṭukanti
siṅgiveramaricādi. Loṇikanti sāmuddikaloṇādi. Khārikanti vātiṅgaṇakaḷīrādi.
Lambilanti 2- badarasāḷavakapiṭṭhasāḷavādi. 3- Kasāvanti harītakādi. Ime sabbepi rasā
vatthuvasena vuttā. Taṃtaṃvatthuto panettha rasova ambilādīhi nāmehi vuttoti
veditabbo. Sādūti iṭṭharaso. Asādūti aniṭṭharaso. Iminā padadvayena sabbopi
raso pariyādinno. Evaṃ santepi leḍḍurasabhittirasapilotikarasādayo pāliyaṃ anāgatā
sabbepi rasā yevāpanakaṭṭhānaṃ paviṭṭhāti veditabbā.
     Evamayaṃ mūlarasādibhedena bhinnopi raso lakkhaṇādīhi abhinnoyeva. Sabbo
ceso jivhāpaṭihananalakkhaṇo raso, jivhāviññāṇassa visayabhāvaraso, tasseva
gocarapaccupaṭṭhāno. 4- Sesaṃ cakkhāyatananiddese vuttanayeneva veditabbaṃ. Idhāpi
hi tatheva dvipaññāsanayapaṭimaṇḍitā terasa vārā vuttā.
      [632] Itthindriyaniddese yanti karaṇavacanaṃ, yena kāraṇena itthiyā
itthīliṅgādīni hontīti ayamettha attho. Tattha liṅganti saṇṭhānaṃ. Itthiyā hi
hatthapādagīvāurādīnaṃ saṇṭhānaṃ na purisassa viya hoti. Itthīnaṃ hi heṭṭhimakāyo
visado hoti, uparimakāyo avisado. Hatthapādā khuddakā, mukhaṃ khuddakaṃ. Nimittanti
sañjānanaṃ. Itthīnaṃ hi uramaṃsaṃ avisadaṃ hoti, mukhaṃ nimmassudāṭhikaṃ,
kesabandhavatthaggahaṇampi na purisānaṃ viya hoti. Kuttanti kiriyā. Itthiyo hi
daharakāle suppamusalehi 5- kīḷanti, dhītalikāya 6- kīḷanti, mattikavākena 7- suttakaṃ
nāma kantanti. Ākappoti gamanādiākāro. Itthiyo hi gacchamānā avisadā gacchanti,
tiṭṭhamānā, nipajjamānā,
@Footnote: 1 cha.Ma. ciranikkhittaṃ. evamuparipi     2 Sī. lapilakanti
@3 cha. badarāmalakapiṭṭhasālavādi       4 visuddhi. 3/15 khandhaniddesa
@5 cha.Ma. suppakamusalakehi           6 cha.Ma. cittadhītalikāya
@7 Ma. mattikavākkena

---------------------------------------------------------------------------------------------
page380.
Nisīdamānā, khādamānā, bhuñjamānā avisadā bhuñjanti. Purisampi hi avisadaṃ
disvā "mātugāmo viya gacchati, tiṭṭhati, nipajjati, nisīdati, khādati, bhuñjatī"ti
vadanti.
     Itthattaṃ itthībhāvoti ubhayampi ekatthaṃ, itthīsabhāvoti attho. Ayaṃ pana
kammajo paṭisandhisamuṭṭhito. 1- Itthīliṅgādi pana na itthindriyaṃ viya pavatte
samuṭṭhitaṃ. 1- Yathā hi vīje sati vījaṃ paṭicca vījapaccayā rukkho vaḍḍhitvā
sākhāviṭapasampanno hutvā ākāsaṃ pūretvā tiṭṭhati, evameva itthībhāvasaṅkhāte
itthindriye sati itthīliṅgādīni honti. Vījaṃ viya hi itthindriyaṃ, vījaṃ
paṭicca vaḍḍhitvā ākāsaṃ pūretvā ṭhitarukkho viya itthindriyaṃ paṭicca
itthīliṅgādīni pavatte samuṭṭhahanti. Tattha itthindriyaṃ na cakkhuviññeyyaṃ,
manoviññeyyameva. Itthīliṅgādīni cakkhuviññeyyānipi manoviññeyyānipi.
     Idantaṃ rūpaṃ itthindriyanti idantaṃ rūpaṃ yathā cakkhundriyādīni
purisassapi honti, na evaṃ. Niyamato pana itthiyāeva indriyanti itthindriyaṃ.
     [633] Purisindriyepi eseva nayo. Purisaliṅgādīni pana itthīliṅgādīnaṃ
paṭipakkhato veditabbāni. Purisassa hi hatthapādagīvāurādīnaṃ saṇṭhānaṃ na itthiyā
viya hoti, purisānaṃ hi uparimakāyo visado hoti, heṭṭhimakāyo avisado. Hatthapādā
mahantā, mukhaṃ mahantaṃ, uramaṃsaṃ avisadaṃ, massudāṭhikā uppajjanti,
kesabandhavatthaggahaṇaṃ na itthīnaṃ viya hoti, daharakāle rathanaṅgalādīhi kīḷanti, vālikapāliṃ
katvā vāpiṃ nāma khananti, gamanādīni visadāni honti, itthimpi gamanādīni visadāni
kurumānaṃ disvā "puriso viya gacchatī"tiādīni vadanti. Sesaṃ itthindriye
vuttasadisameva.
     Tattha itthībhāvalakkhaṇaṃ itthindriyaṃ. "itthī"ti pakāsanarasaṃ,
itthīliṅganimittakuttākappānaṃ karaṇabhāvapaccupaṭṭhānaṃ. 2- Purisabhāvalakkhaṇaṃ
purisindriyaṃ, "puriso"ti
@Footnote: 1-1 cha.Ma. itthiliṅgādīni pana itthindriyaṃ paṭicca pavatte samuṭṭhitāni
@2 cha.Ma. kāraṇabhāvapaccupaṭṭhānaṃ

---------------------------------------------------------------------------------------------
page381.
Pakāsanarasaṃ, purisaliṅganimittakuttākappānaṃ karaṇabhāvapaccupaṭṭhānaṃ. Ubhayampetaṃ
paṭhamakappikānaṃ pavatte samuṭṭhāti, aparabhāge paṭisandhiyaṃ. Paṭisandhisamuṭṭhitampi 1-
pavatte calati parivattati. Yathāha:-
         "tena kho pana samayena aññatarassa bhikkhuno itthīliṅgaṃ
       pātubhūtaṃ hoti. Tena kho pana samayena aññatarissā bhikkhuniyā
       purisaliṅgaṃ pātubhūtaṃ hotī"ti. 2-
     Imesu ca dvīsu purisaliṅgaṃ uttamaṃ, itthīliṅgaṃ hīnaṃ, tasmā purisaliṅgaṃ
balavaakusalena antaradhāyati, itthīliṅgaṃ dubbalakusalena patiṭṭhāti. Itthīliṅgaṃ pana
antaradhāyantaṃ dubbalaakusalena antaradhāyati, purisaliṅgaṃ balavakusalena patiṭṭhāti.
Evaṃ ubhayampi akusalena antaradhāyati, kusalena patiṭṭhātīti veditabbaṃ.
     Ubhatobyañjanakassa pana kiṃ ekaṃ indriyaṃ, udāhu dveti. Ekaṃ. Tañca kho
itthīubhatobyañjanakassa itthindriyaṃ, purisaubhatobyañjanakassa purisindriyaṃ.
Evaṃ sante dutiyabyañjanassa abhāvo āpajjati, indriyaṃ hi byañjanakāraṇaṃ
vuttaṃ, tañcassa natthīti. Na tassa indriyaṃ byañjanakāraṇaṃ. Kasmā? sadā
abhāvato. Itthīubhatobyañjanakassa hi yadā itthiyā rāgacittaṃ uppajjati, tadāva
purisabyañjanaṃ pākaṭaṃ hoti, itthīliṅgabyañjanaṃ 3- paṭicchannaṃ guyhaṃ 4- hoti.
Tathā itarassa itaraṃ.
     Yadi ca tesaṃ indriyaṃ dutiyabyañjanakāraṇaṃ bhaveyya, sadāpi byañjanadvayaṃ
tiṭṭheyya, na pana tiṭṭhati. Tasmā veditabbametaṃ na tassa taṃ byañjanakāraṇaṃ.
Kammasahāyaṃ pana rāgacittamevettha kāraṇaṃ. Yasmā cassa ekameva indriyaṃ hoti,
tasmā itthīubhatobyañjanako sayampi gabbhaṃ gaṇhāti, parampi gaṇhāpeti.
Purisaubhatobyañjanako parampi gabbhaṃ gaṇhāpeti, sayaṃ pana na gaṇhātīti.
@Footnote: 1 Ma. paṭisandhisamuṭṭhitampi pavatte samuṭṭhitañca         2 vinaYu. 1/69/46
@3 cha.Ma. itthībyañjanaṃ                         4 cha.Ma. guḷhaṃ

---------------------------------------------------------------------------------------------
page382.
     [634] Jīvitindriyaniddese yaṃ vattabbaṃ, taṃ heṭṭhā arūpajīvitindriye
vuttameva. Kevalaṃ hi tattha "yo tesaṃ arūpīnaṃ dhammānan"ti vuttaṃ, idha
rūpajīvitindriyattā "yo tesaṃ rūpīnaṃ dhammānan"ti, ayameva viseso. Lakkhaṇādīni
panassa evaṃ veditabbāni. Sahajātarūpānupālanalakkhaṇaṃ jīvitindriyaṃ, tesaṃ pavattanarasaṃ,
tesaṃyeva ṭhapanapaccupaṭṭhānaṃ, yāpayitabbabhūtapadaṭṭhānanti. 1-
     [635] Kāyaviññattiniddese kāyaviññattīti ettha tāva kāyena attano
bhāvaṃ viññāpentānaṃ tiracchānehipi purisānaṃ purisehi vā tiracchānānampi
kāyagahaṇānusārena gahitāya etāya bhāvo viññāyatīti viññatti. Sayaṃ
kāyagahaṇānusārena viññāyatītipi viññatti. "kāyena saṃvaro sādhū"tiādīsu 2- āgato
copanasaṅkhāto kāyoeva viññatti kāyaviññatti. Kāyavipphandanena
adhippāyaviññāpanahetuttā, sayañca tathā viññeyyattā kāyena viññattītipi
kāyaviññatti.
     Kusalacittassa vātiādīsu aṭṭhahi kāmāvacarehi, abhiññācittena cāti navahi
cittehi 3- kusalacittassa vā dvādasahipi akusalacittehi akusalacittassa vā aṭṭhahi
mahākiriyāhi dvīhi ahetukakiriyāhi 4- abhiññāpattāya ekāya rūpāvacarakiriyāyāti 4-
ekādasahi kiriyācittehi abyākatacittassa vā. Ito aññāni hi cittāni
viññattiṃ na janenti, sekkhāsekkhaputhujjanānaṃ pana ettakeheva cittehi viññatti
hotīti etesaṃ kusalādīnaṃ vasena tīhi padehi hetuto dassitā.
     Idāni chahi padehi phalato dassetuṃ "abhikkamantassa vā"tiādi vuttaṃ.
Abhikkamādayo hi viññattivasena pavattattā viññattiphalannāma. Tattha abhikkamantassāti
purato kāyaṃ abhiharantassa, paṭikkamantassāti pacchato paccāharantassa.
Ālokentassāti ujukaṃ pekkhantassa. Vilokentassāti ito cito ca pekkhantassa.
Sammiñjentassāti sandhiyo 5- saṅkocentassa. Pasārentassāti sandhiyo
paṭipaṇāmentassa.
@Footnote: 1 visuddhi. 3/15 khandhaniddesa     2 khu.dha. 25/361/80      3 cha.Ma. kusalacittehi
@4-4 cha.Ma. abhiññāppattena ekena rūpāvacarakiriyenāti        5 cha.Ma. sandhayo

---------------------------------------------------------------------------------------------
page383.
     Idāni chahi padehi sabhāvato dassetuṃ "kāyassa thambhanā"tiādi vuttaṃ,
tattha kāyassāti sarīrassa. Kāyaṃ thambhetvā thaddhaṃ karotīti thambhanā. Tameva
upasaggena vaḍḍhetvā santhambhanāti āha. Balavatarā vā thambhanā santhambhanā.
Santhambhitattanti santhambhitabhāvo. Viññāpanavasena viññatti. Viññāpanāti
viññāpanākāro viññāpitabhāvo viññāpitattaṃ. Sesamettha yaṃ vattabbaṃ, taṃ heṭṭhā
dvārakathāya vuttameva. Tathā vacīviññattiyaṃ.
     [636] "vacīviññattī"ti padassa pana niddesapadānañca attho tattha na
vutto, so evaṃ veditabbo. Vācāya attano bhāvaṃ viññāpentānaṃ tiracchānehipi
purisānaṃ purisehi vā tiracchānānampi vacīgahaṇānusārena gahitāya etāya bhāvo
viññāyatīti viññatti. Sayaṃ vacīgahaṇānusārena viññāyatītipi viññatti. "sādhu
vācāya saṃvaro"tiādīsu 1- āgatā copanasaṅkhātā vacīeva viññatti vacīviññatti.
Vacīghosena adhippāyaviññāpanahetuttā sayañca tathāviññeyyattā vācāya viññattītipi
vacīviññatti. Vācā girātiādīsu vuccatīti vācā. Giriyatīti giRā. Byappathoti
vākyabhedo. Vākyañca taṃ patho ca atthaṃ ñātukāmānaṃ ñāpetukāmānaṃ cātipi
byappatho. Udīriyatīti udīraṇaṃ. Ghusiyatīti 2- ghoso. Kariyatīti kammaṃ. Ghosova kammaṃ
ghosakammaṃ, nānappakārehi kato ghosoti attho. Vaciyā bhedo vacībhedo. So
pana na bhaṅgo, pabhedagatā vācāevāti ñāpanatthaṃ vācā vacībhedoti vuttaṃ. Imehi
sabbehipi padehi saddavācāva dassitā. Idāni tāya vācāya saddhiṃ yojetvā
heṭṭhā vuttatthānaṃ viññattiādīnaṃ padānaṃ vasena tīhākārehi sabhāvato taṃ dassetuṃ
"yā tāya vācāya viññattī"tiādi vuttaṃ, taṃ heṭṭhā vuttanayattā uttānatthameva.
     Idāni viññattisamuṭṭhāpakacittesu asammohatthaṃ dvattiṃsa chabbīsa ekūnavīsa
soḷasa pacchimānīti idaṃ pakiṇṇakaṃ veditabbaṃ. Dvattiṃsa cittāni hi rūpaṃ
samuṭṭhāpenti, iriyāpathaṃ upatthambhenti, duvidhampi viññattiṃ janenti. Chabbīsati
viññattimeva na
@Footnote: 1 khu.dha. 25/361/80                2 cha.Ma. ghussatīti

---------------------------------------------------------------------------------------------
page384.
Janenti, itaradvayaṃ karonti. Ekūnavīsati rūpameva samuṭṭhāpenti, itaradvayaṃ na
karonti. Soḷasa imesu tīsu ekampi na karonti.
     Tattha dvattiṃsāti heṭṭhā vuttāneva kāmāvacarato aṭṭha kusalāni, dvādasa
akusalāni, kiriyato dasa cittāni, sekkhaputhujjanānaṃ abhiññācittaṃ, khīṇāsavānaṃ
abhiññācittanti. Chabbīsāti rūpāvacarato pañca kusalāni, pañca kiriyāni,
arūpāvacarato cattāri kusalāni, cattāri kiriyāni, cattāri maggacittāni, cattāri
phalacittānīti. Ekūnavīsāti kāmāvacarakusalavipākato ekādasa, akusalavipākato dve,
kiriyato kiriyāmanodhātu, rūpāvacarato pañca vipākacittānīti. Soḷasāti dve
pañcaviññāṇāni, sabbasattānaṃ paṭisandhicittaṃ, khīṇāsavānaṃ cuticittaṃ, āruppe
cattāri vipākacittānīti imāni soḷasa rūpairiyāpathaviññattīsu ekampi na karonti,
aññānipi bahūni arūpe uppannāni anokāsagatattā rūpaṃ na samuṭṭhāpenti. 1- Yāni
pana kāyaviññattiṃ samuṭṭhāpenti, tāneva vacīviññattimpīti. 1-
     [637] Ākāsadhātuniddese na kasati na nikasati 2- kasituṃ 3- vā chindituṃ
vā bhindituṃ vā na sakkāti ākāso. Ākāsova ākāsagataṃ kheḷagatādīni viya,
ākāsoti vā gatanti ākāsagataṃ. Na haññatīti aghaṃ. Aghaṭṭanīyanti attho.
Aghameva aghagataṃ. Chiddaṭṭhena vivaro. Vivarova vivaragataṃ. Asamphuṭṭhaṃ catūhi mahābhūtehīti
etehi asamphuṭṭhaṃ nijjaṭākāsaṃva kathitaṃ. Lakkhaṇādito pana rūpaparicchedalakkhaṇā
ākāsadhātu, rūpapariyantappakāsanarasā, rūpamariyādapaccupaṭṭhānā
asamphuṭṭhabhāvachiddavivarabhāvapaccupaṭṭhānā vā paricchinnarūpapadaṭṭhānā, yāya
paricchinnesu rūpesu "idamito uddhaṃ, adho, tiriyan"ti ca hoti.
     [638-640] Ito pare rūpassa lahutādīnaṃ niddesā cittassa lahutādīsu
vuttanayeneva veditabbā. Lakkhaṇādito panettha adandhatālakkhaṇā rūpassa lahutā,
rūpānaṃ garubhāvavinodanarasā, lahuparivattitāpaccupaṭṭhānā, lahurūpapadaṭṭhānā.
@Footnote: 1-1 cha. na tāneva, kāyavacīviññattiyopi     2 cha.Ma. na kassati na nikassati
@3 Sī. kassitaṃ

---------------------------------------------------------------------------------------------
page385.
Athaddhatālakkhaṇā rūpassa mudutā, rūpānaṃ thaddhabhāvavinodanarasā, sabbakiriyāsu
avirodhitāpaccupaṭṭhānā, mudurūpapadaṭṭhānā. Sarīrakiriyānukūlakammaññabhāvalakkhaṇā
rūpassa kammaññatā, akammaññabhāvavinodanarasā, adubbalabhāvapaccupaṭṭhānā,
kammaññarūpapaṭṭhānā.
     Etā pana tisso na aññamaññaṃ vijahanti. Evaṃ santepi yo arogino
viya rūpānaṃ lahubhāvo adandhatālahuparivattippakāro rūpadandhattakaradhātukkhobha-
paṭipakkhapaccayasamuṭṭhāno, so rūpavikāro rūpassa lahutā. Yo suparimadditacammasseva
rūpānaṃ mudubhāvo sabbakiriyāvisesesu sarasavattanabhāvo vasavattanabhāvamaddavappakāro
rūpathaddhattakaradhātukkhobhapaṭipakkhapaccayasamuṭṭhāno, so rūpavikāro rūpassa mudutā.
Yo pana sudhantasuvaṇṇasseva rūpānaṃ kammaññabhāvo sarīrakiriyānukūlabhāvappakāro
sarīrakiriyānaṃ ananukūlakaradhātukkhobhapaṭipakkhapaccayasamuṭṭhāno, 1- so rūpavikāro
rūpassa kammaññatāti evameva tāsaṃ viseso veditabbo.
     Etā pana tissopi kammaṃ kātuṃ na sakkonti, āhārādayova karonti.
Tathā hi yogino "ajja amhehi bhojanasappāyaṃ laddhaṃ, kāyo no lahumudukammañño"ti
vadanti. "ajja utusappāyaṃ laddhaṃ. Ajja amhākaṃ cittaṃ ekaggaṃ, kāyo no
lahumudukammañño"ti vadantīti.
     [641] Upacayasantatiniddesesu āyatanānanti aḍḍhekādasannaṃ rūpāyatanānaṃ.
Ācayoti nibbatti. So rūpassa upacayoti yo āyatanānaṃ ācayo punappunaṃ
nibbattamānānaṃ, sova rūpassa upacayo nāma hoti, vaḍḍhīti attho.
     [642] Yo rūpassa upacayo, so 2- rūpassa santatīti yā evaṃ upacitānaṃ
rūpānaṃ vaḍḍhi, tato uttaritaraṃ pavattikāle sā rūpassa santati nāma hoti,
pavattīti attho. "nadītīre khatakūpasmiṃ hi udakuggamanakālo viya ācayo nibbatti,
paripuṇṇakālo viya upacayo vaḍḍhi, ajjhottharitvā gamanakālo viya santati
pavattī"ti veditabbā.
@Footnote: 1 Sī. ananukūlabhāvakara....             2 cha.Ma. sā. evamuparipi

---------------------------------------------------------------------------------------------
page386.
     Evaṃ kiṃ kathitaṃ hotīti? āyatanena ācayo kathito, ācayena āyatanaṃ
kathitaṃ. Ācayo ca kathito, āyatanameva kathitaṃ. Evampi kiṃ kathitaṃ hotīti?
catusantatirūpānaṃ ācayo upacayo nibbatti vaḍḍhi kathitā. Atthato hi ubhayampetaṃ
jātirūpassevādhivacanaṃ. Ākāranānattena pana veneyyavasena ca "upacayo santatī"ti
uddesaniddesanaṃ 1- katvā yasmā ettha atthato nānattaṃ natthi, tasmā niddese
"yo āyatanānaṃ ācayo, so rūpassa upacayo. Yo rūpassa upacayo, so rūpassa
santatī"ti vuttaṃ.
     Yasmā ca ubhayampetaṃ jātirūpassevādhivacanaṃ, tasmā ettha ācayalakkhaṇo
rūpassa upacayo. Pubbantato rūpānaṃ ummujjāpanaraso, niyyātanapaccupaṭṭhāno
paripuṇṇabhāvapaccupaṭṭhāno vā, upacitarūpapadaṭṭhāno. Pavattilakkhaṇā rūpassa
santati, anuppabandhanarasā, anupacchedapaccupaṭṭhānā, anuppabandharūpapadaṭṭhānāti
veditabbā.
     [643] Jaratāniddese jīraṇakavasena jaRā. Ayamettha sabhāvaniddeso.
Jīraṇākāro jīraṇatā. "khaṇḍiccan"tiādayo tayo kālātikkameva kiccaniddesā,
pacchimā dve pakatiniddesā. Ayaṃ hi "jarā"ti iminā padena sabhāvato dīpitā,
tenassāyaṃ sabhāvaniddeso, "jīraṇatā"ti iminā ākārato, tenassāyaṃ
ākāraniddeso. "khaṇḍiccan"ti iminā kālātikkamena 2- dantanakhānaṃ
khaṇḍitabhāvakaraṇakiccato, "pāliccan"ti iminā kesalomānaṃ palitabhāvakaraṇakiccato,
"valittacatā"ti iminā maṃsaṃ milāpetvā tace valibhāvakaraṇakiccato dīpitā, tenassā ime
"khaṇḍiccan"tiādayo tayo kālātikkame kiccaniddesā. Tehi imesaṃ vikārānaṃ
dassanavasena pākaṭībhūtā 3- pākaṭajarā dassitā. Yatheva hi udakassa vā vātassa 4-
vā aggino vā tiṇarukkhādīnaṃ saṃbhaggapaṭibhaggatāya  5- vā jhāmatāya vā gatamaggo
pākaṭo hoti, na ca so gatamaggo tāneva udakādīnipi, evameva jarāya
@Footnote: 1 cha.Ma. uddesadesanaṃ        2 cha. kālātikkame      3 Sī. pākaṭabhūtā
@4 cha.Ma. ayaṃ pāṭho na dissati   5 cha.Ma. saṃbhaggapalibhaggatāya

---------------------------------------------------------------------------------------------
page387.
Dantādīsu khaṇḍiccādivasena gatamaggo pākaṭo, cakkhuṃ ummiletvāpi gayhati, na
ca khaṇḍiccādīneva jaRā. Na hi jarā cakkhuviññeyyā hoti.
     "āyuno saṃhāni indriyānaṃ paripāko"ti imehi pana pabhedehi 1-
kālātikkameyeva abhibyattāya āyukkhayacakkhādiindriyaparipākasaññitāya pakatiyā
dīpitā, tenassime pacchimā dve pakatiniddesāti veditabbā. Tattha yasmā jarapattassa
āyu saṃhāniyati, 2- tasmā jarā "āyuno saṃhānī"ti phalūpacārena vuttā. Yasmā
ca daharakāle supasannāni sukhumampi attano visayaṃ sukheneva gaṇhanasamatthāni
cakkhādīni indriyāni jarapattassa paripakkāni ālulitāni avisadāni oḷārikampi
attano visayaṃ gahetuṃ asamatthāni honti, tasmā "indriyānaṃ paripāko"tipi
phalūpacāreneva vuttā.
     Sā panāyaṃ evaṃ niddiṭṭhā sabbāpi jarā pākaṭā, paṭicchannāti duvidhā
hoti. Tattha dantādīsu khaṇḍabhāvādidassanato rūpadhammesu jarā pākaṭajarā nāma,
arūpadhammesu pana jarā tādisassa vikārassa adassanato paṭicchannajarā nāma.
Puna avīci savīcīti evampi duvidhā hoti. Tattha maṇikanakarajatapavāḷacandimasuriyādīnaṃ
viya mandadasakādīsu pāṇīnaṃ viya ca pupphaphalapallavādīsu ca apāṇīnaṃ viya antarantarā
vaṇṇavisesādīnaṃ duviññeyyattā jarā avīcijarā nāma, nirantarajarāti attho. Tato
aññesu pana yathāvuttesu antarantarā vaṇṇavisesādīnaṃ suviññeyyattā jarā
savīcijarā nāmāti veditabbā.
     Lakkhaṇāditopi rūpaparipākalakkhaṇā rūpassa jaratā, upanayanarasā, sabhāvānapagamepi
navabhāvāpagamapaccupaṭṭhānā vīhipurāṇabhāvo viya, paripaccamānarūpapadaṭṭhānāti
veditabbā.
     [644] Aniccatāniddese khayagamanavasena khayo. Vayagamanavasena vayo.
Bhijjanavasena bhedo. Athavā yasmā taṃ patvā rūpaṃ khiyyati veti bhijjati ca,
tasmā khiyyati etasminti khayo, veti etasminti vayo, bhijjati etasminti
@Footnote: 1 cha.Ma. padehi         2 cha.Ma. hāyati

---------------------------------------------------------------------------------------------
page388.
Bhedo, upasaggavasena padaṃ vaḍḍhetvā bhedova paribhedo. Hutvā abhāvaṭṭhena
na niccanti aniccaṃ, tassa bhāvo aniccatā. Antaradhāyati etthāti antaradhānaṃ.
Maraṇaṃ hi patvā rūpaṃ antaradhāyati, adassanaṃ gacchati. Na kevalañca rūpameva,
sabbepa pañcakkhandhā. Tasmā pañcannampi khandhānaṃ aniccatāya idameva lakkhaṇanti
veditabbaṃ. Lakkhaṇādito pana paribhedalakkhaṇā rūpassa aniccatā, saṃsīdanarasā,
khayavayapaccupaṭṭhānā, paribhijjamānarūpapadaṭṭhānāti veditabbā.
      Heṭṭhā jāti gahitā jarā gahitā, imasmiṃ vā ṭhāne maraṇaṃ gahitaṃ. Ime
tayo dhammā imesaṃ sattānaṃ ukkhittāsikapaccāmittasadisā. Yathā hi purisassa tayo
paccāmittā otāraṃ 1- gavesamānā vicareyyuṃ. Tesu eko evaṃ vadeyya "etaṃ
nīharitvā aṭavīpavesanaṃ mayhaṃ bhāro hotū"ti, dutiyo "aṭavīgatakāle pothetvā
paṭhaviyaṃ pātanaṃ mayhaṃ bhāro"ti, tatiyo "paṭhavīgatakālato 2- paṭṭhāya asinā sīsacchedanaṃ
mayhaṃ bhāro"ti, evarūpā ime jātiādayo. Nīharitvā aṭavīpavesanapaccāmittasadisā
hettha jāti tasmiṃ tasmiṃ ṭhāne nibbattāpanato. Aṭavīgataṃ pothetvā paṭhaviyaṃ
pātanapaccāmittasadisā jarā nibbattakkhandhānaṃ dubbalaparādhīnamañcaparāyanabhāvakaraṇato.
Aṭavīgatassa 3- asinā sīsacchedanakapaccāmittasadisaṃ maraṇaṃ jarāpattānaṃ khandhānaṃ
jīvitakkhayaṃ pāpuṇatoti. 4-
     [645] Kabaḷiṅkārāhāraniddese kabaḷaṃ kariyatīti kabaḷiṅkāro. Āhariyatīti
āhāro, kabaḷaṃ katvā ajjhohariyatīti attho. Rūpaṃ vā āharatītipi āhāro.
Evaṃ vatthuvasena nāmaṃ uddharitvā puna vatthuvasenevetaṃ pabhedato dassetuṃ "odano
kummāso"tiādi vuttaṃ. Odanādīni hi phāṇitapariyantāni dvādasa idhādhippetassa
āhārassa vatthūni. Pāliyaṃ anāgatāni mūlaphalādīni yevāpanakaṃ paviṭṭhāni.
     Idāni tāni mūlaphalādīni kattabbato dassetuṃ "yamhi yamhi janapade"tiādimāha.
Tattha mukhena asitabbaṃ bhuñjitabbanti mukhāsiyaṃ. Dantehi vikhāditabbanti 5-
@Footnote: 1 Ma. okāsaṃ          2 Ma. pathavīpatitakālato        3 cha.Ma. pathavigatassa
@4 cha.Ma. pāpanatoti      5 Ma. vikhāyitabbanti

---------------------------------------------------------------------------------------------
page389.
Dantavikhādanaṃ. Galena ajjhoharitabbanti galajjhoharaṇīyaṃ. Idāni taṃ kiccavasena
dassetuṃ "kucchivitthambhanan"ti āha. Tañhi mūlaphalādi odanakummāsādi vā
ajjhohaṭaṃ kucchiṃ vitthambheti, idamassa kiccaṃ. Yāya ojāya sattā yāpentīti
heṭṭhā sabbapadehi savatthukaṃ āhāraṃ dassetvā idāni nibbattitaṃ ojameva 1-
dassetuṃ idaṃ vuttaṃ.
     Kiṃ panettha vatthussa kiccaṃ, kiṃ ojāya? parissayaharaṇapālanāni. Vatthu hi
Parissayaṃ harati, pāletuṃ na sakkoti. Ojā pāleti, parissayaṃ harituṃ na sakkoti.
Dvepi ekato hutvā pāletumpi sakkonti parissayampi harituṃ. Ko panesa parissayo
nāma? kammajatejo. Antokucchiyañhi odanādivatthusmiṃ asati kammajatejo uṭṭhahitvā
udarapaṭalaṃ gaṇhāti, "../../bdpicture/chātosmi, āhāraṃ me dethā"ti vadāpeti. Bhuttakāle
udarapaṭalaṃ muñcitvā vatthuṃ gaṇhāti, atha satto ekaggo hoti.
     Yathā hi chāyārakkhaso chāyaṃ paviṭṭhaṃ gahetvā devasaṅkhalikāya bandhitvā
attano bhavane modento chātakāle āgantvā sīse ḍaṃsati, so ḍaṭṭhattā
viravati, taṃ viravaṃ sutvā "dukkhappatto ettha atthī"ti tato tato manussā
āgacchanti, so āgatāgate gahetvā khāditvā bhavane modati, evaṃ sampadamidaṃ
veditabbaṃ. Chāyārakkhaso viya hi kammajatejo, devasaṅkhalikāya bandhitvā ṭhapitasatto
viya udarapaṭalaṃ, puna āgatamanussā viya odanādivatthu, otaritvā sīse ḍaṃsanaṃ
viya kammajatejassa vatthuto muttassa udarapaṭalaggahaṇaṃ, ḍaṭṭhassa viravanakālo
viya "āhāraṃ dethā"ti vacanakālo. Tāya saññāya āgatāgate gahetvā
khāditvā bhavane modanakālo viya kammajatejena udarapaṭalaṃ muñcitvā vatthusmiṃ
gahite ekaggacittatā.
     Tattha oḷārike vatthusmiṃ ojā mandā hoti, sukhume balavatī. Kudrūsabhattādīni
hi bhuñjitvā muhutteneva chāto hoti, sappiādīni pivitvā ṭhitassa
divasampi bhattaṃ na ruccati. Ettha ca upādāyupādāya oḷārikasukhumatā veditabbā.
@Footnote: 1 cha.Ma. nibbaṭṭitaojameva

---------------------------------------------------------------------------------------------
page390.
Kumbhilānaṃ 1- hi āhāraṃ upādāya morānaṃ āhāro sukhumo. Kumbhilā kira pāsāṇe
gilanti, te ca nesaṃ kucchippattā vilīyanti. Morā sappavicchikādipāṇe khādanti.
Morānaṃ pana āhāraṃ upādāya taracchānaṃ āhāro sukhumo. Te kira tivassachaḍḍitāni
visāṇāni ceva aṭṭhīni ca khādanti, tāni ca nesaṃ kheḷena temitamattāneva
kandamūlaṃ viya mudukāni honti. Taracchānampi āhāraṃ upādāya hatthīnaṃ āhāro
sukhumo, te hi nānārukkhasākhādayo khādanti. Hatthīnaṃ āhārato gavayagokaṇṇamigādīnaṃ
āhāro sukhumo, te kira nissārāni nānārukkhapaṇṇādīni khādanti. Tesampi
āhārato gunnaṃ āhāro sukhumo, te allasukkhatiṇāni khādanti. Tesaṃ āhārato
sasānaṃ āhāro sukhumo. Sasānaṃ āhārato sakuṇānaṃ āhāro sukhumo. Sakuṇānaṃ
āhārato paccantavāsīnaṃ 2- āhāro sukhumo. Paccantavāsīnaṃ āhārato gāmabhojakānaṃ
āhāro sukhumo. Gāmabhojakānaṃ āhārato rājarājamahāmattānaṃ āhāro sukhumo.
Tesampi āhārato cakkavattino āhāro sukhumo. Cakkavattino āhārato bhummānaṃ
devānaṃ āhāro sukhumo. Bhummānaṃ devānaṃ āhārato cātummahārājikānaṃ 3-
āhāro sukhumo. Evaṃ yāva paranimmitavasavattīnaṃ āhāro vitthāretabbo. Tesaṃ
panāhāro sukhumotveva niṭṭhaṃ patto.
     Lakkhaṇāditopi ojālakkhaṇo kabaḷiṅkāro āhāro, rūpāharaṇaraso,
upatthambhanapaccupaṭṭhāno, kabaḷaṃ katvā āharitabbavatthupadaṭṭhānoti veditabbo.
     [646] Noupādāniddese yathā upādārūpaṃ upādiyateva, na aññena
upādiyati, evametaṃ na upādiyatevāti noupādā.
     [647-650] Phusitabbanti phoṭṭhabbaṃ, phusitvā jānitabbanti attho.
Phoṭṭhabbañca taṃ āyatanañcāti phoṭṭhabbāyatanaṃ. Āpo ca taṃ nissattasuññatasabhāvaṭṭhena
dhātu cāti āpodhātu. Idāni yasmā tīṇi rūpāni phusitvā jānitabbāni,
@Footnote: 1 cha. kumbhīlānañhi       2 Ma. paccantagāmavāsīnaṃ      3 cha.Ma. cātumahārājikānaṃ

---------------------------------------------------------------------------------------------
page391.
Tasmā tāni bhājetvā dassetuṃ "katamantaṃ rūpaṃ phoṭṭhabbāyatanaṃ? paṭhavīdhātū"ti-
ādimāha. Tattha kakkhaḷattalakkhaṇā paṭhavīdhātu, patiṭṭhānarasā, sampaṭicchannapaccupaṭṭhānā.
Tejodhātu uṇhattalakkhaṇā, paripācanarasā, maddavānuppadānapaccupaṭṭhānā.
Vāyodhātu vitthambhanalakkhaṇā, samudīraṇarasā, abhinīhārapaccupaṭṭhānā. Purimā pana
āpodhātu paggharaṇalakkhaṇā, upabrūhaṇarasā, saṅgahapaccupaṭṭhānā. 1- Ekekā cettha
sesattayapadaṭṭhānāti veditabbā.
     Kakkhaḷanti thaddhaṃ. Mudukanti athaddhaṃ. Saṇhanti maṭṭhaṃ. Pharusanti kharaṃ.
Sukhasamphassanti sukhavedanāpaccayaṃ iṭṭhaphoṭṭhabbaṃ. Dukkhasamphassanti
dukkhavedanāpaccayaṃ aniṭṭhaphoṭṭhabbaṃ. Garukanti bhāriyaṃ. Lahukanti abhāriyaṃ,
sallahukanti attho. Ettha ca "kakkhaḷaṃ mudukaṃ saṇhaṃ pharusaṃ garukaṃ lahukan"ti
padehi paṭhavīdhātueva bhājitā. "yadāyaṃ kāyo āyusahagato ca hoti
usmāsahagato ca viññāṇasahagato ca, tadā lahutaro ca hoti mudutaro
ca kammaññataro cā"ti 2- suttepi lahumudubhūtaṃ paṭhavīdhātumeva sandhāya vuttaṃ.
     "sukhasamphassaṃ dukkhasamphassan"ti padadvayena pana tīṇi mahābhūtāni bhājitāni.
Paṭhavīdhātu hi sukhasamphassāpi atthi dukkhasamphassāpi atthi. Tathā tejodhātu,
vāyodhātu. 3- Tattha sukhasamphassā paṭhavīdhātu mudutalahatthe 4- dahare pādaṃ 5- sambāhante
assādetvā assādetvā "sambāha tātā, sambāha tātā"ti vadāpanākāraṃ
karoti. Sukhasamphassā tejodhātu sītasamaye aṅgārakapallaṃ āharitvā gattaṃ sedente
assādetvā assādetvā "sedehi tātā, sedehi tātā"ti vadāpanākāraṃ
karoti. Sukhasamphassā vāyodhātu uṇhasamaye vattasampanne dahare vījanena vījante
assādetvā assādetvā "vīja tātā, vīja tātā"ti vadāpanākāraṃ karoti.
Thaddhahatthe pana dahare pāde sambāhante aṭṭhīnaṃ bhijjanakālo viya hoti, sopi
"apehī"ti vattabbataṃ āpajjati. Uṇhasamaye aṅgārakapalle ābhaṭe "apanehi nan"ti
@Footnote: 1 visuddhi. 2/189 samādhiniddesa    2 dī.Ma. 10/424/267
@3 cha.Ma. tejodhātuvāyodhātuyo    4 cha.Ma. mudutaluṇahatthe     5 cha.Ma. pāde

---------------------------------------------------------------------------------------------
page392.
Vattabbaṃ hoti. Sītasamaye vījanena vījante "apehi, maṃ mā vījā"ti vattabbaṃ
hoti, evametāsaṃ sukhasamphassatā dukkhasamphassatā ca veditabbā.
     "yaṃ phoṭṭhabbaṃ anidassanaṃ sappaṭighan"tiādinā nayena vuttā pana catūhi
catūhi nayehi paṭimaṇḍitā terasa vārā heṭṭhā rūpāyatanādīsu vuttanayeneva
veditabbā.
     Kiṃ panetāni tīṇi mahābhūtāni ekappahāreneva āpāthamāgacchanti, udāhu
noti? āgacchanti. Evaṃ āgatāni kāyappasādaṃ ghaṭṭenti na ghaṭṭentīti?
ghaṭṭenti. Ekappahārenetāni ārammaṇaṃ katvā kāyaviññāṇaṃ uppajjati
nuppajjatīti? nuppajjati, kasmā? 1- ābhujitavasena vā hi ussadavasena vā
ārammaṇakaraṇaṃ hoti.
     Tattha ābhujitavasena tāva pattasmiṃ hi odanena pūretvā ābhaṭe ekaṃ
sitthaṃ gahetvā "thaddhaṃ vā mudukaṃ vā"ti vīmaṃsanto kiñcāpi tattha tejopi atthi
vāyopi atthi, paṭhavīdhātumeva pana ābhujati. 2- Uṇhodake hatthaṃ otāretvā
vīmaṃsanto kiñcāpi tattha paṭhavīpi atthi vāyopi atthi, tejodhātumeva pana ābhujati.
Uṇhasamaye vātapānaṃ vivaritvā vātena sarīraṃ paharāpento ṭhito mandamande
vāte paharante kiñcāpi tattha paṭhavīpi atthi tejopi atthi, vāyodhātumeva pana
ābhujati. Evaṃ ābhujanavasena 3- ārammaṇaṃ karoti nāma.
     Yo pana upakkhalati 4- vā sīsena vā rukkhaṃ paharati, bhuñjanto vā
sakkharaṃ ḍaṃsati, so kiñcāpi tattha tejopi atthi vāyopi atthi, ussadavasena
pana paṭhavīdhātumeva ārammaṇaṃ karoti. Aggiṃ akkamantopi kiñcāpi tattha paṭhavīpi
atthi vāyopi atthi, ussadavasena pana tejodhātumeva ārammaṇaṃ karoti. Bahalavāte 5-
kaṇṇasakkhaliṃ paharitvā badhirabhāvaṃ karonte viya 6- kiñcāpi tattha paṭhavīpi atthi
tejopi atthi, ussadavasena pana vāyodhātumeva ārammaṇaṃ karoti.
@Footnote: 1 cha.Ma. ayaṃ pāṭho na dissati     2 sī ābhuñjati. evamuparipi   3 cha.Ma. ābhujitavasena
@4 Sī. pakkhalati  5 Ma. balavavāto, cha. balavavāte  6 Ma. karonto viya hoti, cha. karonte

---------------------------------------------------------------------------------------------
page393.
     Yaṅkiñci dhātuṃ ārammaṇaṃ karontassa 1- kāyaviññāṇampi ekappahārena
nuppajjati, sūcikalāpena viddhassa ekappahārena kāyo ghaṭṭiyati, yasmiṃ yasmiṃ
pana ṭhāne kāyappasādo ussanno hoti, tattha tattha kāyaviññāṇaṃ uppajjati.
Yattha yatthāpi 2- paṭighaṭṭananighaṃso balavā hoti, tattha tattha paṭhamaṃ uppajjati.
Kukkuṭapattenapi vaṇe bādhiyamāne 3- aṃsuaṃsu kāyappasādaṃ ghaṭṭeti. Yattha yattha
pana kāyappasādo 4- ussanno hoti, tattha tattheva kāyaviññāṇaṃ uppajjati. Evaṃ
ussadavasena ārammaṇaṃ karoti, ussadavaseneva ca kāyaviññāṇaṃ uppajjati nāma.
     Kathaṃ pana cittassa ārammaṇato saṅkanti hotīti? dvīhākārehi hoti
Ajjhāsayato vā visayādhimattato vā. Vihārapūjādīsu hi "tāni cetiyāni ceva
paṭimāyo ca vandissāmi, potthakammacittakammāni ca olokessāmī"ti ajjhāsayena
gato ekaṃ vanditvā vā passitvā vā itarassa vandanatthāya vā dassanatthāya
vā manaṃ katvā vanditumpi passitumpi gacchatiyeva. Evaṃ ajjhāsayato saṅkamati
nāma.
     Kelāsakūṭapaṭibhāgaṃ pana mahācetiyaṃ olokento ṭhitopi aparabhāge
sabbaturiyesu paggahitesu rūpārammaṇaṃ vissajjetvā saddārammaṇaṃ saṅkamati,
manuññagandhesu pupphesu vā gandhesu vā āgatesu 5- saddārammaṇaṃ vissajjetvā
gandhārammaṇaṃ saṅkamati. Evaṃ visayādhimattato saṅkamati nāma.
     [651] Āpodhātuniddese āpoti sabhāvaniddeso. Āpova āpogataṃ.
Sinehavasena sineho. Sinehova sinehagataṃ. Bandhanattaṃ rūpassāti paṭhavīdhātuādikassa
bhūtarūpassa bandhanabhāvo. Ayopiṇḍiādīni hi āpodhātu ābandhitvā
baddhāni 6- karoti, tāya ābandhattā tāni baddhāni nāma honti.
Pāsāṇapabbatatālaṭṭhihatthidantagosiṅgādīsupi eseva nayo. Sabbāni hetāni āpodhātueva
ābandhitvā baddhāni karoti, āpodhātuyā ābandhattā 7- baddhāni honti.
@Footnote: 1 ka. karoti           2 Ma. yattha yattha hi     3 cha.Ma. dhoviyamāne   4 cha.Ma. pasādo
@5 cha.Ma. ābhatesu       6 Sī. thaddhāni         7 cha.Ma. ābaddhattāva

---------------------------------------------------------------------------------------------
page394.
     Kiṃ pana paṭhavīdhātu sesadhātūnaṃ patiṭṭhā hoti, na hotīti? hoti. Phusitvā
hoti udāhu aphusitvā, āpodhātu vā sesā bandhamānā phusitvā bandhati, 1- udāhu
aphusitvāti? paṭhavīdhātu tāva āpodhātuyā aphusitvāva patiṭṭhā hoti, tejodhātuyā
ca vāyodhātuyā ca phusitvā. Āpodhātu pana paṭhavīdhātumpi tejodhātuvāyodhātuyopi
aphusitvāva ābandhati. Yadi phusitvā ābandheyya, phoṭṭhabbāyatanaṃ nāma bhaveyya.
     Tejodhātuvāyodhātūnampi sesadhātūsu sakasakakiccakaraṇe eseva nayo.
Tejodhātu hi paṭhavīdhātuṃ phusitvā jhāpeti, sā pana  na uṇhā hutvā jhāyati.
Yadi uṇhā hutvā jhāyeyya, uṇhattalakkhaṇā nāma bhaveyya. Āpodhātuṃ pana
aphusitvāva tāpeti, sāpi tappamānā 2- na uṇhā hutvā tappati. Yadi uṇhā
hutvā tappeyya, uṇhattalakkhaṇā nāma bhaveyya. Vāyodhātuṃ pana phusitvāva
tāpeti, sāpi tappamānā na uṇhā hutvā tappati. Yadi uṇhā hutvā
tappeyya, uṇhattalakkhaṇā nāma bhaveyya. Vāyodhātu paṭhavīdhātuṃ phusitvā vitthambheti.
Tathā tejodhātuṃ, āpodhātuṃ pana aphusitvāva vitthambheti.
     Ucchurasaṃ pacitvā phāṇitapiṇḍe kariyamāne āpodhātu thaddhā hoti na
hotīti? na hoti. Sā hi paggharaṇalakkhaṇā, paṭhavīdhātu kakkhaḷalakkhaṇā, omattaṃ
pana āpo adhimattapaṭhavīgatikaṃ jātaṃ. Sā hi rasākārena ṭhitabhāvaṃ vijahati,
lakkhaṇaṃ na vijahati. Phāṇitapiṇḍe vilīyamānepi paṭhavīdhātu na vilīyati. Kakkhaḷalakkhaṇā
hi paṭhavīdhātu, paggharaṇalakkhaṇā āpodhātu, omattā pana paṭhavī adhimattaāpagatikā
hoti, sā piṇḍikākārena 3- ṭhitabhāvaṃ vijahati, lakkhaṇaṃ na vijahati. Catunnaṃ hi
mahābhūtānaṃ bhāvaññathattameva hoti, lakkhaṇaññathattaṃ nāma natthi. Tassa abhāvo
aṭṭhānaparikappasuttena dīpito. Vuttañhetaṃ:-
@Footnote: 1 cha.Ma. ābandhati        2 cha.Ma. tapamānā     3 cha.Ma. piṇḍākārena

---------------------------------------------------------------------------------------------
page395.
            "siyā kho panānanda 1- catunnaṃ mahābhūtānaṃ aññathattaṃ
        paṭhavīdhātuyā āpodhātuyā tejodhātuyā vāyodhātuyā, na tveva buddhe
        aveccappasādena samannāgatassa ariyasāvakassa siyā aññathattan"ti. 2-
     Ayañhettha attho:- ānanda kakkhaḷattalakkhaṇā paṭhavīdhātu parivattetvā
paggharaṇalakkhaṇā āpodhātu nāma bhaveyya, ariyasāvakassa pana aññathattaṃ nāma
natthīti. Evamettha aṭṭhānaparikappo āgato.
     [652] Ito paresu upādinnādiniddesesu upādinnādīnaṃ 3- attho
mātikāya vuttanayeneva veditabbo. Cakkhāyatanādīni heṭṭhā vitthāritāneva, tattha
tattha pana visesamattameva vakkhāma.
     Upādinnaniddese tāva cakkhāyatanādīni ekantaṃ upādinnattā vuttāni.
Yasmā pana rūpāyatanādīni upādinnānipi atthi anupādinnānipi, tasmā tāni
"yaṃ yaṃ vā panā"ti saṅkhepato dassetvā puna "kammassa katattā rūpāyatanan"ti-
ādinā nayena vitthāritāni. Iminā upāyena sabbayevāpanakesu attho veditabbo.
     Kasmā pana "kammassa katattā"ti ca "na kammassa katattā"ti ca
ubhinnampi niddese jaratā ca aniccatā ca na gahitā, anupādinnādīnaṃyeva
niddesesu gahitāti? "na kammassa katattā"ti ettha tāva kammato
aññapaccayasamuṭṭhānaṃ saṅgahitaṃ, "kammassa katattā"ti ettha kammasamuṭṭhānameva, imāni
ca dve rūpāni neva kammato, na aññasmā rūpajanakapaccayā uppajjanti,
tasmā na gahitāni. Sā ca nesaṃ anuppatti parato āvībhavissati. Anupādinnanti-
ādīsu pana kevalaṃ  anupādinnādiggahaṇena kammādisamuṭṭhānatā paṭikkhittā, na
aññapaccayasamuṭṭhānatā anuññātā. Tasmā tattha gahitānīti veditabbānīti. 4-
     [666] Cittasamuṭṭhānaniddese "kāyaviññatti vacīviññattī"ti idaṃ
dvayaṃ yasmā ekantacittasamuṭṭhānāni bhūtāni upādāya paññāyati, tasmā vuttaṃ.
@Footnote: 1 cha.Ma. siyā ānanda       2 aṅ. tika. 20/76/216
@3 cha.Ma. upādinnarūpādiniddesesu upādinnapadādīnaṃ
@4 cha.Ma. iti-saddo na dissati

---------------------------------------------------------------------------------------------
page396.
Paramatthato pana tassa nissayabhūtāni bhūtāneva cittasamuṭṭhānāni, tannissitattā
yathā aniccassa rūpassa jarāmaraṇaṃ aniccaṃ nāma hoti, evamidampi cittasamuṭṭhānaṃ
nāma jātaṃ.
     [668] Cittasahabhuniddesepi eseva nayo. Yāva cittaṃ, tāva paññāyanato
idameva dvayaṃ vuttaṃ, na panetaṃ cittena saha bhūtāni viya cetanādayo 1- viya
ca uppajjati.
     [670] Cittānuparivattitāyapi eseva nayo. Yāva cittaṃ, tāva
paññāyanatoeva hetaṃ dvayaṃ "cittānuparivattī"ti vuttaṃ.
     [674] Oḷārikanti vatthuārammaṇabhūtattā saṅghaṭṭanavasena 2- gahetabbato
thūlaṃ. Vuttavipallāsato sukhumaṃ veditabbaṃ.
     [676] Dūreti ghaṭṭanavasena aggahetabbattā duviññeyyabhāvena samīpe
ṭhitampi dūre. Itaraṃ pana ghaṭṭanavasena gahetabbattā suviññeyyabhāvena dūre
ṭhitampi santike cakkhāyatanādiniddesā heṭṭhā vuttanayeneva vitthārato veditabbā.
Idaṃ tāva duvidhena rūpasaṅgahe visesamattaṃ. Tividhasaṅgaho uttānatthoyeva.
                         Catukkaniddesavaṇṇanā
     [966] Catubbidhasaṅgahāvasāne diṭṭhādipacchimapadassa bhedābhāvena ādito
paṭṭhāya pucchaṃ akatvā "rūpāyatanaṃ diṭṭhaṃ saddāyatanaṃ sutan"tiādi vuttaṃ. Tattha
rūpāyatanaṃ cakkhunā oloketvā dakkhituṃ sakkāti diṭṭhaṃ nāma jātaṃ. Saddāyatanaṃ
sotena saddaṃ 3- sutvā  jānituṃ sakkāti sutaṃ nāma jātaṃ. Gandhāyatanādittayaṃ
ghānajivhākāyehi patvā gahetabbato munitvā jānitabbaṭṭhena mutaṃ nāma jātaṃ,
phusitvā viññāṇuppattikāraṇato mutaṃ nāmātipi vuttaṃ. Sabbameva pana rūpaṃ
manoviññāṇena jānitabbanti manasā viññātaṃ nāma jātaṃ.
@Footnote: 1 ka. vedanādayo       2 Sī. pasādaghaṭṭanavasena    3 cha.Ma. ayaṃ pāṭho na dissati

---------------------------------------------------------------------------------------------
page397.
                         Pañcakaniddesavaṇṇanā
     [967] Pañcavidhasaṅgahaniddese kakkhaḷanti thaddhaṃ. Kharameva kharagataṃ, pharusanti
attho. Itare dvepi sabhāvaniddesāyeva. 1- Ajjhattanti niyakajjhattaṃ. Bahiddhā vāti
bāhiraṃ. Upādinnanti na kammasamuṭṭhānameva, avisesena pana sarīraṭṭhakassetaṃ 2- gahaṇaṃ.
Sarīraṭṭhakaṃ hi upādinnaṃ vā hotu anupādinnaṃ vā, ādinnagahitaparāmaṭṭhavasena
sabbaṃ upādinnameva nāma jātaṃ. 3-
     [969] Tejogatanti sabbatejesu gataṃ uṇhattalakkhaṇaṃ, tejoeva vā
tejobhāvaṃ gatanti tejogataṃ. Usmāti usmākāro. Usmāgatanti usmābhāvaṃ gataṃ,
usmākārassetaṃ nāmaṃ. Usumanti balavausmā. Usumameva usumabhāvaṃ gatanti usumagataṃ.
     [970] Vāyanakavasena vāyo. Vāyova vāyobhāvaṃ gatattā vāyogataṃ.
Thambhitattanti uppalanāḷatacādīnaṃ viya vātapuṇṇānaṃ thambhitabhāvo rūpassa.
                         Chakkādiniddesavaṇṇanā
     [972-3] Chabbidhādisaṅgahānaṃ tiṇṇaṃ osānapadassa bhedābhāvato
ādito paṭṭhāya apucchitvāva niddeso kato. Tattha cakkhuviññāṇena jānituṃ
sakkāti cakkhuviññeyyaṃ .pe. Manoviññāṇena jānituṃ sakkāti manoviññeyyaṃ.
Tividhāya manodhātuyā jānituṃ sakkāti manodhātuviññeyyaṃ. Sabbaṃ rūpanti ettha
yasmā ekaṃ rūpampi manoviññāṇadhātuyā ajānitabbaṃ nāma natthi, tasmā
"sabbaṃ rūpan"ti vuttaṃ. Sammāsambuddhena hi abhidhammaṃ patvā nayaṃ kātuṃ
yuttaṭṭhāne nayo akato nāma natthi. Idañca ekassa rūpassāpi manoviññāṇadhātuyā
ajānitabbassa 4- abhāvena nayaṃ kātuṃ yuttaṭṭhānaṃ nāma, tasmā nayaṃ
karonto "sabbaṃ rūpan"ti āha.
     [974] Sukhasamphassoti sukhavedanāpaṭilābhapaccayo. Dukkhasamphassoti
dukkhavedanāpaṭilābhapaccayo. Idhāpi phoṭṭhabbārammaṇassa sukhadukkhassa sabbhāvato ayaṃ
nayo dinno.
@Footnote: 1 Sī.,Ma. bhāvaniddesā                  2 Ma. sarīraṭṭhakasseva
@3 cha.Ma. ayaṃ pāṭho na dissati              4 Sī. avijānitabbassa

---------------------------------------------------------------------------------------------
page398.
                         Navakādiniddesavaṇṇanā
     [975] Navake pana na 1- indriyarūpassa nāma atthitāya nayo dinno,
tasseva sappaṭighaappaṭighatāya dasake nayo dinno. Ekādasake aḍḍhekādasa
āyatanāni vibhattāni, tesaṃ tesaṃ niddesavāro 2- heṭṭhā vuttanayena vitthārato
veditabbo. 3- Sesaṃ sabbattha uttānatthameva.
                          -------------
                            Pakiṇṇakakathā
     imesu pana rūpesu asammohatthaṃ samodhānaṃ samuṭṭhānaṃ parinipphannañca
saṅkhatanti idaṃ pakiṇṇakaṃ veditabbaṃ.
     Tattha samodhānanti sabbameva hi 4- rūpaṃ samodhānato cakkhāyatanaṃ .pe.
Kabaḷiṅkāro āhāro, phoṭṭhabbāyatanaṃ, āpodhātūti pañcavīsatisaṅkhyaṃ hoti. Taṃ
vatthurūpena saddhiṃ chabbīsatisaṅkhyaṃ veditabbaṃ, ito aññaṃ rūpaṃ nāma natthīti. 5-
Keci pana "middhavādino 6- middharūpaṃ nāma atthī"ti vadanti. Te "addhā munīsi
sambuddho, natthi nīvaraṇā tavā"tiādīni 7- vatvā "middharūpaṃ nāma natthī"ti
paṭisedhetabbā. Apare "balarūpena saddhiṃ sattavīsati, sambhavarūpena saddhiṃ aṭṭhavīsati,
jātirūpena saddhiṃ ekūnatiṃsati, rogarūpena saddhiṃ samatiṃsa rūpānī"ti vadanti. Tepi tesaṃ
visuṃ abhāvaṃ dassetvā paṭikkhipitabbā. Vāyodhātuyā hi gahitāya balarūpaṃ gahitameva,
aññaṃ balarūpaṃ nāma natthi. Āpodhātuyā sambhavarūpaṃ, upacayasantatīhi jātirūpaṃ,
jaratāniccatāya gahitāya 8- rogarūpaṃ gahitameva, aññaṃ rogarūpaṃ nāma natthi, yopi
kaṇṇarogādiābādho, so visamapaccayasamuṭṭhitadhātumattameva, na añño tattha rogo
nāma atthīti samodhānato chabbīsatimeva rūpāni.
@Footnote: 1 cha.Ma. ayaṃ saddo na dissati    2 cha.Ma. niddesavārā
@3 cha.Ma. veditabbā           4 cha.Ma. hidaṃ
@5 cha.Ma. iti-saddo na dissati    6 cha.Ma. ayaṃ pāṭho na dissati
@7 khu.su. 25/547/441        8 cha.Ma. jaratāaniccatāhi gahitāhi

---------------------------------------------------------------------------------------------
page399.
     Samuṭṭhānanti kati rūpāni katisamuṭṭhānāni? dasa ekasamuṭṭhānāni, ekaṃ
dvisamuṭṭhānaṃ, tīṇi tisamuṭṭhānāni, nava catusamuṭṭhānāni, dve na kenaci
samuṭṭhahanti.
     Tattha cakkhuppasādo .pe. Jīvitindriyanti imāni aṭṭha ekantena 1-
kammatova samuṭṭhahanti. Kāyaviññatti, vacīviññattīti dvayaṃ ekantena cittato
samuṭṭhātīti dasa ekasamuṭṭhānāni nāma. Saddo ututo ca cittato ca
samuṭṭhātīti eko dvisamuṭṭhāno nāma. Tattha aviññāṇakasaddo ututo samuṭṭhāti,
saviññāṇakasaddo cittato. Lahutādittayaṃ pana utucittāhārehi samuṭṭhātīti tīṇi
tisamuṭṭhānāni nāma. Avasesāni nava rūpāni tehi kammena cāti catūhi
samuṭṭhahantīti nava catusamuṭṭhānāni nāma. Jaratāaniccatā pana etesaṃ 2- ekatopi na
samuṭṭhahantīti dve na kenaci samuṭṭhahanti nāma. Kasmā? ajāyanato, na hi
etāni jāyanti. Kasmā? jātassa pākabhedattā, uppannaṃ hi rūpaṃ arūpaṃ vā
bhijjatīti 3- avassaṃ panetaṃ sampaṭicchitabbaṃ. Na hi uppannaṃ rūpaṃ vā arūpaṃ vā
akkhayaṃ nāma dissati. Yāva pana na bhijjati, tāvassa paripākoti siddhametaṃ
jātassa pākabhedattāti. Yadi ca tāni jāyeyyuṃ, tesampi pākabhedā bhaveyyuṃ. Na
ca pāko paccati, bhedo vā bhijjatīti 4- jātassa pākabhedattā netaṃ dvayaṃ jāyati.
     Tattha siyā:- yathā "kammassa katattā"tiādiniddesesu "rūpassa upacayo,
rūpassa santatī"ti vacanena jāti jāyatīti sampaṭicchitaṃ hoti, evaṃ pākopi
paccatu, bhedopi bhijjatūti. Na tattha jāti jāyatīti sampaṭicchitaṃ, ye pana dhammā
kammādīhi nibbattanti, tesaṃ abhinibbattibhāvato jātiyā tappaccayabhāvavohāro
anumato, na pana paramatthato jāti jāyati, jāyamānassa hi abhinibbattimattaṃ
jāyatīti. 5-
     Tattha siyā:- yatheva jāti yesaṃ dhammānaṃ abhinibbatti tappaccayabhāvavohāraṃ
abhinibbattivohārañca labhati, tathā pākabhedāpi yesaṃ dhammānaṃ pākabhedā
@Footnote: 1 cha.Ma. ekantaṃ        2 cha.Ma. etesu       3 cha.Ma. rūpaṃ jīrati bhijjatīti
@4 Ma. bhedopi na ca bhijjatīti                   5 cha.Ma. jātīti

---------------------------------------------------------------------------------------------
page400.
Tappaccayabhāvavohāraṃ abhinibbattivohārañca labhantu, evaṃ idampi dvayaṃ
kammādisamuṭṭhānamevāti vattabbaṃ bhavissatīti? na pākabhedā taṃ vohāraṃ labhanti. Kasmā?
janakapaccayānubhāvakkhaṇe abhāvato. Janakapaccayānañhi uppādetabbadhammassa
uppādakkhaṇeyeva ānubhāvo, na tato uttariṃ. Tehi abhinibbattitadhammakkhaṇasmiṃ
ca jāti paññāyamānā tappaccayabhāvavohāraṃ abhinibbattivohārañca labhati tasmiṃ
khaṇe sabbhāvato. Na itaradvayaṃ tasmiṃ khaṇe abhāvatoti nevetaṃ jāyatīti vattabbaṃ.
"jarāmaraṇaṃ bhikkhave aniccaṃ saṅkhataṃ paṭiccasamuppannan"ti 1- āgatattā idampi
dvayaṃ jāyatīti ce? na pariyāyadesitattā. Tattha hi paṭiccasamuppannānaṃ dhammānaṃ
jarāmaraṇattā pariyāyena taṃ paṭiccasamuppannanti vuttaṃ.
     Yadi evaṃ tayampetaṃ ajātattā sasavisāṇaṃ viya natthi, nibbānaṃ viya
niccanti ce? na nissayapaṭibaddhavuttito. Paṭhavīādīnaṃ hi nissayānaṃ bhāve
jātiādittayaṃ paññāyati, tasmā na natthi. Tesañca abhāve na paññāyati,
tasmā na niccaṃ. Etampi ca abhinivesaṃ paṭisedhetumeva idaṃ vuttaṃ "jarāmaraṇaṃ
bhikkhave aniccaṃ saṅkhataṃ paṭiccasamuppannan"ti. 1- Evamādīhi nayehi tāni dve
rūpāni na kehici samuṭṭhahantīti veditabbāni. 2-
     Apica samuṭṭhānanti ettha ayamaññopi attho, tassāyaṃ mātikā:-
kammajaṃ, kammapaccayaṃ, kammapaccayautusamuṭṭhānaṃ, āhārasamuṭṭhānaṃ, āhārapaccayaṃ,
āhārapaccayautusamuṭṭhānaṃ, utusamuṭṭhānaṃ, utupaccayaṃ, utupaccayautusamuṭṭhānaṃ,
cittasamuṭṭhānaṃ, cittapaccayaṃ, cittapaccayautusamuṭṭhānanti.
     Tattha cakkhuppasādādi aṭṭhavidhaṃ rūpaṃ saddhiṃ hadayavatthunā kammajaṃ nāma.
Kesamassū hatthidantā assabālā cāmaribālāti 3- evamādi kammapaccayaṃ nāma.
Cakkaratanaṃ devatānaṃ uyyānavimānādīnīti evamādi kammapaccayautusamuṭṭhānaṃ nāma.
@Footnote: 1 saṃ.ni. 16/20/26    2 cha.Ma. veditabbaṃ    3 Ma. cāmarivālāti, cha. camaravālāti

Page 401-486.

page401.
     Āhārato samuṭṭhitaṃ suddhaṭṭhakaṃ āhārasamuṭṭhānaṃ nāma. Kabaḷiṅkāro āhāro
dvinnampi rūpasantatīnaṃ paccayo hoti āhārasamuṭṭhānassa ca upādinnassa ca.
Āhārasamuṭṭhānassa janako hutvā paccayo hoti, kammajassa anupālako hutvāti
idaṃ āhārānupālitaṃ kammajarūpaṃ āhārapaccayaṃ nāma. Visabhāgāhāraṃ sevitvā
ātape gacchantassa 1- kāḷakuṭṭhādīni 2- uppajjanti, idaṃ
āhārapaccayautusamuṭṭhānaṃ nāma.
     Ututo samuṭṭhitaṃ suddhaṭṭhakaṃ utusamuṭṭhānaṃ nāma. Tasmimpi utu aññaṃ
aṭṭhakaṃ samuṭṭhāpeti, idaṃ utupaccayaṃ nāma. Tasmimpi utu aññaṃ aṭṭhakaṃ
samuṭṭhāpeti, idaṃ utupaccayautusamuṭṭhānaṃ nāma. Evaṃ tissoyeva santatiyo ghaṭṭetuṃ
sakkoti, na tato paraṃ. Imamatthaṃ anupādinnakenapi dīpetuṃ vaṭṭati. Utusamuṭṭhāno
nāma balāhako. Utupaccayā nāma vuṭṭhidhāRā. Deve pana vuṭṭhe bījāni virūhanti,
paṭhavī gandhaṃ muñcati, pabbatā nīlā khāyanti, samuddo vaḍḍhati, etaṃ
utupaccayautusamuṭṭhānaṃ nāma.
     Cittato samuṭṭhitaṃ suddhaṭṭhakaṃ cittasamuṭṭhānaṃ nāma. "pacchājātā cittacetasikā
dhammā purejātassa imassa kāyassa pacchājātapaccayena paccayo"ti 3- idaṃ
cittapaccayaṃ  nāma. "ākāse antalikkhe hatthimpi dassenti, assampi dassenti,
rathampi dassenti, vividhampi senābyūhaṃ dassentī"ti 4- idaṃ
cittapaccayautusamuṭṭhānaṃ nāma.
     Parinipphannanti paṇṇarasa rūpā parinipphannā 5- nāma, dasa rūpā
aparinipphannā nāma. Yadi aparinipphannā, asaṅkhatā nāma bhaveyyuṃ, tesaṃyeva pana rūpānaṃ
kāyavikāro kāyaviññatti nāma, vacīvikāro vacīviññatti nāma. Chiddaṃ vivaraṃ
ākāsadhātu nāma, lahubhāvo lahutā nāma. Mudubhāvo mudutā nāma, kammaññabhāvo
@Footnote: 1 Ma. vasantassa       2 cha.Ma. tilakakāḷakuṭṭhādīni     3 abhi. 40/11/7
@4 khu.paṭi. 31/693/601 (syā)          5 cha.Ma. rūpāni parinipphannāni. evamuparipi

---------------------------------------------------------------------------------------------
page402.
Kammaññatā nāma, nibbatti upacayo nāma, pavatti santati nāma, jīraṇākāro
jaratā nāma, hutvā abhāvākāro aniccatā nāmāti sabbaṃ parinipphannaṃ
saṅkhatameva hotīti.
                         Pakiṇṇakakathā niṭṭhitā.
                     Aṭṭhasāliniyā dhammasaṅgahaṭṭhakathāya
                        rūpakaṇḍavaṇṇanā niṭṭhitā.
                          ------------

---------------------------------------------------------------------------------------------
page403.
                        3. Nikkhepakaṇḍavaṇṇanā
                           tikanikkhepakathā
     [985] Ettāvatā kusalattiko sabbesaṃ kusalādidhammānaṃ padabhājananayena
vitthārito hoti. Yasmā pana yvāyaṃ kusalattikassapi padabhājananayo 1- vutto,
sesatikadukānaṃ pana eseva vibhajananayo hoti. Yathā hi ettha, evaṃ "katame
dhammā sukhāya vedanāya sampayuttā, yasmiṃ samaye kāmāvacaraṃ kusalaṃ cittaṃ
uppannaṃ hoti somanassasahagataṃ ñāṇasampayuttaṃ rūpārammaṇaṃ vā .pe. Ye
vā pana tasmiṃ samaye aññepi atthi paṭiccasamuppannā arūpino dhammā
ṭhapetvā vedanākkhandhaṃ, ime dhammā sukhāya vedanāya sampayuttā"tiādinā
anukkamena sabbatikadukesu sakkā paṇḍitehi vibhajananayaṃ sallakkhetuṃ. Tasmā
taṃ vitthāradesanaṃ nikkhipitvā aññena nātisaṅkhepavitthārena nayena 2-
sabbatikadukadhammavibhāgaṃ dassetuṃ "katame dhammā kusalā"ti nikkhepakaṇḍaṃ āraddhaṃ.
Cittuppādakaṇḍaṃ hi vitthāradesanā, aṭṭhakathākaṇḍaṃ saṅkhepadesanā, idaṃ pana
nikkhepakaṇḍaṃ cittuppādakaṇḍaṃ upādāya saṅkhepo, aṭṭhakathākaṇḍaṃ upādāya
vitthāroti nātisaṅkhittavitthāradhātukaṃ 3- hoti. Tayidaṃ vitthāradesanaṃ nikkhipitvā
desitattāpi heṭṭhā vuttakāraṇavasenāpi nikkhepakaṇḍaṃ nāmāti veditabbaṃ.
Vuttaṃ hetaṃ:-
            "mūlato khandhato cāpi      dvārato cāpi bhūmito
             atthato dhammato cāpi     nāmato cāpi liṅgato
             nikkhipitvā desitattā    `nikkhepo'ti pavuccatī"ti.
     Idaṃ hi "tīṇi kusalamūlānī"tiādinā nayena mūlato nikkhipitvā desitaṃ,
"taṃsampayutto vedanākkhandho"ti khandhato, "taṃsamuṭṭhānaṃ kāyakamman"ti dvārato,
kāyadvārappavattaṃ hi kammaṃ kāyakammanti vuccati. "sukhabhūmiyaṃ kāmāvacare"ti bhūmito
@Footnote: 1 cha.Ma. vibhajananayo      2 cha.Ma. nātisaṅkhepanātivitthāranayena
@3 cha. saṅkhittavitthāradhātukaṃ

---------------------------------------------------------------------------------------------
page404.
Nikkhipitvā desitaṃ. Tattha tattha atthadhammaliṅganāmānaṃ 1- vasena desitattā
atthādīni 2- nikkhipitvā desitaṃ nikkhepakaṇḍaṃ nāmāti veditabbaṃ.
     Tattha kusalapadaniddese tāva tīṇīti gaṇanaparicchedo, kusalāni ca tāni
mūlāni ca, kusalānaṃ vā dhammānaṃ hetupaccayapabhavajanakasamuṭṭhānanibbattakaṭṭhena
mūlānīti kusalamūlāni. Evaṃ atthavasena dassetvā idāni nāmavasena dassetuṃ
"alobho adoso amoho"ti āha. Ettāvatā yasmā mūlena muttaṃ kusalaṃ nāma
natthi, tasmā catubhūmikakusalaṃ tīhi mūlehi pariyādiyitvā dassesi dhammarājā.
Taṃsampayuttoti tehi alobhādīhi sampayutto, tattha alobhena sampayutte
saṅkhārakkhandhe adosāmohāpi alobhena sampayuttasaṅkhārakkhandhagahaṇaṃyeva 3- gacchanti.
Sesadvayavasena sampayogepi eseva nayo. Iti catubhūmikakusalaṃ puna
taṃsampayuttakacatukkhandhavasena pariyādiyitvā dassesi dhammarājā. Taṃsamuṭṭhānanti tehi
alobhādīhi samuṭṭhitaṃ. Imināpi nayena tadeva catubhūmikakusalaṃ tiṇṇaṃ kammadvārānaṃ vasena
pariyādiyitvā dassesi dhammarājā. Evaṃ tāva kusalaṃ tīsu ṭhānesu pariyādiyitvā
desitaṃ. 4-
     [986] Akusalepi eseva nayo. Dvādasannaṃ hi akusalacittānaṃ evampi
mūlena muttaṃ nāma natthīti mūlena pariyādiyitvā dassesi dhammarājā.
Taṃsampayuttacatukkhandhato ca uddhaṃ akusalaṃ nāma natthīti tāneva dvādasa akusalacittāni
catukkhandhavasena pariyādiyitvā dassesi dhammarājā. Kāyakammādivasena pana nesaṃ
pavattisabbhāvato kammadvāravasena pariyādiyitvā dassesi dhammarājā. Yaṃ panettha
"tadekaṭṭhā ca kilesā"tiādi vuttaṃ, tattha ekasmiṃ citte puggale vā ṭhitanti
ekaṭṭhaṃ. Tattha ekasmiṃ citte ṭhitaṃ sahajekaṭṭhaṃ nāma hoti, ekasmiṃ puggale
ṭhitaṃ pahānekaṭṭhaṃ nāma. Tena lobhādinā aññena vā tattha tattha niddiṭṭhena
saha ekasmiṃ ṭhitanti tadekaṭṭhaṃ. Tattha "katame dhammā saṅkiliṭṭhasaṅkilesikā? tīṇi
@Footnote: 1 cha.Ma. atthadhammanāmaliṅgānaṃ                2 cha. atthādīhi
@3 cha.Ma. sampayuttasaṅkhārakkhandhagaṇanaṃyeva         4 cha.Ma. dassitaṃ

---------------------------------------------------------------------------------------------
page405.
Akusalamūlāni lobho doso moho tadekaṭṭhā ca kilesā"ti saṅkiliṭṭhattike
"katame dhammā hīnā? tīṇi akusalamūlāni lobho doso moho tadekaṭṭhā ca
kilesā"ti hīnattike "katame dhammā akusalā? tīṇi akusalamūlāni lobho doso
moho tadekaṭṭhā ca kilesā"ti imasmiṃ akusalattike. "katame dhammā saṅkiliṭṭhā?
tīṇi akusalamūlāni lobho doso moho tadekaṭṭhā ca kilesā"ti kilesagocchake
"katame dhamme saraṇā? tīṇi akusalamūlāni lobho doso moho tadekaṭṭhā ca
kilesā"ti saraṇaduketi imesu ettakesu ṭhānesu sahajekaṭṭhaṃ āgataṃ.
     Dassanenapahātabbattike pana "imāni tīṇi saññojanāni tadekaṭṭhā ca
kilesā"ti dassanenapahātabbahetukattikepi "imāni tīṇi saññojanāni tadekaṭṭhā
ca kilesā"ti puna tattheva "tīṇi saññojanāni sakkāyadiṭṭhi vicikicchā
sīlabbataparāmāso, ime dhammā dassanenapahātabbā. Tadekaṭṭho lobho doso moho,
ime dhammā dassanenapahātabbahetū. Tadekaṭṭhā ca kilesā taṃsampayutto
vedanākkhandho saññākkhandho saṅkhārakkhandho viññāṇakkhandho taṃsamuṭṭhānaṃ kāyakammaṃ
vacīkammaṃ manokammaṃ, ime dhammā dassanenapahātabbahetukā"ti sammappadhānavibhaṅge
"tattha katame anuppannā pāpakā akusalā dhammā? tīṇi akusalamūlāni lobho
doso moho tadekaṭṭhā ca kilesā"ti 1- imesu pana ettakesu ṭhānesu pahānekaṭṭhaṃ
āgatanti veditabbaṃ.
     [987] Abyākatapadaniddeso uttānatthoyevāti. Imasmiṃ tike tīṇi
lakkhaṇāni tisso paññattiyo kasiṇugghāṭimākāsaṃ ajjaṭākāsaṃ ākiñcaññāyatanassa
ārammaṇaṃ nirodhasamāpatti ca na labbhantīti 2- vuttaṃ.
     [988] Vedanāttikaniddese sukhabhūmiyanti ettha yathā
tambabhūmi kaṇhabhūmīti tambabhūmikaṇhabhūmiyova vuccanti, evaṃ sukhampi
sukhabhūmi nāma. Yathā ucchubhūmi sālibhūmīti ucchusālīnaṃ uppajjanaṭṭhānāni
vuccanti, evaṃ sukhassa uppajjanaṭṭhānaṃ cittampi sukhabhūmi nāma, taṃ
idha adhippetaṃ. Yasmā pana sā kāmāvacare vā hoti
@Footnote: 1 abhi. 35/391/249         2 cha.Ma. labbhatīti

---------------------------------------------------------------------------------------------
page406.
Rūpāvacarādīsu vā, tasmāssā taṃ pabhedaṃ dassetuṃ "kāmāvacare"tiādi vuttaṃ. Sukhavedanaṃ
ṭhapetvāti yā sā sukhabhūmiyaṃ sukhavedanā, taṃ ṭhapetvā. Taṃsampayuttoti tāya 1-
ṭhapitāya sukhavedanāya sampayutto. Sesapadadvayepi imināva nayena attho
veditabbo. 2-
     Imasmiṃ tike tisso vedanā sabbaṃ rūpaṃ nibbānanti idampi na labbhati.
Ayaṃ hi tiko kusalattike ca alabbhamānehi imehi ca tīhi koṭṭhāsehi muttako
nāma. Ito paresu pana tikadukesu pālito ca atthato ca yaṃ vattabbaṃ siyā,
taṃ sabbaṃ padānukkamena mātikākathāya ceva kusalādīnañca niddese vuttameva.
Yaṃ pana yattha visesamattaṃ, tadeva vakkhāma.
     [991] Tattha vipākattike tāva kiñcāpi arūpadhammā viya rūpadhammāpi
kammasamuṭṭhānā atthi, anārammaṇattā pana te kammasarikkhakā na hontīti
sārammaṇā arūpadhammāva kammasarikkhakattā "vipākā"ti vuttā bījasarikkhakaphalaṃ viya.
Sālibījasmiṃ hi vapite aṅkurapattādīsu nikkhantesupi "sāliphalan"ti na vuccati,
yadā pana sālisīsaṃ pakkaṃ hoti pariṇataṃ, tadā bījasarikkhako sālīeva "sāliphalan"ti
vuccati, aṅkurapattādīni pana bījajātāni bījato nibbattānīti vuccanti. Evameva
rūpampi "kammajan"ti vā "upādinnan"ti vā vattuṃ vaṭṭati.
     [994] Upādinnattike kiñcāpi khīṇāsavassa khandhā "amhākaṃ mātulatthero,
amhākaṃ cūḷapitutthero"ti vadantānaṃ paresaṃ upādānassa paccayā honti,
maggaphalanibbānāni pana aggahitāni aparāmaṭṭhāni anupādinnāneva. Tāni hi
yathā divasaṃ santatto 3- ayoguḷo makkhikānaṃ abhinisīdanassa paccayo na hoti,
evameva tejussadattā taṇhāmānadiṭṭhivasena gahaṇassa paccayā na honti. Tena
vuttaṃ "ime dhammā anupādinnaanupādāniyā"ti.
     [998] Asaṅkiliṭṭhaasaṅkilesikesupi eseva nayo.
@Footnote: 1 Sī. tāyeva      2 cha.Ma. veditabboti      3 Sī. divasasantatto

---------------------------------------------------------------------------------------------
page407.
     [1000] Vitakkattike vitakkasahajātena vicārena saddhiṃ kusalattike
alabbhamānāva na labbhanti.
     [1003] Pītisahagatattike pītiādayo attanā sahajātadhammānaṃ
pītisahagatādibhāvaṃ datvā sayaṃ piṭṭhivaṭṭakā jātā. Imasmiṃ hi tike dve
domanassasahagatacittuppādā dukkhasahagataṃ kāyaviññāṇaṃ upekkhāvedanā rūpaṃ nibbānanti
idampi na labbhati. Ayaṃ hi tiko kusalattike ca alabbhamānehi imehi ca
pañcahi koṭṭhāsehi muttako nāma.
     [1006] Dassanenapahātabbattike saññojanānīti bandhanāni. Sakkāyadiṭṭhīti
vijjamānaṭṭhena sati khandhapañcakasaṅkhāte kāye sayaṃ vā sati tasmiṃ kāye diṭṭhīti
sakkāyadiṭṭhi. Sīlena sujjhituṃ sakkā, vatena sujjhituṃ sakkā, sīlavatehi sujjhituṃ
sakkāti gahitasamādānaṃ pana sīlabbataparāmāso nāma.
     [1007] Idhāti desāpadese nipāto. Svāyaṃ katthaci lokaṃ upādāya
vuccati. Yathāha "idha tathāgato loke uppajjatī"ti. 1- Katthaci sāsanaṃ. Yathāha
"idheva bhikkhave samaṇo, idha dutiyo samaṇo"ti. 2- Katthaci okāsaṃ. Yathāha:-
          "idheva tiṭṭhamānassa            devabhūtassa me sato
           punarāyu 3- ca me laddho       evaṃ jānāhi mārisā"ti. 4-
     Katthaci padapūraṇamattameva. Yathāha "idhāhaṃ bhikkhave bhuttāvī assaṃ pavārito"ti. 5-
Idha pana lokaṃ upādāya vuttoti veditabbo.
     Assutavā puthujjanoti ettha pana āgamādhigamābhāvā ñeyyo assutavā
iti. Yassa hi khandhadhātuāyatanapaccayākārasatipaṭṭhānādīsu uggahaparipucchā-
vinicchayarahitattā diṭṭhipaṭisedhako neva āgamo, paṭipattiyā adhigantabbassa anadhigatattā
neva adhigamo atthi, so āgamādhigamābhāvā ñeyyo assutavā iti. Svāyaṃ:-
@Footnote: 1 dī.Sī. 9/279/99    2 Ma.mū. 12/139/98, aṅ.catukka. 21/241/265
@3 pāli. punevāyu      4 dī.Ma. 10/369/244      5 Ma.mū. 12/30/17

---------------------------------------------------------------------------------------------
page408.
            Puthūnaṃ jananādīhi           kāraṇehi puthujjano
            puthujjanantogadhattā        puthu vāyaṃ jano iti. 1-
      So hi puthūnaṃ nānappakārānaṃ kilesādīnaṃ jananādīhi kāraṇehi puthujjano.
Yathāha:- "puthū 2- kilese janetīti puthujjano, puthū avihatasakkāyadiṭṭhikāti
puthujjanā, puthū 3- nānāsatthārānaṃ mukhamullokikāti 3- puthujjanā, puthū sabbagatīhi
avuṭṭhitāti puthujjanā, puthū nānābhisaṅkhāre abhisaṅkharontīti  puthujjanā, puthū
nānāoghehi vuyhantīti puthujjanā, puthū nānāsantāpehi santappantīti puthujjanā,
puthū nānāpariḷāhehi paridayhantīti puthujjanā, puthū pañcasu kāmaguṇesu
rattā giddhā gadhitā mucchitā ajjhāpannā 4- laggā laggitā 5- palibuddhāti
puthujjanā, puthū pañcahi nīvaraṇehi āvutā nivutā ophutā 6- pihitā paṭicchannā
paṭikujjhitāti puthujjanā"ti. 7- Puthūnaṃ vā gaṇanapathamatītānaṃ ariyadhammaparammukhānaṃ
nīcadhammasamācārānaṃ janānaṃ antogadhattāpi puthujjanā, puthu vā ayaṃ, visuṃyeva
saṅkhyaṃ gato, visaṃsaṭṭho sīlasutādiguṇayuttehi ariyehi janotipi puthujjano.
Evametehi "assutavā puthujjano"ti dvīhi padehi ye te:-
          "duve puthujjanā vuttā        buddhenādiccabandhunā
           andho puthujjano eko       kalyāṇeko puthujjano"ti.
     Dve puthujjanā vuttā, tesu andhaputhujjano vutto hotīti veditabbo.
     Ariyānaṃ adassāvītiādīsu ariyāti 8- ārakattā kilesehi anaye na
iriyanato aye iriyanato sadevakena lokena ca araṇīyato buddhā ca paccekabuddhā
ca buddhasāvakā ca vuccanti, buddhāyeva vā idha ariyā. Yathāha "sadevake bhikkhave
loke .pe. Tathāgato ariyoti vuccatī"ti. 9-
@Footnote: 1 su.vi. 1/7/58, pa.sū. 1/2/21, mano. pū. 1/51/49, sārattha.pakā. 2/124 (syā)
@2 cha.Ma. puthu. evamuparipi               3-3 cha.Ma. satthārānaṃ mukhullokikāti
@4 cha.Ma. ajjhosannā, Sī. ajjhopannā     5 Sī. lagitā
@6 cha.Ma. ovutā                     7 khu.mahā. 29/239/179
@8 Ma. ariyā nāma, pa.sū. 1/2/22 mūlapariyāyasuttavaṇṇanāyañca passitabbaṃ
@9 saṃ.Ma. 19/1098/380

---------------------------------------------------------------------------------------------
page409.
     Sappurisāti ettha pana paccekabuddhā tathāgatasāvakā ca "sappurisā"ti
veditabbā. Te hi lokuttaraguṇayogena sobhaṇā purisāti sappurisā. Sabbeva
vā ete dvedhāpi vuttā. Buddhāpi hi ariyā ca sappurisā ca,
paccekabuddhatathāgatasāvakā ca. 1- Yathāha:-
                  "yo ve kataññū katavedi dhīro
                   kalyāṇamitto daḷhabhatti ca hoti
                   dukkhitassa sakkacca karoti kiccaṃ
                   tathāvidhaṃ sappurisaṃ vadantī"ti. 2-
     "kalyāṇamitto daḷhabhatti ca hotī"ti ettāvatā hi buddhasāvako
vutto, kataññutādīhi buddhā paccekabuddhāti. Idāni yo tesaṃ ariyānaṃ adassanasīlo,
na ca dassane sādhukārī, so ariyānaṃ adassāvīti veditabbo. So cakkhunā
adassāvī, ñāṇena adassāvīti duvidho, tesu ñāṇena adassāvī idha adhippeto.
Maṃsacakkhunā hi dibbacakkhunā vā ariyā diṭṭhāpi adiṭṭhāva honti, tesaṃ cakkhūnaṃ
vaṇṇamattaggahaṇato, na ariyabhāvagocarato. Soṇasiṅgālādayopi cakkhunā ariye
passanti, na ca te ariyānaṃ dassāvino.
     Tatridaṃ vatthu:- cittalapabbatavāsino kira khīṇāsavattherassa upaṭṭhāko
vuḍḍhapabbajito ekadivasaṃ therena saddhiṃ piṇḍāya caritvā therassa pattacīvaraṃ
gahetvā piṭṭhito āgacchanto theraṃ pucchi "ariyā nāma bhante kīdisā"ti.
Thero āha "idhekacco mahallako ariyānaṃ pattacīvaraṃ gahetvā vattapaṭivattaṃ 3-
katvā sahacarantopi neva ariye jānāti, evaṃ dujjānā āvuso ariyā"ti.
Evaṃ vuttepi so neva aññāsi. Tasmā na cakkhunā dassanaṃ dassanaṃ,
ñāṇadassanameva dassanaṃ. Yathāha "kinte vakkali iminā pūtikāyena diṭṭhena, yo kho
vakkali dhammaṃ passati, so maṃ passatī"ti. 4- Tasmā cakkhunā passantopi ñāṇena
@Footnote: 1 cha.Ma. paccekabuddhā buddhasāvakāpi, papañcasūdaniyañca saṃsandetabbaṃ
@2 khu.jā. 27/2466/541 (syā)    3 cha.Ma. vattapaṭipattiṃ    4 saṃ.kha. 17/87/96

---------------------------------------------------------------------------------------------
page410.
Ariyehi diṭṭhaṃ aniccādilakkhaṇaṃ apassanto ariyādhigatañca dhammaṃ anadhigacchanto
ariyabhāvakaraṇadhammānaṃ 1- ariyabhāvassa ca adiṭṭhattā "ariyānaṃ adassāvī"ti veditabbo.
     Ariyadhammassa akovidoti satipaṭṭhānādibhede ariyadhamme akusalo. Ariyadhamme
avinītoti ettha pana:-
            duvidho vinayo nāma          ekamekattha pañcadhā
            abhāvato tassa ayaṃ          "avinīto"ti vuccati.
     Ayaṃ hi saṃvaravinayo pahānavinayoti duvidho vinayo. Ettha ca duvidhepi
vinaye ekameko vinayo pañcadhā bhijjati. Saṃvaravinayopi hi sīlasaṃvaro satisaṃvaro
ñāṇasaṃvaro khantisaṃvaro viriyasaṃvaroti pañcavidho. Pahānavinayopi tadaṅgappahānaṃ
vikkhambhanappahānaṃ samucchedappahānaṃ paṭipassaddhippahānaṃ nissaraṇappahānanti
pañcavidho.
     Tattha "iminā pāṭimokkhasaṃvarena upeto hoti samupeto"ti 2- ayaṃ sīlasaṃvaro.
"rakkhati cakkhundriyaṃ, cakkhundriye saṃvaraṃ āpajjatī"ti 3- ayaṃ satisaṃvaro.
                 "yāni sotāni lokasmiṃ [ajitāti bhagavā]
                  sati tesaṃ nivāraṇaṃ
                  sotānaṃ saṃvaraṃ brūmi
                  paññāyete pithiyyare"ti 4-
ayaṃ ñāṇasaṃvaro nāma. "khamo hoti sītassa uṇhassā"ti 5- ayaṃ khantisaṃvaro.
"uppannaṃ kāmavitakkaṃ nādhivāsetī"ti 6- ayaṃ viriyasaṃvaro. Sabbopāyaṃ saṃvaro
yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato "saṃvaro "
vinayanato "vinayo"ti vuccati. Evaṃ tāva saṃvaravinayo pañcadhā bhijjatīti veditabbo.
     Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva
tamassa, tena tena vipassanāñāṇena tasas tassa anatthassa pahānaṃ. Seyyathīdaṃ:-
@Footnote: 1 cha.Ma. ariyakaradhammānaṃ      2 abhi. 35/511/296
@3 dī.Sī. 9/213/70, Ma.mū. 12/295,349/258,310, saṃ. saḷā. 18/317/220 (syā),
@aṅ. tika. 20/16/108      4 khu. su. 25/1042/532     5 Ma.mū. 12/24/14
@6 Ma.mū. 12/26/15, aṅ. catukka. 21/114/133, aṅ. chakka. 22/329/436 (syā)

---------------------------------------------------------------------------------------------
page411.
Nāmarūpavavaṭṭhānena sakkāyadiṭṭhiyā, paccayapariggahena ahetuvisamahetudiṭṭhīnaṃ,
tasseva aparabhāge 1- kaṅkhāvitaraṇena kathaṃkathibhāvassa, kalāpasammasanena "ahaṃ mamā"ti
gāhassa, maggāmaggavavaṭṭhānena amagge maggasaññāya, udayadassanena ucchedadiṭṭhiyā,
vayadassanena sassatadiṭṭhiyā, bhayadassanena sabhaye abhayasaññāya, ādīnavadassanena
assādasaññāya, nibbidānupassanāya abhiratisaññāya, muñcitukamyatāñāṇena
amuñcitukāmatāya, upekkhāñāṇena anupekkhāya, anulomena dhammaṭṭhitiyā 2-
nibbāne ca paṭilomabhāvassa, gotrabhunā saṅkhāranimittagāhassa pahānaṃ. Etaṃ
tadaṅgappahānaṃ nāma.
     Yaṃ pana upacārappanābhedena samādhinā pavattibhāvanivāraṇato ghaṭappahāreneva
udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ, etaṃ
vikkhambhanappahānaṃ nāma. Yaṃ catunnaṃ ariyamaggānaṃ bhāvitattā taṃtaṃmaggavato attano
santāne "diṭṭhigatānaṃ pahānāyā"tiādinā 3- nayena vuttassa samudayapakkhikassa
kilesagaṇassa accantaappavattibhāvena pahānaṃ, idaṃ samucchedappahānaṃ nāma.
Yaṃ pana phalakkhaṇe paṭipassaddhattaṃ kilesānaṃ, etaṃ paṭipassaddhippahānaṃ nāma. Yaṃ
sabbasaṅkhatanissaṭattā pahīnasabbasaṅkhataṃ nibbānaṃ, etaṃ nissaraṇappahānaṃ nāma.
Sabbampi cetampahānaṃ yasmā cāgaṭṭhena pahānaṃ, vinayanaṭṭhena vinayo. Tasmā
"pahānavinayo"ti vuccati. Taṃtaṃpahānavato vā tassa vinayassa sambhavatopetaṃ
"pahānavinayo"ti vuccati. Evaṃ pahānavinayopi pañcadhā bhijjatīti veditabbo.
     Evamayaṃ saṅkhepato duvidho bhedato ca  dasavidho vinayo bhijjanasaṃvarattā 4-
pahātabbassa ca appahīnattā yasmā etassa assutavato puthujjanassa natthi,
tasmā abhāvato tassa ayaṃ "avinīto"ti vuccati. 5- Eseva nayo sappurisānaṃ
adassāvī sappurisadhammassa akovido sappurisadhamme avinītoti etthāpi.
Ninnānākāraṇaṃ hetaṃ atthato. Yathāha "yeva te ariyā, teva te sappurisā. Yeva te
@Footnote: 1 cha.Ma. aparabhāgena       3 abhi. 34/277/84
@2 cha.Ma. dhammaṭṭhitiyaṃ        4 cha.Ma. bhinnasaṃvarattā     5 cha.Ma. vuccatīti

---------------------------------------------------------------------------------------------
page412.
Sappurisā, teva te ariyā. Yoeva so ariyānaṃ dhammo, soeva so sappurisānaṃ
dhammo. Yoeva so sappurisānaṃ dhammo, soeva so ariyānaṃ dhammo. Yeva te
ariyavinayā, teva te sappurisavinayā. Yeva te sappurisavinayā, teva te ariyavinayā.
Ariyoti vā sappurisoti vā ariyadhammoti vā sappurisadhammoti vā ariyavinayoti
vā sappurisavinayoti vā esese eke ekaṭṭhe same samabhāge tajjāte
taññevā"ti.
     Rūpaṃ attato samanupassatīti idhekacco rūpaṃ attato samanupassati, "yaṃ rūpaṃ,
so ahaṃ. Yo ahaṃ, taṃ rūpan"ti rūpañca attānañca advayaṃ samanupassati.
Seyyathāpi nāma telappadīpassa jhāyato "yā acci, so vaṇṇo. Yo vaṇṇo,
sā accī"ti acciñca vaṇṇañca advayaṃ samanupassati. Evameva idhekacco rūpaṃ
attato samanupassatīti evaṃ rūpaṃ "attā"ti diṭṭhipassanāya passati. Rūpavantaṃ vā
attānanti arūpaṃ "attā"ti gahetvā chāyāvantaṃ rukkhaṃ viya taṃ rūpavantaṃ
samanupassati. Attani vā rūpanti arūpameva "attā"ti gahetvā pupphasmiṃ gandhaṃ
viya attani rūpaṃ samanupassati. Rūpasmiṃ vā attānanti arūpameva "attā"ti
gahetvā karaṇḍake maṇiṃ viya attānaṃ rūpasmiṃ samanupassati. Vedanādīsupi
eseva nayo.
     Tattha "rūpaṃ attato samanupassatī"ti suddharūpameva "attā"ti kathitaṃ.
"rūpavantaṃ vā attānaṃ, attani vā rūpaṃ, rūpasmiṃ vā attānaṃ. Vedanaṃ attato
.pe. Saññaṃ. Saṅkhāre. Viññāṇaṃ attato samanupassatī"ti imesu sattasu
ṭhānesu arūpaṃ "attā"ti kathitaṃ. "vedanāvantaṃ vā attānaṃ, attani vā vedanaṃ,
vedanāya vā attānan"ti evaṃ catūsu khandhesu tiṇṇaṃ tiṇṇaṃ vasena dvādasasu
ṭhānesu rūpārūpamissako attā kathito. Tattha "rūpaṃ attato samanupassati. Vedanaṃ.
Saññaṃ. Saṅkhāre. Viññāṇaṃ attato samanupassatī"ti imesu pañcasu ṭhānesu
ucchedadiṭṭhi kathitā, avasesesu sassatadiṭṭhi. Evamettha paṇṇarasa bhavadiṭṭhiyo,
pañca vibhavadiṭṭhiyo honti. Tā sabbāpi maggāvaraṇā, na saggāvaraṇā,
paṭhamamaggavajjhāti veditabbā.

---------------------------------------------------------------------------------------------
page413.
     [1008] Tattha 1- satthari kaṅkhatīti satthu sarīre vā guṇe vā ubhayattha
vā kaṅkhati. Sarīre kaṅkhamāno "dvattiṃsavaralakkhaṇapaṭimaṇḍitaṃ nāma sarīraṃ atthi
nu kho natthī"ti kaṅkhati. Guṇe kaṅkhamāno "atītānāgatapaccuppannajānanasamatthaṃ
sabbaññutañāṇaṃ atthi nu kho natthī"ti kaṅkhati. Ubhayattha kaṅkhamāno
"asītyānubyañjanabyāmappabhānurañjitāya sarīranipphattiyā 2- samannāgato
sabbañeyyajānanasamatthaṃ sabbaññutañāṇaṃ paṭivijjhitvā ṭhito lokanāyako 3- buddho nāma
atthi nu kho natthī"ti kaṅkhati. Ayaṃ hissa attabhāve guṇe vā kaṅkhanato ubhayattha
kaṅkhati nāma. Vicikicchatīti ārammaṇaṃ nicchetuṃ asakkonto kicchati kilamati.
Nādhimuccatīti tattheva adhimokkhaṃ na labhati. Na sampasīdatīti cittaṃ anāvilaṃ katvā
pasīdituṃ na sakkoti, guṇesu na pasīdati.
     Dhamme kaṅkhatītiādīsu pana "kilese pajahantā cattāro ariyamaggā
paṭipassaddhakilesāni cattāri sāmaññaphalāni maggaphalānaṃ ārammaṇapaccayabhūtaṃ
amatamahānibbānaṃ nāma atthi nu kho natthī"ti kaṅkhantopi "ayaṃ dhammo
niyyāniko nu kho aniyyāniko"ti kaṅkhantopi dhamme kaṅkhati nāma. "cattāro
maggaṭṭhikā 4- cattāro phalaṭṭhikāti idaṃ saṃgharatanaṃ atthi nu kho natthī"ti kaṅkhantopi
"ayaṃ saṃgho supaṭipanno nu kho duppaṭipanno"ti kaṅkhantopi "etasmiṃ saṃgharatane
dinnassa vipākaphalaṃ atthi nu kho natthī"ti kaṅkhantopi saṃghe kaṅkhati nāma.
"tisso pana sikkhā atthi nu kho natthī"ti kaṅkhantopi "tisso sikkhā
sikkhitapaccayena ānisaṃso atthi nu kho natthī"ti kaṅkhantopi sikkhāya kaṅkhati nāma.
     Pubbanto vuccati atītāni khandhadhātāyatanāni, aparanto anāgatāni.
Tattha atītesu khandhādīsu "atītā 5- nu kho na nu kho"ti kaṅkhanto pubbante
kaṅkhati nāma. Anāgatesu "anāgatā nu kho na nu kho"ti kaṅkhanto aparante
kaṅkhati nāma. Ubhayattha kaṅkhanto pubbantāparante kaṅkhati nāma. "dvādasapadikaṃ
@Footnote: 1 cha.Ma. ayaṃ pāṭho na dissati      2 Ma. sarīranibbattiyā        3 cha.Ma. lokatārako
@4 cha.Ma. maggaṭṭhakā             5 cha.Ma. atītāni

---------------------------------------------------------------------------------------------
page414.
Paccayavaṭṭaṃ atthi nu kho natthī"ti kaṅkhanto idappaccayatāpaṭiccasamuppannesu
dhammesu kaṅkhati nāma. Tatrāyaṃ vacanattho. Imesaṃ jarāmaraṇādīnaṃ paccayā idappaccayā.
Idappaccayānaṃ bhāvo idappaccayatā. Idappaccayāeva vā idappaccayatā.
Jātiādīnaṃ etaṃ adhivacanaṃ. Jātiādīsu taṃ taṃ paṭicca āgamma samuppannā 1-
paṭiccasamuppannā. Idaṃ vuttaṃ hoti:- idappaccayatāya ca paṭiccasamuppannesu ca
dhammesu kaṅkhatīti.
     [1009] Sīlenāti gosīlādinā. Vatenāti govatādinā. Sīlabbatenāti
tadubhayena. Suddhīti kilesasuddhi, paramatthasuddhibhūtaṃ vā nibbānameva. Tadekaṭṭhāti
idha pahānekaṭṭhaṃ dhuraṃ. Imissā ca pāliyā diṭṭhikileso vicikicchākilesoti
dveyeva āgatā. Lobho doso moho māno thīnaṃ uddhaccaṃ ahirikaṃ anottappanti
ime aṭṭha anāgatā, āharitvā pana dīpetabbā. Ettha hi diṭṭhivicikicchāsu
pahīyamānāsu apāyagamanīyo lobho doso moho māno thīnaṃ uddhaccaṃ ahirikaṃ
anottappanti sabbepime pahānekaṭṭhā hutvā pahīyanti, sahajekaṭṭhaṃ pana
āharitvā dīpetabbaṃ. Sotāpattimaggena hi cattāri diṭṭhisahagatāni vicikicchāsaha-
gatañcāti pañca cittāni pahīyanti. Tattha dvīsu asaṅkhārikadiṭṭhicittesu
pahīyantesu tehi sahajātā 2- lobho doso moho uddhaccaṃ ahirikaṃ anottappanti
ime kilesā sahajekaṭṭhavasena pahīyanti, sesadiṭṭhikileso ca vicikicchākileso ca
pahānekaṭṭhavasena pahīyanti. Diṭṭhisampayuttasasaṅkhārikacittesupi pahīyantesu tehi
sahajātā lobho doso moho thīnaṃ uddhaccaṃ ahirikaṃ anottappanti ime kilesā
sahajekaṭṭhavasena pahīyanti, sesadiṭṭhikileso ca vicikicchākileso ca pahānekaṭṭhavasena
pahīyanti. Evaṃ pahānekaṭṭhasmiṃyeva sahajekaṭṭhaṃ labbhatīti idaṃ sahajekaṭṭhaṃ āharitvā
dīpayiṃsu.
@Footnote: 1 cha.Ma. samuppannāti      2 cha.Ma. sahajāto. evamuparipi

---------------------------------------------------------------------------------------------
page415.
     Taṃsampayuttoti tehi tadekaṭṭhehi aṭṭhahi kilesehi sampayutto, vinibbhogaṃ
vā katvā tena lobhena tena dosenāti evaṃ ekekena sampayuttatā
dīpetabbā. Tattha lobhe gahite "moho māno thīnaṃ uddhaccaṃ ahirikaṃ
anottappan"ti ayaṃ saṅkhārakkhandho 1- kilesagaṇo lobhasampayutto nāma hoti. 2-
Dose gahite "moho thīnaṃ uddhaccaṃ ahirikaṃ anottappan"ti ayaṃ kilesagaṇo
dosasampayutto nāma. Mohe gahite "lobho doso māno thīnaṃ uddhaccaṃ ahirikaṃ
anottappan"ti ayaṃ kilesagaṇo mohasampayutto nāma. Māne gahite tena
sahuppanno "lobho doso moho thīnaṃ uddhaccaṃ ahirikaṃ anottappan"ti ayaṃ
kilesagaṇo mānasampayutto nāma. Iminā upāyena tena thīnena, tena uddhaccena,
tena ahirikena, tena anottappena sampayuttoti 3- yojanā kātabbā.
Taṃsamuṭṭhānanti tena lobhena .pe. Tena anottappena samuṭṭhitanti attho.
     Ime dhammā dassanena pahātabbāti ettha dassanaṃ nāma sotāpattimaggo,
tena pahātabbāti attho. Kasmā pana sotāpattimaggo dassanaṃ nāma jātoti?
paṭhamaṃ nibbānadassanato. Nanu gotrabhū paṭhamataraṃ passatīti? no na passati.
Disvā kattabbakiccaṃ pana na karoti, saññojanānaṃ appahānato. Tasmā passatīti
na vattabbo. Yattha katthaci rājānaṃ disvāpi paṇṇākāraṃ datvā kiccanipphattiyā
adiṭṭhattāpi "rājānaṃ na passāmī"ti vadanto cettha janapadapuriso nidassanaṃ.
     [1011] Avaseso lobhoti dassanena pahīnāvaseso lobho. Dosamohesupi
eseva nayo. Dassanena hi apāyagamanīyāva pahīnā, tehi pana aññaṃ 4- dassetuṃ
idaṃ vuttaṃ. Tadekaṭṭhāti tehi pāliyaṃ āgatehi tīhi kilesehi sampayogatopi
pahānatopi ekaṭṭhā pañca kilesā.
     [1012] Neva dassanena na bhāvanāyāti idaṃ saññojanādīnaṃ viya tehi
maggehi appahātabbataṃ sandhāya vuttaṃ. Yaṃ pana "sotāpattimaggañāṇena
@Footnote: 1 cha. saṅkhārakkhandhe                2 cha.Ma. ayaṃ pāṭho na dissati
@3 cha.Ma. sampayutto taṃsampayuttoti       4 cha.Ma. aññe

---------------------------------------------------------------------------------------------
page416.
Abhisaṅkhāraviññāṇassa nirodhena satta bhave ṭhapetvā anamatagge saṃsāravaṭṭe ye
uppajjeyyuṃ nāmañca rūpañca, etthete nirujjhantī"tiādinā 1- nayena kusalādīnaṃ
pahānaṃ anuññātaṃ, taṃ tesaṃ maggānaṃ abhāvitattā ye uppajjeyyuṃ, te
upanissayapaccayānaṃ kilesānaṃ pahīnattā pahīnāti imaṃ pariyāyaṃ sandhāya vuttanti
veditabbaṃ.
     [1013] Dassanenapahātabbahetukattike "ime dhammā dassanena
pahātabbahetukā"ti niṭṭhapetvā puna "tīṇi saññojanānī"tiādi pahātabbe dassetvā
tadekaṭṭhabhāvena hetū ceva sahetuke ca dassetuṃ vuttaṃ. Tattha kiñcāpi dassanena
pahātabbesu hetūsu lobhasahagato moho lobhena sahetuko hoti, dosasahagato
moho dosena, lobhadosā ca mohenāti pahātabbahetukapade te 2- saṅgahaṃ
gacchanti, vicikicchāsahagato pana moho aññassa sampayuttahetuno abhāvena
hetuyeva, na sahetukoti tassa pahānaṃ dassetuṃ puna "ime dhammā dassanena
pahātabbahetū"ti vuttaṃ.
     [1018] Dutiyapade uddhaccasahagatassa mohassa pahānaṃ dassetuṃ "ime
dhammā bhāvanāya pahātabbahetū"ti vuttaṃ, so hi attanā sampayuttadhamme
sahetuke katvā piṭṭhivaṭṭako jāto. Vicikicchāsahagato viya aññassa
sampayuttahetuno abhāvā pahātabbahetukapadaṃ na bhajati. Tatiyapade avasesā kusalākusalāti 3-
puna akusalaggahaṇaṃ vicikicchāuddhaccasahagatānaṃ mohānaṃ saṅgahatthaṃ kataṃ. Te hi
sampayuttahetuno abhāvā pahātabbahetukā nāma na honti.
     [1029] Parittārammaṇattike ārabbhāti ārammaṇaṃ katvā. Sayaṃ hi
parittā vā hontu mahaggatā vā, paritte dhamme ārammaṇaṃ katvā uppannā
parittārammaṇā. Mahaggate ārammaṇaṃ katvā uppannā mahaggatārammaṇā.
Appamāṇe ārammaṇaṃ katvā uppannā appamāṇārammaṇā. Te pana parittāpi
honti mahaggatāpi appamāṇāpi.
@Footnote: 1 khu.cūḷa. 30/89/22 (syā)      2 cha.Ma. pahātabbahetukapadepete
@3 cha.Ma. avasesā akusalāti

---------------------------------------------------------------------------------------------
page417.
     [1035] Micchattattike ānantarikānīti anantarāyena phaladāyakāni,
mātughātakakammādīnaṃ etaṃ adhivacanaṃ. Tesu hi ekasmimpi kamme kate taṃ
paṭibāhitvā aññaṃ kammaṃ attano vipākassa okāsaṃ kātuṃ na sakkoti.
Sineruppamāṇepi hi suvaṇṇathūpe katvā cakkavāḷamattaṃ vā ratanamayaṃ pākāraṃ
vihāraṃ katvā 1- taṃ pūretvā nisinnassa buddhappamukhassa bhikkhusaṃghassa 2- yāvajīvaṃ
cattāro paccaye dadatopi taṃ kammaṃ etesaṃ kammānaṃ vipākaṃ paṭibāhituṃ na
sakkotieva. Yā ca micchādiṭṭhi nitayāti ahetukavādaakiriyavādanatthikavādesu
aññataRā. Taṃ hi gahetvā ṭhitaṃ puggalaṃ buddhasatampi buddhasahassampi bodhetuṃ
na sakkoti.
     [1038] Maggārammaṇattike ariyamaggaṃ ārabbhāti lokuttaramaggaṃ ārammaṇaṃ
katvā, te pana parittāpi honti mahaggatāpi.
     [1039] Maggahetukaniddese paṭhamanayena paccayaṭṭhena hetunā
maggasampayuttakānaṃ khandhānaṃ sahetukabhāvo dassito. Dutiyanayena maggabhūtena
sammādiṭṭhisaṅkhātena hetunā sesamaggaṅgānaṃ 3- sahetukabhāvo dassito. Tatiyanayena
maggena 4- uppannahetūhi sammādiṭṭhiyā sahetukabhāvo dassitoti veditabbo.
     [1040] Adhipatiṃ karitvāti ārammaṇādhipatiṃ katvā. Te ca kho parittadhammāva
honti. Ariyasāvakānaṃ hi attano maggaṃ garuṃ katvā paccavekkhaṇakāle
5- ārammaṇādhipatiṃ katvā labbhati. 5- Cetopariyañāṇena pana ariyasāvako parassa
maggaṃ paccavekkhamāno garuṃ karontopi attanā 6- paṭividdhamaggaṃ 7- viya garuṃ na
karoti. Yamakapāṭihāriyaṃ karontaṃ tathāgataṃ disvā tassa maggaṃ garuṃ karoti na
karotīti? karoti, na pana attano maggaṃ viya. Arahā na kiñci katvā 8- dhammaṃ
garuṃ karoti ṭhapetvā maggaphalanibbānanti etthāpi ayamevattho. Vīmaṃsādhipateyyanti
@Footnote: 1 cha.Ma. kāretvā   2 cha.Ma. saṃghassa                    3 Ma. sesamaggānaṃ
@4 cha.Ma. magge      5-5 cha.Ma. ārammaṇādhipati labbhati       6 Ma. attano
@7 Ma. paṭiladdhamaggaṃ    8 cha.Ma. ayaṃ pāṭho na dissati

---------------------------------------------------------------------------------------------
page418.
Idaṃ sahajātādhipatiṃ dassetuṃ vuttaṃ. Chandaṃ hi jeṭṭhakaṃ katvā maggaṃ bhāventassa
chando adhipati nāma hoti, na maggo. Sesadhammāpi chandādhipatino nāma
honti, na maggādhipatino. Cittepi eseva nayo. Vīmaṃsaṃ pana jeṭṭhakaṃ katvā
maggaṃ bhāventassa vīmaṃsādhipati ceva hoti maggo cāti, sesadhammāpi maggādhipatino
nāma honti. Viriyepi eseva nayo.
     [1041] Uppannattikaniddese jātāti nibbattā, paṭiladdhattabhāvā.
Bhūtātiādīni tesaṃyeva vevacanāni. Jātieva hi bhāvuppattiyā bhūtā. 1- Paccayānaṃ
saṃyoge jātattā sañjātā. Nibbattilakkhaṇaṃ pattattā nibbattā. Upasaggavasena
pana padaṃ vaḍḍhetvā abhinibbattāti vuttā. Pākaṭībhūtāti 2- pātubhūtā. Pubbantato
uddhaṃ pannāti uppannā. Upasaggavasena 3- padaṃ vaḍḍhetvā samuppannāti vuttā.
Nibbattaṭṭheneva uddhaṃ ṭhitāti uṭṭhitā. Paccayasaṃyoge uṭṭhitāti samuṭṭhitā.
Puna upapannāti vacane kāraṇaṃ heṭṭhā vuttanayeneva veditabbaṃ. Uppannaṃsena
saṅgahitāti uppannakoṭṭhāsena gaṇanaṃ gatā. Rūpā vedanā saññā saṅkhārā
viññāṇanti idaṃ nesaṃ sabhāvadassanaṃ. Dutiyapadaniddeso vuttapaṭisedhanayena
veditabbo. Tatiyapadaniddeso uttānatthova.
     Ayaṃ pana tiko dvinnaṃ addhānaṃ vasena pūretvā dassito. Laddhokāsassa hi
kammassa vipāko duvidho khaṇappatto appatto ca. Tattha khaṇappatto uppanno nāma,
appatto cittānantare vā uppajjatu kappasatasahassātikkame vā, dhuvapaccayaṭṭhena
natthi nāma na hoti, uppādino dhammā nāma jātā. 4- Yathā hi "tiṭṭhate pahāya 5-
poṭṭhapāda arūpī attā saññāmayo, atha imassa purisassa aññāva 6- saññā
uppajjanti, aññāva 6- saññā nirujjhantī"ti 7- ettha āruppe kāmāvacarasaññā
pavattikāle kiñcāpi mūlabhavaṅgasaññā niruddhā, kāmāvacarasaññāya pana niruddhakāle
avassaṃ sā uppajjissatīti arūpasaṅkhāto attā natthīti saṅkhyaṃ agantvā tiṭṭhateva
@Footnote: 1 cha.Ma. jātāeva hi bhāvappattiyā bhūtā       2 ka. pākaṭā bhūtāti
@3 cha.Ma. upasaggena         4 cha. jāto     5 cha.Ma. tiṭṭhateva sāyaṃ
@6 cha.Ma. aññā ca          7 dī.Sī. 9/417/182

---------------------------------------------------------------------------------------------
page419.
Nāmāti jāto, evameva laddhokāsassa kammassa vipāko duvidho .pe. Dhuvapaccayaṭṭhena
natthi nāma na hoti, uppādino dhammā nāma jātā.
     Yadi pana āyūhitaṃ kusalākusalakammaṃ sabbaṃ vipākaṃ dadeyya, aññassa
okāsova na bhaveyya. Taṃ pana duvidhaṃ hoti dhuvavipākaṃ adhuvavipākañca. Tattha
pañca anantariyakammāni, aṭṭha samāpattiyo, cattāro ariyamaggāti etaṃ dhuvavipākaṃ
nāma, taṃ pana khaṇappattampi atthi appattampi. Tattha khaṇappattaṃ uppannaṃ nāma,
appattaṃ anuppannaṃ nāma, tassa vipāko cittānantare vā uppajjatu
kappasatasahassātikkame vā, 1- dhuvapaccayaṭṭhena anuppannaṃ nāma na hoti,
uppādino dhammāyeva nāma jātā. 2- Metteyyabodhisattassa maggo anuppanno
nāma, phalaṃ uppādino dhammāyeva nāma jātā.
     [1044] Atītattikaniddese atītāti khaṇattayaṃ atikkantā. Niruddhāti
nirodhappattā. Vigatāti vibhavaṃ gatā, vigacchitā vā. Vipariṇatāti pakativijahanena
vipariṇāmagatā. Nirodhasaṅkhātaṃ atthaṃ gatāti atthaṅgatā. Abbhatthaṅgatāti upasaggena
padaṃ vaḍḍhitaṃ. Uppajjitvā vigatāti nibbattitvā vigacchitā. Puna atītavacanena 3-
kāraṇaṃ heṭṭhā vuttameva. Parato anāgatādīsupi eseva nayo. Atītaṃsena saṅgahitāti
atītakoṭṭhāsena gaṇanaṃ gatā. Katame teti? rūpā 4- vedanā saññā saṅkhārā
viññāṇaṃ. Purato 5- anāgatādīsupi eseva nayo.
     [1047] Atītārammaṇattikaniddese atīte dhamme ārabbhātiādīsu
parittamahaggatāva dhammā veditabbā. Te hi atītādīni ārabbha uppajjanti.
     [1050] Ajjattattikaniddese tesaṃ tesanti padadvayena sabbasatte
pariyādiyyati. Ajjhattaṃ paccattanti ubhayaṃ niyakajjhattādhivacanaṃ. Niyakāti 6-
attano 7- jātā. Pāṭipuggalikāti pāṭiekassa pāṭiekassa 8- puggalassa santakā.
@Footnote: 1 cha.Ma. kappasahassātikkame vā    2 cha.Ma. dhammā nāma jātaṃ     3 cha.Ma. atītavacane
@4 cha.Ma. rūpaṃ                  5 cha.Ma. parato             6 cha.Ma. niyatāti
@7 cha. attani                  8 cha.Ma. pāṭiyekkassa pāṭiyekkassa

---------------------------------------------------------------------------------------------
page420.
Upādinnāti sarīraṭṭhakā. Te hi kammanibbattā vā hontu mā vā,
ādinnagahitaparāmaṭṭhavasena pana idha "upādinnā"ti vuttā.
     [1051] Parasattānanti attānaṃ ṭhapetvā avasesasattānaṃ. Parapuggalānanti
tasseva vevacanaṃ. Sesaṃ heṭṭhā vuttasadisameva. Tadubhayanti taṃ ubhayaṃ.
     [1053] Ajjhattārammaṇattikassa paṭhamapade parittamahaggatā dhammā
veditabbā. Dutiye appamāṇāpi. Tatiye parittamahaggatāva. Appamāṇā pana
kālena bahiddhā, kālena ajjhattaṃ ārammaṇaṃ na karonti. Anidassanattikaniddeso 1-
uttānoyevāti.
                           Dukanikkhepakathā
     [1062] Dukesu adosaniddese mettāyanavasena metti. Mettākāro
mettāyanā. Mettāya ayitassa mettāsamaṅgino cittassa bhāvo mettāyitattaṃ.
Anudayatīti anuddā, rakkhatīti attho. Anuddākāro anuddāyanā. Anuddāyitassa
bhāvo anuddāyitattaṃ. Hitassa esanaṃ 2- hitesitā. Anukampanavasena anukampā.
Sabbehipi imehi padehi upacārappanappattāva mettā vuttā. Sesapadehi
lokiyalokuttaro adoso kathito.
     [1063] Amohaniddese dukkhe ñāṇanti dukkhasacce paññā. Dukkhasamudayetiādīsupi
eseva nayo. Ettha ca dukkhe ñāṇaṃ savanasammasanapaṭivedhapaccavekkhaṇāsu
vaṭṭati, tathā dukkhasamudaye. Nirodhe pana savanapaṭivedhapaccavekkhaṇāsueva, tathā
paṭipadāya. Pubbanteti atītakoṭṭhāse. Aparanteti anāgatakoṭṭhāse.
Pubbantāparanteti tadubhaye. Idappaccayatā paṭiccasamuppannesu dhammesu ñāṇanti ayaṃ
paccayo, idaṃ paccayuppannaṃ, imaṃ paṭicca idaṃ nibbattanti evaṃ paccayesu ca
paccayuppannadhammesu ca ñāṇaṃ.
@Footnote: 1 cha.Ma. sanidassanattikaniddeso         2 cha.Ma. esanavasena

---------------------------------------------------------------------------------------------
page421.
     [1065] Lobhaniddesepi heṭṭhā anāgatānaṃ padānaṃ ayamattho,
rañjanavasena rāgo. Balavarañjanaṭṭhena sārāgo. Visayesu sattānaṃ anunayanato 1-
anunayo. Anurujjhatīti anurodho, kāmetīti attho. Yattha katthaci bhave sattā
etāya nandanti, sayaṃ vā nandatīti nandī. Nandī ca sā rañjanaṭṭhena rāgo
cāti nandīrāgo. Tattha ekasmiṃ ārammaṇe sakiṃ uppannā taṇhā nandī,
punappunaṃ uppajjantī 2- nandīrāgoti vuccati. Cittassa sārāgoti yo heṭṭhā
balavarañjanaṭṭhena "sārāgo"ti vutto, so na sattassa, cittasseva sārāgoti
attho.
     Icchanti etāya ārammaṇānīti icchā. Balavakilesabhāvena 3- mucchanti
etāya pāṇinoti mucchā. Gilitvā pariniṭṭhapetvā gahaṇavasena ajjhosānaṃ.
Iminā sattā gijjhanti gedhaṃ āpajjantīti gedho. 4- Bahalaṭṭhena vā gedho.
"gedhaṃ vā pavanasaṇḍan"ti 5- hi bahalaṭṭheneva vuttaṃ. Anantarapadaṃ upasaggavasena
vaḍḍhitaṃ. Sabbato bhāgena vā gedhoti paligedho. Sajjanti 6- etenāti saṅgo,
sagganaṭṭhena 7- vā saṅgo. Osīdanaṭṭhena vā paṅko. Ākaḍḍhanavasena ejā,
"ejā imaṃ purisaṃ. Parikaḍḍhati tassa tasseva bhavassa abhinibbattiyā"ti hi vuttaṃ.
Vañcanaṭṭhena māyā. Vaṭṭasmiṃ sattānaṃ jananaṭṭhena janikā, "taṇhā janeti
purisaṃ, cittamassa vidhāvatī"ti 8- hi vuttaṃ. Vaṭṭasmiṃ satte dukkhena saññojayamānā
janetīti sañjananī, ghaṭṭanaṭṭhena sibbatīti sibbinī, ayaṃ hi vaṭṭasmiṃ satte
cutipaṭisandhivasena sibbati ghaṭṭeti. 9- Tunnakāro viya pilotikāya pilotikaṃ, tasmā
ghaṭṭanaṭṭhena "sibbinī"ti vuttā. Anekappakāraṃ visayajālaṃ, taṇhā
vipphanditanivesasaṅkhātaṃ vā jālamassā atthīti jālinī.
@Footnote: 1 Ma. anu anu nayanato     2 cha.Ma. uppajjamānā          3 cha.Ma. bahalakilesabhāvena
@4 ka. gedhā            5 Sī. gedhaṃ vā pana vanasaṇḍaṃ      6 cha.Ma. sañjanti
@7 cha.Ma. lagganatthena      8 saṃ.sa. 15/55/42           9 cha. ghaṭeti

---------------------------------------------------------------------------------------------
page422.
     Ākaḍḍhanaṭṭhena sīghasotā saritā viyāti saritā, allaṭṭhena vā saritā,
vuttañhetaṃ "saritāni sinehitāni ca, somanassāni bhavanti jantuno"ti, 1- allāni
ceva siniddhāni cāti ayaṃ hettha attho. Visatāti visattikā, visaṭāti visattikā,
visālāti visattikā, visakkatīti visattikā, visaṃvādikāti visattikā, visaṃharatīti
visattikā, visamūlāti visattikā, visaphalāti visattikā, visaparibhogāti visattikā,
visaṭā 2- vā pana sā taṇhā rūpe sadde gandhe rase phoṭṭhabbe dhamme
kule gaṇe visaṭā 3- vitthatāti visattikā. 4- Anayabyasanapāpanaṭṭhena kammānubandhaṃ
suttakaṃ 5- viyāti suttaṃ. Vuttañhetaṃ "suttakanti kho bhikkhave nandirāgassetaṃ
adhivacanan"ti. 6- Rūpādīsu vitthataṭṭhena visaṭā. Tassa tassa paṭilābhatthāya satte
āyūhāpetīti āyūhinī. Ukkaṇṭhituṃ appadānato sahāyaṭṭhena dutiyā. Ayaṃ hi
sattānaṃ vaṭṭasmiṃ ukkaṇṭhituṃ na deti, gatagataṭṭhāne piyasahāyo viya abhiramāpeti.
Teneva vuttaṃ:-
           "taṇhādutiyo puriso      dīghamaddhāna saṃsaraṃ
            itthabhāvaññathābhāvaṃ      saṃsāraṃ nātivattatī"ti. 7-
     Paṇidhānakavasena paṇidhi. Bhavaṃ netīti bhavanetti. 8- Etāya hi sattā rajjuyā
gīvāyaṃ bandhā goṇā viya icchiticchitaṭṭhānaṃ nīyanti. Taṃ taṃ ārammaṇaṃ vanati
bhajati alliyatīti vanaṃ. Vanati yācatīti vā vanaṃ. Vanathoti byañjanena padaṃ vaḍḍhitaṃ.
Anatthadukkhānaṃ vā samuṭṭhāpanaṭṭhena gahanaṭṭhena ca vanaṃ viyāti vanaṃ, balavataṇhāyetaṃ
nāmaṃ. Gahanataraṭṭhena pana tato balavatarā vanatho nāma. Tena vuttaṃ:-
           "vanaṃ chindatha mā rukkhaṃ     vanato jāyate bhayaṃ
            chetvā vanaṃ vanathañca     nibbanā hotha bhikkhavo"ti. 9-
@Footnote: 1 khu.dha. 25/341/75         2 cha.Ma. visatā
@3 cha.Ma. ayaṃ pāṭho na dissati    4 khu.mahā. 29/14/9 (syā)
@5 Sī. kumbhānubandhasuttakaṃ, cha.Ma. kummānubandhasuttakaṃ    6 saṃ.ni. 16/159/218
@7 aṅ. catukka. 21/9/11, khu.iti. 25/15/241, khu. mahā.
@29/891/558 (syā), khu.cūḷa. 30/595/291 (syā)
@8 cha.Ma. bhavanettīti bhavarajju       9 khu.dha. 25/283/65

---------------------------------------------------------------------------------------------
page423.
     Santhavanavasena santhavo, saṃsaggoti attho. So duvidho taṇhāsanthavo ca
mittasanthavo ca. Tesu idha taṇhāsanthavo adhippeto. Sinehavasena sineho.
Ālayakaraṇavasena apekkhatīti apekkhā. Vuttampi cetaṃ "imāni te deva
caturāsītinagarasahassāni kusāvatīrājadhānīpamukhāni, ettha deva chandaṃ janehi, jīvite
apekkhaṃ karohī"ti, 1- ālayaṃ karohīti ayañhettha attho. Pāṭieke pāṭieke 2-
ārammaṇe bandhatīti paṭibandhu, ñātakaṭṭhena vā paṭieko bandhūtipi paṭibandhu.
Niccasannissitaṭṭhena hi sattānaṃ taṇhāsamo bandhu nāma natthi.
     Ārammaṇānaṃ asanato āsā. Ajjhottharaṇato ceva tittiṃ anupagantvāva
paribhuñjanato cāti attho. Āsiṃsanavasena āsiṃsanā. 3- Āsiṃsitabhāvo āsiṃsitattaṃ.
Idāni tassā pavattiṭṭhānaṃ dassetuṃ "rūpāsā"tiādi vuttaṃ. Tattha āsiṃsanavasena
āsāti āsāya atthaṃ gahetvā rūpe āsā rūpāsāti evaṃ navapi padāni veditabbāni.
Ettha ca purimāni pañcapañcakāmaguṇavasena vuttāni, parikkhāralobhavasena chaṭṭhaṃ, taṃ
visesato pabbajitānaṃ. Tato parāni tīṇi padāni 4- atittiyavatthuvasena gahaṭṭhānaṃ.
Na hi tesaṃ dhanaputtajīvitehi aññaṃ piyataraṃ atthi. "etaṃ mayhaṃ, etaṃ mayhan"ti
vā "asukena me idaṃ dinnaṃ, idaṃ dinnan"ti vā evaṃ satte jappāpetīti jappā.
Parato dve padāni upasaggena vaḍḍhitāni. Tato paraṃ aññenākārena vibhajituṃ
āraddhattā puna "jappā"ti vuttā. 5- Jappanākāro jappanā. 6- Jappitabhāvo
jappitattaṃ. Punappunaṃ visaye lupati 7- ākaḍḍhatīti loluPo. Lolupassa bhāvo
loluppaṃ. Loluppākāro loluppāyanā. Loluppasamaṅgino bhāvo loluppāyitattaṃ.
     Puñcikatāti 8- yāya taṇhāya lobhaṭṭhānesu 9- pucchaṃ cālayamānā sunakhā viya
kampamānā vicaranti, taṃ tassā kampanataṇhāya nāmaṃ sādhu manāpāmanāpe
@Footnote: 1 dī. Ma. 10/266/165         2 cha.Ma. pāṭiyekke pāṭiyekke. evamuparipi
@3 cha.Ma. āsisanā. evamuparipi     4 cha.Ma. ayaṃ pāṭho na dissati
@5 cha.Ma. vuttaṃ                 6 ka. jappāyanā    7 cha. lumpati, Ma. luppati
@8 cha.Ma. pucchañjikatāti, Sī. pucchakatā                9 cha.Ma. lābhaṭṭhānesu

---------------------------------------------------------------------------------------------
page424.
Visaye kāmetīti sādhukāmo, tassa bhāvo sādhukamyatā. "mātā mātucchā"tiādike
ayuttaṭṭhāne rāgoti adhammarāgo. Yuttaṭṭhānepi balavā hutvā uppannalobho
visamalobho. "rāgo visaman"tiādivacanato 1- vā yuttaṭṭhāne vā ayuttaṭṭhāne
vā uppanno chandarāgo adhammaṭṭhena adhammarāgo, visamaṭṭhena visamalobhoti
veditabbo.
     Ārammaṇānaṃ nikāmanavasena nikanti. Nikāmanākāro nikāmanā. Patthanavasena
patthanā. Pihāyanavasena pihanā. Suṭṭhu patthanā sampatthanā. Pañcasu kāmaguṇesu
taṇhā kāmataṇhā. Rūpārūpabhave taṇhā bhavataṇhā. Ucchedasaṅkhāte vibhave
taṇhā vibhavataṇhā. Suddhe rūpabhavasmiṃyeva taṇhā rūpataṇhā. Arūpabhave taṇhā
arūpataṇhā. Ucchedadiṭṭhisahagato rāgo diṭṭhirāgo, nirodhe taṇhā nirodhataṇhā.
Rūpe taṇhā rūpataṇhā. Sadde taṇhā saddataṇhā. Gandhe taṇhā gandhataṇhā.
Rasādīsupi eseva nayo. Oghādayo vuttatthāva.
     Kusaladhamme āvaratīti āvaraṇaṃ. Chādanavasena chādanaṃ. Satte vaṭṭasmiṃ bandhatīti bandhanaṃ.
Cittaṃ upagantvā saṅkilissati saṅkiliṭṭhaṃ 2- karotīti upakkileso.
Thāmagataṭṭhena anusetīti 3- anusayo. Uppajjamānā cittaṃ pariyuṭṭhātīti pariyuṭṭhānaṃ,
uppajjituṃ appadānena kusalācāraṃ 4- gaṇhātīti attho. "corā magge pariyuṭṭhiṃsu ",
"dhuttā magge pariyuṭṭhiṃsū"tiādīsu 5- hi maggaṃ gaṇhiṃsūti attho, evamidhāpi
gahaṇaṭṭhena pariyuṭṭhānaṃ veditabbaṃ. Palivedhanaṭṭhena latā viyāti latā, "latā
ubbhijja tiṭṭhatī"ti 6- āgataṭṭhānepa ayaṃ taṇhā "latā"ti vuttā. Vividhāni vatthūni
icchatīti vevicchaṃ. Vaṭṭadukkhassa mūlanti dukkhamūlaṃ. Tasseva dukkhassa nidānanti
dukkhanidānaṃ. Taṃ dukkhaṃ ito pabhavatīti dukkhappabhavo. Banadhanaṭṭhena pāso viyāti
pāso, mārassa pāso mārapāso. Duraggilanaṭṭhena 7- balisaṃ viyāti balisaṃ. Mārassa
@Footnote: 1 abhi. 35/924/449       2 cha.Ma. kilissati saṃkiliṭṭhaṃ     3 Ma. anu anu setīti
@4 cha.Ma. kusalacāraṃ          5 vinaYu. 7/430/263       6 khu.dha. 25/340/75
@7 cha.Ma. duruggilanaṭṭhena

---------------------------------------------------------------------------------------------
page425.
Balisaṃ mārabalisaṃ. Taṇhābhibhūtā mārassa visayaṃ nātikkamanti, tesaṃ upari māro
vasaṃ vattetīti iminā pariyāyena mārassa visayoti māravisayo. Sandanaṭṭhena
taṇhāva nadī taṇhānadī. Ajjhottharaṇaṭṭhena taṇhāva jālaṃ taṇhājālaṃ. Yathā
sunakhā gaddulabandhā yadicchakaṃ nīyanti, evaṃ taṇhābandhā 1- sattāti
daḷhabandhanaṭṭhena gaddulaṃ viyāti gaddulaṃ, taṇhāva gaddulaṃ taṇhāgaddulaṃ.
Duppūraṇaṭṭhena taṇhāva samuddoti 2- taṇhāsamuddo.
     [1066] Dosaniddese anatthaṃ me acarīti avuḍḍhiṃ me akāsi, iminā
upāyena sabbapadesu attho veditabbo. Aṭṭhāne vā pana āghātoti akāraṇe
koPo. Ekacco hi "devo ativassatī"ti kuppati, "na vassatī"ti kuppati, "suriyo
tappatī"ti kuppati, "na tappatī"ti kuppati, vāte vāyantepi kuppati, avāyantepi
kuppati, sammajjituṃ asakkonto bodhipaṇṇānaṃ kuppati, cīvaraṃ pārupituṃ asakkonto
vātassa kuppati, upakkhalitvā khāṇukassa kuppatīti. 3- Idaṃ sandhāya vuttaṃ
"aṭṭhāne vā pana āghāto jāyatī"ti. Tattha heṭṭhā navasu ṭhānesu satte ārabbha
uppannattā kammapathabhedo hoti. Aṭṭhānāghāto pana saṅkhāresu uppanno kammapathabhedaṃ na
karoti. Cittaṃ āghātento uppannoti cittassa āghāto. Tato balavataro paṭighāto.
Paṭihaññanavasena paṭighaṃ. Paṭivirujjhatīti paṭivirodho. Kuppanavasena koPo. Pakopo
sampakopoti upasaggavasena 4- padaṃ vaḍḍhitaṃ. Dussanavasena doso. Padoso
sampadosoti upasaggavasena 4- padaṃ vaḍḍhitaṃ. Cittassa byāpattīti cittassa
vipannattā viparivattanākāro. Manaṃ padusayamāno uppajjatīti manopadoso. Kujjhanavasena
kodho. Kujjhanākāro kujjhanā. Kujjhitassa bhāvo kujjhitattaṃ.
     Idāni akusalaniddese vuttanayaṃ dassetuṃ "doso dussanā"tiādi vuttaṃ.
Tasmā yo evarūpo "cittassa āghāto .pe. Kujjhitattan"ti ca idha
vutto, "doso dussanā"tiādinā nayena heṭṭhā vutto, ayaṃ vuccati dosoti
@Footnote: 1 cha.Ma. taṇhābaddhā      2 cha.Ma. samuddo
@3 cha.Ma. kuppati          4 cha.Ma. upasaggena

---------------------------------------------------------------------------------------------
page426.
Evamettha yojanā kātabbā. Evaṃ hi sati puna ruttidoso 1- paṭisedhito hoti.
Mohaniddeso amohaniddese vuttapaṭipakkhanayena veditabbo. Sabbākārena
panesa vibhaṅgaṭṭhakathāya 2- āvībhavissati.
     [1079] Tehi dhammehi ye dhammā sahetukāti tehi hetudhammehi ye
aññe hetudhammā vā nahetudhammā vā, te sahetukā. Ahetukapadepi eseva
nayo. Ettha ca hetu hetuyeva ca hoti, tiṇṇaṃ vā dvinnaṃ vā ekato
uppattiyaṃ sahetuko ca. Vicikicchuddhaccasahagato pana moho hetu ahetuko.
Hetusampayuttadukaniddesepi eseva nayo.
     [1091] Saṅkhatadukaniddese purimaduke vuttaṃ asaṅkhatadhātuṃ sandhāya
"yoeva so dhammo"ti ekavacananiddeso kato. Purimaduke pana bahuvacanavasena
pucchāya uddhatattā "ime dhammā appaccayā"ti pucchānusandhinayena bahuvacanaṃ
kataṃ. Ime dhammā sanidassanātiādīsupi eseva nayo.
     [1101] Kenaciviññeyyadukaniddese cakkhuviññeyyāti cakkhuviññāṇena
vijānitabbā. Sesapadesupi eseva nayo. Ettha ca kenaci viññeyyāti
cakkhuviññāṇādīsu kenaci ekena cakkhuviññāṇena vā sotaviññāṇena vā
vijānitabbā. Kenaci na viññeyyāti teneva cakkhuviññāṇena vā sotaviññāṇena
vā na vijānitabbā. Evaṃ sante dvinnampi padānaṃ atthanānattato duko
hotīti heṭṭhā vuttattā ye te dhammā cakkhuviññeyyā, na te dhammā
sotaviññeyyāti ayaṃ duko na hoti. Rūpaṃ pana cakkhuviññeyyaṃ, saddo na
cakkhuviññeyyoti imamatthaṃ gahetvā ye te dhammā cakkhuviññeyyā, na te dhammā
sotaviññeyyā. Ye vā pana te dhammā sotaviññeyyā, na te dhammā
cakkhuviññeyyāti ayameko dukoti veditabbo. Evaṃ ekekaindriyamūlake cattāro
cattāro katvā vīsati dukā vibhattāti veditabbā.
@Footnote: 1 Sī. punaruttadoso      2 sammo.vi. 107 saccavibhaṅganiddesa (syā)

---------------------------------------------------------------------------------------------
page427.
     Kiṃ pana manoviññāṇena kenaci viññeyyā na kenaci viññeyyāti 1- natthi,
tenettha dukā na vuttāti? no atthi, vavaṭṭhānābhāvato pana na vuttā. Na hi yathā
cakkhuviññāṇena aviññeyyāevāti vavaṭṭhānaṃ atthi, evaṃ manoviññāṇenāpīti
vavaṭṭhānābhāvato ettha dukā na vuttā. Manoviññāṇena pana kenaci viññeyyā
ceva aviññeyyā cāti ayamattho atthi, tasmā so avuttopi yathālābhavasena
veditabbo. Manoviññāṇanti hi saṅkhayaṃ gatehi kāmāvacaradhammehi kāmāvacarā
dhammāeva tāva kehici viññeyyā kehici aviññeyyā. Tehiyeva rūpāvacarādidhammāpi
kehici viññeyyā kehici aviññeyyā. Rūpāvacarehipi kāmāvacarā kehici viññeyyā
kehici aviññeyyā. Tehiyeva rūpāvacarādayopi kehici viññeyyā kehici
aviññeyyā. Arūpāvacarehi pana kāmāvacarā rūpāvacarā apariyāpannā ca neva viññeyyā,
arūpāvacarā pana kehici viññeyyā kehici aviññeyyā. Tepi ca kecideva viññeyyā
keci aviññeyyā. Apariyāpannehi kāmāvacarādayo neva viññeyyā. Apariyāpannā
pana nibbānena aviññeyyattā kehici viññeyyā kehici aviññeyyā. Tepi
ca maggaphalānaṃ aviññeyyattā 2- kecideva viññeyyā keci aviññeyyāti.
     [1102] Āsavaniddese pañcakāmaguṇiko rāgo kāmāsavo nāma. Rūpārūpabhavesu
chandarāgo jhānanikanti sassatadiṭṭhisahagato 3- rāgo bhavavasena patthanā bhavāsavo
nāma. Dvāsaṭṭhī diṭṭhiyo diṭṭhāsavo nāma. Aṭṭhasu ṭhānesu aññāṇaṃ avijjāsavo
nāma. Tattha tattha āgatesu pana āsavesu asammohatthaṃ ekavidhādibhedo veditabbo.
Atthato hete cirapārivāsiyaṭṭhena āsavāti evaṃ ekavidhāva honti. Vinaye pana
"diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā"ti 4- duvidhena
āgatā. Suttante saḷāyatane tāva "tayome āvuso āsavā kāmāsavo bhavāsavo
avijjāsavo"ti 5- tividhena āgatā, nibbedhikapariyāye "atthi bhikkhave āsavā
nirayagamanīyā, atthi āsavā tiracchānayonigamanīyā, atthi āsavā pittivisayagamanīyā,
@Footnote: 1 cha.Ma. viññeyyā    2 Sī.,Ma. viññeyyattā     3 cha.Ma. sassatadiṭṭhisahajāto
@4 vinaYu. 1/39/26    5 saṃ.saḷā. 18/504/315 (syā), aṅ. chakka. 22/334/463 (syā)

---------------------------------------------------------------------------------------------
page428.
Atthi āsavā manussalokagamanīyā, atthi āsavā devalokagamanīyā"ti 1- pañcavidhena
āgatā, chakkanipāte āhuneyyasutte "atthi āsavā saṃvarā pahātabbā, atthi
āsavā paṭisevanā pahātabbā, atthi āsavā adhivāsanā pahātabbā, atthi
āsavā parivajjanā pahātabbā, atthi āsavā vinodanā pahātabbā, atthi āsavā
bhāvanā pahātabbā"ti 2- chabbidhena āgatā, sabbāsavapariyāye 3- dassanapahātabbehi
saddhiṃ sattavidhena āgatā. Idha panete kāmāsavādibhedato catubbidhena āgatā.
Tatrāyaṃ vacanattho:- pañcakāmaguṇasaṅkhāte kāme āsavo kāmāsavo. Rūpārūpasaṅkhāte
kammato ca upapattito ca duvidhepi bhave āsavo bhavāsavo. Diṭṭhieva āsavo
diṭṭhāsavo. Avijjāva āsavo avijjāsavo.
     [1103] Kāmesūti pañcasu kāmaguṇesu. Kāmacchandoti kāmasaṅkhāto chando,
na kattukamyatāchando, na dhammacchando. Kāmanavasena rajanavasena ca kāmoyeva
rāgo kāmarāgo. Kāmanavasena nandanavasena ca kāmova nandīti kāmanandī. Evaṃ
sabbattha kāmatthaṃ viditvā taṇhāyanaṭṭhena kāmataṇhā, sinehanaṭṭhena
kāmasineho, paridayhanaṭṭhena kāmapariḷāho, mucchanaṭṭhena kāmamucchā, gilitvā
pariniṭṭhāpanaṭṭhena kāmajjhosānanti veditabbaṃ. Ayaṃ vuccatīti ayaṃ aṭṭhahi padehi
vibhatto kāmāsavo nāma vuccati.
     [1104] Bhavesu bhavachandoti rūpārūpabhavesu bhavapatthanāvaseneva pavatto
chando bhavachando. Sesapadānipi imināva nayena veditabbāni.
     [1105] Sassato lokoti vātiādīhi dasahākārehi diṭṭhippabhedova vutto.
Tattha sassato lokoti ettha khandhapañcakaṃ "loko"ti gahetvā "ayaṃ loko
nicco dhuvo sabbakāliko"ti gaṇhantassa "sassatan"ti gahaṇākārappavattā diṭṭhi.
Asassatoti tameva lokaṃ "ucchijjati vinassatī"ti gaṇhantassa ucchedagahaṇākārappavattā
diṭṭhi. Antavāti parittakasiṇalābhino suppamatte vā sarāvamatte
@Footnote: 1 aṅ. chakka. 22/334/463 (syā)      2 aṅ. chakka. 22/329/434 (syā)
@3 Ma.mū. 12/14/10

---------------------------------------------------------------------------------------------
page429.
Vā kasiṇe samāpannassa antosamāpattiyaṃ pavattitarūpārūpadhamme "loko"ti ca
kasiṇaparicchedantena ca "antavā"ti gaṇhantassa "antavā loko"ti
gahaṇākārappavattā diṭṭhi, sā sassatadiṭṭhipi hoti ucchedadiṭṭhipi vipulakasiṇalābhino
pana tasmiṃ kasiṇe samāpannassa antosamāpattiyaṃ pavattitarūpārūpadhamme "loko"ti
ca kasiṇaparicchedantena ca "ananto"ti gaṇhantassa "anantavā loko"ti
gahaṇākārappavattā diṭṭhi, sā sassatadiṭṭhipi hoti ucchedadiṭṭhipi.
     Taṃ jīvaṃ taṃ sarīranti bhedanadhammassa sarīrasseva "jīvan"ti gahitattā sarīre
ucchijjamāne "jīvampi ucchijjatī"ti ucchedagahaṇākārappavattā diṭṭhi. Dutiyapade
sarīrato aññassa jīvassa gahitattā sarīre ucchijjamānepi "jīvaṃ na ucchijjatī"ti
sassatagahaṇākārappavattā diṭṭhi. Hoti tathāgato paraṃ maraṇātiādīsu satto
tathāgato nāma, "so paraṃ maraṇā hotī"ti gaṇhato paṭhamā sassatadiṭṭhi. "na hotī"ti
gaṇhato dutiyā ucchedadiṭṭhi. "hoti ca na ca hotī"ti gaṇhato tatiyā
ekaccasassatadiṭṭhi. "neva hoti na na hotī"ti gaṇhato catutthā amarāvikkhepadiṭṭhi.
Ime dhammā āsavāti ime kāmāsavañca bhavāsavañca rāgavasena ekato katvā
saṅkhepato tayo, vitthārato cattāro dhammā āsavā nāma.
     Yo pana brahmavimānakapparukkhābharaṇesu chandarāgo uppajjati, so
kāmāsavo hoti na hotīti? na hoti. Kasmā? pañcakāmaguṇikassa rāgassa idheva
pahīnattā. Hetugocchakaṃ pana patvā lobho hetu nāma hoti, ganthagocchakaṃ
patvā abhijjhākāyagantho nāma, kilesagocchakaṃ patvā lobho kileso nāma
hoti. Diṭṭhisahajāto pana rāgo kāmāsavo hoti na hotīti? na hoti, diṭṭhirāgo
nāma hoti. Vuttaṃ hetaṃ "diṭṭhirāgaratte purisapuggale dinnadānaṃ nāma 1- na
mahapphalaṃ hoti na mahānisaṃsan"ti. 2-
@Footnote: 1 cha.Ma. ayaṃ saddo natthi        2 khu. paṭi. 31/310/205-6 (syā)

---------------------------------------------------------------------------------------------
page430.
     Ime pana āsave kilesapaṭipāṭiyāpi āharituṃ vaṭṭati maggapaṭipāṭiyāpi.
Kilesapaṭipāṭiyā kāmāsavo anāgāmimaggena pahīyati, bhavāsavo arahattamaggena,
diṭṭhāsavo sotāpattimaggena, avijjāsavo arahattamaggena. Maggapaṭipāṭiyā
sotāpattimaggena diṭṭhāsavo pahīyati, anāgāmimaggena kāmāsavo, arahattamaggena
bhavāsavo avijjāsavo cāti.
     [1121] Saññojanesu mānaniddese "seyyohamasmī"ti mānoti
uttamaṭṭhena "ahaṃ seyyo"ti evaṃ uppannamāno. "sadisohamasmī"ti mānoti
samasamaṭṭhena "ahaṃ sadiso"ti evaṃ uppannamāno. "hīnohamasmī"ti mānoti
lāmakaṭṭhena "ahaṃ hīno"ti evaṃ uppannamāno. Evaṃ seyyamāno sadisamāno
hīnamānoti ime tayo mānā tiṇṇaṃ janānaṃ uppajjanti. Seyyassāpi hi
"ahaṃ seyyo, sadiso, hīno"ti tayo mānā uppajjanti sadisassāpi hīnassāpi.
Tattha seyyassa seyyamānopi 1- yāthāvamāno, itare dve ayāthāvamānā. Sadisassa
sadisamānova .pe. Hīnassa hīnamānova yāthāvamāno, itare dve ayāthāvamānā.
Iminā kiṃ kathitaṃ? ekassa tayo mānā uppajjantīti kathitaṃ. Khuddakavatthuke 2- pana
Paṭhamamānabhājanīye eko māno tiṇṇaṃ janānaṃ uppajjatīti kathito.
     Mānakaraṇavasena māno. Maññanā maññitattanti ākārabhāvaniddeso. 3- Ussitaṭṭhena
uṇṇati. Yassuppajjati, taṃ puggalaṃ uṇṇāmeti ukkhipitvā ṭhapetīti uṇṇāmo.
Samussitaṭṭhena dhajo. Ukkhipanaṭṭhena cittaṃ sampaggaṇhātīti sampaggāho.
Ketu vuccati bahūsu dhajesu accuggatadhajo, māno hi punappunaṃ uppajjamāno
aparāpare upādāya accuggataṭṭhena ketu viyāti ketu, ketuṃ icchatīti ketukamyaṃ,
tassa bhāvo ketukamyatā. Sā pana cittassa, na attano. Tena vuttaṃ
"ketukamyatā cittassā"ti. Mānasampayuttaṃ hi cittaṃ ketuṃ icchati, tassa ca bhāvo
ketukamyatā, ketusaṅkhāto mānoti.
@Footnote: 1 cha.Ma. seyyamānova               2 abhi. 35/832,866/421,431
@3 cha.Ma. ākārabhāvaniddesā

---------------------------------------------------------------------------------------------
page431.
     [1126] Issāniddese yā paralābhasakkāragarukāramānanavandanapūjanādīsu 1-
issāti yā etesu paresaṃ lābhādīsu "kiṃ iminā imesan"ti parasampattikhīyanalakkhaṇā
issā. Tattha lābhoti cīvarādīnaṃ catunnaṃ paccayānaṃ paṭilābho. Issukī hi puggalo
parassa taṃ lābhaṃ khīyati, "kiṃ imassa iminā"ti na icchati. Sakkāroti tesaṃyeva
paccayānaṃ sukatānaṃ sundarānaṃ paṭilābho. Garukāroti garukiriyā bhāriyakaraṇaṃ. Mānananti
manena piyakaraṇaṃ. Vandananti pañcapatiṭṭhitena vandanaṃ. Pūjanāti gandhamālādīhi
pūjanā. Issāyanavasena issā. Issākāro issāyanā. Issāyitabhāvo issāyitattaṃ.
Usūyādīni issādivevacanāni. 2-
     Imissā pana issāya khīyanalakkhaṇaṃ āgārikenapi anāgārikenapi veditabbaṃ. 3-
Āgārikopi ekacco kasivaṇijjādīsu aññatarena ājīvena attano purisakāraṃ
nissāya bhaddakaṃ yānaṃ vā vāhanaṃ vā ratanaṃ vā labhati. Itaro 4- tassa alābhatthiko
tena lābhena na tussati, "kadā nu kho esa imissā sampattiyā parihāyitvā kapaṇo
hutvā parihāyissatī"ti 5- cintetvā ekena kāraṇena tasmiṃ tāya sampattiyā parihīne
attamano hoti. Anāgārikopi eko issāmanako aññaṃ attano suttapariyattiādīni
nissāya uppannalābhādisampattiṃ disvā "kadā nu kho esa 6- imehi lābhādīhi
parihāyissatī"ti cintetvā yadā taṃ ekena kāraṇena parihīnaṃ passati, tadā
attamano hoti. Evaṃ parasampattikhīyanalakkhaṇā issāti veditabbā.
     [1127] Macchariyaniddese vatthuto macchariyadassanatthaṃ pañca macchariyāni
āvāsamacchariyantiādi vuttaṃ. Tattha āvāse macchariyaṃ āvāsamacchariyaṃ. Sesapadesupi
eseva nayo.
     Āvāso nāma sakalārāmopi pariveṇampi ekovarakopi rattiṭṭhānādīnipi. 7-
Tesu vasantā sukhaṃ vasanti, paccaye labhanti. Eko bhikkhu vattasampannasseva
pesalassa bhikkhuno tattha āgamanaṃ na icchati, "āgatopi khippaṃ gacchatū"ti
@Footnote: 1 cha.Ma.....pūjanāsu     2 Ma. issāvevacanāni     3 cha.Ma. dīpetabbaṃ
@4 cha.Ma. aparo         5 cha.Ma. carissatīti        6 cha.Ma. eso
@7 cha.Ma. rattiṭṭhānadivāṭṭhānādīnipi

---------------------------------------------------------------------------------------------
page432.
Cinteti, idaṃ āvāsamacchariyaṃ nāma. Bhaṇḍanakārakādīnaṃ pana tattha vāsaṃ anicchato
āvāsamacchariyaṃ nāma na hoti.
     Kulanti upaṭṭhākakulampi ñātikulampi. Tattha aññassa upasaṅkamanaṃ anicchato
kulamacchariyaṃ hoti. Pāpapuggalassa pana upasaṅkamanaṃ anicchatopi macchariyaṃ nāma 1-
na hoti. So hi tesaṃ pasādabhedāya paṭipajjati. Pasādanaṃ 2- rakkhituṃ samatthasseva
pana bhikkhuno tattha upasaṅkamanaṃ anicchato macchariyaṃ nāma hoti.
     Lābhoti catupaccayalābhova. Taṃ aññasmiṃ sīlavante labhanteyeva "mā labhatū"ti
cintentassa lābhamacchariyaṃ hoti. Yo pana saddhādeyyaṃ vinipāteti,
aparibhogadupparibhogādivasena vināseti, pūtibhāvaṃ gacchantampi aññassa na deti, taṃ
disvā "sace imaṃ esa na labheyya, añño sīlavā labheyya, paribhogaṃ gaccheyyā"ti
cintentassa macchariyaṃ nāma natthi.
     Vaṇṇo nāma sarīravaṇṇopi guṇavaṇṇopi. Tattha sarīravaṇṇamaccharipuggalo
"paro pāsādiko rūpavā"ti vutte taṃ na kathetukāmo hoti. Guṇavaṇṇamaccharī
sīlena dhutaṅgena paṭipadāya ācārena vaṇṇaṃ na kathetukāmo hoti.
     Dhammoti pariyattidhammo ca paṭivedhadhammo ca. Tattha ariyasāvakā paṭivedhadhammaṃ
na maccharāyanti, attanā paṭividdhadhamme sadevakassa lokassa paṭivedhaṃ icchanti.
"taṃ pana paṭivedhaṃ pare jānantū"ti icchanti. Tantidhammeyeva pana dhammamacchariyaṃ
nāma hoti. Tena samannāgato puggalo yaṃ guḷhaṃ ganthaṃ vā kathāmaggaṃ vā
jānāti, taṃ aññaṃ na jānāpetukāmo hoti. Yo pana puggalaṃ upaparikkhitvā
dhammānuggahena dhammaṃ vā upaparikkhitvā puggalānuggahena na deti, ayaṃ
dhammamacchariyo 3- nāma na hoti.
@Footnote: 1 cha. anicchantopi maccharī nāMa. evamuparipi
@2 cha.Ma. pasādaṃ    3 cha.Ma. dhammamaccharī. evamuparipi

---------------------------------------------------------------------------------------------
page433.
     Tattha ekacco puggalo lolo hoti, kālena samaṇo hoti, kālena brāhmaṇo
kālena nigaṇṭho. Yo hi bhikkhu "ayaṃ puggalo paveṇiāgataṃ tantiṃ saṇhaṃ sukhumaṃ
dhammuttaraṃ 1- bhinditvā āluḷissatī"ti na deti, ayaṃ puggalaṃ upaparikkhitvā
dhammānuggahena na deti nāma. Yo pana "ayaṃ dhammo saṇho sukhumo, sacāyaṃ pugaglo
gaṇhissati, aññaṃ byākaritvā attānaṃ āvīkatvā nassissatī"ti na deti, ayaṃ
dhammaṃ upaparikkhitvā puggalānuggahena na deti nāma. Yo pana "sacāyaṃ imaṃ dhammaṃ
gaṇhissati, amhākaṃ samayaṃ bhindituṃ samattho bhavissatī"ti na  deti, ayaṃ dhammamacchariyo
nāma hoti.
     Imesu pañcasu macchariyesu āvāsamacchariyena tāva yakkho vā peto vā
hutvā tasseva āvāsassa saṅkāraṃ sīsena ukkhipitvā vicarati. Kulamacchariyena
tasmiṃ kule aññesaṃ dānamānanādīni karonte disvā "bhinnaṃ vatidaṃ kulaṃ
mamā"ti cintayato lohitampi mukhato uggacchati, kucchivirecanampi hoti, antānipi
khaṇḍākhaṇḍāni hutvā nikkhamanti. Lābhamacchariyena saṃghassa vā gaṇassa vā
santake lābhe maccharāyitvā puggalikaparibhogaṃ viya paribhuñjitvā yakkho vā
peto vā mahāajagaro vā hutvā nibbattati. Sarīravaṇṇaguṇavaṇṇamaccharena
pariyattidhammamaccharena ca attano vaṇṇaṃ vaṇṇeti, paresaṃ vaṇṇe "kiṃ vaṇṇo
eso"ti taṃ taṃ dosaṃ vadanto pariyattidhammañca kassaci kiñci adento dubbaṇṇo
ceva eḷamūgo ca hoti.
     Apica āvāsamacchariyena lohagehe paccati, kulamacchariyena appalābho hoti,
lābhamacchariyena gūthaniraye nibbattati, vaṇṇamacchariyena bhave bhave nibbattassa
vaṇṇo nāma na hoti, dhammamacchariyena kukkulaniraye nibbattati.
     Maccharāyanavasena maccheraṃ. Maccharāyanākāro maccharāyanā. Maccharena āyitassa 2-
maccherasamaṅgino bhāvo maccharāyitattaṃ. Mayhameva hontu, mā aññassāti sabbāpi
@Footnote: 1 cha.Ma. dhammantaraṃ     2 cha.Ma. ayitassa

---------------------------------------------------------------------------------------------
page434.
Attano sampattiyo byāpetuṃ na icchatīti viviccho. Vivicchassa bhāvo vevicchaṃ,
mudumacchariyassetaṃ nāmaṃ. Kadariyo vuccati anādaro, tassa bhāvo kadariyaṃ,
thaddhamacchariyassetaṃ nāmaṃ. Tena hi samannāgato puggalo parampi paresaṃ dadamānaṃ
nivāreti. Vuttampi cetaṃ:-
              kadariyo pāpasaṅkappo         micchādiṭṭhi anādaro
              dadamānaṃ nivāreti            yācamānāna bhojananti. 1-
     Yācake disvā kaṭkabhāvena cittaṃ añcati saṅkocetīti kaṭukañcuko,
tassa bhāvo kaṭukañcukatā. Aparo nayo,:- kaṭukañcukatā vuccati kaṭacchuggāho,
samatittikapuṇṇāya hi ukkhaliyā bhattaṃ gaṇhanto sabbato bhāgena saṅkuṭitena 2-
aggakaṭacchunā 3- gaṇhāti pūretvā gahetuṃ na sakkoti, evaṃ maccharipuggalassa
cittaṃ saṅkucati, tasmiṃ saṅkucite kāyopi tatheva saṅkucati paṭikuṭati paṭinivattati na
sampasāriyatīti maccheraṃ "kaṭukañcukatā"ti vuttaṃ.
     Aggahitattaṃ cittassāti paresaṃ upakārakaraṇe dānādinākārena yathā na
sampasāriyati, evaṃ āvaritvā gahitabhāvo cittassa. Yasmā pana maccharī puggalo
attano santakaṃ paresaṃ adātukāmo hoti, parasantakaṃ gaṇhitukāmo. Tasmā
"idamacchariyaṃ mayhameva hotu mā aññassā"ti pavattivasenassa attasampattīnaṃ
nigūhanalakkhaṇatā parasampattiggahaṇalakkhaṇatā 4- vā veditabbā. Sesaṃ imasmiṃ
gocchake uttānatthameva.
     Imāni pana saññojanāni kilesapaṭipāṭiyāpi āharituṃ vaṭṭati maggapaṭipāṭiyāpi.
Kilesapaṭipāṭiyā kāmarāgapaṭighasaññojanāni anāgāmimaggena pahīyanti,
mānasaññojanaṃ arahattamaggena, diṭṭhivicikicchāsīlabbataparāmāsā sotāpattimaggena.
Bhavarāgasaññojanaṃ arahattamaggena. Issāmacchariyāni sotāpattimaggena, avijjā
@Footnote: 1 saṃ. sa. 15/132/115       2 Sī. saṅkucitena
@3 Sī. aggaggakaṭacchunā         4 cha.Ma. atsampattiggahaṇalakkhaṇatā

---------------------------------------------------------------------------------------------
page435.
Arahattamaggena. Maggapaṭipāṭiyā diṭṭhivicikicchāsīlabbataparāmāsaissāmacchariyāni
sotāpattimaggena pahīyanti, kāmarāgapaṭighā anāgāmimaggena, mānabhavarāgaavijjā
arahattamaggenāti.
     [1140] Ganthagocchake nāmakāyaṃ gantheti paṭisandhivasena 1- vaṭṭasmiṃ ghaṭetīti
kāyagantho. Sabbaññubhāsitampi paṭikkhipitvā "sassato loko, idameva saccaṃ,
moghamaññan"ti iminā ākārena abhinivisatīti idaṃsaccābhiniveso. Yasmā pana
abhijjhākāmarāgānaṃ viseso atthi, tasmā abhijjhākāyaganthassa padabhājane "yo
kāmesu kāmacchando kāmarāgo"ti avatvā "yo rāgo sārāgo"tiādi vuttaṃ.
Iminā yaṃ heṭṭhā vuttaṃ "brahmavimānādīsu chandarāgo kāmāsavo na hoti,
ganthagocchakaṃ patvā abhijjhākāyagantho hotī"ti, taṃ suvuttanti veditabbaṃ.
Parato kilesagocchakepi evaseva nayo. Ṭhapetvā sīlabbataparāmāsanti idaṃ yasmā
sīlabbataparāmāso "idameva saccan"tiādinā ākārena nābhinivisati, "sīlena
suddhī"tiādinā evaṃ 2- pana abhinivisati, tasmā micchādiṭṭhibhūtampi taṃ
paṭikkhipanto "ṭhapetvā"ti āha.
     [1162] Nīvaraṇagocchakassa thīnamiddhaniddese cittassa akalyatāti 3-
cittassa gilānabhāvo. Gilāno hi akalyakoti vuccati. Vinayepi vuttaṃ "nāhaṃ
bhante akallako"ti. 4- Akammaññatāti cittassa gelaññasaṅkhātova akammaññatākāro.
Olīyanāti olīyanākāro. Iriyapathikacittaṃ hi iriyāpathaṃ saṇṭhāretuṃ asakkontaṃ
rukkhe vaggulī viya khīle laggitapānīyavārako viya 5- ca olīyati, tassa taṃ ākāraṃ
sandhāya "olīyanā"ti vuttaṃ. Dutiyapadaṃ upasaggavasena vaḍḍhitaṃ. Līnanti avipphārikatāya
paṭikuṭitaṃ. Itare dve ākārabhāvaniddesā. Thīnanti sappipiṇḍo viya avipphārikatāya
ghanabhāvena thīnaṃ. 6- Thīyanāti ākāraniddeso. Thīyitabhāvo thīyitattaṃ, avipphāravaseneva
thaddhatāti attho.
@Footnote: 1 cha.Ma. cutipaṭisandhivasena    2 cha.Ma. eva                 3 cha.Ma. akallatāti
@4 vinaYu. 1/151/84       5 cha.Ma. laggitaphāṇitavārako viya    6 cha.Ma. ṭhitaṃ

---------------------------------------------------------------------------------------------
page436.
     [1163] Kāyassāti khandhattayasaṅkhātassa nāmakāyassa. Akalyatā
akammaññatāti heṭṭhā vuttanayameva. Megho viya ākāsaṃ kāyaṃ onayhatīti
onāho. Sabbato bhāgena onāho pariyonāho. Abbhantare samorundhatīti
antosamorodho. Yathā hi nagare rundhitvā gahite manussā bahi nikkhamituṃ na
labhanti, evampi middhena samoruddhā dhammā vipphāravasena nikkhamituṃ na labhanti.
Tasmā "antosamorodho"ti vuttaṃ. Medhatīti middhaṃ. Akammaññabhāvena vihiṃsatīti
attho. Supanti tenāti soppaṃ. Akkhidalādīnaṃ pacalabhāvaṃ karotīti pacalāyikā.
Supanā supitattanti ākārabhāvaniddeso. 1- Yaṃ pana tesaṃ purato soppapadaṃ, tassa
puna vacane kāraṇaṃ vuttameva. Idaṃ vuccati thīnamiddhanīvaraṇanti idaṃ thīnañca middhañca
ekato katvā āvaraṇaṭṭhena thīnamiddhanīvaraṇanti vuccati. Yaṃ yebhuyyena
sekkhaputhujjanānaṃ  niddāya pubbabhāgaaparabhāgesu uppajjati, taṃ arahattamaggena
samucchijjati. Khīṇāsavānaṃ pana karajakāyassa dubbalabhāvena bhavaṅgotaraṇaṃ hoti,
tasmiṃ asammisse vattamāne te supanti. Sā nesaṃ niddā nāma hoti. Tenāha
bhagavā "abhijānāmi kho panāhaṃ aggivessana gimhānaṃ pacchime māse catuguṇaṃ
saṅghāṭiṃ paññapetvā dakkhiṇena passena sato sampajāno niddaṃ okkamitā"ti. 2-
Evarūpo panāyaṃ karajakāyassa dubbalabhāvo na maggavajjho, upādinnakepi
anupādinnakepi labbhati. Upādinnakepi labbhamāno yadā khīṇāsavo dīghamaggaṃ gato
hoti, aññataraṃ vā pana kammaṃ katvā kilanto, evarūpe kāle labbhati.
Anupādinnakepi labbhamāno paṇṇapupphesu labbhati. Ekaccānaṃ hi rukkhānaṃ paṇṇāni
suriyātapena pasāriyanti, rattiṃ paṭikuṭanti. Padumapupphādīni suriyātapena pupphanti,
rattiṃ puna paṭikuṭanti. Idaṃ pana middhaṃ akusalattā khīṇāsavānaṃ na hotīti.
     Tattha siyā:- "na middhaṃ akusalaṃ. Kasmā? rūpattā. Rūpampi 3- abyākataṃ,
Idañca rūpaṃ. Tenevettha `kāyassa akalyatā akammaññatā'ti kāyaggahaṇaṃ katan"ti.
@Footnote: 1 cha.Ma.....niddesā     2 Ma. mū. 12/387/345     3 cha.Ma. rūpañhi

---------------------------------------------------------------------------------------------
page437.
Yadi "kāyassā"ti vuttamattenetaṃ 1- rūpaṃ, kāyapassaddhādayopi dhammā rūpameva
bhaveyyuṃ. "sukhañca kāyena paṭisaṃvedeti. 2- Kāyena ceva paramatthasaccaṃ sacchikarotī"ti 3-
sukhapaṭisaṃvedena paramatthasaccasacchikaraṇānipi rūpakāyeneva siyuṃ. Tasmā na
vattabbametaṃ "rūpaṃ middhan"ti. Nāmakāyo hi ettha kāyo nāma. Yadi nāmakāyo,
atha kasmā "soppaṃ pacalāyikā"ti vuttaṃ. Na hi nāmakāyo supati, na ca
pacalāyatīti? liṅgādīni viya indriyassa tassa phalattā. Yathā hi "itthīliṅgaṃ
itthīnimittaṃ itthīkuttaṃ itthākappo"ti imāni liṅgādīni itthindriyassa
phalattā vuttāni, evaṃ imassāpi nāmakāyagelaññasaṅkhātassa middhassa phalattā
soppādīni vuttāni. Middhe hi sati tāni hontīti phalūpacārena middhaṃ arūpampi
samānaṃ "soppaṃ pacalāyikā supanā supitattan"ti vuttaṃ.
     Akkhidalādīnaṃ pacalabhāvaṃ karotīti pacalāyikāti vacanatthenāpi cāyaṃ attho
sādhitoyevāti na rūpaṃ middhaṃ. Onāhādīhipi cassa arūpabhāvo dīpitoyeva. Na hi
rūpaṃ nāmakāyassa onāho pariyonāho antosamorodho hotīti. Nanu ca imināva
kāraṇenetaṃ rūpaṃ. Na hi arūpaṃ kassaci onāho, na pariyonāho, na
antosamorodho hotīti? yadi evaṃ āvaraṇampi na bhaveyya. Tasmā yathā kāmacchandādayo
arūpadhammā āvaraṇaṭṭhena nīvaraṇā, evaṃ imassāpi onāhanatādiatthena
onāhāditā veditabbā. Apica "pañca nīvaraṇe pahāya cetaso upakkilese paññāya
dubbalīkaraṇe"ti 4- vacanatopetaṃ arūpaṃ. Na hi rūpaṃ cittūpakkileso, na paññāya
dubbalīkaraṇaṃ hotīti.
     Kasmā na hoti. Nanu vuttaṃ:-
          "santi bhikkhave eke samaṇabrāhmaṇā suraṃ pivanti merayaṃ.
      Surāmerayapānā appaṭiviratā. Ayaṃ bhikkhave paṭhamo samaṇabrāhmaṇānaṃ
      upakkileso"ti. 5-
@Footnote: 1 cha.Ma. vuttamattenevetaṃ       2 abhi. 34/163/51, dī.Sī. 9/230/75
@3 pāli. paramasaccaṃ, Ma.Ma. 13/183/158, aṅ. catukka. 21/113/132
@4 dī.Ma. 10/146/75, saṃ.Ma. 19/233/96    5 aṅ.catukka. 21/50/60

---------------------------------------------------------------------------------------------
page438.
     Aparampi vuttaṃ "../../bdpicture/cha khome gahapatiputta ādīnavā surāmerayamajjapamādaṭṭhānānuyoge
sandiṭṭhikā dhanahāni, 1- kalahappavaḍḍhanī, rogānaṃ āyatanaṃ, akittisañjananī,
hirikopinaniddaṃsanī, 2- paññāya dubbalīkaraṇītveva chaṭṭhaṃ padaṃ bhavatī"ti. 3-
Paccakkhatopi cetaṃ siddhameva, yasmā 4- majje udaragate cittaṃ saṅkilissati, paññā
dubbalā hoti. Tasmā majjaṃ viya middhampi cittasaṅkileso ceva paññāya
dubbalīkaraṇañca siyāti? na paccayaniddesato. Yadi hi majjaṃ saṅkileso bhaveyya, "so
ime pañca nīvaraṇe pahāya cetaso upakkilese"ti 5- vā, "evameva kho bhikkhave
pañcime cittassa upakkilesā, yehi upakkilesehi upakkiliṭṭhaṃ cittaṃ na ceva
mudu hoti, na ca kammaniyaṃ, na ca pabhassaraṃ, na ca pabhaṅgu, na ca sammā samādhiyati
āsavānaṃ khayāya. Katame pañca? kāmacchando bhikkhave cittassa upakkileso"ti 6-
vā, "katame ca bhikkhave cittassa upakkilesā? abhijjhāvisamalobho cittassa
upakkileso"ti 7- vā evamādīsu upakkilesaniddesesu niddesaṃ āgaccheyya. Yasmā
pana tasmiṃ pīte kilesā 8- uppajjanti, ye cittasaṅkilesā ceva paññāya ca
dubbalīkaraṇā honti, tasmā taṃ tesaṃ paccayattā paccayaniddesato evaṃ vuttaṃ.
Middhaṃ pana sayameva cittasaṅkileso ceva paññāya dubbalīkaraṇañcāti arūpameva
middhaṃ.
     Kiñci 9- bhiyyo:- sampayogavacanato. "thīnamiddhanīvaraṇaṃ avijjānīvaraṇena
nīvaraṇañceva nīvaraṇasampayuttañcā"ti 10- hi vuttaṃ. Tasmā sampayogavacanato
nayidaṃ rūpaṃ. Na hi rūpaṃ sampayuttasaṅkhyaṃ labhatīti. Athāpi siyā "yathālābhavasenetaṃ
vuttaṃ. Yathā hi `sippikasambukampi sakkharakathalampi macchagumbampi carantampi
tiṭṭhantampī'ti 11- evaṃ ekato katvā yathālābhavasena vuttaṃ,
sakkharakathalaṃ hi tiṭṭhatiyeva na carati, itaradvayaṃ tiṭṭhatipi caratipi.
Evaṃ idhāpi middhaṃ nīvaraṇameva, na sampayuttaṃ. Thīnaṃ nīvaraṇampi
@Footnote: 1 cha.Ma. dhanajāni         2 cha.Ma. kopīnanidaṃsanī      3 dī. pā. 11/248/158
@4 cha.Ma. yathā           5 Ma. mū. 12/297/259   6 saṃ. Ma. 19/214/83
@7 Ma. mū. 12/71/48     8 cha.Ma. upakkilesā      9 cha.Ma. kiñca
@10 abhi. 34/1176/273   11 dī.Sī. 9/249/84, Ma.mū. 12/433/380 (thokaṃ visadisaṃ)

---------------------------------------------------------------------------------------------
page439.
Sampaytam pīti sabbaṃ ekato katvā yathālābhavasena nīvaraṇañceva nīvaraṇasampayuttañcāti
vuttaṃ. Middhaṃ pana yathā sakkharakathalaṃ tiṭṭhateva, na carati. Evaṃ nīvaraṇameva, na
sampayuttaṃ. Tasmā rūpameva middhan"ti. Na rūpabhāvāsiddhito. Sakkharakathalañhi na
caratīti vināpi suttena siddhaṃ. Tasmā tattha yathālābhavasenattho hotu, middhaṃ pana
rūpanti asiddhametaṃ. Na sakkā tassa iminā suttena rūpabhāvo sādhetunti middhassa
rūpabhāvāsiddhito na idaṃ yathālābhavasena vuttanti arūpameva middhaṃ.
     Kiñci 1- bhiyyo:- "cattattā"tiādivacanato. Vibhaṅgasmiṃ hi "vigatathīnamiddhoti
tassa thīnamiddhassa cattattā vantattā muttattā pahīnattā paṭinissaṭṭhattā. Tena
vuccati vigatathīnamiddho"ti 2- ca "idaṃ cittaṃ imamhā thīnamiddhā sodheti visodheti
parisodheti moceti vimoceti parimoceti. Tena vuccati thīnamiddhā cittaṃ parisodheti
cā"ti 3- evaṃ "cattattā"tiādi vuttaṃ, na ca rūpaṃ evaṃ vuccati. Tasmā hi 4-
arūpameva middhanti. Na cittajassāsambhavavacanato. Tividhaṃ hi middhaṃ cittajaṃ utujaṃ
āhārajañca. Tasmā yaṃ tattha cittajaṃ, tassa vibhaṅge jhānacittehi asambhavo vutto. Na
arūpabhāvo sādhitoti rūpameva middhanti. Na rūpabhāvāsiddhitova. Middhassa hi rūpabhāve
siddhe sakkā etaṃ laddhuṃ. Tattha cittajassa asambhavo vuttoti, 5- soeva ca na
sijjhatīti arūpameva middhaṃ.
     Kiñci bhiyyo:- pahānavacanato. Bhagavatā hi "../../bdpicture/cha bhikkhave dhamme pahāya bhabbo paṭhamaṃ
jhānaṃ upasampajja viharituṃ. Katame cha? kāmacchandaṃ, byāpādaṃ, thīnamiddhaṃ, uddhaccaṃ,
kukkuccaṃ, vicikicchaṃ. Kāmesu kho panassa ādīnavo sampajaññāya sudiṭṭhoyeva 6-
hotī"ti 7- ca "ime pañca nīvaraṇe pahāya balavatiyā paññāya attatthaṃ vā paratthaṃ
vā ñassatī"tiādīsu 8- ca middhassāpi pahānaṃ vuttaṃ, na ca rūpaṃ pahātabbaṃ.
Yathāha "rūpakkhandho abhiññeyyo pariññeyyo na pahātabbo na bhāvetabbo na
@Footnote: 1 cha.Ma. kiñca. evamuparipi     2  abhi. 35/547/306    3 abhi. 35/551/307
@4 cha.Ma. tasmāpi            5 cha.Ma. vutto          6 cha.Ma. sammapaññāya sudiṭṭho
@7 aṅ.chakka. 22/344/478 (syā)                   8 aṅ.pañcaka. 22/51/72 (syā)

---------------------------------------------------------------------------------------------
page440.
Sacchikātabbo"ti. 1- Imassāpi pahānavacanatopi arūpameva middhaṃ? na rūpassāpi
pahānavacanato. "rūpaṃ bhikkhave na tumhākaṃ taṃ pajahathā"ti 2- ettha hi rūpassāpi
pahānaṃ vuttameva. Tasmā akāraṇametanti? na aññathā vuttattā. Tasmiṃ hi sutte
"yo bhikkhave rūpe chandarāgavinayo, taṃ tattha pahānan"ti 3- evaṃ chandarāgappahānavasena
rūpassa pahānaṃ vuttaṃ, na yathā cha dhamme pahāya pañca nīvaraṇe pahāyāti,
evaṃ pahātabbameva vuttanti aññathā vuttattā na rūpaṃ middhanti. 4- Tasmā
yānetāni "so ime pañca nīvaraṇe pahāya cetaso upakkilese"tiādīni 5-
suttāni vuttāni, etehi ceva aññehi ca suttehi arūpameva middhanti veditabbaṃ.
Tathā hi:-
             "pañcime bhikkhave āvaraṇā nīvaraṇā cetaso ajjhāruḷhā 6-
        paññāya dubbalīkaraṇā. Katame pañca? kāmacchando bhikkhave .p.
        Thīnamiddhaṃ bhikkhave āvaraṇaṃ nīvaraṇaṃ cetaso ajjhāruḷhaṃ paññāya
        dubbalīkaraṇan"ti 7- ca, "thīnamiddhanīvaraṇaṃ bhikkhave andhakaraṇaṃ acakkhukaraṇaṃ
        aññāṇakaraṇaṃ paññānirodhikaṃ vighātapakkhikaṃ anibbānasaṃvattanikan"ti 8-
        ca, "evameva kho brāhmaṇa yasmiṃ samaye thīnamiddhapariyuṭṭhitena cetasā
        viharati thīnamiddhaparetenā"ti 9- ca, "ayoniso bhikkhave manasikaroto
        anuppanno ceva kāmacchando. Uppajjati .pe. Anuppannañceva
        thīnamiddhaṃ uppajjatī"ti 10- ca, "kevalohāyaṃ bhikkhave akusalarāsi yadidaṃ
        pañca nīvaraṇā"ti 11- ca:-
     evamādīni ca anekānetassa arūpabhāvajotakāneva suttāni vuttāni. Yasmā
cetaṃ arūpaṃ, tasmā āruppepi uppajjati. Vuttañhetaṃ mahāpakaraṇapaṭṭhāne "nīvaraṇaṃ
dhammaṃ paṭicca nīvaraṇo dhammo uppajjati na purejātapaccayā"ti 12- etassa vibhaṅge
"āruppe kāmacchandanīvaraṇaṃ paṭicca thīnamiddhauddhaccaavijjānīvaraṇan"ti 12- sabbaṃ
vitthāretabbaṃ. Tasmā sanniṭṭhānamettha gantabbaṃ "arūpameva middhan"ti.
@Footnote: 1 abhi. 35/1031/520    2 Ma.mū. 12/247/208, saṃ.kha. 17/34/28  3 saṃ.kha. 17/26/23
@4 cha.Ma. middhaṃ           5 Ma.mū. 12/297/259     6 cha.Ma. ajjhāruhā
@7 saṃ.Ma. 19/220/86     8 saṃ.Ma. 19/221/87      9 saṃ.Ma. 19/236/108
@10 saṃ.Ma. 19/216/84    11 saṃ.Ma. 19/371/127    12 abhi. 42/8/286

---------------------------------------------------------------------------------------------
page441.
     [1166] Kukkuccaniddese akappiye kappiyasaññitātiādīni mūlato
kukkuccadassanatthaṃ vuttāni. Evaṃsaññitāya hi kate vītikkame niṭṭhite
vatthujjhācāre puna sañjātasatinopi "duṭṭhuṃ mayā katan"ti evaṃ anutappamānassa
pacchānutāpavasenetaṃ uppajjati. Tena naṃ mūlato dassetuṃ "akappiye
kappiyasaññitā"tiādi vuttaṃ. Tattha akappiyabhojanaṃ kappiyasaññī hutvā paribhuñjati,
akappiyamaṃsaṃ kappiyamaṃsasaññī hutvā acchamaṃsaṃ "sukaramaṃsan"ti dīpimaṃsaṃ vā
"migamaṃsan"ti khādati. Kāle vītivatte kālasaññāya, pavāretvā
appavāritasaññāya, pattasmiṃ raje patite paṭiggahitasaññāya
bhuñjati. Evaṃ akappiye kappiyasaññāya vītikkamaṃ karoti nāma. Sukaramaṃsañca
acchamaṃsasaññāya khādamāno kāle ca vikālasaññāya bhuñjamāno kappiye
akappiyasaññitāya vītikkamaṃ karoti nāma. Anavajjaṃ pana kiñcideva vajjasaññitāya
vajjañca anavajjasaññitāya karonto anavajje vajjasaññitāya 1- vajje ca
anavajjasaññitāya vītikkamaṃ karoti nāma. Yasmā panetaṃ "akataṃ vata me kalyāṇaṃ, akataṃ
kusalaṃ, akataṃ bhīruttāṇaṃ, kataṃ pāpaṃ, kataṃ luddhaṃ, kataṃ kibbisan"ti evaṃ anavajje
vajjasaññitāyapi kate vītikkame uppajjati. Tasmāssa aññampi vatthuṃ anujānanto
"yaṃ evarūpan"tiādimāha.
     Tattha kukkuccapadaṃ vuttatthameva. Kukkuccāyanākāro kukkuccāyanā.
Kukkuccena āyitassa 2- bhāvo kukkuccāyitattaṃ. Cetaso vippaṭisāroti ettha
katākatassa sāvajjānavajjassa vā abhimukhagamanaṃ vippaṭisāro nāma. Yasmā pana so kataṃ vā
pāpaṃ akataṃ na karoti, akataṃ vā kalyāṇaṃ kataṃ na karoti, tasmā virūpo kucchito vā
paṭisāroti vippaṭisāro. So pana cetaso, na sattassāti ñāpanatthaṃ "cetaso
vippaṭisāro"ti vuttaṃ. Ayamassa sabhāvaniddeso. Uppajjamānaṃ pana kukkuccaṃ
āraggamiva kaṃsapattaṃ manaṃ vilikhamānameva uppajjati, tasmā "manovilekho"ti vuttaṃ.
Ayamassa kiccaniddeso. Yaṃ pana vinaye "athakho āyasmā sāriputto bhagavatā
paṭikkhittaṃ anuvasitvā anuvasitvā āvasathapiṇḍaṃ paribhuñjitunti kukkuccāyanto
na paṭiggahesī"ti 3- kukkuccaṃ āgataṃ,
@Footnote: 1 cha.Ma. vajjasaññāya    2 cha.Ma. ayitassa     3 vinaYu. 2/204/214

---------------------------------------------------------------------------------------------
page442.
Na taṃ nīvaraṇaṃ. Na hi arahato "duṭṭhuṃ mayā idaṃ katan"ti evaṃ anutāpo atthi.
Nīvaraṇapaṭirūpakaṃ panetaṃ "kappati na kappatī"ti vīmaṃsanasaṅkhātaṃ vinayakukkuccaṃ nāma.
     [1176] "katame dhammā nīvaraṇā ceva nīvaraṇasampayuttā cā"ti padassa
niddese yasmā thīnamiddhaṃ aññamaññaṃ na vijahati, tasmā "thīnamiddhanīvaraṇaṃ
avijjānīvaraṇena nīvaraṇañceva nivaraṇasampayuttañcā"ti abhinditvā vuttaṃ. Yasmā
pana uddhacce satipi kukkuccassābhāvā kukkuccena vināpi uddhaccaṃ uppajjati,
tasmā taṃ bhinditvā vuttaṃ. Yañca yena sampayogaṃ na gacchati, taṃ na yojitanti
veditabbaṃ.
     Ime pana nīvaraṇe kilesapaṭipāṭiyāpi āharituṃ vaṭṭati maggapaṭipāṭiyāpi.
Kilesapaṭipāṭiyā kāmacchandabyāpādā anāgāmimaggena pahīyanti. Thīnamiddhuddhaccāni
arahattamaggena, kukkuccavicikicchā sotāpattimaggena, avijjā arahattamaggena.
Maggapaṭipāṭiyā sotāpattimaggena kukkuccavicikicchā pahīyanti, anāgāmimaggena
kāmacchandabyāpādā, arahattamaggena thīnamiddhuddhaccāvijjāti.
     [1182] Parāmāsagocchake te dhamme ṭhapetvāti pucchāsabhāgena
bahuvacanaṃ kataṃ.
     [1219] Upādānaniddese vatthusaṅkhātaṃ kāmaṃ upādiyatīti kāmupādānaṃ,
kāmo ca so upādānañcātipi kāmupādānaṃ, upādānanti daḷhaggahaṇaṃ, daḷhattho
hi ettha upasaddo upāyāsaupakaṭṭhādīsu viya. Tathā diṭṭhi ca sā upādānañcāti
diṭṭhupādānaṃ, diṭṭhiṃ upādiyatīti vā diṭṭhupādānaṃ. "sassato attā ca loko
cā"tiādīsu 1- hi purimadiṭṭhiṃ uttaradiṭṭhi upādiyati. Tathā sīlabbataṃ upādiyatīti
sīlabbatupādānaṃ. Sīlabbatañca taṃ upādānañcātipi sīlabbatupādānaṃ, gosīlagovattādīni
hi "evaṃ suddhī"ti abhinivesato sayameva upādānāni. Tathā vadanti etenāti
@Footnote: 1 dī.Sī. 9/31/14

---------------------------------------------------------------------------------------------
page443.
Vādo, upādiyanti etenāti upādānaṃ, kiṃ vadanti upādiyanti vā? attānaṃ.
Attano vādupādānaṃ attavādupādānaṃ, attavādamattameva vā attāti upādiyanti
etenāti attavādupādānaṃ.
     [1220] Yo kāmesu kāmacchandoti etthāpi vatthukāmāva anavasesato
kāmāti adhippetā. Tasmā vatthukāmesu kāmacchando idha kāmupādānanti
anāgāminopi taṃ siddhaṃ hoti. Pañcakāmaguṇavatthuko panassa kāmarāgova natthīti.
     [1221] Diṭṭhupādānaniddese natthi dinnanti "dinnaṃ nāma atthi, sakkā
kassaci kiñci dātun"ti jānāti, dānassa 1- pana phalavipāko natthīti gaṇhāti.
Natthi yiṭṭhanti yiṭṭhaṃ vuccati mahāyāgo, "taṃ yajituṃ sakkā"ti jānāti, yiṭṭhassa pana
phalavipāko natthīti gaṇhāti. Natthi hutanti āhunapāhunamaṅgalakiriyā, "taṃ kātuṃ
sakkā"ti jānāti, tassa pana phalavipāko natthīti gaṇhāti. Natthi sukatadukkaṭānanti
ettha dasa kusalakammapathā sukatakammāni nāma, dasa akusalakammapathā dukkaṭakammāni
nāma. Tesaṃ atthibhāvaṃ jānāti, phalavipākaṃ 2- pana natthīti gaṇhāti. Natthi ayaṃ lokoti
paraloke ṭhito imaṃ lokaṃ "natthī"ti gaṇhāti. Natthi paralokoti idha loke
ṭhito paralokaṃ "natthī"ti gaṇhāti. Natthi mātā natthi pitāti mātāpitūnaṃ atthibhāvaṃ
jānāti, tesu katapaccayena koci phalavipāko natthīti gaṇhāti. Natthi sattā
opapātikāti "cavanakaupapajjanakasattā natthī"ti gaṇhāti. Sammaggatā 3-
sammāpaṭipannāti "anulomapaṭipadaṃ paṭipannā  dhammikasamaṇabrāhmaṇā lokasmiṃ natthī"ti
gaṇhāti. Ye imañca lokaṃ, parañca loko sayaṃ abhiññā sacchikatvā pavedentīti
imañca lokaṃ parañca lokaṃ attanāva abhivisiṭṭhena ñāṇena ñatvā
pavedanasamattho sabbaññū buddho nāma natthīti gaṇhāti.
     Imāni pana upādānāni kilesapaṭipāṭiyāpi āharituṃ vaṭṭati maggapaṭipāṭiyāpi.
Kilesapaṭipāṭiyā kāmupādānaṃ catūhi maggehi pahīyati, sesāni tīṇi sotāpattimaggena.
Maggapaṭipāṭiyā sotāpattimaggena diṭṭhupādānādīni pahīyanti, catūhi maggehi
kāmupādānanti.
@Footnote: 1 cha.Ma. dinnassa      2 cha.Ma. phalaṃ vipāko      3 Ma. samaggatā

---------------------------------------------------------------------------------------------
page444.
     [1235] Kilesagocchake kilesāeva kilesavatthūni. Vasanti vā ettha
akhīṇāsavā sattā lobhādīsu patiṭṭhitattāti vatthūni. Kilesā ca te tappatiṭṭhānaṃ
sattānaṃ vatthūni cāti kilesavatthūni. Yasmā cettha anantarapaccayādibhāvena
uppajjamānā kilesāpi vasantieva nāma, tasmā kilesānaṃ vatthūnītipi kilesavatthūni.
     [1236] Tattha katamo lobho, yo rāgo sārāgoti ayaṃ pana lobho
hetugocchake ganthagocchake imasmiṃ kilesagocchaketi tīsu ṭhānesu atirekapadasatena
niddiṭṭho, āsavasaññojanaoghayoganīvaraṇaupādānagocchakesu aṭṭhahi aṭṭhahi padehi
niddiṭṭho. Svāyaṃ atirekapadasatena niddiṭṭhaṭṭhānepi aṭṭhahi aṭṭhahi padehi
niddiṭṭhaṭṭhānepi nippadesatova gahitoti veditabbo. Tesu hetuganthanīvaraṇa-
upādānakilesagocchakesu catumaggavajjhā taṇhā ekeneva koṭṭhāsena ṭhitā.
Āsavasaññojanaoghayogesu catumaggavajjhāpi dve koṭṭhāsā hutvā ṭhitā, kathaṃ?
Āsavesu kāmāsavo bhavāsavoti, saññojanesu kāmarāgasaññojanaṃ bhavarāgasaññojananti,
oghesu kāmogho bhavoghoti, yogesu kāmayogo bhavayogoti.
     Imāni pana kilesavatthūni kilesapaṭipāṭiyāpi āharituṃ vaṭṭati maggapaṭipāṭiyāpi.
Kilesapaṭipāṭiyā lobho catūhi maggehi pahīyati. Doso anāgāmimaggena,
mohamānā arahattamaggena, diṭṭhivicikicchā sotāpattimaggena, thīnādīni arahattamaggena.
Maggapaṭipāṭiyā sotāpattimaggena diṭṭhivicikicchā pahīyanti, anāgāmimaggena
doso, arahattamaggena sesā sattāti.
     [1287] Kāmāvacaraniddese heṭṭhatoti heṭṭhābhāgena. Avīcinirayanti
aggijālānaṃ vā sattānaṃ vā dukkhavedanāya vā vīci antaraṃ chiddaṃ ettha natthīti
avīci, sukhasaṅkhāto ayo ettha natthīti nirayo, niratiatthenapi nirassādatthenapi
nirayo. Pariyantaṃ karitvāti taṃ avīcisaṅkhātaṃ nirayaṃ antaṃ katvā. Uparitoti
uparibhāgena. Paranimmitavasavattideveti paranimmitesu kāmesu vasaṃ vattanato
evaṃladdhavohāre deve. Anto karitvāti anto pakkhipitvā. Yaṃ etasmiṃ antareti
ye etasmiṃ okāse. Etthāvacarāti iminā yasmā etasmiṃ antare aññepi

---------------------------------------------------------------------------------------------
page445.
Caranti kadāci katthaci sambhavato, tasmā tesaṃ asaṅgahaṇatthaṃ "avacarā"ti vuttaṃ.
Tena ye etasmiṃ antare ogāḷhā hutvā caranti sabbattha sadā ca
sambhavato, adhobhāge ca caranti avīcinirayassa heṭṭhā bhūtupādāya pavattibhāvena,
tesaṃ saṅgaho kato hoti. Te hi avagāḷhāva caranti adhobhāgeva carantīti
avacaRā. Ettha pariyāpannāti iminā pana yasmā ete etthāvacarā aññatthāpi
avacaranti, na pana tattha pariyāpannā honti. Tasmā etesaṃ aññatthāpi
avacarantānaṃ pariggaho kato hoti. Idāni te ettha pariyāpannadhamme
rāsisuññatapaccayabhāvato ceva sabhāvato ca dassento "khandhā"tiādimāha.
     [1289] Rūpāvacaraniddese brahmalokanti paṭhamajjhānabhūmisaṅkhātaṃ
brahmaṭṭhānaṃ. Sesamettha kāmāvacaraniddese vuttanayeneva ñātabbaṃ. 1- Samāpannassa
cātiādīsu paṭhamapadena kusalajjhānaṃ vuttaṃ, dutiyena vipākajjhānaṃ vuttaṃ, tatiyena
kiriyajjhānaṃ vuttanti veditabbaṃ.
     [1291] Arūpāvacaraniddese ākāsānañcāyatanūpageti ākāsānañcāyatana-
saṅkhātaṃ bhavaṃ upagate. Dutiyapadepi eseva nayo. Sesaṃ heṭṭhā vuttanayeneva
veditabbaṃ.
     [1301] Saraṇadukaniddese yvāyaṃ tīsu akusalamūlesu moho, so
lobhasampayuttova lobhena saraṇo, dosasampayutto ca dosena saraṇo.
Vicikicchuddhaccasampayutto pana moho diṭṭhisampayuttena ceva rūparāgaarūparāgasaṅkhātena
ca rāgaraṇena pahānekaṭṭhabhāvato saraṇo, sarajoti veditabbo.
                        Suttantikadukanikkhepakathā
     [1303] Suttantikadukesu mātikākathāyaṃ atthato vivecitattā, yāni ca
nesaṃ niddesapadāni, tesampi heṭṭhā vuttanayeneva suviññeyyattā yebhuyyena
uttānatthānieva. Idaṃ panettha visesamattaṃ:- vijjūpamaduke tāva cakkhumā kira
@Footnote: 1 cha.Ma. veditabbaṃ

---------------------------------------------------------------------------------------------
page446.
Puriso meghandhakāre rattiṃ maggaṃ paṭipajji, tassa andhakāratāya maggo na
paññāyi, vijju niccharitvā andhakāraṃ viddhaṃsesi, athassa andhakāravigamā maggo
pākaṭo ahosi. So dutiyampi gamanaṃ abhinīhari, dutiyampi andhakāro otthari,
maggo na paññāyi, vijju niccharitvā taṃ viddhaṃsesi, vigate andhakāre maggo
pākaṭo ahosi. Tatiyampi gamanaṃ abhinīhari, andhakāro otthari, maggo na
paññāyi, vijju niccharitvā andhakāraṃ viddhaṃsesi.
     Tattha cakkhumato purisassa andhakāre maggapaṭipajjanaṃ viya ariyasāvakassa
sotāpattimaggatthāya vipassanārambho, andhakāre maggassa apaññāyanakālo viya
saccacchādakatamaṃ, vijjuyā niccharitvā andhakārassa viddhaṃsitakālo viya
sotāpattimaggobhāsena uppajjitvā saccacchādakatamassa vinoditakālo, vigate andhakāre
maggassa pākaṭakālo viya sotāpattimaggassa catunnaṃ saccānaṃ pākaṭakālo, maggassa
pākaṭaṃ pana maggasamaṅgipuggalassa pākaṭameva. Dutiyagamanābhinīhāro viya
sakadāgāmimaggatthāya vipassanārambho, andhakāre maggassa apaññāyanakālo viya
saccacchādakatamaṃ, dutiyaṃ vijjuyā niccharitvā andhakārassa viddhaṃsitakālo viya
sakadāgāmimaggobhāsena uppajjitvā saccacchādakatamassa vinoditakālo, vigate andhakāre
maggassa pākaṭakālo viya sakadāgāmimaggassa catunnaṃ saccānaṃ pākaṭakālo, maggassa
pākaṭaṃ pana maggasamaṅgipuggalassa pākaṭameva. Tatiyagamanābhinīhāro viya
anāgāmimaggatthāya vipassanārambho, andhakāre maggassa apaññāyanakālo viya
saccacchādakatamaṃ, tatiyaṃ vijjuyā niccharitvā andhakārassa viddhaṃsitakālo viya
anāgāmimaggobhāsena uppajjitvā saccacchādakatamassa vinoditakālo, vigate andhakāre
maggassa pākaṭakālo viya anāgāmimaggassa catunnaṃ saccānaṃ pākaṭakālo, maggassa pākaṭaṃ
pana maggasamaṅgipuggalassa pākaṭameva.

---------------------------------------------------------------------------------------------
page447.
     Vajirassa pana pāsāṇo vā maṇi vā abhijjo 1- nāma natthi. Yattha patati,
taṃ vinividdhameva hoti. Vajiraṃ khepentaṃ asesetvā khepeti. Vajirena gatamaggo
nāma puna pākatiko na hoti. Evameva arahattamaggassa avajjhakileso nāma natthi,
sabbakilese vinivijjhati, vajiraṃ viya arahattamaggopi kilese khepento asesetvā
khepeti. Vajirena gatamaggassa puna pākatikattābhāvo viya arahattamaggena
pahīnakilesānaṃ puna paccudāvattanaṃ nāma natthīti.
     [1307] Bāladukaniddese bālesu ahirikānottappāni pākaṭāni mūlāni ca
sesānaṃ bāladhammānaṃ. Ahirikopi 2- anottappī ca na kiñci akusalaṃ na karoti nāmāti
etāni dve paṭhamaṃyeva visuṃ vuttāni. Sukkapakkhepi ayameva nayo, tathā kaṇhaduke.
     [1311] Tapanīyadukaniddese katattā ca akatattā ca tapanaṃ veditabbaṃ.
Kāyaduccaritādīni hi katattā tapanti, kāyasucaritādīni akatattā. Tathā hi puggalo
"kataṃ me kāyaduccaritan"ti tappati, "akataṃ me kāyasucaritan"ti tappati. "kataṃ me
vacīduccaritan"ti tappati .pe. "akataṃ me manosucaritan"ti tappati. 3- Atapanīyepi
eseva nayo. Kalyāṇakārī hi puggalo "kataṃ me kāyasucaritan"ti na tappati,
"akataṃ me kāyaduccaritan"ti na tappati, "kataṃ me vacīsucaritan"ti na tappati
.pe. "akataṃ me manoduccaritan"ti na tappatīti. 3-
     [1313] Adhivacanadukaniddese yā tesaṃ tesaṃ dhammānanti sabbadhammasaṅgahaṇaṃ.
Saṅkhāyatīti saṅkhā, saṅkathiyatīti attho. Kinti saṅkathiyati? "ahan"ti "maman"ti
"paro"ti "parassā"ti  "satto"ti "bhāvo"ti "poso"ti "puggalo"ti "naro"ti
"māṇavo"ti  "tisso"ti "datto"ti "mañco pīṭhaṃ bhisi bimbohanaṃ vihāro
pariveṇaṃ dvāraṃ vātapānan"ti, evaṃ anekehi ākārehi saṅkathiyatīti saṅkhā,
sammā ñāyatīti 4- samaññā. Kinti samaññāyati? "ahan"ti "maman"ti .pe.
"dvāraṃ vātapānan"ti sammā ñāyatīti samaññā. Paññāpiyatīti paññatti.
Vohariyatīti vohāro. Kinti vohariyati? "ahan"ti "maman"ti .pe. "dvāraṃ
Vātapānan"ti vohariyatīti vohāro.
@Footnote: 1 cha.Ma. abhejjo              2 cha.Ma. ahiriko hi
@3 aṅ. ekaka. 20/4/50        4 cha.Ma. samaññāyatīti

---------------------------------------------------------------------------------------------
page448.
     Nāmanti catubbidhaṃ nāmaṃ sāmaññanāmaṃ guṇanāmaṃ kittimanāmaṃ opapātikanāmanti.
Tattha paṭhamakappikesu mahājanena sammannitvā ṭhapitattā "mahāsammato"ti
rañño nāmaṃ sāmaññanāmaṃ nāma. Yaṃ sandhāya vuttaṃ "mahājanasammatoti kho vāseṭṭha
`mahāsammato'tveva paṭhamaakkharaṃ upādāya nibbattan"ti 1- "dhammakathiko paṃsukūliko
vinayadharo tepiṭako saddho pasanno"ti evarūpaṃ guṇato āgatanāmaṃ guṇanāmaṃ
nāma. "bhagavā arahaṃ sammāsambuddho"tiādīnipi tathāgatassa anekāni nāmasatāni
guṇanāmāneva. Tena vuttaṃ:-
             "asaṅkheyyāni nāmāni     saguṇena mahesino
              guṇena nāmamuddheyyaṃ      api nāmasahassato"ti.
     Yaṃ pana jātassa kumārakassa nāmaggahaṇadivase dakkhiṇeyyānaṃ sakkāraṃ
katvā samīpe ṭhitā ñātakā kappetvā pakappetvā "ayaṃ asuko nāmā"ti nāmaṃ
karonti, idaṃ kittimanāmaṃ nāma. Yā pana purimapaññatti aparapaññattiyaṃ 2-
patati, purimavohāro pacchimavohāre patati. Seyyathīdaṃ? purimakappepi cando
candoyeva nāma, etarahipi candoyeva. Atīte suriyo, samuddo, paṭhavī, pabbato
pabbatoyeva nāma. Etarahipi pabbatoyevāti. Idaṃ opapātikanāmaṃ nāma. Idaṃ
catubbidhampi nāmaṃ ettha ekanāmameva 3- hoti.
     Nāmakammanti nāmakaraṇaṃ. Nāmadheyyanti nāmaṭṭhapanaṃ. Niruttīti nāmanirutti.
Byañjananti nāmabyañjanaṃ. Yasmā panetaṃ atthaṃ byañjayati, 4- tasmā evaṃ vuttaṃ.
Abhilāpoti nāmābhilāpova. Sabbeva dhammā adhivacanapathāti adhivacanassa
nopathadhammā nāma 5- natthi. Ekadhammo sabbadhammesu nipatati, sabbadhammā ekadhammasmiṃ
nipatanti. Kathaṃ? ayaṃ hi nāmapaññatti ekadhammo, so sabbesu catubhūmikadhammesu
nipatatīti. 6- Sattopi saṅkhāropi nāmato muttako nāma natthi.
@Footnote: 1 dī. pā. 12/131/80       2 cha.Ma. pacchimapaññattiyaṃ
@3 cha.Ma. nāmameva            4 cha.Ma. byañjeti
@5 cha.Ma. nopathadhammo nāma      6 cha.Ma. nipatati

---------------------------------------------------------------------------------------------
page449.
     Aṭavīpabbatādīsu 1- rukkhopi jānapadānaṃ bhāro. Te hi "ayaṃ kiṃ rukkho
nāmā"ti puṭṭhā "khadiro pana so"ti 2- attanā jānanakaṃ nāmaṃ kathenti. Yassa
nāmaṃ na jānanti, tampi "anāmako nāmā"ti vadanti, tampi tassa nāmadheyyameva
hutvā tiṭṭhati. Samudde macchakacchapādīsupi eseva nayo. Itare dve dukā iminā
samānatthāeva.
     [1316] Nāmarūpaduke nāmakaraṇaṭṭhena ca namanaṭṭhena ca nāmanaṭṭhena ca
nāmaṃ. Tattha cattāro khandhā tāva nāmakaraṇaṭṭhena nāmaṃ. Yathā hi mahājanasammatattā
tassa 3- "mahāsammato"ti nāmaṃ ahosi, yathā vā mātāpitaro "ayaṃ tisso
nāma hotu, pusso 4- nāma hotū"ti evaṃ puttassa kittimanāmaṃ karonti, yathā
vā "dhammakathiko vinayadharo"ti guṇato nāmaṃ āgacchati, na evaṃ vedanādīnaṃ.
Vedanādayo hi mahāpaṭhavīādayo viya attano nāmaṃ karontāva uppajjanti,
tesu uppannesu tesaṃ nāmaṃ uppannameva hoti. Na hi vedanaṃ uppannaṃ "tvaṃ
vedanā nāma hohī"ti koci bhaṇati, na ca tassā nāmaggahaṇakiccaṃ atthi. Yathā
paṭhaviyā uppannāya "tvaṃ paṭhavī nāma hohī"ti nāmaggahaṇakiccaṃ natthi.
Cakkavāḷasinerucandimasuriyanakkhattesu uppannesu "tvaṃ cakkavāḷaṃ nāma hohi,
tvaṃ sineru nāma, 5- tvaṃ nakkhattaṃ nāma hohī"ti nāmaggahaṇakiccaṃ natthi, nāmaṃ
uppannameva hoti, opapātikapaññattiyaṃ nipatati. Evaṃ vedanāya uppannāya
"tvaṃ vedanā nāma hohī"ti nāmaggahaṇakiccaṃ natthi, tāya uppannāya "vedanā"ti
nāmaṃ uppannameva hoti, opapātikapaññattiyaṃ nipatati. Saññādīsupi eseva
nayo. Atītepi hi vedanā vedanāyeva. Saññā. SaṅkhāRā. Viññāṇaṃ viññāṇameva.
Anāgatepi, paccuppannepi. Nibbānaṃ pana sadāpi nibbānamevāti nāmakaraṇaṭṭhena nāmaṃ.
@Footnote: 1 Sī. pathavīpabbatādīsu      2 cha.Ma. khadiro palāsoti      3 cha.Ma. mahāsammatassa
@4 cha.Ma. phusso          5 cha.Ma. ayaṃ pāṭho na dissati

---------------------------------------------------------------------------------------------
page450.
     Namanaṭṭhenāti 1- cettha cattāro khandhā nāmaṃ. Te hi ārammaṇābhimukhā
namanti. Nāmanaṭṭhena sabbampi nāmaṃ, cattāro hi khandhā ārammaṇe aññamaññaṃ
nāmenti, nibbānaṃ ārammaṇādhipatipaccayatāya attani anavajjadhamme nāmeti.
     [1318] Avijjābhavataṇhā vaṭṭamūlasamudācāradassanatthaṃ gahitā.
     [1320] Bhavissati attā ca loko cāti khandhapañcakaṃ "attā ca loko
cā"ti gahetvā "taṃ bhavissatī"ti gahaṇākārena niviṭṭhā sassatadiṭṭhi. Dutiyā
"na bhavissatī"ti ākārena niviṭṭhā ucchedadiṭṭhi.
     [1326] Pubbantaṃ ārabbhāti atītakoṭṭhāsaṃ ārammaṇaṃ karitvā, iminā
brahmajāle āgatā aṭṭhārasa pubbantānudiṭṭhiyo gahitā. Aparantaṃ ārabbhāti
anāgatakoṭṭhāsaṃ ārammaṇaṃ karitvā, iminā tattheva āgatā catucattāḷīsa
aparantānudiṭṭhiyo gahitā.
     [1332] Dovacassatāniddese sahadhammike vuccamāneti sahadhammikaṃ nāma
yaṃ bhagavatā paññattaṃ sikkhāpadaṃ, tasmiṃ vatthuṃ dassetvā āpattiṃ āropetvā
"idaṃ nāma tvaṃ āpattiṃ āpanno, iṅgha desehi vuṭṭhāhi paṭikarohī"ti vuccamāne.
Dovacassāyantiādīsu evaṃ codiyamānassa paṭicodanāya vā appadakkhiṇagāhitāya
vā dubbacassa kammaṃ dovacassāyaṃ. Tadeva "dovacassan"tipi vuccati. Tassa bhāvo
dovacassiyaṃ. Itaraṃ tasseva vevacanaṃ. Vippaṭikūlagāhitāti vilomagāhitā.
Vilomagahaṇasaṅkhātena vipaccanīkena sātaṃ assāti vipaccanīkasāto, padhānikagahaṇaṃ 2-
gahetvā ekapadeneva taṃ nissaddamakāsinti sukhaṃ paṭilabhantassetaṃ adhivacanaṃ,
tassa bhāvo vipaccanīkasātatā. Ovādaṃ anādiyanavasena anādarassa bhāvo anādariyaṃ.
Itaraṃ tasseva vevacanaṃ. Anādiyanākāro vā anādaratā. Garuvāsaṃ avasanavasena
uppanno agāravabhāvo agāravatā. Sajeṭṭhakavāsaṃ avasanavasena uppanno
appaṭissavabhāvo appaṭissavatā. Ayaṃ vuccatīti ayaṃ evarūpā dovacassatā nāma
@Footnote: 1 cha.Ma. namanaṭṭhenāpi            2 cha.Ma. paṭāṇikagahaṇaṃ

---------------------------------------------------------------------------------------------
page451.
Vuccati, atthato panesā tenākārena pavattā cattāro khandhā, saṅkhārakkhandhoyeva
vāti. Pāpamittatādīsupi eseva nayo. Dovacassatāpāpamittatādayo hi visuṃ
cetasikadhammā nāma natthi.
     [1333] Natthi etesaṃ saddhāti assaddhā, buddhādīni vatthūni na saddahantīti
attho. Dussīlāti sīlassa duṭṭhu nāma 1- natthi, nissīlāti attho. Appassutāti
sutavirahitā. 2- Pañcamacchariyāni etesaṃ atthīti maccharino. Duppaññāti nippaññā.
Sevanakavasena sevanā. Balavasevanā nisevanā. Sabbato bhāgena sevanā saṃsevanā.
Upasaggavasena vā padaṃ vaḍḍhitaṃ, tīhipi sevanāva kathitā. Bhajanāti upasaṅkamanā.
Sambhajanāti sabbato bhāgena bhajanā. Upasaggavasena vā padaṃ vaḍḍhitaṃ. Bhattīti
daḷhabhatti. Sambhattīti sabbato bhāgena bhatti. Upasaggavasena vā padaṃ vaḍḍhitaṃ,
dvīhipi daḷhabhattieva  kathitā. Taṃsampavaṅkatāti tesu puggalesu kāyena ceva
cittena ca sampavaṅkabhāvo, tanninnatā tappoṇatā tappabbhāratāti attho.
     [1334] Sovacassatādukaniddesopi vuttapaṭipakkhanayena veditabbo.
     [1336] Pañcapi āpattikkhandhāti mātikāniddesena pārājikaṃ saṃghādisesaṃ
pācittiyaṃ pāṭidesanīyaṃ dukkaṭanti imā pañca āpattiyo. Sattapi āpattikkhandhāti
vinayaniddesena pārājikaṃ saṃghādisesaṃ thullaccayaṃ pācittiyaṃ pāṭidesanīyaṃ dukkaṭaṃ
dubbhāsitanti imā satta āpattiyo. Tattha saha vatthunā tāsaṃ āpattīnaṃ
paricchedajānanakapaññā āpattikusalatā nāma. Saha kammavācāya
āpattivuṭṭhānaparicchedajānanakapaññā pana āpattivuṭṭhānakusalatā nāma.
     [1338] Samāpajjitabbato samāpatti, saha parikammena
appanāparicchedajānanakapaññā pana samāpattikusalatā nāma. Cande vā suriye vā
nakkhatte vā ettakaṃ ṭhānaṃ gate vuṭṭhahissāmīti avirajjhitvā tasmiṃyeva samaye
vuṭṭhānakapaññāya atthitāya samāpattivuṭṭhānakusalatā nāma.
@Footnote: 1 cha.Ma. dunnāmaṃ                  2 cha.Ma. sutarahitā

---------------------------------------------------------------------------------------------
page452.
     [1340] Aṭṭhārasannaṃ dhātūnaṃ uggahaṇamanasikārasavanadhāraṇaparicchedajānanakapaññā
dhātukusalatā nāma. Tāsaṃyeva uggahaṇamanasikārajānanakapaññā manasikārakusalatā nāma.
     [1342] Dvādasannaṃ āyatanānaṃ uggahaṇamanasikārasavanadhāraṇaparicchedajānanakapaññā
āyatanakusalatā nāma. Tīsupi vā etāsu kusalatāsu uggaho
manasikāro savanaṃ sammasanaṃ paṭivedho paccavekkhaṇāti sabbaṃ vaṭṭati. Tattha
savanauggahapaccavekkhaṇā lokiyā, paṭivedho lokuttaro, sammasanamanasikārā
lokiyalokuttaramissakā. "avijjāpaccayā saṅkhārā"tiādīni paṭiccasamuppādavibhaṅge
āvībhavissanti. Iminā pana paccayena idaṃ hotīti jānanakapaññā
paṭiccasamuppādakusalatā nāma.
     [1344] Ṭhānāṭṭhānadukaniddese 1- hetū paccayāti ubhayampetaṃ aññamaññavevacanaṃ.
Cakkhuppasādo hi rūpaṃ ārammaṇaṃ katvā uppajjanakassa cakkhuviññāṇassa
hetu ceva paccayo ca. Tathā sotappasādādayo sotaviññāṇādīnaṃ, ambabījādīni ca
ambaphalādīnaṃ. Dutiyanaye ye ye dhammāti visabhāgapaccayadhammānaṃ nidassanaṃ. Yesaṃ
yesanti visabhāgapaccayasamuppannadhammanidassanaṃ. Na hetū na paccayāti cakkhuppasādo
saddaṃ ārammaṇaṃ katvā uppajjanakassa sotaviññāṇassa na hetupaccayo. 2- Tathā
sotappasādādayo avasesaviññāṇānaṃ. 3- Ambādayo ca tālādīnaṃ uppattiyāti
evamattho veditabbo.
     [1346] Ājjavamaddavaniddese nīcacittatāti padamattameva viseso.
Tassattho mānābhāvena nīcacittaṃ assāti nīcacitto, nīcacittassa bhāvo nīcacittatā.
Sesaṃ cittujukatācittamudutānaṃ padabhājanīye āgatameva.
     [1348] Khantiniddese khamanakavasena khanti. Khamanākāro khamanatā.
Adhivāsenti etāya, attano upari āropetvā vāsenti na paṭivāhanti na
paccanīkatāya tiṭṭhantīti adhivāsanatā. Acaṇḍikassa bhāvo acaṇḍikkaṃ. Anasuropoti
@Footnote: 1 cha.Ma. ṭhānāṭṭhānakusalatādukaniddese
@2 cha.Ma. na hetu na paccayo      3 cha.Ma. avasesaviññāṇādīnaṃ

---------------------------------------------------------------------------------------------
page453.
Asuropo vuccati na sammāropitattā duruttavacanaṃ, tappaṭipakkhato anasuropo,
suruttavācāti attho. Evamettha phalūpacārena kāraṇaṃ niddiṭṭhaṃ. Attamanatā cittassāti
somanassavasena cittassa sakamanatā, attano cittassa bhāvoyeva, na
byāpannacittatāti attho.
     [1349] Soraccaniddese kāyiko avītikkamoti tividhaṃ kāyasucaritaṃ.
Vācasiko avītikkamoti catubbidhaṃ vacīsucaritaṃ. "kāyikavācasiko"ti iminā
kāyavacīdvārasamuṭṭhitaṃ ājīvaṭṭhamakaṃ sīlaṃ pariyādiyati. Idaṃ vuccati soraccanti idaṃ
pāpato suṭṭhu oratattā soraccaṃ nāma vuccati. Sabbopi sīlasaṃvaroti idaṃ yasmā na
kevalaṃ kāyavācāheva anācāraṃ ācarati, manasāpi ācaratieva. Tasmā mānasikasīlaṃ
pariyādāya dassetuṃ vuttaṃ.
     [1350] Sākhalyaniddese aṇḍakāti yathā sadose rukkhe aṇḍakāni
uṭṭhahanti, evaṃ sadosatāya khuṃsanavambhanādivacanehi aṇḍakā jātā. Kakkasāti
pūtikakkasā, 1- yathā nāma pūtirukkho kakkaso hoti paggharitacuṇṇo, evaṃ kakkasā
hoti, sotaṃ ghaṃsamānā viya pavisati. Tena vuttaṃ "kakkasā"ti. Parakaṭukāti paresaṃ
kaṭukā amanāpā dosajananī. Parābhisajjanīti kuṭilakaṇṭakā sākhā viya cammesu
vijjhitvā paresaṃ abhisajjanī, gantukāmānampi gantuṃ adatvā lagganakārī.
Kodhasāmantāti kodhassa āsannā. Asamādhisaṃvattanikāti appanāsamādhissa vā
upacārasamādhissa vā asaṃvattanikā. Iti sabbānevetāni sadosavācāya vevacanāni.
Tathārūpiṃ vācaṃ pahāyāti idaṃ pharusavācaṃ appajahitvā ṭhitassa antarantare
pavattāpi saṇhavācā asaṇhavācāeva nāmāti dīpanatthaṃ vuttaṃ.
     Neḷāti eḷaṃ vuccati doso, nāssā eḷanti neḷā, niddosāti
attho. "neḷaṅgo setapacchādo"ti 2- ettha vuttasīlaṃ 3- viya. Kaṇṇasukhāti
byañjanamadhuratāya kaṇṇānaṃ sukhā, sūcivijjhanaṃ viya kaṇsūlaṃ na janeti.
@Footnote: 1 cha. pūtikā, sā      2 khu.u. 25/65/206, saṃ.saḷā. 18/558/359 (syā)
@3 cha.Ma. vuttanelaṃ

---------------------------------------------------------------------------------------------
page454.
Atthamadhuratāya sarīre kopaṃ ajanetvā pemaṃ janetīti pemanīyā. Hadayaṃ gacchati
appaṭihaññamānā sukhena cittaṃ pavisatīti hadayaṅgamā. Guṇaparipuṇṇatāya pure
bhavāti porī, pure saṃvaḍḍhanārī viya sukumārītipi 1- porī, purassa esātipi
porī, nagaravāsīnaṃ kathāti attho. Nagaravāsino hi yuttakathā honti, pitumattaṃ 2-
"pitā"ti bhātumattaṃ 3- "bhātā"ti vadanti, evarūpī kathā bahuno janassa kantā
hotīti bahujanakantā. Bahujanakantabhāveneva 4- bahuno janassa manāpā
cittavuḍḍhikarāti bahujanamanāpā. Yā tatthāti yā tasmiṃ puggale. Saṇhavācatāti
maṭṭhavācatā. Sakhilavācatāti muduvācatā. Apharusavācatāti akakkhaḷavācatā.
     [1351] Paṭisanthāraniddese 5- āmīsapaṭisanthāroti āmisālābhena attanā
saha paresaṃ chiddaṃ yathā pidahitaṃ 6- hoti paṭicchannaṃ, evaṃ āmisena paṭisantharaṇaṃ.
Dhammapaṭisanthāroti dhammassa appaṭilābhena attanā saha paresaṃ chiddaṃ yathā
pidahitaṃ hoti paṭicchannaṃ, evaṃ dhammena paṭisantharaṇaṃ. Paṭisanthārako hotīti
dveyeva hi lokasannivāsassa chiddāni, tesaṃ paṭisanthārako hoti. Āmisapaṭisanthārena
vā dhammapaṭisanthārena vāti iminā duvidhena paṭisanthārena paṭisanthārako
hoti, paṭisantharati nirantaraṃ karoti.
     Tatrāyaṃ ādito paṭṭhāya kathā, paṭisanthārakena hi bhikkhunā āgantukaṃ
āgacchantaṃ disvāva paccuggantvā pattacīvaraṃ gahetabbaṃ, āsanaṃ dātabbaṃ,
tālavaṇṭena vījitabbaṃ, pādā dhovitvā telena 7- makkhetabbā, sappiphāṇite sati
bhesajjaṃ dātabbaṃ, pānīyena pucchitabbo, āvāso paṭijaggitabbo. Evaṃ
ekadesena āmisapaṭisanthāro kato nāma hoti.
     Sāyaṃ pana navakatarepi attano upaṭṭhānaṃ anāgateyeva tassa santikaṃ
gantvā nisīditvā avisaye pañhaṃ apucchitvā tassa visaye pañho pucchitabbo,
"tumhe katarabhāṇakā"ti apucchitvā "tumhākaṃ ācariyupajjhāyā kataraṃ ganthaṃ
@Footnote: 1 cha.Ma. sukumārātipi      2 cha.Ma. pitimattaṃ        3 cha.Ma. bhātimattaṃ
@4 cha.Ma. kantabhāveneva    5 Ma. paṭisandhāraniddese  6 cha.Ma. pihitaṃ. evamuparipi
@7 cha.Ma. ayaṃ pāṭho na dissati

---------------------------------------------------------------------------------------------
page455.
Valañjentī"ti pucchitvā pahonakaṭṭhāne pañho pucchitabbo. Sace kathetuṃ sakkoti,
iccetaṃ kusalaṃ. No ce sakkoti, sayaṃ kathetvā dātabbaṃ. Evaṃ ekadesena
dhammapaṭisanthāro kato nāma hoti.
     Sace attano santike vasati, taṃ ādāya nibaddhaṃ piṇḍāya caritabbaṃ.
Sace gantukāmo hoti, punadivase gamanasabhāvena 1- taṃ ādāya ekasmiṃ gāme
piṇḍāya caritvā uyyojetabbo. Sace aññasmiṃ disābhāge bhikkhū nimantitā
honti, taṃ bhikkhuṃ icchamānaṃ ādāya gantabbaṃ, "na mayhaṃ esā disā sabhāgā"ti
gantuṃ anicchante sesabhikkhū pesetvā taṃ ādāya piṇḍāya caritabbaṃ, attanā
laddhāmisaṃ tassa dātabbaṃ. Evaṃ āmisapaṭisanthāro kato nāma hoti.
     Paṭisanthārakena 2- pana attanā laddhaṃ kassa dātabbanti? āgantukassa
Tāva dātabbaṃ. Sace gilāno vā avassiko vā atthi, tesampi dātabbaṃ,
ācariyupajjhāyānaṃ dātabbaṃ, bhaṇḍagāhakassa dātabbaṃ, sāraṇīyadhammapūrakena pana
satavārampi sahassavārampi āgatāgatānaṃ 3- therāsanato paṭṭhāya dātabbaṃ,
paṭisanthārakena pana yena yena na laddhaṃ, tassa tassa dātabbaṃ. Bahigāmaṃ nikkhamitvā
jiṇṇakaṃ 4- vā anāthaṃ vā bhikkhuṃ vā bhikkhuniṃ vā disvā tesampi dātabbaṃ.
     Tatridaṃ vatthu:- corehi kira guttasālagāme pahate taṃkhaṇaṃyeva ekā
nirodhato vuṭṭhitā khīṇāsavattherī daharabhikkhuniyā bhaṇḍakaṃ gāhāpetvā mahājanena
saddhiṃ maggaṃ paṭipajjitvā ṭhitamajjhantike 5- nakulanagaragāmadvāraṃ patvā rukkhamūle
nisīdi, tasmiṃ samaye kāḷavallimaṇḍapavāsī mahānāgatthero nakulanagaragāme
piṇḍāya caritvā nikkhamanto theriṃ disvā bhattena āpucchi. Sā "patto me
natthī"ti āha. Thero "imināva bhuñjathā"ti saha pattena adāsi. Therī bhattakiccaṃ
katvā pattaṃ dhovitvā therassa datvā āha "ajja tāva bhikkhācārena kilamissatha,
@Footnote: 1 cha.Ma. gamanasabhāgena    2 cha.Ma. āmisapaṭisanthārakena    3 Ma. ābhatābhataṃ, Sī. ābhatābhatena
@4 Ma. jiṇṇaṃ            5 cha.Ma. ṭhitamajjhanhike

---------------------------------------------------------------------------------------------
page456.
Ito paṭṭhāya pana vo bhikkhācāraparittāso nāma na bhavissati tātā"ti. Tato
paṭṭhāya therassa onakahāpaṇagghanako piṇḍapāto nāma na uppannapubbo.
Ayaṃ āmisapaṭisanthāro nāma.
     Imaṃ paṭisanthāraṃ katvā bhikkhunā saṅgahapakkhe ṭhatvā tassa bhikkhuno
kammaṭṭhānaṃ kathetabbaṃ, dhammo vācetabbo, kukkuccaṃ vinodetabbaṃ, uppannakiccaṃ
karaṇīyaṃ kātabbaṃ, abbhānavuṭṭhānamānattaparivāsā dātabbā, pabbajjāraho
pabbājetabbo, upasampadāraho upasampādetabbo. Bhikkhuniyāpi attano santike
upasampadaṃ ākaṅkhamānāya kammavācaṃ kātuṃ vaṭṭati. Ayaṃ dhammapaṭisanthāro nāma.
     Imehi dvīhi paṭisanthārehi paṭisanthārako bhikkhu anuppannaṃ lābhaṃ uppādeti,
uppannaṃ thāvaraṃ karoti, sāhasikaṭṭhāne 1- attano jīvitaṃ rakkhati, coranāgarañño
pattaggahaṇahattheneva aggaṃ gahetvā patteneva bhattaṃ ākiranto thero viya.
Aladdhalābhuppādane pana ito palāyitvā paratīraṃ gatena mahānāgaraññā
ekassa therassa santike saṅgahaṃ labhitvā puna āgantvā rajje patiṭṭhitena
setambaṅgaṇe 2- yāvajīvaṃ pavattitaṃ mahābhesajjadānavatthu kathetabbaṃ.
Uppannalābhathāvarakaraṇe dīghabhāṇakaabhayattherassa hatthato paṭisanthāraṃ labhitvā
cetiyapabbate corehi bhaṇḍakassa aviluttabhāvavatthu kathetabbaṃ.
     [1352] Indriyesu aguttadvāratāniddese cakkhunā rūpaṃ disvāti
kāraṇavasena "cakkhū"ti laddhavohārena rūpadassanasamatthena cakkhuviññāṇena
rūpaṃ disvā. Porāṇā panāhu "cakkhu rūpaṃ na passati, acittakattā.
Cittaṃ na passati, acakkhukattā. Dvārārammaṇasaṅghaṭṭanena pana pasādavatthukena
cittena passati, īdisī panesā `dhanunā vijjhatī'tiādīsu 3- viya sasambhārakathā
nāma hoti. Tasmā cakkhuviññāṇena rūpaṃ disvāti ayamevettha attho"ti.
Nimittaggāhīti itthīpurisanimittaṃ vā subhanimittādikaṃ vā kilesavatthubhūtaṃ
nimittaṃ chandarāgavasena gaṇhāti, diṭṭhamatteyeva na saṇṭhāti. Anubyañjanaggāhīti
kilesānaṃ
@Footnote: 1 cha. sabhayaṭṭhāne, Ma. sāsaṅkaṭṭhāne
@2 Sī. senambaṅgaṇe        3 cha.Ma. vijjatīti....

---------------------------------------------------------------------------------------------
page457.
Anubyañjanato pākaṭabhāvakaraṇato 1- "anubyañjanan"ti laddhavohāraṃ
hatthapādasitahasitakathitaālokitavilokitādibhedaṃ ākāraṃ gaṇhāti.
     Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu etaṃ
puggalaṃ satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete
abhijjhādayo dhammā anvāssaveyyuṃ anubandheyyuṃ 2- ajjhotthareyyuṃ. Tassa saṃvarāya na
paṭipajjatīti tassa cakkhundriyassa satikavāṭena pidahanatthāya na paṭipajjati,
evaṃbhūtoyeva ca "na rakkhati cakkhundriyaṃ, na cakkhundriye saṃvaraṃ āpajjatī"ti
vuccati.
     Tattha kiñcāpi cakkhundriye saṃvaro vā asaṃvaro vā natthi, na hi cakkhuppasādaṃ
nissāya sati vā muṭṭhassaccaṃ vā uppajjati. Apica yadā rūpārammaṇaṃ cakkhussa
āpāthaṃ āgacchati, tadā bhavaṅge dvikkhattuṃ uppajjitvā niruddhe kiriyāmanodhātu
āvajjanakiccaṃ sādhayamānā uppajjitvā nirujjhati, tato cakkhuviññāṇaṃ dassanakiccaṃ,
tato vipākamanodhātu sampaṭicchannakiccaṃ, tato vipākāhetukamanoviññāṇadhātu
santīraṇakiccaṃ, tato kiriyāhetukamanoviññāṇadhātu voṭṭhavanakiccaṃ 3- sādhayamānā
uppajjitvā nirujjhati, tadanantaraṃ javanaṃ javati. Tatrāpi neva bhavaṅgasamaye, na
āvajjanādīnaṃ aññatarasamaye saṃvaro vā asaṃvaro vā atthi, javanakkhaṇe pana dussīlyaṃ vā
muṭṭhassaccaṃ vā aññāṇaṃ vā akkhanti vā kosajjaṃ vā uppajjati, asaṃvaro hoti.
     Evaṃ honto pana so cakkhundriye asaṃvaroti vuccati. Kasmā? yasmā
Tasmiṃ aṃsavare sati dvārampi aguttaṃ hoti bhavaṅgampi āvajjanādīni vīthicittānipi.
Yathā kiṃ? yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo
Susaṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti.
Nagaradvārena hi pavisitvā corā yadicchanti, taṃ 4- kareyyuṃ. Evameva javane
dussīlyādīsu uppannesu tasmiṃ asaṃvare sati dvārampi aguttaṃ hoti, bhavaṅgampi
āvajjanādīnipi vīthicittānīti.
@Footnote: 1 Ma. pākaṭībhāvakaraṇato       2 Sī. anuppabandheyyuṃ      3 cha.Ma. voṭṭhabbanakiccaṃ
@4 cha.Ma. yadicchakaṃ

---------------------------------------------------------------------------------------------
page458.
     Sotena saddaṃ sutvātiādīsupi eseva nayo. Yā imesanti etaṃ 1- saṃvaraṃ
anāpajjantassa imesaṃ channaṃ indriyānaṃ yā agutti yā agopanā yo anārakkho
yo asaṃvaro, athakanaṃ apidahananti attho.
     [1353] Bhojane amattaññutāniddese idhekaccoti imasmiṃ sattaloke
ekacco. Appaṭisaṅkhāti paṭisaṅkhānapaññāya ajānitvā anupadhāretvā. Ayonisoti
anupāyena. Āhāranti asitapītādiajjhoharaṇīyaṃ. Āhāretīti paribhuñjati ajjhoharati
davāyātiādi anupāyadassanatthaṃ vuttaṃ. Anupāyena hi āhāraṃ 2- āhārento
davatthāya madatthāya maṇḍanatthāya vibhūsanatthāya vā āhāreti, no idamatthitaṃ paṭicca.
Yā tattha asantuṭṭhitāti yā tasmiṃ ayoniso āhāraparibhoge asantussanā
asantuṭṭhibhāvo. Amattaññutāti amattaññubhāvo, pamāṇasaṅkhātāya mattāya ajānanaṃ.
Ayaṃ vuccatīti ayaṃ apaccavekkhitaparibhogavasena pavattā bhojane amattaññutā
nāma vuccati.
     [1354] Indriyesu guttadvāratāniddese cakkhunātiādi vuttanayeneva
veditabbaṃ. Na nimittaggāhī hotīti chandarāgavasena vuttappakāraṃ nimittaṃ na gaṇhāti.
Evaṃ sesapadānipi vuttapaṭipakkhanayeneva veditabbāni. Yathā ca heṭṭhā "javane
dussīlyādīsu uppannesu tasmiṃ asaṃvare sati dvārampi aguttaṃ hoti, bhavaṅgampi
āvajjanādīnipi vīthicittānī"ti vuttaṃ, evamidha tasmiṃ sīlādīsu uppannesu
dvārampi guttaṃ hoti, bhavaṅgampi āvajjanādīnipi vīthicittāni. Yathā kiṃ? yathā
nagaradvāresu saṃvutesu kiñcāpi antogharādayo asaṃvutā honti, tathāpi antonagare
sabbaṃ bhaṇḍaṃ surakkhitaṃ sugopitameva hoti, nagaradvāresu hi pidahitesu 3- corānaṃ
paveso natthi, evameva javane sīlādīsu uppannesu dvārampi guttaṃ hoti, bhavaṅgampi
āvajjanādīnipi vīthicittāni. Tasmā javanakkhaṇe uppajjamānopi cakkhundriye
saṃvaroti vutto. Sotena saddaṃ sutvātiādīsupi eseva nayo.
@Footnote: 1 cha.Ma. evaṃ      2 cha.Ma. ayaṃ saddo na dissati      3 cha.Ma. pihitesu

---------------------------------------------------------------------------------------------
page459.
     [1355] Bhojane mattaññutāniddese paṭisaṅkhā yoniso āhāraṃ āhāretīti
paṭisaṅkhānapaññāya jānitvā upāyena āhāraṃ paribhuñjati. Idāni taṃ upāyaṃ
dassetuṃ "neva davāyā"tiādi vuttaṃ.
     Tattha *- neva davāyāti davatthāya na āhāreti. Tattha naṭalaṅghakādayo
davatthāya āhārenti nāma. Yaṃ hi bhojanaṃ bhuttassa naccagītakābyasilokasaṅkhāto 1-
davo atirekatarena paṭibhāti, taṃ bhojanaṃ adhammena visamena pariyesitvā te
āhārenti. Ayaṃ pana bhikkhu evaṃ na āhāreti.
     Na madāyāti mānamadapurisamadānaṃ vaḍḍhanatthāya na āhāreti. Tattha
rājarājamahāmattā madatthāya āhārenti nāma. Te hi attano mānamadapurisamadānaṃ
vaḍḍhanatthāya piṇḍarasabhojanapaṇītabhojanāni 2- bhuñjanti. Ayaṃ pana bhikkhu evaṃ na
āhāreti.
     Na maṇḍanāyāti sarīramaṇḍanatthāya na āhāreti. Tattha rūpūpajīviniyo
mātugāmā antepurikādayo ca sappiphāṇitaṃ nāma pivanti. Te hi siniddhaṃ
mudumandabhojanaṃ āhārenti "evaṃ no aṅgasandhi 3- susaṇṭhitā bhavissati, sarīre
chavivaṇṇo pasanno bhavissatī"ti. Ayaṃ pana bhikkhu evaṃ na āhāreti.
     Na vibhūsanāyāti sarīre maṃsavibhūsanatthāya na āhāreti. Tattha nivuddhamallamuṭṭhita-
mallaceṭakādayo 4- susiniddhehi macchamaṃsādīhi sarīraṃ 5- pīṇenti "evanno maṃsaṃ
ussadaṃ bhavissati pahārasahanatthāyā"ti. Ayaṃ pana bhikkhu evaṃ sarīre maṃsavibhūsanatthāya
na āhāreti.
     Yāvadevāti āhārāharaṇe payojanassa paricchedaniyamadassanaṃ. Imassa kāyassa
ṭhitiyāti imassa catumahābhūtikakarajakāyassa ṭhapanatthāya āhāreti, idamassa
āhārāharaṇe payojananti attho. Yāpanāyāti jīvitindriyayāpanatthāya āhāreti.
@Footnote: * visuddhi. 1/39 sīlaniddesa            1 cha.Ma. naccagītakabYu....
@2 cha.Ma. piṇḍarasabhojanādīni paṇītabhojanāni   3 Sī.,Ma. aṅgulaṭṭhi, cha. aṅgalaṭṭhi
@4 cha.Ma. nibbuddhamallamuṭṭhikamallādayo      5 cha.Ma. sarīramaṃsaṃ

---------------------------------------------------------------------------------------------
page460.
Vihiṃsūparatiyāti vihiṃsā nāma abhuttapaccayā uppajjanakakhuddā 1- tassā uparatiyā
vūpasamatthāya āhāreti. Brahmacariyānuggahāyāti brahmacariyaṃ nāma tisso sikkhā
sakalaṃ sāsanaṃ tassa anuggaṇhanatthāya āhāreti.
     Itīti upāyanidassanaṃ, iminā upāyenāti attho. Purāṇañca vedanaṃ
paṭihaṅkhāmīti purāṇavedanā nāma abhuttapaccayā uppajjanakavedanā, taṃ
paṭihanissāmīti 2- āhāreti. Navañca vedanaṃ na uppādessāmīti navavedanā nāma
abhuttapaccayena 3- uppajjanakavedanā, taṃ na uppādessāmīti āhāreti. Athavā
navavedanā nāma bhuttapaccayena uppajjanakavedanā, 4- tassā anuppannāya
anuppajjanatthameva āhāreti. Yātrā ca me bhavissatīti yāpanā ca me bhavissati.
Anavajjatā cāti ettha atthi sāvajjaṃ, atthi anavajjaṃ. Tattha adhammikapariyesanā
adhammikapaṭiggahaṇaṃ adhammena paribhogoti idaṃ sāvajjaṃ nāma. Dhammena pariyesitvā
dhammena paṭiggahetvā paccavekkhitvā paribhuñjanaṃ idaṃ anavajjaṃ nāma. Ekacco
anavajjeyeva 5- sāvajjaṃ karoti, "laddhaṃ me"ti katvā pamāṇātikkantaṃ bhuñjati,
taṃ taṃ 6- jirāpetuṃ asakkonto uddhaṃvirecanaadhovirecanādīhi kilamati, sakalavihāre
bhikkhū tassa sarīrapaṭijagganabhesajjapariyesanādīsu ussukkaṃ āpajjanti, "kiṃ idan"ti
vutte "asukassa nāma udaraṃ uddhumātan"tiādīni vadanti, "esa niccakālampi
evaṃ pakatikoyeva, attano kucchippamāṇaṃ nāma na jānātī"ti nindanti garahanti.
Ayaṃ anavajjeyeva sāvajjaṃ karoti nāma. Evaṃ akatvā "anavajjatā ca bhavissatī"ti
āhāreti.
     Phāsuvihāro cāti etthāpi atthi phāsuvihāro, atthi na phāsuvihāro.
Tattha *- āhārahatthako alaṃsāṭako tatthavaṭṭako kākamāsako bhuttavamitakoti imesaṃ
pañcannaṃ brāhmaṇānaṃ bhojanaṃ na phāsuvihāro nāma. Etesu hi āhārahatthako
nāma bahuṃ bhuñjitvā attano dhammatāya uṭṭhātuṃ asakkonto "āhāra hatthan"ti
vadati. Alaṃsāṭako nāma abbhuddhumātakucchitāya 7- uṭṭhitopi sāṭakaṃ nivāsetuṃ na
@Footnote: 1 cha.....khudā           2 Ma. paṭivinodessāmīti       3 cha.Ma. atibhuttappaccayena
@4 cha.Ma. ppajjanakavedanā    5 Sī.,Ma. anavajjaṃyeva        6 cha.Ma. taṃ
@* vīsuddhi 1/40 sīlaniddesa   7 cha.Ma. accuddhumātakucchitāya

---------------------------------------------------------------------------------------------
page461.
Sakkoti. Tatthavaṭṭako nāma uṭṭhātuṃ asakkonato tattheva parivaṭṭati. Kākamāsako
nāma yathā kākehi āmasituṃ sakkā hoti, evaṃ yāva mukhadvārā āhāreti.
Bhuttavamitako nāma mukhena saṇṭhāretuṃ 1- asakkonto tattheva vamati. Evaṃ akatvā
"phāsuvihāro ca me bhavissatī"ti āhāreti. Phāsuvihāro nāma catūhi pañcahi
ālopehi onūdaratā. 2- Ettakaṃ hi bhuñjitvā pānīyaṃ pivato cattāro iriyāpathā
sukhena pavattanti. Tasmā dhammasenāpati evamāha:-
            "cattāro pañca ālope     abhutvā udakaṃ pive
             alaṃ phāsuvihārāya          pahitattassa bhikkhuno"ti. 3-
     Imasmiṃ pana ṭhāne aṅgāni samodhānetabbāni. "neva davāyā"ti hi
ekaṃ aṅgaṃ, "na madāyā"ti ekaṃ, "na maṇḍanāyā"ti ekaṃ, "na vibhūsanāyā"ti
ekaṃ, "yāvadeva imassa kāyassa ṭhitiyā yāpanāyā"ti ekaṃ, "vihiṃsūparatiyā
brahmacariyānuggahāyā"ti ekaṃ, "iti purāṇañca vedanaṃ paṭihaṅkhāmi, navañca
vedanaṃ na uppādessāmī"ti ekaṃ, "yātrā ca me bhavissatī"ti ekaṃ aṅgaṃ,
"anavajjatā ca phāsuvihāro cā"ti ayamettha bhojanānisaṃso. Mahāsīvatthero panāha
"heṭṭhā cattāri aṅgāni paṭikkhepo nāma, upari pana aṭṭha aṅgāni
samodhānetabbānī"ti. Tattha "yāvadeva imassa kāyassa ṭhitiyā"ti ekaṃ aṅgaṃ.
"yāpanāyā"ti ekaṃ, "vihiṃsūparatiyā"ti ekaṃ, "brahmacariyānuggahāyā"ti ekaṃ, "iti
purāṇañca vedanaṃ paṭihaṅkhāmī"ti ekaṃ, "navañca vedanaṃ na uppādessāmī"ti
ekaṃ, "yātrā ca me bhavissatī"ti ekaṃ, "anavajjatā cā"ti ekaṃ, phāsuvihāro
pana bhojanānisaṃsoti. Evaṃ aṭṭhaṅgasamannāgataṃ āhāraṃ āhārento bhojane
mattaññū nāma hoti. Ayaṃ vuccatīti ayaṃ pariyesanapaṭiggahaṇaparibhogesu
yuttappamāṇajānanavasena pavatto paccavekkhitaparibhogo bhojane mattaññutā nāma vuccati.
     [1356] Muṭṭhassaccaniddese asatīti sativirahitā cattāro khandhā. Ananussati
appaṭissatīti upasaggavasena padaṃ vaḍḍhitaṃ. Asaraṇatāti asaraṇākāro. Adhāraṇatāti
@Footnote: 1 cha.Ma. sandhāretuṃ      2 cha.Ma. ūnūdaratā      3 khu. thera. 26/983/395

---------------------------------------------------------------------------------------------
page462.
Dhāretuṃ asamatthatā. Tāya hi samannāgato puggalo ādhārapatto 1- nidhānakkhamo
na hoti. Udake alāvukaṭāhaṃ viya ārammaṇe pilapatīti 2- pilāpanatā. Pamussanatāti 3-
naṭṭhamuṭṭhassatitā, tāya hi samannāgato puggalo nikkhittabhatto viya kāko
nikkhittamaṃso viya ca siṅgālo hoti.
     [1361] Bhāvanābalaniddese kusalānaṃ dhammānanti bodhipakkhiyadhammānaṃ.
Āsevanāti ādito sevanā. Bhāvanāti vaḍḍhanā. Bahulīkammanti punappunaṃ karaṇaṃ.
     [1368] Sīlavipattiniddeso soraccaniddesapaṭipakkhato 4- veditabbo.
Diṭṭhivipattiniddeso ca diṭṭhisampadāniddesapaṭipakkhato, diṭṭhisampadāniddeso ca
diṭṭhupādānaniddesapaṭipakkhato. Sīlavisuddhiniddeso kiñcāpi sīlasampadāniddesena
samāno, tattha pana visuddhisampāpakapāṭimokkhasaṃvarasīlaṃ kathitaṃ, idha visuddhippattaṃ
sīlaṃ. Sati ca sampajaññañca, paṭisaṅkhānabalañca bhāvanābalañca, samatho ca vipassanā ca,
samathanimittañca paggāhanimittañca paggāho ca avikkhepo ca, sīlasampadā ca
diṭṭhisampadā cāti imehi pana chahi dukehi catubhūmikāpi lokiyalokuttaradhammāva
kathitā.
     [1373] Diṭṭhivisuddhiniddese kammassakatañāṇanti "idaṃ kammaṃ sakaṃ, idaṃ
no sakan"ti jānanapaññā. Tattha attanā vā kataṃ hotu parena vā, sabbampi
akusalaṃ kammaṃ no sakaṃ. Kasmā? atthabhañjanato anatthajananato ca. Kusalakammaṃ
pana anatthabhañjanato atthajananato ca sakaṃ nāma. Tattha yathā nāma sadhano
sabhogo puriso addhānamaggaṃ paṭipajjitvā antarāmagge gāmanigamādīsu nakkhatte
saṅghuṭṭhe "ahaṃ āgantuko, kinnu kho nissāya nakkhattaṃ kīḷeyyan"ti acintetvā
yathā yathā icchati, tena tena nīhārena nakkhattaṃ kīḷanto sukhena kantāraṃ
atikkamati. Evameva imasmiṃ kammassakatañāṇe ṭhatvā ime sattā bahuṃ
vaṭṭagāmikammaṃ āyūhitvā sukhena sukhaṃ anubhavantā arahattaṃ pattā gaṇanapathaṃ vītivattā.
@Footnote: 1 cha.Ma. ādhānappatto, Sī. ādhāraṇappatto      2 cha.Ma. pilavatīti
@3 cha. saṃmusanatāti        4 cha.Ma. sīlasampadāniddesa....

---------------------------------------------------------------------------------------------
page463.
Saccānulomikañāṇanti catunnaṃ saccānaṃ anulomaṃ vipassanāñāṇaṃ. Maggasamaṅgissa
ñāṇaṃ phalasamaṅgissa ñāṇanti maggañāṇaphalañāṇāniyeva.
     [1374] "diṭṭhivisuddhi kho panā"ti padassa niddese "yā paññā
pajānanā"tiādīhi padehi heṭṭhā vuttāni kammassakatañāṇādīneva cattāri
ñāṇāni vibhattāni.
     [1375] "yathā diṭṭhissa ca padhānan"ti padassa niddese "yo cetasiko
viriyārambho"tiādīhi padehi niddiṭṭhaṃ viriyaṃ paññāgatikamevā. Paññāya 1-
lokiyaṭṭhāne lokiyaṃ, lokuttaraṭṭhāne lokuttaranti veditabbaṃ.
     [1376] Saṃvegadukaniddese jātibhayanti jātiṃ bhayato disvā ṭhitañāṇaṃ.
Jarāmaraṇabhayādīsupi eseva nayo.
     [1377] Anuppannānaṃ pāpakānantiādīhi jātiādīni bhayato disvā
jātijarābyādhimaraṇehi muñcitukāmassa 2- upāyapadhānaṃ kathitaṃ. Padabhājanīyassa pana
attho vibhaṅgaṭṭhakathāyaṃ āvībhavissati.
      [1378] Asantuṭṭhatā 3- ca kusalesu dhammesūti padaniddese bhiyyokamyatāti
visesakāmatā. Idhekacco hi āditova pakkhikabhattaṃ vā salākabhattaṃ vā uposathikaṃ
vā pāṭipadikaṃ vā deti, so tena asantuṭṭho hutvā puna dhuvabhattaṃ 5- saṃghabhattaṃ
vassāvāsikaṃ deti, āvāsaṃ kāreti, cattāropi paccaye deti, tatrāpi asantuṭṭho
hutvā saraṇāni gaṇhāti. Pañca sīlāni samādiyati, tatrāpi asantuṭṭho hutvā
pabbajati, pabbajitvā ekaṃ nikāyaṃ dve nikāyeti tepiṭakaṃ buddhavacanaṃ gaṇhāti, aṭṭha
samāpattiyo bhāveti, vipassanaṃ vaḍḍhetvā arahattaṃ gaṇhāti, arahattappattito
paṭṭhāya mahāsantuṭṭho nāma hoti. Evaṃ yāva arahattā visesakāmatā bhiyyokamyatā nāma.
@Footnote: 1 cha.Ma. paññāya hi          2 cha.Ma. muccitukāmassa
@3 cha.Ma. asantuṭṭhitā         4 cha.Ma. dhurabhattaṃ

---------------------------------------------------------------------------------------------
page464.
     [1379] "appaṭivānitā ca padhānasmin"ti padaniddese yasmā
pantasenāsanesu adhikusalānaṃ dhammānaṃ bhāvanāya ukkaṇṭhamāno padhānaṃ paṭivāseti
nāma, anukkaṇṭhamāno no paṭivāseti nāma. Tasmā taṃ nayaṃ dassetuṃ "yā
kusalānaṃ dhammānan"tiādi vuttaṃ. Tattha sakkaccakiriyatāti kusalānaṃ karaṇe
sakkaccakāritā. Sātaccakiriyatāti satatameva karaṇaṃ. Aṭṭhitakiriyatāti khaṇḍaṃ akatvā
aṭṭhapetvā karaṇaṃ. Anolīnavuttitāti alīnajīvitā, 1- alīnappavattitā vā.
Anikkhittachandatāti kusalachandassa anikkhipanaṃ. Anikkhittadhuratāti kusalakaraṇe
viriyadhurassa anikkhipanaṃ.
     [1380] Pubbenivāsānussatiñāṇaṃ vijjāti ettha pubbenivāsoti
pubbenivuṭṭhakkhandhā ca khandhapaṭibaddhā ca. 2- Pubbenivāsassa anussati
pubbenivāsānussati, tāya sampayuttaṃ ñāṇaṃ pubbenivāsānussatiñāṇaṃ. Tayidaṃ
pubbenivuṭṭhakkhandhapaṭicchādakatamaṃ vijjhatīti vijjā. Taṃ tamaṃ vijjhitvā te khandhe
vidite pākaṭe karotīti viditakaraṇaṭṭhenapi vijjā.
     Cutūpapāte ñāṇanti cutiyañca upapāte ca ñāṇaṃ. Idampi sattānaṃ
cutipaṭisandhipaṭicchādakatamaṃ vijjhatīti vijjā, taṃ tamaṃ vijjhitvā sattānaṃ
cutipaṭisandhiyo viditā pākaṭā karotīti viditakaraṇaṭṭhenapi vijjā. Āsavānaṃ
khaye ñāṇanti sabbakilesānaṃ khayasamaye ñāṇaṃ. Tayidaṃ catusaccacchādakatamaṃ vijjhatīti
vijjā. Taṃ tamaṃ vijjhitvā cattāri saccāni viditāni pākaṭāni karotīti
viditakaraṇaṭṭhenapi vijjā.
     [1381] Cittassa ca adhimutti nibbānañcāti ettha ārammaṇe
adhimuccanaṭṭhena paccanīkadhammehi ca suṭṭhu muttaṭṭhena aṭṭha samāpattiyo cittassa
adhimutti nāma. Itaraṃ pana natthi ettha taṇhāsaṅkhātaṃ vānaṃ, niggataṃ vā tasmā
vānāti nibbānaṃ. Tattha aṭṭha samāpattiyo sayaṃ vikkhambhitakilesehi vimuttattā
vimuttīti vuttā, nibbānaṃ pana sabbakilesehi accantaṃ vimuttattā vimuttīti
vuttaṃ. 3-
@Footnote: 1 Sī. alīnajīvitatā    2 cha.Ma. khandhapaṭibaddhañca
@3 cha.Ma. ayaṃ pāṭho na dissati

---------------------------------------------------------------------------------------------
page465.
     [1382] Maggasamaṅgissa ñāṇanti cattāri maggañāṇāni. Phalasamaṅgissa
ñāṇanti cattāri phalañāṇāni. Tattha paṭhamamaggañāṇaṃ pañca kilese khepentaṃ
nirodhentaṃ vūpasamentaṃ paṭipassambhentaṃ uppajjatīti khaye ñāṇaṃ nāma jātaṃ.
Dutiyamaggañāṇaṃ cattāro kilese, tathā tatiyamaggañāṇaṃ. Catutthamaggañāṇaṃ pana
aṭṭha kilese khepentaṃ nirodhentaṃ vūpasamentaṃ paṭipassambhentaṃ uppajjatīti khaye
ñāṇaṃ nāma jātaṃ. Taṃ taṃ maggaphalañāṇaṃ pana tesaṃ tesaṃ kilesānaṃ khīṇante
niruddhante vūpasamante paṭipassambhante anuppādante appavattante uppannanti
anuppāde ñāṇaṃ nāma jātanti.
                     Aṭṭhasāliniyā dhammasaṅgahaṭṭhakathāya
                      nikkhepakaṇḍavaṇṇanā niṭṭhitā.
                          ------------

---------------------------------------------------------------------------------------------
page466.
                        4. Aṭṭhakathākaṇḍavaṇṇanā
                         tikaatthuddhāravaṇṇanā
     [1384] Idāni nikkhepakaṇḍānantaraṃ ṭhapitassa aṭṭhakathākaṇḍassa
vaṇṇanākkamo anuppatto. Kasmā panetaṃ aṭṭhakathākaṇḍaṃ nāma jātanti?
tepiṭakassa buddhavacanassa atthaṃ uddharitvā ṭhapitattā. Tīsupi hi piṭakesu dhammantaraṃ
āgataṃ aṭṭhakathākaṇḍeneva paricchinditvā 1- vinicchitaṃ suvinicchitaṃ nāma hoti.
Sakale abhidhammapiṭake nayamaggaṃ mahāpakaraṇe pañhuddhāraṃ gaṇanacāraṃ
asallakkhentenāpi aṭṭhakathākaṇḍatoyeva samānetuṃ vaṭṭati.
     Kuto pabhavaṃ pana etanti? sāriputtattherappabhavaṃ. Sāriputtatthero hi ekassa
Attano saddhivihārikassa nikkhepakaṇḍe atthuddhāraṃ sallakkhetuṃ asakkontassa
aṭṭhakathākaṇḍaṃ kathetvā adāsi, idaṃ pana mahāaṭṭhakathāya paṭipakkhipitvā
vuttaṃ:- abhidhammo nāma na sāvakavisayo na sāvakagocaro, buddhavisayo esa
buddhagocaro, dhammasenāpati pana saddhivihārikena pucchito taṃ ādāya satthu santikaṃ
gantvā sammāsambuddhassa kathesi. Sammāsambuddho tassa bhikkhuno aṭṭhakathākaṇḍaṃ
kathetvā  adāsi. Kathaṃ? bhagavā hi "katame dhammā kusalā"ti pucchi. "kusalā
dhammā nāma katame"ti sallakkhesīti attho, athassa tuṇhībhūtassa nanu yaṃ mayā
"katame dhammā kusalā, yasmiṃ samaye kāmāvacaraṃ kusalaṃ cittaṃ uppannaṃ hotī"tiādinā
nayena bhūmibhedato kusalaṃ dassitaṃ, sabbampi taṃ "catūsu bhūmīsu kusalaṃ, ime dhammā
kusalā"ti iminā nayena kaṇṇikaṃ kaṇṇikaṃ ghaṭaṃ ghaṭaṃ gocchakaṃ katvā atthuddhāravasena
kusalādidhamme dassento kathetvā adāsi.
     Tattha catūsūti kāmāvacararūpāvacaraarūpāvacaraapariyāpannāsu. Kusalanti phassādibhedaṃ
kusalaṃ. Ime dhammā kusalāti ime sabbepi tāsu tāsu bhūmīsu vuttā phassādayo
dhammā kusalā nāma.
@Footnote: 1 Sī. paricchijja

---------------------------------------------------------------------------------------------
page467.
     [1385] Akusalānaṃ pana bhūmivasena bhedābhāvato "dvādasa akusalacittuppādā"ti
āha. Tattha uppajjatīti uppādo, cittameva uppādo cittuppādo,
desanāsīsameva cetaṃ, yathā pana "rājā āgato"ti vutte amaccādīnampi āgamanaṃ
vuttameva hoti, evaṃ "cittuppādā"ti hi 1- vutte tehi sampayuttadhammāpi
vuttāva hontīti sabbattha cittuppādaggahaṇena sasampayuttadhammaṃ cittaṃ gahitanti
veditabbaṃ. Ito parañca 2- "catūsu bhūmīsu vipāko"tiādīnaṃ sabbesampi
tikadukabhājanīyapadānaṃ attho vedanāttikādīsu ca sukhādīnaṃ navattabbatā heṭṭhā
vuttanayeneva pāliatthaṃ 3- vīmaṃsitvāva veditabbā, visesamattameva pana vakkhāma.
     [1420] Tattha parittārammaṇattike tāva sabbo kāmāvacarassa vipākoti
ettha dve pañcaviññāṇāni cakkhuppasādādayo nissāya niyameneva
iṭṭhāniṭṭhādibhede rūpasaddagandharasaphoṭṭhabbadhamme ārabbha pavattantīti
parittārammaṇāni. Kusalākusalavipākā pana dve manodhātuyo hadayavatthuṃ nissāya
cakkhuviññāṇādīnaṃ anantarā niyamato rūpādīneva ārabbha pavattantīti parittārammaṇā.
Kusalavipākāhetukamanoviññāṇadhātu somanassasahagatā pañcadvāre santīraṇavasena, chasu
dvāresu tadārammaṇavasenāti niyamato rūpādīni cha parittārammaṇāneva ārabbha
pavattatīti parittārammaṇā. Kusalākusalavipākāhetukamanoviññāṇadhātudvayaṃ pañcadvāre
santīraṇavasena, chasu dvāresu tadārammaṇavasena niyamato rūpādīni cha
parittārammaṇāneva ārabbha pavattati. Paṭisandhivasena pavattamānampi parittakammaṃ vā
kammanimittaṃ vā gatinimittaṃ vā ārammaṇaṃ karoti. Pavattiyaṃ bhavaṅgavasena,
pariyosāne cutivasena pavattamānampi tadeva ārammaṇaṃ karotīti parittārammaṇaṃ.
Aṭṭha pana sahetukavipākacittuppādā ettha vuttanayeneva tadārammaṇavasena
paṭisandhibhavaṅgacutivasena ca parittadhammeyeva ārabbha pavattanti. Kiriyāmanodhātu
pañcadvāre rūpādīni ārabbha pavattati, somanassasahagatā
@Footnote: 1 cha.Ma. ayaṃ saddo na dissati     2 cha.Ma. paraṃ    3 cha.Ma. pāḷiyatthaṃ

---------------------------------------------------------------------------------------------
page468.
Ahetukakiriyāmanoviññāṇadhātu chasu dvāresu paccuppanne, manodvāre atītānāgatepi
paritte rūpādidhammeyeva ārabbha khīṇāsavānaṃ pahaṭṭhākāraṃ kurumānā pavattatīti
parittārammaṇā. Evamime pañcavīsati cittuppādā ekanteneva parittārammaṇāti
veditabbā.
     [1421] Viññāṇañcāyatananevasaññānāsaññāyatanadhammā attano attano
heṭṭhimasamāpattiṃ ārabbha pavattanato mahaggatārammaṇāva. Maggaphaladhammā
nibbānārammaṇattā appamāṇārammaṇā.
     Kusalato cattāro kiriyato cattāroti aṭṭha ñāṇavippayuttacittuppādā
sekkhaputhujjanakhīṇāsavānaṃ asakkaccadānapaccavekkhaṇadhammassavanādīsu kāmāvacaradhamme
ārabbha pavattanakāle 1- parittārammaṇā, atipaguṇānaṃ paṭhamajjhānādīnaṃ
paccavekkhaṇakāle mahaggatārammaṇā, kasiṇanimittādipaṇṇattipaccavekkhaṇakāle
navattabbārammaṇā. Akusalato cattāro diṭṭhigatasampayuttacittuppādā pañcapaṇṇāsāya
kāmāvacaradhammānaṃ "satto satto"ti parāmasanaassādanābhinandanakāle parittārammaṇā,
tenevākārena sattavīsati mahaggate dhamme ārabbha pavattikāle mahaggatārammaṇā,
paṇṇattidhamme ārabbha pavattanakāle siyā navattabbārammaṇā. Diṭṭhivippayuttānaṃ
teyeva dhamme ārabbha kevalaṃ assādanābhinandanavasena pavattiyaṃ paṭighasampayuttānaṃ
domanassavasena vicikicchāya sampayuttacittuppādassa aniṭṭhāgatavasena 2-
uddhaccasahagatassa vikkhepavasena avūpasamavasena ca pavattiyaṃ parittamahaggatanavattabbārammaṇatā
veditabbā. Etesu pana ekadhammopi appamāṇe ārabbha pavattituṃ na sakkoti.
Tasmā na appamāṇārammaṇā.
     Kusalato cattāro, kiriyato cattāroti aṭṭha ñāṇasampayuttacittuppādā
sekkhaputhujjanakhīṇāsavānaṃ sakkaccadānapaccavekkhaṇadhammassavanādīsu yathāvuttappakāre
dhamme ārabbha pavattikāle parittamahaggatanavattabbārammaṇā honti, gotrabhūkāle pana 3-
lokuttaradhammapaccavekkhaṇakāle ca nesaṃ appamāṇārammaṇatā veditabbā.
@Footnote: 1 cha.Ma. pavattikāle    2 cha. aniṭṭhaṅgatavasena     3 cha.Ma. ayaṃ saddo na dissati

---------------------------------------------------------------------------------------------
page469.
     Yaṃ panetaṃ rūpāvacaracatutthajjhānaṃ, taṃ sabbatthapādakacatutthaṃ ākāsakasiṇacatutthaṃ
ālokakasiṇacatutthaṃ brahmavihāracatutthaṃ ānāpānacatutthaṃ iddhividhacatutthaṃ
dibbasotacatutthaṃ cetopariyañāṇacatutthaṃ yathākammūpagañāṇacatutthaṃ dibbacakkhuñāṇacatutthaṃ
pubbenivāsañāṇacatutthaṃ anāgataṃsañāṇacatutthanti kusalatopi kiriyatopi dvādasavidhaṃ hoti.
     Tattha sabbatthapādakacatutthaṃ nāma aṭṭhasu kasiṇesu catutthajjhānaṃ, taṃ hi
vipassanāyapi pādakaṃ hoti, abhiññānampi nirodhassāpi vaṭṭassāpi pādakaṃ
hotiyevāti sabbatthapādakanti vuttaṃ. Ākāsakasiṇaālokakasiṇacatutthāni pana vipassanāyapi
abhiññānampi vaṭṭassāpi pādakāni honti, nirodhapādakāneva na honti.
Brahmavihāraānāpānacatutthāni vipassanāya ceva vaṭṭassa ca pādakāni honti,
kasiṇajjhānaṃ kasiṇapaṇṇattiṃ ārabbha pavattattā, brahamvihāracatutthaṃ sattapaṇṇattiṃ
ārabbha pavattattā, ānāpānacatutthaṃ nimittaṃ ārabbha pavattattā parittādivasena
navattabbadhammārammaṇattā navattabbārammaṇaṃ nāma hoti.
     Iddhividhacatutthaṃ parittamahaggatārammaṇaṃ hoti, kathaṃ? taṃ hi yadā kāyaṃ
Cittasannissitaṃ katvā adissamānena kāyena gantukāmo cittavasena kāyaṃ
pariṇāmeti, mahaggatacitte samodahati samāropeti, tadā upayogaladdhārammaṇaṃ
hotīti katvā rūpakāyārammaṇato parittārammaṇaṃ hoti. Yadā cittaṃ kāyasannissitaṃ
katvā dissamānena kāyena gantukāmo kāyavasena cittaṃ pariṇāmeti,
pādakajjhānacittaṃ rūpakāye samodahati samāropeti, tadā upayogaladdhārammaṇaṃ hotīti
katvā mahaggatacittārammaṇato mahaggatārammaṇaṃ hoti.
     Dibbasotacatutthaṃ saddaṃ ārabbha pavattattā ekantaparittārammaṇameva.
Cetopariyañāṇacatutthaṃ parittamahaggataappamāṇārammaṇaṃ hoti. Kathaṃ? taṃ hi paresaṃ
Kāmāvacaracittajānanakāle parittārammaṇaṃ hoti. Rūpāvacarārūpāvacaracittajānanakāle
mahaggatārammaṇaṃ, maggaphalajānanakāle appamāṇārammaṇaṃ hoti. Ettha ca puthujjano
sotāpannassa cittaṃ na jānāti, sotāpanno vā sakadāgāmissāti evaṃ yāva

---------------------------------------------------------------------------------------------
page470.
Arahatā 1- netabbaṃ, arahā pana sabbesaṃ cittaṃ jānāti, aññopi ca uparimo
heṭṭhimassāti ayaṃ viseso veditabbo. Yathākammūpagañāṇacatutthaṃ kāmāvacarakammajānanakāle
parittārammaṇaṃ hoti, rūpāvacarārūpāvacarakammajānanakāle mahaggatārammaṇaṃ.
     Dibbacakkhuñāṇacatutthaṃ rūpārammaṇattā ekantaparittārammaṇameva.
Pubbenivāsañāṇacatutthaṃ parittamahaggataappamāṇanavattabbārammaṇaṃ hoti. Kathaṃ? taṃ hi
Kāmāvacarakkhandhānussaraṇakāle parittārammaṇaṃ hoti, rūpāvacarā-
rūpāvacarakkhandhānussaraṇakāle mahaggatārammaṇaṃ, atīte attanā vā parehi vā bhāvitamaggaṃ
sacchikataphalañca anussaraṇakāle appamāṇārammaṇaṃ, "atīte buddhā maggaṃ bhāvayiṃsu,
phalaṃ sacchikariṃsu, 2- nibbānadhātuyā parinibbāyiṃsū"ti chinnavaṭṭumakānussaraṇavasena
maggaphalanibbānapaccavekkhaṇatopi appamāṇārammaṇaṃ, "atīte vipassī nāma bhagavā
ahosi, tassa bandhumatī nāma nagaraṃ ahosi, bandhumā nāma rājā pitā, bandhumatī
nāma mātā"tiādinā nayena nāmagottapaṭhavīnimittādianussaraṇakāle
navattabbārammaṇaṃ hoti.
     Anāgataṃsañāṇacatutthepi eseva nayo. Tampi hi "ayaṃ hi 3- anāgate
kāmāvacare nibbattissatī"ti jānanakāle parittārammaṇaṃ hoti. "rūpāvacare vā
arūpāvacare vā nibbattissatī"ti jānanakāle mahaggatārammaṇaṃ, "maggaṃ bhāvessati,
phalaṃ sacchikarissati, nibbānadhātuyā parinibbāyissatī"ti chinnavaṭṭajānanakāle 4-
appamāṇārammaṇaṃ. "anāgate metteyyo nāma bhagavā uppajjissati, subrahmā
nāmassa brāhmaṇo pitā bhavissati, brahmavatī nāma brāhmaṇī mātā
bhavissatī"tiādinā nayena nāmagottajānanakāle navattabbārammaṇaṃ hoti.
     Arūpāvacaracatutthaṃ pana āsavānaṃ khayacatutthañca pāliyā āgatāgataṭṭhāneyeva
kathiyati. 5- Kiriyāhetukamanoviññāṇadhātu upekkhāsahagatā sabbesampi etesaṃ
kusalākusalakiriyācittānaṃ purecārikā, tassā tesu vuttanayeneva ārammaṇabhedo
@Footnote: 1 cha.Ma. arahato        2 cha.Ma. sacchākaṃsu        3 cha.Ma. ayaṃ saddo na dissati
@4 cha.Ma. jānanakāle     5 cha.Ma. kathessāmi

---------------------------------------------------------------------------------------------
page471.
Veditabbo. Pañcadvāre pana voṭṭhabbanavasena pavattiyaṃ ekantaparittārammaṇatāva 1-
hoti. Rūpāvacarattikacatukkajjhānādīni parittādibhāvena navattabbadhammaṃ ārabbha
pavattito navattabbārammaṇāni, ettha hi rūpāvacarāni paṭhavīkasiṇādīsu pavattanti.
Ākāsānañcāyatanaṃ ugghāṭitamākāse, ākiñcaññāyatanaṃ viññāṇāpagameti.
     [1429] Maggārammaṇattike ādimhi vuttā aṭṭha ñāṇasampayuttacittuppādā
sekkhāsekkhānaṃ attanā paṭividdhamaggapaccavekkhaṇakāle maggārammaṇā,
maggena pana asahajātattā na maggahetukā, attanā paṭividdhamaggaṃ garuṃ katvā
paccavekkhaṇakāle ārammaṇādhipativasena maggādhipatino, aññadhammārammaṇakaraṇakāle 2-
na vattabbā "maggārammaṇā"tipi "maggādhipatino"tipi. Cattāro
ariyamaggā maggasaṅkhātassa maggasampayuttassa vā hetuno atthitāya ekantato
maggahetukāva, viriyaṃ pana vīmaṃsaṃ vā jeṭṭhakaṃ katvā maggabhāvanākāle
sahajātādhipatino siyā maggādhipatino, chandacittānaṃ aññatarajeṭṭhakakaraṇakāle siyā na
vattabbā "maggādhipatino"ti.
     Dvādasavidhe rūpāvacaracatutthajjhāne sabbatthapādakacatutthādīni navajjhānāni
neva maggārammaṇāni, na maggahetukāni, na maggādhipatīni. Cetopariyañāṇa-
pubbenivāsañāṇaanāgataṃsañāṇacatutthāni pana ariyānaṃ maggacittajānanakāle
maggārammaṇāni honti, maggena pana asahajātattā na maggahetukāni, maggaṃ
garuṃ katvā appavattito na maggādhipatīni. Kasmā panetāni na maggaṃ garuṃ
karontīti? attano mahaggatatāya. Yathā hi rājānaṃ sabbo loko garuṃ karoti,
mātāpitaro pana na karonti. Na hi te rājānaṃ disvā āsanā vuṭṭhahanti,
na añjalīkammādīni karonti, daharakāle voharitanayeneva voharanti. Evaṃ
etānipi attano mahaggatatāya na maggaṃ garuṃ karonti.
     Kiriyāhetukamanoviññāṇadhātupi ariyānaṃ maggapaccavekkhaṇakāle
paccavekkhaṇapurecārikattā maggārammaṇā hoti, maggena asahajātattā pana na maggahetukā,
@Footnote: 1 cha.Ma. ekantaparittārammaṇāva    2 cha.Ma. aññadhammārammaṇakāle

---------------------------------------------------------------------------------------------
page472.
Taṃ 1- garuṃ katvā appavattito na maggādhipati. Kasmā na garuṃ karotīti? attano
ahetukatāya hīnatāya jaḷatāya. Yathā hi rājānaṃ sabbo loko garuṃ karoti,
antoparijanā 2- pana khujjavāmanakaceṭakādayo attano aññāṇatāya paṇḍitamanussā
viya nātigaruṃ karonti, evameva idampi cittaṃ attano ahetukatāya hīnatāya
jaḷatāya maggaṃ garuṃ na karoti.
     Ñāṇavippayuttakusalādīni ñāṇābhāvena ceva lokiyadhammārammaṇatāya ca
maggārammaṇādibhāvaṃ na labhanti, navattabbārammaṇāneva hontīti veditabbānīti.
     [1432] Atītārammaṇattike viññāṇañcāyatananevasaññānāsaññāyatanadhammā
heṭṭhā atītasamāpattiṃ ārabbha pavattito ekantena atītārammaṇāva.
     [1433] Niyogā anāgatārammaṇā natthīti niyamena pāṭiekaṃ cittaṃ
nāma 3- natthi. Nanu ca anāgataṃsañāṇaṃ ekantena anāgatārammaṇaṃ, cetopariyañāṇampi
anāgataṃ ārabbha pavattatīti. No nappavattati, pāṭiekaṃ pana etaṃ ekaṃ cittaṃ
nāma natthi, rūpāvacaracatutthajjhānena saṅgahitattā aññehi mahaggatacittehi
missakaṃ hoti. Tena vuttaṃ "niyogā anāgatārammaṇā natthī"ti.
     [1434] Dve pañcaviññāṇāni tisso manodhātuyo ca paccuppannesu
rūpādīsu pavattito paccuppannārammaṇā nāma. Dasa cittuppādāti ettha aṭṭha
tāva sahetukā devamanussānaṃ paṭisandhiggahaṇakāle kammaṃ vā kammanimittaṃ vā
ārabbha pavattiyaṃ atītārammaṇāva, bhavaṅgacutikālesupi eseva nayo. Gatinimittaṃ pana
ārabbha paṭisandhiggahaṇakāle tato paraṃ bhavaṅgakāle ca paccuppannārammaṇā,
tattha 4- pañcadvāre tadārammaṇavasena pavattiyaṃ. Manodvāre pana
atītānāgatapaccuppannārammaṇā, naṃ javanānaṃ ārammaṇaṃ gahetvā pavattito atītānāgata
paccuppannārammaṇā, kusalavipākāhetukaupekkhāsahagatamanoviññāṇadhātuyampi eseva
nayo. Kevalañhi sā manussesu jaccandhādīnaṃ paṭisandhi hoti, pañcadvāre ca
santīraṇavasenāpi paccuppannārammaṇā hotīti ayamettha viseso. Somanassasahagatā
@Footnote: 1 cha.Ma. maggaṃ                              2 cha.Ma. attano parijanā
@3 cha.Ma. pāṭiyekkaṃ cittaṃ anāgatārammaṇaṃ nāma       4 cha.Ma. tathā

---------------------------------------------------------------------------------------------
page473.
Pana pañcadvāre santīraṇavasena tadārammaṇavasena ca paccuppannārammaṇā hoti,
manodvāre tadārammaṇavasena sahetukavipākā viya atītānāgatapaccuppannārammaṇāti
veditabbā.
     Akusalavipākāhetukamanoviññāṇadhātu pana kusalavipākāya upekkhāsahagatāhetukāya
samānagatikāeva. Kevalañhi sā āpāyikānaṃ paṭisandhibhavaṅgacutivasena
pavattatīti ayamevettha 1- viseso. Kiriyāhetukamanoviññāṇadhātu somanassasahagatā
khīṇāsavānaṃ pañcadvāre pahaṭṭhākāraṃ kurumānā paccuppannārammaṇā hoti,
manodvāre atītādibhede dhamme ārabbha hasituppādavasena pavattiyaṃ
atītānāgatapaccuppannārammaṇā hoti.
     Kāmāvacarakusalantiādīsu kusalato tāva cattāro ñāṇasampayuttacittuppādā
sekkhapthujjanānaṃ atītādibhedāni khandhadhātuāyatanāni sammasantānaṃ paccavekkhantānaṃ
atītānāgatapaccuppannārammaṇā honti, paṇṇattinibbānapaccavekkhaṇe
navattabbārammaṇā. Ñāṇavippayuttesupi eseva nayo. Kevalañhi tehi 2-
maggaphalanibbānapaccavekkhaṇaṃ 3- natthi. Ayamevettha viseso.
     Akusalato cattāro diṭṭhigatasampayuttacittuppādā atītādibhedānaṃ
khandhadhātuāyatanānaṃ assādanābhinandanaparāmāsakāle atītādiārammaṇā honti, paṇṇattiṃ
ārabbha assādentassa abhinandantassa "satto satto"ti parāmasitvā gaṇhantassa
navattabbārammaṇā honti. Diṭṭhivippayuttesupi eseva nayo. Kevalañhi tehi
parāmāsaggahaṇaṃ natthi. Dve paṭighasampayuttacittuppādā atītādibhede dhamme
ārabbha domanassitānaṃ atītādiārammaṇā, paṇṇattiṃ ārabbha domanassitānaṃ
navattabbārammaṇā. Vicikicchāuddhaccasampayuttā tesueva dhammesu aniṭṭhaṅgatabhāvena
@Footnote: 1 cha.Ma. ayamettha     2 Sī.,Ma. tesaṃ      3 cha.Ma.....paccavekkhaṇā

---------------------------------------------------------------------------------------------
page474.
Ceva uddhatabhāvena ca pavattiyaṃ atītānāgatapaccuppannanavattabbārammaṇā. Kiriyato
aṭṭha sahetukacittuppādā kusalacittuppādagatikāeva. Kiriyāhetukamanoviññāṇadhātu
upekkhāsahagatā pañcadvāre voṭṭhavanavasena 1- pavattiyaṃ paccuppannārammaṇāva,
manodvāre atītānāgatapaccuppannārammaṇānañceva paṇṇattiārammaṇānañca 2-
javanānaṃ purecārikakāle atītānāgatapaccuppannanavattabbārammaṇā.
     Yathāvuttappabhede rūpāvacarajjhāne sabbatthapādakacatutthaṃ, ākāsakasiṇacatutthaṃ,
ālokakasiṇacatutthaṃ, brahmavihāracatutthaṃ, ānāpānacatutthanti imāni pañca
navattabbārammaṇāneva. Iddhividhacatutthaṃ kāyavasena cittaṃ pariṇāmentassa
atītapādakajjhānacittaṃ ārabbha pavattanato atītārammaṇaṃ, mahādhātunidhāne
mahākassapattherādīnaṃ viya anāgataṃ adhiṭṭhahantānaṃ anāgatārammaṇaṃ hoti. *-
mahākassapatthero kira mahādhātunidhānaṃ karonto "anāgate aṭṭhārasavassādhikāni dve
vassasatāni ime gandhā mā nassiṃsu, pupphāni mā milāyiṃsu, dīpā mā nibbāyiṃsū"ti
adhiṭṭhahi, sabbaṃ tatheva ahosi. Assaguttatthero vattaniyasenāsane bhikkhusaṃghaṃ
sukkhabhattaṃ bhuñjamānaṃ disvā "udakasoṇḍi divase divase purebhattaṃ dadhirasaṃ 3-
hotū"ti adhiṭṭhahi, purebhattaṃ gahitaṃ dadhirasaṃ hoti, pacchābhatte pākatikameva. Kāyaṃ
pana cittasannissitaṃ katvā adissamānena kāyena gamanakāle aññassa vā
pāṭihāriyassa karaṇakāle kāyaṃ ārabbha pavattattāva paccuppannārammaṇaṃ hoti.
     Dibbasotacatutthaṃ vijjamānaṃ saddameva ārabbha pavattito paccuppannārammaṇaṃ
hoti. Cetopariyañāṇacatutthaṃ atīte sattadivasabbhantare anāgate sattadivasabbhantareva
paresaṃ cittaṃ jānantassa atītārammaṇaṃ anāgatārammaṇañca hoti, sattadivasātikkame
pana taṃ jānituṃ na sakkoti. Atītānāgataṃsañāṇānaṃ hi esa visayo,  na etassa.
Paccuppannajānanakāle pana paccuppannārammaṇaṃ hoti.
@Footnote: 1 cha.Ma. voṭṭhabbanavasena            2 cha.Ma. paṇṇattinibbānārammaṇānañca
@* visuddhi. 2/281 abhiññāniddesa      3 cha.Ma. dadhirasā

---------------------------------------------------------------------------------------------
page475.
     Paccuppannañca nāmetaṃ tividhaṃ khaṇapaccuppannaṃ santatipaccuppannaṃ
addhāpaccuppannañca. Tattha uppādaṭhitibhaṅgappattaṃ khaṇapaccuppannaṃ.
Ekadvisantativārapariyāpannaṃ santatipaccuppannaṃ. Tattha andhakāre nisīditvā
ālokaṭṭhānaṃ gatassa na tāva ārammaṇaṃ pākaṭaṃ hoti, yāva pana taṃ pākaṭaṃ hoti,
etthantare ekadvesantativārā veditabbā. Ālokaṭṭhāne caritvā 1- ovarakaṃ
paviṭṭhassāpi na tāva sahasā rūpaṃ  pākaṭaṃ hoti, yāva taṃ pākaṭaṃ hoti, etthantare
ekadvesantativārā veditabbā. Dūre ṭhatvā pana rajakānaṃ hatthavikāraṃ,
gaṇḍibherīākoṭṭanavikārañca 2- disvāpi na tāva saddaṃ suṇāti. Yāva pana taṃ suṇāti,
etasmimpi antare ekadvesantativārā veditabbā. Evaṃ tāva majjhimabhāṇakā.
Saṃyuttabhāṇakā pana rūpasantati arūpasantatīti dve santatiyo vatvā "udakaṃ
atikkamitvā 3- gatassa yāva tīre akkantaudakalekhā na vippasīdati, addhānato āgatassa
yāva kāye usumabhāvo na vūpasamati, 4- ayaṃ rūpasantati nāma, 4- ātapā āgantvā
gabbhaṃ paviṭṭhassa yāva andhakārabhāvo na vigacchati, antogabbhe kammaṭṭhānaṃ
manasikaritvā divā vātapānaṃ vivaritvā olokentassa yāva akkhīnaṃ phandanabhāvo
na vūpasamati. Ayaṃ rūpasantati nāma. Dve tayo javanavārā arūpasantati nāmā"ti
vatvā "tadubhayampi santatipaccuppannaṃ nāmā"ti vadanti.
     Ekabhavaparicchinnaṃ pana addhāpaccuppannaṃ nāma, yaṃ sandhāya bhaddekarattasutte
"yo cāvuso mano ye ca dhammā, ubhayametaṃ paccuppannaṃ, tasmiṃ
ce paccuppanne chandarāgapaṭibaddhaṃ hoti viññāṇaṃ, chandarāgapaṭibaddhattā
viññāṇassa tadabhinandati, tadabhinandanto paccuppannesu dhammesu saṃhīratī"ti 5-
vuttaṃ. Santatipaccuppannañcettha aṭṭhakathāsu āgataṃ, addhāpaccuppannaṃ sutte.
@Footnote: 1 cha.Ma. vicaritvā    2 cha.Ma. ghaṇdibherīādiākoṭanavikārañca
@3 cha.Ma. akkamitvā   4-4 cha.Ma. ime pāṭhā na dissanti
@5 Ma.u. 14/384/254

---------------------------------------------------------------------------------------------
page476.
     Tattha keci "khaṇapaccuppannacittaṃ cetopariyañāṇassa ārammaṇaṃ hotī"ti
vadanti. Kiṃkāraṇā? yasmā iddhimassa ca parassa ca ekakkhaṇe cittaṃ uppajjatīti.
Idañca nesaṃ opammaṃ:- yathā ākāse khitte pupphamuṭṭhimhi avassaṃ ekapupphaṃ
ekassa vaṇṭaṃ paṭivijjhati, vaṇṭena vaṇṭaṃ paṭivijjhati, evaṃ "parassa cittaṃ
jānissāmī"ti rāsivasena mahājanassa citte āvajjite avassaṃ ekassa cittaṃ ekena
cittena uppādakkhaṇe vā ṭhitikkhaṇe vā bhaṅgakkhaṇe vā paṭivijjhatīti. Taṃ pana
vassasatampi vassasahassampi āvajjento yena cittena āvajjati, 1- yena ca jānāti,
tesaṃ dvinnaṃ sahaṭṭhānābhāvato āvajjanajavanānañca aniṭṭhe ṭhāne
nānārammaṇabhāvappattidosato ayuttanti aṭṭhakathāsu paṭikkhittaṃ. Santatipaccuppannaṃ
pana addhāpaccuppannañca ārammaṇaṃ hotīti veditabbaṃ.
     Tattha yaṃ vattamānajavanavīthito atītānāgatavasena dvitijavanavīthiparimāṇakāle
parassa cittaṃ, taṃ sabbampi santatipaccuppannaṃ nāma. Addhāpaccuppannaṃ pana
javanavārena dīpetabbanti yaṃ aṭṭhakathāyaṃ vuttaṃ, taṃ suṭṭhu vuttaṃ. 2- Tatrāyaṃ
dīpanā:- iddhimā parassa cittaṃ jānitukāmo āvajjeti, āvajjanaṃ khaṇapaccuppannaṃ
ārammaṇaṃ katvā teneva saha nirujjhati. Tato cattāri pañca javanāni, yesaṃ pacchimaṃ
iddhicittaṃ, sesāni kāmāvacarāni, tesaṃ sabbesampi tadeva niruddhaṃ cittaṃ
ārammaṇaṃ hoti, neva 3- tāni nānārammaṇāni honti, addhāvasena 4-
paccuppannārammaṇattā ekārammaṇāni, ekārammaṇattepi ca iddhicittameva parassa
cittaṃ jānāti, na itarāni. Yathā cakkhudvāre cakkhuviññāṇameva rūpaṃ passati, na
itarānīti. Iti idaṃ santatipaccuppannassa ceva addhāpaccuppannassa ca vasena
paccuppannārammaṇaṃ hoti. Yasmā vā santatipaccuppannampi addhāpaccuppanneyeva
pavattati, 5- tasmā addhāpaccuppannavasenetaṃ paccuppannārammaṇanti veditabbaṃ.
@Footnote: 1 cha.Ma. āvajjeti       2 cha.Ma. taṃ suvuttaṃ        3 cha.Ma. na ca
@4 cha.Ma. addhāpaccuppannavasena                    5 cha.Ma. patati

---------------------------------------------------------------------------------------------
page477.
     Pubbenivāsacatutthaṃ 1- nāmagottānussaraṇe nibbānanimittapaccavekkhaṇe ca
navattabbārammaṇaṃ, sesakāle atītārammaṇameva, yathākammūpagañāṇacatutthampi
atītārammaṇameva. Tattha kiñcāpi pubbenivāsacetopariyañāṇānipi atītārammaṇāni honti,
athakho tesaṃ pubbenivāsañāṇassa atītakkhandhā khandhapaṭibaddhañca kiñci anārammaṇaṃ
nāma natthi. Taṃ hi atītakkhandhakhandhapaṭibaddhesu dhammesu sabbaññutañāṇasamagatikaṃ
hoti. Cetopariyañāṇassa ca sattadivasabbhantarātītaṃ cittameva ārammaṇaṃ. Taṃ hi
aññaṃ khandhaṃ vā khandhapaṭibaddhaṃ vā na jānāti, maggasampayuttacittārammaṇattā
pana pariyāyato maggārammaṇanti vuttaṃ. Yathākammūpagañāṇassa ca atītacetanāmattameva
ārammaṇanti ayaṃ viseso veditabbo. Ayamettha aṭṭhakathānayo. Yasmā pana
"kusalā khandhā iddhividhañāṇassa cetopariyañāṇassa pubbenivāsānussatiñāṇassa
yathākammūpagañāṇassa anāgataṃsañāṇassa ārammaṇapaccayena paccayo"ti 2- paṭṭhāne
vuttaṃ, tasmā cattāropi khandhā cetopariyañāṇayathākammūpagañāṇānaṃ ārammaṇaṃ
honti tatrāpi yathākammūpagañāṇassa kusalākusalāevāti.
     Dibbacakkhuñāṇacatutthaṃ vijjamānavaṇṇārammaṇattā paccuppannārammaṇameva.
Anāgataṃsañāṇacatutthaṃ anāgatārammaṇameva. Taṃ hi anāgatakkhandhakhandhapaṭibaddhesu
dhammesu pubbenivāsañāṇaṃ viya sabbaññutañāṇasamagatikaṃ hoti. Tattha kiñcāpi
cetopariyañāṇampi anāgatārammaṇaṃ hoti, taṃ pana sattadivasabbhantare
uppajjanakacittameva ārammaṇaṃ karoti. Idaṃ anāgate kappasatasahasse
uppajjanakacittampi khandhepi khandhapaṭibaddhampi. Rūpāvacarattikacatukkajjhānādīni
atītānāgatapaccuppannesu ekadhammampi ārabbha appavattito
ekantanavattabbārammaṇānevāti veditabbāni.
@Footnote: 1 cha.Ma. pubbenivāsañāṇacatutthaṃ          2 abhi. 40/404/124

---------------------------------------------------------------------------------------------
page478.
     [1435] Ajjhattattike anindriyabaddharūpañca nibbānañca bahiddhāti
idaṃ yathā indriyabaddhaṃ parapuggalasantāne bahiddhāti vuccamānampi tassa
attano santānapariyāpannattā niyakajjhattampi hoti, evaṃ na kenaci 1- pariyāyena
ajjhattaṃ hotīti niyakajjhattapariyāyassa abhāvena bahiddhāti vuttaṃ, na
niyakajjhattamattassa asambhavato.
     [1436-7] Niyakajjhattamattassa pana asambhavamattaṃ sandhāya
ajjhattārammaṇattike bahiddhārammaṇatā vuttā. Ajjhattadhammāpagamamattatova
ākiñcaññāyatanārammaṇassa ajjhattabhāvampi bahiddhābhāvampi ajjhattabahiddhābhāvampi
ananujānitvā "ākiñcaññāyatanaṃ na vattabbaṃ ajjhattārammaṇantipī"tiādi
vuttaṃ.
     Tattha na kevalaṃ tadeva navattabbārammaṇaṃ, tassa pana āvajjanampi
upacāracittānipi tassārammaṇassa paccavekkhaṇacittānipi tasseva assādanādivasena
pavattāni akusalacittānipi navattabbārammaṇānevāti. Tāni pana tasmiṃ vutte
vuttāneva hontīti visuṃ na vuttāni. Kathaṃ vuttāneva hontīti. Etaṃ hi
ākiñcaññāyatanaṃ yañca tassa purecārikaṃ āvajjanaupacārādivasena pavattaṃ tena
saha ekārammaṇaṃ bhaveyya, taṃ sabbaṃ atītārammaṇattike "kāmāvacarakusalaṃ akusalaṃ
kiriyato nava cittuppādā rūpāvacaraṃ catutthaṃ jhānan"ti evaṃ vuttānaṃ etesaṃ
cittuppādānaṃ "siyā na vattabbā atītārammaṇātipī"tiādinā nayena
navattabbārammaṇabhāvassa anuññātattā ākiñcaññāyatanassa ca "ākiñcaññāyatanaṃ
cattāro maggā apariyāpannā, cattāripi 2- sāmaññaphalāni, ime dhammā na
vattabbā atītārammaṇātipi"ti evaṃ ekantena navattabbārammaṇattavacanato
navattabbārammaṇanti vuttaṃ. Idāni taṃ ajjhattārammaṇattike ekampi vuccamānaṃ
@Footnote: 1 Ma. yena kenaci       2 cha.Ma. catatāri ca

---------------------------------------------------------------------------------------------
page479.
Yasmā heṭṭhā tena saha ekārammaṇabhāvampi sandhāya kāmāvacarakusalādīnaṃ
navattabbārammaṇatā vuttā, tasmā idhāpi tesaṃ navattabbārammaṇabhāvaṃ dīpeti.
Ko hi tena saha ekārammaṇānaṃ navattabbārammaṇabhāve antarāyoti evaṃ tasmiṃ
vutte vuttāneva hontīti veditabbāni. Sesamettha ajjhattārammaṇattike
pālito uttānatthameva.
     Ārammaṇavibhāge pana viññāṇañcāyatanaṃ nevasaññānāsaññāyatananti
imesaṃ tāva kusalavipākakiriyāvasena channaṃ cittuppādānaṃ attano santānasambandhaṃ
heṭṭhimasamāpattiṃ ārabbha pavattito ajjhattārammaṇatā veditabbā. Ettha ca
kiriyaākāsānañcāyatanaṃ kiriyaviññāṇañcāyatanasseva ārammaṇaṃ hoti, na itarassa.
Kasmā? ākāsānañcāyatanakiriyasamaṅgino kusalassa vā vipākassa vā
Viññāṇañcāyatanassa abhāvato. Kusalaṃ pana kusalavipākakiriyānaṃ tiṇṇampi ārammaṇaṃ hoti.
Kasmā? ākāsānañcāyatanakusalaṃ nibbattetvā ṭhitassa tato uddhaṃ tividhassāpi
Viññāṇañcāyatanassa uppattisambhavato. Vipākaṃ pana na kassaci ārammaṇaṃ hoti.
Kasmā? vipākato vuṭṭhahitvā cittassa abhinīhārāsambhavato. Nevasaññānāsaññātanassa
Ārammaṇakaraṇepi eseva nayo. Rūpāvacarattikacatukkajjhānādīnaṃ sabbesampi
niyakajjhattato bahiddhābhāvena bahiddhābhūtāni paṭhavīkasiṇādīni ārabbha pavattito
bahiddhārammaṇatā veditabbā.
     Sabbeva kāmāvacarā kusalākusalābyākatā dhammā rūpāvacaraṃ catutthaṃ jhānanti
ettha kusalato tāva cattāro ñāṇasampayuttacittuppādā attano khandhādīni
paccavekkhantassa ajjhattārammaṇā, paresaṃ khandhādipaccavekkhaṇe
paṇṇattinibbānapaccavekkhaṇe ca bahiddhārammaṇā, tadubhayavasena ajjhattabahiddhārammaṇā.
Ñāṇavippayuttesupi eseva nayo. Kevalañhi tesaṃ nibbānapaccavekkhaṇaṃ
natthi. Akusalato cattāro diṭṭhigatasampayuttacittuppādā 1- attano khandhādīnaṃ
@Footnote: 1 cha.Ma. diṭṭhisampayuttacittuppādā

---------------------------------------------------------------------------------------------
page480.
Assādanābhinandanaparāmāsagahaṇakāle ajjhattārammaṇā, parassa khandhādīsu ceva
anindriyabaddharūpakasiṇādīsu ca tatheva pavattikāle bahiddhārammaṇā, tadubhayavasena
ajjhattabahiddhārammaṇā. Diṭṭhivippayuttesupi eseva nayo. Kevalañhi tesaṃ
parāmāsagahaṇaṃ natthi. Dvepi paṭighasampayuttā attano khandhādīsu domanassitassa
ajjhattārammaṇā, parassa khandhādīsu ceva anindriyabaddharūpapaṇṇattīsu ca
bahiddhārammaṇā, ubhayavasena 1- ajjhattabahiddhārammaṇā.
Vicikicchuddhaccasampayuttānampi vuttappakāresu dhammesu vicikicchanaphandanabhāvavasena
2- pavattiyaṃ ajjhattādiārammaṇatā veditabbā.
     Dve pañcaviññāṇāni tisso ca manodhātuyoti ime terasa cittuppādā
attano rūpādīni ārabbha pavattiyaṃ ajjhattārammaṇā, parassa rūpādīsu pavattā
bahiddhārammaṇā, tadubhayavasena ajjhattabahiddhārammaṇā. Somanassasahagatāhetuka-
vipākamanoviññāṇadhātu pañcadvāre santīraṇatadārammaṇavasena attano pañca
rūpādidhamme, manodvāre tadārammaṇavaseneva aññepi ajjhattike kāmāvacaradhamme
ārabbha pavattiyaṃ ajjhattārammaṇā, paresaṃ dhammesu pavattamānā bahiddhārammaṇā,
ubhayavasena ajjhattabahiddhārammaṇā. Upekkhāsahagatavipākāhetukamanoviññāṇadhātudvayepi
eseva nayo. Kevalaṃ panetā sugatiyaṃ duggatiyañca
paṭisandhibhavaṅgacutivasenāpi ajjhattādibhedesu kammādīsu pavattanti.
     Aṭṭha mahāvipākacittānipi etāsaṃyeva dvinnaṃ samānagatikāni. Kevalaṃ
panetāni santīraṇavasena nappavattanti. 3- Paṭisandhibhavaṅgacutivasena ca nesaṃ 3-
sugatiyaṃyeva pavattanti. Somanassasahagatāhetukakiriyā pañcadvāre attano rūpādīni
ārabbha pahaṭṭhākārakaraṇavasena pavattiyaṃ ajjhattārammaṇā, parassa rūpādīsu pavattā
bahiddhārammaṇā, manodvāre tathāgatassa
@Footnote: 1 cha.Ma. tadubhayavasena         2 Ma. vicikicchanabhantabhāvavasena
@3-3 cha.Ma. paṭisandhibhavaṅgacutivaseneva etāni

---------------------------------------------------------------------------------------------
page481.
Jotipālamāṇavamaghadevarājakaṇhatāpasādikālesu attanā katakiriyaṃ paccavekkhantassa
hasituppādavasena pavattā ajjhattārammaṇā, mallikāya deviyā santatimahāmattassa
sumanamālākārassāti evamādīnaṃ kiriyākaraṇaṃ ārabbha pavattikāle bahiddhārammaṇā,
ubhayavasena ajjhattabahiddhārammaṇā. Upekkhāsahagatakiriyāhetukamanoviññāṇadhātu
pañcadvāre voṭṭhavanavasena 1- manodvāre ca āvajjanavasena pavattiyaṃ
ajjhattādiārammaṇā. Aṭṭha mahākiriyā kusalacittagatikāeva. Kevalañhi tā khīṇāsavānaṃ
uppajjanti. Kusalāni sekkhaputhujjanānanti ettakamevettha nānākaraṇaṃ.
     Vuttappakāre rūpāvacaracatutthajjhāne sabbatthapādakacatutthādīni pañca jhānāni
imasmiṃ tike okāsaṃ labhanti. Etāni hi kasiṇapaṇṇattinimittaārammaṇattā
bahiddhārammaṇāni.
     Iddhividhacatutthaṃ kāyavasena cittaṃ cittavasena vā kāyaṃ pariṇāmanakāle
attano kumārakavaṇṇādinimmānakāle ca sakakāyacittānaṃ 2- ārammaṇakaraṇato
ajjhattārammaṇaṃ, bahiddhā hatthiassādidassanakāle bahiddhārammaṇaṃ, kālena
ajjhattaṃ kālena bahiddhā pavattiyaṃ ajjhattabahiddhārammaṇaṃ.
     Dibbasotacatutthaṃ attano kucchisaddasavanakāle ajjhattārammaṇaṃ, paresaṃ
saddasavanakāle bahiddhārammaṇaṃ, ubhayavasena ajjhattabahiddhārammaṇaṃ.
Cetopariyañāṇacatutthaṃ paresaṃ cittārammaṇato bahiddhārammaṇameva, attano cittajānane
pana tena payojanaṃ natthi. Pubbenivāsacatutthaṃ attano khandhānussaraṇakāle
ajjhattārammaṇaṃ, parassa khandhe anindriyabaddharūpaṃ tisso ca paṇṇattiyo
anussaraṇato bahiddhārammaṇaṃ, ubhayavasena ajjhattabahiddhārammaṇaṃ.
     Dibbacakkhucatutthaṃ attano kucchigatādirūpadassanakāle ajjhattārammaṇaṃ,
avasesarūpadassanakāle bahiddhārammaṇaṃ, ubhayavasena ajjhattabahiddhārammaṇaṃ.
@Footnote: 1 cha.Ma. voṭṭhabbanavasena        2 cha.Ma. sakāyacittānaṃ

---------------------------------------------------------------------------------------------
page482.
Anāgataṃsañāṇacatutthaṃ attano anāgatakkhandhānussaraṇakāle ajjhattārammaṇaṃ,
parassa anāgatakkhandhānaṃ vā anindriyabaddhassa vā rūpassa anussaraṇakāle
bahiddhārammaṇaṃ, ubhayavasena ajjhattabahiddhārammaṇaṃ. Ākiñcaññāyatanassa
navattabbārammaṇatāya kāraṇaṃ heṭṭhā vuttameva.
                         Dukaatthuddhāravaṇṇanā
     [1441] Hetugocchakaniddese "tayo kusalahetū"tiādinā nayena hetū
dassetvā puna teyeva uppattiṭṭhānato dassetuṃ "catūsu bhūmīsu kusalesu
uppajjantī"tiādi vuttaṃ. Iminā upāyena sesagocchakesupi desanānayo
veditabbo.
     [1473] Yattha dve tayo āsavā ekato uppajjantīti ettha tividhena
āsavānaṃ ekato uppatti veditabbā, tattha catūsu diṭṭhivippayuttesu avijjāsavena,
diṭṭhisampayuttesu diṭṭhāsavaavijjāsavehi saddhinti kāmāsavo duvidhena ekato
uppajjati. Bhavāsavo catūsu diṭṭhivippayuttesu avijjāsavena saddhinti ekadhāva
ekato uppajjati.
     [1485] Yathā cettha, evaṃ "yattha dve tīṇi saññojanāni ekato
uppajjantī"ti etthāpi saññojanānaṃ uppatti ekato dasadhā bhave. Tattha
kāmarāgo catudhā ekato uppajjati. Paṭigho tidhā, māno ekadhā, tathā vicikicchā
ceva bhavarāgo ca. Kathaṃ? kāmarāgo tāva mānasaññojanaavijjāsaññojanehi ceva
diṭṭhisaññojanāvijjāsaññojanehi ca sīlabbataparāmāsaavijjāsaññojanehi ca
avijjāsaññojanamatteneva ca saddhinti evaṃ catudhā ekato uppajjati. Paṭigho
pana issāsaññojanaavijjāsaññojanehi ceva macchariyasaññojanaavijjāsaññojanehi
ca avijjāsaññojanamatteneva ca saddhinti evaṃ tidhā ekato uppajjati.

---------------------------------------------------------------------------------------------
page483.
Māno tāva 1- bhavarāgāvijjāsaññojanehi saddhiṃ ekadhāva ekato uppajjati.
Tathā vicikicchā. Sā hi avijjāsaññojanena saddhiṃ ekadhā uppajjati. Bhavarāgepi
eseva nayo. 2- Evamettha dve tīṇi saññojanāni ekato uppajjanti.
     [1511] Yametaṃ 3- nīvaraṇagocchake. "yattha dve tīṇi nīvaraṇāni ekato
uppajjantī"ti vuttaṃ, tatthāpi aṭṭhadhā nīvaraṇānaṃ ekato uppatti veditabbā.
Etesu hi kāmacchando duvidhā ekato uppajjati, byāpādo catudhā, uddhaccaṃ
ekadhā, tathā vicikicchā, kathaṃ? kāmacchando tāva asaṅkhārikacittesu uddhaccanīvaraṇa-
avijjānīvaraṇehi, sasaṅkhārikesu thīnamiddhauddhaccaavijjānīvaraṇehi saddhiṃ duvidhā
ekato uppajjati. Yaṃ panetaṃ "dve tīṇī"ti vuttaṃ, taṃ heṭṭhimaparicchedavasena
vuttaṃ. Tasmā catunnampi ekato uppajjatīti vacanaṃ yujjatieva. Byāpādo pana
asaṅkhārikacitte uddhaccaavijjānīvaraṇehi sasaṅkhārike thīnamiddhauddhaccaavijjā-
nīvaraṇehi asaṅkhārikeyeva uddhaccakukkuccaavijjānīvaraṇehi sasaṅkhārikeyeva ca
thīnamiddhauddhaccakukkuccaavijjānīvaraṇehi saddhinti catudhā ekato uppajjati.
Uddhaccaṃ pana avijjānīvaraṇamattena saddhiṃ ekadhāva ekato uppajjati.
Vicikicchāuddhaccaavijjānīvaraṇehi saddhiṃ ekadhāva ekato uppajjati.
     [2577] Yampidaṃ kilesagocchake "yattha dve tayo kilesā ekato
uppajjantī"ti vuttaṃ, tattha dve kilesā aññehi tayo vā kilesā aññehi
kilesehi saddhiṃ uppajjantīti evamattho veditabbo. Kasmā? dvinnaṃ tiṇṇaṃyeva
vā ekato uppattiyā asambhavato.
     Tattha dasadhā kilesānaṃ ekato uppatti hoti. Ettha hi lobho chadhā
ekato uppajjati. Paṭigho dvedhā. Tathā mohoti veditabbo. Kathaṃ? lobho tāva
asaṅkhārike diṭṭhivippayutte mohauddhaccaahirikaanottappehi, sasaṅkhārike
@Footnote: 1 cha.Ma. ayaṃ saddo na dissati     2 cha.Ma. nayoti     3 cha.Ma. yaṃ panetaṃ

---------------------------------------------------------------------------------------------
page484.
Mohathīnauddhaccaahirikaanottappehi, asaṅkhārikeyeva mohamānauddhaccaahirika-
anottappehi, sasaṅkhārikeyeva mohamānathīnauddhaccaahirikaanottappehi,
diṭṭhisampayutte pana asaṅkhārike mohauddhaccadiṭṭhiahirikaanottappehi, sasaṅkhārike
mohadiṭṭhithīnauddhaccaahirikaanottappehi saddhinti chadhā ekato uppajjati.
     Paṭigho pana asaṅkhārike mohauddhaccaahirikaanottappehi, sasaṅkhārike
mohathīnauddhaccaahirikaanottappehi saddhinti evaṃ dvidhā ekato uppajjati.
Moho pana vicikicchāsampayutte vicikicchāuddhaccaahirikaanottappehi,
uddhaccasampayutte uddhaccaahirikaanottappehi saddhinti evaṃ dvidhā ekato
uppajjati. Sesaṃ sabbattha uttānatthamevāti.
                     Aṭṭhasāliniyā dhammasaṅgahaṭṭhakathāya
                      aṭṭhakathākaṇḍavaṇṇanā niṭṭhitā.
                         ---------------

---------------------------------------------------------------------------------------------
page485.
                             Nigamanakathā
ettāvatā ca:-
           cittaṃ rūpañca nikkhepaṃ              atthuddhāraṃ manoramaṃ
           yaṃ lokanātho bhājento           desesi dhammasaṅgaṇiṃ.
           Abhidhammassa saṅgayha               dhamme anavasesato
           ṭhitāya tassā āraddhā            yā mayā atthavaṇṇanā.
           Anākulānamatthānaṃ                sambhavā aṭṭhasālinī
           iti nāmena sā esā            sanniṭṭhānamupāgatā.
           Ekūnacattāḷīsāya                pāliyā bhāṇavārato
           ciraṭṭhitatthaṃ dhammassa               niṭṭhāpentena taṃ mayā.
           Yaṃ pattaṃ kusalantassa               ānubhāvena pāṇino
           sabbepi dhammarājassa 1-           ñatvā dhammaṃ sukhāvahaṃ.
           Pāpuṇantu visuddhāya               sukhāya paṭipattiyā
           asokaṃ anupāyāsaṃ                nibbānasukhamuttamaṃ.
           Ciraṃ tiṭṭhatu saddhammo              dhamme hontu sagāravā
           sabbepi sattā kālena            sammā devo pavassatu.
           Yathā rakkhiṃsu porāṇā             surājāno tathevimaṃ
           rājā rakkhatu dhammena             attanova pajaṃ pajanti.
     Paramavisuddhasaddhābuddhiviriyapaṭimaṇḍitena sīlācārajjavamaddavādiguṇasamudayasamuditena
sakasamayasamayantaragahanajjhogāhaṇasamatthena paññāveyyattisamannāgatena
tipiṭakapariyattippabhede sāṭṭhakathe satthusāsane appaṭihatañāṇappabhāvena
@Footnote: 1 cha. sabbe saddhammarājassa

---------------------------------------------------------------------------------------------
page486.
Mahāveyyākaraṇena karaṇasampattijanitasukhaviniggatamadhuroḷāravacanalāvaṇṇayuttena 1-
yuttamuttavādinā vādīvarena mahākavinā pabhinnapaṭisambhidāparivāre 2-
chaḷabhiññādippabhedaguṇapaṭimaṇḍite uttarimanussadhamme suppatiṭṭhitabuddhīnaṃ
theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena suvipulavisuddhabuddhinā
"buddhaghoso"ti garūhi gahitanāmadheyyena therena katā ayaṃ aṭṭhasālinī nāma
dhammasaṅgahaṭṭhakathā:-
            tāva tiṭṭhatu lokasmiṃ          lokanittharaṇesinaṃ
            dassentī kulapattānaṃ          nayaṃ paññāvisuddhiyā.
            Yāva "buddho"ti nāmampi       suddhacittassa tādino
            lokamhi lokajeṭṭhassa         pavattati mahesinoti.
                    Aṭṭhasāliniyā nāma abhidhammaṭṭhakathāya
                       dhammasaṅgaṇīvaṇṇanā niṭṭhitā.
                         --------------