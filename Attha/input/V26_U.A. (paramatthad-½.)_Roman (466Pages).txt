AṬṬHAKATHĀ Book 26 : PĀḶI ROMAN
U.A. (paramatthadī.)

Page 1-100.

page1.
                    Paramatthadīpanī nāma khuddakanikāyaṭṭhakathā
                            udānavaṇṇanā
                          ------------
                namo tassa bhagavato arahato sammāsambuddhassa.
                           Ganthārambhakathā
               mahākāruṇikaṃ nāthaṃ          ñeyyasāgarapāraguṃ
               vande nipuṇagambhīra-         vicitranayadesanaṃ.
               Vijjācaraṇasampannā         yena niyyanti lokato
               vande tamuttamaṃ dhammaṃ        sammāsambuddhapūjitaṃ.
               Sīlādiguṇasampanno          ṭhito maggaphalesu yo
               vande ariyasaṃghaṃ taṃ          puññakkhettaṃ  anuttaraṃ.
               Vandanājanitaṃ puññaṃ          iti yaṃ ratanattaye
               hatantarāyo sabbattha        hutvāhaṃ tassa tejasā.
               Tena tena nidānena        desitāni hitesinā
               yāni suddhāpadānena 1-     udānāni mahesinā.
               Tāni sabbāni ekajjhaṃ       āropentehi saṅgahaṃ
               udānaṃ nāma saṅgītaṃ         dhammasaṅgāhakehi yaṃ.
               Jinassa dhammasaṃvega-         pāmojjaparidīpanaṃ
               somanassasamuṭṭhāna-         gāthāhi paṭimaṇḍitaṃ.
@Footnote: 1 ka. yāni yāni suddhāneva

---------------------------------------------------------------------------------------------
page2.
               Tassa gambhīrañāṇehi         ogāhetabbabhāvato
               kiñcāpi dukkarā kātuṃ       atthasaṃvaṇṇanā mayā
               sahasaṃvaṇṇanaṃ yasmā          dharate satthu sāsanaṃ
               pubbācariyasīhānaṃ           tiṭṭhateva vinicchayo.
               Tasmā taṃ avalambitvā       ogāhetvāna pañcapi
               nikāye upanissāya         porāṇaṭṭhakathānayaṃ.
               Suvisuddhaṃ asaṅkiṇṇaṃ          nipuṇatthavinicchayaṃ
               mahāvihāravāsīnaṃ           samayaṃ avilomayaṃ. 1-
               Punappunāgataṃ atthaṃ          vajjayitvāna sādhukaṃ
               yathābalaṃ karissāmi          udānassatthavaṇṇanaṃ.
               Iti ākaṅkhamānassa         saddhammassa ciraṭṭhitiṃ
               vibhajantassa tassatthaṃ         sādhu gaṇhantu sādhavoti.
     Tattha udānanti kenaṭaṭhena udānaṃ? udānaṭṭhena. Kimidaṃ udānaṃ nāma?
Pītivegasamuṭṭhāpito udāhāro. Yathā hi yaṃ telādi minitabbavatthu pamāṇaṃ 2-
gahetuṃ na sakkoti, vissanditvā gacchati. Taṃ "avaseko"ti vuccati. Yañca jalaṃ
taḷākaṃ gahetuṃ na sakkoti, ajjhottharitvā gacchati, taṃ "ogho"ti vuccati.
Evameva yaṃ pītivegasamuṭṭhāpitaṃ vitakkavipphāraṃ antohadayaṃ sandhāretuṃ na sakkoti,
so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho
udāhāraviseso "udānan"ti vuccati. Dhammasaṃvegavasenapi ayamākāro
labbhateva.
@Footnote: 1 ka. avalambiya  2 Ma. nāḷiṃ, cha. mānaṃ

---------------------------------------------------------------------------------------------
page3.
     Tayidaṃ katthaci gāthābandhavasena katthaci vākyavasena pavattaṃ. Yampana
aṭṭhakathāsu "somanassañāṇamayikagāthāpaṭisaṃyuttā"ti udānalakkhaṇaṃ vuttaṃ, taṃ
yebhuyyavasena vuttaṃ. Yebhuyyena hi udānaṃ gāthābandhavasena bhāsitaṃ pītisomanassa-
samuṭṭhāpitañca. Itarampi pana "atthi bhikkhave tadāyatanaṃ, yattha neva paṭhavī na
āpo"tiādīsu 1- "sukhakāmāni bhūtāni, yo daṇḍena vihiṃsatī"ti 2- "sace bhāyatha
dukkhassa, sace vo dukkhamappiyan"ti 3- evamādīsu ca labbhati.
     Evaṃ tayidaṃ 4- sabbaññubuddhabhāsitaṃ paccekabuddhabhāsitaṃ sāvakabhāsitanti
tividhaṃ hoti. Tattha paccekabuddhabhāsitaṃ "sabbesu bhūtesu nidhāya daṇḍaṃ, aviheṭhayaṃ 5-
aññatarampi tesan"tiādinā 6- khaggavisāṇasutte āgatameva. Sāvakabhāsitānipi:-
            "sabbo rāgo pahīno me    sabbo doso samūhato
             sabbo me vihato moho    sītibhūtosmi nibbuto"ti-
ādinā 7- theragāthāsu:-
            "kāyena saṃvutā āsiṃ       vācāya uda cetasā
             samūlaṃ taṇhaṃ abbuyha        sītibhūtāsmi nibbutā"ti-
ādinā 8- therīgāthāsu ca āgatāni. Tāni pana tesaṃ therānañceva therīnañca na
kevalaṃ udānāni eva, athakho sīhanādāpi honti. Sakkādīhi devehi bhāsitāni
"aho dānaṃ paramadānaṃ, kassape suppatiṭṭhitan"tiādīni, 9- soṇadaṇḍabrāhmaṇādīhi 10-
manussehi ca bhāsitāni "namo tassa bhagavato"tiādīni 11- tisso saṅgītiyo
ārūḷhāni udānāni santi eva, na tāni idhādhippetāni. Yāni pana
@Footnote: 1 khu.u. 25/71/212  2 khu.dha. 25/131/40
@3 khu.u. 25/44/163  4 Sī.,ka. evamādi tayidaṃ
@5 ka. aheṭhayaṃ  6 khu.su. 25/35/342, khu. cūḷa. 30/663/317 (syā)
@7 khu. thera. 26/79/277  8 khu. therī. 26/15/434
@9 khu.u. 25/27/132  10 cha.Ma. ārāmadaṇḍa...  11 aṅ. duka. 20/38/65

---------------------------------------------------------------------------------------------
page4.
Sammāsambuddhena sāmamāhacca bhāsitāni jinavacanabhūtāni, yāni sandhāya bhagavatā
pariyattidhammaṃ navadhā vibhajitvā uddisantena udānanti vuttāni, tāneva
dhammasaṅgāhakehi "udānan"ti saṅgītanti tadevettha saṃvaṇṇetabbabhāvena gahitaṃ.
     Yā pana "anekajātisaṃsāran"tiādigāthāya dīpitā bhagavatā bodhimūle
udānavasena pavattitā anekasatasahassānaṃ sammāsambuddhānaṃ avijahitaudānagāthā ca,
etā aparabhāge pana dhammabhaṇḍāgārikassa bhagavatā desitattā dhammasaṅgāhakehi
udānapāḷiyaṃ saṅgahaṃ anāropetvā dhammapade saṅgītā. Yañca "aññāsi vata bho
koṇḍañño, aññāsi vata bho koṇḍañño"ti 1- udānavacanaṃ dasasahassilokadhātuyā
devamanussānaṃ pavedanasamatthanigghosavipphāraṃ bhagavatā bhāsitaṃ, tadapi dhammacakkap-
pavattanasuttantadesanāpariyosāne attanā adhigatadhammekadesassa yathādesitassa
ariyamaggassa sāvakesu sabbapaṭhamaṃ therena adhigatattā attano parissamasasa
saphalabhāvapaccavekkhaṇahetukaṃ paṭhamabodhiyaṃ sabbesaṃ eva bhikkhūnaṃ sammāpaṭipatti-
paccavekkhaṇahetukaṃ "ārādhayiṃsu vata maṃ bhikkhū ekaṃ samayan"tiādivacanaṃ 2- viya
pītisomanassajanitaṃ udāhāramattaṃ, "yadā have pātubhavanti dhammā"tiādivacanaṃ 3- viya
pavattiyā nivattiyā vā na pakāsananti na dhammasaṅgāhakehi udānapāḷiyaṃ
saṅgītanti daṭṭhabbaṃ.
     Tampanetaṃ udānaṃ vinayapiṭakaṃ suttantapiṭakaṃ abhidhammapiṭakanti tīsu piṭakesu
suttantapiṭakapariyāpannaṃ, dīghanikāyo majjhimanikāyo saṃyuttanikāyo aṅguttaranikāyo
khuddakanikāyoti pañcasu nikāyesu khuddakanikāyapariyāpannaṃ, suttaṃ geyyaṃ veyyākaraṇaṃ
gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu
udānasaṅgahaṃ. 4-
@Footnote: 1 vi. mahā. 4/17/16, saṃ.mahā. 19/1081/370,
@khu.paṭi. 31/39/372  2 Ma.mū. 12/225/189  3 vi. mahā. 4/1-3/2,3,
@khu.u. 25/1/94  4 Sī. udānaṅgaṃ

---------------------------------------------------------------------------------------------
page5.
          "dvāsīti buddhato gaṇhiṃ      dve sahassāni bhikkhuto
           caturāsītisahassāni         ye me dhammā pavattino"ti 1-
evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipaya-
dhammakkhandhasaṅgahaṃ. Bodhivaggo muccalindavaggo nandavaggo meghiyavaggo soṇavaggo 2-
jaccandhavaggo cūḷavaggo pāṭaligāmiyavaggoti vaggato aṭṭhavaggaṃ, suttato
asītisuttasaṅgahaṃ, gāthāto pañcanavutiudānagāthāsaṅgahaṃ. Bhāṇavārato aḍḍhūnanavamattā 3-
bhāṇavāRā. Anusandhito bodhisutte pucchānusandhivasena eko anusandhi,
suppabuddhasutte 4- pucchānusandhiyathānusandhivasena dve anusandhī, sesesu
yathānusandhivasena ekekova anusandhi, ajjhāsayānusandhi panettha natthi. Evaṃ
sabbathāpi ekāsītianusandhisaṅgahaṃ. Padato satādhikāni ekavīsa padasahassāni,
gāthāpādato tevīsati catussatādhikāni aṭṭhasahassāni, akkharato sattasahassādhikāni
saṭṭhisahassāni tīṇi ca satāni dvāsīti ca akkharāni. Tenetaṃ vuccati:-
          "asīti eva suttantā       vaggā aṭṭha samāsato
           gāthā ca pañcanavuti        udānassa pakāsitā.
           Aḍḍhūnanavamattā ca         bhāṇavārā pamāṇato
           ekādhikā tathāsīti        udānassānusandhiyo.
           Ekavīsasahassāni          satañceva vicakkhaṇo
           padānetānudānassa        gaṇitāni viniddise.
Gāthāpādato pana:-
           aṭṭhasahassamattāni         cattāreva satāni ca
           pādānetānudānassa       tevīsati ca niddise.
@Footnote: 1 khu.thera. 26/1027/399  2 ka. mahāvaggo
@3 Ma. aḍḍhanavamattā  4 cha.Ma. suppavāsāsutte

---------------------------------------------------------------------------------------------
page6.
           Akkharānaṃ sahassāni        saṭṭhī satta satāni ca
           tīṇi dvāsīti ca tathā       udānassa paveditā"ti.
     Tassa aṭṭhasu vaggesu bodhivaggo ādi, suttesu paṭhamaṃ bodhisuttaṃ,
tassāpi evamme sutantiādikaṃ āyasmatā ānandena paṭhamamahāsaṅgītikāle
vuttanidānamādi. Sā panāyaṃ paṭhamamahāsaṅgīti vinayapiṭake 1- tantimārūḷhā eva.
Yo panettha nidānakosallatthaṃ vattabbo kathāmaggo sopi sumaṅgalavilāsiniyaṃ
dīghanikāyaṭṭhakathāyaṃ vutto evāti tattha vuttanayeneva veditabbo.
                          -------------
@Footnote: 1 vi. cūḷa. 7/437/274

---------------------------------------------------------------------------------------------
page7.
                            1. Bodhivagga
                        1. Paṭhamabodhisuttavaṇṇanā
      [1] Yampanettha "evamme sutan"tiādikaṃ nidānaṃ, tattha evanti nipātapadaṃ.
Metiādīni nāmapadāni. Uruvelāyaṃ viharatīti ettha vīti upasaggapadaṃ, haratīti
ākhyātapadanti imināva nayena sabbattha padavibhāgo veditabbo.
      Atthato pana evaṃsaddo tāva upamūpadesasampahaṃsanagarahaṇa-
vacanasampaṭiggahākāranidassanāvadhāraṇapucchāidamatthaparimāṇādi anekatthappabhedo. Tathāhesa
"evaṃ jātena maccena, kattabbaṃ kusalaṃ bahun"ti evamādīsu 1- upamāyaṃ āgato.
"evante abhikkamitabbaṃ, evante paṭikkamitabban"tiādīsu 2- upadese. "evametaṃ
bhagavā, evametaṃ sugatā"tiādīsu 3- sampahaṃsane. "evamevaṃ panāyaṃ vasalī yasmiṃ vā tasmiṃ
vā tassa muṇḍakassa samaṇakassa vaṇṇaṃ bhāsatī"tiādīsu 4- garahaṇe. "evambhanteti
kho te bhikkhū bhagavato paccassosun"tiādīsu 5-  vacanasampaṭiggahe. "evaṃ byā kho
ahaṃ bhante bhagavatā dhammaṃ desitaṃ ājānāmī"tiādīsu 6-  ākāre. "ehi tvaṃ
māṇavaka yena samaṇo ānando tenupasaṅkama, upasaṅkamitvā mama vacanena samaṇaṃ
ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha `subho māṇavo
todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ
pucchatī'ti, evañca vadehi `sādhu kira bhavaṃ ānando yena subhassa māṇavassa
todeyyaputtassa nivesanaṃ, tenupasaṅkamatu anukampaṃ upādāyā"tiādīsu 7- nidassane.
"taṃ kiṃ maññatha kālāmā ime dhammā kusalā vā akusalā vāti. Akusalā bhante.
@Footnote: 1 khu.dha. 25/53/26  2 aṅa.catukka. 21/122/140  3 aṅa.tika. 20/66/188
@4 saṃ.sa. 15/187/192  5 dī.mahā. 10/3/2, Ma.mū. 12//1/1
@6 Ma.mū. 12/398/356, vi. mahāvi. 2/417/306  7 dī.Sī. 9/445/197

---------------------------------------------------------------------------------------------
page8.
Sāvajjā vā anavajjā vāta. Sāvajjā bhante. Viññugarahitā vā viññuppasatthā
vāti. Viññūgarahitā bhante. Samattā samādinnā ahitāya dukkhāya saṃvattanti,
no vā, kathaṃ vo ettha hotīti. Samattā bhante samādinnā ahitāya dukkhāya
saṃvattanti, evaṃ no ettha hotī"tiādīsu 1- avadhāraṇe. "evamete sunhātā
suvilittā kappitakesamassū āmuttamālābharaṇā"tiādīsu 2- pucchāyaṃ. "evaṃgatāni
puthusippāyatanāni 3- evaṃvidho evamākāro"tiādīsu 4- idaṃsaddassa atthe. Gatasaddo
hi pakārapariyāyo, tathā vidhākārasaddā. Tathāhi vidhayuttagatasadde lokiyā pakāratthe
vadanti. "evaṃ lahuparivattaṃ evamāyupariyanto"tiādīsu 5- parimāṇe.
      Nanu ca "evaṃ vitakkitaṃ no tumhehi, evamāyupariyanto"ti 6- cettha evaṃsaddena
pucchanākāraparimāṇākārānaṃ vuttattā ākārattho eva evaṃsaddoti na, visesa-
sabbhāvato. Ākāramattavācako hettha evaṃsaddo ākāratthoti adhippeto. "evaṃ
byā kho"tiādīsu pana ākāravisesavacano. Ākāravisesavācino cete evaṃsaddā
pucchanākāraparimāṇākārānaṃvācakattā. Evañca katvā "evaṃ jātena
maccenā"tiādīni upamānaudāharaṇāni yujjanti. Tattha hi:-
           "yathāpi  puppharāsimhā      kayirā mālāguṇe bahū
            evaṃ jātena maccena      kattabbaṃ kusalaṃ bahun"ti
ettha puppharāsiṭṭhānīyato manussuppatti sappurisūpanissaya-
saddhammassavanayonisomanasikārabhogasampattiādito dānādipuññakiriyāhetusamudāyato
sobhāsugandhatādiguṇavisesayogato mālāguṇasadisiyo 7- bahukā puññakiriyā maritabbasabhāvatāya
maccena kattabbāti abhedatāya pupphārāsi mālāguṇā ca apumā, tesaṃ upamānākāro
@Footnote: 1 aṅa.tika. 20/66/185  2 dī.Sī. 9/286/103  3 dī.Sī. 9/182/60
@4 vi.mahāvi. 1/12/5, dī.Sī. 9/31/13 5 aṅa.ekaka. 20/48/9, dī.Sī. 9/31/13
@6 vi.mahāvi. 1/12/5, dī.Sī. 9/31/13  7 sa. mālāguṇasadisatāyogato

---------------------------------------------------------------------------------------------
page9.
Yathāsaddena aniyamato vutto. Puna evaṃsaddena niyamanavasena vutto, so pana
upamākāro niyamiyamāno atthato upamā eva hotīti vuttaṃ "upamāyaṃ āgato"ti.
      Tathā "evaṃ iminā ākārena abhikkamitabban"tiādinā upadisiyamānāya
samaṇasāruppāya ākappasampattiyā yo tattha upadesākāro, so atthato
upadesoyevāti vuttaṃ "evante abhikkamitabbaṃ, evante paṭikkamitabbantiādīsu
upadese"ti.
      "evametaṃ bhagavā, evametaṃ sugatā"ti ettha bhagavatā yathāvuttamatthaṃ aviparītato
jānantehi kataṃ yaṃ tattha vijjamānaguṇānaṃ pakārehi haṃsanaṃ udaggatākaraṇaṃ
sampahaṃsanaṃ, so tattha pahaṃsanākāroti vuttanayena yojetabbaṃ.
      "evamevaṃ panāyan"ti ettha garahaṇākāroti vuttanayena yojetabbaṃ. So
ca garahaṇākāro "vasalī"tiādikhuṃsanasaddasannidhānato 1- idha evaṃsaddena pakāsitoti
viññāyati. Yathā cettha, evaṃ upamā kārādayopi upamādivasena vuttānaṃ
puppharāsiādisaddānaṃ sannidhānato vuttāti veditabbaṃ.
      "evañca vadehī"ti yathāhaṃ vadāmi, evaṃ samaṇamānandaṃ vadehīti vadanākāro
idāni vattabbo evaṃsaddena nidassiyatīti "nidassanattho"ti vuttaṃ.
      "evaṃ no"ti etthāpi tesaṃ yathāvuttadhammānaṃ ahitadukakhāvahabhāvena
sanniṭṭhānajananatthaṃ anumatiggahaṇavasena "no vā kathaṃ vo ettha hotī"ti pucchāya
katāya "evaṃ no ettha hotī"ti vuttattā tadākārasanniṭṭhānaṃ evaṃsaddena
āvikataṃ. So pana tesaṃ dhammānaṃ ahitāya dukkhāya saṃvattanākāro niyamiyamāno
avadhāraṇattho hotīti vuttaṃ "evaṃ no ettha hotītiādīsu avadhāraṇe"ti.
      Evamākāravisesavācīnampi etesaṃ evaṃsaddānaṃ upamādivisesatthavuttitāya
upamādiatthatā vuttā, "evambhante"ti pana dhammassa sādhukaṃ savanamanasikāre
@Footnote: 1 Sī.,Ma. vasalītiādīsu vasalasaddasannidhānato

---------------------------------------------------------------------------------------------
page10.
Niyojitehi bhikkhūhi tattha patiṭṭhitabhāvassa paṭijānanavasena vuttattā tattha evaṃsaddo
vacanasampaṭiggahattho,  tena evambhanteti sādhu bhante, suṭṭhu bhanteti vuttaṃ hoti.
Svāyamidha ākāranidassanāvadhāraṇesu daṭṭhabbo.
      Tattha ākāratthena evaṃsaddena etamatthaṃ dīpeti:-
nānānayanipuṇamanekajjhāsayasamuṭṭhānaṃ atthabyañjanasampannaṃ vividhapāṭihāriyaṃ
dhammatthadesanāpaṭivedhagambhīraṃ sabbasattānaṃ sakasakabhāsānurūpato sotapathamāgacchantaṃ tassa
bhagavato vacanaṃ sabbappakārena ko samattho viññātuṃ, sabbathāmena pana sotukāmataṃ
janetvāpi evamme sutaṃ, mayāpi ekenākārena sutanti.
      Ettha ca ekattanānattaabyāpāraevaṃdhammatāsaṅkhātā nandiyāvattatipukkhala-
sīhavikkīḷitadisālocanaaṅkusasaṅkhātā ca assādādivisayādibhedena 1- nānāvidhā nayā
nānānayā. Nayā vā pāḷigatiyo, tā ca paññattianupaññattiādivasena
saṅkilesabhāgiyādilokiyāditadubhayavomissakādivasena 2- kusalādivasena khandhādivasena
saṅgahādivasena samayavimuttādivasena ṭhapanādivasena kusalamūlādivasena tikapaṭṭhānādivasena
ca nānappakārāti nānānayā, tehi nipuṇaṃ saṇhaṃ sukhumanti nānānayanipuṇaṃ.
      Āsayova ajjhāsayo, so ca sassatādibhedena 3- apparajakkhatādibhedena ca
anekavidho. Attajjhāsayādiko eva 4- vā aneko ajjhāsayo anekajjhāsayo,
so samuṭṭhānaṃ uppattihetu etassāti anekajjhāsayasamuṭṭhānaṃ.
      Sīlādiatthasampattiyā tabbibhāvanabyañjanasampattiyā saṅkāsanapakāsanavivaraṇa-
vibhajanauttānīkaraṇapaññattivasena chahi atthapadehi akkharapadabyañjanākāranirutti-
niddesavasena chahi byañjanapadehi ca samannāgatattā atthabyañjanasampannaṃ.
      Iddhiādesanānusāsanībhedena tesu ca ekekassa visayādibhedena vividhaṃ,
bahuvidhaṃ vā pāṭihāriyaṃ etassāti vividhapāṭihāriyaṃ. Tattha paṭipakkhaharaṇato
@Footnote: 1 ka. visayādibhedena  2 ka. vomissatādivasena
@3 Sī. sovacassatādibhedena  4 Sī. gattajjhāsayādito

---------------------------------------------------------------------------------------------
page11.
Rāgādikilesāpanayanato 1- pāṭihāriyanti atthe sati bhagavato na paṭipakkhā rāgādayo
santi ye haritabbā. Puthujjanānampi vigatūpakkilese aṭṭhaguṇasamannāgate citte
hatapaṭipakkhe iddhividhaṃ pavattati, tasmā tattha pavattavohārena ca na sakkā idha
pāṭihāriyanti vattuṃ. Sace pana mahākāruṇikassa bhagavato veneyyagatā ca kilesā
paṭipakkhā, tesampi 2- haraṇato pāṭihāriyanti vuttaṃ, evaṃ sati yuttametaṃ. Athavā
bhagavato ceva sāsanassa ca paṭipakkhā titthiyā, tesaṃ haraṇato pāṭihāriyaṃ. Te hi
diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā
apanītā honti. Paṭīti vā ayaṃ saddo pacchāti etassa atthaṃ bodheti "tasmiṃ
paṭipaviṭṭhamhi, añño āgañchi brāhmaṇo"tiādīsu 3- viya. Tasmā samāhite citte
vigatūpakkilese katakiccena pacchā haritabbaṃ pavattetabbanti paṭihāriyaṃ. Attano
vā upakkilesesu catutthajjhānamaggehi haritesu pacchā haraṇaṃ paṭihāriyaṃ.
Iddhiādesanānusāsaniyo vigatūpakkilesena katakiccena sattahitatthaṃ puna pavattetabbā,
haritesu ca attano upakkilesesu parasantānaṃ 4- upakkilesaharaṇāni hontīti
paṭihāriyāni bhavanti. Paṭihāriyameva pāṭihāriyaṃ, paṭihāriye vā iddhiādesanānu-
sāsanīsamudāye bhavaṃ ekekaṃ pāṭihāriyanti vuccati. Paṭihāriyaṃ vā catutthajjhānaṃ
maggo ca paṭipakkhaharaṇato, tattha jātaṃ, nimittabhūtato 5- tato vā āgatanti
pāṭihāriyanti attho veditabbo.
      Yasmā pana tantiatthadesanā 6- tabbohārābhisamayasaṅkhātā hetuhetuphalatadubhaya-
paññattipaṭivedhasaṅkhātā vā dhammatthadesanāpaṭivedhagambhīRā. Sasādīhi viya
mahāsamuddo anupacitakusalasambhārehi alabbhanīyapatiṭṭhā duppariyogāhā ca, tasmā
tehi catūhi gambhīrabhāvehi yuttanti bhagavato vacanaṃ dhammatthadesanāpaṭivedhagambhīraṃ.
@Footnote: 1 Sī. rāgādikilesanāsanato  2 cha.Ma. tesaṃ
@3 khu.cūḷa. 30/4/1 (syā)  4 Sī.,ka. parasattāne
@5 Ma..ka. tasmiṃ vā nimittabhūtaṃ  6 Ma. tantitantiatthatantidesanā

---------------------------------------------------------------------------------------------
page12.
      Eko eva bhagavato dhammadesanāghoso ekasmiṃ khaṇe pavattamāno
nānābhāsānaṃ sattānaṃ attano attano bhāsāvasena apubbaṃ acarimaṃ gahaṇūpago hoti.
Acinteyyo hi buddhānaṃ buddhānubhāvoti sabbasattānaṃ sakasakabhāsānurūpato
sotapathaṃ āgacchatīti veditabbaṃ.
      Nidassanatthena "nāhaṃ sayambhū, na mayā idaṃ sacchikatan"ti attānaṃ
parimocento "evamme sutaṃ, mayāpi evaṃ sutan"ti idāni vattabbaṃ sakalaṃ suttaṃ
nidasseti.
      Avadhāraṇatthena "etadaggaṃ bhikkhave mama sāvakānaṃ bhikkhūnaṃ bahussutānaṃ
yadidaṃ ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ
ānando"ti 1- evaṃ bhagavatā, "āyasmā ānando atthakusalo dhammakusalo
byañjanakusalo niruttikusalo pubbāparakusalo"ti 2-  evaṃ dhammasenāpatinā ca
pasatthabhāvānurūpaṃ attano dhāraṇabalaṃ dassento sattānaṃ sotukāmataṃ janeti
"evamme sutaṃ, tañca kho atthato vā byañjanato vā anūnamanadhikaṃ, evameva,
na aññathā daṭṭhabban"ti. Aññathāti bhagavato sammukhā sutākārato aññathā,
na pana bhagavatā desitākārato. Acinteyyānubhāvā hi bhagavato desanā, sā
neva sabbākārena sakkā viññātunti vuttovāyamattho. Sutākārāvirujjhanameva
hi dhāraṇabalaṃ.
      Mesaddo tīsu atthesu dissati. Tathā hissa "gāthābhigītaṃ me
abhojaneyyana"tiādīsu 3- mayāti attho. "sādhu me bhante bhagavā saṅkhittena dhammaṃ
desetū"tiādīsu 4- mayhanti attho. "dhammadāyādā me bhikkhave bhavathā"tiādīsu 5-
mamāti attho. Idha pana 6- "mayā sutanti ca mama sutan"ti ca 6- atthadvaye yujjati.
@Footnote: 1 aṅa.ekaka. 20/219-23/25  2 aṅa.pañcaka 22/169/225 (syā)
@3 saṃ.sa. 15/194/200, khu.su. 25/81/351  4 saṃ.saḷā. 18/112/75 (syā)
@5 Ma.mū. 12/29/17  6-6cha.Ma. "mayā sutaṃ, mama sutan"ti ca, su.vi. 1/1/28

---------------------------------------------------------------------------------------------
page13.
      Ettha ca yo paro na hoti, so attāti evaṃ vattabbe niyakajjhattasaṅkhāte
sasantāne vattanato tividhopi mesaddo kiñcāpi ekasmiṃyeva atthe
dissati, karaṇasampadānādivisesasaṅkhāto pana viññāyatevāyaṃ atthabhedoti "mesaddo
tīsu atthesu dissatī"ti vuttoti daṭṭhabbaṃ.
      Sutanti ayaṃ sutasaddo saupasaggo ca anupasaggo ca gamanavissuta-
kilinnūpacitānuyogasotaviññeyyasotadvārānusāraviññātādianekatthappabhedo. Kiñcāpi
hi upasaggo kiriyaṃ viseseti, jotakabhāvato pana satipi tasmiṃ sutasaddo eva taṃ
tamatthaṃ 1- vadatīti anupasaggassa sutasaddassa atthuddhāre saupasaggassa gahaṇaṃ na
virujjhati.
      Tattha "senāya pasuto"tiādīsu gacchantoti attho. Sutadhammassa passato"tiādīsu
2- vissutadhammassāti attho. "avassutā  avassutassā"tiādīsu 3- kilesena
kilinnā kilinnassāti attho. "tumhehi puññaṃ pasutaṃ anappakan"tiādīsu 4-
upacitanti attho. "ye jhānappasutā dhīrā"tiādīsu 5- jhānānuyuttāti attho.
"diṭṭhaṃ sutaṃ mutan"tiādīsu 6- sotaviññeyyanti attho. "sutadharo sutasannicayo"ti-
ādīsu 7- sotadvārānusāraviññātadharoti attho. Idha panassa "sotadvārānusārena
upadhāritan"ti vā "upadhāraṇan"ti vā attho. Mesaddassa hi mayāti atthe
sati "evaṃ mayā sutaṃ sotadvārānusārena upadhāritan"ti yujjati. Mamāti atthe
sati "evaṃ mama sutaṃ sotadvārānusārena upadhāraṇan"ti yujjati.
      Evametesu tīsu padesu yasmā sutasaddasannidhāne payuttena evaṃsaddena
savanakiriyājotakena bhavitabbaṃ. Tasmā evanti
@Footnote: 1 Sī. sutasaddo evamatthaṃ, ka. sutasaddo etamatthaṃ
@2 vi.mahā.4/5/5, khu.u. 25/11/105
@3 vi.bhikakhunī. 3/657/4, vi.pa. 8/228, 246, 249 ādi/157, 178, 185
@4 khu.khu. 25/7(12)/11, khu.peta. 26/25/154
@5 khu.dha. 25/181/4     6 Ma.mū. 12/241/203
@7 Ma.mū. 12/333, 339/298, 301, aṅa.catukka. 21/22/26

---------------------------------------------------------------------------------------------
page14.
Sotaviññāṇasampaṭicchanādisotadvārikaviññāṇānantaraṃ uppannamanodvārikaviññāṇāna-
kiccanidassanaṃ. Meti vuttaviññāṇasamaṅgipuggalanidassanaṃ. Sabbāni hi vākyāni eva-
kāratthasahitāniyeva avadhāraṇaphalattā tesaṃ. Sutanti assavanabhāvapaṭikkhepato anūnānadhikā-
viparītaggahaṇanidassanaṃ. Yathā hi sutaṃ sutamevāti vattabbataṃ arahati, tathā taṃ sammā sutaṃ
anūnaggahaṇaṃ anadhikaggahaṇaṃ aviparītaggahaṇañca hotīti. Athavā saddantaratthā-
mohanavasena saddo atthaṃ vadatīti etasmiṃ pakkhe yasmā sutanti etassa asutaṃ
na hotīti ayamattho vutto, tasmā sutanti assavanabhāvapaṭikkhepato
anūnānadhikāviparītaggahaṇanidassanaṃ. Idaṃ vuttaṃ hoti:- evaṃ me sutaṃ, na mayā idaṃ
diṭṭhaṃ, na sayambhūñāṇena sacchikataṃ, na aññathā vā upaladdhaṃ. Apica sutaṃva,
tañca kho sammadevāti. Avadhāraṇatthe vā evaṃsadde ayamatthayojanā, tadapekkhassa
sutasaddassa niyamattho sambhavatīti tadapekkhassa sutasaddassa assavanabhāvapaṭikkhepo
anūnānadhikāviparītaggahaṇanidassanatā ca veditabbā. Iti savanahetusavanavisesavasenapi
sutasaddassa atthayojanā katāti daṭṭhabbaṃ.
      Tathā evanti tassā sotadvārānusārena pavattāya viññāṇavīthiyā
nānatthabyañjanaggahaṇato nānappakārena ārammaṇe pavattibhāvappakāsanaṃ
ākārattho evaṃsaddoti karitvā. Meti attappakāsanaṃ. Sutanti dhammappakāsanaṃ
yathāvuttāya viññāṇavīthiyā pariyattidhammārammaṇattā. Ayaṃ hettha saṅkhepo:-
nānappakārena ārammaṇe pavattāya viññāṇavīthiyā karaṇabhūtāya mayā na aññaṃ
kataṃ, idaṃ pana kataṃ, ayaṃ dhammo sutoti.
      Tathā evanti nidassitabbappakāsanaṃ nidassanattho evaṃsaddoti katvā
nidassetabbassa niddisitabbabhāvato. Tasmā evaṃsaddena sakalampi suttaṃ
paccāmaṭṭhanti veditabbaṃ. Meti puggalappakāsanaṃ. Sutanti puggalakiccappakāsanaṃ.

---------------------------------------------------------------------------------------------
page15.
Sutasaddena hi labbhamānā savanakiriyā savanaviññāṇappabandhappaṭibaddhā, 1- tattha ca
puggalavohāro, na ca puggalavohārarahite dhammappabandhe savanakiriyā labbhati. 2-
Tassāyaṃ saṅkhepattho:- yaṃ suttaṃ niddisissāmi, taṃ mayā evaṃ sutanti.
      Tathā evanti yassa cittasantānassa nānārammaṇappavattiyā nānatthabyañjanaggahaṇaṃ
hoti, tassa nānākāraniddeso ākārattho eva evaṃsaddoti
katvā, evanti hi ayaṃ ākārapaññatti dhammānaṃ taṃ pavattiākāraṃ upādāya
paññapetabbasabhāvattā. Meti kattuniddeso. Sutanti visayaniddeso, sotabbo
hi dhammo savanakiriyākattupuggalassa savanakiriyāvasena pavattiṭṭhānaṃ hoti.
Ettāvatā nānappakārappavattena cittasantānena taṃsamaṅgino kattu visaye
gahaṇasanniṭṭhānaṃ dassitaṃ hoti.
      Athavā evanti puggalakiccaniddeso, sutānaṃ hi dhammānaṃ gahitākārassa 3-
nidassanassa avadhāraṇassa vā pakāsanasabhāvena evaṃsaddena tadākārādidhāraṇassa 4-
puggalavohārupādānadhammabyāpārabhāvato puggalakiccaṃ nāma niddiṭṭhaṃ hotīti:
sutanti viññāṇakiccaniddeso, puggalavādinopi hi savanakiriyā viññāṇanirapekkhā
na hotīti. Meti ubhayakiccayuttapuggalaniddeso. Meti hi saddappavatti ekanteneva
sattavisesavisayā viññāṇakiccañca tattheva samodahitabbanti. Ayampanettha
saṅkhepo:- mayā savanakiccaviññāṇasamaṅginā puggalena viññāṇavasena
laddhasavanakiccavohārena sutanti.
      Tathā evanti ca meti ca sacchikaṭṭhaparamatthavasena 5- avijjamānapaññatti.
Sabbassa hi saddādhigamanīyassa atthassa paññattimukheneva paṭipajjitabbattā
@Footnote: 1 ka. savanaviññāṇapaṭibaddhā  2 Sī. labbhatīti  3 Sī. ṭhitākārassa, Ma. hitākārassa
@4 Sī.Ma..... dhāraṇāya  5 cha.Ma. saccikatthaparamatthavasena, su.vi. 1/1/29

---------------------------------------------------------------------------------------------
page16.
Sabbapaññattīnañca vijjamānādīsu chasu paññattīsu avarodho, tasmā yo
māyāmarīciādayo viya abhūtattho anussavādīhi gahetabbo viya anuttamatthopi 1- na
hoti, so rūpasaddādiko 2- ruppanānubhavanādiko ca paramatthasabhāvo sacchikaṭṭhaparamatthavasena
vijjati. Yo pana evanti ca meti ca vuccamāno ākāraattho, so
aparamatthasabhāvo sacchikaṭṭhaparamatthavasena anupalabbhamāno avijjamānapaññatti
nāma. Tasmā kiñhettha taṃ paramatthato atthi, yaṃ evanti vā meti vā
niddesaṃ labhetha. Sutanti vijjamānapaññatti, yaṃ hi taṃ ettha sotena upaladdhaṃ,
taṃ paramatthato vijjamānanti.
      Tathā evanti sotapathamāgate dhamme upādāya tesaṃ upadhāritākārādīnaṃ
paccāmasanavasena. Meti sasantatipariyāpanne khandhe karaṇādivisesavisiṭṭhe upādāya
vattabbato upādāpaññatti. Sutanti diṭṭhādīni upanidhāya vattabbato
upanidhāpaññatti. Diṭṭhādisabhāvarahite saddāyatane pavattamānopi sutavohāro dutiyaṃ
tatiyantiādiko viya paṭhamādīni, diṭṭhamutaviññāte apekkhitvā yanti 3- āñeyyattā
diṭṭhādīni upanidhāya vattabbo hoti. Asutaṃ na hotīti hi sutanti pakāsitoyamatthoti.
      Ettha ca evanti vacanena asammohaṃ dīpeti. Paṭividdhā hi attanā sutassa
pakāravisesā evanti idha āyasmatā ānandena paccāmaṭṭhā, tenassa asammoho
dīpito hoti. Na hi sammūḷho nānappakārapaṭivedhasamattho hoti, paccayākāravasena
nānappakārā duppaṭividdhā ca sutanti niddisiyanti. 4- Sutanti vacanena sutassa
asammosaṃ dīpeti, sutākārassa yāthāvato dassiyamānattā. Yassa hi sutaṃ sammuṭṭhaṃ
hoti, na so kālantare mayā sutanti paṭijānāti. Iccassa asammohena
@Footnote: 1 Sī. anumānatthopi  2 Sī. ruppādiko, Ma. rūpavedanādiko
@3 ka. diṭṭhamutaviññātanirapekkhaṃ na taṃ sutanti
@4 Sī. suttantāti dīpiyanti, Ma. sutatthā niddisiyanti

---------------------------------------------------------------------------------------------
page17.
Paññāsiddhi, sammohābhāvena paññāya eva vā savanakālasambhūtāya
taduttarikālapaññāsiddhi, tathā asammosena satisiddhi. Tattha paññāpubbaṅgamāya satiyā
byañjanāvadhāraṇasamatthatā. Byañjanānaṃ hi paṭivijjhitabbo ākāro nātigambhīro, yathāsutaṃ
dhāraṇameva tattha karaṇīyanti satiyā byāpāro adhiko, paññā tattha guṇībhūtā
hoti paññāya pubbaṅgamāti katvā. Satipubbaṅgamāya paññāya atthapaṭivedhasamatthatā.
Atthassa hi paṭivijjhitabbo ākāro gambhīroti paññāya byāpāro adhiko, sati
tattha guṇībhūtāyevāti satiyā pubbaṅgamāyāti katvā. Tadubhayasamatthatāyogena
atthabyañjanasampannassa dhammakosassa anupālanasamatthatāya dhammabhaṇḍāgārikattasiddhi.
      Aparo nayo:- evanti vacanena yonisomanasikāraṃ dīpeti, tena ca
vuccamānānaṃ ākāranidassanāvadhāraṇatthānaṃ upari vakkhamānānaṃ nānappakārapaṭivedhajotakānaṃ
aviparītasiddhi dhammavisayattā. Na hi ayoniso manasikaroto nānappakārapaṭivedho
sambhavati. Sutanti vacanena avikkhepaṃ dīpeti, "paṭhamabodhisuttaṃ kattha
bhāsitan"tiādipucchāvasena pakaraṇapattassa vakkhamānassa suttassa savanaṃ samādhānamantarena
na sambhavati vikkhittacittassa savanābhāvato. Tathā hi vikkhittacitto puggalo
sabbasampattiyā vuccamānopi "na mayā sutaṃ, puna bhaṇathā"ti bhaṇati.
Yonisomanasikārena cettha attasammāpaṇidhiṃ pubbe ca katapuññataṃ sādheti sammā
appaṇihitattassa pubbe akatapuññassa vā tadabhāvato. Avikkhepena saddhammassavanaṃ
sappurisūpanissayañca sādheti assutavato sappurisūpanissayavirahitassa ca tadabhāvato.
Na hi vikkhitto sotuṃ  sakkoti, na ca sappurise anupanissayamānassa 1- savanaṃ
atthīti.
      Aparo nayo:- "yassa cittasantānassa nānappakārappavattiyā
nānatthabyañjanaggahaṇaṃ hoti, tassa nānākāraniddeso"ti vuttaṃ. Yasmā ca so bhagavato
@Footnote: 1 Sī. sappurisaṃ anupanissāya

---------------------------------------------------------------------------------------------
page18.
Vacanassa atthabyañjanappabhedaparicchedavasena sakalasāsanasampattiogāhaṇena niravasesaṃ
parahitapāripūrīkaraṇabhūto evaṃbhaddako ākāro na sammā appaṇihitattassa pubbe
akatapuññassa vā hoti, tasmā evanti iminā bhaddakena ākārena
pacchimacakkadvayasampattiṃ attano dīpeti, sutanti savanayogena purimacakkadvayasampattiṃ.
Na hi appatirūpe dese vasato sappurisūpanissayavirahitassa ca savanaṃ atthi. Iccassa
pacchimacakkadvayasiddhiyā āsayasuddhi siddhā hoti. Sammā paṇihitacitto pubbe ca
katapuñño visuddhāsayo hoti tadasuddhihetūnaṃ kilesānaṃ dūrībhāvato. Tathā hi vuttaṃ
"sammāpaṇihitaṃ cittaṃ, seyyaso naṃ tato kare"ti  1- "katapuññosi tvaṃ ānanda
padhānamanuyuñja, khippaṃ hohisi anāsavo"ti 2- ca. Purimacakkadvayasiddhiyā payogasuddhi.
Patirūpadesavāsena hi sappurisūpanissayena ca sādhūnaṃ diṭṭhānugatiāpajjanena
parisuddhappayogo hoti. Tāya ca āsayasuddhiyā adhigamabyattisiddhi, pubbeyeva
taṇhādiṭṭhisaṅkilesānaṃ visodhitattā payogasuddhiyā āgamabyattisiddhi. Suparisuddha-
kāyavacīpayogo hi vippaṭisārābhāvato avikkhittacitto pariyattiyaṃ visārado hoti.
Iti payogāsayasuddhassa āgamādhigamasampannassa vacanaṃ aruṇuggamanaṃ viya sūriyassa
udayato yonisomanasikāro viya ca kusalakammassa arahati bhagavato vacanassa pubbaṅgamaṃ
bhavitunti ṭhāne nidānaṃ ṭhapento evamme sutantiādimāha.
      Aparo nayo:- evanti iminā pubbe vuttanayeneva nānappakārap-
paṭivedhadīpakena vacanena attano atthapaṭibhānapaṭisambhidāsampattisabbhāvaṃ dīpeti. Sutanti
iminā evaṃsaddasannidhānto vakkhamānāpekkhāya vā sotabbabhedappaṭivedhadīpakena
dhammaniruttipaṭisambhidāsampattisabbhāvaṃ dīpeti. Evanti ca idaṃ vuttanayeneva
yoniso manasikāradīpakavacanaṃ bhāsamāno "ete dhammā mayā manasānupekkhitā diṭṭhiyā
@Footnote: 1 khu.dha. 25/43/24  2 dī.mahā. 10/207/127

---------------------------------------------------------------------------------------------
page19.
Supaṭividdhā"ti dīpeti. Pariyattidhammo hi  "idha sīlaṃ kathitaṃ, idha samādhi, idha
paññā, ettakā ettha anusandhiyo"tiādinā nayena manasā anupekkhito anussavākāra-
parivitakkasahitāya 1- dhammanijjhānakkhantibhūtāya ñātapariññāsaṅkhātāya vā diṭṭhiyā
tattha tattha vuttarūpārūpadhamme "iti rūpaṃ ettakaṃ rūpan"tiādinā nayena suṭṭhu
vavatthapetvā paṭividdho attano ca paresañca hitasukhāvaho hotīti. Sutanti
idaṃ savanayogadīpakavacanaṃ bhāsamāno "bahū mayā dhammā sutā dhātā vacasā paricitā"ti
dīpeti. Sotāvadhānappaṭibaddhā 2- hi pariyattidhammassa savanadhāraṇaparicayā. Tadubhayenapi
dhammassa svākkhātabhāvena atthabyañjanapāripūriṃ dīpento savane ādaraṃ janeti.
Atthabyañjanaparipuṇṇaṃ hi dhammaṃ ādarena assuṇanto mahatā hitā paribāhiro
hotīti ādaraṃ janetvā sakkaccaṃ dhammo sotabbo.
      "evamme sutan"ti iminā pana sakalena vacanena āyasmā ānando
tathāgatappaveditaṃ dhammaṃ attano  adahanto asappurisabhūmiṃ atikkamati, sāvakattaṃ
paṭijānanto sappurisabhūmiṃ okkamati. Tathā asaddhammā cittaṃ vuṭṭhāpeti, saddhamme
cittaṃ patiṭṭhāpeti. "kevalaṃ sutamevetaṃ mayā, tasseva pana bhagavato vacanan"ti
dīpento attānaṃ parimoceti, satthāraṃ apadisati, jinavacanaṃ appeti, dhammanettiṃ
patiṭṭhāpeti.
      Apica "evamme sutan"ti attanā uppāditabhāvaṃ appaṭijānanto purimassavanaṃ
vivaranto "sammukhā paṭiggahitamidaṃ mayā tassa bhagavato catuvesārajjavisāradassa
dasabaladharassa āsabhaṭṭhānaṭṭhāyino sīhanādanādino sabbasattuttamassa dhammissarassa
dhammarājassa dhammādhipatino dhammadīpassa dhammasaraṇassa saddhammavaracakkavattino
sammāsambuddhassa, na ettha atthe vā dhamme vā pade vā byañjane vā
@Footnote: 1 Sī. anussavākāraparivitakkasaṃsiddhāya, ka. anussavākāraparivitakkapavaḍḍhitāya
@2 Sī.,Ma. sotāvadhānapaṭividdhā

---------------------------------------------------------------------------------------------
page20.
Kaṅkhe vā vimati vā kattabbā"ti sabbadevamanussānaṃ imasmiṃ dhamme assaddhiyaṃ
vināseti, saddhāsampadaṃ uppādeti. Tenetaṃ vuccati:-
           "vināsayati assaddhaṃ       saddhaṃ vaḍḍheti sāsane
            evamme sutamiccevaṃ     vadaṃ gotamasāvako"ti.
      Ekanti gaṇanaparicchedaniddeso. Ayaṃ hi ekasaddo aññaseṭṭhāsahāyasaṅkhyādīsu
dissati. Tathā hi ayaṃ "sassato attā ca loko ca, idameva saccaṃ
moghamaññanti ittheke abhivadantī"tiādīsu 1- aññe dissati. "cetaso ekodi
bhāvan"tiādīsu 2- seṭṭhe. "eko vūpakaṭṭho"tiādīsu 3- asahāye. "ekova kho
bhikkhave khaṇo ca samayo ca brahmacariyavāsāyā"tiādīsu 4- saṅkhyāyaṃ, idhāpi
saṅkhyāyameva daṭṭhabbo. Tena vuttaṃ "ekanti gaṇanaparicchedaniddeso"ti.
      Samayanti paricchinnaniddeso. Ekaṃ samayanti aniyamitaparidīpanaṃ. Tattha
samayasaddo:-
            samavāye khaṇe kāle    samūhe hetudiṭṭhisu
            paṭilābhe pahāne ca     paṭivedhe ca dissati.
      Tathā hissa "appevanāma svepi upasaṅkameyyāma kālañca samayañca
upādāyā"ti 5- evamādīsu samavāyo attho, yuttakālañca paccayasāmaggiñca labhitvāti
hi adhippāyo, tasmā paccayasamavāyoti veditabbo. "ekova kho bhikkhave khaṇo
ca samayo ca brahmacariyavāsāyā"tiādīsu 4- khaṇo, okāsoti attho.
Tathāgatuppādādiko hi maggabrahmacariyassa okāso tappaccayappaṭilābhahetuttā,
khaṇo eva ca samayo, yo khaṇoti ca samayoti ca vuccati, so ekoyevāti hi attho.
@Footnote: 1 Ma.u. 14/7/22, khu.u.  25/56/194
@2 vi. mahāvi. 1/11/5, dī.Sī. 9/228/75
@3 vi.cūḷa. 7/445/284, dī.Sī. 9/404/175
@4 aṅ. aṭṭhaka. 23/119(29)/230(syā)
@5 dī.Sī. 9/447/197

---------------------------------------------------------------------------------------------
page21.
"uṇhasamayo pariḷāhasamayo"tiādīsu 1- kālo. "mahāsamayo pavanasmin"tiādīsu 2-
samūho. Mahāsamayoti hi bhikkhūnaṃ devatānañca mahāsannipātoti  attho. "samayopi kho te
bhaddāli appaṭividdho ahosi, bhagavā kho sāvatthiyaṃ viharati, bhagavāpi maṃ jānissati
`bhaddāli nāma bhikkhu satthusāsane sikkhāya na paripūrakārī'ti, ayampi kho te
bhaddāli samayo appaṭividdho  ahosī"tiādīsu 3- hetu. Sikkhāpadassa kāraṇaṃ hi
idha samayoti adhippetaṃ. "tena kho pana samayena uggāhamāno paribbājako
samaṇamuṇḍikāputto samayappavādake tindukācīre 4- ekasālake mallikāya ārāme
paṭivasatī"tiādīsu 5- diṭṭhi. Tattha hi nisinnā titthiyā attano attano
diṭṭhisaṅkhātaṃ samayaṃ pavadantīti so paribbājakārāmo "samayappavādako"ti vuccati.
           "diṭṭhe dhamme ca yo attho      yo cattho samparāyiko
            atthābhisamayā dhīro            paṇḍitoti pavuccatī"ti 6-
ādīsu paṭilābho. Atthābhisamayāti hi atthassa adhigamāti attho. "sammā mānābhisamayā
antamakāsi dukkhassā"tiādīsu 7- pahānaṃ. Adhikaraṇaṃ samayaṃ vūpasamanaṃ apagamoti abhisamayo
pahānaṃ. "dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho
abhisamayaṭṭho"tiādīsu 8- paṭivedho. Paṭivedhoti hi abhisametabbato abhisamayo, abhisamayova
attho abhisamayaṭṭhoti pīḷanādīni abhisametabbabhāvena ekībhāvaṃ upanetvā vuttāni,
abhisamayassa vā paṭivedhassa visayabhūto attho abhisamayaṭṭhoti tāneva tathā
ekantena vuttāni. Tattha pīḷanaṃ dukkhasaccassa 9- taṃsamaṅgino hiṃsanaṃ
avipphārikatākaraṇaṃ. Santāpo dukkhadukkhatādivasena santappanaṃ paridahanaṃ. 10-
@Footnote: 1 vi. mahāvi. 2/358/282      2 dī.mahā. 10/332/216, saṃ.sa. 15/37/29
@3 Ma.Ma. 13/134/111         4 ka. tiṇḍukācire
@5 sa Ma.Ma. 13/260/234       6 saṃ.sa.15/128,129/104,101
@7 Ma.mū. 12/28, 221/16,186  8 khu.paṭi. 31/11/321
@9 Sī.,Ma. dukkhasaccasaṅkhātassa    10 Sī. paridahanaṃ vā, Ma. paritāpanaṃ vā

---------------------------------------------------------------------------------------------
page22.
      Ettha ca sahakārīkāraṇasannijjhaṃ sameti samavetīti khaṇo samavāyo samayo.
Sameti samāgacchati ettha maggabrahmacariyaṃ tadādhārapuggalehīti samayo, sameti
ettha etena vā saṅgacchati satto sabhāvadhammo vā uppādādīhi sahajātādīhi
vāti kālo samayo. Dhammappavattimattatāya atthato abhūtopi hi kālo
dhammappavattiyā adhikaraṇaṃ karaṇaṃ viya ca kappanāmattasiddhenānurūpena voharīyatīti. Samaṃ
saha vā avayavānaṃ ayanaṃ pavatti avaṭṭhānanti samūho samayo yathā samudāyoti.
Avayavasahāvaṭṭhānameva hi samūho. Avasesapaccayānaṃ samāgame sati eti phalametasmā
uppajjati pavattatīti samayo hetu yathā samudayoti. Sameti saṃyojanabhāvato
sambandho eti attano visaye pavattati, daḷhaggahaṇabhāvato vā saṃyuttā
ayanti pavattanti sattā yathābhinivesaṃ etenāti samayo diṭṭhi. Diṭṭhisaṃyojanena
hi sattā ativiya bajjhantīti. Samiti saṅgati samodhānanti samayo paṭilābho.
Samayanaṃ upasamayanaṃ apagamoti samayo pahānaṃ. Samucchedappahānabhāvato pana adhiko
samayoti abhisamayo yathā abhidhammoti. Abhimukhaṃ ñāṇena sammā etabbo
abhisametabboti abhisamayo, dhammānaṃ aviparītasabhāvo. Abhimukhabhāvena sammā eti gacchati
bujjhatīti abhisamayo, dhammānaṃ yathābhūtasabhāvāvabodho. Evaṃ tasmiṃ tasmiṃ atthe
samayasaddassa pavatti veditabbā.
      Samayasaddassa atthuddhāre abhisamayasaddassa gahaṇe kāraṇaṃ vuttanayeneva
      veditabbaṃ. Idha panassa kālo attho samavāyādīnaṃ asambhavato. Desadesakaparisā
viya hi desanāya nidānabhāve kālo eva 1-  icchitabboti. Yasmā panettha samayoti
kālo adhippeto, tasmā saṃvaccharautumāsaaḍḍhamāsarattidivasapubbaṇhamajjhanhikasāyaṇha-
paṭhamayāmamajjhimayāmapacchimayāmamuhuttādīsu kālabhedabhūtesu samayesu ekaṃ
samayanti dīpeti.
@Footnote: 1 Sī.,Ma. kālotveva

---------------------------------------------------------------------------------------------
page23.
      Kasmā panettha aniyamitavaseneva kālo niddiṭṭho, na utusaṃvaccharādivasena
niyametvā niddiṭṭhoti ce? kiñcāpi etesu saṃvaccharādīsu samayesu yaṃ yaṃ suttaṃ
yasmiṃ yasmiṃ saṃvacchare utumhi māse pakkhe rattibhāge divasabhāge vā vuttaṃ,
sabbampi taṃ therassa suviditaṃ suvavatthāpitaṃ 1- paññāya. Yasmā pana "evamme
sutaṃ asukasaṃvacchare asukamāse asukapakkhe asukarattibhāge asukadivasabhāge"ti evaṃ
vutte na sakkā sukhena dhāretuṃ vā uddisituṃ vā uddisāpetuṃ vā, bahuṃ ca
vattabbaṃ hoti, tasmā ekeneva padena tamatthaṃ 2- samodhānetvā "ekaṃ
samayan"ti āha.
      Ye vā ime gabbhokkantisamayo jātisamayo saṃvegasamayo abhinikkhamanasamayo
dukkarakārikasamayo māravijayasamayo abhisambodhisamayo diṭṭhadhammasukhavihārasamayo
desanāsamayo parinibbānasamayoti evamādayo bhagavato devamanussesu ativiya pakāsā
anekakālappabhedā eva samayā, tesu samayesu desanāsamayasaṅkhātaṃ ekaṃ samayanti
dīpeti. Yo vāyaṃ ñāṇakaruṇākiccasamayesu karuṇākiccasamayo,
attahitaparahitappaṭipattisamayesu parahitappaṭipattisamayo, sannipatitānaṃ karaṇīyadvayasamayesu
dhammakathāsamayo, desanāpaṭipattisamayesu desanāsamayo. Tesu samayesu aññatarasamayaṃ 3-
sandhāya "ekaṃ samayan"ti āha.
      Kasmā panettha yathā abhidhamme "yasmiṃ samaye kāmāvacaraṃ kusalaṃ cittaṃ
uppannaṃ hotī"ti 4- ca ito aññesu suttapadesu "yasmiṃ samaye bhikkhave bhikkhu
vivicceva kāmehi vivicca akusalehi dhammehī"ti 5- ca bhummavacanena niddeso kato,
vinaye ca "tena samayena buddho bhagavā"ti 6- karaṇavacanena niddeso kato, tathā
@Footnote: 1 ka. sabbantaṃ therassa suviditaṃ suvavaṭṭhāpitaṃ  2 Sī. sabbamettha, Ma. taṃ tamatthaṃ
@3 Ma.,ka aññataraṃ samayaṃ  4 abhi.saṅa. 34/1/21
@5 aṅa. catukka. 21/200/239 (syā)  6 vi. mahāvi. 1/1/1

---------------------------------------------------------------------------------------------
page24.
Akatvā "ekaṃ samayan"ti accantasaṃyogatthe upayogavacanena niddeso kato"ti.
Tattha tathā, idha ca aññathā atthasambhavato. Tattha hi abhidhamme ito aññesu
ca suttantesu ādhāravisayasaṅkhāto adhikaraṇattho kiriyāya kiriyantaralakkhaṇasaṅkhāto
bhāvenabhāvalakkhaṇattho ca sambhavatīti. Adhikaraṇaṃ hi kālattho samūhattho ca samayo
tattha vuttānaṃ phassādidhammānaṃ, tathā kālo sabhāvadhammappavattimattatāya paramatthato
avijjamānopi ādhārabhāvena 1- paññāto taṃkhaṇappavattānaṃ tato pubbe parato
ca abhāvato yathā "pubbaṇhe jāto sāyaṇhe jāto"tiādīsu. Samūhotipi
avayavavinimutto paramatthato avijjamānopi kappanāmattasiddhena rūpena avayavānaṃ
ādhārabhāvena paññāpiyati yathā "rukkhe sākhā, yavo yavarāsimhi
samuṭṭhito"tiādīsu. Yasmiṃ kāle dhammapuñje ca kāmāvacaraṃ kusalaṃ cittaṃ uppannaṃ
hoti, tasmiṃyeva kāle dhammapuñje ca phassādayopi hontīti ayaṃ hi tattha attho.
Tathā khaṇasamavāyahetusaṅkhātassa samayassa bhāvena tattha vuttānaṃ phassādidhammānaṃ
bhāvo lakkhīyati. Yathā hi "gāvīsu duyhamānāsu gato, duddhāsu āgato"ti ettha
gāvīnaṃ dohanakiriyāya gamanakiriyā lakkhīyati, evaṃ idhāpi yasmiṃ samayeti vutte ca
padamatthassa sattā virahābhāvato satīti ayamattho viññāyamāno eva hotīti
samayassa sattākiriyāya cittassa uppādakiriyā phassādīnaṃ bhavanakiriyā ca lakkhīyati.
Tathā yasmiṃ samaye yasmiṃ navame khaṇe yasmiṃ yonisomanasikārādihetumhi
paccayasamavāye vā sati kāmāvacaraṃ kusalaṃ cittaṃ uppannaṃ hoti, tasmiṃ samaye khaṇe
hetumhi paccayasamavāye ca phassādayopi hontīti. Tasmā tadatthajotanatthaṃ
bhummavacanena niddeso kato.
      Vinaye ca "annena vasati, ajjhenena vasatī"tiādīsu viya hetuattho,
"pharasunā chindati, kudālena khaṇatī"tiādīsu viya karaṇattho ca sambhavati. Yo hi
@Footnote: 1 Sī.,ka. tabbhāvena, Ma. tadabhāvena

---------------------------------------------------------------------------------------------
page25.
Sikkhāpadapaññattisamayo dhammasenāpatiādīhipi dubbiññeyyo, tena samayena
karaṇabhūtena hetubhūtena ca vītikkamaṃ sutvā bhikkhusaṃghaṃ sannipātāpetvā otiṇṇa-
vatthukaṃ puggalaṃ paṭipucchitvā vigarahitvā ca taṃ taṃ vatthuṃ otiṇṇasamayasaṅkhātaṃ
kālaṃ anatikkamitvā sikkhāpadāni paññāpento tatiyapārājikādīnaṃ viya sikkhāpada-
paññattiyā hetuṃ apekkhamāno tattha tattha vihāsi, tasmā tadatthajotanatthaṃ
vinaye karaṇavacanena niddeso kato.
      Idha pana aññasmiṃ ca evaṃjātike accantasaṃyogattho sambhavati. Yasmiṃ hi
samaye saha samuṭṭhānahetunā idaṃ udānaṃ uppannaṃ, accantameva taṃ samayaṃ
ariyavihārapubbaṅgamāya dhammapaccavekkhaṇāya bhagavā vihāsi, tasmā "māsaṃ
ajjhetī"tiādīsu viya upayogatthajotanatthaṃ idha upayogavacanena niddeso kato.
Tenetaṃ vuccati:-
           "taṃ taṃ atthamapekkhitvā    bhummena karaṇena ca
            aññatra samayo vutto    upayogena so idhā"ti.
      Porāṇā pana vaṇṇayanti:- "yasmiṃ samaye"ti vā "tena samayenā"ti
vā "ekaṃ samayan"ti vā abhilāpamattabhedo esa niddeso, sabbattha bhummameva
atthoti. Tasmā "ekaṃ samayan"ti vuttepi ekasmiṃ samayeti attho veditabbo.
      Bhagavāti garu 1- garuñhi loke "bhagavā"ti vadanti. Ayañca sabbaguṇavisiṭṭhatāya
sabbasattānaṃ garu, tasmā bhagavāti veditabbo. Porāṇehipi vuttaṃ:-
           "bhagavāti vacanaṃ seṭṭhaṃ     bhagavāti vacanamuttamaṃ
            garu gāravayutto so     bhagavā tena vuccatī"ti.  2-
@Footnote: 1 Sī.,Ma.,ka. garuvacanaṃ  2 vi.A. 1/130 (syā), visuddhi. 1/268 (syā)

---------------------------------------------------------------------------------------------
page26.
      Tattha seṭṭhavācakavacanaṃ seṭṭhanti vuttaṃ seṭṭhaguṇasahacaraṇato. Athavā vuccatīti
vacanaṃ, attho. Bhagavāti vacanaṃ seṭṭhanti bhagavāti iminā vacanena vacanīyo yo
attho, so seṭṭhoti attho. Bhagavāti vacanamuttamanti etthāpi vuttanayeneva
attho veditabbo. Gāravayuttoti garubhāvayutto garuguṇayogato visesagarukaraṇārahatāya 1-
vā gāravayutto. Evaṃ guṇavisiṭṭhasattuttamagarugāravādhivacanaṃ bhagavāti idaṃ vacananti
veditabbaṃ.
      Apica:-
                  "bhagī bhajī bhāgī vibhattavā iti
                   akāsi bhagganti garūti bhāgyavā
                   bahūhi ñāyehi subhāvitattano
                   bhavantago so bhagavāti vuccatī"ti 2-
niddese āgatanayena:-
           "bhāgyavā bhaggavā yutto       bhagehi ca vibhattavā
            bhattavā vantagamano           bhavesu bhagavā tato"ti 2-
imāya gāthāya ca vasena bhagavāti padassa attho veditabbo, so panāyaṃ attho
sabbākārena visuddhimagge 3- vutto, tasmā tattha vuttanayeneva vivaritabbo.
      Apica bhāge vani, bhage vā vamīti bhagavā. Tathāgato hi dānasīlādipāramidhamme
jhānavimokkhādiuttarimanussadhamme ca vani bhaji sevi bahulamakāsi, tasmā
bhagavā. Athavā teyeva "veneyyasattasantānesu  kathaṃ nu kho uppajjeyyun"ti
@Footnote: 1 Sī.,ka. visesagarukaraṇāditāya
@2 vi.A. 1/130-1, khu.mahā. 29/231,379, 698/173, 252,407 (syā)
@khu.cūḷa. 30/65/10 (syā) visuddhi. 1/269 (syā)  3 visuddhi. 1/268 (syā)

---------------------------------------------------------------------------------------------
page27.
Vani abhipatthayīti bhagavā. Athavā bhagasaṅkhātaṃ issariyaṃ yasañca vami uggiri kheḷapiṇḍaṃ
viya anapekkho chaḍḍayīti bhagavā. Tathāhi tathāgato hatthagataṃ cakkavattisiriṃ
devalokādhipaccasadisaṃ cātuddīpissariyaṃ, cakkavattisampattisannissayañca sattaratana-
samujjalaṃ yasaṃ tiṇāyapi amaññamāno nirapekkho pahāya abhinikkhamitvā sammāsambodhiṃ
abhisambuddho, tasmā ime siriādike bhage vamīti bhagavā. Athavā bhāni nāma nakkhattāni,
tehi samaṃ gacchanti pavattantīti bhagā, sineruyugandharauttarakuruhimavantā-
dibhājanalokavisesasannissayasobhā kappaṭṭhitibhāvato, tepi bhage vami,
tannivāsisattāvāsasamatikkamanato 1- tappaṭibaddhacchandarāgappahānena pajahīti, evampi
bhage vamīti bhagavāti evamādinā nayena bhagavāti padassa attho veditabbo.
      Ettāvatā cettha evamme sutanti vacanena yathāsutaṃ dhammaṃ savanavasena
bhāsanto bhagavato dhammasarīraṃ paccakkhaṃ karoti, tena "nayidaṃ atikkantasatthukaṃ
pāvacanaṃ, ayaṃ vo satthā"ti satthu adassanena ukkaṇṭhitaṃ janaṃ samassāseti.
Vuttañhetaṃ bhagavatā "yo kho ānanda mayā dhammo ca vinayo ca desito
paññatto, so vo mamaccayena satthā"ti 2- ekaṃ samayaṃ bhagavāti vacanena tasmiṃ
samaye bhagavato avijjamānabhāvaṃ dassento rūpakāyaparinibbānaṃ sādheti, tena
"evaṃvidhassa nāma dhammassa desetā dasabaladharo vajirasaṅghātasamānakāyo sopi
bhagavā parinibbuto, kenaññena jīvite āsā janetabbā"ti jīvitamadamattaṃ janaṃ
saṃvejeti, saddhamme cassa ussāhaṃ janeti.
      Evanti ca bhaṇanto desanāsampattiṃ niddisati, vakkhamānassa sakalasuttassa
evanti nidassanato. Me sutanti sāvakasampattiṃ savanasampattiñca niddisati,
paṭisambhidappattena pañcasu  ṭhānesu bhagavatā etadagge ṭhapitena
@Footnote: 1 Sī. tannivāsisatte vā samatikkamanato  2 dī.mahā. 10/216/134

---------------------------------------------------------------------------------------------
page28.
Dhammabhaṇḍāgārikena sutabhāvadīpanato "tañca kho mayāva sutaṃ, na anussaritaṃ, 1- na
paramparābhatan"ti imassa catthassa dīpanato. Ekaṃ samayanti kālasampattiṃ
niddisati bhagavato uruvelāyaṃ viharaṇasamayabhāvena buddhuppādapaṭimaṇḍitabhāvadīpanato.
Buddhuppādaparamā hi kālasampadā. Bhagavāti desakasampattiṃ niddisati
guṇavisiṭṭhasattuttamagarubhāvadīpanato.
      Uruvelāyanti mahāvelāyaṃ, mahante vālukārāsimhīti attho.  athavā urūti
vālukā vuccati, velāti mariyādā, velātikkamanahetu āhaṭā 2- uru uruvelāti
evampettha attho daṭṭhabbo.
      Atīte kira anuppanne buddhe dasasahassatāpasā tasmiṃ padese viharantā
"kāyakammavacīkammāni paresampi pākaṭāni honti, manokammaṃ pana apākaṭaṃ. Tasmā
yo micchāvitakkaṃ vitakketi, so attanāva attānaṃ codetvā pattapuṭena vālukaṃ
āharitvā imasmiṃ ṭhāne ākiratu, idamassa daṇḍakamman"ti katikavattaṃ katvā
tato paṭṭhāya yo tādisaṃ vitakkaṃ vitakketi, so tattha pattapuṭena vālukaṃ
āharitvā ākirati. Evaṃ tattha anukkamena mahāvālukarāsi jāto, tato naṃ
pacchimā janatā parikkhipitvā cetiyaṭṭhānamakāsi. Taṃ sandhāya vuttaṃ "uruvelāyanti
mahāvelāyaṃ, mahante vālukarāsimhīti attho daṭṭhabbo"ti.
      Viharatīti avisesena iriyāpathadibbabrahmaariyavihāresu aññataravihārasamaṅgitā-
paridīpanaṃ. Idha pana ṭhānanisīdanagamanasayanappabhedesu 3- iriyāpathesu āsanasaṅkhātairiyāpatha-
samāyogaparidīpanaṃ ariyavihārasamaṅgitāparidīpanañcāti veditabbaṃ. Tattha yasmā
ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ
harati pavatteti, tasmā viharatīti padassa iriyāpathavihāravasena ettha attho
@Footnote: 1 cha.Ma. anussutikaṃ  2 cha.Ma. ābhatā  3 cha.Ma. ṭhānanisajjāgamanasayanappabhedesu

---------------------------------------------------------------------------------------------
page29.
Veditabbo. Yasmā pana bhagavā dibbavihārādīhi sattānaṃ vividhaṃ hitaṃ harati
upaharati upaneti uppādeti, tasmā tesampi vasena vividhaṃ haratīti evamattho
veditabbo.
      Najjāti nadati sandatīti nadī, tassā najjā, nadiyā ninnagāyāti
attho. Nerañjarāyāti nelaṃ jalamassāti "nelañjalāyā"ti vattabbe lakārassa
rakāraṃ katvā "nerañjarāyā"ti vuttaṃ, kaddamasevālapaṇakādidosarahitasalilāyāti
attho. Keci "nīlajalāyāti vattabbe nerañjarāyāti vuttan"ti vadanti.
Nāmameva vā etaṃ tassā nadiyāti veditabbaṃ. Tassā nadiyā tīre yattha bhagavā
vihāsi, taṃ dassetuṃ "bodhirukkhamūle"ti vuttaṃ. Tattha "bodhi vuccati catūsu maggesu
ñāṇan"ti 1- ettha maggañāṇaṃ bodhīti vuttaṃ. "pappoti bodhiṃ varabhūrimedhaso"ti 2-
ettha sabbaññutañāṇaṃ. Tadubhayampi bodhiṃ bhagavā ettha pattoti rukkhopi
bodhirukkhotveva nāmaṃ labhi. Athavā satta bojjhaṅge bujjhīti bhagavā bodhi, tena
bujjhantena sannissitattā so rukkhopi bodhirukkhoti nāmaṃ labhi, tassa
bodhirukkhassa. Mūleti samīpe. Ayaṃ hi mūlasaddo "mūlāni uddhareyya antamaso
usīranāḷamattānipī"tiādīsu 3- mūlamūle dissati. "lobho akusalamūlan"tiādīsu 4-
asādhāraṇahetumhi. "yāvatā 5- majjhanhike kāle chāyā pharati, nivāte paṇṇāni
patanti, ettāvatā rukkhamūlan"tiādīsu samīpe. Idhāpi samīpe adhippeto, tasmā
bodhirukkhassa mūle samīpeti evamettha attho daṭṭhabbo.
      Paṭhamābhisambuddhoti paṭhamaṃ abhisambuddho hutvā, sabbapaṭhamaṃyevāti attho.
Ettāvatā dhammabhaṇḍāgārikena udānadesanāya nidānaṃ ṭhapentena
kāladesadesakapadesā saha visesena pakāsitā honti.
@Footnote: 1 khu.cūḷa. 30/667/321 (syā)  2 dī.pā. 11/217/137
@3 aṅ.catukka. 21/195/223  4 dī.pā. 11/305/193  5 Sī.,Ma. yāva

---------------------------------------------------------------------------------------------
page30.
      Etthāha "kasmā dhammavinayasaṅgahe kariyamāne nidānavacanaṃ vuttaṃ, nanu
bhagavatā bhāsitavacanasseva saṅgaho kātabbo"ti. Vuccate:- desanāya
ciraṭṭhitiasammosasaddheyyabhāvasampādanatthaṃ. Kāladesadesakavatthuādīhi upanibandhitvā
ṭhapitā hi desanā ciraṭṭhitikā hoti asammosā saddheyyā ca desakālakattuhetunimittehi
upanibaddho viya vohāravinicchayo. Teneva ca āyasmatā mahākassapena "paṭhamaṃ
āvuso ānanda udānaṃ kattha bhāsitan"tiādinā desādīsu pucchāya katāya
vissajjanaṃ karontena dhammabhaṇḍāgārikena "evamme sutan"tiādinā udānassa
nidānaṃ bhāsitanti.
      Apica satthusampattipakāsanatthaṃ nidānavacanaṃ. Tathāgatassa hi bhagavato
pubbaracanānumānāgamatakkābhāvato 1- sambuddhattasiddhi. Na hi sammāsambuddhassa
pubbakārānameva vacananti niṭṭhamettha gantabbaṃ. Ito paresupi suttantesu
eseva nayo.
      Ettha ca attajjhāsayo parajjhāsayo pucchāvasiko aṭṭhuppattikoti
cattāro suttanikkhepā veditabbā. Yathā hi anekasataanekasahassabhedānipi
suttantāni saṅkilesabhāgiyādipaṭṭhānanayena soḷasavidhabhāvaṃ 2-  nātivattanti, evaṃ
tāni sabbānipi attajjhāsayādisuttanikkhepavasena catubbidhabhāvaṃ nātivattanti.
Kāmañcettha attajjhāsayassa aṭṭhuppattiyā ca parajjhāsayapucchāvasikehi saddhiṃ
saṃsaggabhedo sambhavati ajjhāsayānusandhipucchānusandhisambhavato,
attajjhāsayaaṭṭhuppattīnaṃ aññamaññaṃ saṃsaggo natthīti niravaseso paṭṭhānanayo na
sambhavati. Tadantogadhattā vā sambhavantānaṃ sesanikkhepānaṃ 3- mūlanikkhepavasena cattāro
suttanikkhepāti vuttaṃ.
@Footnote: 1 Sī. pubbavacanānumānāgamattābhāvato  2 cha.Ma. soḷasavidhataṃ
@3 Sī.,Ma. visesanikkhepānaṃ

---------------------------------------------------------------------------------------------
page31.
      Tatrāyaṃ vacanattho:- nikkhipanaṃ nikkhepo, 1- suttassa nikkhepo suttanikkhepo,
suttadesanāti attho. Nikkhipīyatīti vā nikkhepo, suttaṃ eva nikkhepo
suttanikkhePo. Attano ajjhāsayo attajjhāsayo, so assa atthi kāraṇabhūtoti
attajjhāsayo, attano ajjhāsayo etassāti vā attajjhāsayo. Parajjhāsayepi
eseva nayo. Pucchāya vaso pucchāvaso, so etassa atthīti pucchāvasiko.
Suttadesanāya vatthubhūtassa atthassa uppatti atthuppatti, atthuppatti eva
aṭṭhuppatti, sā etassa atthīti aṭṭhuppattiko. Athavā nikkhipiyati suttaṃ
etenāti nikkhepo, attajjhāsayādi eva. Etasmiṃ pana atthavikappe attano ajjhāsayo
attajjhāsayo. Paresaṃ ajjhāsayo parajjhāsayo. Pucchīyatīti pucchā, pucchitabbo
attho. Pucchanavasena pavattaṃ dhammappaṭiggāhakānaṃ vacanaṃ pucchāvasaṃ, tadeva
nikkhepasaddāpekkhāya pucchāvasikoti pulliṅgavasena vuttaṃ. Tathā atthuppattiyeva
aṭṭhuppattikoti evamettha attho veditabbo.
      Ettha ca paresaṃ indriyaparipākādikāraṇanirapekkhattā attajjhāsayassa
visuṃ suttanikkhepabhāvo yutto. Kevalaṃ hi attano ajjhāsayeneva dhammatantiṭhapanatthaṃ
pavattitadesanattā, parajjhāsayapucchāvasikānaṃ pana paresaṃ ajjhāsayapucchānaṃ
desanāpavattihetubhūtānaṃ uppattiyaṃ pavattitānaṃ kathamaṭṭhuppattiyā anavarodho,
pucchāvasikaaṭṭhuppattikānaṃ vā parajjhāsayānurodhena pavattitānaṃ kathaṃ parajjhāsaye
anavarodhoti? na codetabbametaṃ. Paresaṃ hi abhinīhāraparipucchādivinicchayādi-
vinimuttasseva suttadesanākāraṇuppādassa aṭṭhuppattibhāvena gahitattā
parajjhāsayapucchāvasikānaṃ visuṃ gahaṇaṃ. Tadā hi brahmajāladhammadāyādasuttādīnaṃ
vaṇṇāvaṇṇaāmisuppādādidesanānimittaṃ aṭṭhuppatti vuccati, paresaṃ pucchāya
vinā ajjhāsayameva
@Footnote: 1 ka. nikkhipananti nikkhepo

---------------------------------------------------------------------------------------------
page32.
Nimittaṃ katvā desito parajjhāsayo, pucchāvasena desito pucchāvasikoti
pākaṭoyamatthoti.
      Tattha paṭhamādīni tīṇi bodhisuttāni mucalindasuttaṃ āyusaṅkhārossajjanasuttaṃ
paccavekkhaṇasuttaṃ papañcasaññāsuttanti imesaṃ udānānaṃ attajjhāsayo nikkhepo
huhuṅkasuttaṃ brāhmaṇajātikasuttaṃ bāhiyasuttanti imesaṃ udānānaṃ pucchāvasiko
nikkhePo. Rājasuttaṃ sakkārasuttaṃ ucchādanasuttaṃ piṇḍapātikasuttaṃ sippasuttaṃ
gopālakasuttaṃ sundarikasuttaṃ mātusuttaṃ saṃghabhedakasuttaṃ udapānasuttaṃ
tathāgatuppādasuttaṃ moneyyasuttaṃ pāṭaligāmiyasuttaṃ dvepi dabbasuttānīti imesaṃ
udānānaṃ aṭṭhuppattiko nikkhepo, pālileyyasuttaṃ piyasuttaṃ nāgasamālasuttaṃ
visākhāsuttañcāta imesaṃ udānānaṃ attajjhāsayo parajjhāsayo ca nikkhePo. Sesānaṃ
ekapaññāsāya suttānaṃ parajjhāsayo nikkhePo. Evametesaṃ udānānaṃ
attajjhāsayādivasena nikkhepaviseso veditabbo.
      Ettha ca yāni udānāni bhagavatā bhikkhūnaṃ sammukhā bhāsitāni, tāni
tehi yathābhāsitasuttāni vacasā paricitāni manasānupekkhitāni dhammabhaṇḍāgārikassa
kathitāni. Yāni pana bhagavatā bhikkhūnaṃ asammukhā bhāsitāni, tānipi aparabhāge
bhagavatā dhammabhaṇḍāgārikassa puna bhāsitāni. Evaṃ sabbānipi tāni āyasmā
ānando ekajjhaṃ katvā dhārento bhikkhūnañca vācento aparabhāge
paṭhamamahāsaṅgītikāle udānantveva saṅgahaṃ āropesīti veditabbaṃ.
      Tena kho pana samayenātiādīsu tena samayenāti ca bhummatthe karaṇavacanaṃ,
kho panāti nipāto, tasmiṃ samayeti attho. Ekasmiṃ pana samaye? yaṃ samayaṃ bhagavā
uruvelāyaṃ viharati najjā nerañjarāya tīre bodhirukkhamūle paṭhamābhisambuddho,
tasmiṃ samaye. Sattāhanti satta ahāni sattāhaṃ, accantasaṃyogatthe etaṃ

---------------------------------------------------------------------------------------------
page33.
Upayogavacanaṃ. Yasmā bhagavā taṃ sattāhaṃ nirantaratāya accantameva phalasamāpattisukhena
vihāsi, tasmā sattāhanti accantasaṃyogavasena upayogavacanaṃ vuttaṃ. Ekapallaṅkenāti
visākhāpuṇṇamāya anatthaṅgateyeva sūriye aparājitapallaṅkavare 1- vajirāsane
nisinnakālato paṭṭhāya sakimpi anuṭṭhahitvā yathāābhujitena ekeneva pallaṅkena.
     Vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno
hotīti attho. Tattha vimuttīti tadaṅgavimutti vikkhambhanavimutti samucchedavimutti
paṭippassaddhivimutti nissaraṇavimuttīti pañca vimuttiyo. Tāsu yaṃ
deyyadhammapariccāgādīhi tehi tehi guṇaṅgehi nāmarūpaparicchedādīhi vipassanaṅgehi
ca yāva tassa tassa aṅgassa aparihānivasena pavatti, tāva taṃtaṃpaṭipakkhato vimuccanato
vimuccanaṃ pahānaṃ. Seyyathidaṃ? dānena macchariyalobhādito, sīlena pāṇātipātādito,
nāmarūpavavatthānena sakkāyadiṭṭhito, paccayapariggahena ahetuvisamahetudiṭṭhīhi, tasseva
aparabhāgena kaṅkhāvitaraṇena kathaṃkathībhāvato, kalāpasammasanena "ahaṃ mamā"ti gāhato,
maggāmaggavavatthānena amagge maggasaññāya, udayadassanena ucchedadiṭṭhiyā,
vayadassanena sassatadiṭṭhiyā, bhayadassanena sabhaye abhayasaññāya, ādīnavadassanena
assādasaññāya, nibbidānupassanena abhiratisaññāya, muccitukamyatāñāṇena
amuccitukamyatāya, upekkhāñāṇena anupekkhāya, anulomena dhammaṭṭhitiyaṃ nibbāne
ca paṭilomabhāvato, gotrabhunā saṅkhāranimittabhāvato vimuccanaṃ, ayaṃ tadaṅgavimutti
nāma. Yaṃ pana upacārappanābhedena samādhinā yāvassa aparihānivasena pavatti,
tāva kāmacchandādīnaṃ nīvaraṇānañceva vitakkādīnañca paccanīkadhammānaṃ
anuppattisaññitaṃ vimuccanaṃ, ayaṃ vikkhambhanavimutti nāma. Yaṃ catunnaṃ ariyamaggānaṃ
bhāvitattā taṃtaṃmaggavato ariyassa santāne yathārahaṃ "diṭṭhigatānaṃ
pahānāyā"tiādinā 2- nayena vuttassa samudayapakkhiyassa kilesagaṇassa puna accantaṃ
@Footnote: 1 Sī. aparājitapallaṅkavasena  1 abhi.saṅa. 34/277/84, abhi.vi. 35/491/289

---------------------------------------------------------------------------------------------
page34.
Appavattibhāvena samucchedappahānavasena vimuccanaṃ, ayaṃ samucchedavimutti nāma. Yaṃ
pana phalakkhaṇe paṭippassaddhattaṃ kilesānaṃ, ayaṃ paṭippassaddhivimutti nāma.
Sabbasaṅkhatanissaṭattā pana sabbasaṅkhāravimuttaṃ nibbānaṃ, ayaṃ nissaraṇavimutti
nāma. Idha pana bhagavato nibbānārammaṇā phalavimutti adhippetā. Tena vuttaṃ
"vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno
hotīti attho"ti.
      Vimuttīti ca upakkilesehi paṭippassaddhivasena cittassa vimuttibhāvo,
cittameva vā tathā vimuttaṃ veditabbaṃ, tāya vimuttiyā jātaṃ sampayuttaṃ vā sukhaṃ
vimuttisukhaṃ. "yāyaṃ bhante upekkhā sante sukhe vuttā bhagavatā"ti 1- vacanato
upekkhāpi cettha sukhamicceva veditabbā. Tathā ca vuttaṃ sammohavinodaniyaṃ
"upekkhā pana santattā, sukhamicceva bhāsitā"ti bhagavā hi catutthajjhānikaṃ
arahattasamāpattiṃ samāpajjati, na itaraṃ. Athavā "tesaṃ vūpasamo sukho"tiādīsu 2-
yathā saṅkhāradukkhūpasamo sukhoti vuccati, evaṃ sakalakilesadukkhūpasamabhāvato aggaphale
labbhamānā paṭippassaddhivimutti eva idha sukhanti veditabbā. Tayidaṃ vimuttisukhaṃ
maggavīthiyaṃ kālantareti phalacittassa pavattivibhāgena 3- duvidhaṃ hoti. Ekekassa hi
ariyamaggassa anantarā tassa tasseva vipākabhūtāni nibbānārammaṇāni tīṇi
dve vā phalacittāni uppajjanti anantaravipākattā lokuttarakusalānaṃ. Yasmiṃ hi
javanavāre ariyamaggo uppajjati, tattha yadā dve anulomāni, tadā tatiyaṃ
gotrabhu, catutthaṃ maggacittaṃ, tato paraṃ tīṇi phalacittāni honti. Yadā pana tīṇi
anulomāni, tadā catutthaṃ gotrabhu, pañcamaṃ maggacittaṃ, tato paraṃ dve phalacittāni
honti. Evaṃ catutthaṃ pañcamaṃ appanāvasena pavattati, na tato paraṃ bhavaṅgassa
āsannattā. Keci pana "../../bdpicture/chaṭṭhampi cittaṃ 4- appetī"ti vadanti, taṃ aṭṭhakathāsu 5-
@Footnote: 1 Ma.Ma. 13/88/66  2 dī.mahā. 10/221/137  3 Sī. phalacittasamāpattivibhāgena
@4 Sī.,Ma. chaṭṭhampi maggacittaṃ  5 visuddhi. 3/324 (syā)

---------------------------------------------------------------------------------------------
page35.
Paṭikkhittaṃ. Evaṃ maggavīthiyaṃ phalaṃ veditabbaṃ. Kālantare phalaṃ pana phalasamāpattivasena
pavattaṃ, nirodhā vuṭṭhahantassa uppajjamānañca eteneva saṅgahitaṃ. Sā panāyaṃ
phalasamāpatti atthato lokuttarakusalānaṃ vipākabhūtā nibbānārammaṇā appanāti
daṭṭhabbā.
      Ke taṃ samāpajjanti, ke na samāpajjantīti? sabbepi puthujjanā na
Samāpajjanti anadhigatattā. Tathā heṭṭhimā ariyā uparimaṃ, uparimāpi ariyā
heṭṭhimaṃ na samāpajjantiyeva puggalantarabhāvūpagamanena paṭippassaddhabhāvato.
Attano eva phalaṃ te te ariyā samāpajjanti. Keci pana "sotāpannasakadāgāmino
phalasamāpattiṃ na samāpajjanti, uparimā dveyeva samāpajjanti samādhismiṃ
paripūrakāribhāvato"ti vadanti. Taṃ akāraṇaṃ puthujjanassāpi attanā
paṭiladdhalokiyasamāpajjanato. Kiṃ vā ettha kāraṇacintāya. Vuttañhetaṃ paṭisambhidāyaṃ
"katamā dasa saṅkhārupekkhā vipassanāvasena uppajjanti, 1- katame dasa gotrabhudhammā
vipassanāvasena uppajjantī"ti 2- imesaṃ pañhānaṃ vissajjane
sotāpattiphalasamāpattatthāya sakadāgāmiphalasamāpattatthāyāti tesampi ariyānaṃ
phalasamāpattisamāpajjanaṃ vuttaṃ. Tasmā sabbepi ariyā yathāsakaṃ phalaṃ samāpajjantīti
niṭṭhamettha gantabbaṃ.
      Kasmā pana te samāpajjantīti? diṭṭhadhammasukhavihāratthaṃ. Yathā hi rājāno
Rajjasukhaṃ, devatā dibbasukhaṃ anubhavanti, evaṃ ariyā "lokuttarasukhaṃ anubhavissāmā"ti
addhānaparicchedaṃ katvā icchitakkhaṇe phalasamāpattiṃ samāpajjanti.
      Kathañcassā samāpajjanaṃ, kathaṃ ṭhānaṃ, kathaṃ vuṭṭhānanti? dvīhi tāva
Ākārehi 3- assā samāpajjanaṃ hoti nibbānato aññassa  ārammaṇassa
amanasikārā, nibbānassa ca manasikāRā. Yathāha:-
@Footnote: 1 khu.paṭi. 31/57/66  2 khu.paṭi. 31/60/70  3 Ma. kāraṇehi

---------------------------------------------------------------------------------------------
page36.
                 "dve kho āvuso paccayā animittāya cetovimuttiyā
            samāpattiyā, sabbanimittānañca amanasikāro, animittāya ca
            dhātuyā manasikāro"ti. 1-
     Ayampanettha samāpajjanakkamo:- phalasamāpattitthikena ariyasāvakena rahogatena
paṭisallīnena udayabbayādivasena saṅkhārā vipassitabbā. Tassevaṃ 2-
pavattānupubbavipassato saṅkhārārammaṇato gotrabhuñāṇānantaraṃ 2- phalasamāpattivasena
nirodhe cittamappeti, phalasamāpattininnabhāvena ca sekkhassāpi phalameva uppajjati, na
maggo. Ye pana vadanti "sotāpanno attano phalasamāpattiṃ samāpajjissāmīti
vipassanaṃ vaḍḍhetvā sakadāgāmī hoti, sakadāgāmī ca anāgāmī"ti. Te vattabbā:-
evaṃ sante anāgāmī arahā bhavissati, 3- arahā ca paccekabuddho 3- āpajjeyya,
tasmā yathābhinivesaṃ yathājjhāsayaṃ vipassanā atthaṃ sādhetīti sekkhassāpi phalameva
uppajjati, na maggo. Phalampi 4- tassa sace anena paṭhamajjhāniko maggo
adhigato, paṭhamajjhānikameva uppajjati. Sace dutiyādīsu aññatarajjhāniko,
dutiyādīsu aññatarajjhānikamevāti.
      Kasmā panettha gotrabhuñāṇaṃ maggañāṇapurecārikaṃ viya nibbānārammaṇaṃ
na hotīti? phalañāṇānaṃ aniyyānikabhāvato. Ariyamaggadhammāyeva hi niyyānikā.
Vuttañhetaṃ "katame dhammā niyyānikā. Cattāro ariyamaggā apariyāpannā"ti. 5-
Tasmā ekanteneva niyyānikasabhāvassa ubhato vuṭṭhānabhāvena pavattamānassa
anantarapaccayabhūtena ñāṇena nimittato vuṭṭhiteneva bhavitabbanti tassa
nibbānārammaṇatā yuttā, na pana ariyamaggassa bhāvitattā tassa vipākabhāvena
@Footnote: 1 Ma.mū. 12/458/407
@2-2 cha.Ma. pavattānupubbavipassanasseva saṅkhārārammaṇagotarabhuñāṇānantaraṃ
@3-3 cha.Ma. arahā ca paccekabuddho, paccekabuddho ca sambuddhoti
@4 Ma. phalampi ca  5 abhi.saṅa. 34/1295/295

---------------------------------------------------------------------------------------------
page37.
Pavattamānānaṃ kilesānaṃ asamucchindanato aniyyānikattā avuṭṭhānasabhāvānaṃ
phalañāṇānaṃ purecārikañāṇassa kadācipi nibbānārammaṇatā ubhayattha anulomañāṇānaṃ
atulyākārato. Ariyamaggavīthiyaṃ hi anulomañāṇāni anibbiddhapubbānaṃ
thūlathūlānaṃ lobhakkhandhādīnaṃ sātisayaṃ padālanena lokiyañānena ukkaṃsapāramippattāni
maggañāṇānulomāni 1- uppajjanti, phalasamāpattivīthiyaṃ pana tāni tāni tena tena
maggena tesaṃ tesaṃ kilesānaṃ samucchinnattā tattha nirussukkāni kevalaṃ ariyānaṃ
phalasamāpattisukhasamaṅgibhāvassa parikammamattāni hutvā uppajjantīti na tesaṃ
kutoci vuṭṭhānasambhavo, yato tesaṃ pariyosāne ñāṇaṃ saṅkhāranimittaṃ vuṭṭhānato
nibbānārammaṇaṃ siyā. Evañca katvā sekkhassa attano phalasamāpattivaḷañjanatthāya
udayabbayādivasena saṅkhāre sammasantassa vipassanāñāṇānupubbāya phalameva
uppajjati, na maggoti ayañca attho samatthito 2- hoti. Evaṃ tāva phalasamāpattiyā
samāpajjanaṃ veditabbaṃ.
           "tayo kho āvuso paccayā animittāya cetovimuttiyā ṭhitiyā,
       sabbanimittānaṃ amanasikāro,   animittāya ca dhātuyā manasikāro,
       pubbe ca abhisaṅkhāro"ti. 3-
Vacanato panassā tīhākārehi ṭhānaṃ hoti. Tattha pubbe ca  abhisaṅkhāroti
samāpattito pubbe kālaparicchedo. "asukasmiṃ nāma kāle vuṭṭhahissāmī"ti
paricchinnattā hissā yāva so kālo nāgacchati, tāva vuṭṭhānaṃ na hoti. 4-
           "dve kho āvuso paccayā animittāya cetovimuttiyā vuṭṭhānassa,
       sabbanimittānañca manasikāro, animittāya ca dhātuyā amanasikāro"ti 3-
@Footnote: 1 cha.Ma. maggañāṇānukūlāni  2 Sī.,Ma. samāpattito
@3 Ma.mū. 12/458/407  4 Ma. ṭhānaṃ hoti

---------------------------------------------------------------------------------------------
page38.
Vacanato panassā dvīhākārehi vuṭṭhānaṃ hoti. Tattha sabbanimittānanti
rūpanimittavedanāsaññāsaṅkhāraviññāṇanimittānaṃ. Kāmañca na sabbānevetāni
ekato manasi karoti, sabbasaṅgāhikavasena panevaṃ vuttaṃ. Tasmā yaṃ bhavaṅgassa
ārammaṇaṃ, tassa manasikaraṇena phalasamāpattito vuṭṭhānaṃ hotīti evaṃ assā
vuṭṭhānaṃ veditabbaṃ. Tayidaṃ evamidha samāpajjanavuṭṭhānaṃ arahattaphalabhūtaṃ:-
          paṭippassaddhadarathaṃ          amatārammaṇaṃ sukhaṃ 1-
          vantalokāmisaṃ santaṃ        sāmaññaphalamuttamaṃ.
Sandhāyāha 2- vimuttisukhaṃ. Paṭisaṃvedīti. 2- Tena vuttaṃ "vimuttisukhapaṭisaṃvedīti
vimuttisukhaṃ phalasamāpattisukhaṃ paṭisaṃvediyamāno nisinno hotī"ti attho.
      Athāti adhikāratthe nipāto. Khoti padapūraṇe. Tesu adhikāratthena athāti
iminā vimuttisukhapaṭisaṃvedanato aññaṃ adhikāraṃ dasseti. Ko panesoti? paṭicca-
samuppādamanasikāro. Athāti vā pacchāti etasmiṃ atthe nipāto, tena "tassa
sattāhassa accayenā"ti vakkhamānameva atthaṃ joteti. Tassa sattāhassāti
pallaṅkasattāhassa.  accayenāti apagamena. Tamhā samādhimhāti arahattaphalasamādhito.
Idha pana ṭhatvā paṭipāṭiyā satta sattāhāni dassetabbānīti keci tāni vitthārayiṃsu.
Mayaṃ pana tāni khandhakapāṭhena 3- imissā udānapāḷiyā avirodhadassanamukhena parato
vaṇṇayissāma. Rattiyāti avayavasambandhe sāmivacanaṃ. Paṭhamanti accantasaṃyogatthe
upayogavacanaṃ. Bhagavā hi tassā rattiyā sakalampi paṭhamaṃ yāmaṃ teneva manasikārena
yutto ahosīti.
      Paṭiccasamuppādanti paccayadhammaṃ. Avijjādayo hi paccayadhammā paṭiccasamuppādo.
Kathamidaṃ jānitabbanti ce? bhagavato vacanena. Bhagavatā hi "tasmā tihānanda eseva
@Footnote: 1 cha.Ma. subhaṃ  2-2 cha.Ma. iti vuttaṃ sātātisātaṃ vimuttisukhaṃ paṭisaṃvedesi
@3 vi.mahā 4/1/1

---------------------------------------------------------------------------------------------
page39.
Hetu etaṃ nidānaṃ esa samudayo esa paccayo jarāmaraṇassa, yadidaṃ jāti .pe.
Saṅkhārānaṃ, yadidaṃ avijjā"ti 1- evaṃ avijjādayo hetūti vuttā. Yathā dvādasa
paccayā dvādasapaṭiccasamuppādāti.
      Tatrāyaṃ vacanattho:- aññamaññaṃ paṭicca paṭimukhaṃ katvā 2- kāraṇasamavāyaṃ
appaṭikkhipitvā sahite uppādetīti paṭiccasamuppādo. Athavā paṭicca paccetabbaṃ
paccayārahataṃ paccayaṃ paṭigantvā na vinā tena sambandhassa uppādo paṭicca-
samuppādo. Paṭiccasamuppādoti cettha samuppādapadaṭṭhānavacanaviññeyyo 3- phalassa
uppādanasamatthatāyutto hetu, na paṭiccasamuppattimattaṃ 4- veditabbaṃ. Athavā paccetuṃ
arahanti naṃ paṇḍitāti paṭicco, sammā sayameva vā uppādetīti samuppādo,
paṭicco ca so samuppādo cāti paṭiccasamuppādoti evamettha attho daṭṭhabbo.
      Anulomanti "avijjāpaccayā saṅkhārā"tiādinā nayena vutto avijjādiko
paccayākāro attanā kattabbakiccakaraṇato anulomoti vuccati. Athavā ādito
paṭṭhāya antaṃ pāpetvā vuttattā pavattiyā vā anulomato 5- anulomo, taṃ
anulomaṃ. Sādhukaṃ manasākāsīti sakkaccaṃ manasi akāsi. Yo yo paccayadhammo yassa
yassa paccayuppannadhammassa yathā yathā hetupaccayādinā paccayabhāvena paccayo
hoti, taṃ sabbaṃ aviparītaṃ aparihāpetvā anavasesato paccavekkhaṇavasena citte
akāsīti attho. Yathā pana bhagavā paṭiccasamuppādāanulomaṃ manasākāsi, taṃ saṅkhepena
tāva dassetuṃ "iti imasmiṃ sati idaṃ hoti, imassuppādā idaṃ uppajjatī"ti
vuttaṃ.
      Tattha itīti evaṃ, anena pakārenāti attho. Imasmiṃ sati idaṃ hotīti
imasmiṃ avijjādike paccaye sati idaṃ saṅkhārādikaṃ phalaṃ hoti. Imassuppādā idaṃ
@Footnote: 1 dī.mahā. 10/98/51  2 ka. gantvā
@3 Sī. samuppādapatiṭṭhānavacanaṃ viññeyyaṃ. Ma. samuppādapadaṭṭhānavacanaṃ viññeyyaṃ
@4 Sī.,Ma. na paccayapaṭiccasamuppattimattaṃ  5 ka. anulomanato

---------------------------------------------------------------------------------------------
page40.
Uppajjatīti imassa avijjādikassa paccayassa  uppādā idaṃ saṅkhārādikaṃ phalaṃ
uppajjatīti attho. Imasmiṃ asati idaṃ na hoti, imassa nirodhā idaṃ nirujjhatīti
avijjādīnaṃ abhāve saṅkhārādīnaṃ abhāvassa, avijjādīnaṃ nirodhe saṅkhārādīnaṃ
nirodhassa ca dutiyatatiyasuttavacanena etasmiṃ purimasmiṃ 1- paccayalakkhaṇe niyamo
dassito hoti:- imasmiṃ sati eva, na asati. Imassuppādā eva, nānuppādā.
Anirodhā eva, na nirodhāti. Tenetaṃ lakkhaṇaṃ antogadhaniyamaṃ idha paṭiccasamuppādassa
vuttanti daṭṭhabbaṃ. Nirodhoti ca avijjādīnaṃ virāgādhigamena 2- āyatiṃ anuppādo.
Appavatti. Tathā hi vuttaṃ "avijjāya tveva asesavirāganirodhā saṅkhāranirodho"tiādi.
Nirodhanirodhā ca uppādo yena so uppādanirodhabhāvena vutto 3- "imassa
nirodhā idaṃ nirujjhatī"ti.
      Tenetaṃ dasseti:- anirodho uppādo nāma, so cettha atthibhāvotipi
vuccatīti. "imasmiṃ sati idaṃ hotī"ti idameva hi lakkhaṇaṃ pariyāyantarena "imassa
uppādā idaṃ uppajjatī"ti vadantena parena purimaṃ visesitaṃ hoti, tasmā na
dharamānataṃyeva sandhāya "imasmiṃ satī"ti vuttaṃ, athakho maggena aniruddhabhāvañcāti
viññāyati. Yasmā ca "imasmiṃ asati idaṃ na hoti, imassa nirodhā idaṃ nirujjhatī"ti
dvidhāpi uddiṭṭhassa lakkhaṇassa niddesaṃ vadantena "avijjāya tveva
asesavirāganirodhā saṅkhāranirodho"tiādinā nirodho eva vutto, tasmā natthibhāvopi
nirodho evāti natthibhāvaviruddho atthibhāvo anirodhoti dassitaṃ hoti. Tena
anirodhasaṅkhātena atthibhāvena uppādaṃ viseseti. Tato na idha atthibhāvamattaṃ 4-
uppādoti attho adhippeto, athakho anirodhasaṅkhāto atthibhāvoti ca ayamattho
vibhāvitoti. Evametaṃ lakkhaṇadvayavacanaṃ aññamaññavisesanavisesitabbabhāvena sātthakanti
veditabbaṃ.
@Footnote: 1 cha.Ma. ayaṃ pāṭho na dissati  2 Ma. virāgāvigamena
@3 Sī.,cha. nirodhanirodhī ca uppādanirodhībhāvena vutto, Ma. nirodhavirodhi ca uppādo,
@so uppādavirodhibhāvena vutto  4 ka. attalābhamattaṃ

---------------------------------------------------------------------------------------------
page41.
      Ko panāyaṃ anirodho nāma, yo "atthibhāvo, uppādo"ti vuccati?
appahīnabhāvo ca, anibbattitaphalārahatāpahānehi phalānuppādanārahatā ca. Ye
hi 1- pahātabbā akusalā dhammā, tesaṃ ariyamaggena asamugghātitabhāvo ca. Ye pana
na pahātabbā kusalābyākatā dhammā, yāni tesu saṃyojanāni akhīṇāsavānaṃ tesaṃ
aparikkhīṇatā ca. Asamugghātitānusayatāya hi sasaṃyojanā khandhappavatti
paṭiccasamuppādo tathā ca vuttaṃ:-
           "yāya ca bhikkhave avijjāya nivutassa bālassa yāya ca taṇhāya
        sampayuttassa ayaṃ kāyo samudāgato, sā ceva avijjā bālassa
        appahīnā, sā ca taṇhā aparikkhīṇā. Taṃ kissa hetu, na bhikkhave
        bālo acari brahmacariyaṃ sammā dukkhakkhayāya, tasmā bālo kāyassa
        bhedā kāyūpago hoti, so kāyūpago samāno na parimuccati
        jātiyā jarāmaraṇenā"tiādi. 2-
      Khīṇasaṃyojanānaṃ pana avijjāya abhāvato saṅkhārānaṃ, taṇhupādānānaṃ
abhāvato upādānabhavānaṃ asambhavoti vaṭṭassa upacchedo paññāyissatīti. Tenevāha:-
           "../../bdpicture/channaṃ tveva phagguna phassāyatanānaṃ asesavirāganirodhā,
        phassanirodho, phassanirodhā vedanānirodho"tiādi. 3-
      Na hi aggamaggādhigamato uddhaṃ yāva parinibbānā saḷāyatanādīnaṃ appavatti.
Athakho natthitā nirodhasaddavacanīyatā khīṇasaññojanatāti nirodho vutto. Apica
cirakatampi kammaṃ anibbattitaphalatāya appahīnāhāratāya ca phalārahaṃ santaṃ eva
nāma hoti, na nibbattitaphalaṃ, nāpi pahīnāhāranti. Phaluppattipaccayānaṃ avijjā-
saṅkhārādīnaṃ vuttanayeneva phalārahabhāvo anirodhoti veditabbo. Evaṃ
@Footnote: 1 Sī. tehi  2 saṃ.ni. 16/19/25
@3 saṃ.ni. 16/12/15

---------------------------------------------------------------------------------------------
page42.
Aniruddhabhāveneva hi yena vinā phalaṃ na sambhavati, taṃ kāraṇaṃ atītantipi 1- imasmiṃ
satīti iminā vacanena vuttaṃ. Tatoyeva ca avusitabrahmacariyassa appavattidhammataṃ
anāpanno paccayuppādo kālabhedaṃ anāmasitvā anivabbattanāya eva 2- imassa
uppādāti vutto. Athavā avasesapaccayasamavāye avijjamānassāpi vijjamānassa viya pageva
vijjamānassa yā phaluppattiabhimukhatā, sā imassa uppādāti vuttā. Tathā hi tato
phalaṃ uppajjatīti tadavatthaṃ kāraṇaṃ phalassa uppādanabhāvena uṭṭhitaṃ uppattitaṃ
nāma hoti, na vijjamānampi atadavatthanti tadavatthatā uppādoti veditabbo.
      Tattha satīti iminā vijjamānatāmattena paccayabhāvaṃ vadanto abyāpārataṃ
paṭiccasamuppādassa dasseti. Uppādāti uppattidhammataṃ asabbakālabhāvitaṃ
phaluppattiabhimukhatañca dīpento aniccataṃ paṭiccasamuppādassa dasseti. "sati, na
asati, uppādā, na nirodhā"ti pana hetuatthehi bhummanissakkavacanehi samatthitaṃ
nidānasamudayajātippabhavabhāvaṃ paṭiccasamuppādassa dasseti. Hetuatthatā cettha
bhummavacanassa 3- yassa bhāve tadavinābhāviphalassa bhāvo lakkhīyati, tattha pavattiyā
veditabbā yathā "adhanānaṃ dhane ananuppādīyamāne dāliddiyaṃ vepullamagamāsī"ti 4- ca
"nipphannesu sassesu subhikkhaṃ jāyatī"ti ca. Nissakkavacanassāpi hetuatthatā phalassa
pabhave pakatiyañca pavattito 5- yathā "kalalā hoti abbudaṃ, abbudā jāyate pesī"ti 6-
ca "himavatā gaṅgā pabhavanti, siṅgato 7- saro jāyatī"ti ca. Avijjādibhāve ca
tadavinābhāvena saṅkhārādibhāvo lakkhīyati, avijjādīhi ca saṅkhārādayo pabhavanti
pakariyanti cāti te tesaṃ pabhavo pakati ca, tasmā tadatthadīpanatthaṃ "imasmiṃ sati
imassa uppādā"ti hetuatthe bhummanissakkaniddesā    katāti.
@Footnote: 1 ka. atītādi  2 Sī. anivattitāya, ka. anibbattanāyaeva 3 cha.Ma. bhummavacane
@4 dī.pā. 11/91/55  5 ka. sampavattanato
@6 saṃ.sa. 15/235/248  7 ka. pabhavati, sarabhūto

---------------------------------------------------------------------------------------------
page43.
      Yasmā cettha "imasmiṃ sati idaṃ hoti, imassuppādā idaṃ uppajjatī"ti
saṅkhepena uddiṭṭhassa paṭiccasamuppādassa "avijjāpaccayā saṅkhārā"tiādiko
niddeso, tasmā yathāvutto atthibhāvo uppādo ca tesaṃ tesaṃ
paccayuppannadhammānaṃ paccayabhāvoti viññāyati. Na hi aniruddhatāsaṅkhātaṃ atthibhāvaṃ
uppādañca anivattasabhāvatāsaṅkhātaṃ udayāvatthatāsaṅkhātaṃ vā "sati eva, nāsati,
uppādā eva, na nirodhā"ti antogadhaniyamehi vacanehi abhihitaṃ muñcitvā añño
paccayabhāvo nāma atthi, tasmā yathāvutto atthibhāvo uppādo ca paccayabhāvoti
veditabbaṃ. Yepi paṭṭhāne āgatā hetuādayo catuvīsatipaccayā, tepi etasseva
paccayabhāvassa visesāti veditabbā. 1- Iti yathā vitthārena anulomaṃ paṭiccasamuppādaṃ
manasi akāsi, taṃ dassetuṃ "yadidaṃ avijjāpaccayā saṅkhārā"tiādi vuttaṃ.
      Tattha yadidanti nipāto, tassa yo ayanti attho. Avijjāpaccayātiādīsu
avindiyaṃ kāyaduccaritādiṃ vindatīti avijjā, vindiyaṃ kāyasucaritādiṃ na vindatīti
avijjā, dhammānaṃ aviparītasabhāvaṃ aviditaṃ karotīti avijjā, antavirahite saṃsāre
bhavādīsu satte javāpetīti avijjā, avijjamānesu javati vijjamānesu na javatīti
avijjā, vijjāya paṭipakkhāti vā avijjā, sā "dukkhe aññāṇan"tiādinā 2-
catubbidhā veditabbā. Paṭicca na vinā phalaṃ eti uppajjati ceva pavattati cāti
paccayo, upakārakattho vā paccayo. Avijjā ca sā paccayo cāti avijjāpaccayo,
tasmā avijjāpaccayā. Saṅkharontīti saṅkhārā, lokiyakusalākusalacetanā,
sā puññāpuññāneñjābhisaṅkhāravasena tividhā veditabbā.  vijānātīti viññāṇaṃ,
taṃ lokiyavipākaviññāṇavasena dvattiṃsavidhaṃ. Namatīti nāmaṃ, vedanādikkhandhattayaṃ.
Ruppatīti rūpaṃ, bhūtarūpaṃ cakkhvādiupādārūpañca. Āyatati 3- āyatañca
saṃsāradukkhaṃ nayatīti āyatanaṃ. Phusatīti phasso. Vediyatīti vedanā. Idampi dvayaṃ
@Footnote: 1 ka. daṭṭhabbaṃ  2 abhi.vi. 35/226/161  3 Ma. āyaṃ tanati

---------------------------------------------------------------------------------------------
page44.
Dvāravasena chabbidhaṃ, vipākavasena gahaṇe chattiṃsavidhaṃ. Paritassatīti taṇhā, sā
kāmataṇhādivasena saṅkhepato tividhā, vitthārato aṭṭhuttarasatavidhā ca. Upādiyatīti
upādānaṃ. Taṃ kāmupādānādivasena catubbidhaṃ. Bhavati bhavissati cāti  1- bhavo. So
kammūpapattibhedato duvidho. Jananaṃ jāti. Jīraṇaṃ jaRā. Maranti tenāti maraṇaṃ.
Socanaṃ soko. Paridevanaṃ paridevo. Dukkhayatīti dukkhaṃ, uppādaṭṭhitivasena dvedhā
khaṇatīti dukkhaṃ. Dummanassa bhāvo domanassaṃ. Bhuso āyāso upāyāso. Sambhavantīti
nibbattanti. Na kevalañca sokādiyeva, 2- athakho sabbapadehi "sambhavantī"ti
padassa yojanā kātabbā. Evaṃ hi "avijjāpaccayā saṅkhārā sambhavantī"ti
paccayapaccayuppannavavatthānaṃ dassitaṃ hoti. Esa nayo sabbattha.
      Tattha aññāṇalakkhaṇā avijjā, sammohanarasā, chādanapaccupaṭṭhānā,
āsavapadaṭṭhānā. Abhisaṅkharaṇalakkhaṇā saṅkhārā, āyūhanarasā, saṃvidahanapaccupaṭṭhānā,
avijjāpadaṭṭhānā. Vijānanalakkhaṇaṃ viññāṇaṃ, pubbaṅgamarasaṃ, paṭisandhipaccupaṭṭhānaṃ,
saṅkhārapadaṭṭhānaṃ, vatthārammaṇapadaṭṭhānaṃ vā. Namanalakkhaṇaṃ nāmaṃ, sampayogarasaṃ,
avinibbhogapaccupaṭṭhānaṃ, viññāṇapadaṭṭhānaṃ. Ruppanalakkhaṇaṃ rūpaṃ anārammaṇarasaṃ, 3-
appaheyyabhāvapaccupaṭṭhānaṃ, viññāṇapadaṭṭhānaṃ. Āyatanalakkhaṇaṃ saḷāyatanaṃ,
dassanādirasaṃ, vatthudvārabhāvapaccupaṭṭhānaṃ, nāmarūpapadaṭṭhānaṃ. Phusanalakkhaṇo phasso,
saṅghaṭṭanaraso, saṅgatipaccupaṭṭhāno, saḷāyatanapadaṭṭhāno. Anubhavanalakkhaṇā vedanā,
visayarasasambhogarasā, sukhadukkhapaccupaṭṭhānā, phassapadaṭṭhānā. Hetubhāvalakkhaṇā
taṇhā, abhinandanarasā, atittibhāvapaccupaṭṭhānā, vedanāpadaṭṭhānā. Gahaṇalakkhaṇaṃ
upādānaṃ, amuñcanarasaṃ, taṇhādaḷhattadiṭṭhipaccupaṭṭhānaṃ, taṇhāpadaṭṭhānaṃ.
Kammakammaphalalakkhaṇo bhavo, bhavanabhāvanaraso, kusalākusalābyākatapaccupaṭṭhāno,
upādānapadaṭṭhāno. Tattha tattha bhave paṭhamābhinibbattilakkhaṇā jāti, niyyātanarasā,
@Footnote: 1 Sī. bhavati bhaviyati, cha.Ma. bhavati bhāvayati  2 cha.Ma. sokādīhiyeva  3 cha. vikiraṇarasaṃ

---------------------------------------------------------------------------------------------
page45.
Atītabhavato idha uppannapaccupaṭṭhānā, dukkhavicittatāpaccuppaṭṭhānā.
Khandhaparipākalakkhaṇā jarā, 1- maraṇūpanayanarasā, yobbanavināsapaccupaṭṭhānā. Cutilakkhaṇaṃ
maraṇaṃ, visaṃyogarasaṃ gativippavāsapaccupaṭṭhānaṃ. Antonijjhānalakkhaṇo soko,
cetaso nijjhānaraso, anusocanapaccupaṭṭhāno. Lālappanalakkhaṇo paridevo,
guṇadosaparikkhitaraso, sambhamapaccupaṭṭhāno. 2- Kāyapīḷanalakkhaṇaṃ dukkhaṃ.
Kāyadubbaladomanassākaḍḍhanarasaṃ 3- kāyikābādhapaccupaṭṭhānaṃ. Cittapīḷanalakkhaṇaṃ domanassaṃ,
manovighātanarasaṃ, mānasabyādhipaccupaṭṭhānaṃ. Cittaparidahanalakkhaṇo upāyāso,
nitthunanaraso, visādapaccupaṭṭhāno. Evamete avijjādayo lakkhaṇāditopi
veditabbāti. Ayamettha saṅkhepo, vitthāro pana sabbākārasampannaṃ vinicchayaṃ
icchantena sammohavinodaniyā vibhaṅgaṭṭhakathāya 4- gahetabbo.
      Evanti  niddiṭṭhanayanidassanaṃ. 5- Tena avijjādīheva kāraṇehi, na
issaranimmānādīhīti dasseti. Etassāti yathāvuttassa. Kevalassāti asammissassa
sakalassa vā. Dukkhakkhandhassāti dukkhasamūhassa, na sattassa, nāpi jīvassa nāpi
subhasukhādīnaṃ. Samudayo hotīti nibbatti sambhavati.
      Etamatthaṃ viditvāti yvāyaṃ avijjādivasena saṅkhārādikassa dukkhakkhandhassa
samudayo hotīti vutto, sabbākārena etamatthaṃ viditvā. Tāyaṃ velāyanti tāyaṃ
tassa atthassa viditavelāyaṃ. Imaṃ udānaṃ udānesīti imaṃ tasmiṃ atthe vidite
hetuno ca hetusamuppannadhammassa ca pajānanāya ānubhāvadīpakaṃ "yadā have
pātubhavantītiādikaṃ somanassasampayuttañāṇasamuṭṭhānaṃ udānaṃ udānesi, attamanavācaṃ
nicchāresīti vuttaṃ. Hoti.
@Footnote: 1 Ma. jīraṇalakkhaṇā jarā  2 Sī. saṅgamapaccupaṭṭhāno
@3 Sī., cha.Ma. duppaññānaṃ domanassakāraṇarasaṃ  4 abhi.A. 2/225/140
@5 cha.Ma. niddiṭṭhassa nidassanaṃ

---------------------------------------------------------------------------------------------
page46.
Tassattho:- yadāti yasmiṃ kāle. Haveti byattanti imasmiṃ atthe
nipāto. Keci pana "haveti āhave yuddhe"ti atthaṃ vadanti, "yodhetha māraṃ
paññāvudhenā"ti  1- hi vacanato kilesamārena yujjhanasamayeti tesaṃ adhippāyo.
Pātubhavantīti uppajjanti. Dhammāti anulomapaccayākārapaṭivedhasādhakā
bodhipakkhiyadhammā. Athavā pātubhavantīti pakāsenti, abhisamayavasena byattā pākaṭā honti.
Dhammāti catuariyasaccadhammamā. Ātāpo vuccati kilesasantāpanaṭṭhena vīriyaṃ. Ātāpīnoti
sammappadhānavīriyavato. Jhāyatoti ārammaṇūpanijjhānena lakkhaṇūpanijjhānena
jhāyantassa. Brāhmaṇassāti bāhitapāpassa khīṇāsavassa. Athassa kaṅkhā vapayanti
sabbāti atha assa evaṃpātubhūtadhammassa yā etā "ko nu kho bhante phusatīti?
no kallo pañhoti bhagavā avocā"tiādinā 2- nayena "katamaṃ nu kho bhante
jarāmaraṇaṃ, kassa ca panidaṃ jarāmaraṇanti? no kallo pañhoti bhagavā
avocā"tiādinā 3- nayena paccayākāre kaṅkhā vuttā, yā ca paccayākārasseva
appaṭividdhattā "ahosiṃ nu kho ahaṃ atītamaddhānan"tiādinā 4- soḷasakaṅkhā
āgatā, tā sabbā vapayanti apagacchanti nirujjhanti. Kasmā? yato pajānāti
sahetudhammaṃ, yasmā avijjādikena hetunā sahetukaṃ imaṃ saṅkhārādikaṃ kevalaṃ
dukkhakkhandhadhammaṃ pajānāti aññāsi paṭivijjhīti.
      Kadā panassa bodhipakkhiyadhammā catusaccadhammā vā pātubhavanti uppajjanti
pakāsenti vā? vipassanāmaggañāṇesu tattha vipassanāñāṇe tāva 5-
vipassanāñāṇasampayuttā satiādayo vipassanāñāṇañca yathārahaṃ attano visayesu
tadaṅgappahānavasena subhasaññādike pajahantā kāyānupassanādivasena visuṃ visuṃ
@Footnote: 1 khu.dha. 25/40/23  2 saṃ.ni. 16/12/14
@3 saṃ.ni. 16/35/59  4 Ma.mū. 12/18/11, saṃ.ni. 16/20/26
@5 cha.Ma. vipassanāñāṇe tāvāti pāṭho na dissati

---------------------------------------------------------------------------------------------
page47.
Uppajjanti, maggakkhaṇe pana te nibbānamālambitvā samucchedavasena paṭipakkhe
pajahantā catūsupi ariyasaccesu asammohappaṭivedhasādhanavasena sakideva uppajjanti.
Evaṃ tāvettha bodhipakkhiyadhammānaṃ uppajjanaṭṭhena pātubhāvo veditabbo.
      Ariyasaccadhammānaṃ pana lokiyānaṃ vipassanākkhaṇe vipassanāya
ārammaṇakaraṇavasena, lokuttarānaṃ tadadhimuttatāvasena, maggakkhaṇe nirodhasaccassa
ārammaṇābhisamayavasena, sabbesampi kiccābhisamayavasena pākaṭabhāvato pakāsanaṭṭhena
pātubhāvo veditabbo.
      Iti bhagavā satipi sabbākārena sabbadhammānaṃ attano ñāṇassa pākaṭabhāve
paṭiccasamuppādamukhena vipassanābhinivesassa katattā nipuṇagambhīrasududdasatāya
paccayākārassa taṃ paccavekkhitvā uppannabalavasomanasso paṭipakkhasamucchedavibhāvanena
saddhiṃ attano tadabhisamayānubhāvadīpakamevettha udānaṃ udānesīti.
      Ayampi udāno vutto bhagavatā iti me sutanti ayaṃ pāsi kesuciyeva
potthathesu dissati. Tattha ayampiti pisaddo "idampi buddhe ratanaṃ paṇītaṃ,
ayampi pārājiko hotī"tiādīsu 1- viya sampiṇḍanattho, tena uparimaṃ sampiṇḍeti.
Vuttoti ayaṃ vuttasaddo kesohāraṇavappanavāpasamīkaraṇajīvitavuttipamuttabhāvapāvacanavasena
pavattanaajjhenakathanādīsu dissati. Tathāhesa "kāpaṭiko māṇavo daharo
vuttasiro"tiādīsu 2- kesohāraṇe āgato.
             "gāvo tassa pajāyanti   khette vuttaṃ virūhati
              vuttānaṃ phalamasnāti     yo mittānaṃ na dubbhatī"ti 3-
ādīsu vappane. "no ca kho paṭivuttan"tiādīsu 4- aṭṭhadantakādīhi vāpasamīkaraṇe.
"pannalomo paradattavutto migabhūtena cetasā viharāmī"tiādīsu 5- jīvitavuttiyaṃ.
@Footnote: 1 vi. mahāvi. 1/89/59  2 Ma.Ma. 13/426/415  3 khu.jā. 28/401/155
@4 vi. mahāvi. 1/289/220  5 vi.cūḷa. 7/332/117

---------------------------------------------------------------------------------------------
page48.
"paṇḍupalāso bandhanā pavutto abhabbo haritattāyā"tiādīsu 1- bandhanato
pamuttabhāve. "gītaṃ vuttaṃ samīhitan"tiādīsu 2- pāvacanabhāvena 3- pavattite. "vutto
guṇo 4- vutto pārāyaṇotiādīsu ajjhene. "vuttaṃ kho panetaṃ bhagavatā `dhammadāyādā
me bhikkhave bhavatha, mā āmisadāyādā"tiādīsu 5- kathane. Idhāpi kathane eva
daṭṭhabbo, tena ayampi udāno bhāsitoti attho. Itīti evaṃ. Me sutanti padadvayassa
attho nidānavaṇṇanāyaṃ sabbākārato vuttoyeva. Pubbe "evamme sutan"ti
nidānavasena vuttoyeva hi attho idha nigamanavasena "iti me sutan"ti puna
vutto. Vuttasseva hi atthassa puna vacanaṃ nigamananti. Itisaddassa atthuddhāro
evaṃsaddena samānatthatāya "evamme sutan"ti ettha viya, atthayojanā ca
itivuttakavaṇṇanāya amhehi pakāsitāyevāti tattha vuttanayeneva veditabbāti.
              Paramatthadīpaniyā khuddakanikāyaṭṭhakathāya udānasaṃvaṇṇanāya
                      paṭhamabodhisuttavaṇṇanā niṭṭhitā.
                         --------------
                        2. Dutiyabodhisuttavaṇṇanā
      [2] Dutiye paṭilomanti "avijjānirodhā saṅkhāranirodho"tiādinā nayena
vutto avijjādikoyeva paccayākāro anuppādanirodhena nirujjhamāno attano
kattabbakiccassa akaraṇato paṭilomoti vuccati. Pavattiyā vā vilomanato paṭilomo,
antato pana majjhato vā paṭṭhāya ādiṃ pāpetvā avuttattā ito
aññenatthenettha paṭilomatā na yujjati. Paṭilomanti ca "visamaṃ candimasūriyā
parivattantī"tiādīsu viya bhāvanapuṃsakaniddeso. Imasmiṃ asati idaṃ na hotīti imasmiṃ
@Footnote: 1 vi. mahāvi. 1/92/62  2 dī.Sī. 9/285/103  3 Sī. pāvacanavasena
@4 cha.Ma. vutto guṇoti pāṭhā na dissanti  5 Ma.mū. 12/30/18

---------------------------------------------------------------------------------------------
page49.
Avijjādike paccaye asati maggena pahīne idaṃ saṅkhārādikaṃ phalaṃ na hoti
nappavattati. Imassa nirodhā idaṃ nirujjhatīti imassa avijjādikassa paccayassa
nirodhā maggena anuppattidhammataṃ āpāditattā idaṃ saṅkhārādikaṃ phalaṃ nirujjhati,
nappavattatīti attho. Idhāpi yathā "imasmiṃ sati idaṃ hoti, imassuppādā idaṃ
uppajjatī"ti ettha "imasmiṃ satiyeva, na  asati, imassa uppādā eva, na
sati, imassa nirodhā eva, na uppādāti antogadhaniyamatā lakkhaṇā dassitāti
veditabbaṃ. Sesamettha yaṃ vattabbaṃ, taṃ paṭhamabodhisuttavaṇṇanāya vuttanayānusārena
veditabbaṃ.
      Evaṃ yathā bhagavā paṭilomapaṭiccasamuppādaṃ manasi akāsi, taṃ saṅkhepena
dassetvā idāni vitthārena dassetuṃ "avijjānirodhā saṅkhāranirodho"tiādi
vuttaṃ. Tattha avijjānirodhāti ariyamaggena avijjāya anavasesanirodhā,
anusayappahānavasena aggamaggena avijjāya accantasamugghātatoti attho. Yadipi
heṭṭhimamaggehi pahīyamānā avijjā accantasamugghātavaseneva pahīyati, tathāpi na
anavasesato pahīyati. Apāyagāminiyā hi avijjā paṭhamamaggena pahīyati. Tathā
sakideva imasmiṃ loke sabbattha ca anariyabhūmiyaṃ upapattipaccayabhūtā avijjā
yathākkamaṃ dutiyatatiyamaggehi pahīyati, na itarāti. Arahattamaggeneva hi sā
anavasesaṃ pahīyatīti. Saṅkhāranirodhoti saṅkhārānaṃ anuppādanirodho hoti. Evaṃ
niruddhānaṃ pana saṅkhārānaṃ nirodhā viññāṇaṃ, viññāṇādīnañca nirodhā nāmarūpādīni
niruddhāni eva hontīti dassetuṃ saṅkhāranirodhā viññāṇanirodho"tiādiṃ
vatvā "evametassa kevalassa dukkhakkhandhassa nirodho hotī"ti vuttaṃ. Tattha yaṃ
vattabbaṃ, taṃ heṭṭhā vuttanayameva.
      Apicettha kiñcāpi "avijjānirodhā saṅkhāranirodho, saṅkhāranirodhā
viññāṇanirodho"ti ettāvatāpi sakalassa dukkhakkhandhassa anavasesato nirodho

---------------------------------------------------------------------------------------------
page50.
Vutto hoti, tathāpi yathā anulome yassa yassa paccayadhammassa atthitāya yo
yo paccayuppannadhammo na nirujjhati, 1- pavattati evāti imassa atthassa dassanatthaṃ
"avijjāpaccayā saṅkhārā  .pe. Samudayo hotī"ti vuttaṃ. Evaṃ tappaṭipakkhato
tassa tassa paccayadhammassa abhāvena so so paccayuppannadhammo nirujjhati,
nappavattatīti dassanatthaṃ idha "avijjānirodhā saṅkhāranirodho, saṅkhāranirodhā
viññāṇanirodho viññāṇanirodhā nāmarūpanirodho .pe. Dukkhakkhandhassa
nirodho hotī"ti vuttaṃ, na pana anulome viya kālattayapariyāpannassa
dukkhakkhandhassa nirodhadassanatthaṃ. Anāgatasseva hi ariyamaggabhāvanāya asati
uppajjanārahassa dukkhakkhandhassa ariyamaggabhāvanā nirodho icchitoti ayampi viseso
veditabbo.
      Etamatthaṃ viditvāti yvāyaṃ "avijjānirodhādivasena saṅkhārādikassa
dukkhakkhandhassa nirodho hotī"ti vutto. Sabbākārena etamatthaṃ viditvā. Imaṃ
udānaṃ udānesīti tasmiṃ atthe vidite "avijjānirodhā saṅkhāranirodho"ti evaṃ
pakāsitassa avijjādīnaṃ paccayānaṃ khayassa avabodhānubhāvadīpakaṃ udānaṃ udānesīti attho.
      Tatrāyaṃ saṅkhepattho:- yasmā avijjādīnaṃ paccayadhammānaṃ 2-
anuppādanirodhasaṅkhātaṃ khayaṃ avedi aññāsi paṭivijjhi, tasmā etassa vuttanayena
ātāpino jhāyato brāhmaṇassa vuttappakārā bodhipakkhiyadhammā catusaccadhammā
vā pātubhavanti uppajjanti pakāsenti vā. Atha yā paccayanirodhassa sammā
aviditattā uppajjeyyuṃ pubbe vuttappabhedā kaṅkhā, tā sabbāpi vapayanti
nirujjhantīti. Sesaṃ heṭṭhā vuttanayameva.
                      Dutiyabodhisuttavaṇṇanā niṭṭhitā.
                         ---------------
@Footnote: 1 Sī. uppajjati  2 cha.Ma. paccayānaṃ, khu.u. 25/2/95

---------------------------------------------------------------------------------------------
page51.
                        3. Tatiyabodhisuttavaṇṇanā
      [3] Tatiye anulomapaṭilomanti anulomañca paṭilomañca, paṭilomañca,
yathāvuttaanulomavasena ceva paṭilomavasena cāti attho. Nanu ca pubbepi
anulomavasena paṭilomavasena ca paṭiccasamuppāde manasikārappavatti suttadvaye vuttā,
idha kasmā punapi tadubhayavasena manasikārappavatti vuccatīti? tadubhayavasena tatiyavāraṃ
tattha manasikārassa pavattitattā. Kathaṃ pana tadubhayavasena manasikāro
pavattito. Na hi sakkā apubbaṃ acarimaṃ anulomapaṭilomaṃ paṭiccasamuppādassa
manasikāraṃ pavattetunti? na kho panetaṃ evaṃ daṭṭhabbaṃ "tadubhayaṃ ekajjhaṃ
manasākāsī"ti, athakho vārena. Bhagavā hi paṭhamaṃ anulomavasena paṭiccasamuppādaṃ
manasikaritvā tadanurūpaṃ paṭhamaṃ udānaṃ udānesi. Dutiyampi paṭilomavasena taṃ
manasikaritvā tadanurūpameva udānaṃ udānesi. Tatiyavāre pana kālena anulomaṃ
kālena paṭilomaṃ manasikaraṇavasena anulomapaṭilomaṃ manasākāsi. Tena vuttaṃ
"anulomapaṭilomanti anulomañca paṭilomañca, yathāvuttaanulomavasena ceva paṭilomavasena
cā"ti. Iminā manasikārassa paguṇabalavabhāvo ca vasībhāvo ca pakāsito
hoti, ettha ca "anulomaṃ manasi karissāmi, paṭilomaṃ manasi karissāmi, anulomapaṭilomaṃ
manasi karissāmī"ti evaṃ pavattānaṃ pubbābhogānaṃ 1- vasena nesaṃ vibhāgo
veditabbo.
      Tattha avijjāya tvevāti avijjāya tu eva. Asesavirāganirodhāti
virāgasaṅkhātena maggena asesanirodhā, aggamaggena anavasesaanuppādappahānāti attho.
Saṅkhāranirodhoti sabsesaṃ saṅkhārānaṃ anavasesaṃ anuppādanirodho. Heṭṭhimena hi
maggattayena keci saṅkhārā nirujjhanti, keci na nirujjhanti avijjāya
@Footnote: 1 Sī. pubbabhāgānaṃ

---------------------------------------------------------------------------------------------
page52.
Sāvasesanirodhā. Aggamaggena panassā anavasesanirodhā na keci saṅkhārā na
nirujjhantīti.
      Etamatthaṃ viditvāti yvāyaṃ avijjādivasena saṅkhārādikassa dukkhakkhandhassa
samudayo nirodho ca avijjādīnaṃ samudayā nirodhā ca hotīti vutto,
sabbākārena etamatthaṃ viditvā. Imaṃ udānaṃ  udānesīti idaṃ yena maggena yo
dukkhakkhandhassa samudayanirodhasaṅkhāto attho kiccavasena ārammaṇakiriyāya ca vidito,
tassa ariyamaggassa ānubhāvadīpakaṃ vuttappakāraṃ udānaṃ udānesīti attho.
      Tatrāyaṃ saṅkhepattho:- yadā have pātubhavanti dhammā ātāpino jhāyato
brāhmaṇassa, tato 1- so brāhmaṇo tehi uppannehi bodhipakkhiyadhammehi, yassa
vā ariyamaggassa catusaccadhammā pātubhūtā, tena ariyamaggena vidhūpayaṃ tiṭṭhati mārasenaṃ,
"kāmā te paṭhamā senā"tiādinā 2- nayena vuttapkāraṃ mārasenaṃ vidhūpayanto
vidhamento viddhaṃsento tiṭṭhati. Kathaṃ? sūrova 3- obhāsayamantalikkhaṃ, yathā sūriyo
abbhuggato attano pabhāya antalikkhaṃ obhāsentova andhakāraṃ vidhamento tiṭṭhati,
evaṃ sopi khīṇāsavabrāhmaṇo tehi dhammehi tena vā maggena saccāni paṭivijjhantova
mārasenaṃ vidhūpayanto tiṭṭhatīti.
      Evaṃ bhagavatā paṭhamaṃ paccayākārapajānanassa, dutiyaṃ paccayakkhayādhigamassa,
tatiyaṃ ariyamaggassa ānubhāvappakāsanāni imāni tīṇi udānāni tīsu yāmesu
bhāsitāni. Katarāya rattiyā? abhisambodhito sattamāya rattiyā. Bhagavā hi
visākhapuṇṇamāya rattiyā paṭhamayāme pubbenivāsaṃ anussaritvā majjhimayāme dibbacakkhuṃ
visodhetvā pacchimayāme paṭiccasamuppāde ñāṇaṃ otāretvā nānānayehi tebhūmake
saṅkhāre sammasitvā "idāni aruṇo uggamissatī"ti sammāsambodhiṃ pāpuṇi,
@Footnote: 1 cha.Ma. tadā  2 khu.su. 25/439/416, khu.mahā. 29/134/114 (syā)
@3 cha.Ma. sūriyova, khu.u. 25/3/96

---------------------------------------------------------------------------------------------
page53.
Sabbaññutappattisamanantarameva ca aruṇo uggacchīti. Tato teneva pallaṅkena
bodhirukkhamūle sattāhaṃ vītināmento sampattāya pāṭipadarattiyā 1- tīsu yāmesu
vuttanayena paṭiccasamuppādaṃ manasikatvā yathākkamaṃ imāni udānāni udānesi.
      Khandhake pana tīsupi vāresu "paṭiccasamuppādaṃ anulomapaṭilomaṃ manasākāsī"ti 2-
āgatattā khandhakaṭṭhakathāyaṃ 3- "tīsupi yāmesu evaṃ manasikatvā paṭhamaṃ udānaṃ
paccayākārapaccavekkhaṇavasena, dutiyaṃ nibbānapaccavekkhaṇavasena 4- tatiyaṃ
maggapaccavekkhaṇavasenāti evaṃ imāni bhagavā udānāni udānesī"ti vuttaṃ, tampi na
virujjhati. Bhagavā hi ṭhapetvā ratanagharasattāhaṃ sesesu chasu sattāhesu antarantarā
dhammaṃ paccavekkhitvā yebhuyyena vimuttisukhapaṭisaṃvedī vihāsi, ratanagharasattāhe pana
abhidhammaparicayavaseneva vihāsīti.
                      Tatiyabodhisuttavaṇṇanā niṭṭhitā.
                        ----------------
                       4. Nihuhuṃkasuttavaṇṇanā 5-
      [4] Catutthe ajapālanigrodheti tassa kira chāyāyaṃ ajapālā gantvā
nisīdanti, tenassa "ajapālanigrodho "tveva nāmaṃ udapādi. Keci pana "yasmā
tattha vede sajjhāyituṃ asamatthā mahallakabrāhmaṇā pākāraparikkhepayuttāni
nivesanāni katvā sabbe vasiṃsu, tasmā ajapālanigrodhoti nāmaṃ jātan"ti vadanti.
Tatrāyaṃ vacanattho:- na japantīti ajapā, mantānaṃ anajjhāyakāti attho, ajapā
lanti ādiyanti nivāsaṃ etthāti ajapāloti. Yasmā vā majjhantike samaye
anto paviṭṭhe aje attano chāyāya pāleti rakkhati, tasmā `ajapālo'tissa
@Footnote: 1 Sī.Ma. sattamāya rattiyā  2 vi.mahā. 4/1/1  3 vi.A. 3/7 (syā)
@4 Ma. paccayanirodhapaccavekkhaṇavasena  5 cha.Ma. huṃhuṅkasutta... khu.u. 25/4/96

---------------------------------------------------------------------------------------------
page54.
Nāmaṃ ruḷhanti apare. Sabbathāpi nāmametaṃ tassa rukkhassa. Tassa samīpe. Samīpatthe
hi etaṃ bhummaṃ "ajapālanigrodhe"ti.
      Vimuttisukhapaṭisaṃvedīti 1- tatrāpi dhammaṃ vicinanto 2- vimuttisukhañca
paṭisaṃvedento nisīdi. Bodhirukkhato puratthimadisābhāge esa rukkho hoti.
Sattāhanti ca idaṃ na pallaṅkasattāhato anantarasattāhaṃ. Bhagavā hi
pallaṅkasattāhato aparānipi tīṇi sattāhāni bodhisamīpeyeva vītināmesi.
      Tatrāyaṃ anupubbikathā:- bhagavati kira sammāsambodhiṃ patvā sattāhaṃ
ekapallaṅkena nisinne "na bhagavā vuṭṭhāti, kinnu kho aññepi 3- buddhattakarā
dhammā atthī"ti ekaccānaṃ devatānaṃ kaṅkhā udapādi. Atha bhagavā aṭṭhame divase
samāpattito vuṭṭhāya devatānaṃ kaṅkhaṃ ñatvā kaṅkhāvidhamanatthaṃ ākāse uppatitvā
yamakapāṭihāriyaṃ dassetvā tāsaṃ kaṅkhaṃ vidhametvā pallaṅkato īsakaṃ pācīnanissite
uttaradisābhāge ṭhatvā cattāri asaṅkhyeyyāni kappasatasahassañca upacitānaṃ pāramīnaṃ
phalādhigamaṭṭhānaṃ 4- pallaṅkaṃ bodhirukkhañca animisehi cakkhūhi olokayamāno sattāhaṃ
vītināmesi, taṃ ṭhānaṃ animisacetiyaṃ nāma jātaṃ. Atha pallaṅkassa ca ṭhitaṭṭhānassa
ca antarā puratthimato ca pacchimato ca āyate ratanacaṅkame caṅkamanto sattāhaṃ
vītināmesi, taṃ ṭhāna 5- ratanacaṅkamacetiyaṃ nāma jātaṃ. Tato pacchimadisābhāge devatā
ratanagharaṃ māpayiṃsu, tattha pallaṅkena nisīditvā abhidhammapiṭakaṃ visesato anantanayaṃ
samantapaṭṭhānaṃ vicinanto sattāhaṃ vītināmesi, taṃ ṭhānaṃ ratanagharacetiyaṃ nāma jātaṃ.
Evaṃ bodhisamīpeyeva cattāri sattāhāni vītināmetvā pañcame sattāhe
bodhirukkhamūlato 6- ajapālanigrodhaṃ upasaṅkamitvā tassa mūle pallaṅkena nisīdi.
@Footnote: 1 ka. vimuttisukhaṃ paṭisaṃvedīti  2 Ma. vicinantoye antarantarā  3 Ma. ajjāpi
@4 Sī. puññādigamanīyaṭṭhānaṃ phalasamāpattādigamaṭṭhānaṃ, Ma. puññādigamanīyaṭṭhānaṃ
@balādigamanīyaṭṭhānaṃ  5 cha.Ma. ayaṃ pāṭho na dissati  6 cha.Ma. bodhirukkhato

---------------------------------------------------------------------------------------------
page55.
      Tamhā samādhamhā vuṭṭhāsīti tato laphasamāpattisamādhito yathākālaparicchedaṃ
hi, vuṭṭhahitvā ca pana tattha evaṃ nisinne bhagavati eko brāhmaṇo taṃ gantvā
pañhaṃ pucchi. Tena vuttaṃ "athakho aññataro"tiādi. Tattha aññataroti
nāmagottavasena anabhiññāto apākaṭo eko. Huṃhuṅkajātikoti 1- so kira diṭṭhamaṅgaliko
mānathaddho mānavasena kodhavasena ca sabbaṃ avokkhajātikaṃ passitvā jigucṭanto
"huṃhun"ti karonto vicarati, tasmā "huṃhuṅkajātiko"ti vuccati "huhukkajātiko"tipi
pāṭho. Brāhmaṇoti jātiyā brāhmaṇo.
      Yena bhagavāti yassaṃ disāyaṃ bhagavā nisinno. Bhummatthe hi etaṃ karaṇavacanaṃ.
Yena vā disābhāgena bhagavā upasaṅkamitabbo, tena disābhāgena upasaṅkami. Athavā
yenāti hetuatthe karaṇavacanaṃ, yena kāraṇena bhagavāā devamanussehi upasaṅkamitabbo,
tena kāraṇena upasaṅkamīti attho. Kena ca kāraṇena bhagavā upasaṅkamitabbo?
nānappakārarogadukkhābhipīḷitattā āturakāyehi mahājanehi mahānubhāvo bhisakko
viya rogatikicchanatthaṃ, nānāvidhakilesabyādhipīḷitattā āturacittehi devamanussehi
kilesabyādhitikicchanatthaṃ, dhammassavanapañhapucchanādikāraṇehi bhagavā upasaṅkamitabbo.
Tena ayampi brāhmaṇo attano kaṅkhaṃ chinditukāmo upasaṅkami.
      Upasaṅkamitvāti upasaṅkamanapariyosānadīpanaṃ. Athavā yaṃ ṭhānaṃ upasaṅkami,
tatopi bhagavato samīpabhūtaṃ āsannataraṃ ṭhānaṃ upagantvāti attho. Sammodīti samaṃ
sammā vā modi. Bhagavā cānena, sopi 2- bhagavatā "kacci bhoto khamanīyaṃ kacci
yāpanīyan"tiādinā paṭisanthārakaraṇavasena samappavattamodo ahosi. Sammodanīyanti
sammodanārahaṃ sammodajananayoggaṃ. Kathanti kathāsallāpaṃ. Sāraṇīyanti saritabbayuttaṃ
sādhujanehi pavattetabbaṃ, kālantare vā cintetabbaṃ vītisāretvāti niṭṭhāpetvā.
@Footnote: 1 Sī.,ka. huhuṅkajātiko  2 Sī. bhagavato vacanena modi

---------------------------------------------------------------------------------------------
page56.
Ekamantanti bhāvanapuṃsakaniddeso. Ekasmiṃ ṭhāne, abhisammukhādike cha nisajjadose
vajjetvā ekasmiṃ padeseti attho. Etadavocāti etaṃ idāni vattabbaṃ
"kittāvatā nu kho"tiādivacanaṃ avoca.
      Tattha kittāvatāti kittakena pamāṇena. Nūti saṃsayatthe nipāto. Khoti
padapūraṇe bhoti brāhmaṇānaṃ jātisamudāgataṃ ālapanaṃ. Tathā hi vuttaṃ "bhovādi
nāma so hoti, sace hoti sakiñcano"ti. 1- Gotamāti bhagavantaṃ gottena ālapati.
Kathaṃ panāyaṃ brāhmaṇo sampatisamāgato bhagavato gottaṃ jānātīti? nāyaṃ
Sampatisamāgato, chabbassāni padhānakaraṇakāle upaṭṭhahantehi pañcavaggiyehi saddhiṃ
caramānopi, aparabhāge taṃ vattaṃ chaḍḍetvā uruvelāyaṃ senanigame 2- eko adutiyo
hutvā piṇḍāya caramānopi tena brāhmaṇena diṭṭhapubbo ceva sallapitapubbo
ca. Tena so pubbe pañcavaggiyehi gayhamānaṃ bhagavato gottaṃ anussaranto "bho
gotamā"ti bhagavantaṃ gottena ālapati. Yato paṭṭhāya vā bhagavā mahābhinikkhamanaṃ
nikkhamanto anomanadītīre pabbajito, tato pabhuti "samaṇo gotamo"ti cando
viya sūriyo viya ca pākaṭo paññāto, na tassa gottajānane kāraṇaṃ gavesitabbaṃ.
      Brāhmaṇakaraṇāti brāhmaṇaṃ karonatīti brāhmaṇakaraṇā, brāhmaṇabhāvakarāti
attho. Ettha ca kittāvatāti etena yehi dhammehi brāhmaṇo hoti, tesaṃ
dhammānaṃ parimāṇaṃ pucchati. Katame ca panāti iminā tesaṃ sarūpaṃ pucchati.
     Etamatthaṃ viditvāti etaṃ tena puṭṭhassa pañhassa sikhāpattaṃ atthaṃ 3- viditvā
tāyaṃ velāyaṃ imaṃ udānaṃ udānesi, na pana tassa brāhmaṇassa dhammaṃ desesi. Kasmā?
dhammadesanāya abhājanabhāvato. Tathāhi tassa brāhmaṇassa imaṃ gāthaṃ sutvā na
saccābhisamayo ahosi. Yathā ca imassa, evaṃ upakassa ājīvakassa buddhaguṇappakāsanaṃ.
@Footnote: 1 Ma.Ma. 13/457/449  2 Sī. senānīnigame  3 Sī. siyāpattataṃ

---------------------------------------------------------------------------------------------
page57.
Dhammacakkappavattanato hi pubbabhāge bhagavatā bhāsitaṃ paresaṃ 1- suṇantānampi
tapussabhallikānaṃ 2- saraṇadānaṃ viya vāsanābhāgiyameva jātaṃ, na sekkhabhāgiyaṃ, na
nibbedhabhāgiyaṃ. Esā hi dhammatāti.
      Tattha yo brāhmaṇoti yo bāhitapāpadhammatāya brāhmaṇo, na diṭṭhamaṅgalikatāya
huhuṅkārakasāvādipāpadhammayutto hutvā kevalaṃ jātimattakena brahmaññaṃ
paṭijānāti. So brāhmaṇo bāhitapāpadhammattā huhuṅkārappahānena nihuhuṅko,
rāgādikasāvābhāvena nikkasāvo, bhāvanānuyogayuttacittatāya yatatto, sīlasaṃyamena
vā saṃyatacittatāya yatatto, catumaggañāṇasaṅkhātehi vedehi antaṃ saṅkhārapariyosānaṃ
nibbānaṃ, vedānaṃ vā antaṃ gatattā vedantagū. Maggabrahmacariyassa vusitattā
vusitabrahmacariyo, dhammena so brahmavādaṃ vadeyya "brāhmaṇo ahan"ti
etaṃ vādaṃ dhammena ñāyena vadeyya, yassa sakalalokasannivāsepi kuhiñci
ekārammaṇepi rāgussado dosussado mohussado mānussado diṭṭhussadoti ime
ussadā natthi, anavasesaṃ pahīnāti attho.
                       Catutthasuttavaṇṇanā niṭṭhitā.
                          -------------
                        5. Brāhmaṇasuttavaṇṇanā
      [5] Pañcame sāvatthiyanti evaṃnāmake nagare. Taṃ hi savatthassa nāma
isino nivāsanaṭṭhāne māpitattā sāvatthīti vuccati yathā kākandī mākandīti.
Evantāva akkharacintakā. Aṭṭhakathācariyā pana bhaṇanti:- yaṅkiñci manussānaṃ
upabhogaparibhogaṃ sabbamettha atthīti sāvatthi. Satthasamāyoge 3- ca kimettha
bhaṇḍamatthīti pucchite sabbamatthītipi vacanaṃ upādāya sāvatthīti.
@Footnote: 1 Sī.,Ma. padesaṃ  2 Sī. tapassubhallikānaṃ 3 ka. yattha samāyoge, pa.sū. 1/14/66

---------------------------------------------------------------------------------------------
page58.
          Sabbadā sabbūpakaraṇaṃ      sāvatthiyaṃ samohitaṃ
          tasmā sabbamupādāya     sāvatthīti pavuccatīti. 1-
Tassaṃ sāvatthiyaṃ, samīpatthe cetaṃ bhummavacanaṃ. Jetavaneti attano paccatthike
jinātīti jeto, raññā vā paccatthike jane jite jātoti jeto, maṅgalakamyatāya
vā tassa evaṃ nāmameva katanti jeto. Vanayatīti vanaṃ, attano sampattiyā
sattānaṃ attani bhattiṃ karoti uppādetīti attho. Vanute iti vā vanaṃ,
nānāvidhakusumagandhasammodamattakokilādivihaṅgavirutālāpehi mandamārutacalitarukkhasākhā-
pallavahatthehi 2- ca "etha maṃ paribhuñjathā"ti pāṇino yācati viyāti attho.
Jetassa vanaṃ jetavanaṃ. Taṃ hi jetena kumārena ropitaṃ saṃvaḍḍhitaṃ paripālitaṃ
sova tassa sāmī ahosi, tasmā jetavananti vuccati, tasmiṃ jetavane.
      Anāthapiṇḍikassa ārāmeti mātāpitūhi katanāmavasena 3- sudatto nāma so
mahāseṭṭhī, sabbakāmasamiddhitāya pana vigatamalamaccheratāya karuṇādiguṇasamaṅgitāya
ca niccakālaṃ anāthānaṃ piṇḍaṃ deti, tasmā anāthapiṇḍikoti vuccati. Āramanti ettha
pāṇino visesena pabbajitāti ārāmo, pupphaphalādisobhāya nātidūranāccāsannatādipañca-
vidhasenāsanaṅgasampattiyā ca tato tato āgamma ramanti abhiramanti
anukkaṇṭhitā hutvā vasantīti attho. Vuttappakārāya vā sampattiyā tattha tattha
gatepi attano abbhantare 4- ānetvā rametīti ārāmo. So hi anāthapiṇḍikena
gahapatinā jetassa rājakumārassa hatthato aṭṭhārasahi hiraññakoṭīhi koṭisanthārena
kīṇitvā aṭṭhārasahi hiraññakoṭīhi senāsanāni kārāpetvā aṭṭhārasahi
hiraññakoṭīhi vihāramahaṃ niṭṭhāpetvā evaṃ catupaññāsahiraññakoṭipariccāgena
@Footnote: 1 pa.sū. 1/14/66  2 Ma.... pattehi  3 Ma. gahitanāmanvayena, cha. gahitanāmavasena
@4 cha.Ma. abbhantaraṃyeva, pa.sū. 1/14/66

---------------------------------------------------------------------------------------------
page59.
Buddhappamukhassa saṃghassa niyyātito, tasmā "anāthapiṇḍikassa ārāmo"ti vuccati.
Tasmiṃ anāthapiṇḍikassa ārāme.
      Ettha ca "jetavane"ti vacanaṃ purimasāmiparikittanaṃ, "anāthapiṇḍikassa
ārāme"ti pacchimasāmiparikittanaṃ. Ubhayampi dvinnaṃ pariccāgavisesaparidīpanena
puññakāmānaṃ āyatiṃ diṭṭhānugatiāpajjanatthaṃ. Tattha hi dvārakoṭṭhakapāsādakaraṇavasena 1-
bhūmivikkayaladdhā aṭṭhārasa hiraññakoṭiyo anekakoṭiagghanakā
rukkhā ca jetassa pariccāgo, catuppaññāsa koṭiyo anāthapiṇḍikassa. Iti
tesaṃ pariccāgaparikittanena "evaṃ puññakāmā puññāni karontī"ti dassento
dhammabhaṇḍāgāriko aññepi puññakāme tesaṃ diṭṭhānugatiāpajjane niyojetīti.
      Tattha siyā:- yadi bhagavā sāvatthiyaṃ viharati, "jetavane"ti na vattabbaṃ.
Atha jetavane viharati, "sāvatthiyan"ti na vattabbaṃ. Na hi sakkā ubhayattha
ekaṃ samayaṃ viharitunti. Na kho panetaṃ evaṃ daṭṭhabbaṃ, nanu avocumhā "samīpatthe
etaṃ bhummavacanan"ti. Tasmā yadidaṃ sāvatthiyā samīpe jetavanaṃ, tattha viharanto
"sāvatthiyaṃ viharati jetavane"ti vutto. Gocaragāmanidassanatthaṃ hissa sāvatthivacanaṃ,
pabbajitānurūpanivāsaṭṭhānadassanatthaṃ sesavacananti.
      Āyasmā ca sāriputtotiādīsu āyasmāti piyavacanaṃ. Casaddo samuccayattho.
Rūpasāriyā nāma brāhmaṇiyā puttoti sāriputto. Mahāmoggallānoti pūjāvacanaṃ.
Guṇavisesehi mahanto moggallānoti hi mahāmoggallāno. Revatoti
khadiravaniyarevato, 2- na kaṅkhārevato. Ekasmiṃ hi divase bhagavā rattasāṇiparikkhitto viya
suvaṇṇayūpo, pavāḷadhajaparivārito 3- viya suvaṇṇapabbato, navutihaṃsasahassaparivārito
viya dhataraṭṭho haṃsarājā, sattaratanasamujjalāya caturaṅginiyā senāya parivuto 4-
@Footnote: 1 cha.Ma.... pāsādamāpame, pa.sū. 1/14/67  2 Sī. khadiravanavāsirevato,
@cha.Ma. khadiravanikarevato  3 ka. sajjhājaladharaparivārito  4 cha.Ma. parivārito

---------------------------------------------------------------------------------------------
page60.
Viya cakkavattirājā, mahābhikkhusaṃghaparivuto gaganamajjhe candaṃ uṭṭhāpento viya
catunnaṃ parisānaṃ majjhe catusaccagabbhadhammaṃ 1- desento nisinno hoti. Tasmiṃ
samaye ime aggasāvakā mahāsāvakā ca bhagavato pāde vandanatthāya upasaṅkamiṃsu.
      Bhikkhū āmantesīti attānaṃ parivāretvā nisinnabhikkhū te āgacchante
dassetvā abhāsi. Bhagavā hi te āyasmante sīlasamādhipaññādiguṇasampanne
paramena upasamena samannāgate paramāya ākappasampattiyā yutte upasaṅkamante
passitvā pasannamānaso tesaṃ guṇavisesaparikittanatthaṃ bhikkhū āmantesi "ete
bhikkhave brāhmaṇā āgacchanti, ete bhikkhave brāhmaṇā āgacchantī"ti.
Pasādavasena etaṃ āmeḍitaṃ, pasaṃsāvasenātipi vattuṃ yuttaṃ. Evaṃ vutteti evaṃ
bhagavatā te āyasmante "brāhmaṇā"ti vutte. Aññataroti nāmagottena
pākaṭo tassaṃ parisāyaṃ nisinno eko bhikkhu. Brāhmaṇajātikoti brāhmaṇakule
jāto. So hi uḷārabhogā brāhmaṇamahāsālakulā pabbajito. Tassa kira evaṃ
ahosi "ime lokiyā ubhatosujātiyā brāhmaṇasikkhānipphattiyā ca brāhmaṇo
hoti, na aññathāti vadanti, bhagavā ca ete āyasmante brāhmaṇāti vadati,
handāhaṃ bhagavantaṃ brāhmaṇalakkhaṇaṃ puccheyyan"ti. Etadatthameva hi bhagavā
tadā te there "brāhmaṇā"ti abhāsi. Brahmaṃ aṇatīti brāhmaṇoti hi
jātibrāhmaṇānaṃ nibbacanaṃ. Ariyā pana bāhitapāpatāya brāhmaṇā. Vuttañhetaṃ
"bāhitapāpoti brāhmaṇo, samacariyā samaṇoti vuccatī"ti. 2- Vakkhati ca "bāhitvā
pāpake dhamme"ti.
      Etamatthaṃ viditvāti etaṃ brāhmaṇasaddassa paramatthato sikhappattamatthaṃ
jānitvā. Imaṃ udānanti imaṃ paramatthabrāhmaṇabhāvadīpakaṃ udānaṃ udānesi.
@Footnote: 1 cha.Ma. dhammaṃ  2 khu.dha. 25/388/83

---------------------------------------------------------------------------------------------
page61.
      Tattha bāhitvāti bahi katvā, attano santānato nīharitvā
samucchedappahānavasena pajahitvāti attho. Pāpake dhammeti lāmake dhamme, duccaritavasena
tividhaduccaritadhamme, cittuppādavasena dvādasākusalacittuppāde, kammapathavasena
dasākusalakammapathe, pavattibhedavasena anekabhedabhinne sabbepi akusaladhammeti
attho. Ye caranti sadā satāti ye sativepullappattatāya sabbakālaṃ rūpādīsu
chasupi ārammaṇesu satatavihāravasena 1- satā satimanto hutvā catūhi iriyāpathehi
caranti. Satiggahaṇeneva cettha sampajaññampi gahitanti veditabbaṃ. Khīṇasaṃyojanāti
catūhipi ariyamaggehi dasavidhassa saṃyojanassa samucchinnattā parikkhīṇasabbasaṃyojanā 2-
buddhāti catusaccasambodhena buddhā. Te ca pana sāvakabuddhā paccekabuddhā
sammāsambuddhāti tividhā, tesu idha sāvakabuddhā adhippetā. Te ve lokasmi
brāhmaṇāti te seṭṭhatthena brāhmaṇasaṅkhāte dhamme 3- ariyajātiyā jātā,
brāhmaṇabhūtassa vā bhagavato orasaputtāti imasmiṃ sattaloke paramatthato
brāhmaṇā nāma, na jātigottamattehi, na jaṭādhāraṇādimattena vāti attho.
Evaṃ imesu dvīsu suttesu brāhmaṇakarā dhammā arahattaṃ pāpetvā kathitā,
nānajjhāsayatāya pana sattānaṃ desanāvilāsena abhilāpanānattena
desanānānattaṃ veditabbaṃ.
                       Pañcamasuttavaṇṇanā niṭṭhitā.
                         --------------
                       6. Mahākassapasuttavaṇṇanā
      [6] Chaṭṭhe rājagaheti evaṃnāmake nagare. Taṃ hi mahāmandhātumahāgovindādīhi
pariggahitattā "rājagahan"ti vuccati. "durabhibhavanīyattā 4-
@Footnote: 1 Sī.,ka. chasativihāravasena, Ma. chasatatavihārīvasena  2 cha.Ma. parikkhīṇasaṃyojanā
@3 Sī.,Ma. brāhmaṇasaṅkhātadhammena  4 Sī. durabhibādhanīyattā naṃ

---------------------------------------------------------------------------------------------
page62.
Paṭirājūnaṃ gahabhūtanti rājagahan"tiādinā aññenettha pakārena vaṇṇayanti,
kintehi, nāmametaṃ tassa nagarassa. Taṃ panetaṃ buddhakāle cakkavattikāle ca
nagaraṃ hoti, sesakāle suññaṃ yakkhapariggahitaṃ tesaṃ vasanavanaṃ 1- hutvā tiṭṭhati.
Veḷuvane kalandakanivāpeti veḷuvananti tassa vihārassa nāmaṃ. Taṃ kira aṭṭhārasa-
hatthubbedhena pākārena parikkhittaṃ buddhassa bhagavato vasanānucchavikāya mahatiyā
gandhakuṭiyā aññehi ca pāsādakuṭileṇamaṇḍapacaṅkamavārakoṭṭhakādīhi paṭimaṇḍitaṃ
bahi veḷūhi parikkhittaṃ ahosi nīlobhāsaṃ manoramaṃ, tena "veḷuvanan"ti vuccati.
Kalandakānaṃ cettha nivāpaṃ adaṃsu, tasmā "kalandakanivāpo"ti vuccati. Pubbe
kira aññataro rājā taṃ uyyānaṃ kīḷanatthaṃ paviṭṭho surāmadamatto divāseyyaṃ
upagato supi, parijanopissa "sutto rājā"ti pupphaphalādīhi palobhiyamāno ito
cito ca pakkāmi. Atha surāgandhena aññatarasmā rukkhasusirā kaṇhasappo
nikkhamitvā rañño abhimukho āgacchati, taṃ disvā rukkhadevatā "rañño jīvitaṃ
dassāmī"ti kalandakavesena gantvā kaṇṇamūle saddamakāsi. Rājā paṭibujjhi,
kaṇhasappo nivatto. So taṃ disvā "imāya kāḷakāya mama jīvitaṃ dinnan"ti
kāḷakānaṃ nivāpaṃ tattha paṭṭhapesi, abhayaghosañca ghosāpesi. Tasmā tato paṭṭhāya
taṃ "kalandakanivāpan"ti saṅkhaṃ gataṃ. Kalandakāti hi kāḷakānaṃ nāmaṃ, tasmiṃ
veḷuvane kalandakanivāpe.
      Mahākassapoti mahantehi sīlakkhandhādīhi samannāgatattā mahanto kassapoti
mahākassapo, apica kumārakassapattheraṃ upādāya ayaṃ mahāthero "mahākassapo"ti
vuccati. Pipphaliguhāyanti 2- tasmā kira guhāya dvārasamīpe eko pipphalirukkho
ahosi, tena sā "pipphaliguhā"ti paññāyittha. Tassaṃ pipphaliguhāyaṃ.
@Footnote: 1 cha.Ma. vasanaṭṭhānaṃ  2 cha.Ma. pippaliguhāyaṃ, evamuparipi

---------------------------------------------------------------------------------------------
page63.
Ābādhikoti ābādho assa atthīti ābādhiko, byādhikoti attho. Dukkhitoti
kāyasannissitaṃ dukkhaṃ sañjātaṃ etassāti dukkhito, dukkhappattoti attho.
Bāḷhagilānoti adhimattagelañño, taṃ pana gelaññaṃ sato sampajāno hutvā
adhivāseti. Athassa bhagavā taṃ pavuttiṃ ñatvā tattha gantvā bojjhaṅgaparittaṃ
abhāsi, teneva therassa so ābādho vūpasami. Vuttañhetaṃ bojjhaṅgasaṃyutte:-
           "tena kho pana samayena āyasmā mahākassapo
        pipphaliguhāyaṃ viharati ābādhiko dukkhito bāḷhagilāno. Athakho bhagavā
        sāyanhasamayaṃ paṭisallānā vuṭṭhito yenāyasmā mahākassapo
        tenupasaṅkami, upasaṅkamitvā paññatte āsane nisīdi, nisajja
        kho bhagavā .pe. Etadavoca 1- :- `kacci te kassapa khamanīyaṃ,
        kacci yāpanīyaṃ, kacci dukkhā vedanā paṭikkamanti no abhikkamanti,
        paṭikkamosānaṃ paññāyati no abhikkamo'ti. Na me bhante khamanīyaṃ,
        na yāpanīyaṃ, bāḷhā me dukkhā vedanā abhikkamanti no
        paṭikkamanti, abhikkamosānaṃ paññāyati no paṭikkamoti.
           Sattime kassapa bojjhaṅgā mayā sammadakkhātā bhāvitā
        bahulīkatā abhiññāya sambodhāya nibbānāya saṃvattanti. Katame
        satta, satisambojjhaṅgo kho kassapa mayā sammadakkhāto bhāvito
        bahulīkato abhiññāya sambodhāya nibbānāya saṃvattati .pe.
        Upekkhāsambojjhaṅgo kho kassapa mayā sammadakkhāto bhāvito
        bahulīkato abhiññāya sambodhāya nibbānāya saṃvattati. Ime kho
        kassapa satta bojjhaṅgā mayā sammadakkhātā bhāvitā bahulīkatā
@Footnote: 1 ka. āmantesi, saṃ.mahā. 19/195/22

---------------------------------------------------------------------------------------------
page64.
        Abhiññāya sambodhāya nibbānāya saṃvattantīti. Taggha bhagavā
        bojjhaṅgā, taggha sugata bojjhaṅgāti.
           Idamavoca bhagavā. Attamano āyasmā mahākassapo
        bhagavato bhāsitaṃ abhinandi. Vuṭṭhahi cāyasmā mahākassapo tamhā
        ābādhā, tathā pahīno cāyasmato mahākassapassa so ābādho
        ahosī"ti. 1-
      Tena vuttaṃ "athakho āyasmā mahākassapo aparena samayena tamhā
ābādhā vuṭṭhāsī"ti.
      Etadahosīti pubbe gelaññadavesesu saddhivihārikehi upanītaṃ piṇḍapātaṃ
paribhuñjitvā vihāre eva ahosi, athassa tamhā ābādhā vuṭṭhitassa etaṃ
"yannūnāhaṃ rājagahaṃ piṇḍāya paviseyyan"ti parivitakko ahosi. Pañcamattāni
devatāsatānīti sakkassa devarañño paricārikā pañcasatā kakuṭapādiniyo
accharāyo. Ussukkaṃ āpannāni hontīti therassa piṇḍapātaṃ dassāmāti
pañcapiṇḍapātasatāni sajjetvā suvaṇṇabhājanehi ādāya antarāmagge ṭhatvā
"bhante imaṃ piṇḍapātaṃ gaṇhatha, saṅgahaṃ no karothā"ti vadamānā
piṇḍapātadāne yuttappayuttāni honti. Tena vuttaṃ "āyasmato mahākassapassa
piṇḍapātapaṭilābhāyā"ti.
      Sakko kira devarājā therassa cittappavattiṃ ñatvā tā accharāyo
uyyojesi "gacchatha tumhe ayyassa mahākassapattherassa piṇḍapātaṃ datvā
attano patiṭṭhaṃ karothā"ti. Evaṃ hissa ahosi "imāsu sabbāsu gatāsu kadāci
ekissāpi hatthato piṇḍapātaṃ thero paṭiggaṇheyya, taṃ tassā bhavissati
@Footnote: 1 saṃ.mahā. 19/195/71-2

---------------------------------------------------------------------------------------------
page65.
Dīgharattaṃ hitāya sukhāyā"ti. Paṭikkhipi thero "bhante mayhaṃ piṇḍapātaṃ gaṇhatha,
mayhaṃ piṇḍapātaṃ gaṇhathā"ti vadantiyo "gacchatha tumhe katapuññā mahābhogā,
ahaṃ duggatānaṃ saṅgahaṃ karissāmī"ti vatvā "bhante mā no nāsetha, saṅgahaṃ no
karothā"ti vadantiyo punapi paṭikkhipitvā punapi apagantuṃ anicchamānā yācantiyo
"na attano pamāṇaṃ jānātha, apagacchathā"ti vatvā accharaṃ pahari. Tā therassa
accharāsaddaṃ sutvā santajjitā ṭhātuṃ asakkontiyo palāyitvā devalokameva
gatā. Tena vuttaṃ "pañcamattāni devatāsatāni paṭikkhipitvā"ti.
      Pubbaṇhasamayanti pubbaṇhe ekaṃ samayaṃ, ekasmiṃ kāle. Nivāsetvāti
vihāranivāsanaparivattanavasena nivāsanaṃ daḷhaṃ nivāsetvā. Pattacīvaramādāyāti cīvaraṃ
pārupitvā pattaṃ hatthena gahetvā. Piṇḍāya pāvisīti piṇḍapātatthāya pāvisi.
Daliddavisikhāti duggatamanussānaṃ vasanāvāso. 1- Kapaṇavisikhāti bhogapārijuññappattiyā
dīnamanussānaṃ vāso. 2- Pesakāravisikhāti tantavāyavāso. 3-  Addasā kho
bhagavāti kathaṃ addasa? "ābādhā vuṭṭhito mama putto kassapo kiṃ nu kho
karotī"ti āvajjento veḷuvane nisinno eva bhagavā dibbacakkhunā addasa.
      Etamatthaṃ viditvāti yāyaṃ āyasmato mahākassapassa pañcahi accharāsatehi
upanītaṃ anekasūpaṃ anekabyañjanaṃ dibbapiṇḍapātaṃ paṭikkhipitvā
kapaṇajanānuggahapaṭipatti vuttā, etamatthaṃ jānitvā. Imaṃ udānanti imaṃ
paramappicchatādassanamukhena khīṇāsavassa tādībhāvānubhāvadīpakaṃ 4- udānaṃ udānesi.
      Tattha anaññaposinti aññaṃ posetīti aññaposī, na aññaposī anaññaposī,
attanā posetabbassa aññassa abhāvena adutiyo, ekakoti 5- attho.
@Footnote: 1 Sī. vasanavāṭo cha.Ma. vasanokāso  2 Sī. vāṭo  3 Sī. tantavāyavāṭo
@4 ka. tādibhāvānubhāvabhāvanaṃ  5 Sī.,Ma. ekaposīti

---------------------------------------------------------------------------------------------
page66.
Tena therassa subharataṃ dasseti. Thero hi kāyaparihārikena cīvarena
kucchiparihārikena cīvarena kucchiparihārikena ca piṇḍapātena attānameva posento
paramappiccho hutvā viharati, aññaṃ ñātimittādīsu kañci na poseti katthaci
alaggabhāvato. Athavā aññena aññatarena posetabbatāya abhāvato anaññapoSī.
Yo hi ekasmiṃyeva paccayadāyake paṭibaddhacatupaccayo, so anaññaposī nāma na
hoti ekāyattavuttitāya. 1- Thero pana "yathāpi bhamaro pupphan"ti 2- gāthāya
vuttanayena jaṅghābalaṃ nissāya piṇḍāya caranto kulesu niccanavo hutvā
missakabhattena yāpeti. Tathā hi naṃ bhagavā candūpamapaṭipadāya thomesi. Aññātanti
abhiññātaṃ, yathābhuccaguṇehi patthaṭayasaṃ, teneva vā anaññaposibhāvena
appicchatāsantuṭṭhitāhi ñātaṃ. Athavā aññātanti sabbaso pahīnataṇhatāya
lābhasakkārasilokanikāmanahetu attānaṃ jānāpanavasena na ñātaṃ. Avītataṇho hi pāpiccho
kuhakatāya sambhāvanādhippāyena attānaṃ jānāpeti. Dantanti chaḷaṅgupekkhāvasena
indriyesu  uttamadamanena 3- dantaṃ. Sāre patiṭṭhitanti vimuttisāre avaṭṭhitaṃ,
asekkhasīlakkhandhādike vā sīlādisāre patiṭṭhitaṃ. Khīṇāsavaṃ vantadosanti
kāmāsavādīnaṃ catunnaṃ āsavānaṃ anavasesaṃ pahīnattā khīṇāsavaṃ, tato eva
rāgādidosānaṃ sabbaso vantattā vantadosaṃ. Tamahaṃ brūmi brāhmaṇanti taṃ
yathāvuttaguṇaṃ paramatthabrāhmaṇaṃ ahaṃ brāhmaṇanti vadāmīti. Idhāpi heṭṭhā
vuttanayeneva desanānānattaṃ veditabbaṃ.
                       Chaṭṭhasuttavaṇṇanā niṭṭhitā.
                          -------------
@Footnote: 1 cha.Ma. ekāyattavuttito  2 khu.dha. 25/49/25
@3 ka. uttamadamaṭṭhena

---------------------------------------------------------------------------------------------
page67.
                       7. Ajakalāpakasuttavaṇṇanā
      [7] Sattame pāvāyanti evaṃnāmake mallarājūnaṃ nagare. Ajakalāpake
cetiyeti ajakalāpakena nāma yakkhena pariggahitattā "ajakalāpakan"ti laddhanāme
manussānaṃ cittīkataṭṭhāne. 1- So kira yakkho aje kalāpe katvā bandhanena
ajakoṭṭhāsena saddhiṃ baliṃ paṭicchati, na aññathā, tasmā "ajakalāpako"ti
paññāyittha. Keci panāhu:- ajake viya satte lāpetīti ajakalāpakoti. Tassa
kira sattā baliṃ upanetvā yadā ajasaddaṃ katvā baliṃ upaharanti, tadā so
tussati, tasmā "ajakalāpako"ti vuccatīti, so pana yakkho ānubhāvasampanno
kakkhaḷo pharuso tattha ca sannihito, tasmā taṃ ṭhānaṃ manussā cittiṃ 2- karonti,
kālena kālaṃ baliṃ upaharanti. Tena vuttaṃ "ajakalāpake cetiye"ti. Ajakalāpakassa
yakkhassa bhavaneti tassa yakkhassa vimāne.
      Tadā kira satthā taṃ yakkhaṃ dametukāmo sāyanhasamaye eko adutiyo
pattacīvaramādāya ajakalāpakassa yakkhassa bhavanadvāraṃ gantvā tassa dovārikaṃ
bhavanapavisanatthāya yāci. So "kakkhaḷo bhante ajakalāpako yakkho, samaṇoti vā
brāhmaṇoti vā gāravaṃ na karoti, tasmā tumhe eva jānātha, mayhaṃ pana
tassa anārocanaṃ na yuttan"ti tāvadeva yakkhasamāgamaṃ gatassa ajakalāpakassa
santikaṃ vātavegena agamāsi. Satthā antobhavanaṃ pavisitvā ajakalāpakassa
nisīdanamaṇḍape paññattāsane nisīdi. Yakkhassa orodhā satthāraṃ upasaṅkamitvā
vanditvā ekamantaṃ aṭṭhaṃsu. Satthā tāsaṃ kālayuttaṃ dhammiṃ kathaṃ kathesi. Tena
vuttaṃ "pāvāyaṃ viharati ajakalāpake cetiye ajakalāpakassa yakkhassa bhavane"ti.
      Tasmiṃ samaye sātāgirahemavatā ajakalāpakassa bhavanamatthakena yakkhasamāgamaṃ
gacchantā attano gamane asampajjamāne "kinnu kho kāraṇan"ti āvajjentā
@Footnote: 1 ka. citikataṭṭhāne  2 Sī.,ka. cāyitaṃ

---------------------------------------------------------------------------------------------
page68.
Satthāraṃ ajakalāpakassa bhavane nisinnaṃ disvā tattha gantvā bhagavantaṃ vanditvā
"mayaṃ bhante yakkhasamāgamaṃ gamissāmā"ti āpucchitvā padakkhiṇaṃ katvā gatā
yakkhasannipāte ajakalāpakaṃ disvā tuṭṭhiṃ pavedayiṃsu "lābhā te āvuso
ajakalāpaka, yassa te bhavane sadevake loke aggapuggalo bhagavā nisinno,
upasaṅkamitvā bhagavantaṃ payirupāsassu, dhammañca suṇāhī"ti. So tesaṃ kathaṃ sutvā
"ime tassa 1- muṇḍakaksa samaṇassa mama bhavane nisinnabhāvaṃ kathentī"ti
kodhābhibhūto hutvā "ajja mayhaṃ tena samaṇena saddhiṃ saṅgāmo bhavissatī"ti
cintetvā yakkhasannipātato uṭṭhahitvā dakkhiṇapādaṃ ukkhipitvā saṭṭhiyojanamattaṃ
pabbatakūṭaṃ akkami, taṃ bhijjitvā dvidhā ahosi. Sesaṃ ettha yaṃ vattabbaṃ, taṃ
āḷavakasuttavaṇṇanāyaṃ 2- āgatanayeneva veditabbaṃ.
      Ajakalāpakassa samāgamo hi āḷavakasamāgamasadisova ṭhapetvā 3- pañhakaraṇaṃ
vissajjanaṃ bhavanato tikkhattuṃ nikkhamanaṃ pavesanañca. Ajakalāpako hi āgacchantoyeva
"etehiyeva taṃ samaṇaṃ palāpessāmī"ti vātamaṇḍalādike navavasse samuṭṭhāpetvā
tehi bhagavato calanamattampi kātuṃ asakkonto nānāvidhapaharaṇahatthe ativiya
bhayānakarūpe bhūtagaṇe nimminitvā tehi saddhiṃ bhagavantaṃ upasaṅkamitvā antanteneva
caranto sabbarattiṃ nānappakāraṃ vippakāraṃ katvāpi bhagavato kiñci
kesaggamattampi nisinnaṭṭhānato calanaṃ kātuṃ nāsakkhi. Kevalaṃ pana "ayaṃ samaṇo maṃ
anāpucchā mayhaṃ bhavanaṃ pavisitvā nisīdatī"ti kodhavasena pajjali. Athassa bhagavā
cittappavattiṃ ñatvā "seyyathāpi nāma caṇḍassa kukkurassa nāsāya pittaṃ
bhindeyya, evaṃ so bhiyyoso mattāya caṇḍataro assa, evamevāyaṃ yakkho mayi
idha nisinne cittaṃ padūseti, yannūnāhaṃ bahi nikkhameyyan"ti sayameva bhavanato
nikkhamitvā abbhokāse nisīdi. Tena vuttaṃ "tena kho pana samayena bhagavā
rattandhakāratimisāyaṃ abbhokāse nisinno hotī"ti.
@Footnote: 1 Ma. ekassa  2 sā.pa. 1/246/300  3 Sī. taṃ sadisaṃ ṭhapetvā

---------------------------------------------------------------------------------------------
page69.
      Tattha rattandhakāratimisāranti rattiyaṃ andhakaraṇatamasi,
cakkhuviññāṇuppattivirahite bahalandhakāreti attho. Caturaṅgasamannāgato kira tadā
andhakāro pavattīti. Devoti megho ekamekaṃ phusitakaṃ udakabinduṃ pāteti. Atha yakkho
"iminā saddena tāsetvā imaṃ samaṇaṃ palāpessāmī"ti bhagavato samīpaṃ gantvā
"akkulo"tiādinā taṃ bhiṃsanaṃ akāsi. Tena vuttaṃ "athakho ajakalāpako"tiādi. Tattha
bhayanti cittutrāsaṃ, chambhitattanti ūrutthambhakasarīrassa 1- chambhitabhāvaṃ.
Lomahaṃsanti lomānaṃ pahaṭṭhabhāvaṃ, tīhipi padehi bhayuppattimeva dasseti. Upasaṅkamīti
kasmā panāyaṃ evaṃ adhippāyo upasaṅkami, nanu pubbe attanā kātabbaṃ vippakāraṃ
akāsīti?  saccaṃ akāsi, taṃpanesa "antobhavane khemaṭṭhāne thirabhūmiyaṃ 2- ṭhitassa na
kiñci kātuṃ asakkhi, idāni bahi ṭhitaṃ evaṃ bhiṃsāpetvā palāpetuṃ sakkā"ti
maññamāno upasaṅkami. Ayaṃ hi yakkho attano bhavanaṃ "thirabhūmī"ti maññati,
"tattha ṭhitattā ayaṃ samaṇo na bhāyatī"ti ca.
      Tikkhattuṃ "akkulo pakkulo"ti akkulapakkulikamakāsīti tayo vāre "akkulo
pakkulo"ti bhiṃsāpetukāmatāya evarūpaṃ saddamakāsi. Anukaraṇasaddo hi ayaṃ. Tadā
hi so yakkho sineruṃ ukkhipanto viya mahāpaṭhavī parivattento viya ca mahatā
ussāhena asanisatasaddasaṅghāṭaṃ viya ekasmiṃ ṭhāne puñjīkataṃ hutvā viniccharantaṃ
disāgajānaṃ hatthigajjitaṃ, 3- kesarasīhānaṃ sīhaninnādaṃ, yakkhānaṃ 4- huṅkārasaddaṃ,
bhūtānaṃ mahāsaddaṃ 4- asurānaṃ apphoṭanamosaṃ, indassa devarañño
vajiranigghātanigghosaṃ, 5- attano gambhīratāya vipphārikatāya bhayānakatāya ca avasesasaddaṃ
avahasantamiva abhibhavantamiva ca kappavuṭṭhānamahāvātamaṇḍalikāya vinigghosaṃ
puthujjanānaṃ hadayaṃ phālentaṃ viya mahantaṃ paṭibhayanigghosaṃ abyattapadakkharaṃ 6-
@Footnote: 1 Sī. vīrabhūmiyaṃ  2 ka. ūruthaddhakāraṃ sarīrassa
@3 Ma. dīpirājānaṃ katagajjitaṃ  4-4 cha.Ma. hiṃsakārasaddaṃ, bhūtānaṃ aṭṭahāsaṃ
@5 ka. vajiranipphosanigghosaṃ  6 cha.Ma. abyattakkharaṃ

---------------------------------------------------------------------------------------------
page70.
Tikkhattuṃ attano yakkhagajjitaṃ gajji "etena imaṃ samaṇaṃ bhiṃsāpetvā
palāpessāmī"ti. Yaṃ yaṃ niccharati, tena tena pabbatā papaṭikaṃ muñciṃsu,
vanappatijeṭṭhake upādāya sabbesu rukkhalatāgumbesu pattaphalapupphāni sīdayiṃsu,
tiyojanasahassavitthatopi himavantapabbatarājā sakampi sampakampi sampavedhi,
bhummadevatā ādiṃ katvā yebhuyyena devatānampi ahudeva bhayaṃ chambhitattaṃ
lomahaṃso, pageva manussānaṃ. Aññesañca apadadvipadacatuppadānaṃ mahāpaṭhaviyā
undriyanakālo viya mahatī vibhiṃsanakā ahosi, sakalajambudīpatale mahantaṃ kolāhalaṃ
udapādi. Bhagavā pana taṃ saddaṃ "kimī"ti amaññamāno niccalo nisīdi, "mā
kassaci iminā antarāyo hotū"ti adhiṭṭhāsi.
      Yasmā pana so saddo "akkula pakkula "iti iminā ākārena sattānaṃ sotapathaṃ
agamāsi, tasmā tassa anukaraṇavasena "akkulo pakkulo"ti, 2- yakkhassa ca tassaṃ
nigghosanicchāraṇāyaṃ akkulapakkulakaraṇaṃ atthīti katvā "akkulapakkulikaṃ akāsī"ti
saṅgahaṃ āropayiṃsu. Keci pana "ākulabyākula itipadadvayassa pariyāyābhidhānavasena
akkulo pakkuloti ayaṃ saddo 3- vutto"ti vadanti yathā "ekaṃ ekakan"ti. Yasmā
ekavāraṃ jāto paṭhamuppattivaseneva nibbattattā ākuloti ādiattho ākāro,
tassa ca kakārāgamaṃ katvā rassattaṃ katanti. Dve vāre pana jāto bakkulo,
kulasaddo cettha jātipariyāyo kolaṅkolotiādīsu viya. Vuttaadhippāyānuvidhāyī ca
saddappayogoti paṭhamena padena jalābujasīhabyagghādayo, dutiyena
aṇḍajaāsīvisakaṇhasappādayo vuccanti, tasmā sīhādiko viya āsīvisādiko viya ca
"ahante jīvitahārako"ti imamatthaṃ yakkho padadvayena dassetīti aññe. Apare
pana "akkhulo bhakkhulo"ti pāḷiṃ vatvā "akkhetuṃ khepetuṃ vināsetuṃ  ulati
@Footnote: 1 ka. akkula bakkula, khu.u. 25/7/89
@2 ka. bakkulo, evamuparipi  3 ka. bhāsāsaddo

---------------------------------------------------------------------------------------------
page71.
Pavattetīti akkhulo, bhakkhituṃ khādituṃ ulatīti bhakkhulo, ko paneso?
yakkharakkhasapisācasīhabyagghādīsu aññataro yo koci manussānaṃ anatthāvaho"ti tassa
atthaṃ vadanti. Idhāpi pubbe vuttanayeneva adhippāyayojanā veditabbā.
      Eso te samaṇa pisācoti "ambho samaṇa tava pisitāsano pisāco 1-
upaṭṭhito"ti mahantaṃ bheravarūpaṃ abhinimminitvā bhagavato purato ṭhatvā attānaṃ
sandhāya yakkho vadati.
      Etamatthaṃ viditvāti etaṃ tena yakkhena kāyavācāhi pavattiyamānaṃ
vippakāraṃ, tena ca attano anabhibhavanīyahetubhūtaṃ lokadhammesu nirupakkilesataṃ
sabbākārato viditvā. Tāyaṃ velāyanti tassa vippakārakaraṇavelāyaṃ. Imaṃ udānaṃ
udānesīti taṃ vippakāraṃ agaṇetvā assa agaṇanahetubhūtaṃ dhammānubhāvadīpakaṃ
imaṃ udānaṃ udānesi.
      Tattha yadā sakesu dhammesūti yasmiṃ kāle sakaattabhāvasaṅkhātesu pañcasu
upādānakkhandhadhammesu. Pāragūti pariññābhisamayapāripūrivasena pāraṅgato, tatoyeva
tesaṃ hetubhūte samudaye, tadappavattilakkhaṇe nirodhe, nirodhagāminiyā paṭipadāya
ca pahānasacchikiriyābhāvanābhisamayapāripūrivasena pāragato. Hoti brāhmaṇoti evaṃ
sabbaso bāhitapāpattā brāhmaṇo nāma hoti, sabbaso hi 2- sakaattabhāvāvabodhanepi
catusaccābhisamayo hoti. Vuttañcetaṃ "imasmiṃyeva byāmamatte kaḷevare
sasaññimhi samanake lokañca lokasamudayañca paññapemī"tiādi. 3- Athavā sakesu
dhammesūti attano dhammesu, attano dhammā nāma atthakāmassa puggalassa
sīlādidhammā. Sīlasamādhipaññāvimuttiādayo hi vodānadhammā
@Footnote: 1 Sī. tava pisāco  2 cha.Ma. ayaṃ saddo na dissati
@3 saṃ.sa. 15/107/74

---------------------------------------------------------------------------------------------
page72.
Ekantahitasukhasampādanena purisassa attano dhammā nāma, na anatthāvahā saṅkilesadhammā
viya paradhammā. 1- Pāragūti tesaṃ sīlādīnaṃ pāripūriyā pāraṃ pariyantaṃ gato.
      Tattha sīlaṃ tāva lokiyalokuttaravasena duvidhaṃ. Tesu lokiyaṃ pubbabhāgasīlaṃ,
taṃ saṅkhepato pātimokkhasaṃvarādivasena catubbidhaṃ, vitthārato pana anekappabhedaṃ.
Lokuttaraṃ maggaphalavasena 2- duvidhaṃ, atthato sammāvācāsammākammantasammāājīvā. 3-
Yathā ca sīlaṃ, tathā samādhipaññā ca lokiyalokuttaravasena duvidhā. Tattha
lokiyasamādhi saha upacārena aṭṭha samāpattiyo, lokuttarasamādhi maggapariyāpanno.
Paññāpi lokiyā sutamayā cintāmayā bhāvanāmayā ca sāsavā, lokuttarā pana
maggasampayuttā phalasampayuttā ca. Vimutti nāma phalavimutti nibbānañca, tasmā sā
lokuttarāva. Vimuttiñāṇadassanaṃ lokiyameva, taṃ ekūnavīsatividhaṃ paccavekkhaṇañāṇabhāvato.
Evaṃ etesaṃ sīlādidhammānaṃ attano santāne arahattaphalādhigamena
anavasesato nibbattapāripūriyā pāraṃ pariyantaṃ gatoti sakesu dhammesu pāragū.
      Athavā sotāpattiphalādhigamena sīlasmiṃ pāragū. So hi "sīlesu paripūrakārī"ti
vutto, sotāpannaggahaṇeneva cettha sakadāgāmīpi gahito hoti.
Anāgāmiphalādhigamena samādhismiṃ pāragū. So hi "samādhismiṃ paripūrakārī"ti vutto.
Arahattaphalādhigamena itaresu tīsu pāragū. Arahā hi paññāvepullappattiyā
aggabhūtāya akuppāya cetovimuttiyā adhigatattā paccavekkhaṇañāṇassa ca
pariyosānagamanato paññāvimuttivimuttiñāṇadassanesu pāragū nāma hoti. Evaṃ
sabbathāpi catūsu ariyasaccesu catumaggavasena pariññādisoḷasavidhakiccanipphattiyā
yathāvuttesu tasmiṃ tasmiṃ kāle sakesu dhammesu pāragato.
@Footnote: 1 cha.Ma. asakadhammā  2 ka. maggasīlaphalasīlavasena
@3 ka. sammāvācākammantājīvā

---------------------------------------------------------------------------------------------
page73.
      Hoti brāhmaṇoti tadā so bāhitapāpadhammatāya paramatthabrāhmaṇo 1-
hoti. Atha etaṃ pisācañca pakkulañcātivattatīti tato yathāvuttapāragamanato atha
pacchā ajakalāpaka etaṃ tayā dassitaṃ pisitāsanatthamāgataṃ 2- pisācaṃ bhayajananatthaṃ
samuṭṭhāpitaṃ akkulapakkulikañca ativattati abhibhavati, taṃ na bhāyatīti attho.
      Ayampi gāthā arahattameva ullapitvā kathitā. Atha ajakalāpako attanā
katena tathārūpenapi paṭibhayarūpena vibhiṃsanena akampiyabhāvato 3- taṃ tādibhāvaṃ disvā
"aho acchariyamanusso vatāyan"ti pasannamānaso pothujjanikāya saddhāya
attani niviṭṭhabhāvaṃ vibhāvento satthu sammukhā upāsakattaṃ pavedesi.
                       Sattamasuttavaṇṇanā niṭṭhitā.
                         --------------
                        8. Saṅgāmajisuttavaṇṇanā
      [8] Aṭṭhame saṅgāmajīti evaṃnāmo. Ayaṃ hi āyasmā sāvatthiyaṃ aññatarassa
mahāvibhavassa seṭṭhino putto, vayappattakāle mātāpitūhi patirūpena dārena
niyojetvā sāpateyyaṃ niyyātetvā gharabandhanena baddho hoti. So ekadivasaṃ
sāvatthivāsino upāsake pubbaṇhasamayaṃ dānaṃ datvā sīlaṃ samādiyitvā
sāyanhasamaye suddhavatthe suddhuttarāsaṅge gandhamālādihatthaṃ dhammassavanatthaṃ
jetavanābhimukhe gacchante disvā "kattha tumhe gacchathā"ti pucchitvā
"dhammassavanatthaṃ jetavane satthu santikan"ti vutte "tenahi ahampi gamissāmī"ti
tehi saddhiṃ jetavanaṃ agamāsi. Tena ca samayena bhagavā kāñcanaguhāyaṃ sīhanādaṃ
@Footnote: 1 Sī. paramatthāya paramatthabrāhmaṇo  2 Sī. tāsanatthamāgataṃ, Ma. vibhiṃsāpanatthamāgataṃ
@3 cha.Ma. akampanīyassa bhagavato

---------------------------------------------------------------------------------------------
page74.
Nadanto kesarasīho viya saddhammamaṇḍape paññattapavarabuddhāsane nisīditvā
catuparisamajjhe dhammaṃ deseti.
      Athakho te upāsakā bhagavantaṃ vanditvā ekamantaṃ nisīdiṃsu, saṅgāmajipi
kulaputto tassā parisāya pariyante dhammaṃ suṇanto nisīdi. Bhagavā anupubbikathaṃ
kathetvā cattāri saccāni pakāsesi, saccapariyosāne anekesaṃ pāṇasahassānaṃ
dhammābhisamayo ahosi. Saṅgāmajipi kulaputto sotāpattiphalaṃ patvā parisāya
vuṭṭhitāya bhagavantaṃ upasaṅkamitvā vanditvā pabbajjaṃ yāci "pabbājetha maṃ
bhagavā"ti. Anuññātosi pana tvaṃ mātāpitūhi pabbajjāyāti. Nāhaṃ bhante
anuññātoti. Na kho saṅgāmaji tathāgatā mātāpitūhi ananuññātaṃ puttaṃ
pabbājentīti. Sohaṃ bhante tathā karissāmi, yathā maṃ mātāpitaro
pabbajitumanujānantīti. So bhagavantaṃ vanditvā padakkhiṇaṃ katvā mātāpitaro
upasaṅkamitvā "ammatātā anujānātha maṃ pabbajitun"ti āha. Tato paraṃ
raṭṭhapālasutte 1- āgatanayena veditabbaṃ.
      Atha so "pabbajitvā attānaṃ dassessāmī"ti paṭiññaṃ datvā anuññāto
mātāpitūhi bhagavantaṃ upasaṅkamitvā pabbajjaṃ yāci. Alattha kho ca bhagavato
santike pabbajjaṃ upasampadañca, acirupasampanno ca pana so uparimaggatthāya
ghaṭento vāyamanto aññatarasmiṃ araññāvāse vassaṃ vasitvā chaḷabhiñño hutvā
vutthavasso bhagavantaṃ dassanāya mātāpitūnañca paṭissavamocanatthaṃ 2- sāvatthiṃ agamāsi.
Tena vuttaṃ "tena kho pana samayena āyasmā saṅgāmaji sāvatthiṃ anuppatto
hotī"ti.
      So hi āyasmā dhuragāme piṇḍāya caritvā pacchābhattaṃ piṇḍapāta-
paṭikkanto jetavanaṃ pavisitvā bhagavantaṃ upasaṅkamitvā bhagavatā saddhiṃ
@Footnote: 1 Ma.Ma. 13/293/268  2 Sī. paṭiññāpamocanatthaṃ

---------------------------------------------------------------------------------------------
page75.
Katapaṭisanthāro 1- aññaṃ byākaritvā puna bhagavantaṃ vanditvā padakkhiṇaṃ katvā
nikkhamitvā aññatarasmiṃ rukkhamūle divāvihāraṃ nisīdi. Athassa mātāpitaro
ñātimittā cassa āgamanaṃ sutvā "saṅgāmaji kira idhāgato"ti haṭṭhatuṭṭhā
turitaturitā vihāraṃ gantvā pariyesantā naṃ tattha nisinnaṃ disvā upasaṅkamitvā
paṭisanthāraṃ katvā "mā aputtakaṃ sāpateyyaṃ rājāno hareyyuṃ, appiyā
dāyādā vā gaṇheyyuṃ, nālaṃ pabbajjāya, ehi tāta vibbhamā"ti yāciṃsu. Taṃ
sutvā thero "ime mayhaṃ kāmehi anatthikabhāvaṃ na jānanti, gūthadhārī 2- viya
gūthapiṇḍe kāmesuyeva allīyanaṃ icchanti, nayime sakkā dhammakathāya
saññāpetun"ti assuṇanto viya nisīdi. Te nānappakāraṃ yācitvā attano vacanaṃ
aggaṇhantaṃ disvā gharaṃ pavisitvā puttena saddhiṃ tassa bhariyaṃ saparivāraṃ
uyyojesuṃ "mayaṃ nānappakāraṃ taṃ yācantāpi tassa manaṃ alabhitvā āgatamhā, 3-
gaccha tvaṃ bhadde tava bhattāraṃ puttasandassanena yācitvā saññāpehī"ti. Tāya
kira āpannasattāya ayaṃ āyasmā pabbajito. Sā "sādhū"ti sampaṭicchitvā
dārakamādāya mahatā parivārena jetavanaṃ agamāsi. Taṃ sandhāya vuttaṃ "assosi
kho āyasmato saṅgāmajissā"tiādi.
      Tattha purāṇadutiyikāti pubbe gihikāle pādaparicaraṇavasena dutiyikā, 4-
bhariyāti attho. Ayyoti "ayyaputto"ti vattabbe pabbajitānaṃ anucchavikavohārena
vadati. Kirāti anussavanatthe nipāto, tassa anuppatto kirāti sambandho
veditabbo. Khuddaputtaṃ hi 5- samaṇa posa manti āpannasattameva maṃ chaḍḍetvā
pabbajito, sāhaṃ etarahi khuddaputtā, daharaputtā 6- tādisaṃ maṃ chaḍḍetvāva
@Footnote: 1 ka.... paṭisaṇṭhāro, evamuparipi  2 Ma. gūthakhādī
@3 cha.Ma. āgatā  4 Sī. pādaparicārikāvasena dutiyā, cha.Ma. pādaparicaraṇavasena dutiyikā
@5 Sī. khuddaputtāmhi  6 cha.Ma. ayaṃ pāṭho na dissati

---------------------------------------------------------------------------------------------
page76.
Tava samaṇadhammakaraṇaṃ ayuttaṃ, tasmā samaṇa puttadutiyaṃ maṃ ghāsacchādanādīhi
bharassūti. Āyasmā pana saṅgāmaji indriyāni okkhipitvā taṃ neva oloketi,
nāpi ālapati. Tena vuttaṃ "evaṃ vutte āyasmā saṅgāmaji tuṇhī ahosī"ti.
      Sā tikkhattuṃ tatheva vatvā tuṇhībhūtameva taṃ disvā "purisā nāma bhariyāsu
nirapekkhāpi puttesu sāpekkhā honti, puttasineho pitu aṭṭhimiñjaṃ āhacca
tiṭṭhati, tasmā puttapemenāpi mayhaṃ vase vatteyyā"ti maññamānā puttaṃ
therassa aṅke nikkhipitvā ekamantaṃ apakkamma "eso te samaṇa putto,
posa nan"ti vatvā thokaṃ agamāsi. Sā kira samaṇatejenassa sammukhe ṭhātuṃ
nāsakkhi. Thero dārakampi neva oloketi nāpi ālapati. Atha sā itthī
avidūre ṭhatvā mukhaṃ parivattetvā olokentī therassa ākāraṃ ñatvā
paṭinivattitvā "puttenapi ayaṃ samaṇo anatthiko"ti dārakaṃ gahetvā pakkāmi.
Tena vuttaṃ "athakho āyasmato saṅgāmajissa purāṇadutiyikā"tiādi.
      Tattha puttenapīti ayaṃ samaṇo attano orasaputtenapi anatthiko, pageva
aññehīti adhippāyo. Dibbenāti ettha dibbasadisattā dibbaṃ. 1- Devatānaṃ hi
sucaritakammanibbattaṃ pittasemharuhirādīhi apalibuddhaṃ dūrepi ārammaṇa-
sampaṭicchanasamatthaṃ 2- dibbaṃ pasādacakkhu hoti. Idampi catutthajjhānasamādhinibbattaṃ
abhiññācakkhuṃ tādisanti dibbaṃ viyāti dibbaṃ, dibbavihārasannissayena laddhattā
vā dibbaṃ, mahājutikattā mahāgatikattā vā dibbaṃ, tena dibbena. Visuddhenāti
nīvaraṇādisaṅkilesavigamena suparisuddhena. Atikkantamānusakenāti manussānaṃ
visayātītena. 3- Imaṃ evarūpaṃ vippakāranti imaṃ evaṃ vippakāraṃ yathāvuttaṃ
pabbajitesu asāruppaṃ aṅke puttaṭṭhapanasaṅkhātaṃ virūpaṃ kiriyaṃ.
@Footnote: 1 Sī. dibbe bhavaṃ dibbaṃ  2 Sī. ālocanasamatthaṃ  3 Ma. visayātikkamena

---------------------------------------------------------------------------------------------
page77.
      Etamatthanti etaṃ āyasmato saṅgāmajissa puttadārādīsu sabbattha
nirapekkhabhāvasaṅkhātaṃ atthaṃ sabbākārato viditvā. Imaṃ udānaṃ udānesīti imaṃ
tassa iṭṭhāniṭṭhādīsu tādibhāvadīpakaṃ udānaṃ udānesi.
      Tattha āyantinti āgacchantiṃ, purāṇadutiyikanti adhippāyo. Nābhinandatīti
daṭṭhuṃ maṃ āgatāti na nandati na tussati. Pakkamantinti sā ayaṃ mayā
asammoditāva gacchatīti gacchantiṃ. Na socatīti na cittasantāpamāpajjati. Yena
pana kāraṇena thero evaṃ nābhinandati na socati, taṃ dassetuṃ "saṅgā saṅgāmajiṃ
muttan"ti vuttaṃ. Tattha saṅgāti rāgasaṅgo dosamohamānadiṭṭhisaṅgoti pañcavidhāpi
saṅgā samucchedapaṭipassaddhivimuttīhi vimuttaṃ saṅgāmajiṃ bhikkhuṃ. Tamahaṃ brūmi
brāhmaṇanti taṃ tādibhāvappattaṃ khīṇāsavaṃ ahaṃ sabbaso bāhitapāpattā
brāhmaṇanti vadāmīti.
                       Aṭṭhamasuttavaṇṇanā niṭṭhitā.
                          -------------
                         9. Jaṭilasuttavaṇṇanā
      [9] Navame gayāyanti ettha gayāti gāmopi titthampi vuccati. Gayāgāmassa
hi avidūre viharanto bhagavā "gayāyaṃ viharatī"ti vuccati, tathā gayātitthassa.
Gayātitthanti hi gayāgāmassa avidūre ekā pokkharaṇī atthi nadīpi, tadubhayaṃ
"pāpapavāhanatitthan"ti lokiyamahājano samudācarati. Gayāsīseti gajasīsasadisasikharo 1-
tattha eko pabbato gayāsīsanāmako, yattha hatthikumbhasadiso piṭṭhipāsāṇo
bhikkhusahassassa okāso pahoti, tatra bhagavā viharati. Tena vuttaṃ "gayāyaṃ
viharati gayāsīse"ti.
@Footnote: 1 Sī.... sikhare

---------------------------------------------------------------------------------------------
page78.
      Jaṭilāti tāpasā. Te hi jaṭādhāritāya idha "jaṭilā"ti vuttā. Antaraṭṭhake
himapātasamayeti hemantassa utuno abbhantarabhūte māghamāsassa avasāne cattāro,
phagguṇamāsassa ādimhi cattāroti aṭṭhadivasaparimāṇe himapātanakāle. Gayāyaṃ
ummujjantīti keci tasmiṃ titthasammate udake paṭhamaṃ nimuggasakalasarīrā tato
ummujjanti vuṭṭhahanti uppilavanti. Nimmujjantīti sasīsaṃ udake osīdanti.
Ummujjanimmujjampi karontīti punappunaṃ ummujjananimmujjanānipi karonti.
    Tattha hi keci "ekummujjaneneva pāpasuddhi hotī"ti evaṃdiṭṭhikā, te
ummujjanameva katvā gacchanti. Ummujjanaṃ pana nimmujjanamantarena natthīti
avinābhāvato nimmujjanampi te karontiyeva. Yepi "ekanimmujjaneneva pāpasuddhi
hotī"ti evaṃdiṭṭhikā, tepi ekavārameva nimmujjitvā vuttanayena avinābhāvato
ummujjanampi katvā pakkamanti. Ye pana "tasmiṃ titthe 1- nimmujjaneneva
pāpasuddhi hotī"ti evaṃdiṭṭhikā, te tattha nimmujjitvā assāse sannirumbhitvā
maruppapātapatitā 2- viya tattheva jīvitakkhayaṃ pāpuṇanti. Apare "punappunaṃ
ummujjananimmujjanāni katvā nhāte pāpasuddhi hotī"ti evaṃdiṭṭhikā, te
kālena kālaṃ ummujjananimmujjanāni karonti. Te sabbepi sandhāya vuttaṃ
"ummujjantipi nimmujjantipi ummujjanimmujjampi 3- karontī"ti. Ettha ca
kiñcāpi nimmujjanapubbakaṃ ummujjanaṃ, nimmujjanameva pana karontā katipayā,
ummujjanaṃ tadubhayañca karontā bahūti tesaṃ yebhuyyabhāvadassanatthaṃ ummujjanaṃ
paṭhamaṃ vuttaṃ. Tathā sambahulā jaṭilāti jaṭilānaṃ yebhuyyatāya vuttaṃ,
muṇḍasikhaṇḍinopi ca brāhmaṇā udakasuddhikā tasmiṃ kāle tattha tathā karonti.
@Footnote: 1 ka. tiṭṭhe  2 Sī.,Ma. assāsapassāse sannirujjhitvā
@3 ka. ummujjananimmujjanampi, khu.u. 25/9/10

---------------------------------------------------------------------------------------------
page79.
      Osiñcantīti keci gayāya udakaṃ hatthena gahetvā attano sīse ca
sarīre ca osiñcanti, apare ghaṭehi udakaṃ gahetvā tīre ṭhatvā tathā karonti.
Aggiṃ juhantīti keci gayātīre vediṃ sajjetvā dhūmadabbipūjādike upakaraṇe
upanetvā aggihutaṃ juhanti aggihutaṃ paricaranti. 1- Iminā suddhīti iminā
gayāyaṃ ummujjanādinā aggiparicaraṇena ca pāpamalato suddhi pāpapavāhanā saṃsārasuddhi
eva vā hotīti evaṃdiṭṭhikā hutvāti attho.
      Ummujjanādi cettha nidassanamattaṃ vuttanti daṭṭhabbaṃ. Tesu hi keci
udakavāsaṃ vasanti, keci udakañjaliṃ denti, keci tasmiṃ udake ṭhatvā candimasūriye
anuparivattanti, keci anekasahassavāraṃ sāvittiādike japanti, keci "inda
āgacchā"tiādinā vijjājapaṃ 2- avhāyanti, keci mahatupaṭṭhānaṃ karonti, evañca
karontā keci otaranti, keci uttaranti, keci uttaritvā suddhikaācamanaṃ
karonti, keci antoudake ṭhitā tantī vādenti, vīṇaṃ 3- vādentīti evamādikā
nānappakārakiriyā dassenti. Yasmā vā te evarūpā vikārakiriyā karontāpi
tasmiṃ udake nimmujjanummujjanapubbakameva karonti, tasmā taṃ sabbaṃ
nimmujjanummujjanantogadhameva katvā "ummujjantī"tipiādi vuttaṃ. Evaṃ tattha
ākulabyākule vattamāne uparipabbate ṭhito bhagavā tesaṃ taṃ kolāhalaṃ sutvā "kinnu
kho etan"ti olokento taṃ kiriyāvikāraṃ addasa, taṃ sandhāya vuttaṃ "addasā
kho bhagavā .pe. Iminā suddhī"ti, taṃ vuttatthameva.
      Etamatthaṃ viditvāti etaṃ atthaṃ udakorohanādiasuddhimagge tesaṃ
suddhimaggaparāmasanaṃ saccādike ca suddhimagge attano aviparītāvabodhaṃ sabbākārato
viditvā. Imaṃ udānanti imaṃ udakasuddhiyā asuddhimaggabhāvadīpakaṃ 4-
saccādidhammānañca yāthāvato suddhimaggabhāvadīpakaṃ udānaṃ udānesi.
@Footnote: 1 Sī. parijjahanti  2 si. visamucchājapaṃ, ka. viccojasaṃ
@3 ka. sītagaddhitā dantavīṇaṃ  4 ka. udakasuddhikamaggabhāvadīpakaṃ

---------------------------------------------------------------------------------------------
page80.
      Tattha na udakena suci hotīti ettha udakenāti udakummujjanādinā.
Udakummujjanādi hi idha uttarapadalopena "udakan"ti vuttaṃ yathā rūpabhavo
rūpanti. Athavā udakenāti ummujjanādikiriyāya sādhanabhūtena udakena suci
sattassa suddhi nāma na hoti, natthīti attho. Athavā sucīti tena yathāvuttena
udakena suci pāpamalato suddho nāma satto na hoti. Kasmā? bahvettha
nhāyatī jano. Yadi hi udakorohanādinā yathāvuttena pāpasuddhi nāma siyā,
bahu ettha udake jano nhāyati, mātughātādipāpakammakārī añño ca
gomahiṃsādiko antamaso macchakacchape upādāya, tassa sabbassāpi pāpasuddhi
siyā, na panevaṃ hoti. Kasmā? nhānassa pāpahetūnaṃ appaṭipakkhabhāvato. Yaṃ
hi yaṃ vināseti, so tassa paṭipakkho yathā āloko andhakārassa, vijjā ca
avijjāya, na evaṃ nhānaṃ pāpassa. Tasmā niṭṭhamettha gantabbaṃ "na udakena
suci hotī"ti.
      Yena pana suci hoti, taṃ dassetuṃ "yamhi saccañcā"tiādimāha. Tattha
yamhīti yasmiṃ puggale. Saccanti vacīsaccañceva viratisaccañca.  athavā saccanti
ñāṇasaccañceva paramatthasaccañca. Dhammoti ariyamaggadhammo phaladhammo ca, so
sabbopi yasmiṃ puggale upalabbhati, so suci so ca brāhmaṇoti so
ariyapuggalo visesato khīṇāsavo accantasuddhiyā suci ca brāhmaṇo cāti.
Kasmā panettha saccaṃ dhammato visuṃ katvā gahitaṃ? saccassa bahūpakārattā. Tathā
Hi "saccaṃ ve amatā vācā. 1- Saccaṃ have sādhutaraṃ rasānaṃ, 2- sacce atthe ca
dhamme ca, āhu santo patiṭṭhitā. 1- Sacce ṭhitā samaṇabrāhmaṇā cā"tiādinā 3-
anekesu suttapadesu saccaguṇā pakāsitā. Saccavipariyassa ca "ekaṃ dhammaṃ
@Footnote: 1 khu.su. 25/456/419  2 saṃ.sa. 15/246/258, khu.su. 25/184/370
@3 khu.jā. 28/358/140 (syā)

---------------------------------------------------------------------------------------------
page81.
Atītassa, musāvādissa jantuno. 1- Abhūtavādī nirayaṃ upetī"ti 2- ca ādinā
pakāsitāti.
                       Navamasuttavaṇṇanā niṭṭhitā.
                         ---------------
                        10. Bāhiyasuttavaṇṇanā
      [10] Dasame bāhiyoti tassa nāmaṃ. Dārucīriyoti dārumayacīro. Suppāraketi 3-
evaṃnāmake paṭṭane vasati. Ko panāyaṃ bāhiyo, kathañca dārucīriyo 4- ahosi,
kathaṃ suppārake paṭṭane paṭivasatīti?
      tatrāyaṃ anupubbīkathā:- ito kira kappasatasahassamatthake
padumuttarasammāsambuddhakāle eko kulaputto haṃsavatīnagare dasabalassa dhammadesanaṃ
suṇanto satthāraṃ ekaṃ bhikkhuṃ khippābhiññānaṃ etadagge ṭhapentaṃ disvā
"mahā vatāyaṃ 5- bhikkhu, yo satthārā evaṃ etadagge ṭhapīyati, aho vatāhampi
anāgate evarūpassa sammāsambuddhassa sāsane pabbajitvā satthārā edise
ṭhāne etadagge ṭhapetabbo bhaveyyaṃ yathāyaṃ bhikkhū"ti taṃ ṭhānantaraṃ patthetvā
tadanurūpaṃ adhikārakammaṃ katvā yāvajīvaṃ puññaṃ katvā saggaparāyaṇo hutvā
devamanussesu saṃsaranto kassapadasabalassa sāsane pabbajitvā paripuṇṇasīlo
samaṇadhammaṃ karonatova jīvitakkhayaṃ patvā devaloke nibbatti. So ekaṃ buddhantaraṃ
devaloke vasitvā imasmiṃ buddhuppāde bāhiyaraṭṭhe kulagehe paṭisandhiṃ gaṇhi,
taṃ bāhiyaraṭṭhe jātattā bāhiyoti sañjāniṃsu. So vayappatto gharāvāsaṃ
vasanto vaṇijjatthāya bahūnaṃ bhaṇḍānaṃ nāvaṃ pūretvā samuddaṃ pavisitvā
aparāparaṃ sañcaranto satta vāre saddhiṃyeva parisāya attano 6- nagaraṃ upagañchi.
@Footnote: 1 khu.dha. 25/176/48                2 khu.dha. 25/306/69
@3 Ma. suppādaketi, khu.u. 25/10/101   4 Ma.,ka. dārucīradharo
@5 Ma. lābhā vatāyaṃ, ka. uḷāro vatāyaṃ
@6 Sī. siddhatthova attano, ka.siddhiyātro ca attano

---------------------------------------------------------------------------------------------
page82.
      Aṭṭhamavāre pana "suvaṇṇabhūmiṃ gamissāmī"ti āropitabhaṇḍo nāvaṃ abhiruhi.
Nāvā mahāsamuddaṃ ajjhogāhetvā icchitappadesaṃ appatvāva samuddamajjhe
vipannā. Mahājano macchakacchapabhakkho ahosi. Bāhiyo pana ekaṃ nāvāphalakaṃ
gahetvā taranto ūmivegena mandamandaṃ khipamāno sattame divase suppārakapaṭṭanasamīpe
tīraṃ pāpuṇi. So vatthānaṃ bhassitvā 1- samudde patitattā jātarūpeneva
samuddatīre nipanno parissamaṃ vinodetvā assāsamattaṃ labhitvā uṭṭhāya
lajjāya gumbantaraṃ pavisitvā acchādanaṃ 2- aññaṃ kiñci apassanto akkanāḷāni
chinditvā vākehi paliveṭhetvā nivāsanapārupanāni 3- katvā acchādesi. Keci
pana "dāruphalakāni vijjhitvā vākena āvuṇitvā nivāsanapārupanaṃ katvā
acchādesī"ti vadanti. Evaṃ sabbathāpi dārumayacīradhāritāya "dārucīriyo"ti
purimavohārena "bāhiyo"ti ca paññāyittha.
      Taṃ ekaṃ kapālaṃ gahetvā vuttaniyāmena suppārakapaṭṭane piṇḍāya carantaṃ
disvā manussā cintesuṃ "sace loke arahanto nāma honti, evaṃvidhehi
bhavitabbaṃ, kinnu kho ayaṃ ayyo vatthaṃ dīyamānaṃ gaṇheyya, udāhu appicchatāya
na gaṇheyyā"ti vīmaṃsantā nānādisāhi vatthāni upanesuṃ. So cintesi "sacāhaṃ
iminā niyāmena nāgamissaṃ, nayime evaṃ mayi pasīdeyyuṃ, yannūnāhaṃ imāni
paṭikkhipitvā imināva nīhārena vihareyyaṃ, evaṃ me lābhasakkāro uppajjissatī"ti.
So evaṃ cintetvā kohaññe ṭhatvā vatthāni na paṭiggaṇhi. Manussā "aho
appiccho vatāyaṃ ayyo"ti bhiyyoso mattāya pasannamānasā mahantaṃ
sakkārasammānaṃ kariṃsu.
      Sopi bhattakiccaṃ katvā avidūraṭṭhāne ekaṃ devāyatanaṃ agamāsi. Mahājano
tena saddhiṃ eva gantvā taṃ devāyatanaṃ paṭijaggitvā adāsi. So "ime mayhaṃ
@Footnote: 1 Ma. galitvā  2 ka. kopinacchādanaṃ
@3 cha.Ma. nivāsanapāvuraṇāni, evamuparipi

---------------------------------------------------------------------------------------------
page83.
Cīradhāraṇamatte pasīditvā evaṃvidhaṃ sakkārasammānaṃ karonti, etesaṃ mayā
ukkaṭṭhavuttinā bhavituṃ vaṭṭatī"ti sallahukaparikkhāro appicchova hutvā vihāsi.
"arahā"ti pana tehi sambhāvīyamāno "arahā"ti attānaṃ amaññi, uparūpari
cassa sakkāragarukāro abhivaḍḍhi, lābhī ca ahosi uḷārānaṃ paccayānaṃ. Tena
vuttaṃ "tena kho pana samayena bāhiyo dārucīriyo suppārake paṭivasati samuddatīre
sakkato hoti 1- garukato"tiādi.
      Tattha sakkatoti sakkaccaṃ ādarena upaṭṭhānavasena sakkato. Garukatoti
guṇavisesayuttoti adhippāyena pāsāṇacchattaṃ viya garukaraṇavasena garukato.
Mānitoti manasā sambhāvanavasena mānito. Pūjitoti pupphagandhādīhi pūjāvasena
pūjito. Apacitoti abhippasannacittehi maggadānaāsanābhiharaṇādivasena apacito.
Lābhī cīvara .pe. Parikkhārānanti paṇītappaṇītānaṃ uparūpari upanīyamānānaṃ
cīvarādīnaṃ catunnaṃ paccayānaṃ labhanavasena lābhī.
      Aparo nayo:- sakkatoti sakkārappatto. Garukatoti garukārappatto.
Mānitoti bahumānito manasā piyāyito ca. Pūjitoti catupaccayābhipūjāya pūjito.
Apacitoti apacāyanappatto. Yassa hi cattāro paccaye sakkatvā suabhisaṅkhate
paṇītappaṇīte denti, so sakkato. Yasmiṃ garubhāvaṃ paccupaṭṭhapetvā denti, so
garukato, yaṃ manasā piyāyanti bahumaññanti ca, so mānito. Yassa sabbametaṃ 2-
pūjanavasena karonti, so pūjito. Yassa abhivādanapaccuṭṭhānañjalikammādivasena
paramanipaccakāraṃ karonti, so apacito. Bāhiyassa pana te
sabbametaṃ 2- akaṃsu. Tena vuttaṃ "bāhiyo dārucīriyo suppārake paṭivasati
sakkato"tiādi. Ettha ca cīvaraṃ so aggaṇhantopi "ehi bhante imaṃ vatthaṃ
paṭiggaṇhāhī"ti upanāmanavasena cīvarassāpi "lābhī"tveva vutto.
@Footnote: 1 cha.Ma. ayaṃ pāṭho na dissati  2 cha.Ma. sabbampetaṃ

---------------------------------------------------------------------------------------------
page84.
      Rahogatassāti rahasi gatassa. Paṭisallīnassāti ekībhūtassa bahūhi manussehi
"arahā"ti vuccamānassa tassa idāni vuccamānākārena cetaso parivitakko
udapādi cittassa micchāsaṅkappo uppajji. Kathaṃ? ye kho keci loke
arahanto vā arahattamaggaṃ vā samāpannā, ahaṃ tesaṃ aññataroti. Tassattho:-
ye imasmiṃ sattaloke kilesārīnaṃ hatattā pūjāsakkārādīnañca arahabhāvena
arahanto, ye kilesārīnaṃ 1- hananena arahattamaggaṃ samāpannā, tesu ahaṃ ekoti.
      Purāṇasālohitāti purimasmiṃ bhave sālohitā bandhusadisā 2- ekato
katasamaṇadhammā devatā. Keci pana "purāṇasālohitāti purāṇakāle bhavantare
sālohitā mātubhūtā ekā devatā"ti vadanti, taṃ aṭṭhakathāyaṃ paṭikkhipitvā
purimoyevattho gahito.
      Pubbe kira kassapadasabalassa sāsane osakkamāne sāmaṇerādīnaṃ
vippakāraṃ disvā satta bhikkhū saṃvegappattā "yāva sāsanaṃ na antaradhāyati, tāva
attano patiṭṭhaṃ karissāmā"ti suvaṇṇacetiyaṃ vanditvā araññaṃ paviṭṭhā ekaṃ
pabbataṃ disvā "jīvite sālayā nivattantu, nirālayā imaṃ pabbataṃ abhiruhantū"ti
vatvā nisseṇiṃ bandhitvā sabbe taṃ pabbataṃ abhiruyha nisseṇiṃ pātetvā
samaṇadhammaṃ kariṃsu. Tesu saṃghatthero ekarattātikkameneva arahattaṃ pāpuṇi. So
uttarakuruto piṇḍapātaṃ ānetvā te bhikkhū āha "āvuso ito piṇḍapātaṃ
paribhuñjathā"ti. Te "tumhe bhante attano ānubhāvena evaṃ akattha, mayampi
sace tumhe viya visesaṃ nibbattessāma, sayameva āharitvā bhuñjissāmā"ti
bhuñjituṃ na icchiṃsu. Tato dutiyadivase dutiyatthero anāgāmiphalaṃ pāpuṇi, sopi
tatheva piṇḍapātamādāya tattha gantvā itare nimantesi, tepi tatheva paṭikkhipiṃsu.
@Footnote: 1 ka. vā tesaṃ kilesārīnaṃ  2  Sī. purimasmiṃ bhave lohitabaddhaparisā

---------------------------------------------------------------------------------------------
page85.
Tesu arahattappatto parinibbāyi, anāgāmī suddhāvāsabhūmiyaṃ nibbatti. Itare
pana pañca janā ghaṭentā vāyamantāpi visesaṃ nibbattetuṃ nāsakkhiṃsu. Te
asakkontā tattheva parisussitvā devaloke nibbattā ekaṃ buddhantaraṃ
devesuyeva saṃsaritvā imasmiṃ buddhuppāde devalokato cavitvā tattha tattha
kulaghare nibbattiṃsu. Tesu hi eko pukkusāti 1- rājā ahosi, eko kumārakassapo,
eko dabbo mallaputto, eko sabhiyo  paribbājako, eko bāhiyo dārucīriyo.
Tattha yo so anāgāmī brahmaloke nibbatto, taṃ sandhāyetaṃ vuttaṃ "purāṇasālohitā
devatā"ti. Devaputtopi hi devadhītā viya devo eva devatāti katvā
devatāti vuccati "athakho aññatarā devatā"tiādīsu viya. Idha pana brahmā
devatāti adhippeto.
      Tassa hi brahmuno tattha nibbattasamanantarameva attano brahmasampattiṃ
oloketvā āgataṭṭhānaṃ āvajjentassa sattannaṃ janānaṃ pabbataṃ āruyha
samaṇadhammakaraṇaṃ, tatthekassa parinibbutabhāvo, anāgāmiphalaṃ patvā attano ca
ettha nibbattabhāvo upaṭṭhāsi. So "kattha nu kho itare pañca janā"ti
āvajjento kāmāvacaradevaloke tesaṃ nibbattabhāvaṃ ñatvā aparabhāge kālānukālaṃ
"kinnu kho karontī"ti tesaṃ pavattiṃ oloketiyeva. Imasmiṃ pana kāle "kahaṃ
nu kho"ti āvajjento bāhiyaṃ suppārakapaṭṭanaṃ upanissāya dārucīradhāriṃ
kohaññena jīvikaṃ kappentaṃ disvā "ayaṃ mayā saddhiṃ pubbe nisseṇiṃ
bandhitvā pabbataṃ abhiruhitvā samaṇadhammaṃ karonto atisallekhavuttiyā jīvite
anapekkho arahatāpi ābhataṃ piṇḍapātaṃ aparibhuñjitvā idāni sambhāvanādhippāyo
anarahāva arahattaṃ paṭijānitvā vicarati lābhasakkārasilokaṃ nikāmayamāno,
dasabalassa ca nibbattabhāvaṃ na jānāti, handa naṃ saṃvejetvā buddhuppādaṃ
@Footnote: 1 cha.Ma. pakkusāti

---------------------------------------------------------------------------------------------
page86.
Jānāpessāmī"ti tāvadeva brahmalokato otaritvā rattibhāge suppārakapaṭṭane
dārucīriyassa 1- sammukhe pāturahosi. Bāhiyo attano vasanaṭṭhāne uḷārobhāsaṃ
disvā "kinnu kho etan"ti bahi nikkhamitvā olokento ākāse ṭhitaṃ
mahābrahmānaṃ disvā añjaliṃpaggayha "ke tumhe"ti pucchi. Athassa so brahmā
"ahante porāṇakasahāyo tadā anāgāmiphalaṃ patvā brahmaloke nibbatto,
tvampana kiñci visesaṃ nibbattetuṃ asakkonto tadā puthujjanakālakiriyaṃ katvā
saṃsaranto idāni titthiyavesadhārī anarahāva samāno `arahā ahan'ti imaṃ laddhiṃ
gahetvā vicarasīti ñatvā āgato, neva kho tvaṃ bāhiya arahā, paṭinissajjetaṃ
pāpakaṃ diṭṭhigataṃ, mā te ahosi dīgharattaṃ ahitāya dukkhāya, sammāsambuddho
loke uppanno. So hi bhagavā arahā, gaccha naṃ payirupāsassū"ti āha. Tena
vuttaṃ "athakho bāhiyassa dārucīriyassa purāṇasālohitā devatā"tiādi.
      Tattha anukampikāti anuggahasīlā karuṇādhikā. Atthakāmāti hitakāmā
mettādhikā. Purimapadena cettha bāhiyassa dukkhāpanayanakāmataṃ tassā devatāya
dasseti, pacchimena hitūpasaṃhāraṃ. Cetasāti attano cittena, cetosīsena cettha
cetopariyañāṇaṃ gahitanti veditabbaṃ. Cetoparivitakkanti tassa cittappavattiṃ.
Aññāyāti jānitvā. Tenupasaṅkamīti veyyathāpi nāma balavā puriso samiñjitaṃ
vā bāhaṃ pasāreyya, pasāritaṃ vā bāhaṃ samiñjeyya, evameva brahmaloke
antarahito bāhiyassa purato pātubhavanavasena upasaṅkami. Etadavocāti "ye kho
keci loke arahanto vā"tiādipavattamicchaparivitakkaṃ bāhiyaṃ sahoḍhaṃ 2- coraṃ
gaṇaṃhanto viya "neva kho tvaṃ bāhiya arahā"tiādikaṃ etaṃ idāni vuccamānaṃ
vacanaṃ brahmā avoca. Neva kho tvaṃ bāhiya arahāti etena tadā bāhiyassa
asekkhabhāvaṃ paṭikkhipati, nāpi arahattamaggaṃ vā samāpannoti etena sekkhabhāvaṃ,
@Footnote: 1 ka. dāruācīrikassa  2 Sī. sabhaṇḍaṃ

---------------------------------------------------------------------------------------------
page87.
Ubhayenapissa anariyabhāvameva dīpeti. Sāpi te paṭipadā natthi, yāya tvaṃ arahā
vā assa arahattamaggaṃ vā samāpannoti iminā panassa kalyāṇaputhujjanabhāvampi
paṭikkhipati. Tattha paṭipadāti sīlavisuddhiādayo cha visuddhiyo. Paṭipajjati etāya
ariyamaggeti paṭipadā. Assāti bhaveyyāsi.
      Ayañcassa arahattādhimāno kiṃ nissāya uppannoti? "appicchatāya
Santuṭṭhitāya sallekhatāya dīgharattaṃ katādhikārattā tadaṅgappahānavasena kilesānaṃ
vihatattā arahattādhimāno uppanno"ti keci vadanti. Apare panāhu "bāhiyo
paṭhamādijjhānacatukkalābhī, tasmāssa vikkhambhanappahānena kilesānaṃ asamudācārato
arahattādhimāno uppajjatī"ti. Tadubhayampi tesaṃ matimattameva "sambhāvanādhippāyo
lābhasakkārasilokaṃ nikāmayamāno"ti ca aṭṭhakathāyaṃ āgatattā. Tasmā
vuttanayenevettha attho veditabbo.
      Atha bāhiyo ākāse ṭhatvā kathentaṃ mahābrahmānaṃ oloketvā cintesi
"aho bhāriyaṃ vata kammaṃ, yamahaṃ arahāti cintesiṃ, ayañca `arahattagāminī
paṭipadāpi te natthī'ti vadati, atthi nu kho loke koci arahā"ti. Atha naṃ pucchi.
Tena vuttaṃ "atha ke carahi devate 1- loke arahanto vā arahattamaggaṃ vā
samāpannā"ti.
      Tattha athāti pucchārambhe nipāto. Ke carahīti ke etarahi. Loketi okāsaloke
ayaṃ hettha adhippāyo:- bhājanalokabhūte sakalajambudīpatale kasmiṃ ṭhāne 2-
arahanto vā arahattamaggaṃ vā samāpānnā etarahi viharanti, yattha mayante
upasaṅkamitvā tesaṃ ovāde ṭhatvā vaṭṭadukkhato muñcissāmāti. Uttaresūti
suppārakapaṭṭanato pubbuttaradisābhāgaṃ sandhāya vuttaṃ.
@Footnote: 1 Ma. sadevake  2 Ma. asukasmiṃ ṭhāne

---------------------------------------------------------------------------------------------
page88.
      Arahanti   ārakattā arahaṃ. Ārakā hi so sabbakilesehi suvidūravidūre
ṭhito maggena savāsanānaṃ kilesānaṃ viddhaṃsitattā. Arīnaṃ vā hatattā arahaṃ.
Bhagavatā hi kilesārayo anavasesato ariyamaggena hatā samucchinnāti. Arānaṃ vā
hatattā arahaṃ. Yañca avijjābhavataṇhāmayanābhi puññādiabhisaṅkhārāraṃ jarāmaraṇanemi
āsavasamudayamayena akkhena vijjhitvā tibhavarathe samāyojitaṃ anādikālappavattaṃ
saṃsāracakkaṃ, tassānena bodhimaṇḍe vīriyapādehi sīlapaṭhaviyaṃ patiṭṭhāya saddhāhatthena
kammakkhayakarañāṇapharasuṃ gahetvā sabbepi arā hatā vihatā viddhaṃsitāti. Arahatīti
vā arahaṃ. Bhagavā hi sadevake loke aggadakkhiṇeyyattā uḷāre cīvarādipaccaye
pūjāvisesañca arahati. Rahābhāvato vā arahaṃ. Tathāgato hi sabbaso
samucchinnarāgādikilesattā pāpakilesassāpi asambhavato pāpakaraṇe rahābhāvatopi arahanti
vuccati.
      Sammā sāmañca sabbadhammānaṃ buddhattā sammāsambuddho. Bhagavā hi
abhiññeyye dhamme abhiññeyyato, pariññeyye dhamme pariññeyyato, pahātabbe
dhamme pahātabbato, sacchikātabbe dhamme sacchikātabbato, bhāvetabbe bhāvetabbato
abhisambujjhi. Vuttañhetaṃ:-
             "abhiññeyyaṃ abhiññātaṃ      bhāvetabbañca bhāvitaṃ
              pahātabbaṃ pahīnamme       tasmā buddhosmi brāhmaṇā"ti 1-
      apica kusale dhamme anavajjasukhavipākato, akusale dhamme
sāvajjadukkhavipākatotiādinā sabbattikadukādivasena 2- ayamattho netabbo. Iti
aviparītaṃ sayambhuñāṇena sabbākārato sabbadhammānaṃ abhisambuddhattā sammāsambuddhoti
ayamettha saṅkhePo. Vitthāro pana visuddhimagge 3- āgatanayeneva veditabbo.
Arahattāyāti aggaphalapaṭilābhāya. Dhammaṃ desetīti ādikalyāṇādiguṇavisesayuttaṃ
@Footnote: 1 khu.su. 25/564/448,Ma.Ma. 13/399/385  2 Sī. sabbākāravasena
@3 visudadhi. 1/258 (syā)

---------------------------------------------------------------------------------------------
page89.
Sīlādipaṭipadādhammaṃ samathavipassanādhammameva vā veneyyajjhāsayānurūpaṃ upadisati
katheti.
      Saṃvejitoti "dhiratthu vata bho puthujjanabhāvassa, yenāhaṃ anarahāva samāno
arahāti amaññiṃ, sammāsambuddhañca loke uppajjitvā dhammaṃ desentaṃ na jāniṃ,
dujjānaṃ kho panid jīvitaṃ, dujjānaṃ maraṇan"ti saṃvegamāpādito, devatāvacanena
yathāvuttenākārena saṃviggamānasoti attho. Tāvadevāti tasmiṃyeva khaṇe. Suppārakā
pakkāmīti buddhoti nāmasavanena 1- uppannāya buddhārammaṇāya pītiyā saṃvegena
ca codiyamānahadayo suppārakapaṭṭanato sāvatthiṃ uddissa pakkanto. Sabbattha
ekarattiparivāsenāti sabbasmiṃ magge ekarattivāseneva agamāsi. Suppārakapaṭkanato
hi sāvatthī vīsayojanasate hoti, tañcāyaṃ ettakaṃ addhānaṃ ekarattivāsena
agamāsi. Yathā suppārakato nikkhanto, tadaheva sāvatthiṃ sampattoti.
      Kathampanāyaṃ evaṃ agamāsi? devatānubhāvena, "buddhānubhāvenā"tipi vadanti.
"sabbattha ekarattiparivāsenā"ti pana vuttattā maggassa ca vīsayojanasatikattā
antarāmagge gāmanigamarājadhānīsu yattha yattha rattiyaṃ vasati, tattha tattha dutiyaṃ
aruṇaṃ anuṭṭhāpetvā sabbattha ekarattivāseneva sāvatthiṃ upasaṅkamīti ayamattho
dīpito hotīti. Nayidaṃ evaṃ daṭṭhabbaṃ. Sabbasmimpi 2- vīsayojanasatike magge
ekarattivāsenāti issa atthassa adhippetattā. Ekarattimattaṃ so sakalasmiṃ
tasmiṃ magge vasitvā pacchimadivase pubbaṇhasamaye sāvatthiṃ anuppattoti.
      Bhagavāpi bāhiyassa āgamanaṃ ñatvā "na tāvassa indriyāni paripākaṃ
gatāni. Khaṇantare pana paripākaṃ gamissantī"ti tassa indriyānaṃ paripākaṃ
āgamayamāno mahābhikkhusaṃghaparivuto tasmiṃ khaṇe sāvatthiṃ piṇḍāya pāvisi. So ca
@Footnote: 1 cha.Ma. nāmampi savanena  2 cha.Ma. sabbasmiṃ

---------------------------------------------------------------------------------------------
page90.
Jetavanaṃ pavisitvā bhuttapātarāse kāyālasiyavimocanatthaṃ abbhokāse caṅkamante
sambahule bhikkhū passitvā "kahaṃ nu kho etarahi bhagavā"ti pucchi. Bhikkhū "bhagavā
sāvatthiṃ piṇḍāya paviṭiṭho"ti vatvā pucchiṃsu "tvaṃ pana kuto āgato"ti.
Suppārakapaṭṭanato āgatomhīti. Dūratosi āgato, nisīda tāva pāde dhovitvā makkhetvā
thokaṃ vissamāhi, āgatakāle satthāraṃ dakkhasīti. "ahambhante attano jīvitantarāyaṃ
na jānāmi, ekarattenevamhi 1- katthacipi ciraṃ aṭṭhatvā anisīditvā vīsayojanasatikaṃ
maggaṃ āgato, satthāraṃ passitvāva vissamissāmī"ti vatvā taramānarūpo sāvatthiṃ
pavisitvā anopamāya buddhasiriyā virocamānaṃ bhagavantaṃ passi. Tena vuttaṃ "tena
kho pana samayena sambahulā bhikkhū abbhokāse caṅkamanti. Athakho bāhiyo
dārucīriyo yena te bhikkhū tenupasaṅkamī"tiādi.
      Tattha kahanti kattha. Nūti saṃsaye, khoti padapūraṇe, kasmiṃ nu kho
padeseti attho. Dassanakāmamhāti daṭṭhukāmā amha. 2- Mayaṃ hi taṃ bhagavantaṃ andho
viya cakkhuṃ, badhiro viya sotaṃ, mūgo viya kalyāṇavākkaraṇaṃ, hatthapādavikalo viya
hatthapāde, daliddo viya dhanasampadaṃ, 3- kantāraddhānaṃ paṭipanno viya khemantabhūmiṃ,
rogābhibhūto viya ārogyaṃ, mahāsamudde bhinnanāvo viya mahākullaṃ passituṃ
upasaṅkamituñca icchāmāti dasseti. Taramānarūpoti taramānākāro.
      Pāsādikanti battiṃsamahāpurisalakkhaṇaasītianubyañjanabyāmappabhāketumālālaṅkatāya
samantapāsādikāya attano sarīrasobhāsampattiyā rūpakāyadassanabyāvaṭassa
janassa sabbabhāgato pasādāvahaṃ. Pasādanīyanti dasabalacatuvesārajjachaasādhāraṇañāṇa-
aṭṭhārasaāveṇikabuddhadhammappabhutiaparimāṇaguṇagaṇasamannāgatāya dhammakāyasampattiyā
sarikkhakajanassa pasādanīyaṃ pasīditabbayuttaṃ pasādārahaṃ vā. Santindriyanti
@Footnote: 1 ka. katipayadivasehi  2 ka. dassanakāmāti daṭṭhukāmā  3 Sī. ratanasampadaṃ

---------------------------------------------------------------------------------------------
page91.
Cakkhvādipañcindriyalolabhāvāpagamanena vūpasantapañcindriyaṃ. Santamānasanti chaṭṭhassa
manindriyassa nibbisevanabhāvūpagamanena vūpasantamānasaṃ. Uttamadamathasamathamanuppattanti
lokuttarapaññāvimutticetovimuttisaṅkhātaṃ uttamaṃ damathaṃ samathañca anuppatvā
adhigantvā ṭhitaṃ. Dantanti suparisuddhakāyasamācāratāya ceva hatthapādakukkuccābhāvato
davādiabhāvato 1- ca kāyena dantaṃ. Guttanti suparisuddhavacīsamācāratāya ceva
niratthakavācābhāvato davādiabhāvato 2- ca vācāya guttaṃ. Yatindriyanti
suparisuddhamanosamācāratāya ariyiddhiyogena abyāvaṭaappaṭisaṅkhānupekkhābhāvato ca
manindriyavasena yatindriyaṃ. Nāganti chandādivasena agamanato, pahīnānaṃ rāgādikilesānaṃ
punānāgamanato, kassacipi āgussa sabbathāpi akaraṇato, punabbhavassa ca agamanatoti imehi
kāraṇehi nāgaṃ. Ettha ca pāsādikanti iminā rūpakāyena bhagavato pamāṇabhūtataṃ
dīpeti, pasādanīyanti iminā dhammakāyena, santindriyantiādinā sesehi
pamāṇabhūtataṃ dīpeti. Tena catuppamāṇike lokasannivāse anavasesato sattānaṃ
bhagavato pamāṇabhāvo pakāsitoti veditabbo.
      Evaṃbhūtañca bhagavantaṃ antaravīthiyaṃ gacchantaṃ disvā "cirassaṃ vata me
sammāsambuddho diṭṭho"ti haṭṭhatuṭṭho pañcavaṇṇāya pītiyā nirantaraṃ phuṭṭhasarīro
pītivipphāritavivaṭaniccalalocano diṭṭhaṭṭhānato paṭṭhāya oṇatasarīro bhagavato
sarīrappabhāvemajjhaṃ ajjhogāhetvā tattha nimmujjanto bhagavato samīpaṃ upasaṅkamitvā
pañcapatiṭṭhitena vanditvā bhagavato pāde sambāhanto paricumbanto "desetu
me bhante bhagavā dhamman"ti āha. Tena vuttaṃ "bhagavato pāde sirasā
nipatitvā bhagavantaṃ etadavoca `desetu me bhante bhagavā dhammaṃ, desetu sugato
dhammaṃ, yaṃ mamassa dīgharattaṃ hitāya sukhāyā"ti.
@Footnote: 1 Sī. tādibhāvato  2 Sī. davāravābhāvato

---------------------------------------------------------------------------------------------
page92.
      Tattha sugatoti sobhanagamanattā, sundaraṃ ṭhānaṃ gatattā, sammāgatattā,
sammāgadattā sugto. Gamanampi hi gatanti vuccati, tañca bhagavato sobhanaṃ parisuddhaṃ
anavajjaṃ. Kiṃ pana tanti? ariyamaggo. Tena hesa gamanena khemaṃ disaṃ asajjamāno
gato, aññepi gametīti sobhanagamanattā sugato. Sundarañcesa ṭhānaṃ amataṃ nibbānaṃ
gatoti sundaraṃ ṭhānaṃ gatattā sugato. Sammā ca gatattā sugato tena tena
maggena pahīne kilese puna apaccāgamanato. Vuttañhetaṃ:-
           "sotāpattimaggena ye kilesā pahīnā, te kilese na
        puneti na pacceti na paccāgacchatīti sugato. Sakadāgāmi .pe.
        Arahattamaggena .pe. Na paccāgacchatīti sugato"ti. 1-
      Athavā sammā gatattāti tīsupi avatthāsu sammāpaṭipattiyā gatattā,
supaṭipannattāti attho. Dīpaṅkarapādamūlato hi paṭṭhāya yāva mahābodhimaṇḍā, tāva
samatiṃsapāramipūritāya sammāpaṭittiyā ñātatthacariyāya lokatthacariyāya buddhatthacariyāya
koṭiṃ pāpuṇitvā sabbalokassa hitasukhameva paribrūhanto sassataṃ ucchedaṃ kāmasukhaṃ
attakilamathanti ime ante anupagacchantiyā anuttarāya bojjhaṅgabhāvanāsaṅkhātāya
majjhimāya paṭipadāya ariyasaccesu tato paraṃ samadhigatadhammādhipateyyo 2-
sabbasattesu avisayāya sammāpaṭipattiyā ca gato paṭipannoti evampi sammāgatattā
sugato. Sammā cesa gadati yuttaṭṭhāne yuttameva vācaṃ bhāsatīti sugato. Vuttampi
cetaṃ:-
           "kālavādī bhūtavādī atthavādī vinayavādī nidhānavatiṃ vācaṃ
        bhāsitā kālena sāpadesaṃ pariyantavatiṃ atthasañhitan"ti. 3-
@Footnote: 1 khu. cūḷa. 30/192/99  2 Sī. samadhigatadhammādhipateyyāya 3 dī.Sī. 9/9/5,
@Ma.u. 14/14/13

---------------------------------------------------------------------------------------------
page93.
      Aparampi vuttaṃ:-
           "yā sā vācā abhūtā atacchā anatthasañhitā, yā ca
        paresaṃ appiyā amanāpā, na tathāgato taṃ vācaṃ bhāsatī"tiādi. 1-
      Evaṃ sammā gadattāpi sugato.
      Yaṃ mamassa dīgharattaṃ hitāya sukhāyāti yaṃ dhammassa upadisanaṃ cirakālaṃ mama
jhānavimokkhādihitāya tadadhigantabbasukhāya ca siyā. Akālo kho tāva bāhiyāti
tava dhammadesanāya na tāva kāloti attho. Kiṃ pana bhagavato sattahitapaṭipattiyā
akālopi nāma atthi, 2- yato bhagavā kālavādīti? vuccate:- kāloti cettha
veneyyānaṃ indriyaparipākakālo adhippeto. Yasmā pana tadā bāhiyassa attano
indriyānaṃ paripakkāparipakkabhāvo dubbiññeyyo, tasmā bhagavā taṃ avatvā
attano antaravīthiyaṃ ṭhitabhāvamassa kāraṇaṃ apadisanto "antaragharaṃ paviṭṭhamhā"ti
āha. Dujjānanti dubbiññeyyaṃ. Jīvitantarāyānanti jīvitassa antarāyakaradhammānaṃ
vattanaṃ avattanaṃ vāti vattukāmo sambhamavasena "jīvitantarāyānan"ti āha. Tathā
hi anekapaccayapaṭibaddhavuttijīvaṃ anekarūpā ca tadantarāyā. 3- Vuttaṃ hi:-
         "ajjeva kiccamātappaṃ      ko jaññā maraṇaṃ suve
          na hi no saṅgarantena     mahāsenena maccunā"ti. 4-
      Kasmā panāyaṃ jīvitantarāyameva tāva purakkharoti? nimittaññutāya
adiṭṭhakosallena vā"ti 5- keci. Apare "devatāya santike jīvitantarāyassa
sutattā"ti vadanti. Antimabhavikattā pana upanissayasampattiyā codiyamāno evamāha.
Na hi tesaṃ appattārahattānaṃ jīvitakkhayo hoti. Kiṃ pana kāraṇā bhagavā tassa
@Footnote: 1 Ma.Ma. 13/86/63  2 Ma. natthi  3 Sī. bādhakantarāyā
@4 Ma.u. 14/272/241  5 ariṭṭhakosallalena cāti (?)

---------------------------------------------------------------------------------------------
page94.
Dhammaṃ desetukāmova dvikkhattuṃ paṭikkhipi? evaṃ kirassa ahosi "imassa maṃ
diṭṭhakālato paṭṭhāya sakalasarīraṃ pītiyā nirantaraṃ phuṭṭhaṃ, 1- atibalavā pītivego,
dhammaṃ sutvāpi na tāva sakkhissati paṭivijjhituṃ. Yāva pana majjhattupekkhā saṇṭhāti,
tāva tiṭṭhatu, vīsayojanasataṃ maggaṃ āgatattā darathopissa kāye balavā, sopi tāva
paṭipassambhatū"ti. Tasmā dvikkhattuṃ paṭikkhipi. Keci pana "dhammassavane ādarajananatthaṃ
bhagavā evamakāsī"ti vadanti. Tatiyavāraṃ yācito pana majjhattupekkhaṃ darathapaṭipassaddhiṃ
paccupaṭṭhitañcassa jīvitantarāyaṃ disvā "idāni dhammadesanāya kālo"ti cintetvā
"tasmā tihā"tiādinā 2- dhammadesanaṃ ārabhi.
      Tattha tasmāti yasmā tvaṃ ussukkajāto hutvā ativiya maṃ yācasi, yasmā
vā jīvitantarāyānaṃ dujjānataṃ vadasi, indriyāni ca te paripākaṃ gatāni, tasmā.
Tihāti nipātamattaṃ. Teti tayā. Evanti idāni vattabbākāraṃ vadati.
      Sikkhitabbanti adhisīlasikkhādīnaṃ tissannampi sikkhānaṃ vasena sikkhanaṃ
kātabbaṃ. Yadā pana sikkhitabbaṃ, taṃ dassento "diṭṭhe diṭṭhamattaṃ
bhavissatī"tiādimāha.
      Tattha diṭṭhe diṭṭhamattanti rūpāyatane cakkhuviññāṇena diṭṭhamattaṃ. Yathā
hi cakkhuviññāṇaṃ rūpe rūpamattameva passati, na aniccādisabhāvaṃ, evaṃ sesaṃ.
Cakkhudvārikaviññāṇena hi me diṭṭhamattameva bhavissatīti sikkhitabbanti attho. Athavā
diṭṭhe diṭṭhaṃ nāma cakkhuviññāṇena rūpavijānananti attho. Mattanti pamāṇaṃ.
Diṭṭhā mattā etassāti diṭṭhamattaṃ, cakkhuviññāṇamattameva cittaṃ bhavissatīti
attho. Idaṃ vuttaṃ hoti:- yathā āpāthagate rūpe cakkhuviññāṇaṃ na rajjati na dussati
na muyhati, evaṃ rāgādivirahena cakkhuviññāṇamattameva 3- me javanaṃ bhavissati,
cakkhuviññāṇappamāṇeneva javanaṃ ṭhapessāmīti.
@Footnote: 1 cha.Ma. phuṭaṃ  2 khu.u. 25/10/102  3 Sī..Ma.,ka. cakkhuviññāṇena rajjanamattameva

---------------------------------------------------------------------------------------------
page95.
      Athavā diṭṭhaṃ nāma cakkhuviññāṇena diṭṭhaṃ rūpaṃ, diṭṭhamattaṃ nāma tatheva
uppannaṃ sampaṭicchanasantīraṇavoṭṭhabbanasaṅkhātaṃ cittattayaṃ. Yathā taṃ na rajjati
na dussati na muyhati, evaṃ āpāthagate rūpe teneva sampaṭicchanādippamāṇena
javanaṃ uppādessāmi, nāhantaṃ pamāṇaṃ atikkamitvā rajjanādivasena uppajjituṃ
dassāmīti evamettha attho veditabbo. 1- Eseva nayo sutamute. Mutanti ca
tadārammaṇaviññāṇehi saddhiṃ gandharasaphoṭṭhabbāyatanaṃ veditabbaṃ. Viññāte
viññātamattanti ettha pana viññātaṃ nāma manodvārāvajjanena viññātārammaṇaṃ.
Tasmiṃ viññāte viññātamattanti āvajjanappamāṇaṃ. Yathā āvajjanaṃ na rajjati na
dussati na muyhati, evaṃ rajjanādivasena ca uppajjituṃ adatvā āvajjanappamāṇeneva
cittaṃ ṭhapessāmīti ayamettha attho. Evañhi te bāhiya sikkhitabbanti
evaṃ imāya paṭipadāya tayā bāhiya tissannaṃ sikkhānaṃ anuvattanavasena sikkhitabbaṃ.
      Iti bhagavā bāhiyassa saṅkhittarucitāya 2- chahi viññāṇakāyehi saddhiṃ
chaḷārammaṇabhedabhinnaṃ vipassanāya visayaṃ diṭṭhādīhi catūhi koṭṭhāsehi vibhajitvā
tatthassa ñātatīraṇapariññaṃ dasseti. Kathaṃ? ettha hi rūpāyatanaṃ passitabbaṭṭhena
diṭṭhaṃ nāma, cakkhuviññāṇaṃ pana saddhiṃ taṃdvārikaviññāṇehi dassanaṭṭhena, tadubhayampi
yathāpaccayaṃ pavattamānaṃ dhammamattameva, na ettha koci kattā vā kāretā vā,
yato taṃ hutvā abhāvaṭṭhena aniccaṃ, udayabbayapaṭipīḷanaṭṭhena dukkhaṃ,
avasavattanaṭṭhena anattāti kuto tattha paṇḍitassa rajjanādīnaṃ okāsoti. Ayaṃ
hettha 3- adhippāyo sutādīsupi.
      Idāni ñātatīraṇapariññāsu patiṭṭhitassa upari saha maggamalena 4- pahānapariññaṃ
dassetuṃ "yato kho te bāhiyā"tiādi āraddhaṃ. Tattha yatoti yadā,
@Footnote: 1 cha.Ma. daṭṭhabbo  2 Sī. cittarucitāya
@3 cha.Ma. ayamettha  4 Sī. uparibhāgena, ka. upari saha malena

---------------------------------------------------------------------------------------------
page96.
Yasmā vā. Teti tava. Tatoti tadā, tasmā vā. Tenāti tena diṭṭhādinā,
diṭṭhādipaṭibaddhena rāgādināvā. Idaṃ vuttaṃ hoti:- bāhiya tava yasmiṃ kāle
yena vā kāraṇena diṭṭhādīsu mayā vuttavidhiṃ paṭipajjantassa aviparītasabhāvāvabodhena
diṭṭhādimattaṃ bhavissati, tasmiṃ kāle tena vā kāraṇena diṭṭhādipaṭibaddhena
rāgādinā saha na bhavissasi, ratto vā duṭṭho vā muḷho vā na bhavissasi,
pahīnarāgādikattā tena vā diṭṭhādinā saha paṭibaddho na bhavissasīti. Tato
tvaṃ bāhiya na tatthāti yadā yasmā vā tvaṃ tena rāgena vā ratto dosena
vā duṭṭho mohena vā muḷho na bhavissasi, tadā tasmā vā tvaṃ tattha
diṭṭhādike na bhavissasi, tasmiṃ diṭṭhe vā sutamutaviññāte vā "etaṃ mama,
esohamasmi, eso me attā"ti taṇhāmānadiṭṭhīhi allīno patiṭṭhito na
bhavissasi. Ettāvatā pahānapariññaṃ matthakaṃ pāpetvā khīṇāsavabhūmi dassitā.
      Tato tvaṃ bāhiya nevidha na huraṃ na ubhayamantarenāti yadā tvaṃ bāhiya
tena rāgādinā tattha diṭṭhādīsu paṭibaddho na bhavissasi, tadā tvaṃ neva
idhaloke na paraloke na ubhayatthāpi. Esevanto dukkhassāti kilesadukkhassa ca
vaṭṭadukkhassa ca ayameva hi anto ayaṃ paricchedo 1- parivaṭumabhāvoti ayameva hi
ettha attho. Ye pana "ubhayamantarenā"ti padaṃ gahetvā antarābhavaṃ nāma
icchanti, tesaṃ taṃ micchā. Antarābhavassa hi bhāvo abhidhamme paṭikkhittoyeva.
Antarenāti vacanaṃ pana vikappantaradīpanaṃ, tasmā ayamettha attho "neva idha na
huraṃ aparo vikappo na ubhayan"ti.
      Athavā antarenāti vacanaṃ pana vikappantarābhāvadīpanaṃ, tassattho "neva
idha na huraṃ ubhayamantare pana na aññaṃ ṭhānaṃ atthī"ti. Yepi ca
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page97.
"antarāparinibbāyī sambhavesī"ti ca imesaṃ suttapadānaṃ atthaṃ ayoniso gahetvā
"atthiyeva antarābhavo"ti vadanti, tepi yasmā avihādīsu tattha tattha āyuvemajjhaṃ
anatikkamitvā antarā aggamaggādhigamena anavasesakilesaparinibbānena
parinibbāyatīti antarāparinibbāyī, na antarābhavabhūtoti purissa suttapadassa attho.
Pacchimassa ca ye bhūtā eva, na bhavissanti, te khīṇāsavā purimapade bhūtāti
vuttā. Tabbiruddhatāya sambhavamesantīti sambhavesino, appahīnabhavasaṃyojanattā
sekkhā puthujjanā ca. Catūsu vā yonīsu aṇḍajajalābujasattā yāva aṇḍakosaṃ
vatthikosañca na bhindanti, tāva sambhavesī nāma, aṇḍakosato vatthikosato ca
bahi nikkhantā bhūtā nāma. Saṃsedajā opapātikā ca paṭhamacittakkhaṇe sambhavesī
nāma, dutiyacittakkhaṇato paṭṭhāya bhūtā nāma. Yena vā iriyāpathena jāyanti,
yāva tato aññaṃ na pāpuṇanti, tāva sambhavesino, tato paraṃ bhūtāti attho.
Tasmā natthīti paṭikkhipitabbā. Sati hi ujuke pāḷianugate atthe kiṃ
aniddhāritasāmatthiyena antarābhavena parikappitena payojananti.
      Ye pana "santānavasena pavattamānānaṃ dhammānaṃ avicchedena desantaresu
pātubhāvo diṭṭho, yathā taṃ vīhiādiaviññāṇakasantāne, evaṃ
saviññāṇakasantānepi avicchedena desantaresu pātubhāvena bhavitabbaṃ. Ayañca nayo sati
antarābhave yujjati, na aññathā"ti yuttiṃ vadanti. Tena hi iddhimato
cetovasippattassa cittānugatikaṃ kāyaṃ adhiṭṭhahantassa khaṇena brahmalokato
idhūpasaṅkamanena ito vā brahmalokagamanena yutti vattabbā. Yadi sabbattheva
avicchinnadese dhammānaṃ pavatti icchitā, yadipi siyā iddhimantānaṃ iddhivisayo
acinteyyoti. Taṃ idhāpi samānaṃ 1- "kammavipāko acinteyyo"ti vacanato. 2- Tasmā
taṃ tesaṃ matimattameva. Acinteyyasabhāvā hi sabhāvadhammā, te katthaci paccayavasena
@Footnote: 1 Ma. pamāṇaṃ  2 aṅa. catukka. 21/77/91

---------------------------------------------------------------------------------------------
page98.
Vicchinnadese pātubhavanti, katthaci avicchinnadese. Tathāhi mukhaghosādīhi paccayehi
aññasmiṃ dese ādāsapabbatadesādike paṭibimbapaṭighosādikaṃ paccayuppannaṃ
nibbattamānaṃ dissati, tasmā na sabbaṃ sabbattha upanetabbanti ayamettha
saṅkhePo. Vitthāro pana paṭibimbassa udāharaṇabhāvasādhanādiko antarābhavakathāvicāro
kathāvatthupakaraṇassa 1- ṭīkāyaṃ gahetabbo.
      Apare pana "idhāti kāmabhavo, huranti arūpabhavo, ubhayamantarenāti
rūpabhavo vutto"ti. Aññe "idhāti ajjhattikāyatanāni, huranti bāhirāyatanāni,
ubhayamantarenāti cittacetasikā"ti. "idhāti vā paccayadhammā, huranti
paccayuppannadhammā, ubhayamantarenāti paṇṇattidhammā vuttā"ti vadanti. Taṃ sabbaṃ
aṭṭhakathāsu natthi. Evaṃ tāva "diṭṭhe diṭṭhamattaṃ bhavissatī"tiādinā diṭṭhādivasena
catudhā tebhūmakadhammā saṅgahetabbā. Tattha subhasukhaniccaattaggāhaparivajjanamukhena
asubhadukkhāniccānattānupassanā dassitāti heṭṭhimāhi visuddhīhi saddhiṃ saṅkhepeneva
vipassanā kathitā. "tato tvaṃ bāhiya na tenā"ti iminā rāgādīnaṃ
samucchedassa adhippetattā maggo. "tato tvaṃ bāhiya na tatthā"ti iminā phalaṃ.
"nevidhā"tiādinā anupādisesā nibbānadhātu kathitāti daṭṭhabbaṃ. Tena vuttaṃ
"athakho bāhiyassa .pe. Āsavehi cittaṃ vimuccī"ti.
      Imāya saṅkhittapadāya desanāya tāvadevāti tasmiṃyeva khaṇe, na kālantare.
Anupadāyāti aggahetvā. Āsavehīti ābhavaggaṃ āgotrabhuṃ savanato pavattanato
cirapārivāsiyaṭṭhena madirādiāsavasadisatāya ca "āsavā"ti laddhanāmehi kāmarāgādīhi.
Vimuccīti samucchedavimuttiyā ca paṭipassaddhivimuttiyā ca vimucci nissajji. So
hi satthu dhammaṃ suṇanto eva sīlāni sodhetvā yathāladdhaṃ cittasamādhiṃ nissāya
vipassanaṃ paṭṭhapetvā khippābhiññatāya tāvadeva sabbāsave khepetvā saha
@Footnote: 1 abhi. 37/505/305

---------------------------------------------------------------------------------------------
page99.
Paṭisambhidāhi arahattaṃ pāpuṇi. So saṃsārasotaṃ chinditvā katavaṭṭapariyanto
antimadehadharo hutvā ekūnavīsatiyā paccavekkhaṇāsu pavattāsu dhammatāya
codiyamāno bhagavantaṃ pabbajjaṃ yāci. "paripuṇṇante pattacīvaran"ti puṭṭho
"na paripuṇṇan"ti āha. Atha naṃ satthā "tenahi pattacīvaraṃ pariyesā"ti vatvā
pakkāmi. Tena vuttaṃ "athakho bhagavā .pe. Pakkāmī"ti.
      So kira kassapadasabalassa sāsane vīsavassasahassāni samaṇadhammaṃ karonto
"bhikkhunā nāma attanā paccaye labhitvā yathādānaṃ karontena attanāva
paribhuñjituṃ vaṭṭatī"ti ekassa bhikkhussapi pattena vā cīvarena vā saṅgahaṃ
nākāsi, tenassa ehibhikkhuupasampadāya upanissayo nāhosi. Keci panāhu "so
kira buddhasuññe loke coro hutvā dhanukalāpaṃ sannayhitvā araññe corikaṃ
karonto ekaṃ paccekabuddhaṃ disvā pattacīvaralobhena taṃ usunā vijjhitvā
pattacīvaraṃ gaṇhi, tenassa iddhimayapattacīvaraṃ na uppajjissatīti, satthā taṃ
ñatvā ehibhikkhubhāvena pabbajjaṃ na adāsī"ti. Tampi pattacīvarapariyesanaṃ
caramānaṃ ekā dhenu vegena āpatantī paharitvā jīvitakkhayaṃ pāpesi. Taṃ sandhāya
vuttaṃ "athakho acirapakkantassa bhagavato bāhiyaṃ dārucīriyaṃ gāvī taruṇavacchā
adhipatitvā jīvitā voropesī"ti.
      Tattha acirapakkantassāti na ciraṃ pakkantassa bhagavato. Gāvī taruṇavacchāti
ekā yakkhinī taruṇavacchadhenurūpā. Adhipatitvāti abhibhavitvā madditvā. Jīvitā
voropesīti purimasmiṃ attabhāve laddhāghātatāya diṭṭhamatteneva vericittaṃ
uppādetvā siṅgena paharitvā jīvitā voropesi.
      Satthā piṇḍāya caritvā katabhattakicco sambahulehi bhikkhūhi saddhiṃ
nagarato nikkhamanto bāhiyassa sarīraṃ saṅkāraṭṭhāne patitaṃ disvā bhikkhū

---------------------------------------------------------------------------------------------
page100.
Āṇāpesi "bhikkhave ekasmiṃ gehadvāre ṭhatvā mañcakaṃ āharāpetvā idaṃ
sarīraṃ nagarato nīharitvā jhāpetvā thūpaṃ karothā"ti, bhikkhū tathā akaṃsu. Katvā
ca pana vihāraṃ gantvā satthāraṃ upasaṅkamitvā attanā katakiccaṃ ārocetvā
tassa abhisamparāyaṃ pucchiṃsu. Atha nesaṃ bhagavā tassa parinibbutabhāvaṃ ācikkhi.
Bhikkhū "tumhe bhante `bāhiyo dārucīriyo arahattaṃ patto'ti vadatha, kadā so
arahattaṃ patto"ti pucchiṃsu "mama dhammaṃ sutakāle"ti ca vutte "kadā panassa
tumhehi dhammo kathito"ti. Piṇḍāya carantena ajjeva antaravīthiyaṃ ṭhatvāti.
Appamattako so bhante tumhehi antaravīthiyaṃ ṭhatvā kathitadhammo, kathaṃ so tāvatakena
visesaṃ nibbattesīti. "kiṃ bhikkhave mama dhammaṃ `appaṃ vā bahuṃ vā'ti pamiṇatha,
anekāni gāthāsahassānipi anatthasañhitāni na seyyo, atthanissitampana ekampi
gāthāpadaṃ seyyo"ti dassento:-
              "sahassampi ce gāthā       anatthapadasañhitā
               ekaṃ gāthāpadaṃ seyyo     yaṃ sutvā upasammatī"ti 1-
dhammapade imaṃ gāthaṃ vatvā "na kevalaṃ so parinibbānamattena, athakho mama
sāvakānaṃ bhikkhūnaṃ khippābhiññānaṃ aggabhāvenapi pūjāraho"ti dassento
"etadaggaṃ bhikkhave mama sāvakānaṃ bhikkhūnaṃ khippābhiññānaṃ, yadidaṃ bāhiyo
dārucīriyo"ti 2- taṃ āyasmantaṃ etadagge ṭhapesi. Taṃ sandhāya vuttaṃ "athakho
bhagavā sāvatthiyaṃ piṇḍāya caritvā .pe. Parinibbuto bhikkhave bāhiyo
dārucīriyo"ti.
      Tattha pacchābhattanti bhattakiccato pacchā. Piṇḍapātapaṭikkantoti piṇḍa-
pātapariyesanato paṭinivatto. Padadvayenāpi katabhattakiccoti vuttaṃ hoti. Nīharitvāti
nagarato bahi netvā. Jhāpethāti dahatha. Thūpañcassa karothati assa bāhiyassa
@Footnote: 1 khu.dha. 25/101/35  2 aṅ. ekaka. 20/216/25

Page 101-200.

page101.
Sarīradhātuyo gahetvā cetiyañca karotha. Tattha kāraṇamāha "sabrahmacārī vo bhikkhave
kālakato"ti. Tassattho:- yaṃ tumhe seṭṭhaṭṭhena brahmaṃ adhisīlādipaṭipattidhammaṃ
sandiṭṭhaṃ caratha, taṃ so tumhehi samānaṃ brahmaṃ acarīti sabrahmacārī
maraṇakālassa pattiyāva kālakato, tasmā taṃ mañcakena nīharitvā jhāpetha,
thūpañcassa karothāti.
      Tassa kā gatīti pañcasu gatīsu tassa katamā gati upapattibhavabhūtā, gatīti
vā nibbatti, ariyo puthujjano vāti kā niṭṭhāti attho. Abhisamparāyoti
pecca bhavasampatti 1- bhavanirodho vā. Kiñcāpi tassa thūpakaraṇāṇattiyāva
parinibbutabhāvo atthato pakāsito hoti, ye pana bhikkhū tattakena na jāniṃsu,
te "tassa kā gatī"ti pucchiṃsu. Pākaṭataraṃ vā kārāpetukāmā tathā bhagavantaṃ
pucchiṃsu.
      Paṇḍitoti aggamaggapaññāya adhigatattā paṇḍena ito gato pavattoti
paṇḍito. Paccapādīti paṭipajji. Dhammassāti lokuttaradhammassa. Anudhammanti
sīlavisuddhiādipaṭipadādhammaṃ. Athavā dhammassāti nibbānadhammassa. Anudhammanti
ariyamaggaphaladhammaṃ. Na ca maṃ dhammādhikaraṇanti dhammadesanāhetu na ca maṃ vihesesi
yathānusiṭṭhaṃ paṭipannattā. Yo hi satthu santike dhammaṃ sutvā kammaṭṭhānaṃ vā
gahetvā yathānusiṭṭhaṃ na paṭipajjati, so satthāraṃ viheseti nāma. Yaṃ sandhāya
vuttaṃ "vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme"ti. 2-
Athavā na camaṃ dhammādhikaraṇanti na ca imaṃ dhammādhikaraṇaṃ. Idaṃ vuttaṃ hoti:-
vaṭṭadukkhato niyyānahetubhūtaṃ imaṃ mama sāsanadhammaṃ supaṭipannattā na viheseti.
Duppaṭipanno hi sāsanaṃ bhindanto satthu dhammasarīre pahāraṃ deti nāma.
@Footnote: 1 Sī. pañcabhavuppatti, cha.Ma. pecca bhavuppatti
@2 vi.mahā. 4/9/9, Ma.mū. 12/283/244, Ma.Ma. 13/339/321

---------------------------------------------------------------------------------------------
page102.
Ayampana sammāpaṭipattiṃ matthakaṃ pāpetvā anupādisesāya nibbānadhātuyā
parinibbāyi. Tena vuttaṃ "parinibbuto bhikkhave bāhiyo dārucīriyo"ti.
      Etamatthaṃ viditvāti etaṃ therassa bāhiyassa anupādisesāya nibbānadhātuyā
parinibbutabhāvaṃ, tathā parinibbutānañca khīṇāsavānaṃ gatiyā pacurajanehi 1-
dubbiññeyyabhāvaṃ sabbākārato viditvā. Imaṃ udānanti imaṃ
patiṭṭhitaparinibbānānubhāvadīpakaṃ udānaṃ udānesi.
      Tattha yatthāti yasmiṃ nibbāne 2- āpo ca na gādhati, paṭhavī ca tejo
ca vāyo ca na gādhati na patiṭṭhāti. Kasmā? nibbānassa asaṅkhatasabhāvattā.
Na hi tattha saṅkhatadhammānaṃ lesopi sambhavati. Sukkāti sukkavaṇṇatāya 3- sukkāti
laddhanāmā gahanakkhattārakā. Na jotantīti na bhāsanti. Ādicco nappakāsatīti
tīsu dīpesu ekasmiṃ khaṇe ālokapharaṇasamattho ādiccopi ābhāvasena 4- na
dippati. 5- Na tattha candimā bhātīti satipi bhāsurabhāve 6- kantasītalakiraṇo
candopi tasmiṃ nibbāne abhāvato eva attano juṇhaviddhaṃsanena 7- na
virocati. Yadi tattha candimasūriyādayo natthi, lokantaro viya niccandhakārameva
taṃ bhaveyyāti āsaṅkaṃ sandhāyāha "tamo tattha na vijjatī"ti. Sati hi rūpagate 8-
tamo nāma na siyā.
      Yadā ca attanā vedi, muni monena brāhmaṇoti catusaccamunanato
monanti laddhanāmena maggañāṇena kāyamoneyyādīhi ca samannāgatattā
"munī"ti laddhanāmo ariyasāvakabrāhmaṇo teneva monasaṅkhātena paṭivedhañāṇena
yadā yasmiṃ kāle aggamaggakkhaṇe attanā sayameva anussavādike pahāya
@Footnote: 1 Sī. puthujjanehi  2 Sī. yassaṃ nibbānadhātuyaṃ  3 ka. sukkabharatāya
@4 Sī. abhāvena  5 cha.Ma. na dibbati  6 Sī. sātabhāve
@7 cha.Ma. juṇhāvibhāsanena  8 Sī.,cha.Ma. rūpābhāve

---------------------------------------------------------------------------------------------
page103.
Attapaccakkhaṃ katvā nibbānaṃ vedi paṭivijjhi. "avedī"tipi pāṭho, aññasīti
attho. Atha rūpā arūpā ca, sukhadukakhā pamuccatīti athāti tassa nibbānassa
jānanato pacchā. Rūpāti rūpadhammā, tena pañcavokārabhavo ekavokārabhavo ca gahito
hoti. Arūpāti arūpadhammā, tena rūpenāmissīkato arūpabhavo gahito hoti.
So "catuvokārabhavo"tipi vuccati. Sukhadukkhāti sabbattha uppajjanakasukhadukkhatopi
vaṭṭato. Athavā rūpāti rūpalokapaṭisandhito. Arūpāti arūpalokapaṭisandhito.
Sukhadukkhāti kāmāvacarapaṭisandhito. Kāmabhavo hi byāmissasukhadukkho. Evametasmā
sakalatopi vaṭṭato accantameva muccatīti gāthādvayenāpi bhagavā "mayhaṃ puttassa
evarūpā nibbānagatī"ti dasseti.
                       Dasamasuttavaṇṇanā niṭṭhitā.
                      Niṭṭhitā ca bodhivaggavaṇṇanā.
                         ---------------

---------------------------------------------------------------------------------------------
page104.
                          2. Muccalindavagga
                        1. Muccalindasuttavaṇṇanā
      [11] Muccalindavaggassa paṭhame muccalindamūleti ettha muccalindo vuccati
nīparukkho, so "niculo"tipi vuccati, tassa samīpe. Keci pana "muccaloti tassa
rukkhassa nāmaṃ, taṃ vanajeṭṭhakatāya pana muccalindoti vuttan"ti. Vadanti. Mahā
akālameghoti asampatte vassakāle uppannamahāmegho. So hi gimhānaṃ pacchime māse
sakalacakkavāḷagabbhaṃ pūrento udapādi. Sattāhavaddalikāti tasmiṃ uppanne
sattāhaṃ avicchinnā vuṭṭhikā ahosi. Sītavātaduddinīti sā ca sattāhavaddalikā
udakaphusitasammissena sītavātena samantato paribbhamantena dūsitadivasattā duddinī
nāma ahosi. Muccalindo nāma nāgarājāti tasseva muccalindarukkhassa samīpe
pokkharaṇiyā heṭṭhā nāgabhavanaṃ atthi, tattha nibbatto mahānubhāvo nāgarājā.
Sakabhavanāti attano nāgabhavanato. Sattakkhattuṃ bhogehi parikkhipitvāti sattavāre
attano sarīrabhogehi bhagavato kāyaṃ parivāretvā. Uparimuddhani mahantaṃ phaṇaṃ
vihaccāti bhagavato muddhappadesassa upari attano mahantaṃ phaṇaṃ pasāretvā.
"phaṇaṃ karitvā"tipi pāṭho, so evattho.
      Tassa kira nāgarājassa etadahosi "bhagavā ca mayhaṃ bhavanasamīpe rukkhamūle
nisinno, ayañca sattāhavaddalikā vattati, vāsāgāramassa laddhuṃ vaṭṭatī"ti.
So sattaratanamayaṃ pāsādaṃ nimminituṃ sakkontopi "evaṃ kate kāyasāro gahito
na bhavissati, dasabalassa kāyaveyyāvaccaṃ karissāmī"ti mahantaṃ attabhāvaṃ katvā
satthāraṃ sattakkhattuṃ bhogehi parikkhipitvā upari phaṇaṃ katvā dhāresi.
"parikkhepabbhantaraṃ lohapāsāde bhaṇḍāgāragabbhappamāṇaṃ ahosī"ti khandhakaṭṭhakathāyaṃ 1-
@Footnote: 1 Sī. andhakaṭṭhakathāyaṃ

---------------------------------------------------------------------------------------------
page105.
Vuttaṃ. Majjhimaṭṭhakathāyaṃ pana "heṭṭhā lohapāsādappamāṇan"ti. "icchiticchitena
iriyāpathena satthā viharissatī"ti kira nāgarājassa ajjhāsayo. Bhagavā pana
yathānisinnova sattāhaṃ vītināmesi. Tañca ṭhānaṃ supihitavātapānaṃ suphusitaggaḷadvāraṃ
kūṭāgāraṃ viya ahosi. Mā bhagavantaṃ sītantiādi tassa tathā karitvā
ṭhānakāraṇaparidīpanaṃ. 1- So hi "mā bhagavantaṃ sītaṃ bādhayittha, mā uṇhaṃ, mā
ḍaṃsādisamphasso bādhayitthā"ti tathā karitvā aṭṭhāsi.
      Tattha kiñcāpi sattāhavaddalikāya uṇhameva natthi, sace pana antarantarā
megho vigaccheyya, uṇhaṃ bhaveyya, tampi mā bādhayitthāti evaṃ tassa cintetuṃ
yuttaṃ. Keci panettha vadanti "uṇhaggahaṇaṃ bhogaparikkhepassa vipulabhāvakaraṇe
kāraṇakittanaṃ. Khuddake hi tasmiṃ bhagavantaṃ nāgassa sarīrasambhūtā usmā bādheyya,
vipulabhāvakaraṇena pana tādisaṃ mā uṇhaṃ bādhayitthāti tathā karitvā aṭṭhāsīti.
      Viddhanti ubbiddhaṃ, meghavigamena dūrībhūtanti attho. Vigatavalāhakanti
apagatameghaṃ. Devanti ākāsaṃ. Viditvāti "idāni vigatavalāhako ākāso, natthi
bhagavato sītādiupaddavo"ti ñatvā. Viniveṭhetvāti apanetvā. Sakavaṇṇanti
attano nāgarūpaṃ. Paṭisaṃharitvāti antaradhāpetvā. Māṇavakavaṇṇanti kumārakarūpaṃ.
      Etamatthanti vivekasukhapaṭisaṃvedino yattha katthaci sukhameva hotīti etaṃ
atthaṃ sabbākārena jānitvā. Imaṃ udānanti imaṃ vivekasukhānubhāvadīpakaṃ udānaṃ
udānesi.
      Tattha sukho vivekoti nibbānasaṅkhāto upadhiviveko sukho. Tuṭṭhassāti
catumaggañāṇasantosena tuṭṭhassa. Sutadhammassāti pakāsitadhammassa vissutadhammassa.
Passatoti taṃ vivekaṃ, yaṃ vā kiñci passitabbaṃ nāma, taṃ sabbaṃ attano
@Footnote: 1 Sī. tassa ṭhānakaraṇaparidīpanaṃ

---------------------------------------------------------------------------------------------
page106.
Vīriyabalādhigatena ñāṇacakkhunā passantassa. Abyāpajjhanti akuppanabhāvo, etena
mettāpubbabhāgo dassito. Pāṇabhūtesu saṃyamoti sattesu ca saṃyamo avihiṃsanabhāvo
sukhoti attho, etena karuṇāpubbabhāgo dassito.
      Sukhā virāgatā loketi vigatarāgatāpi loke sukhā. Kīdisī? kāmānaṃ
Samatikkamoti, yā kāmānaṃ samatikkamoti vuccati, sā vigatarāgatāpi sukhāti attho,
etena anāgāmimaggo kathito. Asmimānassa yo vinayoti iminā pana arahattaṃ
kathitaṃ. Arahattaṃ hi asmimānassa paṭipassaddhivinayoti vuccati, ito parañca sukhaṃ
nāma natthi, tenāha "etaṃ ve paramaṃ sukhan"ti. Evaṃ arahattena desanāya kūṭaṃ
gaṇhīti.
                       Paṭhamasuttavaṇṇanā niṭṭhitā.
                          -------------
                         2. Rājasuttavaṇṇanā
      [12] Dutiye sambahulānanti vinayapariyāyena tayo janā "sambahulā"ti
vuccanti, tato paraṃ saṃgho. Suttantapariyāyena pana tayo tayo eva, tato uddhaṃ
sambahulā. Tasmā idhāpi suttantapariyāyena sambahulāti veditabbā.
Upaṭṭhānasālāyanti dhammasabhāmaṇḍape. Sā hi dhammaṃ desetuṃ āgatassa tathāgatassa bhikkhūnaṃ
upaṭṭhānakaraṇaṭṭhānanti "upaṭṭhānasālā"ti vuccati. Athavā yattha bhikkhū vinayaṃ
vinicchinanti, dhammaṃ kathenti, sākacchaṃ samāpajjanti, sannipatanavasena pakatiyā
upatiṭṭhanti, sā sālāpi maṇḍapopi "upaṭṭhānasālātveva vuccati. Tatthāpi hi
buddhāsanaṃ niccaṃ paññattameva hoti. Idaṃ hi buddhānaṃ dharamānakāle bhikkhūnaṃ
cārittaṃ. Sannisinnānanti nisajjanavasena saṅgamma nisinnānaṃ. Sannipatitānanti
tato tato āgantvā sannipatanavasena sannipatitānaṃ. Athavā buddhāsanaṃ purato

---------------------------------------------------------------------------------------------
page107.
Katvā satthu sammukhe viya ādaruppattiyā sakkaccaṃ nisīdanavasena sannisinnānaṃ,
samānajjhāsayattā aññamaññasmiṃ ajjhāsayena suṭṭhu sammā ca nipatanavasena
sannipatitānaṃ. Ayanti idāni vuccamānaṃ niddisati. Antarākathāti
kammaṭṭhānamanasikārauddesaparipucchādīnaṃ antarā aññā ekā kathā, athavā majjhantike
laddhassa sugatovādassa, sāyaṃ labhitabbassa dhammassavanassa ca antarā pavattattā
antarākathā, samaṇasamācārasseva vā antarā pavattā aññā ekā kathāti
antarākathā. Udapādīti uppannā.
      Imesaṃ dvinnaṃ rājūnanti niddhāraṇe sāmivacanaṃ. Mahaddhanataro vātiādīsu
paṭhaviyaṃ nikhaṇitvā ṭhapitaṃ sattaratananicayasaṅkhātaṃ mahantaṃ dhanaṃ etassāti mahaddhano,
dvīsu ayaṃ atisayena mahaddhanoti mahaddhanataro. Vāsaddo vikappattho. Sesapadesupi
eseva nayo. Ayampana viseso:- niccaparibbayavasena mahanto bhogo
etassāti mahābhogo. Devasikaṃ pavisanaāyabhūto mahanto koso etassāti
mahākoso. Apare pana "devasikaṃ pavisanaāyabhūtaṃ maṇisārapheggugumbādibhedabhinnaṃ
pariggahavatthudhanaṃ, tadeva sāragabbhādīsu nihitaṃ koso"ti vadanti. Vajiro mahānīlo
indanīlo marakato veḷuriyo padumarāgo phussarāgo kakketano pulāko 1- vimalo
lohitaṅko phaliko pavālo jotiraso 2- gomuttako gomedako sogandhiko muttā
saṅkho añjanamūlo rājapaṭṭo amataṃsako 3- piyako 4- brāhmaṇī cāti catuvīsati
maṇi nāma. Satta lohāni kahāpaṇo ca sāro nāma. Sayanacchādanapāvuraṇarattacelādīni 5-
pheggu nāma. Candanāgarukuṅkumatagarakappūrādi gumbā nāma. Tattha
purimena ādisaddena sālivīhiādimuggamāsādipubbaṇṇāparaṇṇabhedaṃ dhaññavikatiṃ
ādiṃ katvā yaṃ sattānaṃ upabhogaparibhogabhūtaṃ vatthu, taṃ sabbaṃ saṅgayhati. Mahantaṃ
@Footnote: 1 Sī.,ka. phulāko.  2 Sī. jotiraṅgo  3 Sī. amataṃsuko
@4 ka. sassako  5 cha.Ma.... gajadantasilādīni

---------------------------------------------------------------------------------------------
page108.
Vijitaṃ raṭṭhaṃ etassāti mahāvijito. Mahanto hatthiassādivāhano etassāti
mahāvāhano. Mahantaṃ senābalañceva thāmabalañca etassāti mahabbalo.
Icchitanipphattisaṅkhātā puññakammanipphannā mahatī iddhi etassāti mahiddhiko.
Tejasaṅkhāto ussāhamantapabhusattisaṅkhāto vā mahanto ānubhāvo etassāti
mahānubhāvo.
      Ettha ca paṭhamena āyasampadā, dutiyena cittūpakaraṇasampadā, tatiyena
vibhavasampadā, catutthena janapadasampadā, pañcamena yānasampadā, chaṭṭhena
parivārasampadāya saddhiṃ attasampadā, sattamena puññakammasampadā, aṭṭhamena
pabhāvasampadā tesaṃ rājūnaṃ pakāsitā hoti. Tena yā sā sāmisampatti amaccasampatti
senāsampatti raṭṭhasampatti vibhavasampatti mittasampatti duggasampattīti
satta pakatisampadā rājūnaṃ icchitabbā, tā sabbā yathārahaṃ paridīpitāti
veditabbā.
      Dānādīhi catūhi saṅgahavatthūhi parisaṃ rañjetīti rājā. Magadhānaṃ issaroti
māgadho. Mahatiyā senāya samannāgatattā seniyagottattā vā seniyo. Bimbi
vuccati suvaṇṇaṃ, tasmā sārabimbivaṇṇatāya bimbisāro. Keci pana "nāmamevetaṃ
tassa rañño"ti vadanti. Paccāmittaṃ 1- parasenaṃ jinātīti pasenadi. Kosalaraṭṭhassa
adhipatīti kosalo. Ayañcarahīti ettha carahīti nipātamattaṃ. Vippakatāti apariyositā,
ayaṃ tesaṃ bhikkhūnaṃ antarākathā aniṭṭhitāti attho.
      Sāyanhasamayanti sāyanhe ekaṃ samayaṃ. Paṭisallānā vuṭṭhitoti tato tato
rūpādiārammaṇato cittassa paṭisaṃharaṇato paṭisallānasaṅkhātāya phalasamāpattito
yathākālaparicchedaṃ vuṭṭhito. Bhagavā hi pubbaṇhasamayaṃ bhikkhusaṃghaparivuto sāvatthiṃ
@Footnote: 1 Ma. paccuddhaṃ

---------------------------------------------------------------------------------------------
page109.
Pavisitvā bhikkhūnaṃ sulabhapiṇḍapātaṃ katvā katabhattakicco bhikkhūhi saddhiṃ sāvatthito
nikkhamitvā vihāraṃ pavisitvā gandhakuṭipamukhe ṭhatvā vattaṃ dassetvā ṭhitānaṃ
bhikkhūnaṃ yathāsamuṭṭhitaṃ sugatovādaṃ datvā tesu araññarukkhamūlādidivāṭṭhānaṃ
uddissa gatesu gandhakuṭiṃ pavisitvā phalasamāpattisukhena divasabhāgaṃ vītināmetvā
yathākālaparicchede samāpattito vuṭṭhāya "mayhaṃ upagamanaṃ āgamayamānā catasso parisā
sakalavihāraṃ paripūrentiyo nisinnā, idāni me dhammadesanatthaṃ dhammasabhāmaṇḍalaṃ
upagantuṃ kālo"ti āsanato uṭṭhāya 1- kesarasīho viya kāñcanaguhāya
surabhigandhakuṭito nikkhamitvā yūthaṃ upasaṅkamanto mattavaravāraṇo viya akāyacāpallena
cāruvikkantagamano asītianubyañjanapaṭimaṇḍitabāttiṃsamahāpurisalakkhaṇasamujjalāya
byāmappabhāya parikkhepavilāsasampannāya pabhassaraketumālālaṅkatāya
nīlapītalohitodātamañjiṭṭhapabhassarānaṃ vasena chabbaṇṇabuddharaṃsiyo vissajjentiyā
acinteyyānubhāvāya anupamāya buddhalīlāya samannāgatāya rūpakāyasampattiyā sakalavihāraṃ
ekālokaṃ kurumāno upaṭṭhānasālaṃ upasaṅkami. Tena vuttaṃ "athakho bhagavā .pe.
Tenupasaṅkamī"ti.
      Evaṃ upasaṅkamitvā vattaṃ dassetvā nisinne te bhikkhū tuṇhībhūte disvā
"mayi akathente ime bhikkhū buddhagāravena kappampi na kathessantī"ti
kathāsamuṭṭhāpanatthaṃ "kāya nuttha bhikkhave"tiādimāha. Tattha kāya nutthāti katamāya nu
bhavatha. "kāya notthā"tipi pāḷi, so evattho, "kāya nevatthā"tipi paṭhanti,
tassa katamāya nu etthāti attho. Tatrāyaṃ saṅkhepattho:- bhikkhave katamāya
nāma kathāya idha sannisinnā bhavatha, katamā ca tumhākaṃ kathā mamāgamanapaccayā
aniṭṭhitā, taṃ niṭṭhāpessāmīti 2- evaṃ sabbaññupavāraṇāya pavāresi.
@Footnote: 1 cha.Ma. vuṭṭhāya  2 Sī.,ka. niṭṭhapeyyāthāti

---------------------------------------------------------------------------------------------
page110.
      Na khvetanti na kho etaṃ, ayameva vā pāṭho. "na khotan"tipi paṭhanti,
na kho etaṃ icceva padavibhāgo. Kulaputtānanti jātiācārakulaputtānaṃ. Saddhāti
saddhāya, kammaphalasaddhāya ratanattayasaddhāya ca. Agārasmāti gharato, gahaṭṭhabhāvatoti 1-
attho. Anagāriyanti pabbajjaṃ. Pabbajitānanti upagatānaṃ. Yanti
kiriyāparāmasanaṃ. Tatthāyaṃ padayojanā:- bhikkhave tumhe neva rājābhinītā na
corābhinītā na iṇaṭṭā na jīvitapakatā pabbajitā, athakho saddhāya agārato nikkhamitvā
mama sāsane pabbajitā, tumhe etarahi evarūpiṃ rājapaṭisaṃyuttaṃ tiracchānakathaṃ
katheyyātha, yaṃ evarūpāya kathāya kathanaṃ, etaṃ tumhākaṃ na kho paṭirūpaṃ na
yuttamevāti.
      Evaṃ sannipatitānaṃ pabbajitānaṃ appatirūpaṃ paṭikkhipitvā idāni nesaṃ
patirūpaṃ paṭipattiṃ anujānanto "sannipatitānaṃ vo bhikkhave dvayaṃ karaṇīyaṃ dhammī
vā kathā ariyo vā tuṇhībhāvo"ti āha. Tattha voti tumhākaṃ. Karaṇīyanti hi
padaṃ apekkhitvā kattari sāmivacanametaṃ, tasmā tumhehīti attho. Dvayaṃ karaṇīyanti
dve kattabbā. Dhammī kathāti catusaccadhammato anapetā kathā, pavattinivattiparidīpinī
dhammadesanāti attho. Dasakathāvatthusaṅkhātāpi hi dhammakathā tadekadesā evāti.
Ariyoti ekantahitāvahattā ariyo, visuddho uttamoti vā ariyo. Tuṇhībhāvoti
samathavipassanābhāvanābhūtaṃ akathanaṃ. Keci pana "vacīsaṅkhārapaṭipakkhabhāvato dutiyajjhānaṃ
ariyo tuṇhībhāvo"ti vadanti. Apare "catutthajjhānaṃ ariyo tuṇhībhāvo"ti
vadanti. Ayampanettha attho:- bhikkhave cittavivekassa paṭibyūhanatthaṃ vivekaṭṭhakāyā
suññāgāre viharantā sace kahāci sannipatatha, evaṃ sannipatitehi tumhehi
"assutaṃ sāveti sutaṃ vā pariyodapetī"ti vuttanayena aññamaññupakārāya 2-
@Footnote: 1 cha.Ma. gahaṭṭhabhāvāti  2 cha.Ma. aññamaññassūpakārāya

---------------------------------------------------------------------------------------------
page111.
Khandhādīnaṃ aniccatādipaṭisaṃyuttā dhammakathā vā pavattetabbā, aññamaññaṃ
abyābādhanatthaṃ jhānasamāpattiyā vā viharitabbanti.
      Tattha purimena karaṇīyavacanena anotiṇṇānaṃ sāsane otaraṇūpāyaṃ
dasseti, pacchimena otiṇṇānaṃ saṃsārato nissaraṇūpāyaṃ. Purimena vā āgamaveyyattiye
niyojeti, pacchimena adhigamaveyyattiye. Athavā purimena sammādiṭṭhiyā
paṭhamaṃ uppattihetuṃ dīpeti, dutiyena dutiyaṃ. Vuttañhetaṃ:-
           "dveme bhikkhave hetū dve paccayā sammādiṭṭhiyā
        uppādāya parato ca ghoso, paccattañca yoniso manasikāro"ti. 1-
      Purimena vā lokiyasammādiṭṭhiyā mūlakāraṇaṃ vibhāveti, pacchimena
lokuttarasammādiṭṭhiyā mūlakāraṇantievamādinā yojanā veditabbā.
      Etamatthaṃ viditvāti tehi bhikkhūhi kittitakāmasampattito jhānādisampatti
santatarā ceva paṇītatarā cāti etamatthaṃ sabbākārato viditvā. Imaṃ udānanti
imaṃ ariyavihārasukhānubhāvadīpakaṃ udānaṃ udānesi.
      Tattha yañca kāmasukhaṃ loketi lokasaddo "khandhaloko āyatanaloko
dhātuloko"tiādīsu 2- saṅkhāresu āgato.
       "yāvatā candimasūriyā pariharanti    disā bhanti virocanā
        tāva sahassadhā loko          ettha te vattatī vaso"ti-
ādīsu 3- okāse āgato. "addasā kho bhagavā buddhacakkhunā lokaṃ volokento"ti-
ādīsu 4- sattesu. Idha pana sattaloke okāsaloke ca veditabbo. Tasmā avīcito
@Footnote: 1 aṅa.duka. 20/127/83
@2 khu.mahā. 29/14/10, khu.cūḷa. 30/58,170,505/8,87,246 (syā)
@3 Ma.mū. 12/503/445  4 vi.mahā. 4/9/9, Ma.mū. 12/283/244

---------------------------------------------------------------------------------------------
page112.
Paṭṭhāya upari brahmalokato 1- heṭṭhā etasmiṃ loke yaṃ vatthukāme paṭicca
kilesakāmavasena uppajjanato kāmasahagataṃ sukhaṃ. Yañcidaṃ diviyaṃ sukhanti yañca idaṃ
divi bhavaṃ dibbavihāravasena ca laddhabbaṃ brahmānaṃ manussānañca rūpasamāpattisukhaṃ.
Taṇhakkhayasukhassāti yaṃ āgamma taṇhā khīyati, taṃ nibbānaṃ ārammaṇaṃ katvā
taṇhāya ca paṭipassambhanavasena pavattaphalasamāpattisukhaṃ taṇhakkhayasukhaṃ nāma, tassa
taṇhakkhayasukhassa. Eteti liṅgavipallāsena niddeso, etāni sukhānīti attho.
Keci ubhayampi sukhasāmaññena gahetvā "etna"ti paṭhanti, tesaṃ "kalaṃ nagghatī"ti
pāṭhena bhavitabbaṃ.
      Soḷasinti soḷasannaṃ pūraṇiṃ. Ayaṃ hettha saṅkhepattho:- cakkavattisukhaṃ
ādiṃ katvā sabbasmiṃ manussaloke manussasukhaṃ, nāgasupaṇṇādiloke nāgādīhi
anubhavitabbaṃ sukhaṃ, cātumahārājikādidevaloke chabbidhaṃ kāmasukhanti yaṃ ekādasavidhe
kāmaloke uppajjantaṃ kāmasukhaṃ, yañca idaṃ  rūpārūpadevesu dibbavihārabhūtesu
rūpārūpajjhānesu ca uppannattā "diviyan"ti laddhanāmaṃ lokiyajjhānasukhaṃ,
sakalampi tadubhayaṃ taṇhakkhayasukhasaṅkhātaṃ phalasamāpattisukhaṃ soḷasa bhāge katvā tato
ekabhāgaṃ soḷasabhāgaguṇe laddhaṃ ekabhāgasaṅkhātaṃ kalaṃ na agghatīti.
      Ayañca atthavaṇṇanā phalasamāpattisāmaññena vuttā. Pāḷiyaṃ avisesena
taṇhakkhayassa āgatattā paṭhamaphalasamāpattisukhassāpi kalaṃ lokiyaṃ nagghati eva.
Tathāhi vuttaṃ:-
           "paṭhabyā ekarajjena      saggassa gamanena vā
            sabbalokādhipaccena       sotāpattiphalaṃ varan"ti. 2-
      Sotāpattisaṃyuttepi vuttaṃ:-
           "kiñcāpi bhikkhave rājā cakkavattī catunnaṃ dīpānaṃ
        issariyādhipaccaṃ rajjaṃ kāretvā kāyassa bhedā parammaraṇā sugatiṃ saggaṃ
@Footnote: 1 Sī..ka. rūpibrahmalokato  2 khu.dha. 25/178/48

---------------------------------------------------------------------------------------------
page113.
        Lokaṃ upapajjati devānaṃ tāvatiṃsānaṃ sahabyataṃ, so tattha nandavane
        accharāsaṅghaparivuto dibbehi ca pañcahi kāmaguṇehi samappito
        samaṅgībhūto paricāreti, so catūhi dhammehi asamannāgato, athakho so
        aparimuttova nirayā, aparimutto tiracchānayoniyā, aparimutto
        pettivisayā, aparimutto apāyaduggativinipātā. Kiñcāpi bhikkhave
        ariyasāvako piṇḍiyālopena yāpeti, nantakāni ca dhāreti.
        So catūhi dhammehi samannāgato, athakho so parimutto nirayā,
        parimutto tiracchānayoniyā, parimutto pettivisayā, parimutto
        apāyaduggativinipātā.
           Katamehi catūhi? idha bhikkhave ariyasāvako buddhe
        Aveccappasādena samannāgato hoti `itipi so bhagavā arahaṃ .pe.
        Buddho bhagavā'ti. Dhamme aveccappasādena .pe. Viññūhīti. Saṃghe
        aveccappasādena .pe. Puññakkhettaṃ lokassā'ti. Ariyakantehi
        sīlehi samannāgato hoti akhaṇḍehi .pe. Samādhisaṃvattanikehi.
        Imehi catūhi dhammehi samannāgato hoti, yo ca bhikkhave catunnaṃ
        dīpānaṃ paṭilābho, yo catunnaṃ dhammānaṃ paṭilābho, catunnaṃ dīpānaṃ
        paṭilābho catunnaṃ dhammānaṃ paṭilābhassa kalaṃ nagghati soḷasin"ti. 1-
      Evaṃ bhagavā sabbattha lokiyasukhaṃ sauttaraṃ sātisayaṃ, lokuttarasukhameva
anuttaranti atisayanti bhājesīti.
                       Dutiyasuttavaṇṇanā niṭṭhitā.
                         --------------
@Footnote: 1 saṃ.mahā. 19/997/295-6

---------------------------------------------------------------------------------------------
page114.
                         3. Daṇḍasuttavaṇṇanā
      [13] Tatiye kumārakāti dārakā. Antarā ca sāvatthiṃ antarā ca
jetavananti antarāsaddo "tadantaraṃ ko jāneyya, aññatara tathāgatā"ti, 1-
"janā saṅgamma mantenti, mañca tvañca kimantaran"tiādīsu 2- kāraṇe āgato.
"addasā maṃ bhante aññatarā itthī vijjantarikāya bhājanaṃ dhovantī"tiādīsu 3- khaṇe.
"yassantarato na santi kopā"tiādīsu 4- citte. "antarā vosānamāpādī"tiādīsu 5-
vemajjhe. "apicāyaṃ bhikkhave tapodā dvinnaṃ mahānirayānaṃ antarikāya
āgacchatī"tiādīsu 6- vivare. Svāyamidhāpi vivare veditabbo. Tasmā sāvatthiyā ca
jetavanassa ca vivareti evamettha attho veditabbo. Antarāsaddayogato cettha
upayogavacanaṃ "antarā ca sāvatthiṃ antarā ca jetavanan"ti. Īdisesu ṭhānesu
akkharacintakā "antarā gāmañca nadiñca gacchatī"ti ekameva antarāsaddaṃ 7-
payuñjanti, so dutiyapadenapi yojetabbo hoti, idha pana yojetvā vutto.
      Ahiṃ daṇḍena hanantīti bilato nikkhamitvā gocarāya gacchantaṃ kaṇhasappaṃ
chātajjhattaṃ 8- anubandhitvā yaṭṭhīhi pothenti. Tena ca samayena bhagavā sāvatthiṃ
piṇḍāya gacchanto antarāmagge te dārake ahiṃ daṇḍena hanante disvā
"kasmā kumārakā imaṃ ahiṃ daṇḍena hanathā"ti pucchitvā "ḍaṃsanabhayena
bhante"ti ca vutte "ime attano sukhaṃ karissāmāti imaṃ paharantā
nibbattaṭṭhāne dukkhaṃ anubhavissanti, aho avijjāya nikatikosallan"ti dhammasaṃvegaṃ
uppādesi, teneva ca dhammasaṃvegena udānaṃ udānesi. Tena vuttaṃ "athakho
bhagavā"tiādi.
@Footnote: 1 aṅ.chakka. 22/315/391 (syā), aṅ.dasaka. 24/75/112
@2 saṃ.sa. 15/228/242  3 Ma.Ma. 13/149/122
@4 vi.cūḷa. 7/332/117, khu.u. 25/20/119  5 aṅa.dasaka. 24/84/126
@6 vi. mahāvi. 1/231/164  7 su.vi. 1/1/34  8 ka. chātajjhappattaṃ

---------------------------------------------------------------------------------------------
page115.
      Tattha etamatthaṃ viditvāti "ime dārakā attasukhāya paradukkhaṃ karontā
sayaṃ parattha sukhaṃ 1- na labhissantī"ti etamatthaṃ jānitvāti evameke vaṇṇenti.
Aññesaṃ duppaṭipannānaṃ sukhapariyesanaṃ āyatiṃ dukkhāya saṃvattati, supaṭipannānaṃ
ekantena sukhāya saṃvattati. Tasmā "paravihesāvinimuttā accantameva sukhabhāgino
vata mayhaṃ ovādappaṭikarā"ti somanassavasenevetampi satthā udānaṃ udānesīti
vadanti. Apare pana bhaṇanti "evaṃ tehi kumārakehi pavattitaṃ paraviheṭhanaṃ
sabbākārena ādīnavato viditvā paravihesāya parānukampāya ca yathākkamaṃ
ādīnavānisaṃsavibhāvanaṃ imaṃ udānaṃ udānesī"ti.
      Tattha sukhakāmānīti ekanteneva attano sukhassa icchanato sukhānugiddhāni.
Bhūtānīti pāṇino. Yo daṇḍena vihiṃsatīti ettha daṇḍenāti desanāmattaṃ,
daṇḍena vā leḍḍusatthappāṇippahārādīhi vāti attho. Athavā daṇḍenāti
daṇḍanena. Idaṃ vuttaṃ hoti:- yo sukhakāmāni sabbabhūtāni jātiādinā
ghaṭṭanavasena vacīdaṇḍena vā pāṇimuggarasatthādīhi pothanatāḷanacchedanādivasena
sarīradaṇḍena vā sataṃ vā sahassaṃ vā ṭhāpanavasena 2- dhanadaṇḍena vāti imesu
daṇḍesu yena kenaci daṇḍena vihiṃsati vibādheti 3- dukkhaṃ pāpeti. Attano
sukhamesāno, pecca so na labhate sukhanti so puggalo attano sukhaṃ esanto
gavesanto patthento pecca paraloke manussasukhaṃ dibbasukhaṃ nibbānasukhaṃ tividhampi
sukhaṃ na labhati, aññadatthu tena daṇḍena dukkhameva labhatīti attho.
      Pecca so labhate sukhanti yo khantimettānuddayasampanno "yathāhaṃ
sukhakāmo dukkhappaṭikūlo, evaṃ sabbepī"ti cintetvā sampattaviratiādīsu ṭhito
vuttanayena kenaci daṇḍena sabbānipi bhūtāni na hiṃsati na bādhati, so
@Footnote: 1 Sī.,ka. paramatthasukhaṃ  2 Ma. ṭhānavasena  3 cha.Ma. viheṭheti

---------------------------------------------------------------------------------------------
page116.
Puggalo paraloke manussabhūto manussasukhaṃ, devabhūto dibbasukhaṃ, ubhayaṃ atikkamanto
nibbānasukhaṃ labhatīti. Ettha ca tādisassa puggalassa avassaṃ bhāvitāya taṃ sukhaṃ
paccuppannaṃ viya hotīti dassanatthaṃ "labhate"ti vuttaṃ. Purimagāthāyapi eseva nayo.
                       Tatiyasuttavaṇṇanā niṭṭhitā.
                          -------------
                        4. Sakkārasuttavaṇṇanā
      [14] Catutthe tena kho pana samayena bhagavā sakkato hotīti kappānaṃ
satasahassādhikesu catūsu asaṅkhyeyyesu paripūritassa puññasambhāravisesassa phalabhūtena
"ito paraṃ mayhaṃ okāso natthī"ti ussāhajātena viya uparūpari vaḍḍhamānena
sakkārādinā bhagavā sakkato hoti. Sabbadisāsu hi yamakamahāmegho vuṭṭhahitvā
mahoghaṃ viya sabbapāramiyo "ekasmiṃ attabhāve vipākaṃ dassāmā"ti sampiṇḍitā
viya bhagavato lābhasakkāramahoghaṃ nibbattayiṃsu. Tato annapānavatthayāna-
mālāgandhavilepanādihatthā khattiyabrāhmaṇādayo āgantvā "kahaṃ buddho, kahaṃ bhagavā,
kadaṃ devadevo, kahaṃ narāsabho, kahaṃ purisasīho"ti bhagavantaṃ pariyesanti. Sakaṭasatehi
paccaye āharitvā okāsaṃ alabhamānā samantā gāvutappamāṇepi sakaṭadhurena
sakaṭadhuraṃ āhacca tiṭṭhanti ceva anubandhanti ca andhakavindabrāhmaṇādayo viya.
Sabbantaṃ khandhake 1- tesu tesu ca suttesu āgatanayena veditabbaṃ. Yathā ca
bhagavato, evaṃ bhikkhusaṃghassāti. Vuttañhetaṃ:-
           "yāvatā kho cunda etarahi saṃghā vā gaṇā vā loke
        uppannā, nāhaṃ cunda aññaṃ ekasaṃghampi samanupassāmi evaṃ
        lābhaggayasaggappattaṃ, yatharivāyaṃ cunda bhikkhusaṃgho"ti. 2-
@Footnote: 1 vi.mahā. 5/282/53  2 dī.pā. 11/176/107

---------------------------------------------------------------------------------------------
page117.
    Svāyaṃ bhagavato ca bhikkhusaṃghassa ca uppanno lābhasakkāro ekato hutvā
dvinnaṃ mahānadīnaṃ udakogho viya appameyyo ahosi. Tena vuttaṃ "tena kho
pana samayena bhagavā sakkato hoti .pe. Parikkhārānaṃ, bhikkhusaṃghopi sakkato
.pe. Parikkhārānan"ti.
      Titthiyā pana pubbe akatapuññatāya ca duppaṭipannatāya ca asakkatā
agarukatā, buddhuppādena pana visesato vipannasobhā sūriyuggamane khajjopanakā
viya nippabhā nittejā hatalābhasakkārā ahesuṃ. Te tādisaṃ bhagavato saṃghassa ca
lābhasakkāraṃ asahamānā issāpakatā "evaṃ ime pharusāhi vācāhi ghaṭetvāva
palāpessāmā"ti usūyā visuggāraṃ 1- uggirantā tattha tattha bhikkhū akkosantā
paribhāsantā vicariṃsu. Tena vuttaṃ "aññatitthiyā pana paribbājakā asakkatā
honti .pe. Parikkhārānaṃ. Athakho te aññatitthiyā paribbājakā bhagavato
sakkāraṃ asahamānā bhikkhusaṃghassa ca, gāme ca araññe ca bhikkhū disvā asabbhāhi
pharusāhi vācāhi akkosanti paribhāsanti rosenti vihesentī"ti.
      Tattha asabbhāhīti asabhāyoggāhi sabhāyaṃ sādhujanasamūhe vattuṃ ayuttāhi,
duṭṭhullāhīti attho. Pharusāhīti kakkhaḷāhi mammacchedikāhi. Akkosantīti
jātiādīhi akkosavatthūhi khuṃsenti. Paribhāsantīti bhaṇḍanavasena bhayaṃ uppādentā
tajjenti. Rosentīti yathā parassa roso hoti, evaṃ anuddhaṃsanavasena rosaṃ
uppādenti. Vihesentīti viheṭhenti vividhehi ākārehi aphāsukaṃ karonti.
      Kathampanete samantapāsādike bhagavati bhikkhusaṃghe ca akkosādīni
pavattesunti? bhagavato uppādato pahīnalābhasakkāratāya upahatacittā paṭhaviṃ khaṇitvā
pakkhalantā viya avaṇe veḷuriyamaṇimhi vaṇaṃ uppādentā viya ca sundarikaṃ
@Footnote: 1 ka. visūkāni

---------------------------------------------------------------------------------------------
page118.
Nāma paribbājikaṃ saññāpetvā tāya satthu bhikkhūnañca avaṇṇaṃ vuṭṭhāpetvā
akkosādīni pavattesuṃ. Tampanetaṃ sundarīvatthu parato sundarīsutte 1- pāḷiyaṃyeva
āgamissati tasmā yamettha vattabbaṃ, taṃ tattheva vaṇṇayissāma.
      Bhikkhū bhagavato santikaṃ upasaṅkamitvā taṃ pavattiṃ ārocesuṃ. Tena vuttaṃ
"athakho sambahulā bhikkhū yena bhagavā tenupasaṅkamiṃsu .pe. Vihesentī"ti. Taṃ
vuttatthameva.
      Etamatthaṃ viditvāti etaṃ issāpakatānaṃ titthiyānaṃ vippaṭipattiṃ sabbākārato
viditvā. Imaṃ udānanti imaṃ tehi kate vippakāre pasannacittehi ca parehi
kate upakāre tādibhāvānubhāvadīpakaṃ udānaṃ udānesi.
      Tattha gāme araññe sukhadukkhaphuṭṭhoti gāme vā araññe vā yattha
katthaci sukhena dukkhena ca phuṭṭho sukhadukkhāni anubhavanto, tesaṃ vā paccayehi
samaṅgībhūto. Nevattato no parato dahethāti "ahaṃ sukhito, ahaṃ dukkhito, mama
sukhaṃ, mama dukkhaṃ, parenidaṃ mayhaṃ sukhadukkhaṃ uppāditan"ti ca neva attato na
parato taṃ sukhadukkhaṃ ṭhapetha. Kasmā? na hettha khandhapañcake ahanti vā mamanti
vā paroti vā parassāti vā passitabbayuttakaṃ kiñci atthi, kevalaṃ saṅkhārā
eva pana yathāpaccayaṃ uppajjitvā khaṇe khaṇe bhijjantīti. Sukhadukkhaggahaṇañcettha
desanāsīsaṃ, sabbassāpi lokadhammassa vasena attho veditabbo. Iti
bhagavā "nāhaṃ kvacani, kassaci kiñcanatasmiṃ, na ca mama kvacani, katthaci
kiñcanatatthī"ti catukoṭikaṃ suññataṃ vibhāvesi.
      Idāni tassa attato parato ca adahanassa kāraṇaṃ dasseti "phusanti
phassā upadhiṃ paṭiccā"ti. Ete sukhavedanīyā dukkhavedanīyā ca phassā nāma
@Footnote: 1 khu.u. 25/38/152

---------------------------------------------------------------------------------------------
page119.
Khandhapañcakasaṅkhātaṃ upadhiṃ paṭicca tasmiṃ sati yathāsakaṃ visayaṃ phusanti, tattha
pavattantiyeva. Adukkhamasukhā hi vedanā santasabhāvatāya sukhe eva saṅgahaṃ gacchatīti
duvidhasamphassavasenevāyaṃ atthavaṇṇanā katā.
      Yathā pana te phassā na phusanti, taṃ dassetuṃ "nirupadhiṃ kena phuseyyuṃ
phassā"ti vuttaṃ. Sabbaso hi khandhūpadhiyā asati kena kāraṇena te phassā
phuseyyuṃ, na taṃ kāraṇaṃ atthi. Yadi hi tumhe akkosādivasena uppajjanasukhadukkhaṃ
na icchatha, sabbaso nirupadhibhāveyeva yogaṃ kareyyāthāti anupādisesanibbānadhātuyā
gāthaṃ niṭṭhapesi. Evaṃ iminā udānena vaṭṭavivaṭṭaṃ kathitaṃ.
                       Catutthasuttavaṇṇanā niṭṭhitā.
                         --------------
                        5. Upāsakasuttavaṇṇanā
      [15] Pañcame icchānaṅgalakoti icchānaṅgalanāmako kosalesu eko
brāhmaṇagāmo, tannivāsitāya tattha vā jāto bhavoti vā icchānaṅgalako.
Upāsakoti tīhi saraṇagamanehi bhagavato santike upāsakabhāvassa paveditattā
upāsako pañcasikkhāpadiko buddhamāmako dhammamāmako saṃghamāmako. Kenacideva
karaṇīyenāti uddhārasodhāpanādinā 1- kenacideva kattabbena. Tīretvāti
niṭṭhāpetvā. Ayaṃ kira upāsako pubbe abhiṇhaṃ bhagavantaṃ upasaṅkamitvā payirupāsati,
so katipayaṃ kālaṃ bahukaraṇīyatāya satthu dassanaṃ nābhisambhosi. Tenāha bhagavā
"cirassaṃ kho tvaṃ upāsaka imaṃ pariyāyamakāsi, yadidaṃ idhāgamanāyā"ti.
      Tattha cirassanti cirena. Pariyāyanti vāraṃ. Yadidanti nipāto, yo ayanti
attho, idaṃ vuttaṃ hoti:- idha mama santike āgamanāya yo ayaṃ ajja kato
@Footnote: 1 Sī.,ka. dhāraṇakehi uḷārasodhāpanādinā

---------------------------------------------------------------------------------------------
page120.
Vāro, taṃ imaṃ cirena papañcaṃ katvā akāsīti. Cirapaṭikāhanti cirapaṭiko ahaṃ,
cirakālato paṭṭhāya ahaṃ upasaṅkamitukāmoti sambandho. Kehici kehicīti ekaccehi
ekaccehi. Athavā kehici kehicīti yehi vā tehi vā. Tattha ādarabhāvaṃ 1- dasseti.
Satthari abhippasannassa hi satthu dassanadhammassavanesu viya na aññattha ādaro hoti.
Kiccakaraṇīyehīti ettha avassaṃ kātabbaṃ kiccaṃ, itaraṃ karaṇīyaṃ. Paṭhamaṃ vā kātabbaṃ
kiccaṃ, pacchā kātabbaṃ karaṇīyaṃ. Khuddakaṃ vā kiccaṃ, mahantaṃ karaṇīyaṃ. Byāvaṭoti
ussukko. Evāhanti evaṃ iminā pakārena ahaṃ nāsakkhiṃ upasaṅkamituṃ, na
agāravādināti  adhippāyo.
      Etamatthaṃ viditvāti dullabhe buddhuppāde manussattalābhe ca sattānaṃ
sakiñcanabhāvena kiccapasutatāya kusalantarāyo hoti, na akiñcanassāti etamatthaṃ
sabbākārato viditvā. Imaṃ udānanti tadatthaparidīpanameva imaṃ udānaṃ
udānesi.
      Tattha sukhaṃ vata tassa na hoti kiñcīti yassa puggalassa kiñci rūpādīsu
ekavatthumpi "mametan"ti taṇhāya pariggahitabhāvena na hoti natthi na vijjati,
sukhaṃ vata tassa puggalassa, aho sukhamevāti attho. "na hosī"tipi pāṭho, tassa
atītakālavasena attho veditabbo. Keci pana na hoti kiñcīti padassa "rāgādikiñcanaṃ
yassa na hotī"ti atthaṃ vaṇṇenti, taṃ na sundaraṃ pariggahadhammavasena
desanāya āgatattā. Rāgādikiñcananti pariggahetabbassāpi saṅgahe sati
yuttameva vuttaṃ siyā athavā yassa puggalassa kiñci appampi kiñcanaṃ
palibodhajātaṃ rāgādikiñcanābhāvato eva na hoti, taṃ tassa akiñcanattaṃ sukhassa
paccayabhāvato sukhaṃ vata, aho sukhanti attho. Kassa pana na hoti kiñcananti
ce, āha "saṅkhātadhammassa bahussutassā"ti. Yo catūhipi maggasaṅkhāhi
@Footnote: 1 cha.Ma. gāravaṃ

---------------------------------------------------------------------------------------------
page121.
Soḷasakiccanipphattiyā saṅkhātadhammo katakicco, tato eva paṭivedhābāhusaccena
bahussuto, tassa.
      Iti bhagavā akiñcanabhāve ānisaṃsaṃ dassetvā sakiñcanabhāve ādīnavaṃ
dassetuṃ "sakiñcanaṃ passā"tiādimāha. Tassattho:- rāgādikiñcanānaṃ
āmisakiñcanānañca atthitāya sakiñcanaṃ, sakiñcanattā eva aladdhānañca laddhānañca
kāmānaṃ pariyesanārakkhaṇahetu kiccakaraṇīyavasena "ahaṃ mamā"ti gahaṇavasena ca
vihaññamānaṃ vighātaṃ āpajjamānaṃ passāti dhammasaṃvegappatto satthā attano
cittaṃ vadati. Jano janasmiṃ paṭibandharūpoti 1- sayaṃ añño jano samāno aññasmiṃ
jane "ahaṃ issa, mama ayan"ti taṇhāvasena paṭibaddhasabhāvo hutvā vihaññati
vighātaṃ āpajjati. "paṭibaddhacitto"tipi pāṭho. Ayañca attho:-
           "puttā matthi dhanamatthi        iti bālo vihaññati
            attā hi attano natthi      kuto puttā kuto dhanan"ti-
ādīhi 2- suttapadehi dīpetabboti.
                       Pañcamasuttavaṇṇanā niṭṭhitā.
                         --------------
                         6. Gabbhinīsuttavaṇṇanā
      [16] Chaṭṭhe aññatarassa paribbājakassāti ekassa kuṭumbikassa
paribbājakassa. Daharāti taruṇī. Māṇavikāti brāhmaṇadhītāya vohāro. Pajāpatīti
bhariyā. Gabbhinīti āpannasattā. Upavijaññāti ajja suveti paccupaṭṭhitavijāyanakālā
hotīti sambandho. So kira brāhmaṇajātiko sabhariyo vādapatthassame
ṭhito, tena naṃ sapajāpatikaṃ paribbājakavohārena samudācaranti. Bhariyā panassa
@Footnote: 1. khu.u. 25/15/109  2 khu.dha. 25/62/28

---------------------------------------------------------------------------------------------
page122.
Brāhmaṇajātikattā brāhmaṇāti ālapati. Telanti tilatelaṃ. Telasīsena 1- cettha
yaṃ yaṃ vijātāya pasavadukkhapaṭikāratthaṃ icchitabbaṃ, taṃ sabbaṃ sappiloṇādiṃ āharāti
āṇāpeti. Yaṃ me vijātāya bhavissatīti yaṃ telādi mayhaṃ vijātāya bahi
nikkhantagabbhāya upakārāya bhavissati. "paribbājikāyā"tipi pāṭho. Kutoti kasmā
ṭhānā, yato ñātikulā vā mittakulā vā telādiṃ āhareyyaṃ, taṃ ṭhānaṃ me
natthīti adhippāyo. Telaṃ āharāmīti vattamānasamīpatāya vattamānaṃ katvā vuttaṃ,
telaṃ āharissāmīti attho. Samaṇassa vā brāhmaṇassa vā sappissa vā telassa
vāti ca samuccayattho vā saddo "aggito vā udakato vā mithubhedā vā"tiādīsu 2-
viya. Sappissa vā telassa vāti paccatte sāmivacanaṃ, sappi ca telañca
yāvadatthaṃ pātuṃ pivituṃ dīyatīti attho. Apare pana "sappissa vā telassa vāti
avayavasambandhe 3- sāmivacanaṃ. Sappitelasamudāyassa hi avayavo idha yāvadatthasaddena
vuccatī"ti vadanti. No nīharitunti bhājanena vā hatthena vā bahi netuṃ no
dīyati, ucchadditvānāti vamitvā, yannūna dadeyyanti sambandho. Evaṃ kirassa
ahosi "ahaṃ rañño koṭṭhāgāraṃ gantvā telaṃ kaṇṭhamattaṃ pivitvā tāvadeva gharaṃ
āgantvā ekasmiṃ bhājane yathāpītaṃ vametvā uddhanaṃ āropetvā pacissāmi,
yaṃ piccasemhādimissitaṃ, taṃ agginā jhāyissati, telaṃ pana gahetvā imissā
paribbājikāya kamme upanessāmī"ti.
      Uddhaṃ kātunti vamanavasena uddhaṃ nīharituṃ. Na pana adhoti viriñcanavasena
heṭṭhā nīharituṃ na pana sakkoti. So hi "adhikaṃ pītaṃ sayameva mukhato niggamissāmī"ti 4-
pivitvā āsayassa arittāya aniggate vamanavirecanayogaṃ ajānanto alabhanto
vā kevalaṃ dukkhāhi vedanāhi phuṭṭho āvaṭṭati ca parivaṭṭati ca.
@Footnote: 1 Sī. telamissena  2 vi.mahā. 5/286/63 dī.Ma. 10/152/80, khu.u. 25/76/223
@3 Sī.,ka. avayavāvayavīsambandhe  4 Ma. nibbamissatīti

---------------------------------------------------------------------------------------------
page123.
Dukkhāhīti dukkhamāhi. Tibbāhīti bahalāhi tikhiṇāhi vā. Kharāhīti kakkhaḷāhi.
Kaṭukāhīti ativiya aniṭṭhabhāvena dāruṇāhi. Āvaṭṭatīti ekasmiṃyeva ṭhāne
anijjitvā attano sarīraṃ ito cito ākaḍḍhanto āvaṭṭati. Parivaṭṭatīti ekasmiṃ
padese nipannopi aṅgapaccaṅgāni parito khipanto vaṭṭati, abhimukhaṃ vā vaṭṭanto
āvaṭṭati, samantato vaṭṭanto parivaṭṭati.
      Etamatthaṃ viditvāti "sakiñācanassa appaṭisaṅkhāparibhogahetukā ayaṃ
dukkhuppatti, akiñcanassa pana sabbaso ayaṃ natthī"ti etamatthaṃ sabbākārato jānitvā
tadatthappakāsanaṃ imaṃ udānaṃ udānesi.
      Tattha sukhino vatāti sukhino vata sappurisā. Ke pana teti. Ye akiñcanā,
ye rāgādikiñcanassa pariggahakiñcanassa ca abhāvena akiñcanā, tesaṃ panidaṃ
kiñcanaṃ natthīti āha "vedaguno hi janā akiñcanā"ti, ye ariyamaggañāṇasaṅkhātaṃ
vedaṃ gatā adhigatā. Tena vā vedena nibbānaṃ gatā adhigatāti vedaguno, 1- te
ariyajanā khīṇāsavapuggalā anavasesarāgādikiñcanānaṃ aggamaggena samucchinnattā
akiñcanā nāma. Asati hi rāgādikiñcane kuto pariggahakiñcanassa sambhavo.
Evaṃ gāthāya purābhāgena arahante pasaṃsitvā aparabhāgena andhaputhujjane garahanto
"sakiñcanaṃ passā"tiādimāha. Taṃ purimasutte vuttatthameva. Evaṃ imāyapi gāthāya
vaṭṭavivaṭṭaṃ kathitaṃ.
                       Chaṭṭhasuttavaṇṇanā niṭṭhitā.
                          -------------
                       7. Ekaputtakasuttavaṇṇanā
      [17] Sattame ekaputtakoti eko putto, so ca anukampitabbaṭṭhena
ekaputtako, piyāyitabbaṭṭhena piyo, manassa vaḍḍhanaṭṭhena manāPo.
@Footnote: 1 cha.Ma. nibbānaṃ gatāti vedaguno

---------------------------------------------------------------------------------------------
page124.
Sarīrasobhāsampattiyā vā dassanīyaṭṭhena piyo, sīlācārasampattiyā kalyāṇadhammatāya
manāPo. Kāleti satte khepetīti kālo maraṇaṃ. Taṃ kato pattoti kālaṅkato, kālena
vā maccunā kato naṭṭho adassanaṃ gatoti kālaṅkato, matoti attho.
      Sambahulā upāsakāti sāvatthivāsino bahū upāsakā mataputtaupāsakassa
sahasokībhāvena yāva āḷāhanā pacchato gantvā matasarīrassa kattabbaṃ kāretvā
paṭinivattā yathānivatthāva udakaṃ otaritvā sīsaṃnahātā vatthāni pīḷetvā
anotāpetvāva ekaṃ nivāsetvā ekaṃ uttarāsaṅgaṃ katvā taṃ upāsakaṃ purato katvā
"sokavinodanaṃ dhammaṃ satthu santike sossāmā"ti bhagavantaṃ upasaṅkamiṃsu. Tena
vuttaṃ "allakesā"tiādi.
      Tattha allavatthāti udakena tintavatthā. Divādivassāti divasassapi divā,
majjhanhike kāleti attho. Yasmā jānantāpi tathāgatā pucchanti, jānantāpi
na pucchanti. Kālaṃ viditvā pucchanti, kālaṃ viditvā na pucchanti. Tasmā
jānantoyeva bhagavā kathāsamuṭṭhāpanatthaṃ pucchanto "kinnu kho tumhe
upāsakā"tiādimāha. Tassattho:- tumhe upāsakā aññesu divasesu mama santikaṃ
āgacchantā otāpitasuddhavatthā sāyanhe āgacchatha, ajja pana allavatthā
allakesā ṭhitamajjhanhike kāle idhāgatā, taṃ kiṃ kāraṇanti. Tena mayanti tena
puttaviyogajanitacittasantāpena balavasokābhibhūtatāya evaṃbhūtā mayaṃ idhupasaṅkamantāti.
      Etamatthaṃ viditvāti piyavatthusambhavā sokadukkhadomanassādayo, asati piyavatthusmiṃ
sabbaso ete na santīti etamatthaṃ sabbākārato jānitvā tadatthappakāsanaṃ imaṃ
udānaṃ udānesi.
      Tattha piyarūpassādagadhitāseti piyasabhāvesu rūpakkhandhādīsu sukhavedanassādena
gadhitā paṭibaddhacittā. Gadhitāseti hi gadhitāiccevattho. Seti vā nipātamattaṃ.

---------------------------------------------------------------------------------------------
page125.
Piyarūpā nāma cakkhvādayo puttadārādayo ca. Vuttañhetaṃ:- "kiñca loke
piyarūpaṃ sātarūpaṃ cakkhu loke piyarūpaṃ sātarūpaṃ .pe. Dhammataṇhā loke piyarūpaṃ
sātarūpan"ti, 1-
           "khettaṃ vatthuṃ hiraññaṃ vā      gavassaṃ dāsaporisaṃ
            thiyo bandhū puthū 2- kāme     yo naro anugijjhatī"ti 3- ca.
      Tasmā tesu piyarūpesu assādena giddhā mucchitā ajjhāpannāti attho.
Ke pana te piyarūpassādagadhitāti te dasseti "devakāyā puthumanussā cā"ti,
cātumahārājikādibahudevasamūhā ceva jambudīpakādikā bahumanussā ca. Aghāvinoti
kāyikacetasikadukkhena dukkhitā. Parijunnāti jarārogādivipattiyā
yobbanāḍaragyādisampattito parihīnā. Yathālābhavasena vāyamattho devamanussesu
veditabbo. Athavā kāmañcekantasukhasamappitānaṃ devānaṃ dukkhajarārogā na sambhavanti,
tadanativattasabhāvatāya pana tepi "aghāvino"ti "parijunnā"ti ca vuttā. Tesampi vā
pubbanimittuppattiyā paṭicchannajarāya cetasikarogassa ca vasena dukkhādīnaṃ sambhavo
veditabbo. Maccurājassa vasaṃ gacchantīti piyavatthuvisayāya taṇhāya appahīnattā
punappunaṃ gabbhūpagamanato dhātuttayissaratāya maccurājasaṅkhātassa maraṇassa vasaṃ
hatthameva 4- gacchanti.
      Ettāvatā vaṭṭaṃ dassetvā idāni "ye ve divā"tiādinā vivaṭkaṃ dasseti.
Tattha ye ve divā ca ratto ca appamattāti "divasaṃ caṅkamena nisajjāya āvaraṇīyehi
dhammehi cittaṃ parisodhetī"tiādinā vuttanayena divasabhāge rattibhāge ca daḷhaṃ
appamattā appamādapaṭipadaṃ pūrenti. Jahanti piyarūpanti catusaccakammaṭṭhānabhāvanaṃ
ussukkāpetvā ariyamaggādhigamena piyarūpaṃ piyajātikaṃ cakkhvādipiyavatthuuṃ
@Footnote: 1 khu.cūḷa. 30/338/165  2 cha.Ma. puthu
@3 khu.su. 25/776/486  4 Ma. hatthattameva

---------------------------------------------------------------------------------------------
page126.
Tappaṭibaddhacchandarāgajahanena jahanti. Te ve khaṇanti aghamūlaṃ, maccuno āmisaṃ
durativattanti te ariyapuggalā aghassa vaṭṭadukkhassa mūlabhūtaṃ, maccunā maraṇena
āmasitabbato āmisaṃ, ito bahiddhā kehicipi samaṇabrāhmaṇehi nivattituṃ
asakkuṇeyyatāya durativattaṃ, saha avijjāya taṇhaṃ ariyamaggañāṇakudālena
khaṇanti, lesamattampi anavasesantā ummūlayantīti. Svāyamattho:-
           "appamādo amataṃ padaṃ 1-         pamādo maccuno padaṃ
            appamattā na mīyanti            yepamattā yathā matā"ti-
ādīhi 2- suttapadehi vitthāretabboti.
                       Sattamasuttavaṇṇanā niṭṭhitā.
                         --------------
                       8. Suppavāsāsuttavaṇṇanā
      [18] Aṭṭhame kuṇḍiyāyanti 3- evannāmake koliyānaṃ nagare. Kuṇḍadhānavaneti
tassa nagarassa avidūre kuṇḍadhānasaṅkhāte vane.
      Pubbe kira kuṇḍo nāma eko yakkho tasmiṃ vanasaṇḍe vāsaṃ kaphpesi,
kuṇḍadhānamissena ca balikammena tusatīti tassa tathā tattha baliṃ upaharanti,
tenetaṃ vanasaṇḍaṃ kuṇḍadhānavanantveva paññāyittha. Tassa avidūre ekā gāmapatikā 4-
ahosi, sāpi tassa yakkhassa āṇāpavattiṭṭhāne niviṭṭhattā teneva paripālitattā
kuṇḍiyāti 5- vohariyittha. Aparabhāge tattha koliyarājāno nagaraṃ kāresuṃ, tampi
purimavohārena kuṇḍiyātveva vuccati. Tasmiñca vanasaṇḍe koliyarājāno bhagavato
bhikkhusaṃghassa ca vasantathāya vihāraṃ patiṭṭhāpesuṃ, tampi kuṇḍadhānavanantveva
@Footnote: 1 cha.Ma. amatapadaṃ  2 khu.dha. 25/21/19,27/2419/524 (syā)
@3 cha.Ma. kuṇḍikāyanti  4 Sī. vāmapathikā  5 cha.Ma. kuṇḍikāti, evamuparipi

---------------------------------------------------------------------------------------------
page127.
Paññāyittha. Atha bhagavā janapadacārikaṃ caranto anukkamena taṃ vihāraṃ patvā tattha
vihāsi. Tena vuttaṃ "ekaṃ samayaṃ bhagavā kuṇḍiyāyaṃ viharati kuṇḍadhānavane"ti.
      Suppavāsāti tassā upāsikāya nāmaṃ. Koliyadhītāti koliyarājaputtī. Sā
hi bhagavato aggupaṭṭhāyikā paṇītadāyikānaṃ sāvikānaṃ etadagge ṭhapitā sotāpannā
ariyasāvikā. Yaṃ hi kiñci bhagavato yuttarūpaṃ khādanīyaṃ bhojanīyaṃ bhesajjaṃ vā na
tattha aññāhi saṃvidhātabbaṃ atthi, sabbaṃ taṃ sayameva atatno paññāya vicāretvā
sakkaccaṃ sampādetvā upaneti. Devasikañca aṭṭhasataṃ saṃghabhattapāṭipuggalikabhattāni
deti. Yo koci bhikkhu vā bhikkhunī vā taṃ kalaṃ piṇḍāya paviṭṭho rittahattho na
gacchati. Evaṃ muttacāgā payatapāṇī vossaggaratā yācayogā dānasaṃvibhāgaratā.
Assā kucchiyaṃ purimabuddhesu katādhākāro pacchimabhaviko sāvakabodhisatto paṭisandhiṃ
gaṇhi. Sā taṃ gabbhaṃ kenacideva pāpakammena satta vassāni kucchinā parihari,
sattāhañca mūḷhagabbhā ahosi. Tena vuttaṃ "satta vassāni gabbhaṃ dhāreti
sattāhaṃ mūḷhagabbhā"ti.
      Tattha satta vassānīti satta saṃvacchāni, accantasaṃyoge ca idaṃ upayogavacanaṃ.
Gabbhaṃ dhāretīti gabbhaṃ vahati, gabbhinī hotīti attho. Sattāhaṃ mūḷahagabbhāti
satta ahāni byākulagabbhā. Gabbho hi paripakko sampajjamāno vijāyanakāle
kammajavātehi sañcāletvā parivattito uddhaṃpādo adhosiro hutvā yonimukhābhimukho
hoti, evaṃ so katthaci kalaggo bahi nikkhamati. Vipajjamāno pana viparivattanavasena
yonimaggaṃ pidahitvā tiriyaṃ nipajjati, sayameva vā yonimaggo pidahati so tattha
kammajavātehi aparāparaṃ parivattamāno byākulo mūḷhagabbhoti vuccati, tassāpi
satta divase evaṃ ahosi, tena vuttaṃ "sattāhaṃ mūḷhagabbhā"ti.
      Ayañca gabbho sīvalitthero, tassa kathaṃ satta vassāni gabbhāvāsadukkhaṃ,
sattāhaṃ mūḷhagabbhabhāvappatti, mātu cassāpi sotāpannāya ariyasāvikāya tathā

---------------------------------------------------------------------------------------------
page128.
Dukkhānubhavanaṃ jātanti? vuccate:- atīte kāsikarāje bārāṇasiyaṃ rajjaṃ
kārente eko kosalarājā mahantena balenāgantvā bārāṇasiṃ gahetvā taṃ
rājānaṃ māretvā tassa aggamahesiṃ attano aggamahesiṃ akāsi. Bārāṇasirañño
pana putto pitu maraṇakāle niddhamanadvārena palāyitvā attano ñātimittabandhave
ekajajhaṃ katvā anukkamena balaṃ saṃharitvā bārāṇasiṃ āgantvā avidūre
mahantaṃ khandhāvāraṃ bandhitvā tassa rañño paṇṇaṃ pesesi "rajjaṃ vā detu,
yuddhaṃ vā"ti. Rājakumārassa mātā sāsanaṃ sutvā "yuddhena kammaṃ natthi,
sabbadisāsu sañcāraṃ pacchinditvā bārāṇasinagaraṃ parivāretu, tato
dārūdakabhattaparikkhayena 1- kilantā nagare manussā vināva yuddhena rājānaṃ gahetvā
dassantī"ti paṇṇaṃ pesesi. So mātu sāsanaṃ sutvā cattāri mahādvārāni
rakkhanto satta vassāni nagaraṃ uparundhi, nagare manussā cūḷadvārena
nikkhamitvā dārūdakādīni āharanti, sabbakiccāni karonti.
      Atha rājakumārassa mātā taṃ pavattiṃ sutvā "bālo mama putto upāyaṃ
na jānāti, gacchatha, assa 2- cūḷadvārāni pidahitvā 3- nagaraṃ uparundhatūti
vadethā"ti puttassa gūḷhasāsanaṃ pahiṇi, so mātu sāsanaṃ sutvā satta divase tathā
akāsi. Nāgarā bahi nikkhamituṃ alabhantā sattame divase tassa rañño sīsaṃ
gahetvā kumārassa adaṃsu. Kumāro nagaraṃ pavisitvā rajjaṃ aggahesi. So tadā
satta vassāni nagararundhanakammanissandena etarahi satta vassāni mātukucchisaṅkhātāya
lohitakumbhiyā vasi, avasesato pana sattāhaṃ nagarūparundhanena sattāhaṃ
mūḷhagabbhabhāvaṃ āpajji. Jātakaṭṭhakathāyaṃ pana "satta divasāni nagaraṃ rundhitvā
gahitakammanissandena satta vassāni lohitakumbhiyaṃ vasitvā sattāhaṃ mūḷhagabbhabhāvaṃ
āpajjī"ti vuttaṃ. Yaṃ pana so padumuttarasammāsambuddhapādamūle "lābhīnaṃ
@Footnote: 1 Sī. dārudakādinā vā bhattaparikkhayena vā  2 Ma. satta divase  3 cha.Ma. pidhāya

---------------------------------------------------------------------------------------------
page129.
Aggo bhaveyyan"ti mahādānaṃ datvā patthanaṃ akāsi, yañca vipassissa bhagavato
kāle nāgarehi saddhiṃ sahassagghanikaṃ guḷadadhiṃ datvā patthanaṃ akāsi, tassānubhāvena
lābhīnaṃ aggo jāto. Suppāvāsāpi "nagaraṃ rundhitvā gaṇha tātā"ti
pesitabhāvena satta vassāni kucchinā gabbhaṃ pariharitvā sattāhaṃ mūḷhagabbhā
jātā. Evaṃ te mātāputtā attano kammassa anurūpaṃ īdisaṃ dukkhaṃ paṭisaṃvediṃsu.
      Tīhi vitakkehīti taranattayassa guṇānussatipaṭisaṃyuttehi tīhi sammāvitakkehi.
Adhivāsetīti mūḷhagabbhatāya uppannadukkhaṃ sahati. Sā hi bhagavato sambuddhabhāvaṃ,
ariyasaṃghassa supaṭipattiṃ, nibbānassa ca dukkhanissaraṇabhāvaṃ anussarantī attano
uppajjamānadukkhaṃ amanasikaraṇeneva abhibhavitvā khamati. Tena vuttaṃ "tīhi vitakkehi
adhivāsetī"ti.
      Sammāsambuddho vatātiādi tesaṃ vitakkānaṃ pavattiākāradassanaṃ.
Tassattho:- yo bhagyavantatādīhi kāraṇehi bhagavā lokanātho sammā aviparītaṃ sāmaṃ
sayameva sabbadhamme aho vata buddho, so bhagavā evarūpassa etarahi mayā
anubhaviyamānassa aññassa ca evaṃjātikassa sakalassa vaṭṭadukkhassa pahānāya
accantaṃ anuppādanirodhāya dhammaṃ katheti, aviparītadhammaṃ katheti.
Aviparītadhammadesanatāya hi satthu sammāsambodhisiddhi. Tassa yathāvuttaguṇassa bhagavato
dhammassavanante jātattā sīladiṭṭhisāmaññena saṃhatattā ca sāvasaṃghoti laddhanāmo
aṭṭhaariyapuggalasamūho supaṭipanno vata aho vata sammāpaṭipanno, yo ariyasaṃgho
evarūpassa īdisassa vaṭṭadukkhassa pahānāya anuppādanirodhāya anivattipaṭipadaṃ
paṭipanno. Susukhaṃ vata aho vata suṭṭhu sukhaṃ sabbasaṅkhatanissaṭaṃ nibbānaṃ, yasmiṃ
nibbāne īdisaṃ vaṭṭadukkhaṃ na upalabbhatīti. Ettha ca paṭipajjamānāpi
paṭipannāicceva vuttā paṭipattiyā anivattibhāvato. Athavā uppannasaddo viya

---------------------------------------------------------------------------------------------
page130.
Paṭipannasaddo vattamānatthopi veditabbo. Tenevāha "sotāpattiphalasacchikiriyāya
paṭipanno"ti.
      Sāmikanti attano patiṃ koliyarājaputtaṃ. Āmantesīti abhāsi. Mama vacanena
bhagavato pāde sirasā vandāhīti mayhaṃ vacanena cakkalakkhaṇappaṭimaṇḍitāni
vikasitapadumasassirīkāni bhagavato caraṇāni tava sirasā vandāhi, uttamaṅgena
abhivādanaṃ karohīti attho. Appābādhantiādīsu ābādhoti visabhāgavedanā vuccati,
yā ekadese uppajjitvāpi sakalasarīraṃ ayapaṭṭena ābandhitvā viya gaṇhāti.
Ātaṅkoti kicchajīvitakaro rogo. Athavā yāpetabbarogo. Ātaṅko, itaro
ābādho. Khuddako vā rogo ātaṅko, balavā ābādho. Keci pana
"ajjhattasamuṭṭhāno ābādho, bahiddhāsamuṭṭhāno ātaṅko"ti  vadanti. Tadubhayassāpi
abhāvaṃ pucchāti vadati. Gilānasseva ca uṭṭhānaṃ nāma garukaṃ hoti, kāye balaṃ
na hoti, tasmā niggelaññatāya lahuparivattisaṅkhātaṃ kāyassa lahuṭṭhānaṃ
sarīrabalañca pucchāti vadati. Phāsuvihāranti ṭhānanisinnagamanasayanasaṅkhātesu catūsu
iriyāpathesu sukhavihārañca pucchāti vadati. Athassa pucchatabbākāraṃ dassentī
"suppavāsā bhante"tiādimāha. Evañca vadehīti idāni vattabbākāraṃ nidasseti.
      Paramanti vacanasampaṭicchanaṃ. Tena sādhu bhadde yathāvuttaṃ, paṭipajjāmīti
dasseti. Koliyaputtoti suppavāsāya sāmiko koliyarājaputto. Sukhinī hotūti sadevake
loke aggadakkhiṇeyyo satthā suppavāsāya pesitavandanaṃ sampaṭicchitvā tadanantaraṃ
attano mettāvihārasamuṭṭhāpakaṃ 1- buddhāciṇṇaṃ sukhūpasaṃhāraṃ tassā sāmaññato
pakāsetvā puna tassā puttassa ca gabbhavipattimūlakadukkhuppattipaṭikkhepamukhena
sukhūpasaṃhāraṃ nidassento "sukhinī .pe. Arogā, arogaṃ puttaṃ
vijāyatū"ti āha.
@Footnote: 1 cha.Ma. mettāvihārasaṃsūcakaṃ

---------------------------------------------------------------------------------------------
page131.
      Saha vacanāti bhagavato vacanena saheva. Yasmiṃ kāle bhagavā tathā avoca,
tasmiṃyeva kāle tampi kammaṃ parikkhayaṃ agamāsi, tassa parikkhīṇabhāvaṃ oloketvā
satthā tathā abhāsi. Apare pana vadanti:- sace tathā satthā nācikkhissa,
tato parampi kiñci kālaṃ tassā taṃ dukkhaṃ anubandhissa. Yasmā pana bhagavatā
"sukhinī arogā arogañca puttaṃ vijāyatū"ti vuttaṃ, tasmā tassa vacanasamakālameva
so gabbho byākulabhāvaṃ vijahitvā sukheneva bahi nikkhami, evaṃ tesaṃ mātāputtānaṃ
sotthi ahosi. Acinteyyo hi buddhānaṃ buddhānubhāvo. Yathā hi
paṭācārāya piyavippayogasambhūtena sokena ummādaṃ patvā:-
           "ubho puttā kālakatā        panthe mayhaṃ patī mato
            mātā pitā ca bhātā ca      ekacitakamhi jhāyare"ti 1-
vatvā jātarūpeneva carantiyā "satiṃ paṭilabhāhi bhaginī"ti bhagavato vacanasamantarameva
ummādo vūpasami, tathā suppiyāpi upāsikā attanāva attano ūruyaṃ katena
mahāvaṇena vuṭṭhātuṃ asakkontī sayanapiṭṭhe nipannā "āgantvā maṃ vandatū"ti
vacanasamantarameva vaṇe pākatike jāte sayameva gantavā bhagavantaṃ vandītievamādīni
vatthūni idha udāharitabbānīti.
      Evaṃ bhanteti bhante yathā bhagavā saputtāya mātuyā 2- arogabhāvaṃ
āsiṃsanto āha "sukhinī arogā arogaṃ puttaṃ vijāyatū"ti, taṃ evameva. Na hi
kadāci buddhānaṃ bhagavantānaṃ vacanassa aññathābhāvoti adhippāyo. Keci pana
"evamatthū"ti vadanti, apare "hotū"ti padassa atthaṃ ānetvā vaṇṇayanti.
Abhinanditvāti karavīkarutamañjunā brahmassarena bhagavatā vuccamāne tasmiṃ
vacane pītisomanassapaṭilābhato abhimukhabhāvena nanditvā. Anumoditvāti tato
pacchāpi sammodanaṃ uppādetvā, cittena vā abhinanditvā vācāya anumoditvā,
@Footnote: 1 khu.apa. 33/160/322  2 Sī. tassā

---------------------------------------------------------------------------------------------
page132.
Vacanasampattiyā vā abhinanditvā atthasampattiyā anumoditvā. Sakaṃ gharaṃ paccāyāsīti
attano gharaṃ paṭigañchi. 1- Ye pana "yena sakaṃ gharan"ti paṭhanti, tesaṃ yadipi
yatasaddānaṃ sambandhabhāvato  "tenā"ti padaṃ vuttameva hoti, tathāpi
"paṭiyāyitvā"ti pāṭhaseso yojetabbo hoti.
      Vijātanti pajātaṃ, pasutanti attho. Acchariyanti andhassa pabbatārohanaṃ
viya niccaṃ na hotīti acchariyaṃ, ayaṃ tāva saddanayo. Aṭṭhakathāsu pana "accharāyoggaṃ
acchariyan"ti vuttaṃ, accharaṃ paharituṃ yuttanti attho. Vatāti sambhāvane,
aho acchariyanti attho. Bhoti dhammālapanaṃ. Abhūtapubbaṃ tathāgato, tathavāditāya tathāgato,
tathākāritāya tathāgato, abhibhavanaṭṭhena tathāgato.
      Kathaṃ bhagavā tathā āgatoti tathāgato? yathā sabbalokahitāya ussukkamāpannā
Purimakā sammāsambuddhā āgatāti. Kiṃ vuttaṃ hoti? yena abhinīhārena te bhagavanto
Āgatama, tena aṭṭhaguṇasamannāgatena ayampi bhagavā āgato. Yathā ca te bhagavanto
dānapāramiṃ pūretvā sīlanekkhammapaññāvīriyakhantasaccaadhiṭṭhānamettāupekkhāpāramīti
imā dasa pāramiyo dasa upapāramiyo dasa paramatthapāramiyoti
samatiṃsapāramiyo pūretvā buddhicariyāya koṭiṃ patvā āgatā,
tathā ayampi bhagavā āgato. Yathā ca te bhagavanto cattāro
@Footnote: 1 cha.Ma. paṭigacchi

---------------------------------------------------------------------------------------------
page133.
Satipaṭṭhāne .pe. Ariyaṃ aṭṭhaṅgikaṃ maggaṃ bhāvetvā brūhetvā āgatā, tathā
ayampi bhagavā āgato. Evaṃ tathā āgato tathāgato. (1)
      Kathaṃ tathā gatoti tathāgato? yathā sampatijātā te bhagavanto samehi
pādehi paṭhaviyaṃ patiṭṭhāya uttarābhimukhā sattapadavītihārena gatā, setacchatte
dhāriyamāne sabbāva disā anuvilokesuṃ, āsabhivācaṃ bhāsasiṃsu loke attano
jeṭṭhaseṭṭhabhāvaṃ pakāsentā, tañca gamanaṃ tathaṃ ahosi avitathaṃ anekesaṃ
visesādhigamānaṃ pubbanimittabhāvena, tathā ayampi bhagavā gato, tañacassa gamanaṃ
tathaṃ ahosi avitathaṃ tesaññeva visesādhigamānaṃ pubbanimittabhāvena. Evaṃ tathā
gatoti tathāgato.
      Yathā vā te bhagavanto nekkhammena kāmacchandaṃ pahāya gatā,
abyāpadena byāpādaṃ, ālokasaññāya thinamiddhaṃ, avikkhepena uddhaccakukkuccaṃ,
dhammavavatthānena vicikicchaṃ pahāya gatā, ñāṇena avijjaṃ padāletvā, pāmojjena
aratiṃ vinodetvā, aṭṭhasamāpattīhi aṭṭhārasahi mahāvipassanāhi catūhi ca
ariyamaggehi taṃ taṃ paṭipakkhaṃ pahāya gatā, evaṃ ayampi bhagavā gato. Evampi
tathā gatoti gatharagato. (2)
      Kathaṃ tathalakkhaṇaṃ āgatoti tathāgato? paṭhavīdhātuyā kakkhaḷalakkhaṇaṃ,
āpodhātuyā paggharaṇalakkhaṇaṃ, atajodhātuyā uṇhattalakkhaṇaṃ, vāyodhātuyā
vitthambhanalakkhaṇaṃ, ākāsadhātuyā asamphuṭṭhalakkhaṇaṃ, rūpassa ruppanalakkhaṇaṃ, vedanāya
vedayitalakkhaṇaṃ, saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ,
viññāṇassa vijānanalakkhaṇanti evaṃ pañcannaṃ khandhānaṃ dvādasannaṃ āyatanānaṃ
aṭṭhārasannaṃ dhātūnaṃ bāvīsatiyā indriyānaṃ catunnaṃ saccānaṃ dvādasapadikassa
paccayākārassa catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ

---------------------------------------------------------------------------------------------
page134.
Pañcannaṃ indriyānaṃ pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa
maggassa sattannaṃ visuddhīnaṃ amatogadhassa nibbānassāti evaṃ tassa tassa dhammassa
yaṃ sabhāvasarasalakkhaṇaṃ, taṃ tathaṃ avitathaṃ anaññethaṃ lakkhaṇaṃ ñāṇagatiyā āgato
avirajjhitvā patto adhigatoti tathāgato. Evaṃ tathalakkhaṇaṃ āgatoti. Tathāgato (3)
      kathaṃ tathadhamme yāthāvato abhisambuddhoti tathāgato? tathadhammā nāma
cattāri ariyasaccāni. Yathāha:- "cattārīmāni bhikkhave tathāni avitathāni
anaññāthāni. Katamāni cattāri? `idaṃ dukkhan'ti bhikkhave tathametaṃ avitathametaṃ
anaññathametan"ti 1- vitthāro. Tāni ca bhagavā abhisambuddho, tasmā tathānaṃ
abhisambuddhattā tathāgato.
      Apica jarāmaraṇassa jātipaccayasambhūtasamudāgataṭṭho tatho avitatho anaññatho
.pe. Saṅkhārānaṃ avijjāpaccayasambhūtasamudāgataṭṭho tatho avitatho anaññatho,
tathā avijjāya saṅkhārānaṃ paccayaṭṭho .pe. Jātiyā jarāmaraṇassa paccayaṭṭho
tatho avitatho anaññatho, taṃ sabbaṃ bhagavā abhisambuddho, tasmāpi tathānaṃ
abhisambuddhattā tathāgato, abhisambuddhattho hi ettha gatasaddoti. Evaṃ tathadhamme
yāthāvato abhisambuddhoti  tathāgato. (4)
      Kathaṃ tathadassitāya tathāgato? yaṃ sadevake .pe. Sadevamanussāya
pajāya aparimāṇāsu lokadhātūsu aparimāṇānaṃ sattānaṃ cakkhudvāre āpathamāgacchantaṃ
rūpārammaṇaṃ nāma atthi, taṃ bhagavā sabbākārato jānāti passati.
Evaṃ jānatā 2- passatā ca tena iṭṭhāniṭṭhādivasena vā 2- diṭṭhasutamutaviññātesu
labbhamānapadavasena vā "katamanti rūpaṃ rūpāyatanaṃ, yaṃ rūpaṃ catunnaṃ mahābhūtānaṃ
upādāya vaṇṇanibhāsanidassanaṃ sappaṭighaṃ nīlaṃ pītakan"tiādinā 3- nayena anekehi
@Footnote: 1-1 saṃ.mahā. 19/1090/375  2-2 Sī. passatā tena iṭṭhānaṃ vasena vā
@3 abhi.saṅa. 34/617/188

---------------------------------------------------------------------------------------------
page135.
Nāmehi terasahi vārehi dvipaññāsāya nayehi vibhajjamānaṃ tathameva hoti, vitathaṃ
natthi. Esa nayo sotadvārādīsu āpāthamāgacchantesu saddādīsu, vuttañhetaṃ
bhagavatā:-
           "yaṃ bhikkhave sadevakassa lokassa .pe. Sadevamanussāya
        diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ
        jānāmi, tamahaṃ abbhaññāsaṃ, 1- taṃ tathāgatassa viditaṃ. Taṃ tathāgato na
        upaṭṭhāsī"ti 2-
      evaṃ tathadassitāya tathāgato. Tattha tathadassīatthe tathāgatoti padasambhavo
veditabbo. (5)
      Kathaṃ tathavāditāya tathāgato? yaṃ rattiṃ bhagavā anuttaraṃ sammāsambodhiṃ
abhisambuddho, yañca rattiṃ anupādisesāya nibbānadhātuyā parinibbāyi, etthantare
pañcattālīsavassaparimāṇakālaṃ yaṃ bhagavatā bhāsitaṃ lapitaṃ suttageyyādi, sabbantaṃ
paripuṇṇaṃ rāgamadādinimmadanaṃ ekasadisaṃ tathaṃ avitathaṃ. Tenāha:-
           "yañca cunda rattiṃ tathāgato anuttaraṃ sammāsambodhiṃ
        abhisambujjhati, yañca rattiṃ anupādisesāya nibbānadhātuyā parinibbāyati,
        yaṃ etasmiṃ antare bhāsati lapati niddisati, sabbantaṃ tatheva ca
        hoti, no aññathā, tasmā `tathāgato'ti vuccatā"ti. 3-
      Gadaattho ettha gatasaddo. Evaṃ tathavāditāya tathāgato.
      Apica āgadanaṃ āgado, vacananti attho. Tatho avitatho aviparīto
āgado assāti dakārassa takāraṃ katvā tathāgatoti evamettha padasiddhi
veditabbā. (6)
@Footnote: 1 ka. abhiññāsiṃ  2 aṅa.catukka. 21/24/29  3 dī.pā. 12/188/117

---------------------------------------------------------------------------------------------
page136.
      Kathaṃ tathākāritāya tathāgato? bhagavato hi vācāya kāyo anulometi,
kāyassapi vācā, tasmā yathāvārī tathākārī, yathākādī tathāvādī ca hoti,
evambhūtassa cassa yathā vācā, kāyohi tathā gato pavattoti attho. Yathā ca,
kāyo vācāpi tathā gatā pavattāti tathāgato. Tenāha:-
           "yathāvādī bhikkhave tathāgago tathākārī yathākārī tathāvādī.
        Iti yathāvādī tathākārī, yathākārī tathāvādī. Tasmā `tathāgato'ti
        vuccatī"ti. 1-
      Evaṃ tathākāritāya tathāgato. (7)
      Kathaṃ abhibhavanaṭṭhena tabhāgato? yasmā upari bhavaggaṃ heṭṭhā avīciṃ
pariyantaṃ karitvā tiriyaṃ aparimāṇāsu lokadhātūsu lokadhātūsu sabbasatte abhibhavati
sīlenapi samādhināpi paññāyapi vimuttiyāpi vimuttiñāṇadassanenapi, na tassa
tulā vā pamāṇaṃ vā atthi, athakho atulo appameyyo anuttaro devadevo
sakkānaṃ atisakko, brahmānaṃ atibrahmā sabbasattuttamo, tasmā tathāgato.
Tenāha:-
           "sadevake bhikkhave loke .pe. Sadevamanussāya tathāgato
        abhibhū anabhibhūto aññadatthudaso vasavatti, tasmā `tathāgato'ti
        vuccatī"ti. 1-
      Tatrāyaṃ padasiddhi:- agado viya agado, desanāvilāso ceva puññassayo
ca. Tena so mahānubhāvo bhisakko viya dibbāgadena sappe sabbaparappavādino
sadevakañca lokaṃ abhibhavati. Iti sabbalokābhibhavane tatho avitatho aviparīto
yathāvuttova agado etassāti dakārassa takāraṃ katvā tathāgatoti veditabbo.
Evaṃ abhibhavanaṭṭhena tathāgato. (8)
@Footnote: 1 aṅa.catukka. 21/23/28

---------------------------------------------------------------------------------------------
page137.
      Apica tathāya gatoti tathāgato, tathaṃ gatoti tathāgato. Tattha sakalalokaṃ
tīraṇapariññāya tathāya gato avigatoti 1- tathāgato. Jhalakasamudayaṃ pahānapariññāya
tathāya gato atītoti tathāgato. Lokanirodhaṃ sacchikiriyāya tathāya gato adhigatoti
tathāgato. Lokanirodhagāminiṃ paṭipadaṃ tathaṃ gato paṭipanyoti tathāgato. Vuttañhetaṃ
bhagavatā:-
           "loko bhikkhave tathāgatena abhisambuddho, lokasmā tathāgato
        visaṃyutto. Lokasamudayo bhikkhave tathāgatena abhisambuddho,
        lokasamudayo tathāgatassa pahīno. Lokanirodho bhikkhave tathāgatena
        abhisambuddho, lokanirodho tathāgatassa sacchikato. Lokanirodhagāminī
        paṭipadā bhikkhave tathāgatena abhisambuddhā, lokanirodhagāminī
        paṭipadā tathāgatassa bhāvitā. Yaṃ bhikkhave sadevakassa lokassa
        .pe. Sabbaṃ taṃ tathāgatena abhisambuddhaṃ. Tasmā `tathāgato'ti
        vuccatī"ti. 2-
      Aparehipi aṭṭhahi kāraṇehi bhagavā tathāgato:- tathāya āgatoti tathāgato,
tathāya gatoti tatharagato, tathāni āgatoti tathāgato, tathā gatoti tathāgato,
tathāvidhoti tathāgato, tathā pavattitoti tathāgato, tathehi agatoti tathāgato,
tathāgatabhāvena tathāgato.
      Kathaṃ tathāya āgatoti tathāgato? yā sā 3- bhagavatā sumedhabhūtena
Dīpaṅkaradasabalassa pādamūle:-
             "manussattaṃ liṅgasampatti     hetu satthāradassanaṃ
               pabbajjā guṇasampatti      adhikāro ca chandatā
               aṭṭhadhammasamodhānā       abhinīhāro samijjhatī"ti. 4-
@Footnote: 1 Sī. adhigatoti  2 aṅa. catukka. 21/23/27  3 Sī. yathā  4 khu.buddha. 33/59/474

---------------------------------------------------------------------------------------------
page138.
Evaṃ vuttaṃ aṭṭhaṅgasamannāgataṃ abhinīhāraṃ sampādentena "ahaṃ sadevakaṃ lokaṃ
tiṇṇo tāressāmi, mutto mocessāmi, danto dāessāmi, santo samessāmi,
assattho assāsessāmi, parinibbuto parinibbāpessāmi, buddho bodhessāmī"ti
mahāpaṭiññā pavattitā. Vuttañhetaṃ:-
              "kimme ekena tiṇṇena    purisena thāmadassinā
               sabbaññutaṃ pāpuṇitvā      santāressaṃ sadevakaṃ.
               Iminā me adhikārena     katena purisuttame
               sabbaññutaṃ pāpuṇitvā      tāremi janataṃ bahuṃ.
               Saṃsārasotaṃ chinditvā      viddhaṃsetvā tayo bhave
               dhammanāvaṃ samāruyha       santāressaṃ sadevakaṃ.
               Kimme aññātavesena     dhammaṃ sacchikatenidha
               sabbaññutaṃ pāpuṇitvā      buddho hessaṃ sadevake"ti. 1-
      Taṃ panetaṃ mahāpaṭiññaṃ sakalassāpi buddhakaradhammasamudāyassa
pavicayapaccavekkhaṇasamādānānaṃ kāraṇabhūtaṃ avisaṃvādetvā 2- lokanāyako yasmā
mahākappānaṃ satasahassādhikāni cattāri asaṅkhyeyyāni sakkaccaṃ nirantaraṃ
niravasesato dānapāramiādayo samataṃsapāramiyo pūretvā aṅpariccāgādayo pañca
mahāpariccāge pariccajitvā maccādhiṭṭhānādīni cattāri adhiṭṭhānāni paribrūhetvā
puññañāṇasambhāre sambharitvā 3- pubbayogapubbacariyadhammakkhānañātatthācariyādayo
ukkaṃsāpetvā buddhacariyaṃ paramakoṭaga pāpetvā anuttaraṃ sammāsambodhiṃ
abhisambujjhi. Tasmā tasseva sā mahāpaṭiññā tathā avitathā anaññathā, na tassa
vālaggamattampi vitathaṃ atthi. Tathā hi dīpaṅkaradasabalo koṇḍañño maṅgalo .pe. Kassapo
@Footnote: 1 khu.buddha. 33/2(55-55) /421  2 Sī.,ka. abhisaṃvādento  3 Sī.,ka.vaḍḍhetvā

---------------------------------------------------------------------------------------------
page139.
Bhagavāti ime catuvīsati sammāsambuddhā paṭipāṭiyā uppannā "buddho bhavissatī"ti
byākariṃsu. Evaṃ catuvīsatiyā buddhānaṃ santike laddhabyākaraṇo ye te
katābhinīhārehi bodhisattehi laddhabbā ānisaṃsā, te labhitvāva āgatoti tāya
yathāvittāya mahāpaṭiññāya tathāya abhisambuddhabhāvaṃ āgato adhigatoti tathāgato.
Evaṃ tathāya āgatoti tathāgato. (1)
      Kathaṃ tathāya gatoti tathāgato? yāya mahākaruṇāya lokanātho
mahādukkhasambādhaṭipannaṃ sattanikāyaṃ disvā "tassa natthañño koci paṭissaraṇaṃ, ahameva
ito 1- saṃsāradukkhato mutto mocessāmī"ti samussāhitamānaso mahābhinīhāramakāsi.
Katvā ca yathāpaṇidhānaṃ sakalalokahitasamhādanāya ussukkamāpanno attano
kāyajīvitanirapekkho paresaṃ sotapathāgamanamattenapi cittutrāsasamuppādikā atidukkarā
dukkaracariyā samācaranto yathā mahābodhiyā paṭipatti hānabhāgiyā saṅkilesabhāgiyā
ṭhitibhāgiyā vā na hoti, ukho uttaruttari visesabhāgiyāva hoti, tathā
paṭipajjamāno anupubbena niravasese bodhisambhāre sampādetvā 2- abhisambodhaṃ
pāpuṇi. Tato parañca tāyayeva mahākaruṇāya sañcoditamānaso pavivekaratiṃ
paramañca santaṃ vimokkhasukhaṃ pahāya bālajanabahuleloke tehi samuppādiyamānaṃ
vippakāraṃ 3- agaṇetvā vineyyajanassa vinayanena niravasesaṃ buddhakiccaṃ niṭṭhapesi.
Tattha yo bhagavato sattesu mahākaruṇāya samokkamanākāro, so parato āvibhavissati.
Yathā ca buddhabhūtassa lokanāthassa sattesu mahākaruṇā, evaṃ bodhisattabhūtassapi
mahābhinīhārakālādīsūti 4- sabbattha sabbadā ca ekasadisatāya tathā avitathā
anaññathā, tasmā tīsupi avaṭṭhāsu sabsattesu samānarasāya tathāya mahākaruṇāya
sakalalokahitāya gato paṭipannoti tathāgato. Evaṃ tathāya gatoti tathāgato. (2)
@Footnote: 1 cha.Ma. na'mito  2 Sī.,ka. niravasesaṃ bodhisambhāraṃ samānetvā
@3 cha.Ma. samuppāditaṃ sammānāvamānavippakāraṃ  4 Sī.,Ma....kālādīsupi

---------------------------------------------------------------------------------------------
page140.
      Kathaṃ tathāni āgatoti tathāgato? tathāni nāma cattāri ariyamaggañāṇāni.
Tāni hi idaṃ dukkhaṃ, ayaṃ dukkhasamudayo, ayaṃ dukkhanirodho, ayaṃ dukkhanirodhagāminī
paṭipadāti evaṃ sabbañeyyadhammasaṅgāhakānaṃ pavattinivattitadubhayahetubhūtānaṃ catunnaṃ
ariyasaccānaṃ dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho, samudayassa
āyūhanaṭṭho nidānaṭṭho saṃyogaṭṭho palibodhaṭṭho, nirodhassa nissaraṇaṭṭho
vivekaṭṭho asaṅkhataṭṭho, amataṭṭho maggassa niyyānaṭṭho, hetavaṭṭho dassanaṭṭho
ādhipateyyaṭṭhotiādīnaṃ tabbibhāgānañca yathābhūtasabhāvāvabodhavibandhakassa
saṅkilesapakkhassa samucchindanena paṭiladdhāya tattha asammohābhisamayasaṅkhātāya
aviparītākārappavattiyā dhammānaṃ sabhāvasarasalakkhaṇassa avisaṃvādanato tathāni avitathāni
anaññathāni, tāni bhagavā anaññaneyyo sayameva āgato adhigato, tasmā
tathāni āgatoti tathāgato.
      Yathā ca maggañāṇāni, evaṃ bhagavato tīsu kālesu appaṭihatañāṇāni
catuppaṭisambhidāñāṇāni catuvesārajjañāṇāni pañcagatiparicchedañāṇāni
chaasādhāraṇañāṇāni sattabojjhaṅgavibhāvanañāṇāni aṭṭhamaggaṅgavibhāvanañāṇāni
navānupubbavihārasamāpattiñāṇāni dasabalañāṇāni ca tathabhāve veditabbāni.
      Tatrāyaṃ vibhāvanā:- yaṃ hi kiñci aparimāṇāsu lokadhātūsu aparimāṇānaṃ
sattānaṃ hīnādibhedabhinnāsu atītāsu khandhāyatanadhātūsu sabhāvakiccādi avaṭṭhāvisesādi
khandhapaṭibaddhanāmagottādi ca jānitabbaṃ. Anindriyabaddhesu ca
atisukhumatirokuḍḍavidūrapadesesupi 1- rūpadhammesu yo taṃtaṃpaccayavisesehi saddhiṃ
paccayuppannānaṃ vaṇṇasaṇṭhānagandharasaphassādiviseso, tattha sabbattheva hatthatale
ṭhapitaāmalake viya paccakkhato appaṭihataṃ bhagavato ñāṇaṃ pavattati, tathā anāgatāsu
paccuppannāsu cāti imāni tīsu kālesu appaṭihatañāṇāni nāma. Yathāha:-
@Footnote: 1 cha.Ma. atisukhumatirohita...

---------------------------------------------------------------------------------------------
page141.
           "atītaṃse buddhassa bhagavato appaṭihataṃ ñāṇaṃ, anāgataṃse
        buddhassa bhagavato appaṭihataṃ ñāṇaṃ, paccuppannaṃse buddhassa bhagavato
        appaṭihataṃ ñāṇan"ti. 1-
      Tāni panetāni tattha tattha dhammānaṃ sabhāvasarasalakkhaṇassa avisaṃvādanato
tathāni avitathāni anaññathāni, tāni bhagavā sayambhuñāṇena adhigañchīti. Evampi
tathāni āgatoti tathāgato.
      Tathā atthapaṭisambhidā dhammapaṭisambhidā niruttipaṭisambhidā paṭibhāna-
paṭisambhidāti catasso paṭisambhidā. Tattha atthappabhedassa sallakkhaṇavibhāvanavavatthāna-
karaṇasamatthaṃ atthappabhedagataṃ ñāṇaṃ atthapaṭisambhidā. Dhammappabhedassa
sallakkhaṇavibhāvanavavatthānakaraṇasamatthaṃ dhammappabhedagataṃ ñāṇaṃ dhammapaṭisambhidā.
Niruttippabhedassa sallakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ
niruttipaṭisambhidā. Paṭibhānappabhedassa sallakkhaṇavibhāvanavavatthānakaraṇasamatthaṃ
paṭibhānappabhedagataṃ ñāṇaṃ paṭibhānapaṭisambhidā. Vuttañhetaṃ:-
           "atthe ñāṇaṃ atthapaṭisambhidā, dhamme ñāṇaṃ dhammapaṭisambhidā,
        tatra dhammaniruttābhilāpe ñāṇaṃ niruttipaṭisambhidā, ñāṇesu ñāṇaṃ
        paṭibhānapaṭisambhidā"ti. 2-
      Ettha ca hetuanusārena araṇīyato adhigantabbato ca saṅkhepato hetuphalaṃ
attho nāma, pabhedato pana yaṅkiñci paccayuppannaṃ nibbānaṃ bhāsitattho vipāko
kiriyāti ime pañca dhammā attho, taṃ atthaṃ paccavekkhantassa tasmiṃ atthe
pabhedagataṃ ñāṇaṃ atthapaṭisambhidā. Dhammoti saṅkhepato paccayo. So hi yasmā taṃ
taṃ atthaṃ vidahati pavatteti ceva pāpeti ca, tasmā dhammoti vuccati, pabhedato pana
@Footnote: 1 khu.paṭi. 31/669/577 (syā)  2 abhi.vi. 35/718/359

---------------------------------------------------------------------------------------------
page142.
Yo koci phalanibbattanako hetu ariyamaggo bhāsitaṃ kusalaṃ akusalanti ime pañca
dhammā dhammo, taṃ dhammaṃ paccavekkhantassa tasmiṃ dhamme pabhedagataṃ ñāṇaṃ
dhammapaṭisambhidā. Vuttampi cetaṃ:-
           "dukkhe ñāṇaṃ atthapaṭisambhidā. Dukkhasamudaye ñāṇaṃ
        dhammapaṭisambhidā, dukkhanirodhe ñāṇaṃ atthapaṭisambhidā, dukkhanirodhagāminiyā
        paṭipadāya ñāṇaṃ dhammapaṭisambhidā"ti. 1-
      Athavā hetumhi ñāṇaṃ dhammapaṭisambhidā, hetuphale ñāṇaṃ atthapaṭisambhidā.
Ye dhammā jātā bhūtā sañjātā nibbattā abhinibbattā pātubhūtā, imesu
dhammesu ñāṇaṃ atthapaṭisambhidā. Yamhā dhammā te dhammā jātā bhūtā sañjātā
nibbattā abhinibbattā pātubhūtā, tesu dhammesu ñāṇaṃ dhammapaṭisambhidā.
Jarāmaraṇe ñāṇaṃ atthapaṭisambhidā, jarāmaraṇasamudaye ñāṇaṃ dhammapaṭisambhidā.
Jarāmaraṇanirodhe ñāṇaṃ atthapaṭisambhidā, jarāmaraṇanirodhagāminiyā paṭipadāya
ñāṇaṃ dhammapaṭisambhidā. Jātiyā, bhave upādāne, taṇhāya, vedanāya, phasse,
saḷāyatane, nāmarūpe, viññāṇe, saṅkhāresu ñāṇaṃ atthapaṭisambhidā,
saṅkhārasamudaye ñāṇaṃ dhammapaṭisambhidā. Saṅkhāranirodhe ñāṇaṃ atthapaṭisambhidā.
Saṅkhātanirodhagāminiyā paṭipadāya ñāṇaṃ dhammapaṭisambhidā.
           "idha bhikkhu dhammaṃ jānāti suttaṃ geyyaṃ .pe. Vedallaṃ, ayaṃ
        vuccati dhammapaṭisambhidā. So tassa tasseva bhāsitassa atthaṃ jānāti
       `ayaṃ imassa bhāsitassa attho, ayaṃ imasaṃsa bhāsitassa attho'ti, ayaṃ
        vuccati atthapaṭisambhidā. 2-
           Katame dhammā kusalā, yasmiṃ samaye kāmāvacaraṃ kusalaṃ cittaṃ
        uppannaṃ hoti somanassasahagataṃ ñāṇasampayuttaṃ rūpārammaṇaṃ vā
@Footnote: 1 abhi.vi. 35/719/359  2 abhi.vi. 35/724/361

---------------------------------------------------------------------------------------------
page143.
        .pe. Dhammārammaṇaṃ vā yaṃ yaṃ vā panārabbha, tasmiṃ samaye phasso
        hoti .pe. Avikkhepo hoti. Ime dhammā kusalā. Imesu dhammesu
        ñāṇaṃ dhammapaṭisambhidā. Tesaṃ vipāke ñāṇaṃ
        atthapaṭisambhidā"tiādi 1- vitthāro.
      Yā panetasmiṃ atthe ca dhamme ca sabhāvanirutti abyabhicāravohāro
abhilāpo, tasmiṃ sabhāvaniruttābhilāpe māgadhikāya sabbasattānaṃ mūlabhāsāya "ayaṃ
sabhāvanirutti, ayaṃ asabhāvaniruttī"ti pabhedagataṃ ñāṇaṃ niruttipaṭisambhidā.
Yathāvuttesu tesu ñāṇesu gocarakiccato vitthārato pavattaṃ sabbampi taṃ ñāṇaṃ
ārammaṇaṃ katvā paccavekkhantassa tasmiṃ ñāṇe pabhedagataṃ ñāṇaṃ paṭibhānapaṭisambhidā.
Iti imāni cattāri paṭisambhidāñāṇāni sayameva bhagavatā adhigatāni
atthadhammādhike tasmaga tasmiṃ attano visaye avisaṃvādanavasena aviparītākārappavattiyā
tathāni avitathāni anaññathāni. Evampi bhagavā tathāni āgatoti tathāgato.
      Tathā yaṅkiñci ñeyyaṃ nāma, sabbantaṃ bhagavatā sabbākārena ñātaṃ diṭṭhaṃ
adhigataṃ abhasisambuddhaṃ. Tathā hissa abhiññeyyā dhammā abhiññeyyato buddhā,
pariññeyyā dhammā pariññeyyato, pahātabbā dhammā pahātabbato, sacchikātabbā
dhammā sacchikātabbato, bhāvetabbā dhammā bhāvetabbato, yato naṃ koci
samaṇo vā brāhmaṇo vā devo vā māro vā brahmā vā "ime nāma te
dhammā anabhisambuddhā"ti saha dhammena anuyuñjituṃ samattho natthi.
      Yaṅkiñci pahātabbaṃ nāma, sabbantaṃ bhagavato anavasesato bodhimūleyeva
pahīnaṃ anuppattidhammaṃ, na tassa pahānāya uttari karaṇīyaṃ atthi. Tathā hissa
@Footnote: 1 abhi.vi. 35/725/362

---------------------------------------------------------------------------------------------
page144.
Lobhadosamohaviparītamanasikāraahirikānottappathinamiddhakodhūpanāhamakkhapalāsaissā-
macchariyamāyāsāṭheyyathambhasārambhamānātimānamadappamādatividhākusalamūladuccaritavisama-
viparītasaññāmalavitakkapapañcaesanātaṇhācatubbidhavipariyesaāsavaganthaoghayogāgati-
taṇhupādānapañcābhinandananīvaraṇacetokhilacetasovīnibandhachavivādamūlasattānusaya-
aṭṭhamicchattanavaāghātavatthutaṇhāmūlakadasaakusalakammapathaekavīsatianesanadvāsaṭṭhidiṭṭhigata-
aṭṭhasatataṇhāvicaritādippabhedaṃ diyaḍḍhakilesasahassaṃ saha vāsanāya pahīnaṃ samucchinnaṃ
samūhataṃ, yato naṃ koci samaṇo vā .pe. Brahmā vā "ime nāma te
kilesā appahīnā"ti saha dhammena anuyuñjituṃ samattho natthi.
      Ye cime bhagavati kammavipākakilesūpavādaāṇāvītikkamappabhedā antarāyikā
vuttā, alameva te paṭisevato ekantena antarāyāya, yato naṃ koci samaṇo
vā .pe. Brahmā vā "nālante paṭisevato antarāyāyā"ti 1- saha dhammena
anuyuñjituṃ samattho natthi.
      Yo ca bhagavatā niravasesavaṭṭadukkhanissaraṇāya sīlasamādhipaññāya saṅgaho
sattakoṭṭhāsiko sattatiṃsappabhedo ariyamaggapubbaṅgamo anuttaro niyyāniko
dhammo desito, so ekanteneva niyyāti, paṭipannassa vaṭṭadukkhato mokkhāya
hoti, yato naṃ koci samaṇo vā .pe. Brahmā vā "niyyāniko dhammoti
tayā desito na niyyātī"ti saha dhammena anuyuñjituṃ samattho natthīti.
Vuttañhetaṃ "sammāsambuddhassa te paṭijānato ime dhammā anabhisambuddhā"ti 2-
vitthāro. Evametāni attano ñāṇappahānadesanāvisesānaṃ avitathabhāvāvabodhanato
aviparītākārappavattitāni bhagavato catuvesārajjañāṇāni tathāni avitathāni
anaññathāni. Evampi bhagavā tathāni āgatoti tathāgato.
      Tathā nirayagati tiracchānagati petagati manussagati devagatīti pañca gatiyo,
tāsu sañjīvādayo aṭṭha mahānirayā kukkuḷādayo soḷasa ussadanirayā
@Footnote: 1 vi. mahāvi. 2/418,429/307,315  2 Ma.mū. 12/150/110

---------------------------------------------------------------------------------------------
page145.
Lokantarikanirayoti sabbepime ekantadukakhatāya nirassādaṭṭhena 1- nirayā, yathākammunā
gantabbato gati cāti nirayagati, tibbandhakārasītanarakāpi 2- etesveva antogadhā.
Kimikīṭasarīsapapakkhisoṇasiṅgālādayo tiriyaṃ añchitabhāvena tiracchānā, te eva
gatīti tiracchānagati. Khuppipāsitattā paradattūpajīvinijjhāmataṇhikādayo
dukkhabahulatāyapākaṭasukhato itā vigatāti petā, te eva gatīti petagati,
kālakañcikādiasurāpi etesveva antogadhā. Parittadīpavāsīhi saddhiṃ
jambudīpādicatumahādīpavāsino manaso ussannatāya manussā, te eva gatīti manussagati.
Cātumahārājikato paṭṭhāya yāva nevasaññānāsaññāyatanūpagāti ime chabbīsati devanikāyā
dibbanti attano iddhānubhāvena kīḷanti jotanti cāti devā, te eva gatīti
devagati.
      Tā panetā gatiyo yasmā taṃtaṃkammanibbatto upapattibhavaviseso, tasmā
atthato vipākakkhandhā katattā ca rūpaṃ. Tattha "ayaṃ nāma gati iminā nāma
kammunā jāyati, tassa ca kammassa paccayavisesehi evaṃ vibhāgabhinnattā visuṃ
ete sattanikāyā evaṃ vibhāgabhinnā"ti yathāsakaṃ hetuphalavibhāgaparicchindanavasena
ṭhānaso hetuso bhagavato ñāṇaṃ pavattati. Tenāha bhagavā:-
           "pañca kho imā sāriputta gatiyo. Katamā pañca. Nirayo
        tiracchānayoni pettivisayo manussā devā. Nirayañcāhaṃ sāriputta
        pajānāmi nirayagāmiñca maggaṃ nirayagāminiñca paṭipadaṃ, yathā paṭipanno
        ca kāyassa bhedā parammaraṇā apāyaṃ duggatiṃ vinipātaṃ nirayaṃ
        upapajjati, tañca pajānāmī"tiādi. 3-
      Tāni panetāni bhagavato ñāṇāni tasmiṃ tasmiṃ visaye aviparītākārappavattiyā
avisaṃvādanato tathāni avitathāni anaññathāni. Evampi bhagavā tathāni
āgatoti tathāgato.
@Footnote: 1 Sī. nirayaṭṭhena  2 Sī.  abbudādi...  3 Ma.mū. 12/153/113-4

---------------------------------------------------------------------------------------------
page146.
      Tathā yaṃ sattānaṃ saddhādiyogavikalāvikalabhāvabodhanena apparajakkhamahārajakkhatādi-
visesavibhāvanaṃ paññāsāya ākārehi pavattaṃ bhagavato indriyaparopariyattañāṇaṃ.
Vuttañhetaṃ:- "saddho puggalo apparajakkho, assaddho puggalo mahārajakkho"ti 1-
vitthāro.
      Yañca "ayaṃ puggalo apparajakkho, ayaṃ sassatadiṭṭhiko, ayaṃ ucchedadiṭṭhiko,
ayaṃ anulomikāyaṃ khantiyaṃ ṭhito, ayaṃ yathābhūtañāṇe ṭhito, ayaṃ kāmāsayo,
na nekkhammādiāsayo, ayaṃ nekkhammāsayo, na kāmādiāsayo"tiādinā
"imassa kāmarāgo ativiya thāmagato, na paṭigho, 2- imassa paṭigho ativiya
thāmagato, na kāmarāgādiko"tiādinā "imassa puññābhisaṅkhāro adhiko,
na apuññābhisaṅkhāro na āneñjābhisaṅkhāro, imassa apuññābhisaṅkhāro
adhiko, na puññābhisaṅkhāro na āneñjābhisaṅkhāro, imassa āneñjābhisaṅkhāro
adhiko, na puññābhisaṅkhāro na apuññābhisaṅkhāro. Imassa kāyasucaritaṃ adhikaṃ,
imassa vacīsucaritaṃ, imassa manosucaritaṃ, ayaṃ kilesāvaraṇena samannāgato, ayaṃ
vipākāvaraṇena samannāgato, ayaṃ na kammāvaraṇena samannāgato, na kilesāvaraṇena
samannāgato, na vipākāvaraṇena samannāgato"tiādinā ca sattānaṃ āsayādīnaṃ
yathābhūtaṃ vibhāvanākārappavattaṃ bhagavato āsayānusayañāṇaṃ. Yaṃ sandhāya vuttaṃ:-
           "idha tathāgato sattānaṃ āsayaṃ jānāti, anusayaṃ jānāti, caritaṃ
        jānāti, adhimuttiṃ jānāti, bhabbābhabbe satte jānātī"tiādi. 3-
      Yañca uparimaheṭṭhimapurimapacchimakāyehi dakkhiṇavāmaakkhikaṇṇasotanāsikasota-
aṃsakūṭahatthapādehi aṅguliaṅgulantarehi lomakūpehi ca aggikkhandhaudakadhārāpavattanaṃ
@Footnote: 1 khu.paṭi. 31/270/177
@2 cha.Ma. na paṭighādiko  3 khu.paṭi. 31/113/126

---------------------------------------------------------------------------------------------
page147.
Anaññasādhāraṇaṃ vividhavikubbaniddhinimmāpanakaṃ bhagavato yamakapāṭihāriyañāṇaṃ. Yaṃ
sandhāya vuttaṃ:-
              "idha tathāgato yamakapāṭihāriyaṃ karoti asādhāraṇaṃ sāvakehi,
         uparimakāyato aggikkhandho pavattati, heṭṭhimakāyato udakadhārā pavattati.
         Heṭṭhimakāyato udakadhārā pavattati. Heṭṭhimakāyato aggikkhandho
         pavattati, uparimakāyato udakadhārā pavattatī"tiādi. 1-
    Yañca rāgādīhi jātiādīhi ca anekehi dukkhadhammehi upaddutaṃ sattanikāyaṃ
tato nīharitukāmatāvasena nānānayehi pavattassa bhagavato mahākaruṇokkamanassa
paccayabhūtaṃ mahākaruṇāsamāpattiñāṇaṃ. Yathāha 2- :-
              "katamaṃ tathāgatassa mahākaruṇāsamāpattiyā ñāṇaṃ. Bahukehi
         ākārehi passantānaṃ buddhānaṃ bhagavantānaṃ sattesu mahākaruṇā
         okkamati, āditto lokasannivāsoti passantānaṃ buddhānaṃ bhagavantānaṃ
         sattesu mahākaruṇā okkamati. Uyyutto, payāto, kummaggappaṭipanno
         upanīyati loko addhuvo, atāṇo loko anabhissaro, assako loko,
         sabbaṃ pahāya gamanīyaṃ, ūno loko atitto taṇhādāsoti passantānaṃ
         buddhānaṃ bhagavantānaṃ sattesu mahākaruṇā okkamati.
              Atāṇo 3- lokasannivāso, aleṇo, asaraṇo, asaraṇībhūto.
         Uddhato loko avūpasanto, sasallo lokasannivāso viddho
         puthusallehi, avijjandhakārāvaraṇo kilesapañjarapakkhitto, avijjāgato
         lokasannivāso andhabhūto pariyonaddho tantākulakajāto kulakuṇḍikajāto 4-
         muñjapabbajabhūto apāyaṃ duggatiṃ vinipātaṃ saṃsāraṃ nātivattati,
         avijjāvisadosasallitto kilesakalalībhūto, rāgadosamohajaṭājaṭito.
@Footnote: 1 khu.paṭi. 31/116/128  2 khu.paṭi. 31/117/130
@3 cha.Ma. atāyano  4 Sī. gulākuṇḍikajāto

---------------------------------------------------------------------------------------------
page148.
           Taṇhāsaṅghāṭapaṭimukko, taṇhājālena otthato, taṇhāsotena
        vuyhati, taṇhāsaṃyojanena saṃyutto, taṇhānusayena anusaṭo,
        taṇhāsantāpena santappati, taṇhāpariḷāhena pariḍayhati.
           Diṭṭhisaṅghāṭapaṭimukko, diṭṭhijālena otthato, diṭṭhisotena
        vuyhati, diṭṭhisaṃyojanena saṃyutto, diṭṭhānusayena anusaṭo,
        diṭṭhisantāpena santappati, diṭṭhipariḷāhena pariḍayhati.
           Jātiyā anugato, jarāya anusaṭo, byādhinā,
        abhibhūto, maraṇena abbhāhato, dukkhe patiṭṭhito.
           Taṇhāya uḍḍito, jarāpākāraparikkhitto, maccupāsena
        parikkhitto, mahābandhanabaddho, rāgabandhanena dosamohamānadiṭṭhikilesa-
        duccaritabandhanena baddho, mahāsambādhappaṭipanno, mahāpalibodhena
        palibuddho, mahāpapāte patito, mahākantārappaṭipanno,
        mahāsaṃsārappaṭipanno, mahāvidugge samparivattati, mahāpalipe palipanno.
           Abbhāhato lokasannivāso, āditto lokasannivāso
        rāgagginā dosagginā mohagginā jātiyā jarāya maraṇena sokehi
        paridevehi dukkhehi domanassehi upāyāsehi, unnītako lokasannivāso
        haññati niccamatāṇo pattadaṇḍo takkāro, vajjabandhanabaddho
        āghātanapaccupaṭṭhito, anātho lokasannivāso paramakāruññappatto,
        dukkhābhibhūto 1- cirarattaṃ pīḷito, gadhito niccaṃ pipāsito.
           Andho acakkhuko, hatanetto apariṇāyako, vipathapakkhando
        añjasāparaddho, mahoghapakkhando.
@Footnote: 1 cha.Ma. dukkhābhitunno

---------------------------------------------------------------------------------------------
page149.
           Dvīhi diṭṭhigatehi pariyuṭṭhito, tīhi duccaritehi vippaṭipanno,
        catūhi yogehi yojito, catūhi ganthehi ganthito, catūhi upādānehi
        upādiyati, pañcagatisamāruḷho, pañcahi kāmaguṇehi rajjati, pañcahi
        nīvaraṇehi otthato, chahi vivādamūlehi vivadati, chahi taṇhākāyehi
        rajjati, chahi diṭṭhigatehi pariyuṭṭhito, sattahi anusayehi anusaṭo,
        sattahi saṃyojanehi saṃyutto, sattahi mānehi unnato, aṭṭhahi
        lokadhammehi samparivattati, aṭṭhahi micchattehi niyyāto, aṭṭhahi
        purisadosehi dussati, navahi āghātavatthūhi āghātito, navavidhamānehi
        unnato, navahi taṇhāmūlakehi dhammehi rajjati, dasahi kilesavatthūhi
        kilissati, dasahi āghātavatthūhi āghātito, dasahi akusalehi kammapathehi
        samannāgato, dasahi saṃyojanehi saṃyutto, dasahi micchattehi niyyāto
        dasavatthukāya micchādiṭṭhiyā samannāgato, dasavatthukāya antaggāhikāya
        diṭṭhiyā samannāgato, aṭṭhasatataṇhāpapañcehi papañcito, dvāsaṭṭhiyā
        diṭṭhigatehi pariyuṭṭhito lokasannivāsoti passantānaṃ buddhānaṃ
        bhagavantānaṃ sattesu mahākaruṇā okkamati.
           Ahañcamhi tiṇṇo, loko ca atiṇṇo. Ahañcamhi mutto,
        loko ca amutto. Ahañcamhi santo, loko ca asanto. Ahañcamhi
        santo, loko ca asanto. Ahañcamhi assattho, loko ca anassattho.
        Ahañcamhi parinibbuto, loko ca aparinibbuto. Pahomi khvāhaṃ 1-
        tiṇṇo tāretuṃ, mutto mocetuṃ, danto dametuṃ, santo sametuṃ,
        assattho assāsetuṃ, parinibbuto parinibbāpetunti passantānaṃ
        buddhānaṃ bhagavantānaṃ sattesu mahākaruṇā okkamatī"ti. 2-
    Evaṃ ekūnanavutiyā ākārehi vibhajanaṃ gataṃ.
@Footnote: 1 Sī. paho cāhaṃ  2 khu.paṭi. 31/118/134

---------------------------------------------------------------------------------------------
page150.
    Yaṃ pana yāvatā dhammadhātuyā yattakaṃ ñātabbaṃ saṅkhatāsaṅkhatādikassa
sabbassa paropadesanirapekkhaṃ sabbākārena paṭivijjhanasamatthaṃ ākaṅkhamattap-
paṭibaddhavuttianaññasādhāraṇaṃ bhagavato ñāṇaṃ sabbathā anavasesasaṅkhatāsaṅkhatasammatisaccāva-
bodhato sabbaññutañāṇaṃ tatthāvaraṇābhāvato nissaṅgappavattimupādāya
anāvaraṇañāṇanti vuccati. Ekameva hi taṃ ñāṇaṃ visayappavattimukhena aññehi
asādhāraṇabhāvadassanatthaṃ duvidhena uddiṭṭhaṃ. Aññathā sabbaññutānāvaraṇañāṇānaṃ
sādhāraṇatā sabbavisayatā āpajjeyyuṃ, na ca taṃ yuttaṃ kiñcāpi imāya yuttiyā.
Ayaṃ hettha pāḷi:-
           "sabbasaṅkhatamasaṅkhataṃ anavasesaṃ jānātīti sabbaññutañāṇaṃ,
        tattha āvaraṇaṃ natthīti anāvaraṇañāṇaṃ. Atītaṃ sabbaṃ jānātīti sabbaññutañāṇaṃ,
        tattha āvaraṇaṃ natthīti anāvaraṇañāṇaṃ. Anāgataṃ sabbaṃ
        jānātīti sabbaññutañāṇaṃ, tattha āvaraṇaṃ natthīti anāvaraṇañāṇaṃ.
        Paccuppannaṃ sabbaṃ jānātīti sabbaññutañāṇaṃ, tattha āvaraṇaṃ
        natthīti anāvaraṇañāṇan"ti 1- vitthāro.
    Evametāni bhagavato cha asādhāraṇañāṇāni aviparītākārappavattiyā yathāsakavisayassa
avisaṃvādanato tathāni avitathāni anaññathāni. Evampi bhagavā tathāni āgatoti tathāgato.
Tathā:- "sattime bhikkhave bojjhaṅgā, satisambojjhaṅgo dhammavicayasambojjhaṅgo
vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo
upekkhāsambojjhaṅgo"ti 2- evaṃ sarūpato, "yāyaṃ lokuttaramaggakkhaṇe uppajjamānā
līnuddhaccapatiṭṭhānāyūhanakāmasukhallikattakilamathānuyogaucchedasassatābhinivesādīnaṃ
@Footnote: 1 khu.paṭi. 31/119/134-135
@2. abhi.vi. 35/466/274, saṃ.mahā. 19/185/64 khu.paṭi. 31/17/327

---------------------------------------------------------------------------------------------
page151.
Anekesaṃ upaddavānaṃ paṭipakkhabhūtā satiādibhedā dhammasāmaggī, yāya ariyasāvako
bujjhati kilesaniddāya uṭṭhahati, cattāri vā saccāni 1- paṭivijjhati, nibbānameva
vā sacchikarotīti, sā dhammasāmaggī bodhīti vuccati, tassā bodhiyā aṅgāti
bojjhaṅgā, ariyasāvako vā yathāvuttāya dhammasāmaggiyā bujjhatīti katvā bodhīti
vuccati, tassa bodhissa aṅgātipi bojjhaṅgāti evaṃ sāmaññalakkhaṇato,
"upaṭṭhānalakkhaṇo satisambojjhaṅgo, pavicayalakkhaṇo dhammavicayasambojjhaṅgo,
paggahalakkhaṇo vīriyasambojjhaṅgo, pharaṇalakkhaṇo pītisambojjhaṅgo, upasamalakkhaṇo
passaddhisambojjhaṅgo avikkhepalakkhaṇo samādhisambojjhaṅgo, paṭisaṅkhānalakkhaṇo
upekkhāsambojjhaṅgoti, evaṃ visesalakkhaṇato, "tattha katamo satisambojjhaṅgo,
idha bhikkhu satimā hoti paramena satinepakkena samannāgato, cirakatampi cirabhāsitampi
saritā hoti anussaritā"tiādinā 2- sattannaṃ bojjhaṅgānaṃ aññamaññopakāravasena
ekakkhaṇe pavattidassanato, "tattha katamo satisambojjhaṅgo, atthi ajjhattaṃ
bhikkhave dhammesu sati, atthi bahiddhā dhammesu satī"tiādinā  3- tesaṃ visayavibhāgena
pavattidassanato, "tattha katamo satisambojjhaṅgo, idha bhikkhave bhikkhu satisambojjhaṅgaṃ
bhāveti vivekanissitaṃ virāganissitaṃ nirodhanissitaṃ vossaggapariṇāmin"tiādinā 4-
bhāvanāvidhidassanato, "tattha katame satta sambojjhaṅgā, idha bhikkhu yasmiṃ samaye
lokuttaraṃ jhānaṃ bhāveti .pe. Tasmiṃ samaye satta bojjhaṅgā honti satisambojjhaṅgo
.pe. Upekkhāsambojjhaṅgo. Tattha katamo satisambojjhaṅgo. Yā sati
.pe. Anussatī"tiādinā 5- channavutiyā nayasahassavibhāgehīti evaṃ nānākārato
pavattāni bhagavato sambojjhaṅgavibhāvanañāṇāni tassa tassa atthassa avisaṃvādanato
tathāni avitathāni anaññathāni. Evampi bhagavā tathāni āgatoti tathāgato.
@Footnote: 1 cha.Ma. ariyasaccāni  2 abhi.vi. 35/467/274  3 abhi.vi. 35/469/275
@4 abhi.vi. 35/471/276  5 abhi.vi. 35/473-4/277

---------------------------------------------------------------------------------------------
page152.
    Tathā:- "tattha katamaṃ dukkhanirodhagāminī paṭipadā ariyasaccaṃ, ayameva
ariyo aṭṭhaṅgiko maggo. Seyyathidaṃ, sammādiṭṭhi .pe. Sammāsamādhī"ti 1- evaṃ
sarūpato, sabbakilesehi ārakattā ariyabhāvakarattā ariyaphalappaṭilābhakattā ca
ariyo, aṭṭhavidhattā nibbānādhigamāya ekantakāraṇattā ca aṭṭhaṅgiko, kilese
mārento gacchati, nibbānatthikehi maggīyati, sayaṃ vā nibbānaṃ maggatīti maggoti
evaṃ sāmaññalakkhaṇato, "sammā dassanalakkhaṇā sammādiṭṭhi, sammā
abhiniropanalakkhaṇo sammāsaṅkappo, sammā pariggahaṇalakkhaṇā sammāvācā, sammā
samuṭṭhānalakkhaṇo sammākammanto, sammā vodānalakkhaṇo sammāājīvo, sammā
paggahaṇalakkhaṇo sammāvāyāmo, sammā upaṭṭhānalakkhaṇā sammāsati, sammā
avikkhepalakkhaṇo sammāsamādhī"ti evaṃ visesalakkhaṇato, sammādiṭṭhi aññehipi
attano paccanīkakilesehi saddhiṃ micchādiṭṭhiṃ pajahati, nibbānaṃ ārammaṇaṃ karoti,
tappaṭicchādakamohavidhamanena asammohato sampayuttadhamme ca passati. Tathā
sammāsaṅkappādayopi micchāsaṅkappādīni pajahanti, nibbānaṃ ca ārammaṇaṃ karonti,
sahajātadhammānaṃ sammāabhiniropanapariggahaṇasamuṭṭhānavodānapaggahaupaṭṭhānasamādahanāni
ca karontīti evaṃ kiccavibhāgato, sammādiṭṭhi pubbabhāge nānākkhaṇā
visuṃ visuṃ dukkhādiārammaṇā hutvā maggakāle ekakkhaṇā nibbānameva ārammaṇaṃ
katvā kiccato "dukkhe ñāṇan"tiādīni cattāri nāmāni labhati, sammāsaṅkappādayopi
pubbabhāge nānākkhaṇā nānārammaṇā maggakāle ekakkhaṇā ekārammaṇā,
tesu sammāsaṅkappo kiccato nekkhammasaṅkappotiādīni tīṇi nāmāni labhati,
sammāvācādayo tayo pubbabhāge musāvādāveramaṇītiādivibhāgā viratiyopi
cetanāyopi hutvā maggakkhaṇe viratiyova, sammāvāyāmasatiyo kiccato
sammappadhānasatipaṭṭhānavasena cattāri nāmāni labhanti, sammāsamādhi pana maggakkhaṇepi
@Footnote: 1 abhi.vi 35/205/125

---------------------------------------------------------------------------------------------
page153.
Paṭhamajjhānādivasena nānā evāti evaṃ pubbabhāgaparabhāgesu pavattivibhāgato,
"idha bhikkhave bhikkhu sammādiṭṭhiṃ bhāveti vivekanissitan"tiādinā 1- bhāvanāvidhito,
"tattha katamo aṭṭhaṅgiko maggo, idha bhikkhu yasmiṃ samaye lokuttaraṃ jhānaṃ
bhāveti .pe. Dukkhāpaṭipadaṃ dandhābhiññaṃ, tasmiṃ samaye aṭṭhaṅgiko maggo
hoti sammādiṭṭhi sammāsaṅkappo"tiādinā 2- caturāsītiyā nayasahassavibhāgehīti
evamanekākārato pavattāni bhagavato ariyamaggavibhāvanañāṇāni atthassa avisaṃvādanato
sabbānipi tathāni avitathāni anaññathāni. Evampi bhagavā tathāni āgatoti tathāgato.
    Tathā paṭhamajjhānasamāpatti yā ca nirodhasamāpattīti etāsu anupaṭipāṭiyā
viharitabbaṭṭhena 3- samāpajjitabbaṭṭhena ca anupubbavihārasamāpattīsu
sampādanapaccavekkhaṇādivasena yathārahaṃ sampayogavasena ca pavattāni bhagavato ñāṇāni
tadatthasiddhiyā tathāni avitathāni anaññathāni. Tathā "idaṃ imassa ṭhānaṃ,
idamaṭṭhānan"ti aviparītaṃ tassa tassa phalassa kāraṇākāraṇajānanaṃ, tesaṃ tesaṃ
sattānaṃ atītādibhedabhinnassa kammasamādānassa anavasesato yathābhūtaṃ
vipākantarajānanaṃ, āyūhanakkhaṇeyeva tassa tassa sattassa "ayaṃ nirayagāminī paṭipadā
.pe. Ayaṃ nibbānagāminī paṭipadā"ti yāthāvato sāsavānāsavakammavibhāgajānanaṃ,
khandhāyatanādīnaṃ upādinnānupādinnādianekasabhāvaṃ nānāsabhāvaṃ ca tassa lokassa
"imāya nāma dhātuyā ussannattā imasmiṃ dhammappabandhe ayaṃ viseso jāyatī"tiādinā
nayena yathābhūtaṃ dhātunānattajānanaṃ, anavasesato sattānaṃ hīnādiajjhāsayādhimuttijānanaṃ,
saddhādiindriyānaṃ tikkhamudubhāvajānanaṃ, saṅkilesādīhi saddhiṃ
jhānavimokkhādivisesajānanaṃ, sattānaṃ aparimāṇāsu jātīsu tappaṭibandhena saddhiṃ anavasesato
pubbenivutthakkhandhasantatijānanaṃ, hīnādivibhāgehi saddhiṃ cutipaṭisandhijānanaṃ,
"idaṃ dukkhan"tiādinā heṭṭhā vuttanayeneva catusaccajānananti imāni
@Footnote: 1 abhi.vi. 35/449/285  2 abhi.vi. 35/491/285  3 ka. bhāvitabbaṭṭhena

---------------------------------------------------------------------------------------------
page154.
Bhagavato dasabalañāṇāni avirajjhitvā yathāsakaṃ visayāvagāhanato 1- yathādhippetatthasādhanato
ca yathābhūtavuttiyā tathāni avitathāni anaññathāni. Vuttañhetaṃ:-
           "idha tathāgato ṭhānañca ṭhānato aṭṭhānañca aṭṭhānato
        yathābhūtaṃ pajānātī"tiādi. 2-
    Evampi bhagavā tathāni āgatoti tathāgato.
    Yathā cetesaṃ ñāṇānaṃ vasena, evaṃ yathāvuttānaṃ satipaṭṭhānasammappadhānavibhāvanañāṇādīnaṃ
anantāparimeyyabhedānaṃ anaññasādhāraṇānaṃ paññāvisesānaṃ
vasena bhagavā tathāni ñāṇāni āgato adhigatoti tathāgato. Evampi tathāni
āgatoti tathāgato. (3)
    Kathaṃ tathā gatoti tathāgato? yā sā bhagavato abhijāti abhisambodhi
dhammavinayapaññāpanā anupādisesanibbānadhātu, sā tathā. Kiṃ vuttaṃ hoti? yadatthaṃ
lokanāthena abhisambodhi patthitā pavattitā ca, tadatthassa ekantasiddhiyā
avisaṃvādanato aviparītatthavuttiyā tathā avitathā anaññathā. Tathā hi ayaṃ bhagavā
bodhisattabhūto samatiṃsapāramiparipūraṇādikaṃ vuttappabhedaṃ sabbaṃ buddhattahetuṃ
sampādetvā tusitapure ṭhitova buddhakolāhalaṃ sutvā dasasahassacakkavāḷadevatāhi ekato
sannipatitāhi upasaṅkamitvā:-
           "kāloyaṃ te 3- mahāvīra     uppajja mātukucchiyaṃ
            sadevakaṃ tārayanto         bujjhassu amataṃ padan"ti 4-
āyācito uppannapubbanimitto pañca mahāvilokanāni viloketvā "idānāhaṃ
manussayoniyaṃ uppajjitvā abhisambujjhissāmī"ti āsāḷhipuṇṇamāya sakyarājakule
mahāmāyāya deviyā kucchimhi paṭisandhiṃ gahetvā dasa māse devamanussehi mahatā
parihārena parihariyamāno visākhapuṇṇamāya paccūsasamaye abhijātiṃ pāpuṇi.
@Footnote: 1 Sī.,ka. visayāvabodhanato  2 aṅ. dasaka. 24/21/27, abhi.vi. 35/809/409
@3 cha.Ma. kālo deva  4 khu. apa. 33/67/445

---------------------------------------------------------------------------------------------
page155.
    Abhijātikkhaṇe panassa paṭisandhiggahaṇakkhaṇe viya dvattiṃsa pubbanimittāni
pāturahesuṃ. Ayaṃ hi dasasahassī lokadhātu saṅkampi sampakampi sampavedhi, dasasu
cakkavāḷasahassesu appamāṇo obhāso phari, tassa taṃ siriṃ daṭṭhukāmā viya
jaccandhā cakkhūni paṭilabhiṃsu, badhirā saddaṃ suṇiṃsu, mūgā samālapiṃsu, khujjā ujugattā
ahesuṃ, paṅgulā padasā gamanaṃ paṭilabhiṃsu, bandhanagatā sabbe sattā andubandhanādīhi
mucciṃsu, sabbanirayesu aggi nibbāyi, pettivisaye khuppipāsā vūpasami,
tiracchānānaṃ bhayaṃ nāhosi, sabbasattānaṃ rogo vūpasami, sabbasattā piyaṃvadā ahesuṃ,
madhurenākārena assā hasiṃsu, vāraṇā gajjiṃsu, sabbatūriyāni sakaṃ sakaṃ ninnādaṃ
muñciṃsu, aghaṭṭitāni eva manussānaṃ hatthupagādīni ābharaṇāni madhurenākārena
raviṃsu, sabbadisā vippasannā ahesuṃ, sattānaṃ sukhaṃ uppādayamāno mudusītalavāto
vāyi. Akālamegho vassi, paṭhavitopi udakaṃ ubbhijjitvā vissandi, pakkhino
ākāsagamanaṃ vijahiṃsu, nadiyo asandamānā aṭṭhaṃsu, mahāsamudde madhuraṃ udakaṃ
ahosi, upakkilesavimutte sūriye dissamāne eva ākāsagatā sabbā jotiyo jaliṃsu,
ṭhapetvā arūpāvacaradeve avasesā sabbe devā sabbepi nerayikā dissamānarūpā
ahesuṃ, tarukuṭṭakavāṭaselādayo anāvaraṇabhūtā ahesuṃ, sattānaṃ cutūpapātā nāhesuṃ,
sabbaṃ aniṭṭhagandhaṃ abhibhavitvā dibbagandho vāyi, sabbe phalupagā rukkhā phaladharā
sampajjiṃsu, mahāsamuddo sabbatthakameva pañcavaṇṇehi padumehi sañchannatalo
ahosi, thalajajalajādīni sabbapupphāni pupphiṃsu, rukkhānaṃ khandhesu khandhapadumāni,
sākhāsu sākhapadumāni, latāsu latāpadumāni pupphiṃsu, mahītale silātalāni bhinditvā
uparūpari satta satta hutvā daṇḍapadumāni nāma nikkhamiṃsu, ākāse olambakapadumāni
nibbattiṃsu, samantato pupphavassaṃ vassi, ākāse dibbatūriyāni vajjiṃsu,
sakaladasasahassīlokadhātu vaṭṭetvā vissaṭṭhamālāguḷaṃ viya uppīḷetvā baddhamālākalāpo
viya alaṅkatapaṭiyattaṃ mālāsanaṃ viya ca ekamālāmālinī vipphurantavāḷavījanī

---------------------------------------------------------------------------------------------
page156.
Pupphadhūpagandhapavāsitā paramasobhaggappattā ahosi, tāni ca pubbanimittāni upari
adhigatānaṃ anekadhammavisesādhigatānaṃ 1- nimittabhūtāni eva ahesuṃ. Evaṃ
anekacchariyapātubhāvapaṭimaṇḍitā cāyaṃ 2- abhijāti yadatthaṃ anena abhisambodhi abhipatthitā,
tassā abhisambodhiyā ekantasiddhiyā tathāva ahosi avitathā anaññathā.
    Tathā ye buddhaveneyyā bodhaneyyabandhavā, te sabbepi anavasesato
sayameva bhagavatā vinītā. Ye ca sāvakaveneyyā dhammaveneyyā ca, tepi sāvakādīhi
vinītā vinayaṃ gacchanti gamissanti cāti yadatthaṃ bhagavatā abhisambodhi abhipatthitā,
tadatthassa ekantasiddhiyā abhisambodhi tathā avitathā anaññathā.
    Apica yassa yassa ñeyyadhammassa yo yo sabhāvo bujjhitabbo, so
so hatthatale ṭhapitaāmalakaṃ viya āvajjanamattapaṭibaddhena attano ñāṇena
aviparītaṃ anavasesato bhagavatā abhisambuddhoti evampi abhisambodhi tathā avitathā
anaññathā.
    Tathā tesaṃ tesaṃ dhammānaṃ tathā tathā desetabbappakāraṃ tesaṃ tesañca
sattānaṃ āsayānusayacaritādhimuttiṃ sammadeva oloketvā dhammataṃ avijahanteneva
paññattinayavohāramaggaṃ anatidhāvanteneva ca dhammataṃ vibhāvantena yathāparādhaṃ
yathājjhāsayaṃ yathādhammañca anusāsantena bhagavatā veneyyā vinītā ariyabhūmiṃ
sampāpitāti dhammavinayapaññāpanāpissa tadatthasiddhiyā yathābhūtavuttiyā ca tathā
avitathā anaññathā.
    Tathā yā sā bhagavatā anuppattā paṭhaviyādiphassavedanādirūpārūpasabhāvavinimuttā
lujjanabhāvābhāvato lokasabhāvātītā tamasā visaṃsaṭṭhattā kenaci anobhāsanīyā 3-
obhāsābhāvato eva 4- gatiādibhāvarahitā appatiṭṭhā anārammaṇā
@Footnote: 1 Sī. anekadhammavisesādhigamānaṃ, cha.Ma. anekesaṃ visesādhigamānaṃ  2 ka. vāyaṃ
@3 Ma. anogāhaniyā  4 cha.Ma. lokasabhāvābhāvato eva

---------------------------------------------------------------------------------------------
page157.
Amatamahānibbānadhātu khandhasaṅkhātānaṃ upādīnaṃ 1- lesamattassapi abhāvato anupādisesāti
vuccati, yaṃ sandhāya vuttaṃ:-
           "atthi bhikkhave tadāyatanaṃ, yattha neva paṭhavī na āpo na
        tejo na vāyo, na ākāsānañcāyatanaṃ na viññāṇañcāyatanaṃ na
        na ākiñcaññāyatanaṃ na nevasaññānāsaññāyatanaṃ, nāyaṃ loko na
        paroloko, na ca ubho candimasūriyā. Tatrāpāhaṃ bhikkhave neva āgatiṃ
        vadāmi na gatiṃ na ṭhitiṃ na cutiṃ na uppattiṃ, appatiṭṭhaṃ appavattaṃ
        anārammaṇamevetaṃ esevanto dukkhassā"ti. 2-
    Sā sabbesampi upādānakkhandhānaṃ atthaṅgamo, sabbasaṅkhārānaṃ samatho,
sabbūpadhīnaṃ paṭinissaggo, sabbadukkhānaṃ vūpasamo, sabbālayānaṃ samugghāto,
sabbavaṭṭānaṃ upacchedo, accantasantilakkhaṇoti yathāvuttasabhāvassa kadācipi
avisaṃvādanato tathā avitathā anaññathā. Evametā abhijātiādikā tathā gato
upagato adhigato paṭipanno pattoti tathāgato. Evaṃ bhagavā tathā gatoti
tathāgato. (4)
    Kathaṃ tathāvidhoti tathāgato? yathāvidhā purimakā sammāsambuddhā, ayampi
bhagavā tathāvidho. Kiṃ vuttaṃ hoti? yathāvidhā te bhagavanto maggasīlena phalasīlena sabbenapi
lokiyalokuttarasīlena, maggasamādhinā phalasamādhinā sabbenapi lokiyalokuttarasamādhinā,
maggapaññāya phalapaññāya sabbāyapi lokiyalokuttarapaññāya, devasikaṃ valañjitabbehi
catuvīsatikoṭisatasahassasamāpattivihārehi, tadaṅgavimuttiyā vikkhambhanavimuttiyā
samucchedavimuttiyā paṭippassaddhivimuttiyā nissaraṇavimuttiyāti saṅkhepato.
Vitthārato pana anantāparimāṇabhedehi acinteyyānubhāvehi
@Footnote: 1 Sī. upādinnānaṃ  2 khu.u. 25/71/212

---------------------------------------------------------------------------------------------
page158.
Sakalasabbaññuguṇehi, ayampi amhākaṃ bhagavā tathāvidho. Sabbesaṃ hi sammāsambuddhānaṃ
āyuvemattaṃ sarīrappamāṇavemattaṃ kulavemattaṃ dukkaracariyāvemattaṃ rasmivemattanti
imehi pañcahi vemattehi siyā vemattaṃ, na pana sīlavisuddhiādīsu 1- visuddhīsu
samathavipassanāpaṭipattiyaṃ attanā paṭiladdhaguṇesu ca kiñci nānākaraṇaṃ atthi, athakho
majjhe bhinnasuvaṇṇaṃ viya aññamaññaṃ nibbisesā te buddhā bhagavanto.
Tasmā yathāvidhā purimakā sammāsambuddhā, ayampi bhagavā tathāvidho. Evaṃ tathāvidhoti
tathāgato. Vidhaattho cettha gatasaddo, tathāhi lokiyā vidhayuttagatasadde pakāratthe
vadanti. (5)
    Kathaṃ tathā pavattitoti tathāgato? anaññasādhāraṇena iddhānubhāvena
samannāgatattā atthapaṭisambhidādīnaṃ ukkaṃsapāramippattiyā anāvaraṇañāṇappaṭilābhena
ca bhagavato kāyappavattiyādīnaṃ katthaci paṭighātābhāvato yathāruci tathā gataṃ gati
gamanaṃ kāyavacīcittappavatti etassāti tathāgato. Evaṃ tathā pavattitoti tathāgato. (6)
    Kathaṃ tathehi agatoti tathāgato? bodhisambhārasambharaṇe 2- tappaṭipakkhappavattisaṅkhātaṃ
natthi etassa gatanti agato. So panassa agatabhāvo maccheradānapāramiādīsu
aviparītaṃ ādīnavānisaṃsapaccavekkhaṇādinayappavattehi ñāṇehīti tathehi
ñāṇehi agatoti tathāgato.
    Athavā kilesābhisaṅkhārappavattisaṅkhātaṃ khandhappavattisaṅkhātameva vā pañcasupi
gatīsu gataṃ gamanaṃ etassa natthīti agato. Saupādisesaanupādisesanibbānappattiyā
svāyamassa agatabhāvo tathehi ariyamaggañāṇehīti evampi bhagavā tathehi agatoti
tathāgato. (7)
    Kathaṃ tathā gatabhāvena tathāgato? tathā gatabhāvenāti ca tathāgatassa sabbhāvena
atthitāyāti attho. Ko panesa tathāgato, yassa atthitāya bhagavā tathāgatoti
@Footnote: 1 cha.Ma. sīlavisuddhiyādīsu  2 ka. bodhisambharaṇe

---------------------------------------------------------------------------------------------
page159.
Vuccatīti? saddhammo. Saddhammo hi ariyamaggo tāva yathā yuganaddhasamathavipassanābalena
anavasesato kilesapakkhaṃ samūhanantena samucchedappahānavasena gantabbaṃ, tathā gato.
Phaladhammo yathā attano maggānurūpaṃ paṭipassaddhippahānavasena gantabbaṃ, tathā
gato pavatto. Nibbānadhammo pana yathā gato paññāya paṭividdho sakalavaṭṭadukkhavūpasamāya
sampajjati, buddhādīhi tathā gato sacchikatoti tathāgato. Pariyattidhammopi
yathā purimabuddhehi suttageyyādivasena pavattiādippakāsanavasena ca veneyyānaṃ
āsayādianurūpaṃ pavattito, amhākampi bhagavatā tathā gato gadito pavattitoti
vā tathāgato. Yathā bhagavatā desito, tathā bhagavato sāvakehi gato avagatoti
tathāgato. Evaṃ sabbopi saddhammo tathāgato. Tenāha sakko devānamindo:-
             "tathāgataṃ devamanussapūjitaṃ
              dhammaṃ namassāma suvatthi hotū"ti. 1-
Svāssa atthīti bhagavā tathāgato.
      Yathā ca dhammo, evaṃ ariyasaṃghopi yathā attahitāya parahitāya ca paṭipannehi
suvisuddhaṃ pubbabhāgasamathavipassanāpaṭipadaṃ purakkhatvā tena tena maggena gantabbaṃ,
taṃ taṃ tathā gatoti tathāgato. Yathā vā bhagavatā saccapaṭiccasamuppādādayo desitā,
tathāva buddhattā tathā gadanato ca tathāgato. Tenāha sakko devarājā:-
              "tathāgataṃ devamanussapūjitaṃ
               saṃghaṃ namassāma suvatthi hotū"ti. 1-
Svāssa sāvakabhūto atthīti bhagavā tathāgato. Evaṃ tathāgatabhāveneva 2- tathāgatoti. (8)
    Idampi ca tathāgatassa tathāgatabhāvadīpane mukhamattakameva, sabbākārena
pana tathāgatova tathāgatassa tathāgatabhāvaṃ vaṇṇeyya. Idaṃ hi tathāgatapadaṃ mahatthaṃ 3-
@Footnote: 1 khu.khu. 25/17-18/9, khu.su. 25/240-1/380  2 cha.Ma....bhāvena  3 ka. mahantaṃ

---------------------------------------------------------------------------------------------
page160.
Mahāgatikaṃ mahāvisayaṃ, tassa appamādapassa viya tepiṭakampi buddhavacanaṃ yuttito
atthabhāvena āharanto "atitthena 1- dhammakathiko pakkhando"ti na vattabboti.
    Tatthetaṃ vuccati:-
               "yatheva loke purimā mahesino
                sabbaññubhāvaṃ munayo idhāgatā
                tathā ayaṃ sakyamunīpi āgato
                tathāgato vuccati tena cakkhumā.
                Pahāya kāmādimale asesato
                samādhiñāṇehi yathā gatā jinā
                purātanā sakyamunī jutindharo
                tathā gato tena tathāgato mato.
                Tathañca dhātvāyatanādilakkhaṇaṃ
                sabhāvasāmaññavibhāgabhedato
                sayambhuñāṇena jino samāgato 2-
                tathāgato vuccati sakyapuṅgavo.
                Tathāni saccāni samantacakkhunā
                tathā idappaccayatā ca sabbaso
                anaññaneyyā nayato vibhāvitā
                tathā gato tena jino tathāgato.
@Footnote: 1 ka. atiṭṭhena  2 cha.Ma. jinoyamāgato

---------------------------------------------------------------------------------------------
page161.
                Anekabhedāsupi lokadhātusu
                jinassa rūpāyatanādigocare
                vicittabhede tathameva dassanaṃ
                tathāgato tena samantalocano.
                Yato ca dhammaṃ tathameva bhāsati
                karoti vā tassanurūpamattano 1-
                guṇehi lokaṃ abhibhuyyirīyati
                tathāgato tenapi lokanāyako.
                Tathā pariññāya tathāya sabbaso
                avedi lokaṃ pabhavaṃ atikkami
                gato ca paccakkhakriyāya 2- nibbutiṃ
                arīyamaggañca gato tathāgato.
                Tathā paṭiññāya tathāya sabbaso
                hitāya lokassa yato samāgato 3-
                tathāya nātho karuṇāya sabbadā
                gato ca tenāpi jino tathāgato.
                Tathāni ñāṇāni yato samāgato
                yathāsabhāvaṃ visayāvabodhato
                tathābhijātippabhutī tathāgato
                tadatthasampādanato tathāgato.
@Footnote: 1 cha.Ma. karoti vācāyanurūpamattano 2 cha.Ma. paccakkhakiriyāya
@3 cha.Ma. yatoyamāgato, evamuparipi

---------------------------------------------------------------------------------------------
page162.
                Yathāvidhā te purimā mahesino
                tathāvidhoyampi tathā yathāruci
                pavattavācā tanucittabhāvato
                tathāgato vuccati aggapuggalo.
                Sambodhisambhāravipakkhato pure
                gataṃ na saṃsāragatampi tassa vā 1-
                na catthi nāthassa bhavantadassino
                tathehi tasmā agato tathāgato.
                Tathāgato dhammavaro mahesinā
                yathā pahātabbamalaṃ pahīyati
                tathāgato ariyagaṇopi satthuno 2-
                tathāgato tena samaṅgibhāvato"ti.
    Mahiddhikatāti paramena cittavasībhāvena ca iddhividhayogena
dhammānubhāvaññathattanipphādanasamatthatāsaṅkhātāya mahatiyā iddhiyā samannāgamo mahiddhikatā.
Cirakālasambhūtena suvidūrappaṭipakkhena icchitatthanipphattihetubhūtena mahājutikena
puññatejena samannāgamo mahānubhāvatā. Yatrāti acchariyapasaṃsākotūhalahāsapasādiko
paccattatthe nipāto, tena yuttattā vijāyissatīti anāgatakālavacanaṃ, attho pana
atītakāloyeva. Ayaṃ hettha attho:- yā hi nāma ayaṃ suppavāsā tathā
dukkhanimuggā kicchāpannā bhagavato vacanasamakālameva sukhinī arogā arogaṃ puttaṃ
vijāyīti. Attamanoti sakamano, bhagavati pasādena kilesarahitacittoti attho.
Kilesapariyuṭṭhitaṃ hi cittaṃ vase avattanato attamanoti na sakkā vattunti.
@Footnote: 1 Sī. tassa hi  2 Sī. ariyagaṇo vināyako

---------------------------------------------------------------------------------------------
page163.
Attamanoti vā pītisomanassehi gahitamano. Pamuditoti pāmojjena yutto.
Pītisomanassajātoti jātabalavapītisomanasso. Athāti pacchā, tato katipāhassa
accayena. Satta bhattānīti sattasu divasesu dātabbabhattāni. Svātanāyāti
svātanapuññatthaṃ, yaṃ sve buddhappamukhassa saṃghassa dānavasena payirupāsanavasena
ca bhavissati puññaṃ, tadatthaṃ.
    Athakho bhagavā āyasmantaṃ mahāmoggallānaṃ āmantesīti kasmā
āmantesi? suppavāsāya sāmikassa pasādarakkhaṇatthaṃ. 1- Suppavāsā pana
acalappasādāva, upāsakassa pana pasādarakkhaṇaṃ mahāmoggallānattherassa bhāro.
Tenāha "tuyheso upaṭṭhāko"ti. Tattha tuyhesoti tuyhaṃ eso. Tiṇṇaṃ dhammānaṃ
pāṭibhogoti  mama bhogādīnaṃ tiṇṇaṃ dhammānaṃ ahāniyā avināsāya ayyo
mahāmoggallāno yadi pāṭibhogo yadi paṭibhū, ito satta divase atikkamitvā mama
sakkā dānaṃ dātunti yadi ayyena ñātanti dīpeti. Theropi tassa tesu
divasesu bhogānaṃ jīvitassa ca anupaddavaṃ passitvā āha "dvinnaṃ kho nesaṃ
āvuso dhammānaṃ pāṭibhogo bhogānañca jīvitassa cā"ti. Saddhā panassa
cittapaṭibaddhāti tasseva bhāraṃ karonto "saddhāya pana tvaññeva pāṭibhogo"ti
āha. Apica so upāsako diṭṭhasacco, tassa saddhāya aññathābhāvo natthīti
tathā vuttaṃ. Teneva ca kāraṇena bhagavatā "pacchāpi tvaṃ karissasīti saññāpehī"ti
vuttaṃ. Upāsakopi satthari there ca gāravena ca subbacatāya 2- tassā ca puññena
vaḍḍhiṃ icchanto "karotu suppavāsā koliyadhītā satta bhattāni, pacchāhaṃ
karissāmī"ti anujāni.
    Tañca dārakanti vijātadivasato paṭṭhāya ekādasamaṃ divasaṃ atikkamitvā
tato paraṃ sattāhaṃ buddhappamukhaṃ bhikkhusaṃghaṃ bhojetvā sattame divase taṃ sattavassikaṃ
@Footnote: 1 Sī. pasādarakkhaṇatthaṃ. na suppāvāsāya pasādarakkhaṇatthaṃ  2 Sī. sukhavijātāya

---------------------------------------------------------------------------------------------
page164.
Dārakaṃ bhagavantaṃ bhikkhusaṃghañca vandāpesi. Satta me vassānīti satta me
saṃvaccharāni, accantasaṃyogavasena cetaṃ upayogavacanaṃ. Lohitakumbhiyaṃ vutthānīti mātu
kucchiyaṃ attano gabbhavāsadukkhaṃ sandhāya vadati. Aññānipi evarūpāni satta
puttānīti "aññepi evarūpe satta putte"ti vattabbe liṅgavipallāsavasena
vuttaṃ "evarūpānī"ti. Evaṃ satta vassāni gabbhadhāraṇavasena sattāhaṃ mūḷhagabbhatāya
ca mahantaṃ dukkhaṃ pāpetvā uppajjanakaputteti attho. Etena mātugāmānaṃ
puttalolatāya puttalābhena titti natthīti dasseti.
    Etamatthaṃ viditvāti etaṃ sattadivasādhikāni satta saṃvaccharāni gabbhadhāraṇādivasena
pavattaṃ mahantaṃ dukkhaṃ ekapade visaritvā 1- puttalolatāvasena tāya
vuttamatthaṃ viditvā. Imaṃ udānanti imaṃ cittasukhappamatto viya pamattapuggale
iṭṭhākārena vañcetvā taṇhāsinehassa mahānatthakarabhāvadīpakaṃ 2- udānaṃ udānesi.
    Tattha asātanti amadhuraṃ asundaraṃ aniṭṭhaṃ. Sātarūpenāti iṭṭhasabhāvena.
Piyarūpenāti piyāyitabbabhāvena. Sukhassa rūpenāti sukhasabhāvena. Idaṃ vuttaṃ hoti:-
yasmā asātaṃ appiyaṃ dukkhameva samānaṃ sakalampi vaṭṭagataṃ saṅkhārajātaṃ
appahīnavipallāsattā ayonisomanasikārena iṭṭhaṃ viya piyaṃ viya sukhaṃ viya ca hutvā
upaṭṭhahamānaṃ sativippavāsena pamattapuggalaṃ ativattati abhibhavati ajjhottharati,
tasmā imampi suppavāsaṃ punāpi sattakkhattuṃ evarūpaṃ asātaṃ appiyaṃ dukkhaṃ
sātādipatirūpakena dukkhena puttasaṅkhātapemavatthusukhena 3- ajjhottharatīti.
                       Aṭṭhamasuttavaṇṇanā niṭṭhitā.
                        ----------------
@Footnote: 1 Sī. viditvā, Ma. ekantamadena vissaritvā
@2 Sī. pahānākārānubhāvadīpakaṃ, ka. pahānatthakarabhāvadīpakaṃ  3 ka.... pemavaṭṭadukkhena

---------------------------------------------------------------------------------------------
page165.
                        9. Visākhāsuttavaṇṇanā
    [19] Navame pubbārāmeti sāvatthiyā pācīnadisābhāge anurādhapurassa
uttamadevīvihārasadise ṭhāne kārite ārāme. Migāramātu pāsādeti migāramātuyā
pāsāde.
    Tatrāyaṃ anupubbikathā:- atīte satasahassakappamatthake padumuttaradasabalaṃ
ekā upāsikā aññataraṃ upāsikaṃ attano aggupaṭṭhāyikaṭṭhāne ṭhapentaṃ disvā
bhagavantaṃ nimantetvā buddhappamukhassa bhikkhusatasahassassa dānaṃ datvā bhagavato
nipaccakāraṃ katvā "anāgate tumhādisassa buddhassa aggupaṭṭhāyikā bhaveyyan"ti
patthanaṃ akāsi. Sā kappasatasahassaṃ devesu ca manussesu ca saṃsaritvā amhākaṃ
bhagavato kāle bhaddiyanagare meṇḍakaseṭṭhiputtassa dhanañjayaseṭṭhino gehe
sumanadeviyā kucchismiṃ paṭisandhiṃ gaṇhi. Jātakāle cassā visākhāti nāmaṃ akaṃsu.
Sā yadā bhagavā bhaddiyanagaraṃ agamāsi, tadā pañcahi dārikāsatehi saddhiṃ bhagavato
paccuggamanaṃ katvā paṭhamadassaneneva sotāpannā ahosi.
    Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā,
tattha naṃ sassuro migāraseṭṭhī upakāravasena mātuṭṭhāne ṭhapesi. Tasmā migāramātāti
vuccati. Sā attano mahālatāpasādhanaṃ 1- vissajjetvā navakoṭīhi bhagavato
bhikkhusaṃghassa ca vasanatthāya karīsamatte bhūmibhāge uparibhūmiyaṃ pañca gabbhasatāni
heṭṭhābhūmiyaṃ pañcagabbhasatānīti gabbhasahassehi paṭimaṇḍitaṃ pāsādaṃ kāresi. Tena
vuttaṃ "migāramātu pāsāde"ti.
    Kocideva atthoti kiñcideva payojanaṃ. Raññeti rājini. Paṭibaddhoti
āyatto. Visākhāya ñātikulato maṇimuttādiracitaṃ tādisaṃ bhaṇḍajātaṃ tassā
@Footnote: 1 cha.Ma. mahallatāpasādhanaṃ

---------------------------------------------------------------------------------------------
page166.
Paṇṇākāratthāya pesitaṃ, taṃ nagaradvārappattaṃ suṅkikā tattha suṅkaṃ gaṇhantā
tadanurūpaṃ aggahetvā atirekaṃ gaṇhiṃsu. Taṃ sutvā visākhā rañño tamatthaṃ
nivedetukāmā patirūpaparivārena rājanivesanaṃ agamāsi, tasmiṃ khaṇe rājā mallikāya
deviyā saddhiṃ antepuraṃ gato hoti, visākhā okāsaṃ alabhamānā "idāni
labhissāmī"ti bhojanavelaṃ atikkamitvā chinnabhattā hutvā pakkāmi, evaṃ dvīhatīhaṃ
gantvāpi okāsaṃ na labhiyeva. Iti rājā aniveditopi tassa atthavinicchayassa
okāsākaraṇena "yathādhippāyaṃ na tīretī"ti vutto. Tattha yathādhippāyanti
adhippāyānurūpaṃ. Na tīretīti na niṭṭhapeti. Mahāupāsikāya hi raññāyāgatasuṅkameva 1-
rañño datvā itaraṃ vissajjāpetuṃ adhippāyo, so raññā na diṭṭhattā eva
na tīrito. Handāti vossaggatthe nipāto. Divādivassāti divasassa divā.
Majjhanhike kāleti attho. Kenacideva karaṇīyena dvīhatīhaṃ 2- rājanivesanadvāraṃ
gacchantī tassa atthassa aniṭṭhitattā niratthakameva upasaṅkamiṃ, bhagavati 3-
upasaṅkamanameva pana dassanānuttariyādippaṭilābhakāraṇattā sātthakanti evāhaṃ
bhante imāya velāya idhāgatāti imamatthaṃ dassentī mahāupāsikā "idha me
bhante"tiādimāha.
    Etamatthanti etaṃ parāyattatāya adhippāyāsamijjhanasaṅkhātaṃ atthaṃ viditvā.
Imaṃ udānanti imaṃ parādhīnāparādhīnavuttīsu ādīnavānisaṃsaparidīpakaṃ udānaṃ
udānesi.
    Tattha sabbaṃ paravasaṃ dukkhanti yaṅkiñci atthajātaṃ payojanaṃ paravasaṃ parāyattaṃ
attano icchāya nipphādetuṃ asakkuṇeyyatāya dukkhaṃ dukkhāvahaṃ hotīti attho.
Sabbaṃ issariyaṃ sukhanti duvidhaṃ issariyaṃ lokiyaṃ lokuttarañca. Tattha lokiyaṃ
@Footnote: 1 Sī. raññāyatta..., cha.Ma. rājāyatta...
@2 ka. karaṇīyena divasassa divā dvīhatīhaṃ  3 ka. bhagavato

---------------------------------------------------------------------------------------------
page167.
Rājissariyādi ceva lokiyajjhānābhiññānibbattaṃ cittissariyañca, lokuttaraṃ
maggaphalādhigamanimittaṃ nirodhissariyaṃ. Tesu yaṃ cakkavattibhāvapariyosānaṃ manussesu
issariyaṃ, yañca sakkādīnaṃ tasmiṃ tasmiṃ devanikāye ādhipaccabhūtaṃ issariyaṃ, tadubhayaṃ
yadipi kammānubhāvena yathicchitanipphattiyā sukhanimittatāya sukhaṃ, vipariṇāmadukkhatāya
pana sabbathā dukkhameva. 1- Tathā aniccantikatāya lokiyajjhānanibbattaṃ cittissariyaṃ,
nirodhissariyameva pana lokadhammehi akampanīyato anivattisabhāvattā ca ekantasukhaṃ
nāma. Yampanettha sabbattheva aparādhīnatāya labhati cittasukhaṃ, taṃ sandhāya satthā
"sabbaṃ issariyaṃ sukhan"ti āha.
    Sādhāraṇe vihaññantīti idaṃ "sabbaṃ paravasaṃ dukkhan"ti imassa padassa
atthavivaraṇaṃ. Ayañcettha 2- attho:- sādhāraṇe payojane sādhetabbe sati tassa
parādhīnatāya yathādhippāyaṃ anipphādanato ime sattā vihaññanti vighātaṃ āpajjanti
kilamanti. Kasmā? yogā hi duratikkamāti yasmā kāmayogabhavayogadiṭṭhiyogaavijjāyogā
anādikālabhāvitā anupacitakusalasambhārehi pajahituṃ asakkuṇeyyatāya
duratikkamā. Etesu diṭṭhiyogo paṭhamamaggena atikkamitabbo, kāmayogo
tatiyamaggena. Itare aggamaggena. Iti ariyamaggānaṃ duradhigamanīyattā ime yogā
duratikkamā. Tasmā kāmayogādivasena icchitālābhahetu sattā vihaññanti,
asādhāraṇe pana cittissariye nirodhissariye ca sati na kadācipi vighātassa
sambhavoti adhippāyo.
    Athavā sabbaṃ paravasanti yaṃ attano aññapaṭibaddhaparāyattavuttisaṅkhātaṃ, 3-
taṃ sabbaṃ aniccasabhāvatāya dukkhaṃ. "yadaniccaṃ taṃ dukkhan"ti hi vuttaṃ. Sabbaṃ
issariyanti yaṃ sabbasaṅkhatanissaṭaṃ issariyaṭṭhānatāya issariyanti laddhanāmaṃ
@Footnote: 1 ka. pana na sabbathā sukhameva  2 cha.Ma. ayañhettha
@3 Ma. aññappaṭibaddhapaccayāyattavuttisaṅkhātaṃ, cha. aññappaṭibaddhavuttisaṅkhātaṃ

---------------------------------------------------------------------------------------------
page168.
Nibbānaṃ, taṃ upādisesādivibhāgaṃ sabbaṃ sukhaṃ. "nibbānaṃ paramaṃ sukhan"ti 1- hi
vuttaṃ. Sādhāraṇeti evaṃ dukkhasukhe vavatthite ime sattā bahusādhāraṇe
dukkhakāraṇe nimuggā hutvā vihaññanti. Kasmā? yogā hi duratikkamāti yasmā
te sabbattha nimmujjanassa hetubhūtā kāmayogādayo duratikkamā, tasmā tvampi
visākhe parāyattamatthaṃ patthetvā alabhamānā vihaññasīti adhippāyo.
                       Navamasuttavaṇṇanā niṭṭhitā.
                          -------------
                        10. Bhaddiyasuttavaṇṇanā
    [20] Dasame anupiyāyanti evaṃnāmake nagare. Ambavaneti tassa nagarassa
avidūre mallarājūnaṃ ekaṃ ambavanaṃ ahosi, tattha mallarājūhi bhagavato vihāro
kārito, so "ambavanan"tveva vuccati. Anupiyaṃ gocaragāmaṃ katvā tattha bhagavā
viharati, tena vuttaṃ "anupiyāyaṃ viharati ambavane"ti. Bhaddiyoti tassa therassa
nāmaṃ. Kāḷigodhāya puttoti kāḷigodhā 2- nāma sākiyānī sakkarājadevī
ariyasāvikā āgataphalā viññātasāsanā, tassā ayaṃ putto. Tassa pabbajjāvidhi
khandhake 3- āgatova. So pabbajitvā vipassanaṃ paṭṭhapetvā nacirasseva chaḷabhiñño
ahosi, terasapi dhutaṅgāni samādāya vattati. Bhagavatā ca "etadaggaṃ bhikkhave
mama sāvakānaṃ bhikkhūnaṃ uccakulikānaṃ, yadidaṃ bhdadiyo kāḷigodhāya putto"ti 4-
uccakulikabhāve etadagge ṭhapito asītiyā sāvakānaṃ abbhantaro.
    Suññāgāragato "ṭhapetvā gāmañca gāmūpacārañca avasesaṃ araññan"ti
vuttaṃ araññaṃ rukkhamūlañca ṭhapetvā aññaṃ pabbatakandarādi pabbajitasāruppaṃ
@Footnote: 1 khu.dha. 25/203/52  2 cha.Ma. kāḷīgodhāyaputtoti kāḷīgodhā, evamuparipi
@3 vi.cūḷa. 7/331/115  4 aṅa.ekaka. 20/193/23

---------------------------------------------------------------------------------------------
page169.
Nivāsaṭṭhānaṃ janasambādhābhāvato idha suññāgāranti adhippetaṃ. Athavā jhānakaṇṭakānaṃ
saddānaṃ abhāvato vivittaṃ yaṅkiñci agārampi suññāgāranti veditabbaṃ.
Taṃ suññāgāraṃ upagato. Abhikkhaṇanti bahulaṃ. Udānaṃ udānesīti so hi āyasmā
araññe divāvihāraṃ upagatopi rattivāsūpagatopi yebhuyyena phalasamāpattisukhena
nirodhasukhena ca vītināmeti, tasmā taṃ sukhaṃ sandhāya pubbe attanā anubhūtaṃ
sabhayaṃ sapariḷāhaṃ rajjasukhaṃ jigucchitvā "aho sukhaṃ aho sukhan"ti somanassasahagataṃ 1-
ñāṇasamuṭṭhānaṃ pītisamuṭṭhānaṃ 2- samuggirati.
    Sutvāna tesaṃ 3- etadahosīti tesaṃ 3- sambahulānaṃ bhikkhūnaṃ tassa āyasmato
"aho sukhaṃ aho sukhan"ti udānentassa udānaṃ sutvā "nissaṃsayaṃ esa
anabhirato brahmacariyaṃ caratī"ti evaṃ parivitakkitaṃ ahosi. Te bhikkhū puthujjanā
tassa āyasmato vivekasukhaṃ sandhāya udānaṃ ajānantā evaṃ amaññiṃsu, tena vuttaṃ
"nissaṃsayan"tiādi. Tattha nissaṃsayanti asandehena, ekantenāti attho. "yaṃ
so pubbe agāriyabhūto samāno"ti pāḷiṃ vatvā "anubhavī"ti vacanasesena keci atthaṃ
vaṇṇenti, apare "yaṃ sā"ti paṭhanti, "yaṃsa pubbe agāriyabhūtassā"ti pana pāḷi.
Tattha yaṃsāti yaṃ assa sandhivasena hi akārasakāralopo "evaṃsa te 4- , pupphaṃsā
uppajjī"tiādīsu 5- viya. Tassattho:- assa āyasmato bhaddiyassa pabbajitato
pubbe agāriyabhūtassa gahaṭṭhassa sato yaṃ rajjasukhaṃ anubhūtaṃ. So tamanussaramānoti
so taṃ sukhaṃ etarahi ukkaṇṭhanavasena anussaranto.
    Te bhikkhū bhagavantaṃ etadavocunti te sambahulā bhikkhū ullapanasabhāvasaṇṭhitā
tassa anuggahaṇādhippayena bhagavantaṃ etadavocuṃ, na ujjhānavasena.
@Footnote: 1 cha.Ma.... sahitaṃ  2 Sī. pītisamuggāraṃ  3 cha.Ma. nesaṃ
@4 Ma.mū. 12/24/15, aṅa.chakka. 22/329 (58)/434 (syā)
@5 vi.mahāvi. 1/36/22

---------------------------------------------------------------------------------------------
page170.
Aññataranti nāmagottena apākaṭaṃ ekaṃ bhikkhuṃ. Āmantesīti āṇāpesi te
bhikkhū saññāpetukāmo. Evanti vacanasampaṭiggahe, sādhūti attho. Puna evanti
paṭiññāya. Abhikkhaṇaṃ "aho sukhaṃ aho sukhan"ti imaṃ udānaṃ udānesīti yathā
te bhikkhū vadanti, taṃ evaṃ tathevāti attano udānaṃ paṭijānāti. Kiṃ pana
tvaṃ bhaddiyāti kasmā bhagavā pucchati, kiṃ tassa cittaṃ na jānātīti? no na
jānāti, teneva pana tamatthaṃ vadāpetvā te bhikkhū saññāpetuṃ pucchati.
Vuttañhetaṃ "jānantāpi tathāgatā pucchanti, jānantāpi na pucchantī"tiādi.
Atthavasanti kāraṇaṃ.
    Antepureti itthāgārassa sañcaraṇaṭṭhānabhūte 1- rājagehassa abbhantare, yattha
rājā nhānabhojanasayanādiṃ kappeti. Rakkhā susaṃvihitāti ārakkhādhikatapurisehi gutti
suṭṭhu samantato vihitā. Bahipi antepureti aṭṭakaraṇaṭṭhānādike 2- antepurato
bahibhūte rājagehe. Evaṃ rakkhito gopito santoti evaṃ rājageharājadhānirajjadesesu
anto ca bahi ca anekesu ṭhānesu  anekasatehi susaṃvihitarakkhāvaraṇaguttiyā
mameva nibbhayatthaṃ phāsuvihāratthaṃ rakkhito gopito samāno. Bhītotiādīni padāni
aññamaññavevacanāni. Athavā bhītoti pararājūhi bhāyamāno. Ubbiggoti sakarajjepi
pakatito 3- uppajjanakabhayubbegena ubbiggo calito. Ussaṅkīti "raññā nāma
sabbakālaṃ avissatthena bhavitabban"ti vacanena sabbattha avissāsavasena tesaṃ
tesaṃ kiccakaraṇīyānaṃ paccayaparisaṅkāya ca uddhamukhaṃ saṅkamāno. Utrāsīti
"santikāvacarehipi ajānantasseva me kadāci anattho bhaveyyā"ti uppannena
sarīrakampaṃ uppādanasamatthena tāsena utrāSī. "utrasto"tipi paṭhanti. Vihāsinti
evaṃbhūto hutvā vihariṃ.
@Footnote: 1 Sī. saṃvaraṇaṭṭhānabhūte  2 Sī. atthakaraṇaṭṭhānādike, cha.Ma. aḍḍakaraṇaṭṭhānādike
@3 Sī. sakalarajjepi pakatito

---------------------------------------------------------------------------------------------
page171.
    Etarahīti idāni pabbajitakālato paṭṭhāya. Ekoti asahāyo, tena vūpakaṭṭhakāyataṃ 1-
dasseti. Abhītotiādīnaṃ padānaṃ vuttavipariyāyena attho veditabbo. Bhayādinimittassa
pariggahassa tannimittassa ca kilesassa abhāvenevassa abhītāditāti. Etena
cittavivekaṃ dasseti. Appossukkoti sarīraguttiyaṃ nirussukko. Pannalomoti
lomahaṃsuppādakassa chambhitattassa abhāvena anuggatalomo. Padadvayenāpi serivihāraṃ
dasseti. Paradattavuttoti 2- parehi dinnena cīvarādinā vattamāno, etena sabbaso
saṅgābhāvadīpanamukhena anavasesabhayahetuvirahaṃ dasseti. Migabhūtena cetasāti
vissatthavihāritāya migassa viya jātena cittena. Migo hi amanussapathe araññe
vasamāno vissattho tiṭṭhati nisīdati nipajjati yenakāmañca pakkamati appaṭihatacāro,
evaṃ ahampi viharāmīti dasseti. Vuttañhetaṃ paccekabuddhena:-
               "migo araññamhi yathā abaddho
                yenicchakaṃ gacchati gocarāya
                viññū naro seritaṃ pekkhamāno
                eko care khaggavisāṇakappo"ti. 3-
    Imaṃ kho ahaṃ bhante atthavasanti bhante bhagavā yadidaṃ mama etarahi paramaṃ
vivekasukhaṃ phalasamāpattisukhaṃ, idameva kāraṇaṃ sampassamāno "aho sukhaṃ aho
sukhan"ti udānaṃ udānesinti.
    Etamatthanti etaṃ bhaddiyattherassa puthujjanavisayātītaṃ vivekasukhasaṅkhātaṃ atthaṃ
sabbākārato viditvā. Imaṃ udānanti imaṃ sahetukabhayasokavigamānubhāvadīpakaṃ udānaṃ
udānesīti. 4-
    Tattha yassantarato na santi kopāti yassa ariyapuggalassa antarato
abbhantare attano citte cittakālussiyakaraṇato cittappakopā rāgādayo
@Footnote: 1 Sī.,Ma. vivekaṭṭhakāyataṃ  2 Sī.,ka. paradavuttoti
@3 khu.su. 25/39/342, khu. apa. 32/95/12  4 cha.Ma. udānesi

---------------------------------------------------------------------------------------------
page172.
Āghātavatthuādikāraṇabhedato anekabhedā dosakopā eva 1- kopā na santi maggena
pahīnattā  na vijjanti. Ayaṃ hi antarasaddo kiñcāpi "mañca tvañca
kimantaran"tiādīsu 2- kāraṇe dissati. "antaraṭṭhake himapātasamaye"tiādīsu 3-
vemajjhe, "antarā ca sāvatthiṃ antarā ca jetavanan"tiādīsu vivare, 4-
"bhayamantarato jātan"tiādīsu 5- citte, idhāpi citteeva daṭṭhabbo. Tena
vuttaṃ "antarato attano citte"ti.
    Itibhavābhavatañca vītivattoti yasmā bhavoti sampatti, abhavoti vipatti. Tathā
bhavoti vuḍḍhi, abhavoti hāni. Bhavoti vā sassataṃ, abhavoti ucchedo. Bhavoti vā puññaṃ,
abhavoti pāpaṃ. Bhavoti vā sugati, abhavoti duggati. Bhavoti vā khuddako, abhavoti
mahanto. Tasmā yā sā sampattivipattivuḍḍhihānisassatucchedapuññapāpasugatiduggati-
khuddakamahantaupapattibhavānaṃ vasena iti anekappakārā bhavābhavatā
vuccati, catūhipi ariyamaggehi yathāsambhavaṃ tena tena nayena taṃ
itibhavābhavatañca vītivatto atikkanto hoti. Atthavasena vibhatti vipariṇāmetabbā.
Taṃ vigatabhayanti taṃ evarūpaṃ yathāvuttaguṇasamannāgataṃ khīṇāsavaṃ cittakopābhāvato
itibhavābhavasamatikkamato ca bhayahetuvigamena vigatabhayaṃ, vivekasukhena aggaphalasukhena
sukhiṃ, vigatabhayattā eva asokaṃ. Devā nānubhavanti dassanāyāti adhigatamagge
ṭhapetvā sabbepi uppattidevā vāyamantāpi cittacāradassanavasena dassanāya
daṭṭhuṃ nānubhavanti na abhisambhuṇanti na sakkonti, pageva manussā. Sekkhāpi
hi puthujjanā viya arahato cittappavattiṃ na jānanti.
                       Dasamasuttavaṇṇanā niṭṭhitā.
                      Muccalindavaggavaṇṇanā samattā
                         ---------------
@Footnote: 1 Sī.,Ma. dosakopā evāti pāṭho na dissati  2 saṃ.sa. 15/228/242
@3 vi.mahā. 5/346/149  4 khu.u. 25/13/107, khu.u. 25/44/163
@5 khu.iti. 25/88/305, khu.mahā. 29/22/17 (syā)

---------------------------------------------------------------------------------------------
page173.
                            3. Nandavagga
                       1. Kammavipākajasuttavaṇṇanā
    [21] Nandavaggassa paṭhame aññataro bhikkhūti nāmagottena apākaṭo
eko khīṇāsavabhikkhu. So kira rājagahavāsī kulaputto moggallānattherena saṃvejito
saṃsāre dosaṃ disvā satthu santike pabbajitvā sīlāni sodhetvā
catusaccakammaṭṭhānaṃ gahetvā nacirasseva vipassanaṃ ussukkāpetvā arahattaṃ pāpuṇi.
Tassa aparabhāge kharo ābādho uppajji, so paccavekkhaṇāya adhivāsento
viharati. Khīṇāsavānaṃ hi cetasikadukkhaṃ nāma natthi, kāyikadukkhaṃ pana hotiyeva.
So ekadivasaṃ bhagavato dhammaṃ desentassa nātidūre ṭhāne dukkhaṃ adhivāsento
pallaṅkena nisīdi. Tena vuttaṃ "bhagavato avidūre nisinno hotī"tiādi.
    Tattha pallaṅkanti samantato ūrubaddhāsanaṃ. Ābhujitvāti bandhitvā.
Ujuṃ kāyaṃ paṇidhāyāti uparimaṃ sarīraṃ ujukaṃ ṭhapetvā aṭṭhārasapiṭṭhikaṇṭake koṭiyā
koṭiṃ paṭipādetvā. Evaṃ hi nisinnassa cammamaṃsanahārūni na namanti, tasmā
so tathā nisinno hoti. Purāṇakammavipākajanti pubbekatassa kammassa vipākabhāvena jātaṃ,
purāṇakammavipāke vā sukhadukkhappakāre vipākavaṭṭasamudāye 1- tadekadesabhāvena 2-
jātaṃ. Kintaṃ? dukkhaṃ. Purāṇakammavipākajanti ca iminā tassa ābādhassa
kammasamuṭṭhānataṃ dassento opakkamikautuvipariṇāmajādibhāvaṃ paṭikkhipati. Dukkhanti
puthujjanehi 3- khamituṃ asakkuṇeyyaṃ. Tibbanti tikhiṇaṃ, abhibhavitvā pavattiyā bahalaṃ
vā. Kharanti kakkhaḷaṃ. Kaṭukanti asātaṃ. Adhivāsentoti upari vāsento sahanto
khamanto.
@Footnote: 1 Ma. vipākavaṭṭasamavāye  2 Sī.,Ma. vipākasamudāyekadesabhāvena  3 cha.Ma. pacurajanehi

---------------------------------------------------------------------------------------------
page174.
    Sato sampajānoti vedanāpariggāhakānaṃ satisampajaññānaṃ vasena satimā
sampajānanto ca. Idaṃ vuttaṃ hoti:- "ayaṃ vedanā nāma hutvā abhāvaṭṭhena aniccā,
aniṭṭhārammaṇādipaccayaṃ 1- paṭicca uppannattā paṭiccasamuppannā, uppajjitvā
ekantena bhijjanasabhāvattā khayadhammā vayadhammā virāgadhammā nirodhadhammā"ti
vedanāya aniccatāsallakkhaṇavasena satokāritāya sato, aviparītasabhāvapaṭivijjhanavasena
sampajāno ca hutvā. Athavā sativepullappattiyā sabbattheva kāyavedanācittadhammesu
suṭṭhu upaṭṭhitassatitāya sato, tathā paññāvepullappattiyā pariggahitasaṅkhāratāya
sampajāno. Avihaññamānoti "assutavā bhikkhave puthujjano
aññataraññatarena dukkhadhammena  phuṭṭho samāno socati kilamati paridevati
urattāḷiṃ kandati sammohaṃ āpajjatī"ti 2- vuttanayena andhaputhujjano viya na
vihaññamāno maggeneva samugghātitattā cetodukkhaṃ anuppādento kevalaṃ
kammavipākajaṃ sarīradukkhaṃ adhivāsento samāpattiṃ samāpanno viya nisinno hoti.
Addasāti taṃ āyasmantaṃ adhivāsanakkhantiyā tathā nisinnaṃ addakkhi.
    Etamatthanti etaṃ tādisassapi rogassa vejjādīhi tikicchanatthaṃ
anussukkāpajjanakāraṇaṃ khīṇāsavānaṃ lokadhammehi anupalepitasaṅkhātaṃ 3- atthaṃ
sabbākārato viditvā. Imaṃ udānanti imaṃ saṅkhātadhammānaṃ yehi kehici
dukkhadhammehi avighātāpattivibhāvanaṃ udānaṃ udānesi.
    Tattha sabbakammajahassāti pahīnasabbakammassa. Aggamaggassa hi uppannakālato
paṭṭhāya arahato sabbāni kusalākusalakammāni pahīnāni nāma honti
paṭisandhiṃ dātuṃ asamatthabhāvato, yato ariyamaggañāṇaṃ kammakkhayakaranti vuccati.
Bhikkhunoti bhinnakilesatāya bhikkhuno. Dhunamānassa pure kataṃ rajanti arahattappattito
@Footnote: 1 cha.Ma.... ādipaccaye  2 saṃ.saḷā. 18/365/255 (syā)
@3 Ma. anupakkilesasaṅkhātaṃ

---------------------------------------------------------------------------------------------
page175.
Pubbe kataṃ rāgarajādimissatāya rajanti laddhanāmaṃ dukkhavedanīyakammaṃ
vipākapaṭisaṃvedanena taṃ dhunantassa viddhaṃsentassa, arahattappattiyā parato pana
sāvajjakiriyāya sambhavoyeva natthi, anavajjakiriyā ca bhavamūlassa samucchinnattā
ucchinnamūlatāya pupphaṃ viya phaladānasamatthatāya abhāvato kiriyamattāva hoti.
    Amamassāti rūpādīsu katthaci mamanti gahaṇābhāvato amamassa mamaṅkārarahitassa.
Yassa hi mamaṅkāro atthi, so attasinehena vejjādīhi sarīraṃ paṭijaggāpeti.
Arahā pana amamo, tasmā so sarīrajagganepi udāsīnadhātukova. Ṭhitassāti catubbidhampi
oghaṃ taritvā nibbānathale ṭhitassa, paṭisandhiggahaṇavasena vā sandhāvanassa
abhāvena ṭhitassa. Sekkhaputhujjanā hi kilesābhisaṅkhārānaṃ appahīnattā
cutipaṭisandhivasena saṃsāre dhāvanti nāma, arahā pana tadabhāvato ṭhitoti vuccati. Athavā
dasavidhe khīṇāsavasaṅkhāte ariyadhamme ṭhitassa. Tādinoti "paṭikūle appaṭikūlasaññī
viharatī"tiādinā 1- nayena vuttāya pañcavidhāya ariyiddhiyā aṭṭhahi lokadhammehi
akampaniyāya chaḷaṅgupekkhāya ca samannāgatena iṭṭhādīsu ekasadisatāsaṅkhātena
tādibhāvena tādino. Attho natthi janaṃ lapetaveti "mama bhesajjādīni karothā"ti
janaṃ lapituṃ kathetuṃ payojanaṃ natthi sarīre nirapekkhabhāvato. Paṇḍupalāso viya hi
bandhanā pamutto sayamevāyaṃ kāyo bhijjitvā patatūti khīṇāsavānaṃ ajjhāsayo.
Vuttañhetaṃ:-
               "nābhikaṅkhāmi maraṇaṃ      nābhikaṅkhāmi jīvitaṃ
                kālañca paṭikaṅkhāmi     nibbisaṃ bhatako yathā"ti. 2-
    Athavā yaṅkiñci nimittaṃ dassetvā "kiṃ ayyassa icchitabban"ti janaṃ lapetave
paccayehi nimantanavasena lapāpetuṃ khīṇāsavassa attho natthi tādisassa micchājīvassa
maggeneva samugghātitattāti attho. Iti bhagavā "kissāyaṃ thero attano
@Footnote: 1 khu.paṭi. 31/17/424  2 khu.thera. 26/606/356

---------------------------------------------------------------------------------------------
page176.
Rogaṃ vejjehi atikicchāpetvā bhagavato avidūre nisīdatī"ti cintentānaṃ tassa
atikicchāpane kāraṇaṃ pakāsesi.
                       Paṭhamasuttavaṇṇanā niṭṭhitā.
                          -------------
                         2. Nandasuttavaṇṇanā
    [22] Dutiye nandoti tassa nāmaṃ. So hi cakkavattilakkhaṇupetattā
mātāpitaro saparijanaṃ sakalañca ñātiparivaṭṭaṃ nandayanto jātoti "nando"ti
nāmaṃ labhi. Bhagavato bhātāti bhagavato ekapituputtatāya bhātā. Na hi bhagavato
sahodarā uppajjanti, tena vuttaṃ "mātucchāputto"ti, cūḷamātuputtoti attho.
Mahāpajāpatigotamiyā hi so putto. Anabhiratoti na abhirato. Brahmacariyanti
brahmaṃ seṭṭhaṃ uttamaṃ cariyaṃ ekāsanaṃ ekaseyyaṃ methunaviratiṃ. Sandhāretunti
paṭhamacittato yāva carimakacittaṃ sammā paripuṇṇaṃ parisuddhaṃ dhāretuṃ pavattetuṃ. Dutiyena
cettha brahmacariyapadena maggabrahmacariyassāpi saṅgaho veditabbo. Sikkhaṃ
paccakkhāyāti upasampadakāle bhikkhubhāvena saddhiṃ samādinnaṃ nibbattetabbabhāvena
anuṭṭhitaṃ tividhampi sikkhaṃ paṭikkhipitvā, vissajjetvāti attho. Hīnāyāti
gihibhāvāya. Āvattissāmīti nivattissāmi.
    Kasmā panāyaṃ evamārocesīti? etthāyaṃ anupubbikathā:- bhagavā
Pavattavaradhammacakko rājagahaṃ gantvā veḷuvane viharanto "puttaṃ me ānetvā
dassethā"ti suddhodanamahārājena pesitesu sahassasahassaparivāresu dasasu dūtesu
saha parivārena arahattaṃ pattesu sabbapacchā gantvā arahattappattena
kāḷudāyittherena gamanakālaṃ ñatvā maggavaṇṇanaṃ vaṇṇetvā jātibhūmigamanāya yācito

---------------------------------------------------------------------------------------------
page177.
Vīsatisahassakhīṇāsavaparivuto kapilavatthunagaraṃ gantvā ñātisamāgame pokkharavassaṃ
aṭṭhuppattiṃ katvā vessantarajātakaṃ 1- kathetvā punadivase piṇḍāya paviṭṭho
"uttiṭṭhe nappamajjeyyā"ti 2- gāthāya pitaraṃ sotāpattiphale patiṭṭhāpetvā nivesanaṃ
gantvā "dhammañcare"ti 3- gāthāya mahāpajāpatiṃ sotāpattiphale, rājānaṃ
sakadāgāmiphale patiṭṭhāpesi.
    Bhattakiccāvasāne pana rāhulamātuguṇakathaṃ nissāya candakinnarījātakaṃ 4-
kathetvā tatiyadivase nandakumārassa abhisekagehappavesanavivāhamaṅgalesu vattamānesu
piṇḍāya pavisitvā nandakumārassa hatthe pattaṃ datvā maṅgalaṃ vatvā uṭṭhāyāsanā
pakkamanto kumārassa hatthato pattaṃ na gaṇhi. Sopi tathāgate gāravena "pattaṃ
te bhante gaṇhathā"ti vattuṃ nāsakkhi. Evaṃ pana cintesi "sopānasīse pattaṃ
gaṇhissatī"ti, satthā tasmiṃ ṭhāne na gaṇhi. Itaro "sopānamūle gaṇhissatī"ti
cintesi, satthā tatthāpi na gaṇhi. Itaro "rājaṅgaṇe gaṇhissatī"ti cintesi,
satthā tatthāpi na gaṇhi. Kumāro nivattitukāmo anicchāya gacchanto gāravena
"pattaṃ gaṇhathā"ti vattuṃ na sakkoti, "idha gaṇhissati, ettha gaṇhissatī"ti
cintento gacchati.
    Tasmiṃ khaṇe janapadakalyāṇiyā ācikkhiṃsu "ayye bhagavā nandarājānaṃ
gahetvā gacchati, tumhehi vinā karissatī"ti. Sā udakabindūhi paggharantehi
aḍḍhullikhitehi kesehi vegena pāsādaṃ āruyha sīhapañjaradvāre ṭhatvā "tuvaṭaṃ
kho ayyaputta āgaccheyyāsī"ti āha. Taṃ tassā vacanaṃ tassa hadaye tiriyaṃ patitvā
viya ṭhitaṃ. Satthāpissa hatthato pattaṃ aggahetvāva taṃ vihāraṃ netvā "pabbajissasi
nandā"ti āha. So buddhagāravena "na pabbajissāmī"ti avatvā "āma
@Footnote: 1 khu.jā. 28/1045 ādi/365 (syā)  2 khu.dha. 25/168/47
@3 khu.dha. 25/169/47  4 khu.jā. 27/1883/368 (syā)

---------------------------------------------------------------------------------------------
page178.
Pabbajissāmī"ti āha. Satthā tena hi nandaṃ pabbājethāti kapilavatthupuraṃ gantvā
tatiyadivase taṃ pabbājesi. Sattame divase mātarā alaṅkaritvā pesitaṃ "dāyajjaṃ
me samaṇa dehī"ti vatvā attanā saddhiṃ ārāmāgataṃ rāhulakumāraṃ pabbājesi.
Punekadivasaṃ mahādhammapālajātakaṃ 1- kathetvā rājānaṃ anāgāmiphale patiṭṭhāpesi.
    Iti bhagavā mahāpajāpatiṃ sotāpattiphale, pitaraṃ tīsu phalesu patiṭṭhāpetvā
bhikkhusaṃghaparivuto punadeva rājagahaṃ gantvā gato anāthapiṇḍikena sāvatthiṃ
āgamanatthāya gahitapaṭiñño niṭṭhite jetavanamahāvihāre tattha gantvā vāsaṃ kappesi.
Evaṃ satthari jetavane viharante āyasmā nando attano anicchāya pabbajito
kāmesu anādīnavadassāvī janapadakalyāṇiyā vuttaṃ vacanamanussaranto ukkaṇṭhito
hutvā bhikkhūnaṃ attano anabhiratiṃ ārocesi. Tena vuttaṃ "tena kho pana samayena
āyasmā nando .pe. Hīnāyāvattissāmī"ti.
      Kasmā pana naṃ bhagavā evaṃ pabbājesīti? "puretarameva ādīnavaṃ dassetvā
Kāmehi naṃ vivecetuṃ na sakkā, pabbājetvā pana upāyena tato vivecetvā
upari visesaṃ nibbattessāmī"ti veneyyadamanakusalo satthā evaṃ naṃ paṭhamaṃ
pabbājesi.
      Sākiyānīti sakyarājadhītā. Janapadakalyāṇīti janapadamhi kalyāṇī rūpena
uttamā chasarīradosarahitā, pañcakalyāṇasamannāgatā. Sā hi yasmā nātidīghā
nātirassā nātikisā nātithūlā nātikāḷikā naccodātā atikkantā mānusakavaṇṇaṃ
appattā dibbavaṇṇaṃ. Tasmā chasarīradosarahitā. Chavikalyāṇaṃ maṃsakalyāṇaṃ
nakhakalyāṇaṃ 2- aṭṭhikalyāṇaṃ vayakalyāṇanti imehi pañcahi kalyāṇehi
samannāgatā.
@Footnote: 1 khu.jā. 27/1410/288 (syā)  2 kesakalyāṇanti aparāsu aṭṭhakathāsu

---------------------------------------------------------------------------------------------
page179.
    Tattha attano sarīrobhāsena dasadvādasahatthe ṭhāne ālokaṃ karoti,
piyaṅgusamā vā suvaṇṇasamā vā hoti, ayamassā chavikalyāṇatā. Cattāro panassā
hatthapādā mukhapariyosānañca lākhārasaparikammakataṃ viya rattapavāḷarattakambalena
sadisaṃ hoti, ayamassā maṃsakalyāṇatā. Vīsati pana 1- nakhapattāni maṃsato amuttaṭṭhāne
lākhārasaparicitāni 2- viya muttaṭṭhāne khīradhārāsadisāni honti, ayamassā nakhakalyāṇatā.
Dvattiṃsa dantā suphusitā parisuddhapavāḷapantisadisā vajirapantī viya khāyanti,
ayamassā aṭṭhikalyāṇatā. Vīsativassasatikāpi samānā soḷasavassuddesikā viya
hoti nippalitā, 3- ayamassā vayakalyāṇatā. Sundarī ca hoti evarūpaguṇasamannāgatā,
tena vuttaṃ "janapadakalyāṇī"ti.
    Gharā nikkhamantassāti anādare sāmivacanaṃ, gharato nikkhamatoti attho. "gharā
nikkhamantan"tipi paṭhanti. Upaḍḍhullikhitehi kesehīti itthambhūtalakkhaṇe karaṇavacanaṃ,
vippakatullikhitehi kesehi upalakkhitāti attho. "aḍḍhullikhitehī"tipi paṭhanti.
Ullikhananti ca phaṇakādīhi kesasaṇṭhāpanaṃ, "aḍḍhakāravidhānan"tipi vadanti. Apaloketvāti
sineharasavipphārasaṃsūcakena aḍḍhakkhinā ābandhantī viya oloketvā. Maṃ bhanteti
pubbepi "man"ti vatvā ukkaṇṭhākulacittatāya puna "maṃ etadavocā"ti āha.
Tuvaṭanti sīghaṃ. Tamanussaramānoti taṃ tassā vacanaṃ, taṃ vā tassā ākārasahitaṃ
vacanaṃ anussaranto.
    Bhagavā tassa vacanaṃ sutvā "upāyenassa rāgaṃ vūpasamessāmī"ti iddhibalena
naṃ tāvatiṃsabhavanaṃ nento antarāmaggo ekasmiṃ jhāmakkhette jhāmakhāṇumatthake
nisinnaṃ chinnakaṇṇanāsānaṅguṭṭhaṃ ekaṃ paluṭṭhamakkaṭiṃ dassetvā tāvatiṃsabhavanaṃ
nesi. Pāḷiyaṃ ekakkhaṇeneva satthārā tāvatiṃsabhavanaṃ gataṃ viya vuttaṃ, taṃ gamanaṃ
@Footnote: 1 cha.Ma. pana-saddo na dissati  2 Ma. lākhārasaparipūritāni, cha. lākhārasaparikitāni
@3 Sī. nibbalitā

---------------------------------------------------------------------------------------------
page180.
Avatvā tāvatiṃsabhavanaṃ sandhāya vuttaṃ. Gacchantoyeva hi bhagavā āyasmato nandassa
antarāmagge taṃ paluṭṭhamakkaṭiṃ dasseti. Yadi evaṃ kathaṃ samiñjanādidassanaṃ? taṃ
antaradhānanidassananti gahetabbaṃ. Evaṃ satthā taṃ tāvatiṃsabhavanaṃ netvā sakkassa
devarañño upaṭṭhānaṃ āgatāni kakuṭapādāni pañca accharāsatāni attānaṃ
vanditvā ṭhitāni dassetvā janapadakalyāṇiyā tāsaṃ pañcannaṃ accharāsatānaṃ
rūpasampattiṃ paṭicca visesaṃ pucchi. Tena vuttaṃ "atha kho bhagavā āyasmantaṃ nandaṃ
bāhāya gahetvā .pe. Kakuṭapādānī"ti.
    Tattha bāhāya gahetvāti bāhumhi gahetvā viya. Bhagavā hi tadā
tādisaṃ iddhābhisaṅkhāraṃ abhisaṅkhāresi, yathā āyasmā nando bhuje gahetvā
bhagavatā nīyamāno viya ahosi. Tattha ca bhagavatā sace tassa āyasmato
tāvatiṃsadevalokassa dassanaṃ pavesanameva vā icchitaṃ siyā, yathānisinnasseva tassa
taṃ devalokaṃ dasseyya lokavivaraṇiddhikāle viya, tameva vā iddhiyā tattha peseyya.
Yasmā panassa dibbattabhāvato manussattabhāvassa yo nihīnajigucchanīyabhāvo, tassa
sukhaggahaṇatthaṃ antarāmagge taṃ makkaṭiṃ dassetukāmo, devalokasirivibhavasampattiyo
ca ogāhetvā dassetukāmo ahosi, tasmā taṃ gahetvā tattha
nesi. Evañhissa tadatthaṃ brahmacariyavāse visesato abhirati bhavissatīti.
    Kakuṭapādānīti rattavaṇṇatāya pārāvatasadisapādāni. Tā kira sabbāpi
kassapassa bhagavato sāvakānaṃ pādamakkhanateladānena tādisā sukumārapādā
ahesuṃ passasi noti passasi nu. Abhirūpatarāti visiṭṭharūpataRā. Dassanīyatarāti divasampi
passantānaṃ atittikaraṇaṭṭhena passitabbataRā. Pāsādikatarāti sabbāvayavasobhāya
samantato pasādāvahataRā.

---------------------------------------------------------------------------------------------
page181.
    Kasmā pana bhagavā avassutacittaṃ āyasmantaṃ nandaṃ accharāyo olokāpesi?
sukhenevassa kilese nīharituṃ. Yathāhi kusalo vejjo ussannadosaṃ puggalaṃ
tikicchanto sinehapānādinā paṭhamaṃ dose ukkiledetvā pacchā vamanavirecanehi
sammadeva nīharāpeti, evaṃ vineyyadamanakusalo bhagavā ussannarāgaṃ āyasmantaṃ
nandaṃ devaccharāyo dassetvā ukkiledesi ariyamaggabhesajjena anavasesato
nīharitukāmoti veditabbaṃ.
    Paluṭṭhamakkaṭīti jhāmaṅgapaccaṅgamakkaṭī. Evameva khoti yathā sā 1- bhante
tumhehi mayhaṃ dassitā chinnakaṇṇanāsā paluṭṭhamakkaṭī janapadakalyāṇī upādāya,
evameva janapadakalyāṇī imāni pañcaaccharāsatāni upādāyāti atko. Pañcannaṃ
accharāsatānanti upayoge sāmivacanaṃ, pañca accharāsatānīti attho. Avayavasambandhe
vā etaṃ sāmivacanaṃ, tena pañcannaṃ accharāsatānaṃ rūpasampattiṃ upanidhāyāti
adhippāyo. Upanidhāyāti ca samīpe ṭhapetvā, upādāyāti attho. Saṅkhyanti
itthīti gaṇanaṃ kalaṃ vā. 2- Kalabhāganti kalāyapi bhāgaṃ, ekaṃ soḷasakoṭṭhāse
katvā tato ekakoṭṭhāsaṃ gahetvā soḷasadhā gaṇite 3- tattha yo ekeko
koṭṭhāso, so kalabhāgoti adhippeto, tampi kalabhāgaṃ na upetīti vadati.
Upanidhinti "imāya ayaṃ sadisī"ti upamābhāvena gahetvā samīpe ṭhapanampi.
    Yatthāyaṃ anabhirato, taṃ brahmacariyaṃ pubbe vuttaṃ pākaṭañcāti taṃ
anāmasitvā tattha abhiratiyaṃ ādarajananatthaṃ "abhirama nanda abhirama nandā"ti
āmeḍitavasena vuttaṃ. Ahaṃ te pāṭibhogoti kasmā bhagavā tassa brahmacariyavāsaṃ
icchanto abrahmacariyavāsassa pāṭibhogaṃ upagañchi? yatthassa ārammaṇe rāgo
@Footnote: 1 Ma. yathāyaṃ  2 cha.Ma. itthīti gaṇanaṃ
@3 Sī. nihate, Ma. gahaṇe

---------------------------------------------------------------------------------------------
page182.
Daḷhaṃ nipati, taṃ āgantukārammaṇe saṅkāmetvā sukhena sakkā jahāpetunti
pāṭibhogaṃ upagañchi. Anupubbikathāyaṃ saggakathā imassa atthassa nidassanaṃ.
    Assosunti kathamassosuṃ? bhagavā hi tadā āyasmante nande vattaṃ
Dassetvā attano divāṭṭhānaṃ gate upaṭṭhānaṃ āgatānaṃ bhikkhūnaṃ taṃ pavattiṃ
kathetvā yathā nāma kusalo puriso anikkhantaṃ āṇiṃ aññāya āṇiyā nīharitvā
puna taṃ hatthādīhi sañcāletvā apaneti, evameva āciṇṇavisaye tassa rāgaṃ
āgantukavisayena nīharitvā puna tadapi brahmacariyamaggahetuṃ katvā apanetukāmo
"etha tumhe bhikkhave nandaṃ bhikkhuṃ bhatakavādena ca upakkitakavādena ca
samudācarathā"ti āṇāpesi, evaṃ bhikkhū assosuṃ. Keci pana "bhagavā tathārūpaṃ
iddhābhisaṅkhāraṃ abhisaṅkhāresi, yathā te bhikkhū tamatthaṃ jāniṃsū"ti vadanti.
    Bhatakavādenāti bhatakoti vādena. Yo hi bhatiyā kammaṃ karoti, so
bhatakoti vuccati, ayampi āyasmā accharāsambhoganimittaṃ brahmacariyaṃ caranto
bhatako viya hotīti vuttaṃ "bhatakavādenā"ti. Upakkitakavādenāti yo kahāpaṇādīhi
kiñci kiṇāti, so upakkitakoti vuccati, ayampi āyasmā accharānaṃ hetu
attano brahmacariyaṃ kiṇāti, tasmā "upakkitako"ti evaṃ vacanena. Athavā
bhagavato āṇāya accharāsambhogasaṅkhātāya bhatiyā brahmacariyavāsasaṅkhātaṃ jīvitaṃ
pavattento tāya bhatiyā yāpane bhagavatā bhariyamāno viya hotīti "bhatako"ti
vutto, tathā accharāsambhogasaṅkhātaṃ vikkayaṃ ādātabbaṃ katvā bhagavato āṇattiyaṃ
tiṭṭhanto tena vikkayena bhagavatā upakkito viya hotīti vuttaṃ "upakkitako"ti.
    Aṭṭiyamānoti pīḷiyamāno dukkhāpiyamāno. Harāyamānoti lajjamāno.
Jigucchamānoti pāṭikulyato dahanto. 1- Ekoti asahāyo. Vūpakaṭṭhoti vatthukāmehi
@Footnote: 1 Sī. garahanto

---------------------------------------------------------------------------------------------
page183.
Kilesakāmehi ca kāyena ceva cittena ca vūpakaṭṭho. Appamattoti kammaṭṭhāne
satiṃ avijahanto. Ātāpīti kāyikacetasikavīriyātāpena ātāpavā, ātāpeti
kileseti ātāpo, vīriyaṃ. Pahitattoti kāye ceva 1- jīvite ca anapekkhatāya
pesitatto vissaṭṭhaattabhāvo, nibbāne vā pesitacitto. Na cirassevāti
kammaṭṭhānārambhato nacireneva. Yassatthāyāti yassa atthāya. Kulaputtāti duvidhā
kulaputtā jātikulaputtā ca ācārakulaputtā ca, ayampana ubhayathāpi kulaputto.
Sammadevāti hetunā ca kāraṇena ca. Agārasmāti gharato. Anagāriyanti
pabbajjaṃ. Kasivaṇijjādikammaṃ hi agārassa hitanti agāriyaṃ nāma, taṃ ettha
natthīti pabbajjā anagāriyāti vuccati. Pabbajantīti upagacchanti. Tadanuttaranti
taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ arahattaphalaṃ,
tassa hi atthāya kulaputtā idha pabbajanti. Diṭṭheva dhammeti tasmiṃyeva
attabhāve. Sayaṃ abhiññā sacchikatvāti attanāyeva paññāya paccakkhaṃ katvā,
aparapaccayena ñatvāti attho. Upasampajja vihāsīti pāpuṇitvā sampādetvā
vā vihāsi. Evaṃ viharantova khīṇā jāti .pe. Abbhaññāsīti. Iminā assa
paccavekkhaṇabhūmi dassitā. 2-
    Tattha khīṇā jātīti na tāvassa atītā jāti khīṇā pubbeva khīṇattā,
na anāgatā anāgatattā eva, 3- na paccuppannā vijjamānattā. Maggassa pana
abhāvitattā yā ekacatupañcavokārabhavesu ekacatupañcakkhandhappabhedā jāti
uppajjeyya, sā maggassa bhāvitattā anuppādadhammataṃ āpajjanena khīṇā.
Taṃ so maggabhāvanāya pahīnakilese paccavekkhitvā kilesābhāvena vijjamānampi
kammaṃ āyatiṃ appaṭisandhikaṃ hotīti jānanena abbhaññāsi. Vusitanti vutthaṃ
@Footnote: 1 cha.Ma. kāye ca  2 ka. paccavekkhaṇabhūmiṃ dasseti
@3 Sī. pubbe ceva etarahi ca anāgatattā eva

---------------------------------------------------------------------------------------------
page184.
Parivutthaṃ 1- kataṃ caritaṃ, niṭṭhāpitanti 2- attho. Brahmacariyanti
maggabrahmacariyaṃ. Puthujjanakalyāṇakena hi saddhiṃ satta sekkhā brahmacariyavāsaṃ vasanti
nāma, khīṇāsavo vutthavāso, 3- tasmā so attano brahmacariyavāsaṃ paccavekkhanto
"vusitaṃ brahmacariyan"ti abbhaññāsi. Kataṃ karaṇīyanti catūsu saccesu catūhi maggehi
pariññāpahānasacchikiriyābhāvanāvasena soḷasavidhampi kiccaṃ niṭṭhāpitaṃ.
Puthujjanakalyāṇakādayo hi taṃ kiccaṃ karonti nāma, khīṇāsavo katakaraṇīyo, tasmā so
attano karaṇīyaṃ paccavekkhanto "kataṃ karaṇīyan"ti abbhaññāsi. Nāparaṃ
itthattāyāti "idāni puna itthabhāvāya evaṃ soḷasakiccabhāvāya kilesakkhayāya vā
maggabhāvanākiccaṃ me natthī"ti abbhaññāsi. Nāparaṃ itthattāyāti vā
"itthabhāvato imasmā evampakārā vattamānakkhandhasantānā aparaṃ khandhasantānaṃ
mayhaṃ natthi, ime pana pañcakkhandhā pariññātā tiṭṭhanti chinnamūlakā viya
rukkhā, te carimakacittanirodhena anupādāno viya jātavedo nibbāyissanti,
apaṇṇattikabhāvaṃ gamissantī"ti abbhaññāsi. Aññataroti eko. Arahatanti
bhagavato sāvakānaṃ arahantānaṃ abbhantaro eko mahāsāvako ahosīti attho.
    Aññatarā devatāti adhigatamaggā ekā brahmadevatā. Sā hi sayaṃ
asekkhattā asekkhavisayaṃ abbhaññāsi. Sekkhā hi taṃ taṃ sekkhavisayaṃ, puthujjanā
ca attano puthujjanavisayameva jānanti. Abhikkantāya rattiyāti parikkhīṇāya
rattiyā, majjhimayāmeti attho. Abhikkantavaṇṇāti atiuttamavaṇṇā. Kevalakappanti
anavasesena samantato. Obhāsetvāti attano pabhāya cando viya sūriyo viya
ca jetavanaṃ ekobhāsaṃ katvā. Tenupasaṅkamīti āyasmato nandassa arahattappattiṃ
viditvā pītisomanassajātā "taṃ bhagavato paṭivedessāmī"ti upasaṅkami.
@Footnote: 1 ka. vuṭṭhaṃ parivuṭṭhaṃ
@2 ka. niṭṭhitanti  3 ka. vuṭṭhavāso

---------------------------------------------------------------------------------------------
page185.
    Āsavānaṃ khayāti ettha āsavantīti āsavā, cakkhudvārādīhi pavattantīti
attho. Athavā āgotrabhuṃ ābhavaggaṃ vā savantīti āsavā, ete dhamme etañca
okāsaṃ anto karitvā pavattantīti atatho. Cirapārivāsiyaṭṭhena madirādiāsavā
viyāti āsavā. "purimā bhikkhave koṭi na paññāyati avijjāyā"tiādivacanehi 1-
tesaṃ cirapārivāsiyatā veditabbā. Atha vā āyatiṃ 2- saṃsāradukkhaṃ savanti pasavantītipi
āsavā. Purimo cettha attho kilesesu yujjati, pacchimo kammepi. Na kevalañca
kammakilesā eva āsavā, atha kho nānappakārā upaddavāpi. Tathā hi "nāhaṃ
cunda diṭṭhadhammikānaṃyeva āsavānaṃ saṃvarāya dhammaṃ desemī"ti 3- ettha vivādamūlabhūtā
kilesā āsavāti āgatā.
               "yena devūpapatyassa     gandhabbo vā vihaṅgamo
                yakkhattaṃ yena gaccheyya  manussattañca abbaje
                te mayhaṃ āsavā khīṇā  viddhastā vinalīkatā"ti 4-
ettha tebhūmikaṃ kammaṃ avasesā ca akusalā dhammā āsavāti āgatā.
"diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā"ti 5-
parūpaghātavippaṭisāravadhabandhādayo ceva apāyadukkhabhūtā ca nānappakārā upaddavā.
    Te panete āsavā vinaye "diṭṭhadhammikānaṃ āsavānaṃ saṃvarāya samparāyikānaṃ
āsavānaṃ paṭighātāyā"ti 5- dvidhā āgatā. Saḷāyatane "tayome āvuso āsavā
kāmāsavo bhavāsavo avijjāsavo"ti 6- tidhā āgatā, tathā aññesu ca suttantesu.
Abhidhamme teyeva diṭṭhāsavena saddhiṃ catudhā 7- āgatā. Nibbedhikapariyāye "atthi
@Footnote: 1 aṅ.dasaka. 24/61/90  2 cha.Ma. āyataṃ  3 dī. pā. 11/182/112
@4 aṅ. catukka. 21/36/43  5 vi. mahāvi. 1/39/26  6 dī. pā. 11/305/194
@7 khu.paṭi. 31/214, 263/141, 172, abhi. saṅ. 34/1465/322

---------------------------------------------------------------------------------------------
page186.
Bhikkhave āsavā nirayagāminiyā"tiādinā 1- pañcadhā āgatā. Chakkanipāte
"atthi bhikkhave āsavā saṃvarāya pahātabbā"tiādinā 2- nayena chadhā āgatā.
Sabbāsavapariyāye 3- teyeva dassanapahātabbehi saddhiṃ sattadhā āgatā. Idha pana
abhidhammanayena cattāro āsavā veditabbā.
    Khayāti ettha pana "yo āsavānaṃ khayo bhedo paribhedo"tiādīsu āsavānaṃ
sarasabhedo āsavakkhayoti vutto. "jānato ahaṃ bhikkhave passato āsavānaṃ khayaṃ
vadāmī"tiādīsu 4- āsavānaṃ āyatiṃ anuppādo āsavakkhayoti vutto.
               "sekkhassa sikkhamānassa     ujumaggānusārino
                khayasmiṃ paṭhamaṃ ñāṇaṃ        tato aññā anantarā"tiādīsu 5-
maggo āsavakkhayoti vutto. "āsavānaṃ khayā samaṇo hotī"tiādīsu 6- phalaṃ
               "paravajjānupassissa        niccaṃ ujjhānasaññino
                āsavā tassa vaḍḍhanti     ārā so āsavakkhayā"tiādīsu 7-
nibbānaṃ. Idha pana āsavānaṃ accantakkhayo anuppādo vā maggo vā
"āsavānaṃ khayo"ti vutto.
    Anāsavanti paṭippassaddhivasena sabbaso pahīnāsavaṃ. Cetovimuttinti
arahattaphalasamādhiṃ. Paññāvimuttinti arahattaphalapaññaṃ. Ubhayavacanaṃ magge viya
phalepi samathavipassanānaṃ yuganandhabhāvadassanatthaṃ. Ñāṇanti sabbaññutañāṇaṃ.
Devatāya vacanasamanantarameva "kathaṃ nu kho"ti āvajjentassa paccavekkhato
bhagavato ñāṇaṃ uppajji "nandena arahattaṃ sacchikatan"ti. So hi
@Footnote: 1 aṅa. chakka. 22/334(63)/463 (syā)
@2 Ma.mū. 12/22/13, aṅ. chakka. 22/329(58)/434 (syā)
@3 Ma.mū. 12/17-21/10-13
@4 Ma.mū. 12/15/10  5 khu.iti. 25/62/279
@6 Ma.mū. 12/438/386  7 khu.dha. 25/253/60

---------------------------------------------------------------------------------------------
page187.
Āyasmā sahāyakabhikkhūhi tathā uppaṇḍiyamāno 1- "bhāriyaṃ vata kataṃ, yohaṃ evaṃ
svākkhāte dhammavinaye pabbajitvā accharānaṃ paṭilābhāya satthāraṃ pāṭibhogaṃ
akāsin"ti uppannasaṃvego hirottappaṃ paccupaṭṭhapetvā ghaṭento vāyamanto
arahattaṃ patvā cintesi "yannūnāhaṃ bhagavantaṃ etasmā paṭissavā moceyyan"ti.
So bhagavantaṃ upasaṅkamitvā attano adhippāyaṃ satthu ārocesi. Tena vuttaṃ
"atha kho āyasmā nando .pe. Etasmā paṭissavā"ti. Tattha paṭissavāti
pāṭibhogapaṭissavā, "accharānaṃ paṭilābhāya ahaṃ paṭibhūto"ti paṭiññāya.
    Athassa bhagavā "yasmā tayā aññā ārādhitāti ñātametaṃ mayā, devatāpi
me ārocesi, tasmā nāhaṃ paṭissavā idāni mocetabbo arahattappattiyāva
mocitattā"ti āha. Tena vuttaṃ "yadeva kho te nandā"tiādi. Tattha yadevāti
yadā eva. Teti tava. Muttoti pamutto. Idaṃ vuttaṃ hoti:- yasmiṃyeva kāle
āsavehi tava cittaṃ vimuttaṃ, atha anantaramevāhaṃ tato pāṭibhogato muttoti.
    Sopi āyasmā vipassanākāleyeva "yadevāhaṃ indriyāsaṃvaraṃ nissāya imaṃ
vippakāraṃ patto, tameva suṭṭhu niggahessāmī"ti ussāhajāto balavahirottappo
tattha ca katādhikārattā indriyasaṃvare ukkaṭṭhapaṭipadampi 2- agamāsi. Vuttañhetaṃ:-
           "sace bhikkhave nandassa puratthimā disā āloketabbā
        hoti, sabbaṃ cetaso samannāharitvā nando puratthimaṃ disaṃ āloketi
        `evaṃ me puratthimaṃ disaṃ ālokayato na abhijjhādomanassā pāpakā
        akusalā dhammā anvāssaveyyun"ti, itiha tattha sampajāno hoti.
           Sace bhikkhave nandassa pacchimā .pe. UttaRā. Dakkhiṇā.
        Uddhaṃ adho. Anudisā āloketabbā hoti, sabbaṃ cetaso
@Footnote: 1 ka. upphaṇḍiyamāno  2 Sī.,Ma. ukkaṃsapāramiṃ

---------------------------------------------------------------------------------------------
page188.
        Samannāharitvā nando anudisaṃ āloketi `evaṃ me .pe. Sampajāno
        hotī"ti 1-
    teneva taṃ āyasmantaṃ satthā "etadaggaṃ bhikkhave mama sāvakānaṃ bhikkhūnaṃ
indriyesu guttadvārānaṃ yadidaṃ nando"ti 2- etadagge ṭhapesi.
    Etamatthaṃ viditvāti etaṃ āyasmato nandassa sabbāsave khepetvā
sukhādīsu tādibhāvappattisaṅkhātamatthaṃ sabbākārato viditvā. Imaṃ udānanti
tadatthavibhāvanaṃ imaṃ udānaṃ udānesi.
    Tattha yassa tiṇṇo kāmapaṅkoti 3- yena ariyapuggalena ariyamaggasetunā
sabbo diṭṭhipaṅko saṃsārapaṅko eva vā nibbānapāragamanena tiṇṇo. Maddito
kāmakaṇṭakoti yena sattānaṃ vijjhanato "kāmakaṇṭako"ti laddhanāmo sabbo
kilesakāmo sabbo kāmavisūko aggañāṇadaṇḍena maddito bhaggo anavasesato
mathito. Mohakkhayamanuppattoti evambhūto ca dukkhādivisayassa sabbassa sammohassa
khepanena mohakkhayaṃ patto, arahattaphalaṃ nibbānañca anuppatto. Sukhadukkhesu na
vedhatī sa bhikkhūti so bhinnakileso bhikkhu iṭṭhārammaṇasamāyogato uppannesu
sukhesu aniṭṭhārammaṇasamāyogato uppannesu dukkhesu ca na vedhati na kampati,
tannimittaṃ cittavikāraṃ nāpajjati. "sukhadukkhesū"ti ca desanāmattaṃ, sabbesupi
lokadhammesu na vedhatīti veditabbaṃ.
                       Dutiyasuttavaṇṇanā niṭṭhitā.
                          -------------
@Footnote: 1 aṅ. aṭṭhaka. 23/99(9)/168  2 aṅ. ekaka. 20/230/25
@3 cha.Ma. nittiṇṇo paṅkoti

---------------------------------------------------------------------------------------------
page189.
                         3. Yasojasuttavaṇṇanā
    [23] Tatiye yasojappamukhānīti ettha yasojoti tassa therassa nāmaṃ,
taṃ pubbaṅgamaṃ katvā pabbajitattā vicaraṇato ca tāni pañca bhikkhusatāni
"yasojappamukhānī"ti vuttāni.
    Tesaṃ ayaṃ pubbayogo:- atīte kira kassapadasabalassa sāsane aññataro
bhikkhu āraññako araññe piṭṭhipāsāṇe katapaṇṇakuṭiyaṃ viharati. Tasmiñca samaye
pañcasatā corā gāmaghātakādīni katvā corikāya jīvantā corakammaṃ katvā
janapadamanussehi anubaddhā palāyantā araññaṃ pavisitvā tattha kiñci gahaṇaṃ
vā paṭisaraṇaṃ vā apassantā avidūre taṃ bhikkhuṃ pāsāṇe nisinnaṃ disvā
vanditvā taṃ pavattiṃ ācikkhitvā "amhākaṃ bhante paṭisaraṇaṃ hothā"ti yāciṃsu.
Thero "tumhākaṃ sīlasadisaṃ paṭisaraṇaṃ natthi, sabbe pañca sīlāni samādiyathā"ti
āha. Te "sādhū"ti sampaṭicchitvā sīlāni samādiyiṃsu. Thero "tumhe idāni
sīlesu patiṭṭhitā, attano jīvitaṃ vinassantesupi mā hiṃsanena saṅkopayitthā"ti 1-
kakacūpamavidhiṃ 2- ācikkhi. Te "sādhū"ti sampaṭicchiṃsu. Atha te jānapadā taṃ sampattā
ito cito ca gavesantā te core disvā sabbeva jīvitā voropesuṃ. Te tesu
manopadosamattampi akatvā akhaṇḍasīlā kālaṃ katvā kāmāvacaradevesu
nibbattiṃsu. Tesu jeṭṭhacoro jeṭṭhadevaputto ahosi, itare tasseva parivāRā.
    Te aparāparaṃ saṃsarantā ekaṃ buddhantaraṃ devaloke khepetvā amhākaṃ
bhagavato kāle devalokato cavitvā jeṭṭhadevaputto sāvatthinagaradvāre kevaṭṭagāme
pañcasatakulagāmajeṭṭhakassa kevaṭṭassa putto hutvā nibbatti, yasojotissa
nāmaṃ akaṃsu. Itarepi avasesakevaṭṭānaṃ puttā hutvā nibbattiṃsu. Te
pubbasannivāsena sabbepi sahāyakā hutvā sahapaṃsukīḷitaṃ kīḷantā anupubbena
@Footnote: 1 cha.Ma. mā manaṃ padosayitthāti  2 Ma.mū. 12/222-233/186-195

---------------------------------------------------------------------------------------------
page190.
Vayappattā ahesuṃ, yasojo tesaṃ aggo ahosi. Te sabbeva ekato hutvā
jālāni gahetvā naditaḷākādīsu macche bandhantā vicaranti.
    Athekadivasaṃ aciravatiyā nadiyā jāle khitte suvaṇṇavaṇṇo maccho
antojāle pāvisi, taṃ disvā sabbepi kevaṭṭā "amhākaṃ puttā macche
bandhantā suvaṇṇavaṇṇaṃ macchaṃ bandhiṃsū"ti haṭṭhatuṭṭhā ahesuṃ. Atha te
pañcasatāpi sahāyakā macchaṃ nāvāya pakkhipitvā nāvaṃ ukkhipitvā rañño
dassesuṃ. Rājā taṃ disvā "bhagavā etassa suvaṇṇavaṇṇakāraṇaṃ jānissatī"ti
macchaṃ gāhāpetvā bhagavato dassesi. Satthā "ayaṃ kassapasammāsambuddhassa
sāsane osakkamāne pabbajitvā micchāpaṭipajjanto sāsanaṃ osakkāpetvā
niraye nibbatto ekaṃ buddhantaraṃ niraye paccitvā tato cuto aciravatiyaṃ maccho
hutvā nibbatto"ti vatvā tassa mātubhaginīnañca niraye nibbattabhāvaṃ, tassa
bhātikattherassa parinibbutabhāvañca teneva kathāpetvā imissā aṭṭhuppattiyā
kapilasuttaṃ desesi.
    Satthu desanaṃ sutvā te pañcasatā kevaṭṭaputtā saṃvegajātā hutvā bhagavato
santike pabbajitvā upasampannā hutvā vivekavāsaṃ vasantā bhagavantaṃ dassanāya
āgamiṃsu. Tena vuttaṃ "tena kho pana samayena yasojappamukhāni pañcamattāni
bhikkhusatānī"tiādi.
    Tattha tedhāti te idha. Nevāsikehīti nibaddhavāsaṃ vasamānehi. Paṭisammodamānāti
nevāsikabhikkhūhi "kaccāvuso khamanīyan"tiādinā paṭisanthāravasena sammodanāya
katāya "āma āvuso khamanīyan"tiādinā puna sammodamānā tehi saddhiṃ
samappavattamodā. Senāsanāni paññāpayamānāti ācariyupajjhāyānaṃ attano ca
pāpuṇakāni senāsanāni pucchitvā tehi nevāsikehi tesaṃ "idaṃ tumhākaṃ ācariyānaṃ,

---------------------------------------------------------------------------------------------
page191.
Idaṃ tumhākaṃ upajjhāyānaṃ, idaṃ tumhākaṃ pāpuṇātī"ti senāsanāni saṃvidhāpetvā
attanā ca tattha gantvā dvārakavāṭāni vivaritvā mañcapīṭhakaṭasārakādīni nīharitvā
papphoṭetvā yathāṭhānaṃ ṭhapanādivasena paññāpentā ca.
    Pattacīvarāni paṭisāmayamānāti "bhante imaṃ me pattaṃ ṭhapetha, idaṃ cīvaraṃ,
idaṃ thālakaṃ, idaṃ udakatumbaṃ, idaṃ me kattarayaṭṭhin"ti evaṃ samaṇaparikkhāraṃ
saṅgopayamānā. Uccāsaddā mahāsaddāti uddhaṃ gataṭṭhena ucco saddo yesante
uccāsaddā akārassa ākāraṃ katvā. Samantato patthaṭaṭṭhena mahanto saddo
yesante mahāsaddā. Kevaṭṭā maññe macchavilopeti kevaṭṭā viya macchavilumpane.
Yathā nāma kevaṭṭā udake vaṭṭanato macchaggahaṇatthaṃ pavattanato "kevaṭṭā"ti
laddhanāmā macchabandhā macchaggahaṇatthaṃ jale jālaṃ pakkhipitvā "paviṭṭho na
paviṭṭho, gahito na gahito"tiādinā uccāsaddamahāsaddā honti. Yathā ca te
macchapacchiādīni ṭhapitaṭṭhāne mahājane gantvā "mayhaṃ ekaṃ macchaṃ detha, mayhaṃ
ekaṃ macchaphālaṃ detha, amukassa dinno mahanto, mayhaṃ khuddako"tiādīni vatvā
vilumpamāne tesaṃ paṭisedhanādivasena uccāsaddamahāsaddā ca honti, evamete
bhikkhūti dasseti. Teteti te ete. Kinnūti kissa nu, kimatthaṃ nūti attho.
Temeti te ime. Paṇāmemīti nīharāmi. Voti te tumhe. 1- Na vo mama santike
vatthabbanti tumhehi mayhaṃ santike na vasitabbaṃ. Ye tumhe mādisassa buddhassa
vasanaṭṭhānaṃ āgantvā evaṃ mahāsaddaṃ karotha, attano dhammatāya vasantā kiṃ
nāma sāruppaṃ karissatha, tumhādisānaṃ mama santike vasanakiccaṃ natthīti dīpeti.
Evaṃ paṇāmitesu ca bhagavatā tesu ekabhikkhupi "bhagavā tumhe mahāsaddamattakena
amhe paṇāmethā"ti vā aññaṃ vā kiñci paṭivacanaṃ avatvā buddhagāravena sabbe
@Footnote: 1 Sī.,ka. teti te tumhe

---------------------------------------------------------------------------------------------
page192.
Bhagavato vacanaṃ sampaṭicchantā "evaṃ bhante"ti vatvā nikkhamiṃsu. Evaṃ pana tesaṃ
ahosi "mayaṃ satthāraṃ passissāma, dhammaṃ sossāma, satthu santike vasissāmāti
āgatā, evarūpassa pana garuno satthu santikaṃ āgantvā mahāsaddaṃ karimhā,
amhākameva dosoyaṃ, paṇāmitamhā tato, na laddhaṃ satthu santike vatthuṃ,
samantapāsādikaṃ suvaṇṇavaṇṇaṃ sarīraṃ oloketuṃ, madhurassarena desitaṃ dhammaṃ sotun"ti.
Te balavadomanassajātā hutvā pakkamiṃsu.
    Saṃsāmetvāti suguttaṃ katvā. Vajjīti evaṃnāmako janapado, vajjī nāma
jānapadino rājakumārā, tesaṃ nivāso ekopi janapado ruḷhīvasena "vajjī"tveva
vuccati. Tena vuttaṃ "vajjīsū"ti. Vaggumudāti evaṃnāmā lokassa puññasammatā
ekā nadī. "vaggamudā"tipi pāṭho. Atthakāmenāti kiñci payojanaṃ anapekkhitvā
atthameva icchantena. Hitesināti atthaṃ icchantena, "kinti me sāvakā vaṭṭadukkhā
parimucceyyun"ti tassa atthasaṅkhātassa atthassa vā hetubhūtassa hitassa esanasīlena.
Tato eva attano sarīrakhedaṃ agaṇetvā dūrepi veneyyasantikaṃ gantvā anukampanato
anukampakena. Tameva anukampaṃ upādāya mayaṃ paṇāmitā, na attano
veyyāvaccādipaccāsiṃsāya. Yasmā dhammagaruno buddhā bhagavanto sammāpaṭipattiyāva
pūjetabbā, ye uccāsaddakaraṇamattepi paṇāmenti, tasmā handa mayaṃ āvuso tathā vihāraṃ
kappema sabbattha satisampajaññayogena apaṇṇakappaṭipadaṃ pūrentā yathāgahitaṃ
kammaṭṭhānaṃ matthakaṃ pāpentā catuiriyāpathavihāraṃ kappema viharāma. Yathā no
viharatanti yathā amhesu viharantesu bhagavā attamano assa sammāpaṭipattipūjāya
ārādhito bhaveyyāti. Attho.
    Tenevantaravassenāti tasmiṃyeva antaravasse mahāpavāraṇaṃ anatikkamitvāva.
Sabbeyeva tisso vijjā sacchākaṃsūti sabbeyeva te pañcasatā bhikkhū

---------------------------------------------------------------------------------------------
page193.
Pubbenivāsānussatiñāṇaṃ dibbacakkhuñāṇaṃ āsavakkhayañāṇanti imā tisso
pubbenivutthakkhandhapaṭicchādakamohakkhandhādīnaṃ vinivijjhanaṭṭhena vijjā attapaccakkhā
akaṃsu. Lokiyābhiññāsu imāyeva dve abhiññā āsavakkhayañāṇassa bahūpakārā, na tathā
dibbasotacetopariyaiddhividhañāṇānīti dassanatthaṃ vijjāttayamettha tesaṃ bhikkhūnaṃ
adhigamadassanavasena uddhaṭaṃ. Tathā hi verañjasutte 1- bhagavā verañjabrāhmaṇassa
attano adhigamaṃ dassento vijjāttayameva desesi, na dibbasotañāṇādīnaṃ
abhāvato. Evaṃ tesampi bhikkhūnaṃ vijjamānānipi dibbasotañāṇādīni na uddhaṭāni.
Chaḷabhiññā hi te bhikkhū. Evañca katvā "vaggumudāya nadiyā tīre antarahitā
mahāvane kūṭāgārasālāyaṃ bhagavato sammukhe pāturahesun"ti tesaṃ bhikkhūnaṃ iddhivaḷañjanaṃ
vakkhati.
    Yathābhirantanti yathābhiratiṃ yathājjhāsayaṃ. Buddhānaṃ hi ekasmiṃ ṭhāne vasantānaṃ
chāyūdakavipattiṃ vā aphāsukasenāsanaṃ vā manussānaṃ assaddhādibhāvaṃ vā āgamma anabhirati
nāma natthi. Tesaṃ sampattiyā "phāsuṃ viharāmā"ti ciravihāropi natthi. Yattha pana
bhagavati viharante manussā saraṇesu vā patiṭṭhahanti, sīlāni vā samādiyanti
pabbajanti, sotāpattimaggādīni vā pāpuṇanti, satthā tāsu sampattīsu tesaṃ
patiṭṭhāpanatthaṃ vasati, tadabhāve pakkamati. Tadā hi sāvatthiyaṃ kattabbabuddhakiccaṃ
nāhosi. Tena vuttaṃ "atha kho bhagavā sāvatthiyaṃ yathābhirantaṃ viharitvā yena vesālī
tena cārikaṃ pakkāmī"ti.
    Cārikañcaramānoti addhānagamanaṃ gacchanto. Cārikā ca nāmesā bhagavato
duvidhā turitacārikā aturitacārikāti. Tattha thūrepi bodhaneyyapuggalaṃ disvā tassa
bodhanatthaṃ sahasā gamanaṃ turitacārikā nāma, sā mahākassapapaccuggamanādīsu daṭṭhabbā.
Yā pana gāmanigamarājadhānīpaṭipāṭiyā devasikaṃ yojanaḍḍhayojanavasena
@Footnote: 1 aṅa. aṭṭhaka. 23/11/174 (syā)

---------------------------------------------------------------------------------------------
page194.
Piṇḍapātacariyādīhi lokaṃ anuggaṇhanto gacchati, ayaṃ aturitacārikā nāma, ayameva
idhādhippetā. Tadavasarīti tena avasari, taṃ vā avasari. Tattha avasari, pāvisīti attho.
    Tatrāti tassaṃ. Sudanti nipātamattaṃ. Vesāliyanti tikkhattuṃ visālībhūtattā 1-
"vesālī"ti laddhanāme licchavirājūnaṃ nagare. Mahāvaneti mahāvanaṃ nāma sayaṃjātaṃ
aropimaṃ saparicchedaṃ mahantaṃ vanaṃ. Kapilavatthusāmantā pana mahāvanaṃ himavantena
saha ekābaddhaṃ aparicchedaṃ hutvā mahāsamuddaṃ āhacca ṭhitaṃ. Idaṃ tādisaṃ na
hoti, saparicchedaṃ mahantaṃ vananti mahāvanaṃ. Kūṭāgārasālāyanti tasmiṃ mahāvane
bhagavanataṃ uddissa kate ārāme kūṭāgāraṃ anto katvā haṃsavaṭṭakacchannena
katā sabbākārasampannā buddhassa bhagavato gandhakuṭi kūṭāgārasālā nāma, tassaṃ
kūṭāgārasālāyaṃ. Vaggumudātīriyānanti vaggumudātīravāsīnaṃ. Cetasā ceto paricca
manasikaritvāti attano cittena tesaṃ cittaṃ paricchijja manasikaritvā, cetopariyañāṇena
vā sabbaññutañāṇena vā tehi adhigatavisesaṃ jānitvāti attho.
    Ālokajātā viyāti sañjātālokā viya, itaraṃ tasseva vevacanaṃ.
Candasahassasūriyasahassehi obhāsitā viyāti attho. Yasmā te yasojappamukhā pañcasatā
bhikkhū sabbaso avijjandhakāravidhamanena ālokabhūtā obhāsabhūtā hutvā viharanti,
tasmā bhagavā tehi ṭhitadisāya "ālokajātā viya me ānanda esā disā"tiādinā
vaṇṇabhaṇanāpadesena te bhikkhū pasaṃsati. Tena vuttaṃ "yassaṃ disāyaṃ vaggumudātīriyā
bhikkhū viharantī"ti. Appaṭikūlāti na paṭikūlā, manāpā manoharāti attho. Yasmiṃ
hi padese sīlādiguṇasampannā mahesino viharanti, taṃ kiñcāpi
ukkūlavikūlavisamaduggākāraṃ, 2- atha kho manuññaṃ ramaṇīyameva. Vuttañhetaṃ:-
               "gāme vā yadi vāraññe     ninne vā yadi vā thale
                yattha arahanto viharanti      taṃ bhūmirāmaṇeyyakan"ti. 3-
@Footnote: 1 Sī. visālīkattā  2 Ma. ukkūlavikūlavisamanadīviduggaṃ 3 khu.dha. 25/98/34

---------------------------------------------------------------------------------------------
page195.
    Pahiṇeyyāsīti peseyyāsi. Satthā āyasmantānaṃ dassanakāmoti tesaṃ
bhikkhūnaṃ santike paheṇākāradassanaṃ iti bhagavā yadatthaṃ te bhikkhū paṇāmesi,
tamatthaṃ matthakappattaṃ disvā āraddhacitto tesaṃ dassanakāmataṃ therassa ārocesi.
Evaṃ kirassa ahosi "ahaṃ ime uccāsaddamahāsaddakaraṇe paṇāmessāmi, atha te
bhadro assājāniyo viya kasābhighātena, tena coditā saṃvegappattā mamārādhanatthaṃ 1-
araññaṃ pavisitvā ghaṭentā vāyamantā khippameva arahattaṃ sacchikarissantī"ti.
Idāni te aggaphalappatte disvā tāya arahattappattiyā ārādhitacitto tesaṃ
dassanakāmo hutvā evaṃ dhammabhaṇḍāgārikaṃ āṇāpesi.
   So bhikkhūti ānandattherena tathā āṇatto chaḷabhiñño eko bhikkhu.
Pamukheti sammukhe. Āneñjasamādhināti catutthajjhānapādakena aggaphalasamādhinā,
"arūpajjhānapādakenā"tipi vadanti. "āneñjena samādhinā"tipi pāṭho.
Kasmā pana bhagavā tesaṃ bhikkhūnaṃ āgamanaṃ jānanto paṭisanthāraṃ akatvā
samāpattiṃyeva samāpajji? tesaṃ attanā samāpannasamāpattiṃ jānitvā
samāpajjanatthaṃ, tesaṃ pubbe paṇāmitānaṃ idāni attanā samānasambhogadassanatthaṃ,
ānubhāvadīpanatthaṃ, vinā vacībhedena aññabyākaraṇadīpanatthañca. Apare panāhu
"pubbe paṇāmitānaṃ idāni attano santikaṃ āgatānaṃ anuttarasukhuppādanena
anaññasādhāraṇapaṭisanthārakaraṇatthan"ti. Tepi āyasmanto bhagavato ajjhāsayaṃ
ñatvā taṃyeva samāpattiṃ samāpajjiṃsu. Tena vuttaṃ "katamena nu kho bhagavā
vihārena etarahi viharatī"tiādi. Ettha ca rūpāvacaracatutthajjhānaṃ kosajjādīnaṃ
pāripantikadhammānaṃ suvidūrabhāvato iddhiyā mūlabhūtehi anoṇamanādīhi soḷasahi
vodānadhammehi  samannāgamanato āneñjappattaṃ sayaṃ aniñjaṭṭhena āneñjanti
vuccati. Vuttañhetaṃ:-
@Footnote: 1 Ma. sammāpaṭipajjanatthaṃ

---------------------------------------------------------------------------------------------
page196.
           "anoṇataṃ cittaṃ kosajje na iñjatīti āneñjaṃ, anuṇṇataṃ
        cittaṃ uddhacce na iñjatīti āneñjaṃ, anabhirataṃ cittaṃ rāge na
        iñjatīti āneñjaṃ, anapanataṃ cittaṃ byāpāde na iñjatīti āneñjaṃ,
        anissitaṃ cittaṃ diṭṭhiyā na iñjatīti āneñjaṃ, appaṭibaddhaṃ cittaṃ
        chandarāge na iñjatīti āneñjaṃ, vippamuttaṃ cittaṃ kāmarāge na
        iñjatīti āneñjaṃ, visaṃyuttaṃ cittaṃ kilese na iñjatīti āneñjaṃ,
        vimariyādikataṃ cittaṃ kilesamariyādāya na iñjatīti āneñjaṃ, ekattagataṃ
        cittaṃ nānattakilese na iñjatīti āneñjaṃ, saddhāya pariggahitaṃ
        cittaṃ assaddhiye na iñjatīti āneñjaṃ, vīriyena pariggahitaṃ cittaṃ
        kosajje na iñjatīti āneñjaṃ, satiyā pariggahitaṃ cittaṃ pamāde
        na iñjatīti āneñjaṃ, samādhinā pariggahitaṃ cittaṃ uddhacce na iñjatīti
        āneñjaṃ, paññāya pariggahitaṃ cittaṃ avijjāya na iñjatīti
        āneñjaṃ, obhāsagataṃ cittaṃ avijjandhakāre na iñjatīti āneñjan"ti. 1-
    Rūpāvacaracatutthajjhānameva ca rūpavirāgabhāvanāvasena pavattitaṃ, ārammaṇavibhāgena
catubbidhaṃ arūpāvacarajjhānanti etesaṃ pañcannaṃ jhānānaṃ āneñjavohāro,
tesaṃ yaṅkiñci pādakaṃ katvā samāpannā arahattaphalasamāpatti āneñjasamādhīti
porāṇā.
    Abhikkantāyāti atītāya. Nikkhanteti niggate, apagateti attho. Tuṇhī
ahosīti bhagavā ariyena tuṇhībhāvena tuṇhī ahosi. Uddhaste aruṇeti uggate
aruṇe, aruṇo nāma puratthimadisāya sūriyodayato puretarameva uṭṭhitobhāso.
Nandimukhiyāti rattiyā aruṇassa uggatattā eva aruṇappabhāya sūriyālokūpajīvino
satte nandāpanamukhiyā viya rattiyā jātāya, vibhāyamānāyāti attho.
@Footnote: 1 khu.paṭi. 31/9/418

---------------------------------------------------------------------------------------------
page197.
    Tamhā samādhimhā vuṭṭhahitvāti yathāparicchedaṃ tato āneñjasamādhito
arahattaphalasamāpattito uṭṭhāya. Sace kho tvaṃ ānanda jāneyyāsīti bhagavā
"ime ca bhikkhū ettakaṃ kālaṃ iminā nāma samāpattisukhena vītināmentī"ti
ānanda yadi tvaṃ jāneyyāsi. Ettakampi te nappaṭibhāseyyāti lokiyapaṭisammodanaṃ
sandhāya yadidaṃ te "abhikkantā bhante rattī"tiādinā tikkhattuṃ paṭibhānaṃ
upaṭṭhitaṃ, tayidaṃ ettakampi te na upaṭṭhaheyya. Yasmā ca kho tvaṃ ānanda sekkho
asekkhaṃ samāpattivihāraṃ na jānāsi, tasmā maṃ imesaṃ bhikkhūnaṃ lokiyapaṭisammodanaṃ
kāretuṃ ussukkaṃ āpajji. Ahaṃ pana imehi bhikkhūhi saddhiṃ lokuttarapaṭisammodaneneva
tiyāmarattiṃ vītināmesinti dassento bhagavā āha "ahañcānanda
imāni ca pañca bhikkhusatāni sabbeva āneñjasamādhinā nisinnamhā"ti. 1-
    Etamatthaṃ viditvāti etaṃ bhikkhūnaṃ attanā samaṃ āneñjasamādhisamāpajja-
samatthatāsaṅkhātaṃ vasībhāvatthaṃ sabbākārato viditvā. Imaṃ udānanti imaṃ tesaṃ
bhikkhūnaṃ anavasesarāgādippahānasaṃsiddhitādisabhāvadīpanaṃ 2- udānesi.
    Tattha yassa jito kāmakaṇṭakoti kusalapakkhavijjhanaṭṭhena kaṇṭakabhūto
kilesakāmo yena ariyapuggalena anavasesaṃ jito pahīno, etenassa anunayābhāvaṃ
dasseti. "gāmakaṇṭako"tipi pāṭho. Tassattho:- gāme kaṇṭako kaṇṭakaṭṭhāniyo
sakalo vatthukāmo yassa jitoti. Jayo cassa tappaṭibaddhacchandarāgappahāneneva
veditabbo, tena tesaṃ anāgāmimaggo vutto hoti. Akkoso ca jitoti
sambandho. Vadho ca bandhanañcāti etthāpi eseva nayo. Tesu akkosajayena
vacīduccaritābhāvo, itarena kāyaduccaritābhāvo dassito. Tena tannimittakassa
byāpādassa anavasesappahānena tatiyamaggo vutto hoti. Athavā akkosādijayavacanena
@Footnote: 1 cha.Ma. nisīdimhāti  2 Sī.....pahānasamiddhi....

---------------------------------------------------------------------------------------------
page198.
Tatiyamaggo vutto hoti,  akkosādīnaṃ accantakhamanaṃ tattha pakāsitaṃ hoti,
ubhayathāpi nesaṃ virodhābhāvaṃ dasseti. Pabbato viya so ṭhito anejoti ejā
vuccati calanakilesaparipantho, ejāhetūnaṃ avasesakilesānaṃ abhāvena anejo,
anejattāyeva sabbakilesehi paravādavātehi ca akampanīyattā ṭhito ekagghanapabbatasadiso.
Sukhadukkhesu na vedhati sa bhikkhūti so bhinnakileso bhikkhu sukhadukkhanimittaṃ
na kampatīti heṭṭhā vuttanayeneva attho veditabbo.
    Iti bhagavā tesaṃ pañcasatānaṃ bhikkhūnaṃ arahattādhigamena tādibhāvappattiṃ
ekajjhaṃ katvā ekapuggalādhiṭṭhānaṃ udānaṃ udānesīti.
                       Tatiyasuttavaṇṇanā niṭṭhitā.
                          -------------
                        4. Sāriputtasuttavaṇṇanā
    [24] Catutthe parimukhaṃ satiṃ upaṭṭhapetvāti ārammaṇābhimukhaṃ satiṃ ṭhapayitvā
mukhasamīpe katvā. Tathā hi vibhaṅge vuttaṃ:-
           "ayaṃ sati upaṭṭhitā hoti supaṭṭhitā nāsikagge vā mukhanimitte
        vā, tena vuccati parimukhaṃ satiṃ upaṭṭhapetvā"ti. 1-
    Atha vā "parīti pariggahaṭṭho, mukhanti niyyānaṭṭho satīti upaṭṭhānaṭṭho,
tena vuccati `parimukhaṃ satin'ti. "evaṃ paṭisambhidāyaṃ 2- vuttanayenapettha attho
veditabbo. Tatrāyaṃ saṅkhepattho:- pariggahitaniyyānasatiṃ katvāti. Niyyānanti
ca satiyā ogāhitabbaṃ ārammaṇaṃ daṭṭhabbaṃ. Ettha ca purimo pacchimo ca
attho sabbasaṅgāhakavasena, itaro samāpattiyā pubbabhāgasamannāhāravasena
@Footnote: 1 abhi.vi. 35/537/304  2 khu.paṭi. 31/164/188

---------------------------------------------------------------------------------------------
page199.
Daṭṭhabbo. Satīti vā satisīsena jhānaṃ vuttaṃ "ye kāyagatāsatiṃ paribhuñjantī"tiādīsu
viya. Katamaṃ pana taṃ jhānanti? rūpāvacaracatutthajjhānaṃ pādakaṃ katvā
samāpannaṃ arahattaphalajjhānaṃ. Kathaṃ panetaṃ jānitabbanti? āneñjasamādhiyogena
therassa savisesaṃ niccalabhāvaṃ kenaci akampanīyatañca pabbatopamāya pakāsento
bhagavā imaṃ udānaṃ abhāsīti gāthāya eva ayamattho viññāyati. Na cāyaṃ
nisajjā therassa saccapaṭivedhāya, atha kho diṭṭhadhammasukhavihārāya. Pubbeyeva hi
sūkarakhataleṇe 1- attano bhāgineyyassa dīghanakhaparibbājakassa bhagavati dhammaṃ
desente ayaṃ mahāthero saccapaṭivedhakiccaṃ matthakaṃ pāpesīti.
    Etamatthanti etaṃ therassa āneñjasamādhiyogena tādibhāvappapattiyā ca
kenaci akampanīyatāsaṅkhātaṃ atthaṃ sabbākārato viditvā tadatthavibhāvanaṃ imaṃ
udānaṃ udānesi.
    Tattha yathāpi pabbato seloti yathā silāmayo ekagghanasilāpabbato,
na paṃsupabbato na missakapabbato vāti attho. Acalo supatiṭṭhitoti supatiṭṭhitamūlo
pakativātehi acalo akampanīyo hoti. Evaṃ mohakkhayā bhikkhu pabbatova na
vedhatīti mohassa anavasesappahānā mohamūlakattā ca sabbākusalānaṃ pahīnasabbākusalo
bhikkhu yathā so pabbato pakativātehi, evaṃ lokadhammehi na vedhati na kampati.
Mohakkhayoti vā yasmā nibbānaṃ arahattañca vuccati, tasmā mohakkhayahetu 2-
nibbānassa arahattassa vā adhigatattā catūsu ariyasaccesu supatiṭṭhito
asamāpannakālepi yathāvuttapabbato viya na kenaci vedhati, pageva samāpannakāleti
adhippāyo.
                       Catutthasuttavaṇṇanā niṭṭhitā.
                        ----------------
@Footnote: 1 Ma.Ma. 13/201/179  2 cha.Ma. mohakkhayassa heta

---------------------------------------------------------------------------------------------
page200.
                     5. Mahāmoggallānasuttavaṇṇanā
    [25] Pañcame kāyagatāya satiyāti kāyānupassanāvasena kāye gatāya
kāyārammaṇāya satiyā, itthambhūtalakkhaṇe idaṃ karaṇavacanaṃ. Ajjhattanti idha
ajjhattaṃ nāma niyakajjhattaṃ, tasmā attani attasantāneti attho, atha vā yasmā
kammaṭṭhānabhūto kesādiko dvattiṃsakoṭṭhāsasamudāyo idha kāyoti adhippeto,
tasmā ajjhattanti padassa gocarajjhattanti attho veditabbo. Sūpaṭṭhitāyāti
niyakajjhattabhūte gocarajjhattabhūte vā kāye suṭṭhu upaṭṭhitāya. Kā panāyaṃ
sati, yā "ajjhattaṃ sūpaṭṭhitā"ti vuttā? yvāyaṃ bhagavatā "atthi imasmiṃ kāye
kesā lomā"tiādinā 1- ajjhattakesādiko dvattiṃsākāro kāyo vutto, tattha
yā paṭikūlamanasikāraṃ pavattentassa upacārappanāvasena kāye upaṭṭhitā sati,
sā "kāyagatāsatī"ti vuccati. Yathā cāyaṃ, evaṃ ānāpānacatuiriyāpathasatisampajaññānaṃ
vasena uddhumātakavinīlakādivasena ca manasikāraṃ pavattentassa yathārahaṃ
upacārappanāvasena kāye upaṭṭhitā sati "kāyagatāsatī"ti vuccati. Idha pana ajjhattaṃ
kāyagatā sati paṭhavīādikā catasso dhātuyo sasambhārasaṅkhepādīsu catūsu yena kenaci
ekenākārena vavatthapetvā tesaṃ aniccādilakkhaṇasallakkhaṇavasena upaṭṭhitā
vipassanāsampayuttā sati "kāyagatā satī"ti adhippetā. Thero pana tathā vipassitvā
attano phalasamāpattimeva samāpajjitvā nisīdi. Idhāpi gāthāya evaṃ imassa
atthassa viññātabbatā "na cāyaṃ nisajjā"tiādinā vuttanayānusārena
yojetabbā.
    Etamatthanti etaṃ therassa catudhātuvavatthānamukhena kāyānupassanāsatipaṭṭhānena
vipassanaṃ ogāhetvā phalasamāpattisamāpajjanasaṅkhātaṃ atthaṃ viditvā. Imaṃ udānanti
imaṃ satipaṭṭhānabhāvanāya nibbānādhigamadīpakaṃ udānaṃ udānesi.
@Footnote: 1 dī.mahā. 10/377/250-1, Ma.mū. 12/110/79, khu.khu. 25/3/2

Page 201-300.

page201.
    Tattha sati kāyagatā upaṭṭhitāti pubbe vuttalakkhaṇā sati saddhāpubbaṅgamānaṃ
samādhivīriyapaññānaṃ yathāsakaṃ kiccanipphādanena sahāyabhāvaṃ āpannattā
pahīnapaṭipakkhā tato eva tikkhavisadabhūtā ca yathāvuttakāyasaṃvaraṇavasena ca
aviparītasabhāvaṃ sallakkhentī upagantvā ṭhitā hoti, etena kāyasaṅkhātānaṃ catunnaṃ
dhātūnaṃ tannissitānañca upādārūpānaṃ sallakkhaṇavasena paccaye vavatthapetvā
tato paraṃ tesaṃ aniccādilakkhaṇasallakkhaṇavasena ca pavattaṃ ñāṇaparamparāgataṃ satiṃ
dasseti, satisīsena vā taṃsampayuttaṃ pariññāttayapariyāpannañāṇaparamparameva
dasseti. Chasu phassāyatanesu saṃvutoti yathāvuttāya kāye upaṭṭhitassatitāya
samannāgato cakkhvādīsu phassassa kāraṇabhūtesu chasu dvāresu kāyānupassanāya
abhāvitāya uppajjanārahānaṃ abhijjhādīnaṃ 1- tassā bhāvitattā ñāṇappavattiṃ
paṭivedhento 2- te pidahanto "tattha saṃvuto"ti vuccati, etena ñāṇasaṃvaraṃ
dasseti.
    Sattaṃ bhikkhu samāhitoti so bhikkhu evaṃ upaṭṭhitassati sabbattha ca saṃvuto
puthuttārammaṇe cittaṃ avissajjetvā aniccādivasena sammasanto vipassanaṃ
ussukkāpetvā ñāṇe tikkhe sūre vahante vipassanāsamādhinā tāva satataṃ
nirantaraṃ samāhito anulomañāṇānantaraṃ gotrabhuñāṇodayato paṭṭhāya. Jaññā
nibbānamattanoti aññesaṃ puthujjanānaṃ supinantepi agocarabhāvato ariyānaṃ pana
tassa tasseva āveṇikattā attasadisattā ca "attā"ti laddhavohārassa
maggaphalañāṇassa sātisayavisayabhāvato 3- ekantasukhāvahaṃ nibbānaṃ asaṅkhatadhātu
"attano"ti vuttaṃ, taṃ nibbānaṃ jaññā jāneyya, maggaphalañāṇehi
paṭivijjheyya, sacchikareyyāti attho. Etena ariyānaṃ nibbāne adhimuttataṃ 4-
@Footnote: 1 Ma. avijjādīnaṃ  2 Sī. paṭisedhento
@3 Sī. sātiyabhāvato  4 Sī. vimuttataṃ

---------------------------------------------------------------------------------------------
page202.
Dasseti. Ariyā hi adhicittappavattikālepi ekanteneva nibbāne
ninnapoṇapabbhārabhāvena viharanti. Ettha ca yassa sati kāyagatā upaṭṭhitā, so bhikkhu
chasu phassāyatanesu saṃvuto tato eva satataṃ samāhito attapaccakkhakaraṇena nibbānaṃ
attano jāneyyāti evaṃ gāthāpadānaṃ sambandho veditabbo. Evaṃ
kāyānupassanāsatipaṭṭhānamukhena yāva arahattā ekassa 1- bhikkhuno niyyānamaggaṃ dasseti
dhammarājā.
    Aparo nayo:- sati kāyagatā upaṭṭhitāti etena kāyānupassanāsatipaṭṭhānaṃ
dasseti. Chasu phassāyatanesu saṃvutoti phasso āyatanaṃ kāraṇaṃ etesanti
phassāyatanāni, tesu phassāyatanesu. Phassahetukesu phassapaccayā nibbattesu chasu
cakkhusamphassajādivedayitesu taṇhādīnaṃ appavattiyā saṃvuto, etena
vedanānupassanāsatipaṭṭhānaṃ dasseti. Satataṃ bhikkhu samāhitoti satataṃ niccakālaṃ nirantaraṃ
vikkhepābhāvato samāhito bhikkhu. So cāyaṃ avikkhepo sabbaso satipaṭṭhānabhāvanāya
matthakappattāya hoti. Sammasanto hi atītādibhedabhinnesu pañcupādānakkhandhesu
anavasesatova pariggahetvā sammasatīti. Etena sesasatipaṭṭhāne dasseti. Jaññā
nibbānamattanoti evaṃ catusatipaṭṭhānabhāvanaṃ matthakaṃ pāpatvā ṭhito bhinnakileso
bhikkhu attano kilesanibbānaṃ paccavekkhaṇñāṇena sayameva jāneyyāti attho.
    Atha vā sati kāyagatā upaṭṭhitāti attano paresañca kāyassa
yathāsabhāvapariññādīpanena therassa sativepullappatti dīpitā. Chasu phassāyatanesu saṃvutoti
cakkhvādīsu chasu dvāresu accantasaṃvaradīpanena chasattavihārivasena 2- therassa
sampajaññappakāsinī paññāvepullappatti dīpitā. Satataṃ bhikkhu samāhitoti
samāpattibahulatādassanena navānupubbavihārasamāpattiyo dassitā. Evambhūto pana
@Footnote: 1 Sī. etassa  2 Sī. santavihārādivasena

---------------------------------------------------------------------------------------------
page203.
Bhikkhū jaññā nibbānamattanoti katakiccattā uttari karaṇīyābhāvato kevalaṃ
attano anupādisesanibbānameva jāneyya cinteyya, aññampi tassa cintetabbaṃ
natthīti adhippāyo.
                       Pañcamasuttavaṇṇanā niṭṭhitā.
                         ---------------
                       6. Pilindavacchasuttavaṇṇanā
    [26] Chaṭṭhe pilindavacchoti pilindātissa nāmaṃ, vacchoti gottavasena
theraṃ sañjānanti. Vasalavādena samudācaratīti "ehi vasala, apehi vasalā"tiādinā
bhikkhū vasalavādena voharati ālapati. Sambahulā bhikkhūti bahū bhikkhū. Te theraṃ
tathā samudācarantaṃ disvā "arahāva samāno appahīnavāsanattā evaṃ bhaṇatī"ti
ajānantā "dosantaro maññe ayaṃ thero evaṃ samudācaratī"ti cintetvā
ullapanādhippāyā 1- taṃ tato vuṭṭhāpetuṃ bhagavato ārocesuṃ. Tena vuttaṃ "āyasmā
bhante pilindavaccho bhikkhū vasalavādena samudācaratī"ti. Keci panāhu:- "imaṃ
theraṃ bhikkhū `arahā'ti sañjānanti, ayañca bhikkhū pharusavacanena evaṃ samudācarati,
`abhūto eva nu khoimasmiṃ  uttarimanussadhammo'ti vāsanāvasena tassa tathā
samudācāraṃ ajānantā ariyabhāvañcassa asaddahantā ujjhānasaññino bhagavato
tamatthaṃ ārocesun"ti. Bhagavā therassa dosantarābhāvaṃ pakāsetukāmo ekena
bhikkhunā taṃ pakkosāpetvā sammukhā tassa "pubbāciṇṇavasenāyaṃ tathā samudācarati,
na pharusavacanādhippāyo"ti āha. Tena vuttaṃ "atha kho bhagavā aññataraṃ bhikkhuṃ
āmantesī"tiādi.
@Footnote: 1 Ma. ullumpanādhippāyā

---------------------------------------------------------------------------------------------
page204.
    Tattha pubbenivāsaṃ manasi karitvāti satthā "saccaṃ kira tvaṃ vaccha bhikkhū
vasalavādena samudācarasī"ti theraṃ pucchitvā tena "evambhante"ti vutte "ayaṃ
vaccho kilesavāsanāya vasalavādaṃ na pariccajati, kinnu kho atītesupi attabhāvesu
brāhmaṇajātiko ahosī"ti āvajjento pubbenivāsañāṇena sabbaññutañāṇeneva 1-
vā tassa pubbenivāsaṃ atītāsu jātīsu nivutthakkhandhasantānaṃ manasi
karitvā hatthatale ṭhapitaāmalakaṃ viya paccakkhakaraṇavasena attano manasi katvā.
Bhikkhū āmantesīti te bhikkhū saññāpetuṃ ālapi abhāsi. Tena vuttaṃ "mā kho
tumhe bhikkhave"tiādi.
    Tattha māti paṭisedhe nipāto, tassa "ujjhāyitthā"ti iminā sambandho.
Mā ujjhāyitthāti mā heṭṭhā katvā cintayittha, olokayitthāti attho.
Vacchassa bhikkhunoti ca ujjhāyanassa usūyanatthattā sampadānavacanaṃ. Idānissa
anujjhāyitabbe kāraṇaṃ dassento "na bhikkhave vaccho dosantaro bhikkhū
vasalavādena samudācaratī"ti āha. Tassattho:- bhikkhave ayaṃ vaccho dosantaro
dosacitto dosena byāpādena dūsitacitto hutvā bhikkhū vasalavādena na
samudācarati, maggenevassa 2- byāpādo samugghātito. Evaṃ adosantarattepi tassa
tathā samudācārassa purimajātisiddhaṃ kāraṇaṃ dassento "vacchassa bhikkhave"tiādimāha.
    Tattha abbokiṇṇānīti khattiyādijātiantarehi avomissāni anantaritāni.
Pañca jātisatāni brāhmaṇakule paccājātānīti sabbāni tāni vacchassa pañca
jātisatāni paṭipāṭiyā brāhmaṇakuleyeva jātāni, ahesunti attho. So tassa
vasalavādo dīgharattaṃ samudāciṇṇoti yo etarahi khīṇāsavenapi satā pavattiyati,
@Footnote: 1 cha.Ma....ñāṇena  2 cha.Ma. maggeneva cassa

---------------------------------------------------------------------------------------------
page205.
So tassa vacchassa bhikkhuno vasalavādo dīgharattaṃ ito jātito paṭṭhāya uddhaṃ
ārohanavasena pañcajātisatamattaṃ kālaṃ brāhmaṇajātikattā samudāciṇṇo
samudācarito ahosi. Brāhmaṇā hi jātisiddhena mānena thaddhā aññaṃ
vasalavādena samudācaranti. "ajjhāciṇṇo"tipi paṭhanti, so eva attho. Tenāti
tena dīgharattaṃ tathā samudāciṇṇabhāvena, etenassa tathā samudācārassa kāraṇaṃ
vāsanāti dasseti. Kā panāyaṃ vāsanā nāma? yaṃ kilesarahitassāpi santāne
appahīnakilesānaṃ samācārasadisasamācārahetubhūtaṃ anādikālabhāvitehi kilesehi āhitaṃ
sāmatthiyamattaṃ, tathārūpā adhimuttīti vadanti. Taṃ panetaṃ abhinīhārasampattiyā
ñeyyāvaraṇappahānavasena yattha kilesā pahīnā, tattha bhagavato santāne natthi.
Yattha pana tathā kilesā na pahīnā, tattha sāvakānaṃ paccekabuddhānañca
santāne atthi, tato tathāgatova anāvaraṇañāṇadassano.
    Etamatthaṃ viditvāti etaṃ āyasmato pilindavacchassa satipi vasalasamudācāre
dosantarābhāvasaṅkhātaṃ atthaṃ viditvā. Imaṃ udānanti tassa aggaphalādhigamavibhāvanaṃ
imaṃ udānaṃ udānesi.
    Tattha yamhi na māyā vattati na mānoti yasmiṃ ariyapuggale
santadosapaṭicchādanalakkhaṇā māyā, "seyyohamasmī"tiādinā sampaggahavasena pavatto
uṇṇatilakkhaṇo māno ca na vasati, maggena samugghātitattā na pavattati na
uppajjati. Yo khīṇalobho amamo nirāsoti yo ca rāgādipariyāyavasena
pavattassa ārammaṇaggahaṇalakkhaṇassa lobhassa sabbathā vigatattā vītalobho, tato
eva rūpādīsu katthaci mamāyanābhāvato amamo apariggaho, anāgatānampi bhavādīnaṃ
anāsiṃsanato nirāso. Panuṇṇakodhoti kujjhanalakkhaṇassa kodhassa anāgāmimaggena
sabbaso pahīnattā panuṇṇakodho samucchinnāghāto. Abhinibbutattoti yo evaṃ

---------------------------------------------------------------------------------------------
page206.
Māyāmānalobhakodhānaṃ samugghātena tadekaṭṭhatāya sabbassa saṅkilesapakkhassa
suppahīnattā sabbaso kilesaparinibbānena abhinibbutacitto sītibhūto. So
brāhmaṇo so samaṇo sa bhikkhūti so evarūpo khīṇāsavo sabbaso bāhitapāpattā
brāhmaṇo, so eva samitapāpattā samacariyāya ca samaṇo, so eva ca
sabbaso bhinnakilesattā bhikkhu nāma. Evambhūto ca bhikkhave vaccho so kathaṃ
dosantaro kiñci kāyakammādiṃ pavatteyya, kevalampana vāsanāya appahīnattā
vasalavādena samudācaratīti.
                       Chaṭṭhasuttavaṇṇanā niṭṭhitā.
                          -------------
                        7. Sakkudānasuttavaṇṇanā
    [27] Sattame sattāhaṃ ekapallaṅkena nisinno hoti aññataraṃ samādhiṃ
samāpajjitvāti ettha keci tāva āhu "arahattaphalasamādhi idha `aññataro
samādhī'ti adhippeto"ti. Taṃ hi so āyasmā bahulaṃ samāpajjati diṭṭhadhammasukhavihāratthaṃ,
pahoti ca sattāhampi phalasamāpattiyā vītināmetuṃ. Tathāhi bhagavatā:-
           "ahaṃ bhikkhave yāvadeva 1- ākaṅkhāmi vivicceva kāmehi vivicca
        akusalehi dhammehi .pe. Viharāmi. Kassapopi bhikkhave yāvadeva 1-
        ākaṅkhati vivicceva kāmehi .pe. Viharatī"ti. 2-
Ādinā navānupubbavihārachaḷabhiññādibhede uttarimanussadhamme attanā samasamaṭṭhāne
ṭhapito, na cettha "yadi evaṃ thero yamakapāṭihāriyampi kareyyā"ti vattabbaṃ
sāvakasādhāraṇānaṃyeva jhānādīnaṃ adhippetattāti.
@Footnote: 1 cha.Ma. yāvade  2 saṃ.ni. 16/152/202

---------------------------------------------------------------------------------------------
page207.
    Porāṇā panāhu:- aññataraṃ samādhiṃ samāpajjitvāti nirodhasamāpattiṃ 1-
samāpajjitvā. Kathaṃ pana nirodhasamāpatti samādhīti vuttā? samādhānaṭṭhena. Ko
panāyaṃ samādhānaṭṭho? sammadeva ādhātabbatā. Yā hi esā paccanīkadhammehi
akampanīyā balappattiyā samathabalaṃ vipassanābalanti imehi dvīhi balehi,
aniccadukkhānattanibbidāvirāganirodhapaṭinissaggavivaṭṭānupassanā cattāri
maggañāṇāni cattāri ca phalañāṇānīti imesaṃ soḷasannaṃ ñāṇānaṃ vasena soḷasahi
ñāṇacariyāhi, paṭhamajjhāṇasamādhiādayo aṭṭha samādhī ekajjhaṃ katvā gahito
tesaṃ upacārasamādhi cāti imesaṃ navannaṃ samādhīnaṃ vasena navahi samādhicariyāhi
kāyasaṅkhāro vacīsaṅkhāro cittasaṅkhāroti imesaṃ tiṇṇaṃ saṅkhārānaṃ tattha tattha
paṭippassaddhiyā tathā viharitukāmena yathāvuttesu ṭhānesu vasībhāvappattena arahatā
anāgāminā vā yathādhippetaṃ kālaṃ cittacetasikasantānassa sammadeva appavatti
ādhātabbā, tassā tathā samādhātabbatā idha samādhānaṭṭho, tenāyaṃ vihāro
samādhīti vutto, na avikkhepaṭṭhena. Etenassa samāpattiatthopi vuttoti
veditabbo. Imaṃ hi nirodhasamāpattiṃ sandhāya paṭisambhidāmagge:-
           "kathaṃ dvīhi balehi samannāgatattā tiṇṇaṃ paṭippassaddhiyā
        soḷasahi ñāṇacariyāhi navahi samādhicariyāhi vasībhāvatāya
        paññānirodhasamāpattiyā ñāṇan"ti 2-
pucchitvā "dvīhi balehī"ti dve balāni samathabalaṃ vipassanābalanti vitthāro.
Sāyaṃ nirodhasamāpattikathā visuddhimagga 3- saṃvaṇṇitāva. Kasmā panāyaṃ thero
phalasamāpattiṃ asamāpajjitvā nirodhaṃ samāpajji? sattesu anukampāya. Ayaṃ hi
mahāthero sabbāpi samāpattiyo vaḷañjeti, sattānuggahena pana yebhuyyena
@Footnote: 1 ka. nirodhaṃ  2 khu.paṭi. 31/83/102
@3 visuddhi. 3/361 (syā)

---------------------------------------------------------------------------------------------
page208.
Nirodhaṃ samāpajjati. Taṃ hi samāpajjitvā vuṭṭhitassa kato appakopi sakkāro
visesato mahapphalo mahānisaṃso hotīti.
    Vuṭṭhāsīti arahattaphalacittuppattiyā 1- vuṭṭhāsi. Nirodhaṃ samāpanno hi
arahā ce arahattaphalassa, anāgāmī ce anāgāmiphalassa uppādena vuṭṭhito
nāma hoti.
    Tena kho pana samayena sakko devānamindo āyasmato mahākassapassa
piṇḍapātaṃ dātukāmo hotīti kathaṃ tassa dātukāmatā jātā? yāni "tāni
pañcamattāni devatāsatānī"ti vuttāni, tā sakkassa devarañño paricārikā
kakuṭapādiniyo pubbe "ayyo mahākassapo rājagahaṃ piṇḍāya pavisati, gacchatha
therassa dānaṃ dethā"ti sakkena pesitā upagantvā dibbāhāraṃ dātukāmā
ṭhitā therena paṭikkhittā devalokameva gatā. Idāni purimappaṭikkhepaṃ
cintetvā "kadāci gaṇheyyā"ti samāpattito vuṭṭhitassa therassa dānaṃ dātukāmā
sakkassa anārocetvā sayameva āgantvā dibbabhojanāni 2- upanentiyo
purimanayeneva therena paṭikkhittā devalokaṃ gantvā sakkena "kahaṃ gatatthā"ti
puṭṭhā tamatthaṃ ārocetvā "dinno vo therassa piṇḍapāto"ti sakkena vutte
"gaṇhituṃ na icchatī"ti. Kiṃ kathesīti, "duggatānaṃ saṅgahaṃ karissāmī"ti āha
devāti. Tumhe kenākārena gatāti. Imināva devāti. Sakko "tumhādisiyo
therassa piṇḍapātaṃ kiṃ dassantī"ti sayaṃ dātukāmo jarājiṇṇo khaṇḍadanto
palitakeso obhaggasarīro mahallako tantavāyo hutvā sujampi asuradhītaraṃ
tathārūpimeva mahallikaṃ katvā ekaṃ pesakāravīthiṃ māpetvā tantaṃ pasārento
acchi, sujātā 3- tasaraṃ pūreti. Tena vuttaṃ "tena kho pana samayena sakko
devānamindo .pe. Tasaraṃ pūretī"ti.
@Footnote: 1 Ma. arahatataphalacitpavattiyā  2 ka. dibbabhojanaṃ  3  cha.Ma. sujā

---------------------------------------------------------------------------------------------
page209.
    Tattha tantaṃ vinātīti pasāritatantaṃ vinanto viya hoti. Tasaraṃ pūretīti
tasaravaṭṭiṃ vaḍḍhentī viya. 1- Yena sakkassa devānamindassa nivesanaṃ tenupasaṅkamīti
thero nivāsetvā pattacīvaraṃ ādāya "duggatajanasaṅgahaṃ karissāmī"ti nagarābhimukho
gacchanto bahinagare sakkena māpitaṃ pesakāravīthiṃ paṭipajjitvā olokento
addasa oluggaviluggajiṇṇasālaṃ tattha ca te jayampatike yathāvuttarūpe
tantavāyakammaṃ karonte, disvā cintesi "ime mahallakakālepi kammaṃ karonti,
imasmiṃ nagare imehi duggatatarā 2- natthi maññe, imehi dinnaṃ sākamattampi
gahetvā imesaṃ saṅgahaṃ karissāmī"ti. So tesaṃ gehābhimukho agamāsi. Sakko
taṃ āgacchantaṃ disvā sujaṃ āha "bhadde mayhaṃ ayyo ito āgacchati, taṃ
tvaṃ apassantī viya tuṇhī hutvā nisīda, khaṇeneva vañcetvā piṇḍapātaṃ
dassāmā"ti. Thero gantvā gehadvāre aṭṭhāsi, tepi apassantā viya attano
kammameva karontā thokaṃ āgamayiṃsu. Atha sakko "gehadvāre ṭhito eko thero viya
khāyati, upadhārehi tāvā"ti āha. Tumhe gantvā upadhāretha sāmīti. So gehā
nikkhamitvā theraṃ pañcapatiṭṭhitena vanditvā ubhohi hatthehi jannukāni
olumbitvā nitthunanto uṭṭhāya "kataratthero nu kho ayyo"ti thokaṃ osakkitvā
"akkhīni me dhūmāyantī"ti vatvā nalāṭe hatthaṃ ṭhapetvā uddhaṃ ulloketvā
"aho dukkhaṃ ayyo no mahākassapattherova cirassaṃ me kuṭidvāraṃ āgato,
atthi nu kho kiñci gehe"ti āha. Sujātā 3- thokaṃ ākulā viya hutvā "atthi
sāmī"ti paṭivacanaṃ adāsi. Sakko "bhante lūkhaṃ vā paṇītaṃ vāti acintetvā
saṅgahaṃ no karothā"ti pattaṃ gaṇhi. Thero pattaṃ dento "imesaṃ eva
duggatānaṃ jarājiṇṇānaṃ mayā saṅgaho kātabbo"ti cintesi. So anto
pavisitvā ghaṭiodanaṃ nāma ghaṭito uddharitvā pattaṃ pūretvā therassa hatthe
ṭhapesi. Tena vuttaṃ "addasā kho sakko devānamindo .pe. Adāsī"ti
@Footnote: 1 Ma. tasaraṃ bandhentī viya  2 ka. duggatataro  3 cha.Ma. sujā, evamuparipi

---------------------------------------------------------------------------------------------
page210.
    Tattha ghaṭiyāti bhattaghaṭito. "ghaṭiodanan"tipi pāṭho, tassa ghaṭiodanaṃ
nāma devānaṃ koci āhāravisesoti atthaṃ vadanti. Uddharitvāti kutoci bhājanato
uddharitvā. Anekasūpo so eva āhāro patte pakkhipitvā therassa hatthe
ṭhapanakāle kapaṇānaṃ upakappanakalūkhāhāro viya paññāyittha, hatthe ṭhapitamatte
pana attano dibbasabhāveneva aṭṭhāsi. Anekasūpoti muggamāsādisūpehi ceva
khajjavikatīhi ca anekavidhasūPo. Anekabyañjanoti nānāvidhauttaribhaṅgo.
Anekarasasūpabyañjanoti  anekehi sūpehi ceva byañjanehi ca madhurādimūlarasānañceva
sambhinnarasānañca abhibyañjako, nānaggarasasūpabyañjanoti attho.
    So kira piṇḍapāto therassa hatthe ṭhapitakāle rājagahanagaraṃ attano
dibbagandhena ajjhotthari, tato thero cintesi "ayaṃ puriso appesakkho,
piṇḍapāto ativiya paṇīto sakkassa bhojanasadiso, ko nu kho eso"ti. Atha
naṃ "sakko"ti ñatvā āha "bhāriyante kosiya kammaṃ kataṃ duggatānaṃ sampattiṃ
vilumpantena, ajja mayhaṃ dānaṃ datvā kocideva duggato senāpatiṭṭhānaṃ vā
seṭṭhiṭṭhānaṃ vā labheyyā"ti. Ko mayā duggatataro atthi bhanteti. Kathaṃ tvaṃ
duggato   devarajjasiriṃ anubhavantoti. Bhante evaṃ nāmetaṃ, mayā pana anuppanne
buddhe  kalyāṇakammaṃ kataṃ buddhuppāde kataṃ, buddhuppāde pana vattamāne
puññakammaṃ katvā cūḷarathadevaputto mahārathadevaputto anekavaṇṇadevaputtoti
ime tayo devaputtā mama āsannaṭṭhāne nibbattā mahātejavantataRā. Ahaṃ
tesu devaputtesu "nakkhattaṃ kīḷissāmā"ti paricārikāyo gahetvā antaravīthiṃ
otiṇṇesu palāyitvā gehaṃ pavisāmi. Tesaṃ hi sarīrato tejo mama sarīraṃ
ottharati, mama sarīrato tejo tesaṃ sarīraṃ na ottharati, ko mayā duggatataro
bhanteti. Evaṃ santepi ito paṭṭhāya mayhaṃ mā evaṃ vañcetvā dānamadāsīti.
Vañcetvā tumhākaṃ dāne dinne mayhaṃ kusalaṃ atthi natthīti. Atthi āvusoti.

---------------------------------------------------------------------------------------------
page211.
"evaṃ sante kusalakaraṇaṃ nāma mayhaṃ bhāro bhante"ti vatvā theraṃ vanditvā
sujaṃ ādāya theraṃ padakkhiṇaṃ katvā vehāsaṃ abbhuggantvā "aho dānaṃ
paramadānaṃ, kassape suppatiṭṭhitan"ti tikkhattuṃ udānaṃ udānesi. Tena vuttaṃ
"atha kho āyasmato mahākassapassa etadahosī"ti.
    Tattha kosiyāti sakkaṃ devānamindaṃ gottena ālapati. Puññena atthoti
puññena payojanaṃ. Atthīti vacanaseso. Vehāsaṃ abbhuggantvāti paṭhavito vehāsaṃ
abhiuggantvā. Ākāse antalikkheti ākāsameva pariyāyasaddena antalikkheti
vadanti. Atha vā antalikkhasaṅkhāte ākāse, na kasiṇugghāṭimādiākāseti
visesento vadati. Aho dānanti ettha ahoti acchariyatthe nipāto. Sakko
hi devānamindo "yasmā nirodhā vuṭṭhitassa ayyassa mahākassapattherassa
sakkaccaṃ sahatthena cittīkatvā anapaviddhaṃ kālena paresaṃ anupahacca sammādiṭṭhiṃ
purakkhatvā idamīdisaṃ mayā dibbabhojanadānaṃ dinnaṃ, tasmā khettasampatti
deyyadhammasampatti cittasampattīti tividhāyapi sampattiyā samannāgatattā
sabbaṅgasampannaṃ vata mayā dānaṃ pavattitan"ti acchariyabbhutacittajāto tadā attano
hadayabbhantaragataṃ pītisomanassaṃ samuggiranto "aho dānan"ti vatvā tassa
dānassa vuttanayena uttamadānabhāvaṃ khettaṅgatabhāvañca pakāsento "paramadānaṃ
kassape suppatiṭṭhitan"ti udānaṃ udānesi.
    Evaṃ pana sakkassa udānentassa bhagavā vihāre ṭhitoyeva dibbasotena
saddaṃ sutvā "passatha bhikkhave sakkaṃ devānamindaṃ udānaṃ udānetvā ākāsena
gacchantan"ti bhikkhūnaṃ vatvā tehi "kiṃ pana bhante tena katan"ti puṭṭho
"mama puttassa kassapassa vañcetvā dānaṃ adāsi, tena ca attamano udānesī"ti
āha. Tena vuttaṃ "assosi kho bhagavā dibbāya sotadhātuyā"tiādi.

---------------------------------------------------------------------------------------------
page212.
    Tattha dibbāya sotadhātuyāti dibbasadisattā dibbā. Devatānaṃ hi
sucaritakammanibbattā pittasemharudhirādīhi apalibuddhā upakkilesavinimuttatāya
dūrepi ārammaṇaṃ gahetuṃ samatthā dibbapasādasotadhātu hoti, ayañcāpi bhagavato
vīriyabhāvanābalanibbattā ñāṇamayā sotadhātu tādisā evāti dibbasadisattā
dibbā. Apica dibbavihāravasena paṭiladdhattā attanā ca dibbavihāra-
sannissitattāpi dibbā. Savanaṭṭhena ca sabhāvadhāraṇaṭṭhena ca sotadhātu,
sotadhātuyāpi kiccakaraṇena sotadhātu viyāti sotadhātu, tāya dibbāya sotadhātuyā.
Visuddhāyāti parisuddhāya nirupakkilesāya. Atikkantamānusikāyāti manussūpacāraṃ
atikkamitvā saddassavanena mānusikamaṃsasotadhātuṃ atikkamitvā ṭhitāya.
    Etamatthaṃ viditvāti "sammāpaṭipattiyā guṇavisese patiṭṭhitaṃ purisātisayaṃ
devāpi manussāpi ādarajātā ativiya pihayantī"ti imamatthaṃ viditvā tadatthadīpanaṃ
imaṃ udānaṃ udānesi.
    Tatra piṇḍapātikaṅgasaṅkhātaṃ dhutaṅgaṃ samādāya tassa paripūraṇena
piṇḍapātikassa. Nanu cāyaṃ gāthā āyasmantaṃ mahākassapaṃ nimittaṃ katvā bhāsitā,
thero ca sabbesaṃ dhutavādānaṃ aggo terasadhutaṅgadharo, so kasmā ekeneva
dhutaṅgena kittitoti? aṭṭhuppattivasenāyaṃ niddeso. Atha vā desanamattametaṃ,
iminā desanāsīsena sabbepissa dhutaṅgā vuttāti veditabbā. Atha vā "yathāpi
bhamaro pupphan"ti 1- gāthāya vuttanayena paramappicchatāya kulānuddayatāya cassa
sabbaṃ piṇḍapātikavattaṃ akhaṇḍetvā tattha sātisayaṃ paṭipattiyā pakāsanatthaṃ
"piṇḍapātikassā"ti vuttaṃ. Piṇḍapātikassāti ca pihayantīti padaṃ apekkhitvā
sampadānavacanaṃ, taṃ upayogatthe daṭṭhabbaṃ. Attabharassāti "appāni ca tāni sulabhāni
@Footnote: 1 khu.dha. 25/49/25

---------------------------------------------------------------------------------------------
page213.
Anavajjānī"ti 1- evaṃ vuttehi appānavajjasulabharūpehi catūhi paccayehi attānameva
bharantassa. Anaññaposinoti āmisasaṅgaṇhanena 2- aññe sissādike posetuṃ
anussukkatāya anaññaposino. Padadvayenassa kāyaparihārike cīvarena
kucchiparihārikena piṇḍapātena vicaraṇato sallahukavuttitaṃ subharataṃ paramañca santuṭṭhiṃ
dasseti. Atha vā attabharassāti ekavacanicchāya attabhāvasaṅkhātaṃ ekaṃyeva imaṃ
attānaṃ bharati, na ito paraṃ aññanti attabharo, tato eva attanā aññassa
posetabbassa abhāvato anaññaposī, tassa attabharassa anaññaposino.
Padadvayenāpi khīṇāsavabhāvena āyatiṃ anādānataṃ 3- dasseti.
    Devā pihayanti .pe. Satīmatoti taṃ aggaphalādhigamena sabbakilesadarathapariḷāhānaṃ
vūpasamena paṭippassaddhiyā upasantaṃ, sativepullappattiyā niccakālaṃ
satokāritāya satimantaṃ, tato eva iṭṭhāniṭṭhādīsu tādilakkhaṇappattaṃ khīṇāsavaṃ
sakkādayo devā pihayanti patthenti, tassa sīlādiguṇavisesesu bahumānaṃ
uppādentā ādaraṃ janenti, pageva manussāti.
                       Sattamasuttavaṇṇanā niṭṭhitā.
                        ----------------
                       8. Piṇḍapātikasuttavaṇṇanā
    [28] Aṭṭhame pacchābhattanti ekāsanikakhalupacchābhattikānaṃ pātova bhuttānaṃ
antomajjhantikopi pacchābhattameva, idha pana pakatibhattasseva pacchato pacchābhattanti
veditabbaṃ. Piṇḍapātapaṭikkantānanti piṇḍapātato paṭikkantānaṃ, piṇḍapātaṃ
pariyesitvā bhattakiccassa niṭṭhāpanavasena tato nivattānaṃ. Karerimaṇḍalamāḷeti
@Footnote: 1 aṅ. catukka. 21/27/31, khu.iti. 25/101/320
@2 Ma.,ka. āmisaṃ gaṇhantena  3 Ma. abharaṇataṃ

---------------------------------------------------------------------------------------------
page214.
Ettha karerīti varuṇarukkhassa nāmaṃ. So kira gandhakuṭiyā maṇḍapassa sālāya ca
antare hoti, tena gandhakuṭīpi "karerikuṭikā"ti vuccati, maṇḍapopi sālāpi
"karerimaṇḍalamāḷo"ti. Tasmā karerirukkhassa avidūre kate nisīdanasālasaṅkhāte
maṇḍalamāḷe. Tiṇapaṇṇacchadanaṃ anovassakaṃ "maṇḍalamāḷo"ti vadanti,
atimuttakāditāmaṇḍapo "maṇḍalamāḷo"ti apare.
    Kālena kālanti kāle kāle antarantarā, tasmiṃ tasmiṃ samayeti attho.
Manāpiketi manavaḍḍhake, piyarūpe iṭṭheti attho. Iṭṭhāniṭṭhabhāvo ca puggalavasena
ca dvāravasena ca gahetabbo. Ekaccassa aniṭṭho hoti, ekaccassa aniṭṭhasammato 1-
ekaccassa iṭṭho. Tathā ekassa dvārassa iṭṭho aññassa aniṭṭho. Vipākavasena
panettha vinicchayo veditabbo. Kusalavipāko hi ekantena iṭṭho, akusalavipāko aniṭṭho
evāti. Cakkhunā rūpe passitunti gāmaṃ piṇḍāya paviṭṭho upāsakehi gehaṃ pavesetvā
pūjāsakkārakaraṇatthaṃ upanītesu āsanavitānādīsu nānāvirāgasamujjalavaṇṇasaṅkhāte
rajanīye aññe ca saviññāṇakarūpe cakkhudvārikaviññāṇehi passituṃ. Saddeti tatheva
issarajanānaṃ gehaṃ paviṭṭho tesaṃ payutte gītavāditasadde sotuṃ. Gandheti tathā tehi
pūjāsakkāravasena upanīte pupphadhūpādigandhe ghāyituṃ. Raseti tehi dinnāhāraparibhoge
nānaggarase sāyituṃ. Phoṭṭhabbeti mahagghapaccattharaṇesu āsanesu nisinnakāle
sukhasamphasse phoṭṭhabbe phusituṃ. Evañca pañcadvārikaiṭṭhārammaṇappaṭilābhaṃ
kittetvā idāni manodvārikaiṭṭhārammaṇappaṭilābhaṃ dassetuṃ "sakkato"tiādi
vuttaṃ. Taṃ heṭṭhā vuttatthameva.
    Kiṃ pana apiṇḍapātikānaṃ ayaṃ nayo na labbhatīti? labbhati. Tesampi hi
Nimantanasalākabhattādiatthaṃ gāmaṃ gatakāle uḷāravibhavā upāsakā tathā
sakkārasammānaṃ karontiyeva, taṃ pana aniyataṃ. Piṇḍapātikānaṃ pana tadā niccameva
@Footnote: 1 cha.Ma. aniṭṭhābhimato

---------------------------------------------------------------------------------------------
page215.
Tattha pūjāsakkāraṃ kariyamānaṃ disvā sakkāragarutāya anissaraṇamagge ṭhatvā
ayonisomanasikāravasena te bhikkhū evamāhaṃsu. Tenevāha "handāvuso mayampi
piṇḍapātikā homā"tiādi.
    Tattha handāti vossaggatthe nipāto. Lacchāmāti labhissāma. Tenupasaṅkamīti
tattha surabhigandhakuṭiyaṃ nisinno tesaṃ taṃ kathāsallāpaṃ sutvā "ime bhikkhū
mādisassa nāma buddhassa sāsane pabbajitvā mayā saddhiṃ ekavihāre vasantāpi
evaṃ ayonisomanasikāravasena kathaṃ pavattenti, sallekhe na vattanti, handa te
tato nivāretvā sallekhavihāre niyojessāmī"ti maṇḍalamāḷaṃ upasaṅkami. Sesaṃ
heṭṭhā vuttanayameva.
    Etamatthaṃ viditvāti "appicchatāsantuṭṭhitāsallekhānaṃ vasena kilese dhunituṃ
taṇhaṃ visosetuṃ paṭipannoti piṇḍapātikassa sato devāpi pihayanti, tassa
paṭipattiyā ādarajātā piyāyanti, na ito aññathā"ti imamatthaṃ viditvā
tadatthadīpanaṃ imaṃ udānaṃ udānesi.
    Tattha no ce saddasilokanissitoti "aho ayyo appiccho santuṭṭho
paramasallekhavuttī"tiādinā parehi kattitabbasaddasaṅkhātaṃ silokaṃ taṇhāya
nissito na hoti ceti attho. Saddo vā sammukhā vaṇṇabhaṇanathutighoso,
siloko parammukhabhūtā pasaṃsā patthaṭayasatā vā. Sesaṃ anantarasutte vuttanayameva.
                       Aṭṭhamasuttavaṇṇanā niṭṭhitā.
                        ----------------
                         9. Sippasuttavaṇṇanā
    [29] Navame ko nu kho sippaṃ jānātīti āvuso amhesu idha sannipatitesu
ko nu jīvitanimittaṃ sikkhitabbaṭṭhena "sippan"ti laddhanāmaṃ yaṅkiñci

---------------------------------------------------------------------------------------------
page216.
Ājīvaṃ vijānāti. Ko kiṃ sippaṃ sikkhīti ko dīgharattaṃ sippācariyakulaṃ
payirupāsitvā āgamato payogato ca hatthisippādīsu kiṃ sippaṃ sikkhi. Kataraṃ sippaṃ
sippānaṃ agganti sabbasippānaṃ agārayhatāya mahapphalatāya akicchasiddhiyā 1- ca kataraṃ
sippaṃ aggaṃ uttamaṃ, yaṃ nissāya sukhena sakkā jīvitunti adhippāyo.
Tatthekacceti tesu bhikkhūsu ekacce bhikkhū. Ye hatthācariyakulā pabbajitā, te.
Evamāhaṃsūti te evaṃ bhaṇiṃsu. Ito parampi "ekacce"ti vuttaṭṭhāne eseva nayo.
Hatthisippanti yaṃ hatthīnaṃ pariggaṇhaṇadamanasāraṇarogatikicchādibhedaṃ kattabbaṃ, taṃ
uddissa pavattaṃ sabbampi sippaṃ idha "hatthisippan"ti adhippetaṃ. Assasippanti
etthāpi eseva nayo. Rathasippaṃ pana rathayoggānaṃ damanasāraṇādividhānavasena ceva rathassa
karaṇavasena ca veditabbaṃ. Dhanusippanti issāsasippaṃ, yo dhanubbedhoti vuccati.
Tharusippanti sesaāvudhasippaṃ. Muddāsippanti hatthamuddāya gaṇanāsippaṃ.
Gaṇanāsippanti acchiddakagaṇanāsippaṃ. 2- Saṅkhānasippanti saṅkalanapaṭuppādanādivasena
piṇḍagaṇanāsippaṃ. Taṃ yassa paguṇaṃ hoti, so rukkhampi disvā ettakāni ettha
paṇṇānī"ti bhaṇituṃ jānāti. Lekhāsippanti nānākārehi akkharalikhanasippaṃ, lipiññāṇaṃ
vā. Kāveyyasippanti attano cintāvasena vā parato paṭiladdhamutavasena vā, "imassa
ayamattho, evaṃ naṃ yojessāmī"ti evaṃ attavasena vā, kiñcideva kabbaṃ disvā
"tappaṭibhāgaṃ kabbaṃ karissāmī"ti ṭhānuppattikapaṭibhānavasena vā cintākaviādīnaṃ
catunnaṃ kavīnaṃ kabbakaraṇasippaṃ. Vuttañhetaṃ bhagavatā:-
           "cattārome bhikkhave kavī cintākavi sutakavi atthakavi paṭibhānakavī"ti. 3-
    Lokāyatasippanti "kāko seto aṭṭhīnaṃ setattā, balākā rattā lohitassa
rattattā"ti evamādinayappavattaṃ paralokanibbānānaṃ paṭisedhakaṃ vitaṇḍasatthasippaṃ.
@Footnote: 1 Ma. kiccasiddhiyā  2 Ma. acchindakagaṇanasippaṃ
@3 aṅa. catukka. 21/231/257

---------------------------------------------------------------------------------------------
page217.
Khattavijjāsippanti abbheyyamāsurakkhādinītisatthasippaṃ. 1- Imāni kira dvādasa
mahāsippāni nāma. Tenevāha tattha tattha "sippānaṃ aggan"ti.
    Etamatthaṃ viditvāti etaṃ sabbasippāyatanānaṃ jīvikatthatāya vaṭṭadukkhato
anissaraṇabhāvaṃ, sīlādīnaṃyeva pana suparisuddhānaṃ nissaraṇabhāvaṃ, taṃsamaṅginoyeva ca
bhikkhubhāvaṃ sabbākārato viditvā tadatthavibhāvanaṃ imaṃ udānaṃ udānesi.
    Tattha asippajīvīti catunnaṃ taṇhuppādānaṃ samucchedadūravikkhambhanena 2- paccayāsāya
visositattā yaṅkiñci upanissāya jīvikaṃ na kappetīti asippajīvī, etena
ājīvapārisuddhisīlaṃ dasseti. Lahūti appakiccatāya sallahukavuttitāya ca lahu
abahulasambhāro, etena catuppaccayasantosasiddhaṃ subharataṃ dasseti. Atthakāmoti sadevakassa
lokassa atthameva kāmetīti atthakāmo, etena sattānaṃ anatthaparivajjanassa pakāsitattā
pātimokkhasaṃvarasīlaṃ dasseti pāṇātipātādianatthaviramaṇaparidīpanato. Yatindriyoti
cakkhvādīnaṃ channaṃ indriyānaṃ abhijjhādyappavattito saññamena yatindriyo,
etena indriyasaṃvarasīlaṃ vuttaṃ. Sabbadhi vippamuttoti evaṃ suparisuddhasīlo
catuppaccayasantose avaṭṭhito sappaccayaṃ nāmarūpaṃ pariggahetvā aniccādivasena
saṅkhāre sammasanto vipassanaṃ ussukkāpetvā tato paraṃ paṭipāṭiyā pavattitehi
catūhi ariyamaggehi saṃyojanānaṃ pahīnattā sabbadhi sabbattha bhavādīsu vippamutto.
    Anokasārī amamo nirāsoti tathā sabbadhi vippamuttattā eva okasaṅkhātesu
chasupi āyatanesu taṇhābhisaraṇassa abhāvena anokasārī, rūpādīsu katthaci
mamaṅkārābhāvato amamo, sabbena sabbaṃ anāsiṃsanato nirāso. Hitvā mānaṃ ekacaro
sa bhikkhūti evambhūto ca so arahattamaggappattisamakālameva anavasesaṃ mānaṃ
hitvā pajahitvā ime bhikkhū viya gaṇasaṅgaṇikaṃ akatvā pavivekakāmatāya
@Footnote: 1 Ma. aṅgeyyamāsurakkhādinītasatthasippaṃ, ka. ajjheyyamāsurakkhādinītisatthasippaṃ
@2 ka. sudūravikkhambhanena

---------------------------------------------------------------------------------------------
page218.
Taṇhāsahāyavirahena ca sabbiriyāpathesu ekacaro, so sabbaso bhinnakilesattā paramatthato
bhikkhu nāma. Ettha ca "asippajīvī"tiādinā lokiyaguṇā kathitā, "sabbadhi
vippamutto"tiādinā lokuttaraguṇā kathitā. Tattha asippajīvītiādi "vibhave 1-
ṭhitasseva ayaṃ dhammo, na sippaṃ nissāya micchājīvena jīvikaṃ kappentassa,
tasmā sippesu sāraggahaṇaṃ vissajjetvā adhisīlādīsuyeva tumhehi sikkhitabban"ti
dasseti.
                       Navamasuttavaṇṇanā niṭṭhitā.
                         ---------------
                         10. Lokasuttavaṇṇanā
    [30] Dasame buddhacakkhunāti ettha āsayānusayañāṇaṃ indriyaparopariyattañāṇañca
buddhacakkhu nāma. Yathāha:-
           "addasā no bhagavā buddhacakkhunā lokaṃ volokento satte
        apparajakkhe mahārajakkhe tikkhindriye mudindriye"tiādi. 2-
    Lokanti tayo lokā okāsaloko saṅkhāraloko sattalokoti. Tattha:-
           "yāvatā candimasūriyā pariharanti    disā bhanti virocanā
            tāva sahassadhā loko          ettha te vattatī vaso"ti 3-
ādīsu ākāsaloko "eko loko sabbe sattā āhāraṭṭhitikā, dve lokā
nāmañca, rūpañca tayo lokā tisso vedanā, cattāro āhārā, pañca lokā
pañcupādānakkhandhā, cha lokā cha ajjhattikāni āyatanāni, satta lokā satta
viññāṇaṭṭhitiyo, aṭṭha lokā aṭṭha lokadhammā, nava lokā nava sattāvāsā,
@Footnote: 1 ka. asippajīviādibhave  2 Ma.mū. 12/283/244, Ma.Ma. 13/339/321
@3 Ma.mū. 12/503/445

---------------------------------------------------------------------------------------------
page219.
Dasa lokā dasāyatanāni, dvādasa lokā dvādasāyatanāni, aṭṭhārasa lokā
aṭṭhārasa dhātuyo"tiādīsu 1- saṅkhāraloko. "sassato loko, asassato loko"ti
ādīsu 2- sattaloko vutto. Idhāpi sattaloko veditabbo.
    Tattha lokīyati vicittākārato dissatīti cakkavāḷasaṅkhāto loko okāsaloko,
saṅkhāro lujjati palujjatīti loko, lokīyati ettha puññapāpaṃ tabbipāko cāti
sattaloko. Tesu bhagavā mahākaruṇāya anukampamāno saṃsāradukkhato mocetukāmo
sattalokaṃ olokesi. Katamassa pana sattāhassa accayena olokesi? paṭhamassa
sattāhassa. Bhagavā hi pallaṅkasattāhassa pariyosāne pacchimayāmāvasāne "yadā have
pātubhavanti dhammā .pe. Sūriyova obhāsayamantalikkhan"ti 3- imaṃ ariyamaggānubhāvadīpakaṃ
udānaṃ udānetvā "ahaṃ tāva evaṃ suduttaraṃ saṃsāramahoghaṃ imāya
dhammanāvāya samuttaritvā nibbānapāre ṭhito, handa dāni lokampi tāressāmi,
kīdiso nu kho loko"ti lokaṃ volokesi. Taṃ sandhāya vuttaṃ "atha kho bhagavā
tassa sattāhassa accayena tamhā samādhimhā vuṭṭhahitvā buddhacakkhunā lokaṃ
volokesī"ti
    tattha volokesīti vividhehi ākārehi passi, hatthatale  ṭhapitaāmalakaṃ viya
attano ñāṇena paccakkhaṃ akāsi. Anekehi santāpehītiādi volokitākāradassanaṃ.
Anekehi santāpehīti anekehi dukkhehi. Dukkhaṃ hi santāpanapīḷanaṭṭhena santāpoti
vuccati. Yathāha "dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho"ti. 4-
Tañca dukkhaṃ dukkhādivasena ceva jātiādivasena ca anekappakāraṃ. Tena vuttaṃ
"anekehi santāpehī"ti anekehi dukkhehi santappamāne pīḷiyamāne bādhiyamāne.
@Footnote: 1 khu.paṭi. 31/112/126
@2 dī.Sī. 9/421/184, Ma.mū. 12/269/230 Ma.Ma. 13/122/97
@3 vi.mahā. 4/3/3, khu.u. 25/3/96, abhi.ka. 37/321/162
@4 khu.paṭi. 31/17/21,8/318

---------------------------------------------------------------------------------------------
page220.
Pariḷāhehīti paridāhehi. Pariḍayhamāneti indhanaṃ viya agginā samantato ḍayhamāne.
Rāgajehīti rāgasambhavehi. Esa nayo sesesupi. Rāgādayo hi yasmiṃ santāne
uppajanti, taṃ niddahantā viya vibādhenti, tena vuttaṃ "tayome bhikkhave aggī,
rāgaggi, dosaggi, mohaggī"ti. 1- Yato te cittaṃ kāyañca kilesentīti kilesāti
vuccanti. Ettha ca pariḍayhamāneti etena bhagavā rāgādikilesānaṃ pavattidukkhataṃ,
tena ca sattānaṃ abhibhūtataṃ dassesi. Santappamāneti iminā pana tesaṃ
kālantaradukkhataṃ, tena nirantaropaddavatañca dassesi.
    Bhagavā hi bodhirukkhamūle aparājitapallaṅke nisinno paṭhamayāme pubbenivāsaṃ
anussaritvā majjhimayāme dibbacakkhuṃ visodhetvā pacchimayāme paṭiccasamuppāde
ñāṇaṃ otāretvā kilesamūlakaṃ vaṭṭadukkhaṃ abhiññāya saṅkhāre pariggahetvā sammasanto
anukkamena vipassanaṃ vaḍḍhetvā ariyamaggādhigamena sayaṃ vigataviddhastakileso
abhisambuddho hutvā paccavekkhaṇānantaraṃ anavasesānaṃ kilesānaṃ pahīnattā attano
vaṭṭadukkhassa parikkhīṇabhāvadīpakaṃ sabbabuddhānaṃ avijahitaṃ "anekajātisaṃsāran"ti 2-
udānaṃ udānetvā teneva pallaṅkena sattāhaṃ vimuttisukhaṃ paṭisaṃvedī
nisinno sattamāya rattiyā tīsu yāmesu vuttanayena tīṇi udānāni udānetvā
tatiyaudānānantaraṃ buddhacakkhunā lokaṃ volokento sakalamidaṃ sattānaṃ vaṭṭadukkhaṃ
kilesamūlakaṃ, kilesā nāmete pavattidukkhā āyatimpi dukkhahetubhūtā, tehi ime
sattā santappanti pariḍayhanti cā"ti passi. Tena vuttaṃ "addasā kho bhagavā
.pe. Mohajehipī"ti.
    Etamatthaṃ viditvāti etaṃ lokassa yathāvuttasantāpapariḷāhehi abhibhuyyamānataṃ
sabbākārato viditvā. Imaṃ udānanti imaṃ sabbasantāpapariḷāhato
parinibbānavibhāvanaṃ mahāudānaṃ udānesi.
@Footnote: 1 khu.iti. 25/93/311  2 khu.dha. 25/153/44

---------------------------------------------------------------------------------------------
page221.
    Tattha ayaṃ loko santāpajātoti ayaṃ sabbopi loko jarārogamaraṇehi
ceva nānāvidhabyasanehi ca kilesapariyuṭṭhānehi ca jātasantāpo,
uppannakāyikacetasikadukkhābhibhavoti attho. Phassaparetoti tato eva anekehi
dukkhasamphassehi parihato upadduto. Atha vā phassaparetoti sukhādisaṅkhātānaṃ tissannaṃ
dukkhatānaṃ paccayabhūtehi chahi phassehi abhibhūto, tato tato dvārato tasmiṃ tasmiṃ
ārammaṇe pavattivasena upassaṭṭho. Rogaṃ vadati attatoti phassapaccayā uppajjamānaṃ
vedanāsaṅkhātaṃ rogaṃ dukkhaṃ, khandhapañcakameva vā yathābhūtaṃ ajānanto "ahan"ti
saññāya diṭṭhiggāhavasena "ahaṃ sukhito dukkhito"ti attato vadati. "attano"tipi
paṭhanti. Tassattho:- svāyaṃ 1- loko kenaci dukkhadhammena phuṭṭho abhāvitattāya
adhivāsetuṃ asakkonto "aho dukkhaṃ, īdisaṃ dukkhaṃ mayhaṃ attanopi mā
hotū"tiādinā vippalapanto kevalaṃ attano rogaṃ vadati, tassa pana pahānāya
na paṭipajjatīti adhippāyo. Atha vā taṃ yathāvuttaṃ dukkhaṃ yathābhūtaṃ ajānanto
taṇhāgāhavasena "maman"ti saññāya attato vadati, "mama idan"ti vācaṃ
nicchāreti.
    Yena yena hi maññatīti evamimaṃ rogabhūtaṃ khandhapañcakaṃ attato attano
vā vadanto loko yena yena rūpavedanādinā kāraṇabhūtena, yena vā sassatādinā
pakārena diṭṭhimānataṇhāmaññanāhi maññati. Tato taṃ hoti aññathāti tato
attanā parikappitākārato taṃ maññanāya vatthubhūtaṃ khandhapañcakaṃ aññathā
anattānattaniyameva ca hoti, vase vattetuṃ asakkuṇeyyatāya ahaṅkāramamaṅkārattaṃ
na nipphādetīti attho. Atha vā tatoti tasmā maññanāmattabhāvato taṃ khandhapañcakaṃ
niccādivasena maññitaṃ aññathā aniccādisabhāvameva hoti. Na hi maññanā
bhāvaññathattaṃ vā lakkhaṇaññathattaṃ vā kātuṃ sakkoti. Aññathābhāvī.
@Footnote: 1 cha.Ma. yvāyaṃ

---------------------------------------------------------------------------------------------
page222.
    Aññathābhāvī bhavasattoti asambhave vaḍḍhiyaṃ hitasukhe satto laggo sattaloko
maññanāya yathāruci cintiyamānopi viparītapaṭipattiyā tato aññathābhāvī ahitadukkhabhāvī
vighātaṃyeva pāpuṇāti. Bhavamevābhinandatīti evaṃ santepi taṃ maññanāparippitaṃ
avijjamānaṃ bhavaṃ vuḍḍhiṃ abhinandati eva abhikaṅkhati eva. Athavā aññathābhāvīti
"nicco me attā"tiādinā maññanāya parikappitākārato sayaṃ aññathābhāvī
samāno anicco addhuvoti attho. Bhavasattoti kāmādibhavesu bhavataṇhāya satto
laggo gadhito. 1- Bhavamevābhinandatīti aniccādisabhāvaṃ bhavameva  niccādivasena
parāmasitvā, tattha vā adhimuttisaññaṃ taṇhādiṭṭhādinandanāya 2- abhinandati, na
tattha nibbindati. Yadabhinandati taṃ bhayanti yaṃ vuḍḍhisaṅkhātaṃ bhavaṃ kāmādibhavaṃ vā
abhinandati, taṃ aniccādivipariṇāmasabhāvattā anekabyanānudhattā ca bhavahetubhāvato
ativiya bhayānakaṭṭhena bhayaṃ. Yassa bhāyatīti yato jarāmaraṇādito bhāyati, taṃ
jarāmaraṇādidukkhādhiṭṭhānabhāvato dukkhadukkhabhāvato ca dukkhaṃ. Atha vā yassa bhāyatīti
bhavābhinandanena yassa visayassa bhāyati, so ucchedasaṅkhāto vibhavo, tato
bhāyanañca dukkhavatthubhāvato jātiādidukkhassa anativattanato ca dukkhaṃ dukkhasabhāvamevāti
attho. Atha vā yassa bhāyati taṃ dukkhanti yassa aniccādikassa bhāyataṃ taṃ nissaraṇaṃ
ajānanto, taṃ bhayaṃ tassa dukkhaṃ hoti, dukkhaṃ āvahatīti attho.
    Ettakena vaṭṭaṃ dassetvā idāni vivaṭṭaṃ dassetuṃ "bhavavippahānāya
kho panidaṃ brahmacariyaṃ vussatī"ti āha. Tattha bhavavippahānāyāti kāmādibhavassa
pajahanatthāya. Khoti avadhāraṇe, panāti padapūraṇe nipāto idanti āsannapaccakkhavacanaṃ.
Brahmacariyanti maggabrahamcariyaṃ. Vussatīti pūressati idaṃ vuttaṃ
hoti:- ekanteneva kāmādibhavassa samudayappahānena asavasesapajahanatthāya idaṃ
@Footnote: 1 Sī. gathito  2 ka. taṇhādiṭṭhibhavanandanāhi

---------------------------------------------------------------------------------------------
page223.
Mayā satasahassakappādhikāni cattāri asaṅkhyeyyāni atidukkarāni ācaritvā 1-
pāramiyo pūretvā bodhimaṇḍe tiṇṇaṃ mārānaṃ matthakaṃ madditvā adhigataṃ
sīlādikhandhattayasaṅgataṃ aṭṭhaṅgikamaggabrahmacariyaṃ cariyati bhāviyatīti.
    Evaṃ ariyamaggassa ekaṃseneva niyyānikabhāvaṃ dassetvā idāni aññamaggassa
tadabhāvaṃ dassento "ye hi kecītiādimāha. Tattha yeti aniyamaniddeso.
Hīti nipātamattaṃ. Kecītī ekacce padadvayenāpi tathāvādino diṭṭhigatike
aniyamato pariyādiyati. Samaṇāti pabbajjūpagamanamattena samaṇā, na samitapāpā.
Brāhmaṇāti jātimattena brāhmaṇā, na bāhitapāpā. Vāsaddo vikappattho.
Bhavena bhavassa vippamokkhamāhaṃsūti ekacce kāmabhavena rūpabhavena vā sabbabhavato
vimuttiṃ saṃsārasuddhiṃ kathayiṃsu.
    Ke panevaṃ vadantīti? diṭṭhadhammanibbānavādino. Tesu hi keci "uḷārehi
Pañcahi kāmaguṇehi samappito 2- attā diṭṭheva dhamme paramaṃ nibbutiṃ patto
hotī"ti vadanti. Keci "rūpāvacarajjhānesu paṭhamajjhānasamaṅgī .pe. Keci
"dutiyatatiyacatutthajjhānasamaṅgī attā diṭṭheva dhamme paramaṃ nibbutiṃ patto
hotī"ti vadanti. Yathāha:-
           "idha bhikkhave ekacco samaṇo vā brāhmaṇo vā evaṃvādī
        hoti evaṃdiṭṭhi `yato kho bho ayaṃ attā pañcahi kāmaguṇehi
        samappito'ti 3- vitthāro.
    Te pana yasmā yāvadatthaṃ pītattā suhitāya jalūkāya viya ruhirapipāsā
kāmādisukhehi samappitassa tassa attano kāmesanādayo na bhavissanti, tadabhāve
@Footnote: 1 Sī.,ka. ācaratā  2 Sī. santappito
@3 dī.Sī. 9/94/36

---------------------------------------------------------------------------------------------
page224.
Ca bhavassa abhāvoyeva, yasmiṃ yasmiñca bhave ṭhitassa ayaṃ nayo labbhati, tena
tena bhavena sabbabhavato vimutti hotīti vadanti, tasmā "bhavassa vippamokkhamāhaṃsū"ti
vuttā, yesañca "ettakaṃ nāma kālaṃ saṃsaritvā bālā ca paṇḍitā
ca pariyosānabhave ṭhatvā saṃsārato vimuccantī"ti laddhi, tepi bhavena bhavassa
vippamokkhaṃ vadanti nāma. Vuttañhetaṃ:-
           "cullāsīti 1- mahākappino satasahassāni yāni bāle ca
        paṇḍite ca sandhāvitvā saṃsaritvā dukkhassantaṃ karissantī"ti. 2-
      Atha vā bhavenāti bhavadiṭṭhiyā. Bhavati sassataṃ tiṭṭhatīti pavattanato sassatadiṭṭhi
bhavadiṭṭhīti vuccati. Bhavadiṭṭhi evettha uttarapadalopavasena 3- bhavataṇhātiādīsu
viya bhavoti vuttā. Bhavadiṭṭhivasena ca ekacce bhavavisesaṃyeva kilesānaṃ vūpasantavuttiyā
āyuno ca dīghāvāsatāya 4- niccādisabhāvaṃ bhavavimokkhaṃ maññanti, seyyathāpi bako
brahmā "idaṃ niccaṃ, idaṃ dhuvaṃ, idaṃ sassataṃ, idaṃ avipariṇāmadhamman"ti 5-
avoca. Tesameva viparītaggāhīnaṃ anissaraṇe nissaraṇadiṭṭhīnaṃ kuto bhavavimokkho.
Tenāha bhagavā "sabbe te `avippamuttā bhavasmā'ti vadāmī"ti.
    Vibhavenāti ucchedena. Bhavassa nissaraṇamāhaṃsūti sabbabhavato niggamanaṃ
nikkhantiṃ saṃsārasuddhiṃ vadiṃsu. Te hi "bhavena bhavassa vippamokkho"ti vadantānaṃ
vādaṃ ananujānantā bhavūpacchedena nissaraṇaṃ paṭijāniṃsu. Vibhavenāti vā
ucchedadiṭṭhiyā. Vibhavati vinassati ucchijjati attā  ca loko cāti pavattanato
ucchedadiṭṭhi vuttanayena "vibhavo"ti vuccati. Ucchedadiṭṭhivasena hi sattā
@Footnote: 1 ka. cūḷāsīti  2 dī.Sī. 9/168/54
@3 cha.Ma.... lopena  4 Sī.,Ma. dīghatamatāya
@5 Ma.mū. 12/501/442

---------------------------------------------------------------------------------------------
page225.
Adhimuccitvā tattha tattha uppannā ucchijjanti, sā eva saṃsārasuddhīti
ucchedavādino. Vuttañhetaṃ:-
           "yato kho bho ayaṃ attā rūpī cātumahābhūtiko .pe.
        Nevasaññānāsaññāyatanaṃ upasampajja viharati, ettāvatā kho bho
        ayaṃ attā sammā samucchinno hotī"ti. 1-
    Tathā:-
           "natthi mahārāja dinnaṃ, natthi yiṭṭhaṃ, natthi hutaṃ, .pe.
        Bāle ca paṇḍite ca 2- kāyassa bhedā ucchijjanti vinassanti na
        honti paraṃmaraṇā"ti 3- ca.
    Tesampi evaṃ viparītagāhīnaṃ kuto bhavanissaraṇaṃ. Tenāha bhagavā "sabbe
te `anissaṭā bhavasmā'ti vadāmī"ti na hi ariyamaggabhāvanāya anavasesakilesaṃ
asamugghātetvā kadācipi bhavato nissaraṇavimutti sambhavati tathā hi tesaṃ
samaṇabrāhmaṇānaṃ yathābhūtāvabodhābhāvato "atthi natthī"ti antadvayanipatitānaṃ
taṇhādiṭṭhivasena samparitasitavipphanditamattaṃ, yato te diṭṭhigatikā pavattihetūsupi
sammūḷhā sakkāyabhūmiyaṃ sunikhāte viparītadassanatthambhe taṇhābandhanena baddhā
gaddūlabandhanā viya sā na vijahanti bandhanaṭṭhānaṃ, kuto nesaṃ vimokkho.
     Ye pana catusaccavibhāvanena pavattiādīsu asammohato taṃ antadvayaṃ
anupagamma majjhimaṃ paṭipadaṃ samāruḷhā, tesaṃyeva bhavavippamokkho nissaraṇañcāti
dassento satthā "upadhiṃ hī"tiādimāha. Tattha upadhinti khandhādiupadhiṃ. Hīti
nipātamattaṃ. Paṭiccāti nissāya, paccayaṃ katvā. Dukkhanti jātiādidukkhaṃ. Kiṃ
vuttaṃ hoti? yatthime diṭṭhagatikā vimokkhasaññino, tattha
@Footnote: 1 dī.Sī. 9/85/33  2 ka. bālā ca paṇḍitā ca  3 dī.Sī. 9/171/55

---------------------------------------------------------------------------------------------
page226.
Khandhakilesābhisaṅkhārūpadhayo adhigatā, kuto tattha dukkhanissaraṇaṃ. Yatra hi kilesā,
tatrābhisaṅkhārasambhavato bhavappabandhassa avicchedoyevāti vaṭṭadukkhassa anivatti.
Tena vuttaṃ "upadhiṃ hi paṭicca dukkhamidaṃ sambhotī"ti.
    Idāni yaṃ paramatthato dukkhassa nissaraṇaṃ, taṃ dassetuṃ "sabbupādānakkhayā natthi
dukkhassa sambhavo"ti vuttaṃ. Tattha sabbupādānakkhayāti kāmupādānaṃ diṭṭhupādānaṃ
sīlabbatupādānaṃ attavādupādānanti  sabbesaṃ imesaṃ catunnampi upādānānaṃ
ariyamaggādhigamena anavasesappahānato. Tattha diṭṭhupādānaṃ sīlabbatupādānaṃ
attavādupādānanti imāni tīṇi upādānāni sotāpattimaggena khīyanti,
anuppattidhammataṃ āpajjanti. Kāmupādānaṃ apāyagamanīyaṃ paṭhamena, kāmarāgabhūtaṃ
bahalaṃ dutiyena, sukhumaṃ tatiyena, rūparāgārūparāgappahānaṃ catutthenāti catūhipi
maggehi khīyati, anuppattidhammataṃ āpajjatīti veditabbaṃ. Natthi dukkhassa sambhavoti
evaṃ sabbaso upādānakkhayā tadekaṭṭhatāya sabbassapi kilesagahaṇassa 1-
anuppādanato appamattakassapi vaṭṭadukkhassa sambhavo pātubhāvo natthi.
    Evaṃ bhagavā hetunā saddhiṃ pavattiṃ nivattiñca dassetvā "imaṃ nayaṃ
ajānanto ayaṃ sattaloko vaṭṭatopi sīlaṃ na ukkhipatī"ti dassento "lokamimaṃ
passā"tiādimāha. Tattha lokamimaṃ passāti attano buddhacakkhunā paccakkhato
visayabhāvassa upagatattā "lokamimaṃ passā"ti bhagavā dassanakiriyāya niyojento
attānamevālapati. Puthūti bahū, visuṃ visuṃ vā. Avijjāya paretāti "dukkhe
aññāṇan"tiādinā 2- nayena vuttāya catusaccapaṭicchādikāya avijjāya abhibhūtā.
Bhūtāti kammakilesehi jātā nibbattā. Bhūtaratāti bhūtesu
mātāpituputtadārādisaññāya aññasattesu taṇhāya ratā, bhūte vā khandhapañcake
@Footnote: 1 Sī.,ka. kilesagahanassa  2 abhi. saṅ. 34/1106/259, abhi.vi. 35/226/161

---------------------------------------------------------------------------------------------
page227.
Aniccāsubhadukkhānattasabhāve taṃsabhāvānavabodhato itthipurisādiparikappavasena
niccādivasena attattaniyagāhavasena ca abhiratā. Bhavā aparimuttāti yathāvuttena
taṇhādiṭṭhigāhena bhavato saṃsārato na parimattā.
    Ettha ca "lokamiman"ti paṭhamaṃ tāva sakalampi sattanikāyaṃ sāmaññato
ekattaṃ upanento ekavacanena anodhiso gahaṇaṃ dīpetvā "svāyaṃ loko
bhavayonigatiṭhitisattāvāsādivasena ceva tatthāpi taṃtaṃsattanikāyādivasena ca
anekabhedabhinno paccekaṃ mayā volokito"ti attano buddhacakkhuñāṇānubhāvaṃ
pakāsento satthā puna vacanabhedaṃ katvā bahuvacanena odhiso gahaṇaṃ dīpeti
"puthū avijjāya paretā bhūtā"tiādinā. Evañca katvā "lokamiman"ti upayogavacanaṃ
katvā "avijjāya paretā"tiādinā paccattabahuvacananiddesopi aviruddho hoti
bhinnavākyattā. Keci pana ekavākyatādhippāyena "avijjāya paresaṃ bhūtaṃ bhūtarataṃ
bhavā aparimuttan"ti vadanti, 1- vibhattibhedavāseneva pana purāṇapāṭho.
    Idāni yena upāyena bhavavippamokkho hoti, taṃ sabbaṃ titthiyānaṃ
avisayabhūtaṃ buddhagocaraṃ vipassanāvīthiṃ dassento "ye hi kecī"tiādimāha.
Tattha ye hi keci bhavāti kāmabhavādisaññībhavādiekavokārabhavādivibhāgena
nānābhedabhinnā sātavanto vā asātavanto vā 2- dīghāyukā vā ittaralakkhaṇā vā
ye hi keci bhavā. Sabbadhītī uddhaṃ adho tiriyanti ādivibhāgena sabbattha.
Sabbatthatāyāti saggāpāyamanussādivibhāgena. 3- Sabbe tetiādīsu sabbepi te
bhavā rūpavedanādidhammā hutvā abhāvaṭṭhena aniccā, udayabbayapaṭipīḷitattā
dukkhā, jarāya maraṇena cāti dvidhā vipariṇāmetabbatāya vipariṇāmadhammā.
Itisaddo ādyattho pakārattho vā. Tena anattalakkhaṇampi saṅgahetvā
@Footnote: 1 cha.Ma. paṭhanti  2 Sī.,ka. sātavantasammatā sārabhinnā sātarahitā
@3 ka....sabbabhāvena

---------------------------------------------------------------------------------------------
page228.
Avasavattanaṭṭhena anattā, vipariṇāmadhammatāya vā avasavattanaṭṭhena anattāti
vuttā.
    Evaṃ lakkhaṇattayasampaṭivijjhanākārena etaṃ bhavasaṅkhātaṃ khandhapañcakaṃ
yathābhūtaṃ aviparītaṃ sammappaññāya sammā ñāyena vipassanāsahitāya maggapaññāya
passato pariññābhisamayādivasena paṭivijjhato "bhavo nicco"ti ādinayappavattā
bhavesu taṇhā pahīyati, aggamaggappattisamakālameva anavasesaṃ nirujjhati,
ucchedadiṭṭhiyā sabbaso pahīnattā vibhavaṃ vicchedaṃ nābhinandati na pattheti.
Evaṃbhūtassa tassa yā kāmataṇhādivasena aṭṭhasatabhedā avatthādivibhāgena
anantabhedā ca, tāsaṃ sabbaso sabbappakārena taṇhānaṃ khayā pahānā,
tadekaṭṭhatāya sabbassāpi saṅkilesapakkhassa asesaṃ nissesaṃ virāgena ariyasaggena
yo anuppādanirodho, taṃ nibbānanti
    evaṃ taṇhāya pahānamukhena saupādisesanibbānaṃ dassetvā idāni
anupādisesanibbānaṃ dassento "tassa nibbutassā"tiādimāha.
    Tassattho:- yo so sabbaso taṇhānaṃ khayā kilesaparinibbānena
nibbuto vuttanayena bhinnakileso khīṇāsavabhikkhu, tassa nibbutassa bhikkhuno
anupādā upādānābhāvato kilesābhisaṅkhāramārānaṃ vā aggahaṇato punabbhavo
na hoti, āyatiṃ paṭisandhivasena uppattibhavo 1- natthi. Evaṃbhūtena ca tena
abhibhūto māro, ariyamaggakkhaṇe kilesamāro abhisaṅkhāramāro devaputtamāro ca
carimakacittakkhaṇe khandhamāro maccumāro cāti pañcavidho māro abhibhūto parājito,
puna sīsaṃ ukkhipituṃ appadānena nibbisevano kato, yato tena vijito saṅgāmo
mārehi tattha tattha pavattito, evaṃ vijitasaṅgāmo pana iṭṭhādīsu sabbesu
@Footnote: 1 cha.Ma. upapattibhavo

---------------------------------------------------------------------------------------------
page229.
Vikārabhāvena tādilakkhaṇappattiyā tādī arahā sabbabhavāni yathāvuttabhede
sabbepi bhave upaccagā samatikkanto, yattha katthaci saṅkhaṃ na upeti, aññadatthu
anupādāno viya jātavedo parinibbānato uddhaṃ apaññattikova hotīti. Iti
bhagavā imaṃ mahāudānaṃ anupādisesāya nibbānadhātuyā kūṭaṃ gahetvā niṭṭhapesi.
                       Dasamasuttavaṇṇanā niṭṭhitā.
                      Niṭṭhitā ca nandavaggavaṇṇanā.
                         ---------------

---------------------------------------------------------------------------------------------
page230.
                           4. Meghiyavagga
                         1. Meghiyasuttavaṇṇanā
    [31] Meghiyavaggassa paṭhame cālikāyanti evaṃnāmake nagare. Tassa kira
nagarassa dvāraṭṭhānaṃ muñcitvā samantato calapaṅkaṃ hoti, taṃ calapaṅkaṃ nissāya
ṭhitattā olokentānaṃ calamānaṃ viya upaṭṭhāti, tasmā "cālikā"ti vuccati.
Cālike pabbateti tassa nagarassa avidūre eko pabbato, sopi sabbasetattā
kāḷapakkhauposathadivase olokentānaṃ calamāno viya upaṭṭhāti, tasmā
"cālikapabbato"ti saṅkhyaṃ gato. Tattha bhagavato mahantaṃ vihāraṃ kārayiṃsu, bhagavā
tadā taṃ nagaraṃ gocaragāmaṃ katvā tasmiṃ cālikapabbatamahāvihāre viharati. Tena
vuttaṃ "cālikāyaṃ viharati cālike pabbate"ti. Meghiyoti tassa therassa nāmaṃ.
Upaṭṭhāko hotīti paricārako hoti. Bhagavato hi paṭhamabodhiyaṃ upaṭṭhākā
anibaddhā ahesuṃ, ekadā nāgasamālo, ekadā nāgito, ekadā upavāno,
ekadā sunakkhatto, ekadā cundo samaṇuddeso, ekadā sāgato, ekadā
meghiyo. Tadāpi meghiyattherova upaṭṭhāko. Tenāha "tena kho pana samayena
āyasmā meghiyo bhagavato upaṭṭhāko hotī"ti.
    Jantugāmanti evaṃnāmakaṃ tasseva vihārassa aparaṃ gocaragāmaṃ. "jattugāman"tipi
pāṭho. Kimikāḷāyāti kāḷakimīnaṃ bahulatāya "kimikāḷā"ti laddhanāmāya nadiyā.
Jaṅghāvihāranti ciranisajjāya jaṅghāsu uppannakilamathavinodanatthaṃ vicaraṇaṃ.
Pāsādikanti aviraḷarukkhatāya siniddhapattāya ca passantānaṃ pasādamāvahatīti
pāsādikaṃ. Sandacchāyatāya 1- manuññabhūmibhāgatāya ca manuññaṃ. Anto paviṭṭhānaṃ
@Footnote: 1 Ma. santacchāyatāya

---------------------------------------------------------------------------------------------
page231.
Pītisomanassajanaṭṭhena cittaṃ rametīti ramaṇīyaṃ. Alanti pariyattaṃ, yuttantipi attho.
Padhānatthikassāti yogena 1- bhāvanāya atthikassa. Padhānāyāti samaṇadhammakaraṇāya.
Āgaccheyyāhanti āgaccheyyaṃ ahaṃ. Therena kira pubbe taṃ ṭhānaṃ anupaṭipāṭiyā
pañca jātisatāni raññā eva satā anubhūtaṃ uyyānaṃ ahosi, tenassa
diṭṭhamatteyeva tattha viharituṃ cittaṃ nami. Āgamehi tāvāti satthā therassa vacanaṃ
sutvā upadhārento "tāvassa ñāṇaṃ paripākaṃ gatan"ti ñatvā paṭikkhipanto
evamāha. Ekakamhi tāvāti idaṃ panassa "evaṃ ayaṃ gantvāpi kamme
anipphajjamāne nirāsaṅko hutvā pemavasena puna āgacchissatī"ti
cittamaddavajananatthaṃ āha. Yāva aññopi koci bhikkhu āgacchatīti añño koci
bhikkhu mama santikaṃ yāva āgacchati tāva āgamehīti attho. "koci bhikkhu
dissatī"tipi pāṭho. "āgacchatū"tipi paṭhanti, tathā "dissatū"ti.
    Natthi kiñci uttari karaṇīyanti catūsu saccesu catūhi maggehi pariññādīnaṃ
soḷasannaṃ kiccānaṃ katattā, abhisambodhiyā vā adhigatattā tato aññaṃ uttari
karaṇīyaṃ nāma natthi. Natthi katassa vā paticayoti katassa vā puna paticayopi
natthi. Na hi bhāvitamaggo puna bhāvīyati, pahīnakilesānaṃ vā puna pahānena kiccaṃ
atthi. Atthi katassa paticayoti mayhaṃ santāne nipphāditassa sīlādidhammassa
ariyamaggassa anadhigatattā tadatthaṃ puna vaḍḍhanasaṅkhāto paticayo atthi,
icchitabboti attho. Padhānanti kho meghiya vadamānaṃ kinti vadeyyāmāti
"samaṇadhammaṃ karomī"ti taṃ vadamānaṃ mayaṃ aññaṃ kiṃ nāma vadeyyāma.
    Divāvihāraṃ nisīdīti divāvihāratthāya nisīdi. Nisinno ca yasmiṃ
maṅgalasilāpaṭe pubbe anupaṭipāṭiyā pañca jātisatāni rājā hutvā uyyānakīḷaṃ
@Footnote: 1 Sī. janaviyogena

---------------------------------------------------------------------------------------------
page232.
Kīḷanto vividhanāṭakaparivāro nisinnapubbo, tasmiṃyeva ṭhāne nisīdi. Athassa
nisinnakālato paṭṭhāya samaṇabhāvo vigato 1- viya ahosi, rājavesaṃ gahetvā
nāṭakaparivāraparivuto setacchattassa heṭṭhā mahārahe pallaṅke nisinno viya
jāto. Athassa taṃ sampattiṃ assādayato kāmavitakko udapādi. So tasmiṃyeva
khaṇe sahoḍḍhaṃ 2- gahite dve core ānetvā purato ṭhapite viya addasa.
Tesu ekassa vadhaṃ āṇāpanavasena byāpādavitakko uppajji, ekassa bandhanaṃ
āṇāpanavasena vihiṃsāvitakko, evaṃ so latājālena rukkho viya madhumakkhikāhi
madhughātako viya ca akusalavitakkehi parikkhitto samparikiṇṇo ahosi. Taṃ sandhāya
"atha kho āyasmato meghiyassā"tiādi vuttaṃ.
    Acchariyaṃ vata bhoti garahaṇacchariyaṃ nāma kiretaṃ yathā āyasmā ānando
bhagavato valiyagattaṃ disvā avoca "acchariyaṃ bhante abbhutaṃ bhante"ti. 3- Apare
pana "tasmiṃ samaye pupphaphalapallavādīsu lobhavasena kāmavitakko, kharassarānaṃ
pakkhiādīnaṃ saddassavanena byāpādavitakko, leḍḍuādīhi tesaṃ paṭibāhanādhippāyena 4-
vihiṃsāvitakko, "idhevāhaṃ vaseyyan"ti tattha sāpekkhatāvasena
kāmavitakko, vanacarake tattha disvā tesu cittadubbhanena byāpādavitakko,
tesaṃ viheṭhanādhippāyena vihiṃsāvitakko tassa uppajjī"tipi vadanti. Yathā vā
tathā vā tassa micchāvitakkuppattiyeva acchariyakāraṇaṃ. Anvāsattāti anulaggā
vokiṇṇā. Attani garumhi ca ekattepi bahuvacanaṃ dissati. "anusanto"tipi 5-
pāṭho.
    Yena bhagavā tenupasaṅkamīti micchāvitakkehi samparikiṇṇo kammaṭṭhānasappāyaṃ
kātuṃ asakkonto "idaṃ vata 6- disvā dīghadassī bhagavā paṭisedhesī"ti sallakkhetvā
@Footnote: 1 Sī. antarahito, ka. rahito  2 Sī. sabhaṇḍaṃ, Ma. sahotthe, ka. sahodhaṃ
@3 saṃ.mahā. 19/511/191  4 Sī. viheṭhanādhippāyena  5 Sī.,ka. anvāsattotipi
@6 Ma. imamatthaṃ

---------------------------------------------------------------------------------------------
page233.
"idaṃ kāraṇaṃ dasabalassa ārocessāmī"ti nisinnāsanato vuṭṭhāya yena bhagavā
tenupasaṅkami. Upasaṅkamitvā ca "idha mayhaṃ bhante"tiādinā attano pavattiṃ
ārocesi.
    Tattha yebhuyyenāti bahulaṃ abhikkhaṇaṃ. Pāpakāti lāmakā. Akusalāti
akosallasambhūtā. Duggatisampāpanaṭṭhena vā pāpakā, kusalapaṭipakkhatāya akusalā.
Vitakketi ūhati ārammaṇaṃ cittaṃ abhiniropetīti vitakko, kāmasahagato vitakko
kāmavitakko, kilesakāmasampayutto vatthukāmārammaṇo vitakkoti attho.
Byāpādasahagato vitakko byāpādavitakko. Vihiṃsāsahagato vitakko vihiṃsāvitakko.
Tesu kāmānaṃ abhinandanavasena pavatto nekkhammapaṭipakkho kāmavitakko, "ime
sattā haññantu vā vinassantu vā mā vā ahesun"ti sattesu sampadussanavasena
pavatto mettāpaṭipakkho byāpādavitakko, pāṇileḍḍudaṇḍādīhi sattānaṃ
viheṭhetukāmatāvasena pavatto karuṇāpaṭipakkho vihiṃsāvitakko.
    Kasmā panassa bhagavā tattha gamanaṃ anujāni? "ananuññātopi cāyaṃ maṃ
Ohāya gacchissateva, `paricārakāmatāya maññe bhagavā gantuṃ na detī'ti cassa
siyā aññathattaṃ, tadassa dīgharattaṃ ahitāya dukkhāya saṃvatteyyā"ti anujāni.
   Evaṃ tasmiṃ attano pavattiṃ ārocetvā nisinne athassa bhagavā sappāyaṃ
dhammaṃ desento "aparipakkāya meghiya cetovimuttiyātiādimāha. Tattha paripakkāyāti
paripākaṃ appattāya. Cetovimuttiyāti kilesehi cetaso vimuttiyā. Pubbabhāge hi
tadaṅgavasena ceva vikkhambhanavasena ca kilesehi cetaso vimutti hoti, aparabhāge
samucchedavasena ceva paṭippassaddhivasena ca. Sāyaṃ vimutti heṭṭhā vitthārato
kathitāva, tasmā tattha vuttanayena veditabbā. Tattha vimuttiparipācanīyehi dhammehi
āsaye paripācite pabodhite vipassanāya maggagabbhaṃ gaṇhantiyā paripākaṃ
gacchantiyā cetovimutti paripakkā nāma hoti, tadabhāve aparipakkā.

---------------------------------------------------------------------------------------------
page234.
    Katame pana vimuttiparipācanīyā dhammā? saddhindriyādīnaṃ visuddhikaraṇavasena
paṇṇarasa dhammā veditabbā.
    Vuttañhetaṃ:-
           "assaddhe puggale parivajjayato, saddhe puggale sevato
        bhajato payirupāsato, pasādanīye suttante paccavekkhato imehi tīhi
        ākārehi saddhindriyaṃ visujjhati.
           Kusīte puggale parivajjayato, āraddhavīriye puggale sevato
        bhajato payirupāsato, sammappadhāne paccavekkhato imehi tīhi ākārehi
        vīriyindriyaṃ visujjhati.
           Muṭṭhassatī puggale parivajjayato, upaṭṭhitassatī puggale
        sevato bhajato payirupāsato, satipaṭṭhāne paccavekkhato imehi tīhi
        ākārehi satindriyaṃ visujjhati.
           Asamāhite puggale parivajjayato, samāhite puggale sevato
        bhajato payirupāsato, jhānavimokkhe paccavekkhato imehi tīhi ākārehi
        samādhindriyaṃ visujjhati.
           Duppaññe puggale parivajjayato paññavante puggale sevato
        bhajato payirupāsato, gambhīrañāṇacariyaṃ paccavekkhato imehi tīhi
        ākārehi paññindriyaṃ visujjhati.
           Iti ime pañca puggale parivajjayato, pañca puggale
        sevato bhajato payirupāsato, pañca suttante paccavekkhato imehi
        paṇṇarasahi ākārehi imāni pañcindriyāni visujjhantī"ti. 1-
@Footnote: 1 khu.paṭi. 31/185/214

---------------------------------------------------------------------------------------------
page235.
    Aparepi paṇṇarasa dhammā vimuttiparipācanīyā:- saddhāpañcamāni indriyāni,
aniccasaññā dukkhasaññā anattasaññā pahānasaññā virāgasaññāti imā
pañca nibbedhabhāgiyā saññā, kalyāṇamittatā sīlasaṃvaro abhisallekhatā
vīriyārambho nibbedhikapaññāti. Tesu vineyyadamanakusalo satthā vineyyassa
meghiyattherassa ajjhāsayavasena idha kalyāṇamittatādayo vimuttiparipācanīye
dhamme dassento "pañca dhammā paripākāya saṃvattantī"ti vatvā te vitthārento
"idha meghiya bhikkhu kalyāṇamitto hotī"tiādimāha.
    Tattha kalyāṇamittoti kalyāṇo bhaddo sundaro mitto etassāti
kalyāṇamitto. Yassa sīlādiguṇasampanno "aghassa ghātā, hitassa vidhātā"ti evaṃ
sabbākārena upakāro mitto hoti, so puggalo kalyāṇamittova. Yathāvuttehi
kalyāṇapuggaleheva sabbiriyāpathesu saha ayati pavattati, na vinā tehīti
kalyāṇasahāyo. Kalyāṇapuggalesu eva cittena ceva kāyena ca
ninnapoṇapabbhārabhāvena pavattatīti kalyāṇasampavaṅko. Padattayena kalyāṇamittasaṃsagge
ādaraṃ uppādeti.
    Tatridaṃ kalyāṇamittalakkhaṇaṃ:- idha kalyāṇamitto saddhāsampanno hoti
sīlasampanno sutasampanno cāgasampanno vīriyasampanno samādhisampanno
paññāsampanno. Tattha saddhāsampattiyā saddahati tathāgatassa bodhiṃ
kammaphalañca, tena sammāsambodhihetubhūtaṃ sattesu hitesitaṃ na pariccajati.
Sīlasampattiyā sabrahmacārīnaṃ piyo hoti manāpo garu bhāvanīyo codako pāpagarahī
vattā vacanakkhamo, sutasampattiyā saccapaṭiccasamuppādādipaṭisaṃyuttānaṃ gambhīrānaṃ
kathānaṃ kattā hoti, cāgasampattiyā appiccho hoti santuṭṭho pavivitto

---------------------------------------------------------------------------------------------
page236.
Asaṃsaṭṭho, vīriyasampattiyā āraddhavīriyo hoti sattānaṃ hitappaṭipattiyā,
satisampattiyā upaṭṭhitassati hoti, samādhisampattiyā avikkhitto hoti
samāhitacitto, paññāsampattiyā aviparītaṃ jānāti. So satiyā kusalānaṃ 1- dhammānaṃ
gatisampanno samāno 2- paññāya sattānaṃ hitāhitaṃ yathābhūtaṃ jānitvā, samādhinā tattha
ekaggacitto hutvā, vīriyena satte ahitā nisedhetvā hite niyojeti.
Tenāha:-
               "piyo garu bhāvanīyo       vattā ca vacanakkhamo
                gambhīrañca kathaṃ kattā      no cāṭṭhāne niyojaye"ti. 3-
    Ayaṃ paṭhamo dhammo paripākāya saṃvattatīti ayaṃ kalyāṇamittatāsaṅkhāto
brahmacariyavāsassa ādibhāvato, sabbesañca kusalānaṃ dhammānaṃ bahukāratāya
padhānabhāvato ca imesu pañcasu ādito vuttattā paṭhamo anavajjadhammo
avisuddhānaṃ saddhādīnaṃ visuddhikaraṇavasena cetovimuttiyā paripākāya saṃvattati.
Ettha ca kalyāṇamittassa bahukāratā padhānatā ca "upaḍḍhamidaṃ bhante
brahmacariyassa yadidaṃ kalyāṇamittatā"ti vadantaṃ dhammabhaṇḍāgārikaṃ mā hevaṃ
ānandā"ti dvikkhattuṃ paṭisedhetvā "sakalameva hidaṃ ānanda brahmacariyaṃ,
yadidaṃ kalyāṇamittatā kalyāṇasahāyatā"tiādisuttapadehi 4- veditabbā.
    Puna caparanti puna ca aparaṃ dhammajātaṃ. Sīlavāti ettha kenaṭṭhena sīlaṃ
sīlanaṭṭhena sīlaṃ. Kimidaṃ sīlanaṃ nāma? samādhānaṃ, kāyakammādīnaṃ susīlyavasena
avippakiṇṇatāti attho. Atha vā upadhāraṇaṃ, jhānādikusaladhammānaṃ patiṭṭhāvasena
ādhārabhāvoti attho. Tasmā sīleti, sīlatīti vā sīlaṃ. Ayaṃ tāva saddalakkhaṇanayena
sīlattho. Apare pana "siraṭṭho sītalaṭṭho sīlaṭṭho saṃvaraṭṭho"ti niruttinayena atthaṃ
@Footnote: 1 ma kusalākusalānaṃ  2 cha.Ma. gatiyo samanvesamāno
@3 aṅ. sattaka. 23/34(37)/33 (syā)
@4 saṃ.sa. 15/129/104, saṃ.mahā. 19/2/2 (syā)

---------------------------------------------------------------------------------------------
page237.
Vaṇṇenti. Tayidaṃ pāripūrito atisayato vā sīlaṃ assa atthīti sīlavā,
sīlasampannoti attho.
    Yathā ca sīlavā hoti sīlasampanno, taṃ dassetuṃ "pātimokkhasaṃvarasaṃvuto"tiādimāha.
Tattha pātimokkhanti sikkhāpadasīlaṃ. Taṃ hi yo naṃ pāti rakkhati, taṃ mokkheti
moceti pāpāyikādīhi dukkhehīti pātimokkhaṃ. Saṃvaraṇaṃ saṃvaro, kāyavācāhi
avītikkamo. Pātimokkhameva saṃvaro pātimokkhasaṃvaro, tena saṃvuto pihitakāyavācoti
pātimokkhasaṃvarasaṃvuto, idamassa tasmiṃ sīle patiṭṭhitabhāvaparidīpanaṃ. Viharatīti
tadanurūpavihārasamaṅgibhāvaparidīpanaṃ. Ācāragocarasampannoti heṭṭhā pātimokkhasaṃvarassa,
upari visesānaṃ yogassa ca upakārakadhammaparidīpanaṃ. Aṇumattesu vajjesu bhayadassāvīti
pātimokkhasīlato acavanadhammatāparidīpanaṃ. Samādāyāti sikkhāpadānaṃ anavasesato
ādānaparidīpanaṃ. Sikkhatīti sikkhāya samaṅgībhāvaparidīpanaṃ. Sikkhāpadesūti
sikkhitabbadhammaparidīpanaṃ.
    Aparo nayo:- kilesānaṃ balavabhāvato, pāpakiriyāya sukarabhāvato,
puññakiriyāya ca dukkarabhāvato bahukkhattuṃ apāyesu patanasīloti pātī, puthujjano.
Aniccatāya vā bhavādīsu kammavegakkhitto ghaṭīyantaṃ viya anavaṭṭhānena paribbhamanato
gamanasīloti pātī, maraṇavasena vā 1- tamhi tamhi sattanikāye attabhāvassa
patanasīloti vā pātī, sattasantāno cittameva vā. Taṃ pātinaṃ saṃsāradukkhato
mokkhetīti pātimokkhaṃ. Cittassa hi vimokkhena satto "vimutto"ti vuccati.
Vuttaṃ hi "cittavodānā sattā visujjhantī"ti 2- "anupādāya āsavehi cittaṃ
vimuttan"ti 3- ca.
    Atha vā avijjādinā hetunā saṃsāre patti gacchati pavattatīti pātī,
"avijjānīvaraṇānaṃ sattānaṃ taṇhāsaññojanānaṃ sandhāvataṃ saṃsaratan"ti 4- hi
@Footnote: 1 Sī. caraṇavasena vā  2 saṃ.khu. 17/100/119
@3 vi.mahā. 4/28/23  4 saṃ.ni. 16/124/172

---------------------------------------------------------------------------------------------
page238.
Vuttaṃ. Tassa pātino sattassa taṇhādisaṅkilesattayato mokkho etenāti
pātimokkho, "kaṇṭhekālotiādīnaṃ viya samāsasiddhi veditabbā.
    Atha vā pāteti vinipāteti dukkhehīti pāti, cittaṃ. Vuttaṃ hi "cittena
niyyatī loko, cittena parikassatī"ti. 1- Tassa pātino mokkhoti etenāti
pātimokkho. Patati vā etena apāyadukkhe saṃsāradukkhe cāti pāti,
taṇhādisaṅkilesā. Vuttaṃ hi "taṇhā janeti purisaṃ, 2- taṇhādutiyo puriso"ti 3-
ca ādi. Tato pātito mokkhoti pātimokkho.
    Atha vā patati etthāti pāti, cha ajjhattikabāhirāni āyatanāni. Vuttaṃ
hi "../../bdpicture/chasu loko samuppanno, chasu kubbati santhavan"ti. 4- Tato cha
ajjhattikabāhirāyatanasaṅkhātapātito mokkhoti pātimokkho.
    Atha vā sabbalokādhipatibhāvato dhammissaro bhagavā patīti vuccati, muccati
etenāti mokkho, patino mokkho tena paññattattāti patimokkho. Patimokkho
eva pātimokkho. Sabbaguṇānaṃ vā tammūlabhāvato uttamaṭṭhena pati ca, so
yathāvuttaṭṭhena mokkho cāti patimokkho, patimokkho eva pātimokkho. Tathā hi
vuttaṃ "pātimokkhanti ādimetaṃ mukhametaṃ pamukhametan"ti 5- vitthāro.
    Atha vā paiti pakāre, atīti accantatthe nipāto, tasmā pakārehi
accantaṃ mokkhetīti pātimokkhaṃ. Idaṃ hi sīlaṃ sayaṃ tadaṅgavasena, samādhisahitaṃ
paññāsahitañca vikkhambhanavasena samucchedavasena ca accantaṃ mokkheti mocetīti
pātimokkhaṃ. Pati mokkhoti vā patimokkho, tamhā tamhā vītikkamadosato paccekaṃ
mokkhoti attho. Patimokkho eva pātimokkho. Mokkhoti vā nibbānaṃ, tassa
@Footnote: 1 saṃ.sa. 15/62/44  2 saṃ.sa. 15/55 ādi/42
@3 khu.iti. 25/105/324, khu.su. 25/746/480  4 khu.su. 25/171/367
@5 cha.Ma. pātimokkhantiādimetaṃ mukhametanti, vi.mahā. 4/135/148

---------------------------------------------------------------------------------------------
page239.
Mokkhassa patibimbabhūtoti patimokkho. Sīlasaṃvaro hi sūriyassa aruṇuggamanaṃ viya
nibbānassa udayabhūto tappaṭibhāgo ca yathārahaṃ saṅkilesanibbāpanato. Patimokkho
eva pātimokkho. Pativattati mokkheti dukkhanti vā patimokkhaṃ, patimokkhameva
pātimokkhanti evaṃ tāvettha pātimokkhasaddassa attho veditabbo.
    Saṃvarati pidahati etenāti saṃvaro, pātimokkhameva saṃvaro pātimokkhasaṃvaro.
Atthato pana tato tato vītikkamitabbato viratiyo cetanā ca. Tena pātimokkhasaṃvarena
upeto samannāgato pātimokkhasaṃvarasaṃvutoti vutto. Vuttañhetaṃ vibhaṅge:-
           "iminā pātimokkhasaṃvarena upeto hoti samupeto upāgato
        samupāgato upapanno samupapanno samannāgato, tena vuccati
        pātimokkhasaṃvarasaṃvuto"ti. 1-
    Viharatīti iriyāpathavihārena viharati irīyati vattati.
    Ācāragocarasampannoti veḷudānādimicchājīvassa kāyapāgabbhiyādīnañca
akaraṇena sabbaso anācāraṃ vajjetvā "kāyiko avītikkamo vācasiko avītikkamo
kāyikavācasiko avītikkamo"ti evaṃ vuttabhikkhusāruppaācārasampattiyā,
vesiyādiagocara vajjetvā piṇḍapātādiatthaṃ upasaṅkamituṃ yuttaṭṭhānasaṅkhātagocarena ca
sampannattā ācāragocarasampanno.
    Apica yo bhikkhu satthari sagāravo sappatisso sabrahmacārīsu sagāravo
sappatisso hirottappasampanno sunivattho supāruto pāsādikena abhikkantena
paṭikkantena ālokitena vilokitena samiñjitena pasāritena iriyāpathasampanno
indriyesu guttadvāro bhojane mattaññū jāgariyamanuyutto satisampajaññena
samannāgato appiccho santuṭṭho pavivitto asaṃsaṭṭho ābhisamācārikesu
sakkaccakārī garucittīkārabahulo viharati, ayaṃ vuccati ācārasampanno.
@Footnote: 1 abhi.vi. 35/511/296

---------------------------------------------------------------------------------------------
page240.
    Gocaro pana upanissayagocaro ārakkhagocaro upanibandhagocaroti tividho.
Tattha yo dasakathāvatthuguṇasamannāgato vuttalakkhaṇo kalyāṇamitto, yaṃ nissāya
assutaṃ, suṇāti, sutaṃ pariyodāpeti, kaṅkhaṃ vitarati, diṭṭhiṃ ujuṃ karoti, cittaṃ
pasādeti, yañca anusikkhanto saddhāya vaḍḍhati, sīlena, sutena, cāgena,
paññāya vaḍḍhati, ayaṃ vuccati upanissayagocaro.
    Yo bhikkhu antaragharaṃ paviṭṭho vithiṃ paṭipanno okkhittacakkhu yugamattadassāvī
cakkhundriyasaṃvutova gacchati, na hatthiṃ olokento, na assaṃ na rathaṃ, na pattiṃ,
na itthiṃ, na purisaṃ olokento, na uddhaṃ olokento, na disāvidisaṃ
pekkhamāno gacchati, ayaṃ ārakkhagocaro.
    Upanibandhagocaro pana cattāro satipaṭṭhānā, yattha bhikkhu attano
cittaṃ upanibandhati. Vuttañhetaṃ bhagavatā:-
           "ko ca bhikkhave bhikkhuno gocaro sako pettiko visayo
        yadidaṃ cattāro satipaṭṭhānā"ti. 1-
    Tattha upanissayagocarassa pubbe vuttattā itaresaṃ vasenettha gocaro
veditabbo. Iti yathāvuttāya ācārasampatiyā, imāya ca gocarasampattiyā
samannāgatattā ācāragocarasampanno.
    Aṇumattesu vajjesu bhayadassāvīti appamattakattā aṇuppamāṇesu
assatiyā asañciccaāpannasekhiyaakusalacittuppādādibhedesu vajjesu bhayadassanasīlo.
Yo hi bhikkhu paramāṇumattaṃ vajjaṃ aṭṭhasaṭṭhiyojanapamāṇādhikayojanasatasahassubbedha-
sinerupabbatarājasadisaṃ katvā passati, yopi sabbalahukaṃ dubbhāsitamattaṃ
pārājikasadisaṃ katvā passati, ayampi aṇumattesu vajjesu bhayadassāvī nāma.
@Footnote: 1 saṃ.mahā. 19/372/129

---------------------------------------------------------------------------------------------
page241.
Samādāya sikkhati sikkhāpadesūti yaṅkiñci sikkhāpadesu sikkhitabbaṃ, taṃ sabbena
sabbaṃ sabbathā sabbaṃ anavasesaṃ sammā ādiyitvā sikkhati, pavattati paripūretīti
attho.
    Abhisallekhikāti ativiya kilesānaṃ sallekhaṇī, tesaṃ tanubhāvāya pahānāya
yuttarūpā. Cetovivaraṇasappāyāti cetaso paṭicchādakānaṃ nīvaraṇānaṃ dūrībhāvakaraṇena
cetovivaraṇasaṅkhātānaṃ samathavipassanānaṃ sappāyā, samathavipassanācittasseva vā
vivaraṇāya pākaṭīkaraṇāya vā sappāyā upakārikāti cetovivaraṇasappāyā.
    Idāni yena nibbidādiāvahanena ayaṃ kathā abhisallekhikā cetovivaraṇasappāyā
ca nāma hoti, taṃ dassetuṃ "ekantanibbidāyā"tiādi vuttaṃ. Tattha
ekantanibbidāyāti ekaṃseneva vaṭṭadukkhato nibbindanatthāya. Virāgāya
nirodhāyāti tasseva virajjanatthāya ca nirujjhanatthāya ca. Upasamāyāti
sabbakilesūpasamāya. Abhiññāyāti sabbassāpi abhiññeyyassa abhijānanāya.
Sambodhāyāti catumaggasambodhāya. Nibbānāyāti anupādisesanibbānāya. Etesu
hi ādito tīhi padehi vipassanā vuttā, dvīhi maggo, dvīhi nibbānaṃ vuttaṃ.
Samathavipassanā ādiṃ katvā nibbānapariyosāno ayaṃ sabbo uttarimanussadhammo
dasakathāvatthulābhino sambhavatīti 1- dasseti.
    Idāni taṃ kathaṃ vibhajitvā dassento "appicchakathā"tiādimāha. Tattha
appicchoti na iccho, tassa kathā appicchakathā, appicchabhāvappaṭisaṃyuttā kathā
vā appicchakathā. Ettha ca atriccho pāpiccho mahiccho appicchoti icchāvasena
cattāro puggalā. Tesu attanā yathāladdhena lābhena atitto uparūpari lābhaṃ
icchanto atriccho nāma. Yaṃ sandhāya vuttaṃ:-
            "catubbhi aṭṭhajjhagamā       aṭṭhabhi cāpi soḷasa
             soḷasabhi ca dvattiṃsa       atricchaṃ cakkamāsado
@Footnote: 1 cha.Ma. sijjhatīti

---------------------------------------------------------------------------------------------
page242.
              Icchāhatassa posassa      cakkaṃ bhamati  matthake"ti 1-
             "atricchā atilobhena      atilobhamadena cā"ti 2- ca.
    Lābhasakkārasilokanikāmatāya asantaguṇasambhāvanādhippāyo pāpiccho. Yaṃ
sandhāya vuttaṃ:-
           "tattha katamā kuhanā, lābhasakkārasilokasannissitassa
        pāpicchassa icchāpakatassa paccayappaṭisevanasaṅkhātena vā
        sāmantajappitena vā iriyāpathassa aṭṭhapanā ṭhapanā saṇṭhapanā"tiādi. 3-
    Santaguṇasambhāvanādhippāyo paṭiggahaṇe amattaññū mahiccho. Yaṃ sandhāya
vuttaṃ:-
           "idhekacco saddho samāno `saddhoti maṃ jano jānātū'ti
        icchati, sīlavā samāno `sīlavāti maṃ jano jānātū'ti icchatī"tiādi. 4-
        Duttappiyatāyahissa 5- vijātamātāpi cittaṃ gahetuṃ na sakkoti. Tenetaṃ
        vuccati:-
             "aggikkhandho samuddo ca    mahiccho cāpi puggalo
              sakaṭehi paccaye dentu    tayopete atappiyā"ti.
    Ete pana atricchatādayo dose ārakā parivajjetvā santaguṇanigūhanādhippāyo
paṭiggahaṇe ca mattaññū appiccho. So attani vijjamānampi guṇaṃ paṭicchādetukāmatāya
saddho samāno "saddhoti maṃ jano jānātū"ti na icchati, sīlavā,
bahussuto, pavivitto, āraddhavīriyo, upaṭṭhitassati, samāhito, paññavā samāno
"paññavāti maṃ jano jānātū"ti na icchati.
@Footnote: 1 khu.jā. 27/104,796/34,180 (syā)  2 khu.jā. 27/318/90
@3 abhi.vi. 35/861/430  4 abhi.vi. 35/851/428
@5 ka. tathāhissa

---------------------------------------------------------------------------------------------
page243.
    Svāyaṃ paccayappiccho dhutaṅgappiccho pariyattiappiccho adhigamappacchoti
catubbidho. Tattha catūsu paccayesu appiccho paccayadāyakaṃ deyyadhammaṃ attano thāmañca
oloketvā sacepi hi deyyadhammo bahu hoti, dāyako appaṃ dātukāmo, dāyakassa
vasena appameva gaṇhāti. Deyyadhammo ce appo, dāyako bahuṃ dātukāmo,
deyyadhammassa vasena appameva gaṇhāti. Deyyadhammopi ce bahu, dāyakopi bahuṃ dātukāmo,
attano thāmaṃ ñatvā pamāṇayuttameva gaṇhāti. Evarūpo hi bhikkhu anuppannaṃ
lābhaṃ uppādeti, uppannaṃ lābhaṃ thāvaraṃ karoti, dāyakānaṃ cittaṃ ārādheti.
Dhutaṅgasamādānassa pana attani atthibhāvaṃ na jānāpetukāmo dhutaṅgappiccho. Yo
attano bahussutabhāvaṃ jānāpetuṃ na icchati, ayaṃ pariyattiappiccho. Yo pana
sotāpannādīsu aññataro hutvā sabrahmacārīnampi attano sotāpannādibhāvaṃ
jānāpetuṃ na icchati, ayaṃ adhigamappiccho. Evametesaṃ appicchānaṃ yā appicchatā,
tassā saddhiṃ santuṭṭhisandassanādividhinā 1- anekākāravokāraānisaṃsavibhāvanavasena
tappaṭipakkhassa atricchatādibhedassa 2- icchācārassa ādīnavavibhāvanavasena ca
pavattā kathā appicchakathā.
    Santuṭṭhikathāti ettha santuṭṭhīti sakena attanā laddhena tuṭṭhi santuṭṭhi.
Atha vā visamaṃ paccayicchaṃ pahāya samaṃ tuṭṭhi santuṭṭhi, santena vā vijjamānena
tuṭṭhi santuṭṭhi. Vuttañcetaṃ:-
               "atītaṃ nānusocanto        nappajappamanāgataṃ
                paccuppannena yāpento    santuṭṭhoti pavuccatī"ti.
    Sammā vā ñāyena bhagavatā anuññātavidhinā paccayehi tuṭṭhi santuṭṭhi.
Atthato itarītarapaccayasantoso, so dvādasavidho hoti. Kathaṃ? cīvare yathālābhasantoso
Yathābalasantoso yathāsāruppasantosoti tividho, evaṃ piṇḍapātādīsu
@Footnote: 1 cha.Ma. sandassanādividhinā  2 cha.Ma. atricchādi......

---------------------------------------------------------------------------------------------
page244.
    Tatrāyaṃ pabhedasaṃvaṇṇanā:- idha bhikkhu cīvaraṃ labhati sundaraṃ vā asundaraṃ
vā, so teneva yāpeti, aññaṃ na pattheti labhantopi na gaṇhāti, ayamassa
cīvare yathālābhasantoso. Atha pana pakatidubbalo vā hoti ābādhajarābhibhūto
vā, garuṃ cīvaraṃ pārupanto kilamati, so sabhāgena bhikkhunā saddhiṃ taṃ parivattetvā
lahukena yāpentopi santuṭṭhova hoti, ayamassa cīvare yathābalasantoso.
Aparo paṭṭacīvarādīnaṃ aññataraṃ mahagghacīvaraṃ labhitvā "idaṃ therānaṃ cirapabbajitānaṃ,
idaṃ bahussutānaṃ anurūpaṃ, idaṃ gilānānaṃ dubbalānaṃ, idaṃ appalābhīnaṃ hotū"ti
tesaṃ datvā attanā saṅkārakūṭādito nantakāni uccinitvā saṅghāṭiṃ katvā
tesaṃ vā purāṇacīvarāni gahetvā dhārentopi santuṭṭhova hoti, ayamassa cīvare
yathāsāruppasantoso.
    Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti,
aññaṃ na pattheti labhantopi na gaṇhāti, ayamassa piṇḍapāte yathālābhasantoso.
Atha pana ābādhiko hoti, lūkhaṃ pakativiruddhaṃ vā byādhiviruddhaṃ vā piṇḍapātaṃ
bhuñjitvā gāḷhaṃ rogātaṅkaṃ pāpuṇāti, so sabhāgassa bhikkhuno datvā tassa
hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti,
ayamassa piṇḍapāte yathābalasantoso. Aparo bhikkhu paṇītaṃ piṇḍapātaṃ labhati,
so "ayaṃ piṇḍapāto cirapabbajitādīnaṃ anurūpo"ti cīvaraṃ viya tesaṃ datvā tesaṃ
vā santakaṃ gahetvā attanā piṇḍāya caritvā missakāhāraṃ paribhuñjantopi
santuṭṭhova hoti, ayamassa piṇḍapāte yathāsāruppasantoso.
    Idha pana bhikkhuno senāsanaṃ pāpuṇāti manāpaṃ vā amanāpaṃ vā
antamaso tiṇakuṭikāpi tiṇasanthārakampi, so teneva santussati, puna aññaṃ

---------------------------------------------------------------------------------------------
page245.
Sundarataraṃ vā pāpuṇāti, taṃ na gaṇhāti, ayamassa senāsane yathālābhasantoso.
Atha pana ābādhiko hoti dubbalo vā, so byādhiviruddhaṃ vā pakativiruddhaṃ vā
senāsanaṃ labhati, yatthassa vasato aphāsu hoti, so taṃ sabhāgassa bhikkhuno
datvā tassa santake sappāyasenāsane vasitvā samaṇadhammaṃ karontopi
santuṭṭhova hoti, ayamassa senāsane yathābalasantoso. Aparo sundaraṃ senāsanaṃ
pattampi na sampaṭicchati "paṇītasenāsanaṃ pamādaṭṭhānan"ti mahāpuññatāya vā
leṇamaṇḍapakūṭāgārādīni paṇītasenāsanāni labhati, so tāni cīvarādīni viya
cirapabbajitānaṃ datvā yattha katthaci vasantopi  santuṭṭhova hoti, ayamassa
senāsane yathāsāruppasantoso.
    Idha pana bhikkhu bhesajjaṃ labhati lūkhaṃ vā paṇītaṃ vā, so teneva tussati
aññaṃ na pattheti, labhantopi na gaṇhāti, ayamassa gilānapaccaye yathālābhasantoso.
Atha pana telena atthiko phāṇitaṃ labhati, so taṃ sabhāgassa bhikkhuno datvā
tassa hatthato telaṃ gahetvā bhesajjaṃ katvā samaṇadhammaṃ karontopi santuṭṭhova
hoti, ayamassa gilānapaccaye yathābalasantoso. Aparo mahāpuñño bahuṃ
telamadhuphāṇitādipaṇītabhesajjaṃ labhati, so tāni cīvarādīni viya cirapabbajitādīnaṃ
datvā tesaṃ ābhatena 1- yena kenaci bhesajjaṃ karontopi santuṭṭhova hoti. Yo
pana ekasmiṃ bhājane muttaharītakaṃ, ekasmiṃ catumadhuraṃ ṭhapetvā "gaṇhatha bhante
yadicchasī"ti vuccamāno sacassa tesu aññatarenapi rogo vūpasammati, "idaṃ
muttaharītakaṃ nāma buddhādīhi vaṇṇitaṃ, pūtimuttabhesajjaṃ nissāya pabbajjā,
tattha te yāvajīvaṃ ussāho karaṇīyo"ti 2- vacanamanussaranto catumadhuraṃ paṭikkhipitvā
@Footnote: 1 Sī. ābhatakena, Ma. agadāmalakena  2 vi. mahā. 4/128/139

---------------------------------------------------------------------------------------------
page246.
Muttaharītakena bhesajjaṃ karonto paramasantuṭṭhova hoti, ayamassa gilānapaccaye
yathāsāruppasantoso.
    So evaṃpabhedo sabbopa santoso santuṭṭhīti pavuccati. Tena vuttaṃ
"atthato itarītarapaccayasantoso"ti. Itarītarasantuṭṭhiyā saddhiṃ sandassanādividhinā
ānisaṃsavibhāvanavasena, tappaṭipakkhassa atricchatādibhedassa icchāpakatattassa
ādīnavavibhāvanavasena ca pavattā kathā santuṭṭhikathā. Ito parāsupi kathāsu
eseva nayo, visesamattameva pavakkhāma.
    Pavivekakathāti ettha kāyaviveko cittaviveko upadhivivekoti tayo vivekā. 1-
Tesu eko gacchati, eko tiṭṭhati, eko nisīdati, eko seyyaṃ kappeti,
eko gāmaṃ piṇḍāya pavisati, eko paṭikkamati, eko abhikkamati, eko caṅkamaṃ
adhiṭṭhāti. Eko carati, eko viharatīti evaṃ sabbiriyāpathesu sabbakiccesu
gaṇasaṅgaṇikaṃ pahāya vivittavāso kāyaviveko nāma. Aṭṭha samāpattiyo pana
cittaviveko nāma. Nibbānaṃ upadhiviveko nāma. Vuttañhetaṃ:-
           "kāyaviveko ca vivekaṭṭhakāyānaṃ nekkhammābhiratānaṃ, cittaviveko
        ca parisuddhacittānaṃ paramavodānappattānaṃ, upadhiviveko ca nirupadhīnaṃ
        puggalānaṃ visaṅkhāragatānan"ti. 2-
    Vivekoyeva paviveko, pavivekappaṭisaṃyuttā kathā pavivekakathā.
    Asaṃsaggakathāti ettha savanasaṃsaggo dassanasaṃsaggo samullapanasaṃsaggo
sambhogasaṃsaggo kāyasaṃsaggoti pañca 3- saṃsaggā. Tesu idhekacco bhikkhu suṇāti
"amukasmiṃ gāme vā nigame vā itthī abhirūpā dassanīyā pāsādikā paramāya
vaṇṇapokkharatāya samannāgatā"ti, so taṃ sutvā saṃsīdati visīdati na sakkoti brahmacariyaṃ
@Footnote: 1 khu. mahā. 29/33/29 (syā)
@2 khu. mahā. 29/33,229,701/33,172,413 (syā)
@3 Ma. kāyasaṃsaggo gihisaṃsaggoti cha

---------------------------------------------------------------------------------------------
page247.
Sandhāretuṃ, 1- sikkhaṃ paccakkhāya hīnāyāvattati, evaṃ visabhāgārammaṇavasena
uppannakilesasanthavo savanasaṃsaggo nāma. Na heva kho bhikkhu suṇāti, apica
kho sāmaṃ passati itthiṃ abhirūpaṃ dassanīyaṃ pāsādikaṃ paramāya vaṇṇapokkharatāya
samannāgataṃ, so taṃ disvā saṃsīdati visīdati, na sakkoti brahmacariyaṃ sandhāretuṃ 1-
sikkhaṃ paccakkhāya hīnāyāvattati, evaṃ visabhāgārammaṇadassanena uppannakilesasanthavo
dassanasaṃsaggo nāma. Disvā pana aññamaññaṃ ālāpasallāpavasena uppanno
kilesasanthavo samullapanasaṃsaggo nāma. Saha jagghanādīnipi eteneva saṅgaṇhāti.
Attano pana santakaṃ yaṅkiñci mātugāmassa datvā vā adatvā vā tena
dinnagghiyādīnaṃ 2- paribhogavasena uppanno kilesasanthavo sambhogasaṃsaggo nāma.
Mātugāmassa hatthaggāhādivasena uppannakilesasanthavo kāyasaṃsaggo nāma. Yopi
cesa:-
           "gihīhi saṃsaṭṭho viharati ananulomikena saṃsaggena sahasokī
        sahanandī sukhitesu sukhito dukkhitesu dukkhito, uppannesu
        kiccakaraṇīyesu attanā uyyogaṃ āpajjatī"ti 3-
evaṃ vutto ananulomiko gihisaṃsaggo, yo ca sabrahmacārīhipi kilesuppattihetubhūto
saṃsaggo, taṃ sabbaṃ pahāya yvāyaṃ saṃsāre thirataraṃ saṃvegaṃ, saṅkhāresu
tibbabhayasaññaṃ, sarīre paṭikūlasaññaṃ, sabbākusalesu jigucchāpubbaṅgamaṃ hirottappaṃ,
sabbakiriyāsu satisampajaññanti sabbaṃ paccupaṭṭhapetvā kamaladale jalabindu viya
sabbattha alaggabhāvo, ayaṃ sabbasaṃsaggapaṭipakkhāya asaṃsaggo. Tappaṭisaṃyuttā kathā
asaṃsaggakathā.
    Vīriyārambhakathāti ettha vīrassa bhāvo, kammanti vā vīriyaṃ, vidhinā īrayitabbaṃ
pavattetabbanti vā  vīriyaṃ, vīriyañca taṃ akusalānaṃ dhammānaṃ pahānāya kusalānaṃ
@Footnote: 1 Sī. santānetuṃ  2 cha.Ma. dinnassa vanabhaṅgiyādino
@3 saṃ.kha. 17/3/9, khu.mahā. 29/763/468 (syā)

---------------------------------------------------------------------------------------------
page248.
Dhammānaṃ upasampadāya ārambhanaṃ vīriyārambho. Svāyaṃ kāyiko cetasiko cāti duvidho.
Ārambhadhātu nikkamadhātu parakkamadhātu cāti tividho, sammappadhānavasena catubbidho.
So sabbopi yo bhikkhu gamane uppannaṃ kilesaṃ ṭhānaṃ pāpuṇituṃ na deti, ṭhāne
uppannaṃ nisajjaṃ, nisajjāyaṃ uppannaṃ sayanaṃ pāpuṇituṃ na deti, tattha tattheva
ajapadena daṇḍena kaṇhasappaṃ uppīḷetvā gaṇhanto viya, tikhiṇena asiyā
amittaṃ gīvāya paharanto viya ca sīsaṃ ukkhipituṃ adatvā vīriyabalena niggaṇhāti,
tassevaṃ 1- āraddhavīriyassa vasena veditabbo. Tappaṭisaṃyuttā kathā vīriyārambhakathā.
    Sīlakathādīsu duvidhaṃ sīlaṃ lokiyaṃ lokuttarañca. Tattha lokiyaṃ pātimokkhasaṃvarādi
catupārisuddhasīlaṃ, lokuttaraṃ maggasīlaṃ phalasīlañca.  tathā vipassanāya pādakabhūtā saha
upacārena aṭṭha samāpattiyo lokiyo samādhi, maggasampayutto panettha lokuttaro samādhi
nāma. Tathā paññāpi lokiyā sutamayā cintāmayā jhānasampayuttā vipassanāñāṇañca.
Visesato panettha vipassanāpaññā gahetabbā, lokuttarā maggapaññā phalapaññā ca.
Vimuttītipi ariyaphalavimutti nibbānañca. Apare pana tadaṅgavikkhambhanasamuccheda-
vimuttīnampi vasenettha atthaṃ vaṇṇenti. Vimuttiñāṇadassanampi ekūnavīsatividhaṃ
paccavekkhaṇañāṇaṃ. Iti imesaṃ sīlādīnaṃ saddhiṃ sandassanādividhinā
anekākāravokāraānisaṃsavibhāvanavasena ceva tappaṭipakkhānaṃ dussīlyādīnaṃ
ādīnavavibhāvanavasena ca pavattā kathā, tappaṭisaṃyuttā kathā vā sīlādikathā nāma.
    Ettha ca "attanā ca appiccho hoti, appicchakathañca paresaṃ kattā"ti 2-
"santuṭṭho hoti itarītarena cīvarena, itarītaracīvarasantuṭṭhiyā ca vaṇṇavādī"ti 3-
ca ādivacanato sayañca appicchatādiguṇasamannāgatena paresampi tadatthāya
hitajjhāsayena pavattetabbā tathārūpī kathā, yā idha abhisallekhikādibhāvena visesetvā
@Footnote: 1 Sī.,Ma. tassevaṃ vīriyārambho  2 Ma.mū. 12/252/215, aṅ. dasaka. 24/70/104
@3 saṃ.ni. 16/144/186, khu.cūḷa. 30/691/364 (syā)

---------------------------------------------------------------------------------------------
page249.
Vuttā appicchakathādīti veditabbā. Kārakasseva hi kathā visesato adhippetatthasādhinī.
Tathā hi vakkhati "kalyāṇamittassetaṃ meghiya bhikkhuno pāṭikaṅkhaṃ .pe. Akasiralābhī"ti.
    Evarūpiyāti 1- īdisāya yathāvuttāya. Nikāmalābhīti yathicchitalābhī yathārucilābhī,
sabbakālaṃ imā kathā sotuṃ vicāretuñca yathāsukhaṃ labhanto. Akicchalābhīti niddukkhalābhī.
Akasiralābhīti vipulalābhī.
    Āraddhavīriyoti paggahitavīriyo. Akusalānaṃ dhammānaṃ pahānāyāti
akosallasambhūtaṭṭhena akusalānaṃ pāpadhammānaṃ pajahanatthāya. Kusalānaṃ dhammānanti
kucchitānaṃ salanādiatthena anavajjaṭṭhena ca kusalānaṃ sahavipassanānaṃ maggaphaladhammānaṃ.
Upasampadāyāti sampādanāya, attano santāne uppādanāya. Thāmavāti
ussoḷhisaṅkhātena vīriyathāmena samannāgato. Daḷhaparakkamoti thiraparakkamo
asithilavīriyo. Anikkhittadhuroti anorohitadhuro 2- anosakkitavīriyo.
    Paññavāti vipassanāpaññāya paññavā. Udayatthagāminiyāti pañcannaṃ khandhānaṃ
udayañca vayañca paṭivijjhantiyā ariyāyāti vikkhambhanavasena kilesehi ārakā
dūre ṭhitāya niddosāya. Nibbedhikāyāti nibbedhabhāgiyāya. Sammā
dukkhakkhayagāminiyāti vaṭṭadukkhassa khepanato "dukkhakkhayo"ti laddhanāmaṃ ariyamaggaṃ
sammā hetunā ñāyena gacchantiyā.
    Imesu ca pana pañcasu dhammesu sīlaṃ vīriyaṃ paññā ca yogino ajjhattikaṃ
aṅgaṃ, itaradvayaṃ bāhiraṃ aṅgaṃ. Tathāpi kalyāṇamittasannissayeneva sesaṃ catubbidhaṃ
ijjhati, 3- kalyāṇamittassevettha bahupakārataṃ dassento satthā "kalyāṇamittassetaṃ
meghiya bhikkhuno pāṭikaṅkhan"tiādinā desanaṃ vaḍḍheti. Tattha pāṭikaṅkhanti
@Footnote: 1 cha.Ma. evarūpāYu.., khu.u. 25/31/142-3
@2 Ma. anoropitadhuro  3 ka. icchati

---------------------------------------------------------------------------------------------
page250.
Ekaṃsena icchitabbaṃ, avassaṃbhāvīti attho. Yanti kiriyāparāmasanaṃ. Idaṃ vuttaṃ
hoti:- "sīlavā bhavissatī"ti ettha yadetaṃ kalyāṇamittassa bhikkhuno sīlavantatāya
bhavanaṃ sīlasampannattaṃ, tassa bhikkhuno sīlasampannattā etaṃ tassa pāṭikaṅkhaṃ,
avassaṃbhāvī ekaṃseneva tassa tattha niyojanatoti adhippāyo. Pātimokkhasaṃvarasaṃvuto
viharissatītiādīsupi eseva nayo.
    Evaṃ bhagavā sadevake loke uttamakalyāṇamittasaṅkhātassa attano vacanaṃ
anādiyitvā taṃ vanasaṇḍaṃ pavisitvā tādisaṃ vippakāraṃ pattassa āyasmato
meghiyassa kalyāṇamittatādinā sakalaṃ sāsanasampattiṃ dassetvā idānissa tattha
ādarajātassa pubbe yehi kāmavitakkādīhi upaddutattā kammaṭṭhānaṃ na sampajji,
tassa tesaṃ ujuvipaccanīkabhūtattā ca bhāvanānayaṃ pakāsetvā tato paraṃ arahattassa
kammaṭṭhānaṃ ācikkhanto "tena ca pana meghiya bhikkhunā imesu pañcasu dhammesu
patiṭṭhāya cattāro dhammā uttari bhāvetabbā"tiādimāha. Tattha tenāti evaṃ
kalyāṇamittasannissayena yathāvuttasīlādiguṇasamannāgatena. Tenevāha "imesu
pañcasu dhammesu patiṭṭhāyā"ti. Uttarīti āraddhataruṇavipassanassa rāgādiparipanthā 1-
ce uppajjeyyuṃ, tesaṃ visodhanatthaṃ tato uddhaṃ cattāro dhammā
bhāvetabbā uppādetabbā vaḍḍhetabbā ca.
    Asubhāti ekādasasu asubhakammaṭṭhānesu yathārahaṃ yattha katthaci asubhabhāvanā.
Rāgassa pahānāyāti kāmarāgassa pajahanatthāya. Ayamattho sālilāyakopamāya
vibhāvetabbo:- eko hi puriso asitaṃ gahetvā koṭito paṭṭhāya sālikkhette
sāliyo lāyati, athassa vatiṃ bhinditvā gāvo pavisiṃsu. So asitaṃ ṭhapetvā yaṭṭhiṃ
ādāya teneva maggena gāvo nīharitvā vatiṃ pākatikaṃ katvā puna asitaṃ
gahetvā  sāliyo lāyi. Tattha sālikkhettaṃ viya buddhasāsanaṃ daṭṭhabbaṃ, sālilāyako
@Footnote: 1 cha.Ma. rāgādiparissayā

---------------------------------------------------------------------------------------------
page251.
Viya yogāvacaro, asitaṃ viya paññā, lāyanakālo vipassanāyaṃ kammakaraṇakālo,
yaṭṭhi viya asubhakammaṭṭhānaṃ, vati viya saṃvaro, vatiṃ bhinditvā gāvīnaṃ pavisanaṃ viya
sahasā appaṭisaṅkhāya pamādaṃ āgamma rāgassa uppajjanaṃ, asitaṃ ṭhapetvā yaṭṭhiṃ
ādāya paviṭṭhamaggeneva gāvo nīharitvā vatiṃ paṭipākatikaṃ katvā puna ṭhitaṭṭhānato
paṭṭhāya sālilāyanaṃ viya asubhakammaṭṭhānena rāgaṃ vikkhamketvā puna vipassanāya
kammakaraṇakāloti idamettha upamāsaṃsandanaṃ. Evaṃbhūtaṃ bhāvanāvidhiṃ sandhāya vuttaṃ
"asubhā bhāvetabbā rāgassa pahānāyā"ti.
    Mettāti mettākammaṭṭhānaṃ. Byāpādassa pahānāyāti vuttanayeneva
uppannassa kopassa pajahanatthāya. Ānāpānassatīti soḷasavatthukā ānāpānassati.
Vitakkupacchedāyāti vuttanayeneva uppannānaṃ vitakkānaṃ upacchedanatthāya.
Asmimānasamugghātāyāti asmīti uppajjanakassa navavidhassa mānassa samucchedanatthāya.
Aniccasaññinoti hutvā abhāvato udayabbayavantato pabhaṅguto 1- tāvakālikato
aniccapaṭikkhato ca "sabbe saṅkhārā aniccā"ti 2- pavattaaniccānupassanāvasena
aniccasaññino. Anattasaññā saṇṭhātīti asārakato avasavattanato parato rittato
suññato ca "sabbe dhammā anattā"ti 2- evaṃ pavattā anattānupassanāsaṅkhātā
anattasaññā citte saṇṭhāti, atidaḷhaṃ patiṭṭhāti. Aniccalakkhaṇe hi diṭṭhe
anattalakkhaṇaṃ diṭṭhameva hoti. Tīsu hi lakkhaṇesu ekasmiṃ diṭṭhe itaradvayaṃ
diṭṭhameva hoti. Tena vuttaṃ "aniccasaññino hi meghiya anattasaññā saṇṭhātī"ti
anattalakkhaṇe diṭṭhe asmīti uppajjanakamāno suppajahova 3- hotīti āha
"anattasaññī asmimānasamugghātaṃ pāpuṇātī"ti. Diṭṭheva dhamme nibbānanti
diṭṭheyeva dhamme imasmiṃyeva attabhāve apaccayaparinibbānaṃ pāpuṇāti. Ayamettha
saṅkhepo, vitthārato pana asubhādibhāvanānayo visuddhimagge 4- vuttanayena gahetabbo.
@Footnote: 1 Ma. pabhaṅgurato  2 Ma.mū. 12/353/316, khu.dha. 25/277-8/64,
@khu.cūḷa. 30/334/163 (syā)  3 Ma. samugghātova  4 visuddhi. 1/226 (syā)

---------------------------------------------------------------------------------------------
page252.
    Etamatthaṃ viditvāti etaṃ āyasmato meghiyassa micchāvitakkacorehi
kusalabhaṇḍupacchedasaṅkhātaṃ atthaṃ jānitvā. Imaṃ udānanti imaṃ kāmavitakkādīnaṃ
avinodane vinodane ca ādīnavānisaṃsadīpakaṃ  1- udānaṃ udānesi.
     Tattha khuddāti hīnā lāmakā. Vitakkāti kāmavitakkādayo tayo pāpavitakkā. Te
hi sabbavitakkehi patikiṭṭhatāya idha khuddāti vuttā "na ca khuddamācare"tiādīsu 2-
viya. Sukhumāti ñātivitakkādayo adhippetā. Ñātivitakko janapadavitakko
amarāvitakko parānuddayatāpaṭisaṃyutto vitakko lābhasakkārasilokapaṭisaṃyutto vitakko
anavaññattipaṭisaṃyutto vitakkoti ete hi vitakkā kāmavitakkādayo viya dāruṇā
na hontīti anoḷārikasabhāvatāya sukhumāti vuttā. Anugatāti cittena anuvattitā.
Vitakke hi uppajjamāne cittaṃ tadanugatameva hoti tassa ārammaṇābhiniropanato.
"anuggatā"tipi pāḷi anuṭṭhitāti attho. Manaso ubbilāpāti 3- cetaso
ubbilāvitattakaRā. 4-
    Ete avidvā manaso vitakketi ete kāmavitakkādike manovitakke
assādādīnavanissaraṇato ñātatīraṇapahānapariññāhi yathābhūtaṃ ajānanto. Hurāhuraṃ
dhāvati bhantacittoti appahīnamicchāvitakkattā anavaṭṭhitacitto "kadāci rūpe,
kadāci sadde"tiādinā tasmiṃ tasmiṃ ārammaṇe assādādivasena aparāparaṃ
dhāvati paribbhamati. Atha vā hurāhuraṃ dhāvati bhantacittoti apariññātavitakkattā
tannimittānaṃ avijjātaṇhānaṃ vasena paribbhantamānaso 5- idhalokato paralokaṃ
ādānanikkhepehi aparāparaṃ dhāvati saṃsaratīti attho.
    Ete ca vidvā manaso vitakketi ete pana yathāvuttappabhede kāmavitakkādike
manovitakke assādādito yathābhūtaṃ jānanto. Ātāpiyoti vīriyavā. Saṃvaratīti
@Footnote: 1 Sī. avinodane ca ādīnavaṃ vinodane ānisaṃsadīpakaṃ
@2 khu.khu. 25/9(3)/14, khu.su. 25/145/362
@3 cha.Ma. uppilāvā.., khu.u. 25/31/143
@4 cha.Ma. uppilāvitattakarā  5 cha.Ma. paribbhamanamānaso

---------------------------------------------------------------------------------------------
page253.
Pidahati. Satimāti satisampanno. Anuggateti dullabhavasena anuppanne. Idaṃ vuttaṃ
hoti:- ete vuttappakāre kāmavitakkādike manovitakke cittassa
ubbilāvitahetutāya 1- manaso ubbilāpe 2- vidvā vipassanāpaññāsahitāya maggapaññāya
sammadeva jānanto tassa sahāyabhūtānaṃ sammāvāyāmasatīnaṃ atthitāya ātāpiyo
satimā te ariyamaggabhāvanāya āyatiṃ uppattirahe anuggate anuppanne eva
maggakkhaṇe saṃvarati ñāṇasaṃvaravasena pidahati, āgamanapathaṃ pacchindati, evaṃbhūto ca
catusaccasambodhena 3- buddho ariyasāvako arahattādhigamena asesaṃ anavasesaṃ
ete kāmavitakkādike pajahāsi samucchindīti. Etthāpi "anugate"tipi paṭhanti,
tassattho heṭṭhā vuttoyeva.
                       Paṭhamasuttavaṇṇanā niṭṭhitā.
                        ----------------
                         2. Uddhatasuttavaṇṇanā
    [32] Dutiye kusinārāyanti kusinārāyaṃ nāma mallarājūnaṃ nagare.
Upavattane mallānaṃ sālavaneti yathā hi anurādhapurassa thūpārāmo, evaṃ kusinārāya
uyyānaṃ dakkhiṇapacchimadisāya hoti. Yathā thūpārāmato dakkhiṇadvārena
nagarapavisanamaggo pācīnamukho gantvā uttarena nivattati, evaṃ uyyānato
sālapanti pācīnamukhā gantvā uttarena nivattā, tasmā "upavattanan"ti
vuccati. Tasmiṃ upavattane mallarājūnaṃ sālavane. Araññakuṭikāyanti sālapantiyā
avidūre rukkhagacchasañchannaṭṭhāne katā kuṭikā, taṃ sandhāya vuttaṃ "araññakuṭikāyaṃ
viharantī"ti. Te pana bhikkhū paṭisaṅkhānavirahitā ossaṭṭhavīriyā pamattavihārino,
tena vuttaṃ "uddhatā"tiādi.
@Footnote: 1 cha.Ma. uppilāvita...  2 cha.Ma. uppilāve
@3 cha.Ma. catusaccappabodhena

---------------------------------------------------------------------------------------------
page254.
    Tattha uddhaccabahulattā avūpasantacittatāya uddhatā. Tucchabhāvena māno naḷo
viyāti naḷo, mānasaṅkhāto uggato naḷo etesanti unnaḷā, uggatatucchamānāti
attho. Pattacīvaramaṇḍanādicāpallena samannāgatattā bahukatāya 1- vā capalā.
Pharusavācatāya mukhena kharāti mukhaRā. Tiracchānakathābahulatāya vikiṇṇā byākulā
vācā etesanti vikiṇṇavācā, muṭṭhā naṭṭhā sati etesanti muṭṭhassatino.
Sativirahitā pamādavihārinoti attho. Sabbena sabbaṃ sampajaññābhāvato asampajānā.
Gaddūhanamaggampi kālaṃ cittasamādhānassa abhāvato na samāhitāti asamāhitā.
Lolasabhāvattā bhantamigasappaṭibhāgatāya vibbhantacittā. Manacchaṭṭhānaṃ indriyānaṃ
asaṃvaraṇato asaññatindriyatāya 2- pākatindriyā.
    Etamatthaṃ viditvāti etaṃ tesaṃ bhikkhūnaṃ uddhaccādivasena pamādavihāraṃ
jānitvā. Imaṃ udānanti imaṃ pamādavihāre appamādavihāre ca yathākkamaṃ
ādīnavānisaṃsavibhāvanaṃ udānaṃ udānesi.
    Tattha arakkhitenāti satiārakkhābhāvena aguttena. Kāyenāti chaviññāṇakāyena
cakkhuviññāṇena hi rūpaṃ disvā tattha nimittānubyañjanaggahaṇavasena
abhijjhādippavattito viññāṇadvārassa satiyā arakkhitabhāvato. Sotaviññāṇādīsupi
eseva nayo. Evaṃ chaviññāṇakāyassa arakkhitabhāvaṃ sandhāyāha "arakkhitena kāyenā"ti.
Keci pana "kāyenā"ti atthaṃ vadanti, tesampi vuttanayeneva atthayojanāya sati
yujjeyya. Apare pana "arakkhitena cittenā"ti paṭhanti, 3- tesampi vuttanayo eva
attho. Micchādiṭṭhihatenāti sassatādimicchābhinivesadūsitena. Thinamiddhābhibhūtenāti
cittassa akalyatālakkhaṇena thinena kāyassa akalyatālakkhaṇena middhena ca
ajjhotthatena, tena kāyena cittenāti vā sambandho. Vasaṃ mārassa gacchatīti
@Footnote: 1 Ma. lahukatāya  2 Ma. arakkhitindriyatāya
@3 Sī.,ka. vadanti

---------------------------------------------------------------------------------------------
page255.
Kilesamārādikassa sabbassapi mārassa vasaṃ yathākāmakaraṇīyataṃ upagacchati, tesaṃ
visayaṃ nātikkamatīti attho.
    Imāya hi gāthāya bhagavā ye satiārakkhābhāvena sabbaso arakkhitacittā,
yonisomanasikārassa hetubhūtāya paññāya abhāvato ayoniso ummujjanena
niccantiādinā vipariyesagāhino, tato eva kusalakiriyāya vīriyārambhābhāvato
kosajjābhibhūtā 1- te vaṭṭato 1- sīsaṃ na ukkhipissantīti tesaṃ bhikkhūnaṃ
pamādavihāragarahāmukhena vaṭṭaṃ dassetvā idāni vivaṭṭaṃ dassetuṃ "tasmā
rakkhitacittassā"ti dutiyaṃ gāthamāha.
    Tattha tasmā rakkhitacittassāti yasmā arakkhitacitto mārassa yathākāmakaraṇīyo
hutvā saṃsāreyeva hoti, tasmā satisaṃvarena manacchaṭṭhānaṃ indriyānaṃ rakkhanena
pidahanena rakkhitacitto assa. Citte hi rakkhite cakkhvādiindriyāni rakkhitāneva
hontīti. Sammāsaṅkappagocaroti yasmā micchāsaṅkappagocaro tathā tathā ayoniso
vitakketvā nānāvidhāni micchādassanāni gaṇhanto micchādiṭṭhihatena cittena
mārassa yathākāmakaraṇīyo hoti, tasmā yonisomanasikārena kammaṃ karonto
nekkhammasaṅkappādisammāsaṅkappagocaro assa, jhānādisampayuttaṃ sammāsaṅkappameva
attano cittassa pavattiṭṭhānaṃ kareyya. Sammādiṭṭhipurekkhāroti
sammāsaṅkappagocaratāya vidhūtamicchādassano puretaraṃyeva kammassakatālakkhaṇaṃ, tato
yathābhūtañāṇalakkhaṇañca sammādiṭṭhiṃ pubbaṅgamaṃ 2- katvā pubbe vuttanayeneva
sīlasamādhīsu yutto payutto vipassanaṃ ārabhitvā saṅkhāre sammasanto ñatvāna
udayabbayaṃ pañcasu upādānakkhandhesu samapaññāsāya ākārehi uppādaṃ nirodhañca
vavatthapetvā yudayabbayañāṇaṃ adhigantvā tato paraṃ bhaṅgānupassanādivasena
@Footnote: 1-1 cha.Ma. saṃsāravaṭṭato  2 cha.Ma. purato

---------------------------------------------------------------------------------------------
page256.
Vipassanaṃ ussukkāpetvā anukkamena ariyamaggaṃ gaṇhanto aggamaggena
thinamiddhābhibhū bhikkhu sabbā duggatiyo jaheti, evaṃ so heṭṭhimamaggavajjhānaṃ
kilesānaṃ paṭhamameva pahīnattā diṭṭhivippayuttalobhasahagatacittuppādesu
uppajjanakathinamiddhānaṃ adhigatena arahattamaggena samucchindanato tadekaṭṭhānaṃ
mānādīnampi pahīnattā sabbaso bhinnakileso khīṇāsavabhikkhu tividhadukkhatāyogena
duggatisaṅkhātā sabbāpi gatiyo ucchinnabhavamūlattā jahe pajaheyya, tāsaṃ parabhāge
nibbāne patiṭṭheyyāti attho.
                       Dutiyasuttavaṇṇanā niṭṭhitā.
                         --------------
                        3. Gopālakasuttavaṇṇanā
    [33] Tatiye kosalesūti kosalā nāma janapadavāsino 1- rājakumārā,
tesaṃ nivāso ekopi janapado "kosalā"tveva vuccati, tesu kosalesu janapade.
Cārikaṃ caratīti aturitacārikāvasena janapadacārikaṃ carati. Mahatāti guṇamahattenapi
mahatā, aparicchinnasaṅkhyattā saṅkhyāmahattenapi mahatā. Bhikkhusaṃghenāti
diṭṭhisīlasāmaññasaṃhatena samaṇagaṇena. Saddhinti ekato. Maggā okkammāti
maggato apakkamitvā. Aññataraṃ rukkhamūlanti ghanapattasākhāviṭapasampannassa
sandacchāyassa mahato rukkhassa samīpasaṅkhātaṃ mūlaṃ.
    Aññataro gopālakoti eko gogaṇarakkhako, nāmena pana nando
nāma. So kira aḍḍho mahaddhano mahābhogo, yathā keṇiyo jaṭilo pabbajjāvesena,
evaṃ anāthapiṇḍikassa goyūthaṃ rakkhanto gopālakattena rājapīḷaṃ
@Footnote: 1 cha.Ma. jānapadino

---------------------------------------------------------------------------------------------
page257.
Pariharanto 1- attano kuṭumbaṃ rakkhati. So kālena kālaṃ pañcagorase gahetvā
mahāseṭṭhissa santikaṃ āgantvā niyyādetvā satthu santikaṃ gantvā satthāraṃ
passati, dhammaṃ suṇāti, attano ca vasanaṭṭhānaṃ āgamanatthāya satthāraṃ yācati.
Satthā tasseva ñāṇaparipākaṃ āgamayamāno agantvā aparabhāgena mahatā
bhikkhusaṃghena parivuto janapadacārikaṃ caranto "idānissa ñāṇaṃ paripakkan"ti
ñatvā tassa vasanaṭṭhānassa avidūre maggā okkamma aññatarasmiṃ rukkhamūle
nisīdi tassa āgamanaṃ āgamayamāno. Nandopi kho "satthā kira janapadacārikaṃ
caranto ito āgacchatī"ti sutvā haṭṭhatuṭṭho vegena gantvā satthāraṃ upasaṅkamitvā
vanditvā katapaṭisanthāro ekamantaṃ nisīdi, athassa bhagavā dhammaṃ desesi. So
sotāpattiphale patiṭṭhahitvā bhagavantaṃ nimantetvā sattāhaṃ pāyāsadānaṃ adāsi,
sattame divase bhagavā anumodanaṃ katvā pakkāmi. Tena vuttaṃ "ekamantaṃ
nisinnaṃ kho taṃ gopālakaṃ bhagavā dhammiyā kathāya sandassesi .pe.
Uṭaṭhāyāsanā pakkāmī"ti.
    Tattha sandassesīti "ime dhammā kusalā, ime dhammā akusalā"tiādinā 2-
kusalādidhamme kammavipāke idhalokaparaloke paccakkhato dassento anupubbikathāvasāne
cattāri ariyasaccāni sammā dassesi. Samādapesīti "saccādhigamāya ime
nāma dhammā attani uppādetabbā"ti sīlādidhamme sammā gaṇhāpetvā tesu
taṃ patiṭṭhāpesi. Samuttejesīti te dhammā samādinnā anukkamena bhāviyamānā
nibbedhabhāgiyā hutvā tikkhavisadā yathā khipapaṃ ariyamaggaṃ āvahanti, tathā sammā
uttejesi sammadeva tejesi. 3- Sampahaṃsesīti bhāvanāya pubbenāparaṃ
visesabhāvadassanena cittassa pamodāpanavasena suṭṭhu pahaṃsesi. Apicettha
@Footnote: 1 cha.Ma. apaharanto  2 abhi.saṅ. 34/1384-5/308
@3 Sī. tathā samuttejesi sammā uttejesi

---------------------------------------------------------------------------------------------
page258.
Sāvajjānavajjadhammesu dukkhādīsu ca sammohavinodanena sandassanaṃ, sammāpaṭipattiyaṃ
pamādāpanodanena samādapanaṃ, cittassālasiyāpattivinodanena samuttejanaṃ,
sammāpaṭipattisiddhiyā sampahaṃsanaṃ veditabbaṃ. Evaṃ so bhagavato sāmukkaṃsikāya
dhammadesanāya sotāpattiphale patiṭṭhahi. Adhivāsesīti tena diṭṭhasaccena "adhivāsetu
me bhante bhagavā"tiādinā 1- nimantito kāyaṅgavācaṅgaṃ acopento citteneva
adhivāsesi sādiyi. Tenevāha "tuṇhībhāvenā"ti.
    Appodakapāyāsanti nirudakapāyāsaṃ. Paṭiyādāpetvāti sampādetvā
sajjetvā. Navañca sappinti navanītaṃ gahetvā tāvadeva vilīnaṃ maṇḍasappiñca
paṭiyādāpetvā. Sahatthāti ādarajāto sahattheneva parivisanto. Santappesīti
paṭiyattaṃ bhojanaṃ bhojesi. Sampavāresīti "alaṃ alan"ti vācāya paṭikkhipāpesi.
Bhuttāvinti katabhattakiccaṃ. Onītapattapāṇinti pattato apanītapāṇiṃ,
dhotapattapāṇin"tipi pāṭho, dhotapattahatthanti attho. Nīcanti anuccaṃ āsanaṃ gahetvā
āsaneyeva nisīdanaṃ ariyadesavāsīnaṃ cārittaṃ, so pana satthu santike upacāravasena
paññattassa dāruphalakāsanassa samīpe nisīdi. Dhammiyā kathāyātiādi sattame
divase kataṃ anumodanaṃ sandhāya vuttaṃ. So kira sattāhaṃ bhagavantaṃ bhikkhusaṃghañca
tattha vasāpetvā mahādānaṃ pavattesi, sattame pana divase appodakapāyāsadānaṃ
adāsi, satthā tassa tasmiṃ attabhāve uparimaggatthāya ñāṇaparipākābhāvato
anumodanameva katvā pakkāmi.
    Sīmantarikāyāti sīmantare, tassa gāmassa anantaraṃ. Gāmavāsino kira
ekaṃ taḷākaṃ nissāya tena saddhiṃ kalahaṃ akaṃsu. So te abhibhavitvā taṃ taḷākaṃ
gaṇhi. Tena baddhāghāto eko puriso taṃ satthu pattaṃ gahetvā dūre
@Footnote: 1 dī.mahā. 10/161/87, Ma.mū. 13/84/62

---------------------------------------------------------------------------------------------
page259.
Anugantvā "nivattāhi upāsakā"ti vutte bhagavantaṃ vanditvā padakkhiṇaṃ
katvā bhikkhusaṃghassa ca añjaliṃ katvā yāva dassanūpacārasamatikkamā
dasanakhasamodhānasamujjalaṃ añjaliṃ sirasi paggayha paṭinivattitvā dvinnaṃ gāmānamantare
araññapadese ekakaṃ gacchantaṃ sarena vijjhitvā māresi. Tena vuttaṃ "acirapakkantassa
.pe. Voropesī"ti. Kenacideva karaṇīyena ohiyitvā pacchā
gacchantā bhikkhū taṃ tathā mataṃ disvā bhagavato tamatthaṃ ārocesuṃ, taṃ sandhāya
vuttaṃ "atha kho sambahulā bhikkhū"tiādi.
    Etamatthaṃ viditvāti yasmā diṭṭhisampannaṃ ariyasāvakaṃ nandaṃ mārentena
purisena ānantariyakammaṃ bahulaṃ apuññaṃ pasutaṃ, tasmā yaṃ corehi verīhi ca
kattabbaṃ, tatopi ghorataraṃ imesaṃ sattānaṃ micchāpaṇihitaṃ cittaṃ karotīti imamatthaṃ
jānitvā tadatthadīpanaṃ imaṃ udānaṃ udānesi.
    Tattha diso disanti dūsako dūsanīyaṃ coro coraṃ, disvāti vacanaseso.
Yantaṃ kayirāti yaṃ tassa anayabyasanaṃ kareyya, dutiyapadepi eseva nayo. Idaṃ
vuttaṃ hoti:- eko ekassa mittadubbhī coro puttadārakhettavatthugomahiṃsādīsu
aparajjhanto yassa aparajjhati, tampi tatheva attani aparajjhantaṃ coraṃ disvā,
verī vā pana kenacideva kāraṇena baddhaveraṃ veriṃ disvā attano kakkhaḷatāya
dāruṇatāya yantassa anayabyasanaṃ kareyya, puttadāraṃ vā pīḷeyya, khettādīni
vā nāseyya, jīvitā vā voropeyya, dasasu akusalakammapathesu micchāṭhapitattā
micchāpaṇihitaṃ cittaṃ pāpiyo na tato kare, taṃ purisaṃ pāpataraṃ tato kareyya.
Vuttappakāro hi diso vā verī vā disassa vā verino vā imasmiṃyeva
attabhāve dukkhaṃ vā uppādeyya, jīvitakkhayaṃ vā kareyya. Idampana

---------------------------------------------------------------------------------------------
page260.
Akusalakammapathesu micchāṭhapitaṃ cittaṃ diṭṭheva dhamme anayabyasanaṃ pāpeti,
attabhāvasatasahassesupi catūsu apāyesu khipitvā sīsamassa ukkhipituṃ na detīti.
                       Tatiyasuttavaṇṇanā niṭṭhitā.
                         ---------------
                       4. Yakkhapahārasuttavaṇṇanā
    [34] Catutthe kapotakandarāyanti evaṃnāmake vihāre. Tasmiṃ kira
pabbatakandare pubbe bahū kapotā vasiṃsu, tena sā pabbatakandarā 1-
"kapotakandarā"ti vuccati. Aparabhāge tattha katavihāropi "kapotakandā"tveva
paññāyittha. Tena vuttaṃ "kapotakandarāyan"ti evaṃnāmake vihāre"ti. Juṇhāya
rattiyāti sukkapakkharatti yaṃ. Navoropitehi kesehīti aciraohāritehi kesehi,
itthambhūtalakkhaṇe cetaṃ karaṇavacanaṃ. Abbhokāseti yattha uparicchadanaṃ parikkhepaṃ vā
natthi, tādise ākāsaṅgaṇe.
    Tattha āyasmā sāriputto suvaṇṇavaṇṇo, āyasmā mahāmoggallāno
nīluppalavaṇṇo. Ubhopi pana te mahātherā udiccabrāhmaṇajaccā kappānaṃ
satasahassādhikaṃ ekaṃ asaṅkhyeyyaṃ abhinīhārasampannā chaḷabhiññāpaṭisambhidāppattā
mahākhīṇāsavā sabbasamāpattilābhino 2- sattasaṭṭhiyā sāvakapāramiñāṇānaṃ matthakaṃ
pattā etaṃ kapotakandaravihāraṃ upasobhayantā ekaṃ kanakaguhaṃ paviṭṭhā dve
sīhā viya. Ekaṃ vijambhanabhūmiṃ otiṇṇā dve byagghā viya, ekaṃ supupphitasālavanaṃ
paviṭṭhā dve chaddantanāgarājāno viya, ekaṃ simbalivanaṃ paviṭṭhā dve
supaṇṇarājāno viya, ekaṃ naravāhanayānaṃ abhiruḷhā dve vessavaṇā viya, ekaṃ
@Footnote: 1 Sī. upaccakā  2 cha.Ma. samāpattilābhino

---------------------------------------------------------------------------------------------
page261.
Paṇḍukambalasilāsanaṃ abhinisinnā dve sakkā viya, ekavimānabbhantaragatā dve
mahābrahmāno viya, ekasmiṃ gaganaṭṭhāne ṭhitāni dve candamaṇḍalāni viya,
dve sūriyamaṇḍalāni viya ca virocesuṃ. Tesu āyasmā mahāmoggallāno tuṇhī
nisīdi, āyasmā pana sāriputto samāpajji. Tena vuttaṃ "aññataraṃ samādhiṃ
samāpajjitvā"ti.
    Tattha aññataraṃ samādhinti upekkhābrahmavihārasamāpattiṃ. Keci
saññāvedayitanirodhasamāpattin"ti vadanti, apare panāhu "āruppapādakaṃ
phalasamāpattin"ti. Imā eva hi tisso kāyarakkhaṇasamatthā samāpattiyo. Tattha
nirodhasamāpattiyā samādhipariyāyasambhavo heṭṭhā vuttoyeva, pacchimaṃyeva pana ācariyā
vaṇṇenti. Uttarāya disāya dakkhiṇadisaṃ gacchatīti uttarāya disāya yakkhasamāgamaṃ
gantvā attano bhavanaṃ gantuṃ dakkhiṇadisaṃ gacchanti. Paṭibhāti manti upaṭṭhāti mama.
Manti hi paṭisaddayogena sāmiatthe upayogavacanaṃ, imassa sīse pahāraṃ dātuṃ
cittaṃ me uppajjatīti attho. So kira purimajātiyaṃ there baddhāghāto, tenassa
theraṃ disvā paduṭṭhacittassa evaṃ ahosi. Itaro pana sappaññajātiko, tasmā
taṃ paṭisedhento "alaṃ sammā"tiādimāha. Tattha mā āsādesīti mā ghaṭṭesi,
mā pahāraṃ dehīti vuttaṃ hoti. Uḷāroti uḷārehi uttamehi sīlādiguṇehi
samannāgato.
    Anādiyitvāti ādaraṃ akatvā, tassa vacanaṃ aggahetvā. Yasmā pana
tassa vacanaṃ aggaṇhanto taṃ anādiyanto nāma hoti, tasmā vuttaṃ "taṃ yakkhaṃ
anādiyitvā"ti. Sīse pahāraṃ adāsīti sabbathāmena ussāhaṃ janetvā ākāse
ṭhitova sīse khaṭakaṃ adāsi, muddhani muṭṭhighātaṃ akāsīti attho. Tāva mahāti
thāmamahattena tattakaṃ mahanto pahāro ahosi. Tena pahārenāti tena pahārena

---------------------------------------------------------------------------------------------
page262.
Kāraṇabhūtena. Sattaratananti pamāṇamajjhimassa purisassa ratanena sattaratanaṃ. Soti
yakkho. 1- Nāganti hatthināgaṃ. Osādeyyāti paṭhaviyaṃ osīdāpeyya nimujjāpeyya.
"osāreyyā"tipi pāṭho, cuṇṇavicuṇṇaṃ kareyyāti attho. Aḍḍhaṭṭhamaratananti
aḍḍhena aṭṭhannaṃ pūraṇāni aḍḍhaṭṭhamāni, aḍḍhaṭṭhamāni ratanāni pamāṇaṃ
etassāti aḍḍhaṭṭhamaratano, taṃ aḍḍhaṭṭhamaratanaṃ. Mahantaṃ pabbatakūṭanti
kelāsakūṭappamāṇaṃ vipulaṃ girikūṭaṃ. Padāleyyāti sakalikākārena bhindeyya. Api
osādeyya, api padāleyyāti sambandho.
    Tāvadeva cassa sarīre mahāpariḷāho uppajji, so vedanāturo ākāse
ṭhātuṃ asakkonto bhūmiyaṃ pati, taṃkhaṇaññeva aṭṭhasaṭṭhisahassādhikayojanasatasahassubbedhaṃ
sinerumpi pabbatarājānaṃ sandhārentī catunahutādhikadviyojanasatasahassabahalā
mahāpaṭhavī taṃ pāpasattaṃ dhāretuṃ asakkontī viya vivaramadāsi. Avīcito jālā
uṭṭhahitvā kandantaṃyeva taṃ gaṇhiṃsu, so kandanto vippalapanto pati. Tena
vuttaṃ "atha ca pana 2- so yakkho `ḍayhāmi ḍayhāmī'ti vatvā tattheva
mahāniraye apatāsī"ti. 3- Tattha apatāsīti 2- apati.
    Kimpana so yakkhattabhāveneva nirayaṃ upagacchīti? na upagacchi, yaṃ hettha
Diṭṭhadhammavedanīyaṃ pāpakammaṃ ahosi, tassa balena yakkhattabhāve mahantaṃ dukkhaṃ
anubhavi. Yampana upapajjavedanīyaṃ ānantariyakammaṃ, tena cutianantaraṃ niraye
uppajjīti. Therassa pana samāpattibalena upatthambhitasarīrassa na koci vikāro
ahosi. Samāpattito avuṭṭhitakāle hi taṃ yakkho pahari, tathā paharantaṃ taṃ
dibbacakkhunā disvā āyasmā mahāmoggallāno dhammasenāpatiṃ upasaṅkami,
upasaṅkamanasamakālameva ca dhammasenāpati samāpattito vuṭṭhāsi. Atha naṃ
@Footnote: 1 cha.Ma. soti yakkhoti pāṭhā na dissanti  2 Sī.,Ma.,ka. atha kho
@3 Sī.,Ma.,ka. mahāniraye avatthāsīti  4 Sī.,Ma.,ka. avatthāsīti

---------------------------------------------------------------------------------------------
page263.
Mahāmoggallāno taṃ sarīravuttiṃ 1- pucchi, sopissa byākāsi, tena vuttaṃ "addasā
kho āyasmā mahāmoggallāno .pe. Apica me sīsaṃ thokaṃ dukkhan"ti.
    Tattha thokaṃ dukkhanti thokaṃ appamattakaṃ madhurajātaṃ viya me sīsaṃ dukkhitaṃ,
dukkhappattanti attho. Dukkhādhiṭṭhānaṃ hi sīsaṃ dukkhanti vuttaṃ. "sīse thokaṃ
dukkhan"tipi pāṭho. Kathampana samāpattibalena sarīre upatthambhite 2- therassa sīse
thokampi dukkhaṃ ahosīti? acireneva vuṭṭhitattā. Antosamāpattiyaṃ apaññāyamāna-
dukkhañhi kāyanissitattā niddaṃ upagatassa makasādijanitaṃ viya paṭibuddhassa
thokaṃ paññāyittha.
    "mahābalena yakkhena tathā sabbussāhena pahaṭe sarīrepi vikāro nāma
natthī"ti acchariyabbhutacittajātena āyasmatā mahāmoggallānena "acchariyaṃ āvuso
sāriputtā"tiādinā dhammasenāpatino mahānubhāvatāya vibhāvitāya sopissa
"acchariyaṃ āvuso moggallānā"tiādinā iddhānubhāvamahantatāpakāsanāpadesena
attano issāmacchariyāhaṅkārādimalānaṃ suppahīnataṃ dīpeti. Paṃsupisācakampi na
passāmāti saṅkārakūṭādīsu vicaraṇakakhuddakapetampi na passāma. Iti adhigamappicchānaṃ
aggabhūto mahāthero tasmiṃ kāle anāvajjanena tesaṃ adassanaṃ sandhāya vadati.
Tenevāha "etarahī"ti.
    Bhagavā pana veḷuvane ṭhito ubhinnaṃ aggasāvakānaṃ imaṃ kathāsallāpaṃ
dibbasotena assosi. Tena vuttaṃ "assosi kho bhagavā"tiādi, taṃ vuttatthameva.
    Etamatthaṃ viditvāti etaṃ āyasmato sāriputtassa samāpattibalupagataṃ
iddhānubhāvamahantataṃ viditvā. Imaṃ udānanti tasseva tādibhāvappattidīpakaṃ imaṃ
udānaṃ udānesi.
@Footnote: 1 Sī.,ka. taṃ paribhavaṃ  2 Ma. upatthaddhe

---------------------------------------------------------------------------------------------
page264.
    Tattha yassa selūpamaṃ cittaṃ, ṭhitaṃ nānupakampatīti yassa khīṇāsavassa cittaṃ
ekagghanasilāmayapabbatūpamaṃ sabbesaṃ iñjanānaṃ abhāvato vasībhāvappattiyāva ṭhitaṃ
sabbehipi lokadhammehi nānupakampati na pavedhati. Idānissa akampanākāraṃ
saddhiṃ kāraṇena dassetuṃ "virattan"tiādi vuttaṃ. Tattha virattaṃ rajanīyesūti
virāgasaṅkhātena ariyamaggena rajanīyesu rāguppattihetubhūtesu tebhūmakadhammesu
virattaṃ, tattha sabbaso samucchinnarāganti atko. Kopaneyyeti paṭighaṭṭhānīye
sabbasmimpi āghātavatthusmiṃ na kuppati na dussati na vikāraṃ āpajjati. Yassevaṃ
bhāvitaṃ cittanti yassa yathāvuttassa ariyapuggassa cittaṃ evaṃ vuttanayena
tādibhāvāvahanabhāvena bhāvitaṃ. Kuto taṃ dukkhamessatīti taṃ uttamapuggalaṃ kuto
sattato saṅkhārato vā dukkhaṃ upagamissati, na tādisassa dukkhaṃ atthīti attho.
                       Catutthasuttavaṇṇanā niṭṭhitā.
                        -----------------
                         5. Nāgasuttavaṇṇanā
    [35] Pañcame kosambiyanti kusambena 1- nāma isinā vasitaṭṭhāne
māpitattā "kosambī"ti evaṃladdhanāmake nagare. Ghositārāmeti ghositaseṭṭhinā
kārite ārāme. Bhagavā ākiṇṇo viharatīti bhagavā sambādhappatto viharati.
Kimpana bhagavato sambādho atthi, saṃsaggo vāti? natthi. Na hi koci bhagavantaṃ
Anicchāya upasaṅkamituṃ sakkoti. Durāsadā hi buddhā bhagavanto sabbattha ca
anupalittattā. Hitesitāya pana sattesu anukampaṃ upādāya "mutto mocessāmī"ti
paṭiññānurūpaṃ caturoghanittharaṇatthaṃ aṭṭhannaṃ parisānaṃ attano santikaṃ kālena
@Footnote: 1 cha.Ma. kusumbena

---------------------------------------------------------------------------------------------
page265.
Kālaṃ upasaṅkamanaṃ adhivāseti, sayañca mahākaruṇāsamussāhito kālaññū hutvā
tattha upasaṅkamati, idaṃ sabbabuddhānaṃ āciṇṇaṃ, ayamidha ākiṇṇavikāroti
adhippeto.
    Idha pana kosambikānaṃ bhikkhūnaṃ kalahajātānaṃ satthā dīghītissa kosalarañño
vatthuṃ āharitvā "na hi verena verāni, sammantīdha kudācanan"tiādinā 1-
ovādaṃ adāsi, taṃ divasaṃ tesaṃ kalahaṃ karontānaṃyeva ratti vibhātā. Dutiyadivasepi
bhagavā tameva vatthuṃ kathesi, taṃ divasampi tesaṃ kalahaṃ karontānaṃyeva ratti
vibhātā. Tatiyadivasepi bhagavā tameva vatthuṃ kathesi, athaññataro bhikkhu bhagavantaṃ
evamāha "appossukko bhante bhagavā diṭṭhadhammasukhavihāramanuyutto viharatu,
mayametena bhaṇḍanena kalahena vivādena paññāyissāmā"ti. 2- Satthā
"pariyādinnacittā kho ime moghapurisā, na dāni me sakkā saññāpetuṃ,
natthi cettha saññāpetabbā, yannūnāhaṃ ekacārakavāsaṃ vaseyyaṃ, evaṃ ime
bhikkhū kalahato oramissantī"ti cintesi. Evaṃ tehi kalahakārakehi bhikkhūhi saddhiṃ
ekavihāre vāsaṃ vinetabbābhāvato upāsakādīhi upasaṅkamanañca ākiṇṇavihāraṃ
katvā vuttaṃ "tena kho pana samayena bhagavā ākiṇṇo viharatī"tiādi.
    Tattha dukkhanti na sukhaṃ, anārādhitacittatāya na iṭṭhanti attho.
Tenevāha "na phāsu viharāmī"ti. Vūpakaṭṭhoti pavivekaṭṭho dūrībhūto. Tathā
cintetvāva bhagavā pātova sarīrappaṭijagganaṃ katvā kosambiyaṃ piṇḍāya caritvā
kañci anāmantetvā eko adutiyo gantvā kosalaraṭṭhe pālileyyake vanasaṇḍe
bhaddasālamūle vihāsi. Tena vuttaṃ "atha kho bhagavā pubbaṇhasamayaṃ .pe.
Bhaddasālamūle"ti. Tattha sāmanti sayaṃ. Saṃsāmetvāti paṭisāmetvā. Pattacīvaramādāyāti
@Footnote: 1 Ma.u. 14/237/203 vi. mahā. 5/464/246, khu.dha. 25/5/16
@2 vi. mahā. 5/457/237, vi. mahā. 5/463/245, Ma.u 14/236/202-3

---------------------------------------------------------------------------------------------
page266.
Etthāpi sāmanti padaṃ ānetvā yojetabbaṃ. Upaṭṭhāketi kosambinagaravāsino
ghositaseṭṭhiādike, vihāre ca aggupaṭṭhākaṃ āyasmantaṃ ānandaṃ anāmantetvā.
    Evaṃ gate satthari pañcasatā bhikkhū āyasmantaṃ ānandaṃ āhaṃsu "āvuso
ānanda satthā ekakova gato, mayaṃ anubandhissāmā"ti. "āvuso yadā bhagavā
sāmaṃ senāsanaṃ saṃsāmetvā pattacīvaraṃ ādāya anāmantetvā upaṭṭhāke ca
anapaloketvā bhikkhusaṃghaṃ adutiyo gacchati, tadā ekacāraṃ carituṃ bhagavato
ajjhāsayo, sāvakena nāma satthu ajjhāsayānurūpaṃ paṭipajjitabbaṃ, tasmā na
imesu divasesu bhagavā anugantabbo"ti nivāresi, sayampi nānugacchi.
    Anupubbenāti anukkamena, gāmanigamapaṭipāṭiyā cārikañcaramāno
"ekacāravāsaṃ tāva vasamānaṃ bhikkhuṃ passissāmī"ti bālakaloṇakāragāmaṃ 1- gantvā
tattha bhaguttherassa sakalaṃ pacchābhattañceva tiyāmañca rattiṃ ekacāravāse
ānisaṃsaṃ kathetvā punadivase tena pacchāsamaṇena piṇḍāya caritvā taṃ tattheva
nivattetvā "samaggavāsaṃ vasamāne tayo kulaputte passissāmī"ti pācīnavaṃsamigadāyaṃ
gantvā tesampi sakalarattiṃ samaggavāse ānisaṃsaṃ kathetvā tepi tattheva
nivattetvā ekakova pālileyyagāmaṃ sampatto. Pālileyyagāmavāsino paccuggantvā
bhagavato dānaṃ datvā pālileyyagāmassa avidūre rakkhitavanasaṇḍo nāma atthi, tattha
bhagavato paṇṇasālaṃ katvā "ettha bhagavā vasatū"ti yācitvā vāsayiṃsu. Bhaddasāloti
pana tattheko manāpo bhaddako 2- sālarukkho, bhagavā taṃ gāmaṃ upanissāya
vanasaṇḍe paṇṇasālāsamīpe tasmiṃ rukkhamūle vihāsi. Tena vuttaṃ "pālileyyake
viharati rakkhitavanasaṇḍe bhaddasālamūle"ti.
    Hatthināgoti mahāhatthī yūthapati. Hatthikalabhehīti hatthipotakehi. Hatthicchāpehīti
khīrūpagehi 3- daharahatthipotakehi, ye "bhiṅkā"tipi vuccanti. Chinnaggānīti purato
@Footnote: 1 Sī.,ka. bālakaloṇakārāmaṃ  2 Sī. laddhako  3 Sī.,ka. khīrapakehi

---------------------------------------------------------------------------------------------
page267.
Purato gacchantehi tehi hatthiādīhi chinnaggāni khāditāvasesāni khāṇusadisāni
tiṇāni 1- khādati. Obhaggobhagganti tena hatthināgena uccaṭṭhānato bhañjitvā
bhañjitvā pātitaṃ. Assa sākhābhaṅganti etassa santakaṃ sākhābhaṅgaṃ te khādanti.
Āvilānīti tehi paṭhamataraṃ otaritvā pivanatehi āluḷitattā āvilāni
kaddamamissāni pānīyāni pivati. Ogāhāti tiṭṭhato. "ogāhan"tipi pāḷi.
Assāti hatthināgassa. Upanighaṃsantiyoti ghaṭṭentiyo, upanighaṃsiyamānopi attano
uḷārabhāvena na kujjhati, tena tā taṃ ghaṃsantiyeva. Yūthāti hatthighaṭā.
    Yena bhagavā tenupasaṅkamīti so kira hatthināgo yūthavāse ukkaṇṭhito taṃ
vanasaṇḍaṃ paviṭṭho tattha bhagavantaṃ disvā ghaṭasahassena nibbāpitasantāpo viya
nibbuto hutvā pasannacitto bhagavato santike aṭṭhāsi, tato paṭṭhāya vattasīse
ṭhatvā bhaddasālassa paṇṇasālāya ca samantato appaharitakaṃ katvā sākhābhaṅgehi
sammajjati, bhagavato mukhadhovanaṃ deti, nhānodakaṃ āharati, dantakaṭṭhaṃ deti,
araññato madhurāni phalāni āharitvā satthu upaneti, satthā tāni paribhuñjati.
Tena vuttaṃ "tatra sudaṃ so hatthināgo yasmiṃ padese bhagavā viharati, taṃ
padesaṃ appaharitañca karoti, soṇḍāya bhagavato pānīyaṃ paribhojanīyaṃ
upaṭṭhāpetī"ti. Soṇḍāya dārūni āharitvā aññamaññaṃ ghaṃsitvā aggiṃ
uṭṭhāpetvā dārūni jālāpetvā tattha pāsāṇakhaṇḍāni tāpetvā tāni
daṇḍakehi pavaṭṭetvā soṇḍiyaṃ khipitvā udakassa tattabhāvaṃ ñatvā bhagavato
santikaṃ upagantvā tiṭṭhati, bhagavā "hatthināgo mama nhānaṃ icchatī"ti tattha
gantvā nhānakiccaṃ karoti, pānīyepi eseva nayo. Tasmiṃ pana sītale sañjāte
upasaṅkamati, taṃ sandhāya vuttaṃ "soṇḍāya bhagavato pānīyaṃ paribhojanīyaṃ
upaṭṭhāpetī"ti.
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page268.
    Atha kho bhagavato rahogatassātiādi ubhinnaṃ mahānāgānaṃ
vivekasukhapaccavekkhaṇadassanaṃ, taṃ vuttatthameva attano ca pavivekaṃ viditvāti kehici
anākiṇṇabhāvaladdhaṃ kāyavivekaṃ jānitvā, itare pana vivekā bhagavato sabbakālaṃ
vijjantiyeva.
    Imaṃ udānanti imaṃ attano hatthināgassa ca pavivekābhiratiyā
samānajjhāsayabhāvadīpanaṃ udānaṃ udānesi.
    Tatthāyaṃ saṅkhepattho:- etaṃ īsādantassa rathaīsāsadisadantassa hatthināgassa
cittaṃ nāgena buddhanāgassa cittena sameti saṃsandati. Kathaṃ sameti ce? yadeko
ramatī vane yasmā buddhanāgo "ahaṃ kho pubbe ākiṇṇo vihāsin"ti purimaṃ
ākiṇṇavihāraṃ jigucchitvā vivekaṃ upabrūhayamāno idāni yathā eko adutiyo
vane araññe ramati abhiramati, evaṃ ayampi hatthināgo pubbe attano hatthiādīhi
ākiṇṇavihāraṃ jigucchitvā vivekaṃ upabrūhayamāno idāni eko asahāyo vane
ekavihāraṃ ramati abhiramati. 1- Tasmāssa cittaṃ nāgena sameti tassa cittena
sametīti katvā ekībhāvaratiyā ekasadisaṃ hotīti attho.
                       Pañcamasuttavaṇṇanā niṭṭhitā.
                        ----------------
                        6. Piṇḍolasuttavaṇṇanā
    [36] Chaṭṭhe piṇḍolabhāradvājoti piṇḍaṃ ulamāno pariyesamāno
pabbajitoti piṇḍolo. So kira parijiṇṇabhogo brāhmaṇo hutvā mahantaṃ
bhikkhusaṃghassa lābhasakkāraṃ disvā piṇḍatthāya nikkhamitvā pabbajito. So mahantaṃ
@Footnote: 1 ka. abhinandati

---------------------------------------------------------------------------------------------
page269.
Kapallaṃ "pattan"ti gahetvā carati, kapallapūraṃ yāguṃ pivati, bhattaṃ bhuñjati,
pūvakhajjakañca khādati. Athassa mahagghasabhāvaṃ satthu ārocayiṃsu. Satthā tassa
pattatthavikaṃ nānujāni, 1- heṭṭhāmañce pattaṃ nikkujjitvā ṭhapeti, so ṭhapentopi
ghaṃsentova paṇāmetvā ṭhapeti, gaṇhantopi ghaṃsentova ākaḍḍhitvā gaṇhāti.
Taṃ gacchante gacchante kāle ghaṃsanena parikkhīṇaṃ, nāḷikodanamattasseva
gaṇhanakaṃ jātaṃ. Tato satthu ārocesuṃ, athassa satthā pattatthavikaṃ anujāni.
Thero aparena samayena indriyabhāvanaṃ bhāvento aggaphale arahatte patiṭṭhāsi.
Iti so pubbe  savisesaṃ 2- piṇḍatthāya ulatīti piṇḍolo, gottena pana
bhāradvājoti ubhayaṃ ekato katvā "piṇḍolabhāradvājo"ti vuccati.
    Āraññakoti gāmantasenāsanapaṭikkhipanena araññe nivāso assāti
āraññako, āraññakadhutaṅgaṃ samādāya vattantassetaṃ nāmaṃ. Tathā bhikkhāsaṅkhātānaṃ
āmisapiṇḍānaṃ pāto piṇḍapāto, parehi dinnānaṃ piṇḍānaṃ patte nipatananti
attho. Piṇḍapātaṃ uñchati taṃ taṃ kulaṃ upasaṅkamanto  gavesatīti piṇḍapātiko.
Piṇḍāya vā patituṃ carituṃ vattametassāti piṇḍapātī, piṇḍapātīyeva piṇḍapātiko.
Saṅkārakūṭādīsu paṃsūnaṃ upari ṭhitattā abbhuggataṭṭhena paṃsukūlaṃ viyāti
paṃsukūlaṃ, paṃsu viya vā kucchitabhāvaṃ ulati gacchatīti paṃsukūlaṃ, paṃsukūlassa dhāraṇaṃ
paṃsukūlaṃ, taṃ sīlaṃ etassāti paṃsukūliko. Saṅghāṭiuttarāsaṅgaantaravāsakasaṅkhātāni
tīṇi cīvarāni ticīvaraṃ, ticīvarassa dhāraṇaṃ ticīvaraṃ, taṃ sīlaṃ etassāti tecīvariko.
Appicchotiādīnaṃ padānaṃ attho heṭṭhā vuttoyeva.
    Dhutavādoti dhuto vuccati dhutakileso puggalo, kilesadhunanakadhammo vā.
Tattha atthi dhuto, na dhutavādo, atthi na dhuto, dhutavādo, atthi neva dhuto,
@Footnote: 1 ka. nānujānāti  2 Sī. āmisamesaṃ

---------------------------------------------------------------------------------------------
page270.
Na dhutavādo, atthi dhuto ceva dhutavādo cāti idaṃ catukkaṃ veditabbaṃ. Tesu yo
sayaṃ dhutadhamme samādāya vattati, na paraṃ tadatthāya samādapeti, ayaṃ paṭhamo. Yo
pana sayaṃ na dhutadhamme samādāya vattati, paraṃ samādapeti, ayaṃ dutiyo. Yo
ubhayarahito, ayaṃ tatiyo. Yo pana ubhayasampanno, ayaṃ catuttho. Evarūpo ca
āyasmā piṇḍolabhāradvājoti tena vuttaṃ "dhutavādo"ti. Ekadesasarūpekasesavasena
hi ayaṃ niddeso yathā taṃ "nāmarūpan"ti.
    Adhicittamanuyuttoti etatha aṭṭhasamāpattisampayogato arahattaphalasamāpattisampayogato
vā cittassa adhicittabhāvo veditabbo, idha pana "arahattaphalacittan"ti
vadanti. Taṃtaṃsamāpattīsu samādhi eva adhicittaṃ, idha pana arahattaphalasamādhi
veditabbo. Keci pana "adhicittamanuyuttena bhikkhave bhikkhunā kālena kālaṃ tīṇi
nimittāni manasikātabbānī"ti etasmiṃ adhicittasutte 1- viya samathavipassanācittaṃ
adhicittanti idhādhippetan"ti vadanti, taṃ na sundaraṃ. Purimoyevattho gahetabbo.
    Etamatthaṃ viditvāti etaṃ āyasmato piṇḍolabhāradvājassa
adhiṭṭhānaparikkhārasampadāsampannaṃ adhicittānuyogasaṅkhātaṃ atthaṃ sabbākārato
viditvā. Evaṃ 2- "adhicittānuyogo mama sāsanānuṭṭhānan"ti 3- dīpento
imaṃ udānaṃ udānesi.
    Tattha anūpavādoti vācāya kassacipi anupavadanaṃ. Anūpaghātoti kāyena
kassaci upaghātākaraṇaṃ. Pātimokkheti ettha pātimokkhapadassa attho heṭṭhā
nānappakārehi vutto, tasmiṃ pātimokkhe. Sattannaṃ āpattikkhandhānaṃ
avītikkamalakkhaṇo saṃvaro. Mattaññutāti paṭiggahaṇaparibhogavasena pamāṇaññutā.
Pantañca sayanāsananti vivittaṃ saṅghaṭṭanavirahitaṃ senāsanaṃ. Adhicitte ca āyogoti
aṭṭhannaṃ samāpattīnaṃ adhigamāya bhāvanānuyogo.
@Footnote: 1 aṅ. tika. 20/103/250  2 Ma. etaṃ  3 Sī. sāsananti

---------------------------------------------------------------------------------------------
page271.
    Aparo nayo:- anūpavādoti kassacipi uparujjhanavacanassa avadanaṃ. Tena
sabbampi vācasikasīlaṃ saṅgaṇhāti. Anūpaghātoti kāyena kassaci upaghātassa
paraviheṭhanassa akaraṇaṃ. Tena sabbampi kāyikasīlaṃ saṅgaṇhāti. Yādisaṃ panidaṃ
ubhayaṃ buddhānaṃ sāsanantogadhaṃ hoti, taṃ dassetuṃ "pātimokkhe ca saṃvaro"ti
vuttaṃ. Casaddo nipātamattaṃ. Pātimokkhe ca saṃvaroti pātimokkhasaṃvarabhūto
anūpavādo anūpaghāto cāti attho.
    Atha vā pātimokkheti adhikaraṇe bhummaṃ. Pātimokkhe nissayabhūte saṃvaro.
Ko pana soti? anūpavādo anūpaghāto. Upasampadavelāyaṃ hi avisesena
Pātimokkhasīlaṃ samādinnaṃ nāma hoti, tasmiṃ pātimokkhe ṭhitassa tato paraṃ
upavādūpaghātānaṃ akaraṇavasena saṃvaro, so anūpavādo anūpaghāto cāti vutto.
    Atha vā pātimokkheti nipphādetabbe bhummaṃ yathā "cetaso avūpasamo
ayoniso manasikārapadaṭṭhānan"ti 1- tena pātimokkhena sādhetabbo anūpavādo
anūpaghāto pātimokkhasaṃvarasaṅgahito anūpavādo anūpaghāto icceva attho.
Saṃvaroti 2- iminā pana satisaṃvaro ñāṇasaṃvaro khantisaṃvaro vīriyasaṃvaroti imesaṃ
catunnaṃ saṃvarānaṃ gahaṇaṃ, pātimokkhasādhanaṃ idaṃ saṃvaracatukkaṃ.
    Mattaññutā ca bhattasminti pariyesanapaṭiggahaṇaparibhogavissajjanānaṃ vasena bhojane
pamāṇaññutā. Pantañca sayanāsananti bhāvanānukūlaṃ araññarukkhamūlādivivittasenāsanaṃ.
Adhicitte ca āyogoti sabbacittānaṃ adhikattā uttamattā
adhicittasaṅkhāte arahattaphalacitte sādhetabbe tassa nipphādanatthaṃ samathavipassanā-
bhāvanāvasena āyogo. Etaṃ buddhānasāsananti etaṃ parassa anūpavādanaṃ,
anūpaghātanaṃ, pātimokkhasaṃvaro, pariyesanapaṭiggahaṇādīsu mattaññutā, vivittavāso,
@Footnote: 1 saṃ.mahā. 19/232/92  2 ka. saṃvaro cāti

---------------------------------------------------------------------------------------------
page272.
Yathāvuttaadhicittānuyogo ca buddhānaṃ sāsanaṃ ovādo anusiṭṭhīti attho. Evaṃ
imāya gāthāya tisso sikkhā kathitāti veditabbā.
                       Chaṭṭhasuttavaṇṇanā niṭṭhitā.
                          -------------
                        7. Sāriputtasuttavaṇṇanā
    [37] Sattame apubbaṃ natthi. Gāthāya adhicetasoti adhicittavato,
sabbacittānaṃ adhikena arahattaphalacittena samannāgatassāti attho. Appamajjatoti
na pamajjato, appamādena anavajjadhammesu sātaccakiriyāya samannāgatassāti
vuttaṃ hoti. Muninoti "yo munāti ubho loke, muni tena pavuccatī"ti 1- evaṃ
ubhayalokamunanena monaṃ vuccati ñāṇaṃ, tena arahattaphalañāṇasaṅkhātena ñāṇena
samannāgatattā vā khīṇāsavo munī nāma, tassa munino. Monapathesu sikkhatoti
arahattañāṇasaṅkhātassa monassa pathesu sattattiṃsabodhipakkhiyadhammesu tīsu vā
sikkhāsu sikkhato. Idañca pubbabhāgappaṭipadaṃ gahetvā vuttaṃ. Pariniṭṭhitasikkho hi
arahā, tasmā evaṃ sikkhato, imāya sikkhāya munibhāvaṃ pattassa muninoti
evamettha attho daṭṭhabbo. Yasmā ca etadeva, tasmā heṭṭhimamaggaphalacittānaṃ
vasena adhicetaso, catusaccasambodhapaṭipattiyaṃ appamādavasena appamajjato,
maggañāṇasamannāgamena muninoti evametesaṃ tiṇṇaṃ padānaṃ attho yujjatiyeva.
Atha vā "appamajjato sikkhato"ti padānaṃ hetuatthatā daṭṭhabbā appamajjanahetu
sikkhanahetu ca adhicetasoti.
    Sokā na bhavanti tādinoti tādisassa khīṇāsavamunino abbhantare
aṭṭhaviyogādivatthukā sokā cittasantāpā na honti. Atha vā tādinoti
@Footnote: 1 khu.dha. 25/269/63. khu.cūḷa.30/164/84 (syā)

---------------------------------------------------------------------------------------------
page273.
Tādilakkhaṇasamannāgatassa evarūpassa munino sokā na bhavantīti ayamettha
atatho. Upasantassāti rāgādīnaṃ accantūpasamena upasantassa. Sadā satīmatoti
sativepullappattiyā niccakālaṃ satiyā avirahitassa.
    Ettha ca "adhicetaso"ti iminā adhicittasikkhā, "appamajjato"ti etena
adhisīlasikkhā, "munino monapathesu sikkhato"ti etehi adhipaññāsikkhā. "munino"ti
vā etena adhipaññāsikkhā, "monapathesu sikkhato"ti etena tāsaṃ lokuttarasikkhānaṃ
pubbabhāgapaṭipadā, "sokā na bhavantī"tiādīhi sikkhāpāripūriyā ānisaṃso
pakāsitoti veditabbaṃ. Sesaṃ vuttanayameva.
                       Sattamasuttavaṇṇanā niṭṭhitā.
                        ----------------
                         8. Sundarīsuttavaṇṇanā
    [38] Aṭṭhame sakkatotiādīnaṃ padānaṃ attho heṭṭhā vaṇṇitoyeva.
Asahamānāti na sahamānā, usūyantāti attho. Bhikkhusaṃghassa ca sakkāraṃ
asahamānāti sambandho.
    Sundarīti tassā nāmaṃ. Sā kira tasmiṃ kāle sabbaparibbājikāsu abhirūpā
dassanīyā pāsādikā paramāya vaṇṇapokkharatāya samannāgatā, teneva sā
"sundarī"ti paññāyittha. Sā ca anatītayobbanā asaññatasamācārāva hoti,
tasmā te sundarīparibbājikaṃ pāpakamme uyyojesuṃ. Te hi aññatitthiyā
buddhuppādato paṭṭhāya sayaṃ hatalābhasakkārā heṭṭhā akkosasuttavaṇṇanāyaṃ
āgatanayena bhagavato bhikkhusaṃghassa ca uḷāraṃ aparimitaṃ lābhasakkāraṃ pavattamānaṃ
disvā issāpakatā ekato hutvā sammantayiṃsu:- mayaṃ samaṇassa gotamassa

---------------------------------------------------------------------------------------------
page274.
Uppannakālato paṭṭhāya naṭṭhā hatalābhasakkārā, na no koci atthibhāvampi
jānāti, kiṃ nissāya nu kho loko samaṇe gotame abhippasanno uḷāraṃ
sakkārasammānaṃ upanetīti? tattheko āha "uccākulappasuto asambhinnāya
mahāsammatappaveṇiyā jāto"ti, aparo "abhijātiyaṃ tassa anekāni acchariyāni
pātubhūtānī"ti, añño "kāḷadevilaṃ vandāpetuṃ upanītassa pādā parivattitvā
tassa jaṭāsu patiṭṭhitā"ti, aparo "vappamaṅgalakāle jambucchāyāya sayāpitassa
vītikkantepi majjhanhike jambucchāyā aparivattitvā ṭhitā"ti. Añño "abhirūpo
dassanīyo pāsādiko rūpasampattiyā"ti, aparo "jiṇṇāturamatapabbajitasaṅkhātanimitte
disvā saṃvegajāto āgāminaṃ cakkavattirajjaṃ pahāya pabbajito"ti
evaṃ aparimāṇakāle sambhūtaṃ anaññasādhāraṇaṃ bhagavato puññañāṇasambhāraṃ
ukkaṃsapāramippattaṃ nirupamaṃ sallekhappaṭipadaṃ anuttarañca
ñāṇapahānasampadādibuddhānubhāvaṃ ajānantā attanā yathādiṭṭhaṃ yathāsutaṃ dharamānaṃ taṃ taṃ
bhagavato bahumānakāraṇaṃ kittetvā abahumānakāraṇaṃ pariyesitvā apassantā "kena nu
kho kāraṇena mayaṃ samaṇassa gotamassa ayasaṃ uppādetvā lābhasakkāraṃ
nāseyyāmā"ti. Tesu eko tikhiṇamantī 1- evamāha "ambho imasmiṃ sattaloke
mātugāmasukhe asattasattā nāma natthi, ayañca samaṇo gotamo abhirūpo devasamo
taruṇo, attano samarūpaṃ mātugāmaṃ labhitvā sajjeyya. Athāpi na sajjeyya,
janassa pana saṅkiyo bhaveyya, handa mayaṃ sundarīparibbājikaṃ tathā uyyojema,
yathā samaṇassa gotamassa gotamassa ayaso paṭhaviyaṃ patthareyyā"ti.
    Taṃ sutvā itare "idaṃ suṭṭhu tayā cintitaṃ, evaṃ hi kate samaṇo
gotamo ayasakena upadduto sīsaṃ ukkhipituṃ asakkonto yena vā tena vā
palāyissatī"ti sabbeva ekajjhāsayā hutvā tathā ayyojetuṃ sundariyā santikaṃ
@Footnote: 1 Sī. tikhiṇamati

---------------------------------------------------------------------------------------------
page275.
Agamaṃsu. Sā te disvā "kiṃ tumhe ekato āgatatthā"ti āha. Titthiyā
anālapantā ārāmapariyante paṭicchannaṭṭhāne nisīdiṃsu. Sā tattha gantvā
punappunaṃ ālapantī paṭivacanaṃ alabhitvā kiṃ tumhākaṃ aparajjhaṃ, kasmā me
paṭivacanaṃ na dethāti. Tathā hi pana tvaṃ amhe viheṭhiyamāne ajjhupekkhasīti,
ko tumhe viheṭhetīti. "kiṃ pana tvaṃ na passasi, samaṇaṃ gotamaṃ amhe
viheṭhetvā hatalābhasakkāre katvā vicarantan"ti vatvā "tattha mayā kiṃ
kātabban"ti vutte "tenahi tvaṃ abhikkhaṇaṃ jetavanasamīpaṃ gantvā mahājanassa
evañca vadeyyāsī"ti āhaṃsu. Sāpi "sādhū"ti sampaṭicchi. Tena vuttaṃ "aññatitthiyā
paribbājakā bhagavato sakkāraṃ asahamānā"tiādi.
    Tattha ussahasīti sakkosi. Atthanti hitaṃ kiccaṃ vā. Kyāhanti kiṃ ahaṃ.
Yasmā te titthiyā tassā aññātakāpi samānā pabbajjāsambandhamattena
saṅgaṇhituṃ ñātakā viya hutvā "ussahasi tvaṃ bhagini ñātīnaṃ atthaṃ kātun"ti
āhaṃsu. Tasmā sāpi migaṃ valli viya pāde laggā jīvitampi me pariccattaṃ
ñātīnaṃ atthāyāti āha.
    Tenahīti "yasmā tvaṃ `jīvitampi me tumhākaṃ atthāya pariccattan'ti
vadasi, tvañca paṭhamavaye ṭhitā abhirūpā sobhaggappattā ca, tasmā yathā taṃ
nissāya samaṇassa gotamassa ayaso uppajjissati, tathā kareyyāsī"ti vatvā
"abhikkhaṇaṃ jetavanaṃ gacchāhī"ti uyyojesuṃ. Sāpi kho bālā kakacadantapantiyaṃ
pupphāvalikīḷaṃ kīḷitukāmā viya, pabhinnamadaṃ caṇḍahatthiṃ soṇḍāya parāmasantī
viya, nalāṭena maccuṃ gaṇhantī viya titthiyānaṃ vacanaṃ sampaṭicchitvā
mālāgandhavilepanatambūlamukhavāsādīni gahetvā mahājanassa satthu dhammadesanaṃ
sutvā nagaraṃ pavisanakāle jetavanābhimukhī gacchantī "kahaṃ gacchasī"ti ca puṭṭhā

---------------------------------------------------------------------------------------------
page276.
"samaṇassa gotamassa santikaṃ, ahaṃ hi tena saddhiṃ ekagandhakuṭiyaṃ vasāmī"ti
vatvā aññatarasmiṃ titthiyārāme vasitvā pātova jetavanamaggaṃ otaritvā
nagarābhimukhī āgacchantī "kiṃ sundari kahaṃ gatāsī"ti ca puṭṭhā "samaṇena gotamena
saddhiṃ ekagandhakuṭiyaṃ vasitvā taṃ kilesaratiyā ramāpetvā āgatāmhī"ti vadati.
Tena vuttaṃ "evaṃ ayyāti kho sundarī paribbājikā tesaṃ aññatitthiyānaṃ
paribbājakānaṃ paṭissutvā abhikkhaṇaṃ jetavanaṃ agamāsī"ti.
   Titthiyā katipāhassa accayena dhuttānaṃ kahāpaṇe datvā "gacchatha, sundaraṃ
māretvā samaṇassa gotamassa gandhakuṭiyā avidūre mālākacavarantare nikkhipitvā
ethā"ti vadiṃsu. Te tathā akaṃsu. Tato titthiyā "sundariṃ na passāmā"ti
kolāhalaṃ katvā rañño ārocetvā "kattha pana tumhe parisaṅkathā"ti raññā
vuttā imesu divasesu vasati, tatthassā pavattiṃ na jānāmāti. "tenahi gacchatha,
naṃ tattha vicinathā"ti raññā anuññātā attano upaṭṭhāke gahetvā jetavanaṃ
gantvā vicinantā viya hutvā mālākacavaraṃ viyūhitvā tassā sarīraṃ mañcakaṃ
āropetvā "samaṇassa gotamassa sāvakā `satthārā kataṃ pāpakammaṃ paṭicchādessāmā'ti
sundariṃ māretvā mālākacavarantare nikkhipiṃsū"ti rañño ārocesuṃ.
Rājāpi anupaparikkhitvāva "tenahi gacchatha, nagaraṃ āhiṇḍathā"ti āha. Te
nagaravīthīsu "passatha samaṇānaṃ sakyaputtiyānaṃ kamman"tiādīni vadantā vicaritvā
puna rañño nivesanadvāraṃ agamaṃsu. Rājā sundariyā sarīraṃ āmakasusāne aṭṭakaṃ
āropetvā rakkhāpesi. Sāvatthivāsino ṭhapetvā ariyasāvake yebhuyyena "passatha
samaṇānaṃ sakyaputtiyānaṃ kamman"tiādīni vatvā antonagare bahinagare ca bhikkhū
akkosantā vicariṃsu. Tena vuttaṃ "yadā te aññiṃsu aññatitthiyā 1- paribbājakā
`vodiṭṭhā kho sundarī'ti"ādi.
@Footnote: 1 cha.Ma. titthiyā

---------------------------------------------------------------------------------------------
page277.
    Tattha aññiṃsūti jāniṃsu. Vodiṭṭhāti byapadiṭṭhā, jetavanaṃ āgacchantī ca
gacchantī ca visesato diṭṭhā, bahulaṃ diṭṭhāti attho. Parikkhākūpeti
dīghikāvāṭe. Yā sā mahārāja sundarīti mahārāja yā sā imasmiṃ nagare
rūpasundaratāya "sundarī"ti pākaṭā abhiññātā paribbājikā. Sā no na
dissatīti sā amhākaṃ cakkhu viya jīvitaṃ viya ca piyāyitabbā, idāni na dissati.
Yathānikkhittanti purise āṇāpetvā mālākacavarantare attanā yathāṭhapitaṃ.
"yathānikhātan"tipi pāṭho, paṭhaviyaṃ nikhātappakāranti attho.
    Rathiyāya rathiyanti vīthito vīthiṃ. Vīthīti hi vinivijjhanakaracchā. Siṅghāṭakanti
tikoṇaracchā. Alajjinoti na lajjino, pāpajigucchāvirahitāti 1- attho. Dussīlāti
nissīlā. Pāpadhammāti lāmakasabhāvā nihīnācāRā. Musāvādinoti dussīlā
samānā "sīlavanto mayan"ti alikavāditāya musāvādino. Abrahmacārinoti
"methunapaṭisevitāya aseṭṭhacārino ime hi nāmā"ti hīḷentā vadanti.
Dhammacārinoti kusaladhammacārino. Samacārinoti kāyakammādisamacārino. Kalyāṇadhammāti
sundarasabhāvā, paṭijānissanti nāmāti sambandho. Nāmasaddayogena hi ettha
paṭijānissantīti anāgatakālavacanaṃ. Sāmaññanti samaṇabhāvo samitapāpatā.
Brahmaññanti seṭṭhabhāvo bāhitapāpatā. Kutoti kena kāraṇena. Apagatāti
apetā paribhaṭṭhā. Purisakiccanti methunapaṭisevanaṃ sandhāya vadanti.
    Atha bhikkhū taṃ pavattiṃ bhagavato ārocesuṃ. Satthā  "tenahi bhikkhave tumhepi
te manusse imāya gāthāya paṭicodethā"ti vatvā "abhūtavādī"ti gāthamāha. Taṃ
sandhāya vuttaṃ "atha kho sambahulā .pe. Nihīnakammā manujā paratthāti tatatha
neso bhikkhave saddo cīraṃ bhavissatīti idaṃ satthā tassa ayasassa nipphattiṃ
sabbaññutañāṇena jānitvā bhikkhū samassāsento āha.
@Footnote: 1 Sī. pāpaṃ ajigucchantāti

---------------------------------------------------------------------------------------------
page278.
    Gāthāyaṃ abhūtavādīti parassa dosaṃ adisvāva musāvādaṃ katvā abhūtena
atacchena paraṃ abbhācikkhanto. Yo vāpi katvāti yo vā pana pāpakammaṃ
katvā "nāhaṃ etaṃ karomī"ti āha. Pecca samā bhavantīti te ubhopi janā ito
paralokaṃ gantvā nirayūpagamanena gatiyā samā bhavanti. Gatiyeva hi nesaṃ
paricchinnā, āyu pana aparicchinnaṃ. 1- Bahukaṃ hi pāpaṃ katvā ciraṃ niraye pacati,
parittakaṃ katvā appamattakameva kālaṃ pacati. Yasmā pana nesaṃ ubhinnampi
lāmakameva kammaṃ, tena vuttaṃ nihīnakammā manujā paratthāti. "paratthā"ti pana
padassa purato "peccā"ti padena sambandho, pecca parattha ito gantvā te
nihīnakammā paraloke samā bhavantīti attho.
    Pariyāpuṇitvāti uggahetvā. Akārakāti aparādhassa na kārakā. Nayimehi
katanti evaṃ kira nesaṃ ahosi:- imehi samaṇehi sakyaputtiyehi addhā taṃ
pāpakammaṃ na kataṃ, yaṃ aññatitthiyā ugghosetvā sakalanagaraṃ āhiṇḍiṃsu, yasmā
ime amhesu evaṃ asabbhāhi pharusāhi vācāhi abbhācikkhantesupi na kiñci
vikāraṃ dassenti, khantisoraccañca na vijahanti, kevalampana "abhūtavādī nirayaṃ
upetī"ti dhammayeva vadantā sapantiyeva, ime samaṇā sakyaputtiyā amhe
anupadhāretvā abbhācikkhante sapanti, sapathaṃ karontā viya 2- vadantīti. Atha vā
"yo vāpi katvā `na karomī'ti cāhā"ti vadantā sapanti, attano akārakabhāvaṃ
bodhetuṃ amhākaṃ sapathaṃ karonti imeti attho.
    Tesaṃ hi manussānaṃ bhagavatā bhāsitagāthāya savanasamannatarameva
buddhānubhāvena sārajjaṃ okkami, saṃvego uppajji "nayidaṃ amhehi paccakkhato
diṭṭhaṃ, sutaṃ nāma tathāpi hoti, aññathāpi hoti, ete ca aññatitthiyā
@Footnote: 1 cha.Ma. āyū pana aparicchinnā  2 Sī.,ka. sāpaṃ dentā

---------------------------------------------------------------------------------------------
page279.
Imesaṃ anatthakāmā ahitakāmā, tasmā te saddhāya nayidaṃ amhehi vattabbaṃ,
dujjānā hi samaṇā"ti. Te tato paṭṭhāya tato oramiṃsu.
    Rājāpi yehi sundarī māritā, tesaṃ jānanatthaṃ purise āṇāpesi. Atha
te dhuttā tehi kahāpaṇehi suraṃ pivantā aññamaññaṃ kalahaṃ kariṃsu. Tesu
hi eko ekaṃ āha "tvaṃ sundariṃ ekappahārena māretvā mālākacavarantare
khipitvā tato laddhakahāpaṇehi suraṃ pivasi, hotu hotū"ti. Rājapurisā taṃ sutvā
te dhutte gahetvā rañño dassesuṃ. Rājā "tumhehi sā māritā"ti te dhutte
pucchi. Āma devāti. Kehi mārāpitāti. Aññatitthiyehi devāti. Rājā titthiyehi
pakkosāpetvā tamatthaṃ paṭijānāpetvā "ayaṃ sundarī tassa samaṇassa avaṇṇaṃ
āropetukāmehi amhehi mārāpitā, neva gotamassa, na gotamasāvakānaṃ doso
atthi, amhākameva dosoti evaṃ vadantā nagaraṃ āhiṇḍathā"ti āṇāpesi. Te
tathā akaṃsu. Mahājano sammadeva saddahi. Titthiyānaṃ dhikkāraṃ akāsi, titthiyā
manussavadhadaṇḍaṃ pāpuṇiṃsu. Tato paṭṭhāya buddhassa bhikkhusaṃghassa ca bhiyyoso
mattāya sakkārasammāno mahā ahosi. Bhikkhū acchariyabbhutacittajātā 1- bhagavantaṃ
abhivādetvā attamanā pavedesuṃ. 1- Tena vuttaṃ "atha kho sambahulā bhikkhū .pe.
Antarahito bhante so saddo"ti.
    Kasmā pana bhagavā "titthiyānaṃ idaṃ kamman"ti bhikkhūnaṃ nārocesi ariyānaṃ
tāva ārocanena payojanaṃ natthi, puthujjanesu pana "ye na saddaheyyuṃ, tesaṃ taṃ
dīgharattaṃ ahitāya dukkhāya saṃvatteyyā"ti nārocesi. Apicetaṃ buddhānaṃ anāciṇṇaṃ,
yaṃ anāgatassa īdisassa vatthussa ācikkhanaṃ. Parānuddesikameva hi bhagavā
saṅkilesapakkhaṃ vibhāveti, kammañca katokāsaṃ na sakkā nivattetunti abbhakkhānaṃ
tannimittañca bhagavā ajjhupekkhanto nisīdi. Vuttañhetaṃ:-
@Footnote: 1-1 ka. bhagavantaṃ upasaṅkamitvā attano pītiṃ paṭivedesuṃ

---------------------------------------------------------------------------------------------
page280.
               "na antalikhe na samuddamajjhe
                na pabbatānaṃ vivaraṃ pavissa
                na vijjatī so jagatippadeso
                yatraṭṭhito 1- mucceyya pāpakammā"ti. 2-
    Etamatthaṃ viditvāti mammacchedanavasenāpi bālajanehi pavattitaṃ duruttavacanaṃ
khanti balasamannāgatassa dhīrassa duttitikkhā nāma natthīti imamatthaṃ sabbākārato
viditvā. Imaṃ udānanti imaṃ adhivāsanakkhantibalavibhāvanaṃ udānaṃ udānesi.
    Tattha tudanti vācāya janā asaññatā, sarehi saṅgāmagataṃva kuñjaranti
kāyikasaṃvarādīsu kassacipi saṃvarassa abhāvena asaññatā avinītā bālajanā sarehi
sāyakehi saṅgāmagataṃ yuddhagataṃ kuñjaraṃva hatthināgaṃ paṭiyodhā viya vācāsattīhi tudanti
vijjhanti, ayaṃ tesaṃ tesaṃ sabhāvo. Sutvāna vākyaṃ pharusaṃ udīritaṃ, adhivāsaye
bhikkhu aduṭṭhacittoti tampana tehi bālajanehi udīritaṃ bhāsitaṃ mammaghaṭṭanavasena
pavattitaṃ pharusaṃ vākyaṃ vacanaṃ abhūtaṃ bhūtato nibbeṭhento mama kakacūpamovādaṃ 3-
anussaranto īsakampi aduṭṭhacitto hutvā "saṃsārasabhāvo eso"ti saṃsāre bhayaṃ
ikkhaṇasīlo bhikkhu adhivāsaye, adhivāsanakkhantiyaṃ ṭhatvā khameyyāti attho.
    Etthāha:- kimpana taṃ kammaṃ, yaṃ aparimāṇakālaṃ sakkaccaṃ upacitavipulapuññasambhāro
satthā evaṃ dāruṇaṃ abhūtabbhakkhānaṃ pāpuṇīti vuccate:- ayaṃ so bhagavā
bodhisattabhūto atītajātiyaṃ munāḷi nāma dhutto hutvā pāpajanasevī ayonisomanasikārabahulo
vicarati. So ekadivasaṃ surabhiṃ nāma paccekasambuddhaṃ nagaraṃ piṇḍāya
pavisituṃ cīvaraṃ pārupantaṃ passi. Tasmiñca samaye aññatarā itthī tassa avidūrena
gacchati. Dhutto "abrahmacārī ayaṃ samaṇo"ti abbhācikkhi. So tena kammena
@Footnote: 1 cha.Ma. yatthaṭṭhito  2 khu.dha. 25/127/39  3 Ma.mū. 12/222/187

---------------------------------------------------------------------------------------------
page281.
Bahūni vassasatasahassāni niraye pacitvā tasseva kammassa vipākāvasesena idāni
buddho hutvāpi sundariyā kāraṇā abhūtabbhakkhānaṃ pāpuṇi. Yathā cetaṃ, evaṃ
ciñcamāṇavikādīnaṃ vikārakitthīnaṃ bhagavato abbhakkhānādīni dukkhāni pattāni,
sabbāni pubbe katassa kammassa vipākāvasesāni, yāni "kammāni pilotikānī"ti 1-
vuccanti. Vuttañhetaṃ apadāne 2- :-
               "anotattasarāsanne         ramaṇīye silātale
                nānāratanapajjote         nānāgandhavanantare.
                Mahatā bhikkhusaṃghena          pareto 3- lokanāyako
                āsīno byākarī tattha       pubbakammāni attano.
                Suṇātha bhikkhavo mayhaṃ        yaṃ kammaṃ pakataṃ mayā
                pilotikassa kammassa         buddhattepi vipaccati.
        #[1]    Munāḷi nāmahaṃ dhutto        pubbe aññāsu jātisu
                paccekabuddhaṃ surabhiṃ          abbhācikkhiṃ adūsakaṃ.
                Tena kammavipākena         niraye saṃsariṃ ciraṃ
                bahū vassasahassāni           dukkhaṃ vedemi vedanaṃ.
                Tena kammāvasesena        idha pacchimake bhave
                abbhakkhānaṃ mayā laddhaṃ       sundarikāya kāraṇā.
        #[2]    Sabbābhibhussa 4- buddhassa     nando nāmāsi sāvako
                taṃ abbhakkhāya niraye        ciraṃ saṃsaritaṃ mayā.
                Dasa vassasahassāni          niraye saṃsariṃ ciraṃ
                manussabhāvaṃ 5- laddhāhaṃ      abbhakkhānaṃ bahuṃ labhiṃ.
@Footnote: 1 cha.Ma. "kammapilotikānī"ti.  2 khu.apa. 32/64 ādi/417
@3 Sī.,ka. upeto  4 ka. sabbābhirussa  5 Sī. manussadehaṃ

---------------------------------------------------------------------------------------------
page282.
                Tena kammāvasesena        ciñcamāṇavikā mamaṃ
                abbhācikkhi abhūtena         janakāyassa aggato. 1-
        #[3]    Brāhmaṇo sutavā āsiṃ      ahaṃ sakkatapūjito
                mahāvane pañcasate         mante vācemi māṇave.
                Tatthāgato isī bhīmo        pañcābhiñño mahiddhiko
                tañcāhaṃ āgataṃ disvā       abbhācikkhiṃ adūsakaṃ.
                Tatohaṃ avacaṃ sisse         kāmabhogī ayaṃ isi
                mayhampi bhāsamānassa        anumodiṃsu māṇavā.
                Tato māṇavakā sabbe       bhikkhamānaṃ kule kule
                mahājanassa āhaṃsu          kāmabhogī ayaṃ isi.
                Tena kammavipākena         pañca bhikkhusatā ime
                abbhakkhānaṃ labhuṃ sabbe       sundarikāya kāraṇā.
        #[4]    Vemātubhātikaṃ pubbe        dhanahetu haniṃ ahaṃ
                pakkhipiṃ giriduggasmiṃ          silāya ca apiṃsayiṃ.
                Tena kammavipākena         devadatto sīlaṃ khipi
                aṅguṭṭhaṃ piṃsayī pāde        mama pāsāṇasakkhaRā.
        #[5]    Purehaṃ dārako hutvā       kīḷamāno  mahāpathe
                paccekabuddhaṃ disvāna        magge sakalikaṃ khipiṃ. 2-
                Tena kammavipākena         idha pacchimake bhave
                vadhatthaṃ 3- maṃ devadatto     abhimāre payojayi.
@Footnote: 1 ka. pekkhato  2 ka. dahiṃ  3 Sī.,Ma. aduṭṭhaṃ

---------------------------------------------------------------------------------------------
page283.
        #[6]    Hatthāroho pure āsiṃ      paccekamunimuttamaṃ
                piṇḍāya vicarantaṃ taṃ         āsādesiṃ gajenahaṃ.
                Tena kammavipākena         bhanto nāḷāgirī gajo
                giribbaje puravare          dāruṇo  samupāgami.
        #[7]    Rājāhaṃ khattiyo 1- āsiṃ    sattiyā purise haniṃ
                tena kammavipākena         niraye paccisaṃ bhusaṃ.
                Kammuno tassa sesena       sodāni sakalaṃ mama
                pāde chaviṃ pakappesi 2-     na hi kammaṃ vinassati.
        #[8]    Ahaṃ kevaṭṭagāmasmiṃ         ahuṃ kevaṭṭadārako
                macchake ghātite disvā      janayiṃ somanassakaṃ.
                Tena kammavipākena         sīsadukkhaṃ ahū mama
                sakyā ca sabbe haññiṃsu      yadā hani viṭaṭūbho. 3-
        #[9]    Phussassāhaṃ pāvacane        sāvake  paribhāsayiṃ
                yavaṃ khādatha bhuñjatha          mā ca bhuñjatha sāliyo.
                Tena kammavipākena         temāsaṃ khāditaṃ yavaṃ
                nimantito brāhmaṇena       verañjāyaṃ vasiṃ tadā.
       #[10]    Nibbuddhe vattamānamhi       mallaputtaṃ niheṭhayiṃ 4-
                tena kammavipāne          piṭṭhidukkhaṃ ahū mama.
       #[11]    Tikicchako ahaṃ āsiṃ         seṭṭhiputtaṃ virecayiṃ
                tena kammavipākena         hoti pakkhandikā  mama.
@Footnote: 1 cha.Ma. patthivo  2 Sī.,ka. vināsesi
@3 Sī.,ka. viḍūḍabho  4 Sī. mallayuddhaṃ niyojayiṃ, ka. mallaputtaṃ nisedhayaṃ

---------------------------------------------------------------------------------------------
page284.
       #[12]    Avacāhaṃ jotipālo          kassapaṃ sugataṃ tadā
                kuto nu bodhi muṇḍassa        bodhi paramadullabhā.
                Tena kammavipākena          acariṃ 1- dukkaraṃ bahuṃ
                chabbassānuruvelāyaṃ          tato bodhiṃ apāpuṇiṃ.
                Nāhaṃ etena maggena        pāpuṇiṃ bodhimuttamaṃ
                kummaggena gavesissaṃ         pubbakammena vārito.
                Puññapāpaparikkhīṇo           sabbasantāpavajjito
                asoko anupāyāso         nibbāyissamanāsavo.
                Evaṃ jino viyākāsi         bhikkhusaṃghassa aggato
                sabbābhiññābalappatto        anotattamahāsare"ti.
                       Aṭṭhamasuttavaṇṇanā niṭṭhitā.
                           -----------
                        9. Upasenasuttavaṇṇanā
    [39] Navame upasenassāti ettha upasenoti tassa therassa nāmaṃ,
vaṅgantabrāhmaṇassa pana puttattā "vaṅgantaputto"ti ca naṃ voharanti.
    Ayaṃ hi thero āyasmato sāriputtassa kaniṭṭhabhātā, sāsane pabbajitvā
appaññatte sikkhāpade upasampadāya dvivasso upajjhāyo hutvā ekaṃ bhikkhuṃ
upasampādetvā tena saddhiṃ bhagavato upaṭṭhānaṃ gato, tassa bhikkhuno bhagavatā
tassa saddhivihārikabhāvaṃ pucchitvā khandhake āgatanayena "atilahuṃ kho tvaṃ
@Footnote: Sī.,ka. akariṃ

---------------------------------------------------------------------------------------------
page285.
Moghapuparisa āvatto, bāhullāya yadidaṃ gaṇabandhiyan"ti 1- vigarahito kasābhihato 2-
viya ājānīyo saṃviggamānaso "yadipāhaṃ idāni parisaṃ nissāya bhagavatā
vigarahito, parisaṃyeva pana nissāya pāsaṃsiyo bhaveyyan"ti ussāhajāto sabbe
dhutadhamme samādāya vattamāno vipassanaṃ ārabhitvā nacirasseva chaḷabhiñño
paṭisambhidappatto mahākhīṇāsavo hutvā attano nissitake dhutaṅgadhare eva
katvā tehi saddhiṃ bhagavantaṃ upasaṅkamitvā sandhatasikkhāpade 3- āgatanayena
"pāsādikā kho tyāyaṃ upasena parisā"ti parisavasena bhagavato santikā
laddhapasaṃso "etadaggaṃ bhikkhave mama sāvakānaṃ bhikkhūnaṃ samantapāsādikānaṃ
yadidaṃ upaseno vaṅgantaputto"ti 4- etadagge ṭhapito asītiyā mahāsāvakesu
abbhantaro.
    So ekadivasaṃ pacchābhattaṃ piṇḍapātapaṭikkanto antevāsikesu attano
divāṭṭhānaṃ gatesu udakakumbhato udakaṃ gahetvā pāde pakkhāletvā gattāni
attano sītī katvā cammakhaṇḍaṃ attharitvā divāṭṭhāne divāvihāraṃ nisinno attano
guṇe āvajjesi. Tassa te anekasatā anekasahassā  poṅkhānupoṅkhaṃ upaṭṭhahiṃsu.
So "mayhaṃ tāva sāvakassa sato ime evarūpā guṇā, kīdisā nu kho mayhaṃ
satthu guṇā"ti bhagavato guṇābhimukhaṃ manasikāraṃ pesesi. Te tassa ñāṇabalānurūpaṃ
anekakoṭisahassā upaṭṭhahiṃsu. So "evaṃsīlo me satthā evaṃdhammo evaṃpañño
evaṃvimuttī"tiādinā ca "itipi so bhagavā arahaṃ sammāsambuddho"tiādinā
ca āvibhāvānurūpaṃ satthu guṇe anussaritvā, tato "svākkhāto"tiādinā
dhammassa, "supaṭipanno"tiādinā ariyasaṃghassa ca guṇe anussari. Evaṃ mahāthero
anekākāravokāraṃ ratanattayaguṇesu āvibhūtesu attamano pamudito uḷārapītisomanassaṃ
@Footnote: 1 vi.mahā. 4/75/76  2 cha.Ma. patodābhitunno
@3 vi.mahāvi. 2/565/50  4 aṅ. ekaka. 20/213/24

---------------------------------------------------------------------------------------------
page286.
Paṭisaṃvedento nisīdi. Tamatthaṃ dassetuṃ "āyasmato upasenassa vaṅgantaputtassa
rahogatassā"tiādi vuttaṃ.
    Tattha rahogatassāti rahasi gatassa. Paṭisallīnassāti ekībhūtassa. Evaṃ
cetaso parivitakko udapādīti evaṃ idāni vuccamānākāro cittassa vitakko
uppajji. Lābhā vata meti ye ime manussattabuddhuppādasaddhāsamadhigamādayo, aho
vata me ete lābhā. Suladdhaṃ vata meti yañcidaṃ mayā bhagavato sāsane
pabbajjūpasampadāratanattayapayirupāsanādi paṭiladdhaṃ, taṃ me aho vata suṭṭhu
laddhaṃ. Tattha kāraṇamāha "satthā ca me"tiādinā.
    Tattha diṭṭhadhammikasamparāyikaparamatthehi yathārahaṃ satte anusāsatīti sattā.
Bhāgyavantatādīhi kāraṇehi bhagavā. Ārakattā kilesehi, kilesārīnaṃ hatattā
saṃsāracakkassa vā arānaṃ hatattā paccayādīnaṃ arahattā pāpakaraṇe rahābhāvā
arahaṃ. Sammā sāmañca sabbadhammānaṃ buddhattā sammāsambuddhoti ayamettha
saṅkhepo, vitthāro pana visuddhimagge 1- buddhānussatiniddesato
    svākkhāteti suṭṭhu akkhāte, ekantaniyyānikaṃ katvā bhāsite. Dhammavinayeti
pāvacane. Taṃ hi yathānusiṭṭhaṃ paṭipajjamānānaṃ saṃsāradukkhapātato dhāraṇena,
rāgādikilesavinayanena ca dhammavinayoti vuccati. Sabrahmacārinoti seṭṭhaṭṭhena
brahmasaṅkhātaṃ bhagavato sāsanaṃ ariyamaggaṃ saha caranti 2- paṭipajjantīti
sabrahmacārino. Sīlavantoti maggaphalasīlavasena sīlavanto. Kalyāṇadhammāti
samādhipaññāvimuttivimuttiñāṇadassanādayo kalyāṇā sundarā dhammā etesaṃ
atthīti kalyāṇadhammā. Etena saṃghassa supaṭipattiṃ dasseti. Sīlesu camhi
paripūrakārīti "ahampi pabbajitvā na tiracchānakathākathiko kāyadaḷhibahulo 3-
@Footnote: 1 visudadhi. 1/252 (syā)  2 Sī.,ka. ariyamaggasaccaṃ
@3 ka. viriyadaḷhabahlo

---------------------------------------------------------------------------------------------
page287.
Hutvā vihāsiṃ, atha kho pātimokkhasaṃvarādiṃ catubbidhampi sīlaṃ akhaṇḍaṃ acchiddaṃ
asabalaṃ akammāsaṃ bhujissaṃ viññuppasatthaṃ aparāmaṭṭhaṃ katvā paripūrento
ariyamaggaṃyeva pāpesin"ti vadati. Etena heṭṭhimaphaladvayasampattimattano dīpeti.
Sotāpannasakadāgāmino hi sīlesu paripūrakārino. Susamāhito camhi ekaggacittoti
upacārappanābhedena samādhinā sabbatthāpi samāhito ca amhi avikkhittacitto.
Iminā samādhismiṃ paripūrakāritāvacanena tatiyaphalasampattimattano dīpeti. Anāgāmino
hi samādhismiṃ paripūrakārino. Arahā camhi khīṇāsavoti kāmāsavādīnaṃ sabbaso khīṇattā
khīṇāsavo, tato eva parikkhīṇabhavasaṃyojano sadevake loke aggadakkhiṇeyyatāya
arahā camhi. Etena attano katakaraṇīyataṃ dasseti. Mahiddhiko camhi
mahānubhāvoti adhiṭṭhānavikubbanādiiddhīsu mahatā vasībhāvena samannāgatattā
mahiddhiko, uḷārassa puññānubhāvassa guṇānubhāvassa ca sampattiyā mahānubhāvo ca
asmi. Etena so lokiyābhiññānavānupubbavihārasamāpattiyogamattano dīpeti.
Abhiññāsu vasībhāvena hi ariyā yathicchitanipphādanena mahiddhikā, pubbussayasampattiyā
nānāvihārasamāpattīhi ca visodhitasantānattā mahānubhāvā ca hontīti.
    Bhaddakaṃ me jīvitanti evaṃvidhasīlādiguṇasamannāgatassa me yāvāyaṃ kāyo
dharati, tāva sattānaṃ hitasukhameva vaḍḍhati, puññakkhettabhāvato jīvitampi me
bhaddakaṃ sundaraṃ. Bhaddakaṃ maraṇanti sace panidaṃ khandhapañcakaṃ ajja vā
imasmiṃyeva vā khaṇe anupādāno viya jātavedo nibbāyati, taṃ appaṭisandhikaṃ
parinibbānasaṅkhātaṃ maraṇampi me bhaddakanti ubhayattha tādibhāvaṃ dīpeti, iti 1-
mahāthero appahīnasomanassubbillāvitavāsanattā 2- uḷārasomanassito 3-
dhammabahumānena dhammapītipaṭisaṃvedanena parivitakkesi.
@Footnote: 1 cha.Ma. evaṃ  2 Ma. appahīnasomanassubbillāvitattussannattā,
@cha. appahīnasomanassuppillāvitavāsanussannattā  3 Sī.,ka. uḷārasomanassataṃ

---------------------------------------------------------------------------------------------
page288.
    Taṃ satthā gandhakuṭiyaṃ nisinnoyeva 1- sabbaññutañāṇena jānitvā jīvite
maraṇe ca tassa tādibhāvavibhāvanaṃ imaṃ udānaṃ udānesi. Tena vuttaṃ "atha kho
bhagavā .pe. Udānesī"ti.
    Tattha yaṃ jīvitaṃ na tapatīti yaṃ khīṇāsavapuggalaṃ jīvitaṃ āyatiṃ khandhappavattiyā
sabbena sabbaṃ abhāvato na tapati na bādhati, vattamānameva vā jīvitaṃ sabbaso
saṅkhatadhammattā 2- satipaññāvepullappattiyā sabbattha satisampajaññasamāyogato na
bādhati. Yo hi andhaputhujjano pāpajanasaṃsevī 3- ayonisomanasikārabahulo
akatakusalo 4- akatapuñño, so "akataṃ vata me kalyāṇan"tiādinā vippaṭisārena
tapatīti tassa jīvitaṃ taṃ tapati nāma. Itare pana akatapāpā katapuññā
kalyāṇaputhujjanena saddhiṃ satta sekkhā vā tapanīyadhammaparivajjanena
atapanīyadhammasamannāgamena ca pacchānutāpena na tapantīti na tesaṃ jīvitaṃ tapati.
Khīṇāsave pana vattabbameva natthīti. Pavattidukkhavasena atthavaṇṇanā katā.
    Maraṇante na socatīti maraṇasaṅkhāte ante pariyosāne maraṇasamīpe vā
na socati anāgāmimaggeneva sokassa samugghātitattā. Sa ve diṭṭhapado dhīro,
sokamajjhe na socatīti so anabhijjhādīnaṃ 5- catunnaṃ dhammapadānaṃ nibbānasseva
vā diṭṭhattā diṭṭhapado dhitisampannattā dhīro khīṇāsavo socanadhammānaṃ
"sokā"ti laddhanāmānaṃ avītarāgānaṃ sattānaṃ sokahetūnaṃ vā lokadhammānaṃ
majjhe ṭhatvāpi na socati.
    Idānissa sabbaso sokahetūnaṃ abhāvaṃ dīpetuṃ "ucchinnabhavataṇhassā"tiādimāha.
Tattha yassa aggamaggena sabbaso ucchinnā bhavataṇhā, so
@Footnote: 1 cha.Ma. nisinnova  2 ka. saṅkhātadhammattā  3 cha.Ma. pāpajanasevī
@4 ka. katākusalo  5 Sī. dukkhādīnaṃ

---------------------------------------------------------------------------------------------
page289.
Ucchinnabhavataṇho. Tassa avasesakilesānaṃ anavasesavūpasamena santacittassa
khīṇāsavabhikkhuno. Vikkhīṇo jātisaṃsāroti jātiādiko:-
               "khandhānañca paṭipāṭi        dhātuāyatanāna ca
                abbocchinnaṃ vattamānā     `saṃsāro'ti pavuccatī"ti 1-
vuttalakkhaṇo saṃsāro visesato khīṇo. Tasmā 2- natthi tassa punabbhavoti yasmā
tassa evarūpassa ariyapuggalassa āyatiṃ punabbhavo natthi, tasmā tassa jātisaṃsāro
khīṇo. Kasmā panassa punabbhavo natthi? yasmā ucchinnabhavataṇho santacitto
ca hoti, tasmāti āvattetvā vattabbaṃ. Atha vā vikkhīṇo 3- jātisaṃsāro, tato
eva natthi tassa punabbhavoti attho yojetabbo.
                       Navamasuttavaṇṇanā niṭṭhitā.
                           ----------
                     10. Sāriputtaupasamasuttavaṇṇanā
    [40] Dasame attano upasamanti sāvakapāramīmatthakappattiyā hetubhūtaṃ
aggamaggena attano anavasesakilesavūpasamaṃ.
    Āyasmā hi sāriputto anupasantakilesānaṃ sattānaṃ rāgādikilesa-
janitasantāpadarathapariḷāhadukkhañceva kilesābhisaṅkhāranimittaṃ jātijarābyādhimaraṇasoka-
paridevādidukkhañca paccakkhato disvā atītānāgatepi nesaṃ vaṭṭamūlakaṃ dukkhaṃ
parituletvā karuṇāyamāno attanāpi puthujjanakāle anubhūtaṃ kilesanimittaṃ vā
anappakaṃ dukkhaṃ anussaritvā "īdisassa nāma mahādukkhassa hetubhūtā kilesā
idāni me suppahīnā"ti attano kilesavūpasamaṃ abhiṇhaṃ paccavekkhati. Paccavekkhanto
@Footnote: 1 su.vi. 2/95/94, visuddhi. 3/145 (syā)  2 ka. kasmā  3 Ma. khīṇo

---------------------------------------------------------------------------------------------
page290.
Ca "ime ettakā kilesā sotāpattimaggena upasamitā, ettakā sakadāgāmimaggena,
ettakā anāgāmimaggena, ettakā arahattamaggena upasamitā"ti
taṃtaṃmaggañāṇena odhiso kisesānaṃ upasamitabhāvaṃ paccavekkhati. Tena vuttaṃ
"attano upasamaṃ paccavekkhamāno"ti.
    Apare "thero arahattaphalasamāpattiṃ samāpajjitvā taṃ paccavekkhitvā `imassa
vatāyaṃ santapaṇītabhāvo accantasantāya asaṅkhatāya dhātuyā ārammaṇato, sayañca
sammadeva kilesavūpasamato'ti evaṃ abhiṇhaṃ upasamaṃ paccavekkhatī"ti vadanti. Aññe
pana "anavasesakilesānaṃ upasamapariyosāne jātaṃ aggaphalamevettha upasamo nāma,
taṃ paccavekkhamāno nisinno"ti.
    Etamatthaṃ viditvāti yadidaṃ āyasmato sāriputtassa mahāpaññatādihetubhūtaṃ
sāvakesu anaññasādhāraṇaṃ kilesappahānaṃ aggaphalaṃ vā upasamapariyāyena vuttaṃ,
tassa paccavekkhaṇasaṅkhātaṃ atthaṃ sabbākārato viditvā tadanubhāvadīpakaṃ imaṃ udānaṃ
udānesi.
    Tattha upasantasantacittassāti upasantameva hutvā santaṃ cittaṃ etassāti
upasantasantacitto. Samāpattivikkhambhanena hi upasantakilesattā upasantaṃ cittaṃ
na sabbathā "upasantasantan"ti vuccati tassa upasamassa anaccantikabhāvato, na
tathā aggamaggena. Tena pana accantameva kilesānaṃ samucchinnattā arahato
cittaṃ puna kilesānaṃ anupasametabbatāya samathavipassanāheṭṭhimamaggehi upasantakilesaṃ
hutvā accantasantabhāvatova "upasantasantan"ti vuccati. Tena vuttaṃ "upasantameva
hutvā santaṃ cittaṃ etassāti upasantasantacitto"ti. Upasantanti vā upasamo
vuccati, tasmā "upasantasantacittassā"ti accantupasamena santacittassāti attho.

---------------------------------------------------------------------------------------------
page291.
    Atha vā satipi sabbesaṃ khīṇāsavānaṃ anavasesakilesaupasame 1- sāvakapāramīñāṇassa
pana matthakappattihetubhūto sāvakesu anaññasādhāraṇo saviseso
dhammasenāpatino kilesaupasamoti dassetuṃ 2- satthā upasantasaddena visesetvā
āha "upasantasantacittassā"ti.
    Tatrāyamattho:- bhusaṃ daḷhaṃ vā santaṃ upasantaṃ, tena upasantameva
hutvā santaṃ upasantasantaṃ, tādisaṃ cittaṃ etassāti sabbaṃ purimasadisameva.
Tathāhesa bhagavatā:- "sāriputto bhikkhave mahāpañño puthupañño hāsapañño
javanapañño tikkhapañño nibbedhikapañño"tiādinā 3- anekapariyāyena vaṇṇito
thomito. Netticchinnassāti netti vuccati bhavataṇhā saṃsārassa nayanato, sā
netti chinnā etassāti netticchinno. Tassa netticchinnassa, pahīnataṇhassāti
attho. Mutto so mārabandhanāti so evaṃvidho parikkhīṇabhavasaṃyojano sabbasmā
mārabandhanato mutto, na tassa mārabandhanamocanāya karaṇīyaṃ atthi, tasmā
dhammasenāpati attano upasamaṃ paccavekkhatīti. Sesaṃ vuttanayameva.
                       Dasamasuttavaṇṇanā niṭṭhitā.
                      Niṭṭhitā ca meghiyavaggavaṇṇanā.
                           -----------
@Footnote: 1 cha.Ma. anavasesakilesavūpasame
@2 cha.Ma. kilesavūpasamoti dassetuṃ 3 Ma.u. 14/93/77

---------------------------------------------------------------------------------------------
page292.
                        5. Soṇattheravagga 1-
                         1. Piyatarasuttavaṇṇanā
    [41] Mahāvaggassa paṭhame mallikāya deviyā saddhinti mallikāya nāma
attano mahesiyā saha. Uparipāsādavaragatoti pāsādavarassa upari gato.
Kocañño attanā piyataroti koci añño attanā piyāyitabbataro. Atthi
nu kho teti "kinte atthī"ti deviṃ pucchati.
    Kasmā pucchati? ayañhi sāvatthiyaṃ duggatamālākārassa dhītā. Ekadivasaṃ
Āpaṇato pūvaṃ gahetvā mālārāmaṃ gantvā "khādissāmī"ti gacchantī paṭipathe
bhikkhusaṃghaparivutaṃ bhagavantaṃ bhikkhācāraṃ pavisantaṃ disvā pasannacittā taṃ bhagavato
adāsi. Satthā tathārūpe ṭhāne nisīdanākāraṃ dassesi. Ānandatthero cīvaraṃ
paññāpetvā adāsi. Bhagavā tattha nisīditvā taṃ pūvaṃ paribhuñjitvā mukhaṃ
vikkhāletvā sitaṃ pātvākāsi. Thero "ko imissā bhante dānassa vipāko
bhavissatī"ti pucchi. Ajjesā ānanda tathāgatassa paṭhamaṃ bhojanaṃ adāsi, ajjeva
kosalarañño aggamahesī bhavissati piyā manāpāti. Taṃ divasameva ca rājā
kāligāme bhāgineyyena saddhiṃ yujjhitvā parājito palāyitvā āgato nagaraṃ
pavisanto "balakāyassa āgamanaṃ āgamessāmī"ti taṃ mālārāmaṃ pāvisi. Sā
rājānaṃ āgataṃ passitvā tassa vattamakāsi. Rājā tassā vatte pasīditvā
pitaraṃ pakkosāpetvā mahantaṃ issariyaṃ datvā taṃ antepuraṃ atiharāpetvā 2-
aggamahesiṭṭhāne ṭhapesi. Athekadivasaṃ rājā cintesi "mayā imissā mahantaṃ
issariyaṃ dinnaṃ, yannūnāhaṃ imaṃ puccheyyaṃ `ko te piyo'ti, sā `tvaṃ me
@Footnote: 1 cha.Ma. soṇavagga  2 cha.Ma. paṭiharāpetvā

---------------------------------------------------------------------------------------------
page293.
Mahārāja piyo'ti vatvā puna maṃ pucchissati, athassāhaṃ `mayhampi tvaṃyeva piyā'ti
vakkhāmī"ti. Iti so aññamaññaṃ vissāsajananatthaṃ sammodanīyaṃ karonto pucchi.
    Devī pana paṇḍitā buddhupaṭṭhāyikā saṃghupaṭṭhāyikā "nāyaṃ pañho rañño
mukhaṃ oloketvā 1- kathetabbo"ti cintetvā yathābhūtameva vadantī "natthi kho me
mahārāja kocañño attanā piyataro"ti āha. Vatvāpi attanā byākatamatthaṃ
upāyena rañño paccakkhaṃ kātukāmā "tuyhaṃ pana mahārāja atthañño koci
attanā piyataro"ti tatheva rājānaṃ pucchi yathā raññā sayaṃ puṭṭhā. Rājāpi
tāya sarasalakkhaṇena kathitattā nivattituṃ asakkonto sayampi sarasalakkhaṇeneva
kathento tatheva byākāsi yathā deviyā byākataṃ.
    Byākaritvā ca mandadhātukatāya evaṃ cintesi "ahaṃ rājā paṭhavissaro
mahantaṃ paṭhavīmaṇḍalaṃ abhivijiya ajjhāvasāmi, mayhaṃ tāva yuttaṃ `attanā piyataraṃ
aññaṃ na passāmī'ti, ayampana vasalī hīnajaccā samānā mayā ucce ṭhāne
ṭhapitā sāmibhūtaṃ maṃ na tathā piyāyati, `attāva piyataro"ti mama sammukhā vadati,
kakkhaḷā 2- vatāyan"ti anattamano hutvā "nanu te tīṇi ratanāni piyatarānī"ti
codesi. Devī "ratanattayaṃ ahaṃ 3- deva attano saggasukhaṃ mokkhasukhañca patthayantī
sampiyāyāmi, tasmā attāva me piyataro"ti āha. Sabbo cāyaṃ loko
attadatthameva paraṃ piyāyati, pattaṃ patthentopi "ayaṃ maṃ jiṇṇakāle posessatī"ti
pattheti, dhītaraṃ "mama kulaṃ vaḍḍhissatī"ti, bhariyaṃ "mayhaṃ pāde paricarissatī"ti,
aññepi ñātimittabandhave taṃtaṃkiccavasena, iti attadatthameva sampassanto loko
paraṃ piyāyatīti. Ayaṃ hi deviyā adhippāyo.
    Atha rājā cintesi "ayaṃ mallikā kusalā paṇḍitā nipuṇā `attāva
me piyataro'ti vadati. Mayhampi attāva piyataro hutvā upaṭṭhāti, handāhaṃ
@Footnote: 1 cha.Ma. ulloketvā  2 cha.Ma. yāva kakkhaḷā  3 cha.Ma. ratanattayaṃpāhaṃ

---------------------------------------------------------------------------------------------
page294.
Imamatthaṃ satthu ārocessāmi, yathā ca me satthā byākarissati, tathā naṃ
dhāressāmī"ti. Evampana cintetvā satthu santikaṃ upasaṅkamitvā etamatthaṃ 1-
ārocesi. Tena vuttaṃ "atha kho rājā pasenadi kosalo .pe. Piyataro"ti.
    Etamatthaṃ viditvāti etaṃ "loke sabbasattānaṃ attāva attano
piyataro"ti raññā vuttamatthaṃ sabbaso jānitvā tadatthaparidīpanaṃ imaṃ udānaṃ
udānesi.
    Tattha sabbā disā anuparigamma cetasāti sabbā anavasesā dasapi disā
pariyesanavasena cittena anugantvā. Nevajjhagā piyataramattanā kvacīti attanā
atisayena piyaṃ aññaṃ koci puriso sabbussāhena pariyesanto kvaci katthaci
sabbadisāsu neva adhigaccheyya na passeyya. Evaṃ piyo puthu attā paresanti
evaṃ kassaci attanā piyatarassa anupalabbhanavasena puthu visuṃ visuṃ tesaṃ tesaṃ
sattānaṃ attāva piyo. Tasmā na hiṃse paramattakāmoti yasmā evaṃ sabbopi
satto attānaṃ piyāyati attano sukhakāmo dukkhapaṭikūlo, tasmā attakāmo
attano hitasukhaṃ icchanto paraṃ sattaṃ antamaso kunthakipillikaṃ upādāya na
hiṃse na haneyya na pāṇileḍḍudaṇḍādīhipi viheṭheyya. Parassa hi attanā
kate dukkhe taṃ tato saṅkamantaṃ viya kālantare attani sandissati. Ayaṃ hi
kammānaṃ dhammatāti.
                       Paṭhamasuttavaṇṇanā niṭṭhitā.
                           -----------
                        2. Appāyukasuttavaṇṇanā
    [42] Dutiye acchariyaṃ bhanteti idampi meghiyasutte viya garahanacchariyavasena
veditabbaṃ. Yāva appāyukāti yattakaṃ parittāyukā, atiittarajīvitāti attho.
@Footnote: 1 cha.Ma. tamatthaṃ

---------------------------------------------------------------------------------------------
page295.
Sattāhajāteti sattāhena jāto sattāhajāto, tasmiṃ sattāhajāte, jātassa
sattame ahanīti attho. Tusitaṃ kāyaṃ upapajjīti tusitaṃ devanikāyaṃ
paṭisandhiggahaṇavasena upapajji.
    Ekadivasaṃ kira thero pacchābhattaṃ divāṭṭhāne nisinno lakkhaṇānu-
byañjanapaṭimaṇḍitaṃ sobhaggappattaṃ dassanānuttariyabhūtaṃ bhagavato rūpakāyasiriṃ
samanikaritvā "aho buddhānaṃ rūpakāyasampatti dassanīyā samantapāsādikā
manoharā"ti uḷāraṃ pītisomanassaṃ paṭisaṃvedento evaṃ cintesi "vijātamātuyā
nāma virūpopi putto surūpo viya manāpo 1- hoti, sace pana buddhānaṃ mātā
mahāmāyā devī dhareyya, kīdisaṃ nu kho tassā bhagavato rūpadassane pītisomanassaṃ
uppajjeyya, mahājāni kho mayhaṃ mahāmātu deviyā, yā sattāhajāte bhagavati
kālakatā"ti. Evampana cintetvā bhagavantaṃ upasaṅkamitvā attano parivitakkitaṃ
ārocento tassā kālakiriyaṃ garahanto "acchariyaṃ bhante"tiādimāha.
    Keci panāhu "mahāpajāpati gotamī bhagavantaṃ mahatā āyāsena pabbajjaṃ
yācitvāpi paṭikkhittā, mayā pana upāyena yācito bhagavā
aṭṭhagarudhammapaṭiggahaṇavasena tassā pabbajjaṃ upasampadañca anujāni, sā te dhamme
dhamme paṭiggahetvā laddhapabbajjūpasampadā bhagavato dutiyaṃ parisaṃ uppādetvā
catutthāya parisāya paccayo ahosi. Sace pana bhagavato janetti mahāmāyā devī
dhareyya, evametā cubhopi khattiyabhaginiyo ekato hutvā imaṃ sāsanaṃ sobheyyuṃ,
bhagavā ca mātari bahumānena mātugāmassa sāsane pabbajjaṃ upasampadañca
sukheneva anujāneyya, appāyukatāya panassā kasirena nipphannamidanti iminā
adhippāyena thero bhagavato santike `acchariyaṃ bhante'tiādimāhā"ti. Taṃ akāraṇaṃ.
@Footnote: 1 Sī. virūpopi putto surūpo piyamanāpo, Ma. virūpopi samāno manāpo

---------------------------------------------------------------------------------------------
page296.
Bhagavā hi mātuyā vā aññassa vā mātugāmassa attano sāsane pabbajjaṃ
anujānanto garukaṃyeva katvā anujānāti, na lahukaṃ ciraṭṭhitikāmatāyāti.
    Apare panāhu "dasabalacatuvesārajjādike anaññasādhāraṇe anantāparimāṇe
buddhaguṇe thero manasikaritvā yā evaṃ mahānubhāvaṃ nāma loke
aggapuggalaṃ satthāraṃ kucchinā dasa māse parihari, sā buddhamātā kassaci
paricārikā bhavissatīti ayuttamidaṃ. Kasmā? satthu guṇānucchavikamevetaṃ, yadidaṃ
sattāhajāte bhagavati janetti kālaṃ karoti kālakatā ca tusitesu uppajjatīti
acchariyabbhūtacittajāto hutvā taṃ attano vitakkuppādanaṃ 1- bhagavato ārocento
`acchariyaṃ bhante'ti ādivacanaṃ avocā"ti
    satthā pana yasmā sattāhajātesu bodhisattamātu kālakiriyā
dhammatāsiddhiyā, tasmā taṃ dhammataṃ paridīpento "evametaṃ ānandā"tiādimāha.
Sā panāyaṃ dhammatā yasmā yathā sabbe bodhisattā pāramiyo pūretvā tusitapure
nibbattitvā tattha yāvatāyukaṃ ṭhatvā āyupariyosāne dasasahassacakkavāḷadevatāhi
sannipatitvā abhisambodhiṃ pattuṃ 2- manussaloke paṭisandhiggahaṇāya ajjhesitā
kāladīpadesakulāni viya janettiyā āyuparimāṇampi oloketvā paṭisandhiṃ gaṇhanti,
ayampi bhagavā bodhisattabhūto tatheva tusitapure ṭhito pañca mahāvilokanāni
vilokento sattadivasādhikadasamāsaparimāṇaṃ mātuyā āyuparimāṇaṃ paricchinditvā
"ayaṃ mama paṭisandhiggahaṇassa kālo, idāni uppajjituṃ vaṭṭatī"ti ñatvāva
paṭisandhiṃ aggahesi, tasmā sabbabodhisattānaṃ āciṇṇasamāciṇṇavaseneva veditabbaṃ.
Tenāha bhagavā "appāyukā hi ānanda bodhisattamātaro hontī"tiādi.
    Tattha kālaṃ karontīti yathāvuttaāyuparikkhayeneva kālaṃ karonti, na
vijātapaccayā. Pacchimattabhāve hi bodhisattehi vasitaṭṭhānaṃ cetiyagharasadisaṃ hoti,
@Footnote: 1 Sī.,ka. vimhayuppādaṃ  2 Sī..ka. abhisambodhyatthaṃ

---------------------------------------------------------------------------------------------
page297.
Na aññesaṃ paribhogārahaṃ, na ca sakkā bodhisattamātaraṃ apanetvā aññaṃ
aggamahesiṭṭhāne ṭhapetunti tattakaṃ eva bodhisattamātu āyuppamāṇaṃ hoti,
tasmā tadā kālaṃ karonti. Imameva hi atthaṃ sandhāya mahābodhisattā pañca
mahāvilokanāni 1- karonti.
    Katarasmiṃ pana vaye kālaṃ karontīti? majjhimavaye. Paṭhamavayasmiṃ hi sattānaṃ
Attabhāve chandarāgo balavā hoti, tena tadā sañjātagabbhā itthiyo
yebhuyyena gabbhaṃ anurakkhituṃ na sakkonti. Gaṇheyyuṃ ce, gabbho bahvābādho hoti.
Majjhimavayassa pana dve koṭṭhāse atikkamitvā tatiye koṭṭhāse vatthu visadaṃ hoti,
visade vatthumhi nibbattadārakā arogā honti, tasmā bodhisattamātaro paṭhamavaye
sampattiṃ anubhavitvā majjhimavayassa tatiye koṭṭhāse vijāyitvā kālaṃ karontīti.
    Etamatthaṃ viditvāti etaṃ bodhisattamātu aññesañca sabbasattānaṃ
attabhāve āyussa maraṇapariyosānataṃ viditvā tadatthavibhāvanamukhena anavajjapaṭipattiyaṃ
ussāhadīpakaṃ imaṃ udānaṃ udānesi.
    Tattha ye kecīti aniyamaniddeso. Bhūtāti nibbattā. Bhavissantīti anāgate
nibbattissanti. Vāsaddo vikappattho, apisaddo sampiṇḍanattho. Tena
nibbattamānepi saṅgaṇhāti. Ettāvatā atītādivasena paṭisandhipariyāpanne 2-
satte anavasesato pariyādiyati. Apica gabbhaseyyakā sattā gabbhato nikkhantakālato
paṭṭhāya bhūtā nāma, tato pubbe bhavissanti nāma. Saṃsedajūpapātikā
paṭisandhicittato parato 3- bhūtā nāma, tato pubbe uppajjitabbabhavavasena
bhavissanti nāma. Sabbepi vā paccuppannabhavavasena bhūtā nāma. Āyatiṃ
punabbhavavasena bhavissanti nāma, khīṇāsavā bhūtā nāma. Te hi bhūtā eva, na
puna bhavissantīti, tadaññe bhavissanti nāma.
@Footnote: 1 cha.Ma. pañcamaṃ pañcamahāvilokanaṃ 2 cha.Ma. tiyaddhapariyāpanne  3 Ma. upari

---------------------------------------------------------------------------------------------
page298.
    Sabbe gamissanti pahāya dehanti sabbe yathāvuttabhedā sabbabhava-
yonigativiññāṇaṭṭhitisattāvāsādivasena ca anekabhedabhinnā sattā dehaṃ attano
sarīraṃ pahāya nikkhipitvā paralokaṃ gamissanti, asekkhā pana nibbānaṃ. Ettha
koci acavanadhammo nāma natthīti dasseti. Taṃ sabbajāniṃ kusalo viditvāti tadetaṃ
sabbassa sattassa jāniṃ hāniṃ maraṇaṃ, 1- sabbaṃ vāssa sattassa hāniṃ 1- vināsaṃ
pabhaṅgutaṃ kusalo paṇḍitajātiko maraṇānussativasena aniccatāmanasikāravasena vā
jānitvā. Ātāpiyo brahmacariyaṃ careyyāti vipassanāya kammaṃ karonto
ātāpiyasaṅkhātena vīriyena samannāgatattā ātāpiyo catubbidhasammappadhānavasena
āraddhavīriyo anavasesamaraṇasamatikkamanūpāyaṃ maggabrahmacariyaṃ careyya, paṭipajjeyyāti
attho.
                       Dutiyasuttavaṇṇanā niṭṭhitā.
                          ------------
                      3. Suppabuddhakuṭṭhisuttavaṇṇanā
    [43] Tatiye rājagahe suppabuddho nāma kuṭṭhī ahosīti suppabuddhanāmako
eko puriso rājagahe ahosi. So ca kuṭṭhī kuṭṭharogena bāḷhavidūsitagatto.
Manussadaliddoti yattakā rājagahe manussā, tesu sabbaduggato. 2- So hi
saṅkārakūṭavatiādīsu manussehi chaḍḍitapilotikakhaṇḍāni sibbitvā paridahati,
kapālaṃ gahetvā gharā gharaṃ gantvā laddhaācāmaucchiṭṭhabhattāni nissāya jīvati,
tampi pubbe katakammapaccayā na yāvadatthaṃ labhati. Tena vuttaṃ "manussadaliddo"ti.
Manussakapaṇoti manussesu paramakapaṇataṃ patto. Manussavarākoti manussānaṃ
hīḷitaparibhūtatāya ativiya hīno. Mahatiyā parisāyāti mahatiyā bhikkhuparisāya ceva
upāsakaparisāya ca.
@Footnote: 1-1 sabbassa vā sattassa jāniṃ  2 Sī. sabbattato dukkhito, Ma. sabbadukkhito

---------------------------------------------------------------------------------------------
page299.
    Ekadivasaṃ kira bhagavā mahābhikkhusaṃghaparivāro rājagahaṃ piṇḍāya pavisitvā
bhikkhūnaṃ sulabhapiṇḍapātaṃ katvā pacchābhattaṃ piṇḍapātappaṭikkanto
katipayabhikkhuparivāro nikkhanto yehi dānaṃ dinnaṃ, tesaṃ upāsakānaṃ avasesabhikkhūnañca
āgamanaṃ āgamayamāno antonagareyeva aññatarasmiṃ ramaṇīye padese aṭṭhāsi.
Tāvadeva bhikkhū tato tato āgantvā bhagavantaṃ parivāresuṃ, upāsakāpi "anumodanaṃ
sutvā vanditvā nivattissāmā"ti bhagavantaṃ upasaṅkamiṃsu, mahāsannipāto
ahosi. Bhagavā nisīdanākāraṃ dassesi. Tāvadeva buddhārahaṃ āsanaṃ paññāpesuṃ. Atha
bhagavā asītyānubyañjanapaṭimaṇḍitehi dvattiṃsamahāpurisalakkhaṇehi virocamānāya
byāmappabhāparikkhepasamujjalāya nīlapītalohitodātamañjeṭṭhapabhassarānaṃ vasena chabbaṇṇā
buddharaṃsiyo vissajjentiyā anupamāya rūpakāyasiriyā sakalameva taṃ padesaṃ obhāsento
tārāgaṇaparivuto viya puṇṇacando bhikkhugaṇaparivuto paññattavarabuddhāsane nisīditvā
manosilātale kesarasīho viya sīhanādaṃ nadanto karavīkarutamañjunā brahmassarena
dhammaṃ deseti.
    Bhikkhūpi kho appicchā santuṭṭhā pavivittā asaṃsaṭṭhā āraddhavīriyā
pahitattā codakā pāpagarahino vattāro vacanakkhamā sīlasampannā samādhisampannā
paññāsampannā vimuttisampannā vimuttiñāṇadassanasampannā meghavaṇṇaṃ paṃsukūlacīvaraṃ
pārupitvā suvammitā 1- viya gandhahatthino bhagavantaṃ parivāretvā ohitasotā dhammaṃ
suṇanti. Upāsakāpi suddhavatthanivatthā suddhuttarāsaṅgā pubbaṇhasamayaṃ mahādānāni
pavattetvā gandhamālādīhi bhagavantaṃ pūjetvā vanditvā bhikkhusaṃghassa nipaccakāraṃ
dassetvā bhagavantaṃ bhikkhusaṃghañca parivāretvā saṃyatahatthapādā ohitasotā sakkaccaṃ
dhammaṃ suṇanti. Tena vuttaṃ "tena kho pana samayena bhagavā mahatiyā parisāya
parivuto dhammaṃ desento nisinno hotī"ti.
@Footnote: 1 Ma. sudamitā

---------------------------------------------------------------------------------------------
page300.
    Suppabuddho pana jighacchādubbalyapareto ghāsapariyesanaṃ caramāno antaravīthiṃ
otiṇṇo dūratova taṃ mahājanasannipātaṃ disvā "kinnu kho ayaṃ mahājanakāyo
sannipatito, addhā ettha bhojanaṃ dīyati maññe, appevanāmettha gatena 1- kiñci
khādanīyaṃ vā bhojanīyaṃ vā laddhuṃ sakkā"ti sañjātābhilāso tattha gantvā addasa
bhagavantaṃ pāsādikaṃ dassanīyaṃ pasādanīyaṃ uttamadamathasamathamanuppattaṃ dantaṃ guttaṃ
satindriyaṃ susamāhitaṃ tāya parisāya parivutaṃ dhammaṃ desentaṃ, disvāna
purimajātisambhatāya paripakkāya upanissayasampattiyā codiyamāno "yannūnāhampi dhammaṃ
suṇeyyan"ti parisapariyante nisīdi. Taṃ sandhāya vuttaṃ "addasā kho suppabuddho
kuṭṭhī .pe. Tattheva ekamantaṃ nisīdi `ahampi dhammaṃ sossāmī"ti.
    Sabbāvantanti sabbāvatiṃ hīnādisabbapuggalavataṃ, tattha kiñcipi anavasesetvāti
attho. "sabbavantan"tipi paṭhanti. Cetasāti buddhacakkhusampayuttacittena. Cittasīsena
hi ñāṇaṃ niddiṭṭhaṃ, tasmā āsayānusayañāṇena indriyaparopariyattañāṇena
cāti attho. Ceto paricca manasākāsīti tassā parisāya cittaṃ paccekaṃ paricchinditvā
manasi akāsi te volokesi. Bhabbo dhammaṃ viññātunti maggaphaladhammaṃ adhigantuṃ
samattho, upanissayasampannoti attho. Etadahosīti ayaṃ suppabuddho kiñcāpi
tagarasikhimhi paccekabuddhe aparajjhitvā īdiso jāto, maggaphalūpanissayo panassa
paṃsupaṭicchannasuvaṇṇanikkhaṃ viya antohadayeyeva 2- vijjotati, tasmā suviññāpiyoti
idaṃ ahosi. Tenāha "ayaṃ kho idha bhabbo dhammaṃ viññātun"ti.
    Anupubbikathanti dānānantaraṃ sīlaṃ, sīlānantaraṃ saggaṃ saggānantaraṃ magganti
evaṃ anupaṭipāṭikathaṃ. Bhagavā hi paṭhamaṃ hetunā saddhiṃ assādaṃ 3- dassetvā tato
satte vivecetuṃ nānānayehi ādīnavaṃ pakāsetvā ādīnavasavanena saṃviggahadayānaṃ
nekkhammaguṇavibhāvanamukhena ca vivaṭṭaṃ dasseti.
@Footnote: 1 Sī.,Ma. gate  2 Ma.,ka. antoyeva  3 Sī. saggaṃ

Page 301-400.

page301.
    Dānakathanti idaṃ dānaṃ nāma sukhānaṃ nidānaṃ, sampattīnaṃ mūlaṃ, bhogānaṃ
patiṭṭhā, visamagatasattānaṃ 1- tāṇaṃ leṇaṃ gati parāyanaṃ, idhalokaparalokesu dānasadiso
avassayo patiṭṭhā ālambanaṃ tāṇaṃ leṇaṃ gati parāyanaṃ natthi. Idaṃ hi avasayaṭṭhena
ratanamayasīhāsanasadisaṃ, patiṭṭhānaṭṭhena mahāpaṭhavisadisaṃ, ālambanaṭṭhena
ālambanarajjusadisaṃ dukkhanittharaṇaṭṭhena nāvāsadisaṃ, samassāsanaṭṭhena saṅgāmasūro,
bhayaparittāṇaṭṭhena suparikhāparikkhittanagaraṃ, 2- maccheramalādīhi anupalittaṭṭhena padumaṃ,
tesaṃ niddahanaṭṭhena jātavedo, durāsadaṭṭhena āsīviso, asantāsaṭṭhena sīho,
balavantaṭṭhena hatthī, abhimaṅgalasammataṭṭhena setausabho, khemantabhūmisampāpanaṭṭhena
valāhako assarājā. Dānaṃ hi loke rajjasiriṃ deti, cakkavattisampattiṃ mārasampattiṃ
brahmasampattiṃ sāvakapāramīñāṇaṃ paccekabodhiñāṇaṃ sammāsambodhiñāṇaṃ detīti
evamādidānaguṇapaṭisaṃyuttakathaṃ.
    Yasmā pana dānaṃ dento sīlaṃ samādātuṃ sakkoti, tasmā dānakathānantaraṃ
sīlakathaṃ kathesi. Sīlakathanti sīlaṃ nāmetaṃ sattānaṃ avassayo patiṭṭhā ālambanaṃ
tāṇaṃ leṇaṃ gati parāyanaṃ. Idhalokaparalokasampattīnaṃ hi sīlasadiso avassayo
patiṭṭhā ālambanaṃ tāṇaṃ leṇaṃ gati parāyanaṃ natthi, sīlālaṅkārasadiso alaṅkāro,
sīlapupphasadisaṃ pupphaṃ, sīlagandhasadiso gandho natthi, sīlālaṅkārena hi alaṅkataṃ
sīlakusumapiḷandhitaṃ sīlagandhānulittaṃ sadevako loko olokento tittiṃ na gacchatīti
evamādisīlaguṇapaṭisaṃyuttakathaṃ.
    Idampana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ
kathesi. Saggakathanti saggo nāma iṭṭho kanto manāpo, niccamettha kīḷā niccaṃ
sampattiyo labbhanti, cātummahārājikā devā navutivassasasatasahassāni dibbasukhaṃ
dibbasampattiṃ paṭilabhanti, tāvatiṃsā tisso vassakoṭiyo saṭṭhi ca 3-
@Footnote: 1 cha.Ma. visamagatassa  2 Ma. susaṅkhataparikkhittanagaraṃ

---------------------------------------------------------------------------------------------
page302.
Vassasatasahassānīti evamādi saggaguṇappaṭisaṃyuttakathaṃ. Saggasampattiṃ kathentānaṃ hi
buddhānaṃ mukhaṃ nappahoti. Vuttampi cetaṃ "anekapariyāyena kho ahaṃ bhikkhave saggakathaṃ
katheyyan"tiādi. 1-
    Evaṃ hetunā saddhiṃ saggakathāya 2- palobhitvā puna hatthiṃ alaṅkaritvā
tassa soṇḍaṃ chindanto viya "ayampi saggo anicco addhuvo, na ettha
chandarāgo kātabbo"ti dassanatthaṃ "appassādā kāmā bahudukkhā bahupāyāsā,
ādīnavo ettha bhiyyo"tiādinā 3- nayena kāmānaṃ ādīnavaṃ okāraṃ saṅkilesaṃ
kathesi. Tattha ādīnavanti dosaṃ. Okāranti lāmakasabhāvaṃ, aseṭṭhehi sevitabbaṃ
seṭṭhehi na sevitabbaṃ nihīnasabhāvanti attho. Saṅkilesanti tehi sattānaṃ saṃsāre
saṅkilissanaṃ. Tenevāha 4- "kilissanti vata bho sattā"ti. 5-
    Evaṃ kāmādīnavena tajjetvā nekkhamme ānisaṃsaṃ pakāsesi pabbajjāya jhānādīsu
ca guṇaṃ dīpesi vaṇṇesi. Kallacittantiādīsu kallacittanti kammaññacittaṃ,
heṭṭhā pavattitadesanāya assaddhiyādīnaṃ cittadosānaṃ vigatattā upari desanāya
bhājanabhāvūpagamanena kammaniyacittaṃ, kammakkhamacittanti attho.
Diṭṭhimānādisaṅkilesavigamena muducittaṃ. Kāmacchandādivigamena vinīvaraṇacittaṃ.
Sammāpaṭipattiyā uḷārapītipāmojjayogena udaggacittaṃ. Tattha saddhāsampattiyā
pasannacittaṃ. Yathā bhagavā aññāsīti sambandho.
    Atha vā kallacittanti kāmacchandavigamena arogacittaṃ. Muducittanti
byāpādavigamena mettāvasena akathinacittaṃ. Vinīvaraṇacittanti uddhaccakukkuccavigamena
avikkhipanato na pihitacittaṃ. Udaggacittanti thinamiddhavigamena sampaggahavasena
alīnacittaṃ. Pasannacittanti vicikicchāvigamena sammāpaṭipattiyā adhimuttacittaṃ.
@Footnote: 1 Ma.u. 14/255/223  2 ka. assādakathāya
@3 Ma.mū. 12/177,234/136-7,196 Ma.Ma. 13/42-48/29-32
@4 cha.Ma. tenāha  5 Ma.Ma. 13/351/335

---------------------------------------------------------------------------------------------
page303.
    Athāti pacchā. Sāmukkaṃsikāti sāmaṃ ukkaṃsikā attanāva uddharitvā gahitā,
sayambhūñāṇena sāmaṃ diṭṭhā, 1- aññesaṃ asādhāraṇāti attho. Kā pana sāti?
ariyasaccadesanā. Tenevāha "dukkhaṃ samudayaṃ nirodhaṃ maggan"ti. Idaṃ hi saccānaṃ
sarūpadassanaṃ, tasmā imasmiṃ ṭhāne ariyasaccāni kathetabbāni, tāni sabbākārato
vitthārena visuddhimagge 2- vuttānīti tattha vuttanayeneva 3- veditabbāni.
    Seyyathāpītiādinā upamāvasena suppabuddhassa kilesappahānaṃ ariyamagguppādañca
dasseti. Apagatakāḷakanti vigatakāḷakaṃ. Sammadevāti suṭṭhuyeva. Rajananti
nīlapītalohitamañjeṭṭhādiraṅgajātaṃ. Paṭiggaṇheyyāti gaṇheyya, pabhassaraṃ bhaveyya.
Tasmiṃyeva āsaneti tassaṃyeva nisajjāyaṃ. Etenassa lahuvipassanakatā tikkhapaññatā
sukhāpaṭipadākhippābhiññatā ca dassitā honti. Virajaṃ vītamalanti apāyagamanīyarāgarajādīnaṃ
abhāvena virajaṃ, anavasesadiṭṭhivicikicchāmalāpagamena vītamalaṃ. Paṭhamamaggavajjhakilesarajābhāvena
vā virajaṃ, pañcavidhadussīlyamalāpagamena vītamalaṃ. Dhammacakkhunti
sotāpattimaggo adhippeto. Tassa uppattiākāradassanatthaṃ "yaṅkiñci samudayadhammaṃ,
sabbantaṃ nirodhadhamman"ti vuttaṃ. Taṃ hi nirodhaṃ ārammaṇaṃ katvāpi 4- kiccavasena eva
saṅkhatadhamme paṭivijjhantaṃ uppajjati.
    Tatridaṃ upamāsaṃsandanaṃ:- vatthaṃ viya cittaṃ daṭṭhabbaṃ, vatthassa āgantukamalehi
kiliṭṭhabhāvo viya cittassa rāgādimalehi saṅkiliṭṭhabhāvo, dhovanaphalakaṃ  viya
anupubbikathā, udakaṃ viya saddhā, udakena temetvā temetvā gomayakhārehi
kāḷake sammadditvā vatthassa dhovanappayogo viya saddhāsalilena temetvā
satisamādhipaññāhi dose sithile katvā saddhādividhinā 5- cittassa sodhane vīriyārambho,
@Footnote: 1 Ma. niddiṭṭhā  2 visuddhi. 3/76 (syā)  3 cha.Ma. vuttanayena
@4 cha.Ma. katvā  5 ka. sutādividhinā

---------------------------------------------------------------------------------------------
page304.
Tena payogena vatthakāḷakāpagamo viya vīriyārambhena kilesavikkhambhanaṃ, raṅgajātaṃ
viya ariyamaggo, tena suddhassa vatthassa pabhassarabhāvo viya vikkhambhitakilesassa
cittassa maggena pariyodāpananti.
    Evampana suppabuddho parisapariyante nisinno dhammadesanaṃ sutvā
sotāpattiphalaṃ patvā attanā paṭiladdhaguṇaṃ satthu ārocetukāmo parisamajjhaṃ
ogāhituṃ avisahanto mahājanassa satthāraṃ vanditvā anugantvā nivattakāle
bhagavati vihāraṃ gate sayampi vihāraṃ agamāsi. Tasmiṃ khaṇe sakko devarājā
"ayaṃ suppabuddho kuṭṭhī attanā satthu sāsane paṭiladdhaguṇaṃ pākaṭaṃ
kātukāmo"ti ñatvā "vīmaṃsissāmi nan"ti gantvā ākāse ṭhito etadavoca
"suppabuddha tvaṃ manussadaliddo manussakapaṇo manussavarāko, ahaṃ te aparimitaṃ
dhanaṃ dassāmi, buddho na buddho, dhammo na dhammo, saṃgho na saṃgho, alaṃ me
buddhena, alaṃ me dhammena, alaṃ me saṃghenā'ti vadehī"ti. Atha naṃ so āha "kosi
tvan"ti. Ahaṃ sakko devarājāti. Andhabāla ahirika, tvaṃ mayā saddhiṃ kathetuṃ
na yuttarūpo, yo tvaṃ evaṃ avattabbaṃ vadesi, apica maṃ tvaṃ dukkhato daliddo
kapaṇoti kasmā vadesi, nanu ahaṃ lokanāthassa orasaputto, nevāhaṃ duggato
na daliddo  na kapaṇo, atha kho sukhappatto paramena sukhena apāhamasmi
mahaddhano"ti vatvā āha:-
               "saddhādhanaṃ sīladhanaṃ         hiriottappiyaṃ dhanaṃ
                sutadhanañca cāgo ca       paññā ve sattamaṃ dhanaṃ.
                Yassa ete dhanā atthi    itthiyā purisassa vā
               `adaliddo'ti taṃ āhu      amoghaṃ tassa jīvitan"ti 1-
tassimāni me satta ariyadhanāni santi. Yesaṃ hi imāni dhanāni santi, na
tveva te buddhehi vā paccekabuddhehi vā `daliddā'ti vuccantī"ti.
@Footnote: 1 aṅ. sattaka. 23/5/4 (syā)

---------------------------------------------------------------------------------------------
page305.
    Sakko tassa kathaṃ sutvā taṃ antarāmagge ohāya satthu santikaṃ gantvā
sabbantaṃ vacanaṃ paṭivacanañca satthu ārocesi. Atha naṃ bhagavā āha "na kho
sakka sakkā tādisānaṃ satenapi sahassenapi suppabuddhaṃ kuṭṭhiṃ `buddho na
buddho, dhammo na dhammo, saṃgho na saṃgho'ti kathāpetun"ti. Suppabuddhopi kho
kuṭṭhī satthu santikaṃ gantvā satthārā katapaṭisanthāro attanā paṭiladdhaguṇaṃ
ārocesi. Tena vuttaṃ "atha kho suppabuddho kuṭṭhī diṭṭhadhammo pattadhammo"tiādi. 1-
    Tattha diṭṭhadhammoti diṭṭho ariyasaccadhammo etenāti diṭṭhadhammo.
Sesapadesupi eseva nayo. Tattha "diṭṭhadhammo"ti ettha sāmaññavacano 2-
dhammasaddo. Dassanaṃ nāma ñāṇadassanato aññampi atthīti tannivattanatthaṃ
"pattadhammo"ti vuttaṃ. Patti ca 3- ñāṇasampattito aññāpi vijjatīti tato
visesanatthaṃ "viditadhammo"ti vuttaṃ. Sā panāyaṃ viditadhammatā dhammesu
ekadesenāpi hotīti nippadesato viditabhāvaṃ 4- dassetuṃ pariyogāḷhadhammo"ti
vuttaṃ. Tenassa yathāvuttaṃ saccābhisambodhiṃyeva 5- dīpeti. Maggañāṇaṃ
hi ekābhisamayavasena pariññādikiccaṃ sādhentaṃ nippadesenapi pariññeyyadhammaṃ
samantato ogāḷhaṃ nāma hoti, na tadaññañāṇaṃ. Tena vuttaṃ "diṭṭho
ariyasaccadhammo etenāti diṭṭhadhammo"ti. Tenevāha "tiṇṇavicikiccho"tiādi.
    Tattha paṭibhayakantārasadisā 6- soḷasavatthukā ca aṭṭhavatthukā ca tiṇṇā
vicikicchā etenāti tiṇṇavicikiccho. Tato eva pavattiādīsu "evaṃ nu kho, na
nu kho"ti evaṃ pavattitā vigatā samucchinnā kathaṃkathā etassāti vigatakathaṃkatho.
Sārajjakarānaṃ pāpadhammānaṃ pahīnattā tappaṭipakkhesu ca sīlādiguṇesu supatiṭṭhitattā
@Footnote: 1 cha.Ma. diṭṭhadhammotiādi  2 Sī. sāmaññavacane
@3 Ma. pattadhammo ca  4 Sī.,ka. nippadesevasena taṃ
@5 cha.Ma....bodhaṃyeva  6 Sī. corakantārasadisā. ka. sabhayakantārasadisā

---------------------------------------------------------------------------------------------
page306.
Vesārajjaṃ visāradabhāvaṃ veyyattiyaṃ pattoti vesārajjappatto. Nāssa paro
paccayo, na parassa saddhāya ettha vattatīti aparappaccayo. Katthāti āha
"satthusāsane"ti.
    Abhikkantaṃ bhantetiādīsu 1- kiñcāpi ayaṃ abhikkantasaddo
khayasundarābhirūpabbhanumodanādīsu anekesu atthesu dissati, idha pana abbhanumodane
daṭṭhabbo. Teneva so pasādavasena pasaṃsāvasena ca dvikkhattuṃ vutto, sādhu sādhu bhanteti
vuttaṃ hoti. Abhikkantanti vā abhikkantaṃ atiiṭṭhaṃ atimanāpaṃ, atisundaranti
attho. Tattha ekena abhikkantasaddena bhagavato desanaṃ thometi, ekena attano
pasādaṃ.
    Ayaṃ hettha adhippāyo:- abhikkantaṃ bhante, yadidaṃ bhagavato dhammadesanā,
abhikkantaṃ bhante yadidaṃ bhagavato dhammadesanaṃ āgamma mama pasādoti. Bhagavato eva
vā vacanaṃ abhikkantaṃ dosanāsanato, abhikkantaṃ guṇādhigamanato, tathā saddhāvahanato, 2-
paññājananato, sātthato. Sabyañjanato, uttānapadato, gambhīratthato,
kaṇṇasukhato, hadayaṅgamato, anattukkaṃsanato, aparavambhanato, karuṇāsītalato,
paññādātato, āpātharamaṇīyato, vimaddakkhamato, suyyamānasukhato, vīmaṃsiyamānahitatoti
evamādinayehi thomento padadvayaṃ āha.
    Tato parampi catūhi upamāhi desanaṃyeva thometi. Tattha nikkujjitanti
adhomukhaṭṭhapitaṃ, heṭṭhāmukhajātaṃ vā. Ukkujjeyyāti uparimukhaṃ kareyya.
Paṭicchannanti tiṇapaṇṇādichāditaṃ. Vivareyyāti ugghāṭeyya. Mūḷhassāti
disāmūḷhassa. Maggaṃ ācikkheyyāti hatthe gahetvā "esa maggo"ti maggaṃ
upadiseyya. 3- Andhakāreti caturaṅgasamannāgate tamasi. Ayaṃ tāva padattho.
@Footnote: 1 cha.Ma. abhikkantantiādīsu
@2 cha.Ma. saddhāvaḍḍhanato, pa.sū. 1/250/205  3 Ma. paṭivedeyya

---------------------------------------------------------------------------------------------
page307.
    Ayampana adhippāyayojanā:- yathā koci nikkujjitaṃ ukkujjeyya, evaṃ
saddhammavimukhaṃ asaddhamme patiṭṭhitaṃ 1- maṃ asaddhammā vuṭṭhāpentena, yathā
paṭicchannaṃ vivareyya, evaṃ kassapassa bhagavato sāsanantaradhānato paṭṭhāya 2-
micchādiṭṭhigahanapaṭicchannaṃ sāsanaṃ vivarantena, yathā mūḷhassa maggaṃ ācikkheyya,
evaṃ kummaggamicchāmaggapaṭipannassa me saggamokkhamaggaṃ āvikarontena, yathā
andhakāre telapajjotaṃ dhāreyya, evaṃ mohandhakāre nimuggassa me
buddhādiratanarūpāni apassato tappaṭicchādakamohandhakāraviddhaṃsanadesanāpajjotadhāraṇena
bhagavatā nānānayehi pakāsitattā anekapariyāyena dhammo pakāsito.
    Evaṃ desanaṃ thometvā tāya desanāya ratanattaye pasannacitto
pasannākāraṃ karonto "esāhan"tiādimāha. Tattha esāhanti eso ahaṃ.
Bhagavantaṃ saraṇaṃ gacchāmīti bhagavā me saraṇaṃ parāyanaṃ aghassa ghātā hitassa
vidhātāti iminā adhippāyena bhagavantaṃ gacchāmi bhajāmi, evaṃ vā jānāmi
bujjhāmīti. Yesaṃ hi dhātūnaṃ gatiattho, buddhipi tesaṃ atthati. Dhammanti adhigatamagge
sacchikatanirodhe yathānusiṭṭhaṃ paṭipajjamāne catūsu apāyesu apatamāne dhāretīti
dhammo. So atthato ariyamaggo ceva nibbānañca. Vuttañhetaṃ:-
           "yāvatā bhikkhave dhammā saṅkhatā ariyo aṭṭhaṅgiko maggo
        tesaṃ aggamakkhāyatī"ti, 3-
           "yāvatā bhikkhave dhammā saṅkhatā vā asaṅkhatā vā virāgo tesaṃ
        aggamakkhāyatī"ti 3- ca.
        Na kevalañca ariyamaggo ceva nibbānañca, apica kho ariyaphalehi saddhiṃ
pariyattidhammopi. Vuttañhetaṃ:-
@Footnote: 1 ka. patitaṃ  2 sāsanantaradhānā pabhuti. vi.A. 1/194 (syā) su.vi. 1/250/205
@3 aṅ. catukka. 21/34/39, khu.iti. 25/90/308

---------------------------------------------------------------------------------------------
page308.
               "rāgavirāgamanejamasokaṃ
                dhammamasaṅkhatamappaṭikūlaṃ
                madhuramimaṃ paguṇaṃ suvibhattaṃ
                dhammamimaṃ saraṇatthamupehī"ti. 1-
    Ettha hi rāgavirāganti maggo vutto. Anejamasokanti phalaṃ. Asaṅkhatanti
nibbānaṃ. Appaṭikūlaṃ madhuramimaṃ paguṇaṃ suvibhattanti pariyattidhammo vutto.
    Bhikkhusaṃghanti diṭṭhisīlasāmaññena saṃhataṃ aṭṭhaariyapuggalasamūhaṃ. Ettāvatā
suppabuddho tīṇi saraṇagamanāni paṭivedesi. Upāsakaṃ maṃ bhagavā dhāretu
ajjatagge pāṇupetaṃ saraṇaṃ gatanti ajjataggeti ādiṃ katvā. "ajjadagge"tipi
pāṭho, tattha dakāro padasandhikaro, ajja agge ajja ādiṃ katvāti attho.
Pāṇupetanti pāṇehi upetaṃ yāva me jīvitaṃ pavattati, tāva upetaṃ anaññasatthukaṃ
tīhi saraṇagamanehi saraṇaṃ gataṃ ratanattayassa upāsanato upāsakaṃ kappiyakārakaṃ maṃ
bhagavā upadhāretu jānātūti attho. Imassa ca saraṇagamanaṃ ariyamaggādhigameneva
nipphannaṃ, ajjhāsayampana āvikaronto evamāha.
    Bhagavato bhāsitaṃ abhinanditvā anumoditvāti bhagavato vacanaṃ cittena
abhinanditvā tameva abhinanditabhāvaṃ pakāsento vuttanayena vācāya anumoditvā.
Abhivādetvā padakkhiṇaṃ katvā pakkāmīti taṃ bhagavantaṃ pañcapatiṭṭhitena vanditvā
tikkhattuṃ padakkhiṇaṃ katvā satthu guṇaninnacitto yāva dassanavisayasamatikkamā
bhagavantaṃyeva pekkhamāno pañjaliko namassamāno pakkāmi.
    Pakkanto ca 2- kuṭṭharogābhibhavena chinnahatthapādaṅguli ukkāragatto samantato
vissandamānāsavo kaṇḍupaṭipīḷito 3- asuci duggandho jegucchatamo paramakāruññataṃ
@Footnote: 1 khu.vimāna. 26/887/91  2 Ma.,ka. pakkantañca
@3 Ma. kuṇapapīḷito, cha. kaṇḍūtipatipiḷito

---------------------------------------------------------------------------------------------
page309.
Patto "nāyaṃ kāyo imassa accantasantassa paṇītatamassa ariyadhammassa ādhāro
bhavituṃ yutto"ti uppannābhisandhinā viya saggasaṃvattaniyena puññakammena okāse
kate appāyukasaṃvattaniyena upacchedakena pāpakammena katūpacitena codiyamāno
taruṇavacchāya dhenuyā āpatitvā mārito. 1- Tena vuttaṃ "atha kho acirapakkantaṃ
suppabuddhaṃ kuṭṭhiṃ gāvī taruṇavacchā adhipatitvā jīvitā voropesī"ti
    so kira atīte eko seṭṭhiputto hutvā attano sahāyehi tīhi
seṭṭhiputtehi saddhiṃ kīḷanto ekaṃ nagarasobhiniṃ uyyānaṃ netvā divasaṃ sampattiṃ
anubhavitvā atthaṅgate sūriye sahāye etadavoca "imissā hatthe kahāpaṇasahassaṃ
bahukañca suvaṇṇaṃ mahagghāni ca pasādhanāni saṃvijjanti, imasmiṃ vane añño
koci natthi, ratti ca jātā, handa mayaṃ imaṃ māretvā sabbaṃ dhanaṃ gahetvā
gacchāmā"ti. Te cattāropi janā ekajjhāsayā hutvā taṃ māretuṃ upasaṅkamiṃsu. 2-
Sā tehi māriyamānā "ime nillajjā nikkaruṇā mayā saddhiṃ kilesasanthavaṃ
katvā niraparādhaṃ maṃ kevalaṃ dhanalobhena mārenti, ekavāraṃ tāva maṃ ime mārentu,
ahampana yakkhinī hutvā anekavāraṃ ime māretuṃ samatthā bhaveyyan"ti patthanaṃ
katvā kālamakāsi. Tesu kira eko pukkusāti kulaputto ahosi, eko bāhiyo
dārucīriyo, eko tambadāṭhiko coraghātako, eko suppabuddho kuṭṭhī, iti imesaṃ
catunnaṃ janānaṃ anekasate attabhāve sā yakkhayoniyaṃ nibbattā gāvī hutvā
jīvitā voropesi. Te tassa kammassa nissandena tattha tattha antarā maraṇaṃ
pāpuṇiṃsu. Evaṃ suppabuddhassa kuṭṭhissa sahasā maraṇaṃ jātaṃ. Tena vuttaṃ "atha kho
acirapakkantaṃ .pe. Voropesī"ti.
    Atha sambahulā bhikkhū tassa kālakiriyaṃ bhagavato ārocetvā abhisamparāyaṃ
pucchiṃsu. Bhagavā byākāsi. Tena vuttaṃ "atha kho sambahulā bhikkhū"tiādi.
@Footnote: 1 Ma. adhipātetvā māresi  2 cha.Ma. upakkamiṃsu

---------------------------------------------------------------------------------------------
page310.
    Tattha tiṇṇaṃ saṃyojanānaṃ parikkhayāti sakkāyadiṭṭhi vicikicchā sīlabbataparāmāsoti
imesaṃ tiṇṇaṃ bhavabandhanānaṃ samucchedavasena pahānā. Sotāpannoti
sotasaṅkhātaṃ ariyamaggaṃ ādito panno. Vuttañhetaṃ:-
           "soto sototi idaṃ āvuso sāriputta vuccati, katamo nu
        kho āvuso sototi. Ayameva ariyo aṭṭhaṅgiko maggo"tiādi. 1-
Avinipātadhammoti vinipatanaṃ vinipāto, nāssa vinipāto dhammoti avinipātadhammo,
catūsu apāyesu uppajjanavasena apatanasabhāvoti attho. Niyatoti dhammaniyāmena
sammattaniyāmena niyato. Sambodhiparāyaṇoti uparimaggattayasaṅkhātā sambodhi
paraṃ ayanaṃ assa gati paṭisaraṇaṃ avassaṃ pattabbanti sambodhiparāyaṇo. Etena
"tassa kā gati, ko abhisamparāyo"ti pucchāya bhaddikā eva suppabuddhassa gati,
na pāpikāti ayamattho dassito. Na pana tena sampattā gatīti, 2- tampana
pucchānusandhivasena pakāsetukāmo dhammarājā ettakameva abhāsi. Passati hi bhagavā
"mayā ettake kathite imissaṃ parisati anusandhikusalo eko bhikkhu suppabuddhassa
kuṭṭhibhāvadāliddiyakapaṇabhāvānaṃ kāraṇaṃ pucchissati, athāhaṃ tassa taṃ kāraṇaṃ tena
pucchānusandhinā pakāsetvā desanaṃ niṭṭhapessāmī"ti. Tenevāha "evaṃ vutte
aññataro bhikkhū"tiādi. Tattha hetūti asādhāraṇakāraṇaṃ, sādhāraṇakāraṇaṃ pana
paccayoti, ayametesaṃ viseso. Yenāti yena hetunā yena paccayena ca.
   Bhūtapubbanti jātapubbaṃ. Atīte kāle nibbattaṃ, taṃ dassetuṃ "suppabuddho"tiādi
vuttaṃ. Kadā pana bhūtanti? atīte kira anuppanne tathāgate bārāṇasīsāmantā
ekasmiṃ gāme ekā kuladhītā khettaṃ rakkhati. Sā ekaṃ paccekabuddhaṃ disvā
@Footnote: 1 saṃ.mahā. 19/1001/300  2 cha.Ma. gati

---------------------------------------------------------------------------------------------
page311.
Pasannacittā tassa pañcahi lājāsatehi saddhiṃ ekaṃ padumapupphaṃ datvā pañca
puttasatāni patthesi. Tasmiṃyeva ca 1- khaṇe pañcasatā migaluddakā paccekabuddhassa
madhuramaṃsaṃ datvā "etissā puttā bhaveyyāma, tumhehi pattavisesaṃ labheyyāmā"ti
ca patthayiṃsu. Sā yāvatāyukaṃ ṭhatvā devaloke nibbattā. Tato cutā ekasmiṃ
jātassare padumagabbhe nibbatti. Tameko tāpaso disvā paṭijaggi. Tassā
vicarantiyā pāduddhāre pāduddhāre bhūmito padumāni uṭṭhahanti. Eko vanacarako
disvā bārāṇasirañño ārocesi. Rājā taṃ ānetvā aggamahesiṃ akāsi. Tassā
kucchiyaṃ gabbho patiṭṭhāsi. 2- Mahāpadumakumāro tassā kucchiyaṃ vasi, sesā gabbhamalaṃ
nissāya nibbattā, te vayappattā uyyāne padumasare kīḷantā ekekasmiṃ padume
nisīditvā paripakkañāṇā saṅkhāresu khayavayaṃ paṭṭhapetvā paccekabodhiṃ pāpuṇiṃsu.
Tesaṃ byākaraṇagāthā ahosi:-
               "saroruhaṃ padumapalāsapatrajaṃ
                supupphitaṃ bhamaragaṇānukiṇṇaṃ
                aniccatāya passa taṃ viditvā 3-
                eko care khaggavisāṇakappo"ti.
    Evaṃ paccekabodhiṃ abhisambuddhesu tesu pañcasu paccekabuddhasatesu abbhantaro
tagarasikhī nāma paccekasambuddho gandhamādanapabbate nandamūlakapabbhāre sattāhaṃ
nirodhasamāpattiṃ samāpajjitvā sattāhassa accayena nirodhā vuṭṭhito ākāsena
āgantvā isigilipabbate otaritvā pubbaṇhasamayaṃ nivāsetvā pattacīvaramādāya
rājagahaṃ piṇḍāya pāvisi. Tasmiñca samaye rājagahe eko seṭṭhiputto mahatā
parivārena uyyānakīḷanatthaṃ nagarato nikkhamanto tagarasikhipaccekabuddhaṃ disvā
"kvāyaṃ bhaṇḍukāsāvavasano, kuṭṭhī bhavissati, tathā hi kuṭṭhicīvarena sarīraṃ
@Footnote: 1 cha.Ma. ca-saddo na dissati  2 cha.Ma. saṇṭhāsi  3 Sī., cha.Ma. aniccataṃ khayavayataṃ
@viditvā

---------------------------------------------------------------------------------------------
page312.
Pārupitvā gacchatī"ti niṭṭhubhitvā apasabyaṃ katvā pakkāmi. Taṃ sandhāya vuttaṃ
"suppabuddho kuṭṭhī imasmiṃyeva rājagahe .pe. Pakkāmī"ti.
    Tattha kvāyanti ko ayaṃ khuṃsanavasena vadati. "kovāyan"tipi pāḷi. Kuṭṭhīti
akuṭṭhiṃyeva taṃ seṭṭhiṃ 1- kuṭṭharogaṃ akkosavatthuṃ pāpento vadati. Kuṭṭhicīvarenāti
kuṭṭhīnaṃ cīvarena. Yebhuyyena hi kuṭṭhino ḍaṃsamakasasarīsapapaṭibāhanatthaṃ
rogapaṭicchādanatthañca yaṃ vā taṃ vā pilotikakhaṇḍaṃ gahetvā pārupati, evamayampīti
dasseti. Paṃsukūlacīvaradharattā vā aggaḷānaṃ anekavaṇṇabhāvena kuṭṭhisarīrasadisoti
hīḷento "kuṭṭhicīvarenā"ti āha. Niṭṭhubhitvāti kheḷaṃ pātetvā. Apabyāmato 2-
karitvāti paṇḍitā tādisaṃ paccekabuddhaṃ disvā vanditvā padakkhiṇaṃ karonti,
ayampana aviññutāya paribhavena taṃ apsabyaṃ katvā attano apasabyapakkhe katvā 3- gato.
"apavāmatotipi 4- pāṭho. Tassa kammassāti tagarasikhimhi paccekabuddhe "kvāyaṃ
kuṭṭhī"ti hīḷetvā niṭṭhubhanaapasabyakaraṇavasena pavattapāpakammassa. Niraye pacitthāti
niraye nirayagginā ḍayhittha. "pacitvā nirayagginā"tipi paṭhanti. Tasseva kammassa
vipākāvasesenāti yena kammena so niraye paṭisandhiṃ gaṇhi, na taṃ kammaṃ
manussaloke vipākaṃ deti. Yā panassa nānākkhaṇikā vedanā tadā paccekabuddhe
vippaṭipajjanavasena pavattā aparāpariyavedanīyabhūtā, sā aparāpariyavedanīyeneva
puññakammena manussesu tihetukapaṭisandhiyā dinnāya pavattiyaṃ kuṭṭhibhāvaṃ dāliddiyaṃ
paramakāruññataṃ āpādesi. Taṃ sandhāya kammasabhāgatāvasena "tasseva kammassa
vipākāvasesenā"ti vuttaṃ. Sadisepi hi loke tabbohāro diṭṭho yathā taṃ "so eva
tittirī, tāniyeva osadhānī"ti. 5-
@Footnote: 1 ka. mahesiṃ  2 cha.Ma. apasabyato
@3 cha.Ma. apasabyaṃ apadakkhiṇaṃ katvā  4 cha.Ma. apasabyāmatotipi
@5 Sī.sā eva tittiriyāti vedasākhā jātāti

---------------------------------------------------------------------------------------------
page313.
    Ettāvatā "ko nu kho bhante hetū"ti tena bhikkhunā puṭṭhapañhaṃ vissajjetvā
idāni yo "tassa kā gati, ko abhisamparāyo"ti pubbe bhikkhūhi puṭṭhapañho,
taṃ vissajjetuṃ "so tathāgatappaveditaṃ dhammavinayantiādi 1- vuttaṃ. Tattha
tathāgatappaveditanti tathāgatena bhagavatā desitaṃ akkhātaṃ pakāsitanti tathāgatappaveditaṃ.
Āgammāti adhigantvā, nissāya ñatvā vā. "tathāgatappavedite dhammavinaye"tipi
pāṭho. Saddhaṃ samādiyīti sammāsambuddho bhagavā, svākkhāto bhagavatā dhammo,
suppaṭipanno bhagavato sāvakasaṃghoti ratanattayasannissayaṃ pubbabhāgasaddhañceva
lokuttarasaddhañcāti duvidhampi saddhaṃ sammā ādiyi. Yathā na puna ādātabbā
hoti, evaṃ yāva bhavakkhayā gaṇhi, attano cittasantāne uppādesīti attho.
Sīlaṃ samādhiyītiādīsupi eseva nayo. Sīlanti pubbabhāgasīlena saddhiṃ maggasīlaṃ
phalasīlañca. Sutanti  pariyattibāhusaccaṃ paṭivedhabāhusaccañcāti duvidhampi sutaṃ.
Pariyattidhammāpi hi tena dhammassavanakāle saccappaṭivedhāya sāvakehi yathāladdhappakāraṃ
sutā dhātā paricitā manasānupekkhitā diṭṭhiyā supaṭividdhā ca honti. Cāganti
paṭhamamaggavajjhakilesābhisaṅkhārānaṃ vossaggasaṅkhātaṃ cāgaṃ, yena ariyasāvakā
deyyadhammesu muttacāgā ca honti payatapāṇī vossaggaratā. Paññanti saddhiṃ
vipassanāpaññāya maggapaññañceva phalapaññañca.
    Kāyassa bhedāti upādinnakkhandhapariccāgā. Parammaraṇāti tadanantaraṃ
abhinibbattakkhandhaggahaṇā. Atha vā kāyassa bhedāti jīvitindriyassa upacchedā.
Parammaraṇāti cuticittato uddhaṃ. Sugatiṃ saggaṃ lokanti padattayenāpi devalokameva
vadati. So hi sampattīhi 2- sobhanattā sundarā gatīti sugati, rūpādīhi visayehi
suṭṭhu aggoti saggo, sabbakālaṃ sukhamevettha lokiyati, lujjatīti vā lokoti
vuccati. Upapannoti paṭisandhiggahaṇavasena upagato. Sahabyatanti sahabhāvaṃ. Vacanattho
@Footnote: 1 cha.Ma. so tathāgatappaveditanti  2 sampattīnaṃ

---------------------------------------------------------------------------------------------
page314.
Pana saha byati pavattati vasatīti vā sahabyo, sahaṭṭhāyī sahavāsī vā tassa
bhāvo sahabyatā. Atirocatīti atikkamma abhibhavitvā vā rocati virocati. Vaṇṇenāti
rūpasampattiyā. Yasasāti parivārena. So hi asucimakkhikaṃ jajjaraṃ mattikabhājanaṃ
chaḍḍetvā anekaratanavicittaṃ pabhassararaṃsijālavinaddhaṃ suddhajambunadabhājanaṃ gaṇhanto
viya vuttappakāraṃ kaḷevaraṃ idha nikkhipitvā ekacittakkhaṇena yathāvuttaṃ dibbattabhāvaṃ
mahatā parivārena saddhiṃ paṭilabhīti.
    Etamatthaṃ viditvāti etaṃ pāpānaṃ aparivajjanaṃ ādīnavaṃ, parivajjane ca
ānisaṃsaṃ sabbākārato viditavā tadatthavibhāvanaṃ imaṃ udānaṃ udānesi.
    Tassāyaṃ saṅkhepattho:- yathā cakkhumā puriso parakkame kāyikavīriye
vijjamāne sarīre vahante visamāni papātādīni ṭhānāni caṇḍabhāvena vā
visamāni hatthiassaahikukkuragorūpādīni parivajjaye, evaṃ jīvalokasmiṃ imasmiṃ
sattaloke paṇḍito sappañño puriso tāya sappaññatāya attano hitaṃ
jānanto pāpāni lāmakāni duccaritāni parivajjeyya. Evaṃ hi yathāyaṃ suppabuddho
tagarasikhimhi paccekabuddhe pāpaṃ aparivajjetvā mahantaṃ anayabyasanaṃ āpajji,
evaṃ na āpajjeyyāti adhippāyo. Yathā suppabuddho kuṭṭhī mama dhammadesanaṃ
āgamma idāni saṃvegappatto pāpāni parivajjenato uḷāraṃ visesaṃ adhigañchi,
evaṃ aññopi uḷāraṃ visesādhigamaṃ icchanto pāpāni parivajjeyyāti adhippāyo.
                       Tatiyasuttavaṇṇanā niṭṭhitā.
                          ------------
                        4. Kumārakasuttavaṇṇanā
    [44] Catutthe kumārakāti taruṇapuggalā. Ye subhāsitadubbhāsitassa atthaṃ
jānanti, te idha kumārakāti adhippetā. Ime hi sattā jātadivasato paṭṭhāya
yāva pañcadasavassā, tāva "kumārakā, bālāti ca vuccanti, tato paraṃ vīsativassāni

---------------------------------------------------------------------------------------------
page315.
"yuvāno"ti. Macchake bādhentīti maggasamīpe ekasmiṃ taḷāke nidāghakāle udake
parikkhīṇe ninnaṭṭhāne ṭhitaṃ udakaṃ ussiñcitvā khuddakamacche gaṇhanti ceva
hananti ca "pacitvā khādissāmā"ti. Tenupasaṅkamīti maggato thokaṃ taḷākaṃ
atikkamitvā ṭhito, tasmā "upasaṅkamī"ti vadati. Tasmā pana upasaṅkami? te
pana kumārake attani vissāsaṃ janetuṃ upasaṅkami. Bhāyatha voti ettha voti
nipātamattaṃ. Dukkhassāti nissakke sāmivacanaṃ, dukkhasmāti attho. Appiyaṃ voti
dukkhanti "kiṃ tumhākaṃ sarīre uppajjanakadukkhaṃ appiyaṃ aniṭṭhan"ti pucchati.
    Etamatthaṃ viditvāti ime sattā attano dukkhaṃ anicchantā eva hutvā
dukkhahetuṃ paṭipajjantā atthato taṃ icchantā eva nāma hontīti etamatthaṃ
sabbākārato viditvā. Imaṃ udānanti imaṃ pāpakiriyāya nisedhanaṃ ādīnavavibhāvanañca
udānaṃ udānesi.
    Tassattho:- yadi tumhākaṃ sakalamāpāyikaṃ, sugatiyañca appāyukatāmanussa-
dobhaggatādibhedaṃ 1- dukkhaṃ appiyaṃ aniṭṭhaṃ, yadi tumhe tato bhāyatha, āvi vā
paresaṃ pākaṭabhāvavasena appaṭicchannaṃ katvā kāyena vā vācāya vā
pāṇātipātādippabhedaṃ yadi vā raho apākaṭabhāvavasena paṭicchannaṃ katvā manodvāre
eva abhijjhādippabhedaṃ aṇumattampi pāpakaṃ lāmakakammaṃ mākattha mā karittha, atha
pana taṃ pāpakammaṃ etarahi karotha, āyatiṃ vā karissatha, nirayādīsu catūsu apāyesu
ca manussesu tassa phalabhūtaṃ dukkhaṃ ito vā etto vā palāyante amhe
nānubandhissatīti adhippāyena upecca sañcicca 2- palāyatampi tumhākaṃ tato mutti
mokkho natthi. Gatikālādipaccayantarasamavāye vipaccissatiyevāti dasseti.
"palāyane"tipi
@Footnote: 1 cha.Ma......dobhaggiyādibhedaṃ  2 cha.Ma. apecca

---------------------------------------------------------------------------------------------
page316.
Paṭhanti, vuttanayena yattha katthaci gamane pakkamane satīti attho. Ayañca attho
"na antalikkhe na samuddamajjhe .pe. Pāpakammā"ti 1- imāya gāthāya
dīpetabbo.
                       Catutthasuttavaṇṇanā niṭṭhitā.
                         ---------------
                        5. Uposathasuttavaṇṇanā
    [45] Pañcame tadahūti tasmiṃ ahani tasmiṃ divase. Uposatheti ettha
upavasanti etthāti uposatho, upavasantīti sīlena vā anasanena vā upetā
hutvā vasantīti attho. Ayaṃ hi uposathasaddo "aṭṭhaṅgasamannāgataṃ uposathaṃ
upavasāmī"tiādīsu 2- sīle āgato. "uposatho vā pavāraṇā vā"tiādīsu 3-
pātimokkhuddesādivinayakamme. "gopālakūposatho nigaṇṭhūposatho"tiādīsu 4-
upavāse. "uposatho nāma nāgarājā"tiādīsu 5- paññattiyaṃ. "ajjuposatho
paṇṇaraso"tiādīsu 6- divase. Idhāpi divaseyeva daṭṭhabbo, tasmā "tadahuposathe"ti
tasmiṃ uposathadivasabhūte ahanīti attho. Nisinno hotīti mahābhikkhusaṃghaparivuto
ovādapātimokkhaṃ uddisituṃ nisinno hoti. Nisajja pana bhikkhūnaṃ cittāni
olokento ekaṃ dussīlapuggalaṃ disvā "sacāhaṃ imasmiṃ puggale idha nisinneyeva
pātimokkhaṃ uddisissāmi, sattadhāssa muddhā phalissatī"ti tasmiṃ anukampāya
tuṇhīyeva ahosi.
@Footnote: 1 khu.dha. 25/127/39
@2 aṅ. tika. 20/71/207, aṅ. dasaka. 24/46/66
@3 vi. mahā. 4/155/163  4 aṅ. tika. 20/71/200
@5 dī. mahā. 10/246/151  6 vi. mahā. 4/168/175

---------------------------------------------------------------------------------------------
page317.
    Ettha ca uddhastaṃ aruṇanti aruṇuggamanaṃ vatvā "uddisatu bhante bhagavā
bhikkhūnaṃ pātimokkhan"ti thero bhagavantaṃ pātimokkhuddesaṃ yāci. Tasmiṃ kāle
"na bhikkhave anuposathe uposatho kātabbo"ti 1- sikkhāpadassa apaññattattā.
Aparisuddhā ānanda parisāti tikkhattuṃ therena pātimokkhuddesassa yācitattā
anuddessa kāraṇaṃ kathento "asukapuggalo aparisuddho"ti avatvā "aparisuddhā
ānanda parisā"ti āha. Kasmā pana bhagavā tiyāmarattiṃ tathā vītināmesi tato
paṭṭhāya ovādapātimokkhaṃ anuddisitukāmo tassa vatthuṃ pākaṭaṃ kātuṃ.
    Addasāti kathaṃ addasa. Attano cetopariyañāṇena tassaṃ parisati bhikkhūnaṃ
cittāni parijānanto tassa moghapurisassa dussīlyacittaṃ passi. Yasmā pana
citte diṭṭhe taṃsamaṅgīpuggalo diṭṭho nāma hoti, tasmā "addasā kho āyasmā
mahāmoggallāno taṃ paggalaṃ dussīlan"tiādi vuttaṃ. Yatheva hi anāgate sattasu
divasesu pavattamānaṃ paresaṃ cittaṃ cetopariyañāṇalābhī pajānāti, evaṃ atītepīti.
Dussīlanti nissīlaṃ, sīlavirahitanti attho. Pāpadhammanti dussīlattā eva
hīnajjhāsayatāya lāmakasabhāvaṃ. Asucinti aparisuddhehi kāyakammādīhi samannāgatattā
na suciṃ. Saṅkassarasamācāranti kiñcideva asāruppaṃ disvā "idaṃ iminā kataṃ
bhavissatī"ti evaṃ paresaṃ āsaṅkanīyatāya saṅkāya saritabbasamācāraṃ, atha vā kenaci
karaṇīyena mantayante bhikkhū disvā "kacci nu kho ime mayā katakammaṃ jānitvā
mantentī"ti attanoyeva saṅkāya saritabbamācāraṃ.
    Lajjitabbatāya paṭicchādetabbassa karaṇato paṭicchannaṃ kammantaṃ etassāti
paṭicchannakammantaṃ. 2- Kucchitasamaṇavesadhāritāya na samaṇanti assamaṇaṃ.
Salākaggahaṇādīsu "kittakā samaṇā"ti ca gaṇanāyaṃ "ahampi samaṇomhī"ti micchāpaṭiññāya
@Footnote: 1 vi. mahā. 4/183/201  2 Sī.,Ma. paṭicchannakammanto taṃ

---------------------------------------------------------------------------------------------
page318.
Samaṇapaṭiññaṃ. Aseṭṭhacāritāya abrahmacāriṃ. Aññe brahmacārino sunivatthe supārute
supattadhare gāmanigamādīsu piṇḍāya caritvā jīvitaṃ kappente disvā abrahmacārī
samāno sayampi tādisena ākārena paṭipajjanto uposathādīsu ca sandissanto
"ahampi brahmacārī"ti paṭiññaṃ dento viya hotīti brahmacāripaṭiññaṃ.
Pūtinā kammena sīlavipattiyā anto anupaviṭṭhattā antopūtiṃ. Chahi dvārehi
rāgādikilesāvassanena tintattā avassutaṃ. Sañjātarāgādikacavarattā sīlavantehi
chaḍḍetabbattā ca kasambujātaṃ. Majjhe bhikkhusaṃghassa nisinnanti saṃghapariyāpanno
viya bhikkhusaṃghassa anto nisinnaṃ. Diṭṭhosīti ayaṃ pana na pakatattoti bhagavatā
diṭṭho asi. Yasmā ca evaṃ diṭṭho, tasmā natthi te tava bhikkhūhi saddhiṃ
ekakammādisaṃvāso. Yasmā pana so saṃvāso tava natthi. Tasmā uṭṭhehi āvusoti
evamettha padayojanā veditabbā.
    Tatiyampi kho so puggalo tuṇhī ahosīti anekavāraṃ vatvāpi "thero
sayameva nibbinno oramissatī"ti vā, "idāni imesaṃ paṭipattiṃ jānissāmī"ti
vā adhippāyena tuṇhī ahosi. Bāhāyaṃ gahetvāti bhagavatā mayā ca yāthāvato
diṭṭho, yāvatatiyaṃ uṭṭhehīti vutto na uṭṭhāti, "idānissa nikkaḍḍhanakālo
mā saṃghassa uposathantarāyo ahosī"ti taṃ bāhāyaṃ aggahesi, tathā gahetvā.
Bahidvārakoṭṭhakā nikkhāmetvāti dvārakoṭṭhakā dvārasālato 1- bahi nikkhāmetvā.
Bahīti pana nikkhāmitaṭṭhānadassanaṃ, atha vā. Bahidvārakoṭṭhakāti bahidvārakoṭṭhakatopi
nikkhāmetvā, na antodvārakoṭṭhakato, evaṃ ubhayathāpi vihārato
bahi katvāti attho. Sūcighaṭikaṃ datvāti aggaḷasūciñca uparighaṭikañca ādahitvā,
suṭṭhutaraṃ kavāṭaṃ thaketvāti attho. Yāva bāhāgahaṇāpi nāmāti iminā
@Footnote: 1 cha.Ma. dvārakoṭṭhakasālato

---------------------------------------------------------------------------------------------
page319.
"aparisuddhā ānanda parisā"ti vacanaṃ sutvā eva hi tena pakkamitabbaṃ siyā,
evaṃ apakkamitvā yāva bāhāgahaṇāpi nāma so moghapuriso āgamessatīti
acchariyamidanti dasseti. Idampi garahaṇacchariyamevāti veditabbaṃ.
    Atha bhagavā cintesi "idāni bhikkhusaṃghe abbudo jāto, aparisuddhā
puggalā uposathaṃ āgacchanti, na ca tathāgatā aparisuddhāya parisāya uposathaṃ karonti,
pātimokkhaṃ uddisanti, anuddisante ca bhikkhusaṃghassa uposatho pacchijjati,
yannūnāhaṃ ito paṭṭhāya bhikkhūnaṃyeva pātimokkhuddesaṃ anujāneyyan"ti. Evampana
cintetvā bhikkhūnaṃyeva pātimokkhuddesaṃ anujāni. Tena vuttaṃ "atha kho bhagavā
.pe. Pātimokkhaṃ uddiseyyāthā"ti.
    Tattha na dānāhanti idāni ahaṃ uposathaṃ  na karissāmi, pātimokkhaṃ na
uddisissāmīti paccekaṃ nakārena sambandho. Duvidhaṃ hi pātimokkhaṃ āṇāpātimokkhaṃ
ovādapātimokkhanti. Tesu "suṇātu me bhante"tiādikaṃ 1- āṇāpātimokkhaṃ, taṃ
sāvakāva uddisanti, na buddhā, yaṃ anvaḍḍhamāsaṃ uddisiyati. "khantī paramaṃ
.pe. Sabbapāpassa akaraṇaṃ .pe. Anūpavādo anūpaghāto .pe. Etaṃ
buddhāna sāsanan"ti 2- imā pana tisso gāthā ovādapātimokkhaṃ nāma, taṃ
buddhāva uddisanti, na sāvakā, channampi vassānaṃ accayena uddissanti.
Dīghāyukabuddhānaṃ hi dharamānakāle ayameva pātimokkhuddeso, appāyukabuddhānampana
paṭhamabodhiyaṃyeva. Tato paraṃ itaro, tañca kho bhikkhūyeva uddisanti, na buddhā,
tasmā amhākampi bhagavā vīsativassamattaṃ ovādapātimokkhaṃ uddisitvā imaṃ
antarāyaṃ disvā tato paraṃ na uddisi. Aṭṭhānanti akāraṇaṃ. Anavakāsoti tasseva
vevacanaṃ. Kāraṇaṃ hi yathā tiṭṭhati ettha phalaṃ tadāyattavuttitāyāti ṭhānanti
vuccati, evaṃ anavakāsotipi vuccatīti. Yanti kiriyāparāmasanaṃ, taṃ heṭṭhā vuttanayena
yojetabbaṃ.
@Footnote: 1 vi mahā. 4/134/147  2 dī.mahā. 10/90/43, khu.dha. 25/184/5/50

---------------------------------------------------------------------------------------------
page320.
    Aṭṭhime bhikkhave mahāsamuddeti so anusandhi? yvāyaṃ aparisaddhāya
parisāya pātimokkhassa anuddeso vutto, so imasmiṃ dhammavinaye acchariyo
abbhutadhammoti taṃ aparehi sattahi acchariyabbhutadhammehi saddhiṃ vibhajitvā
dassetukāmo paṭhamaṃ tāva tesaṃ upamābhāvena mahāsamudde aṭṭha acchariyabbhutadhamme
dassento satthā "aṭṭhime bhikkhave mahāsamudde"tiādimāha.
    Pakatidevā viya na suranti na isanti na virocantīti asuRā. Surā nāma
devā, tesaṃ paṭipakkhāti vā asurā, vepacittipahārādādayo. Tesaṃ bhavanaṃ sinerussa
heṭṭhābhāge, te tattha pavisantā nikkhamantā sinerupāde maṇḍapādiṃ nimminitvā
kīḷantāva abhiramanti. Tattha tesaṃ abhiratiyā ime guṇe disvāti āha "ye disvā
disvā asurā mahāsamudde abhiramantī"ti. Tattha abhiramantīti ratiṃ vindanti,
anukkaṇṭhamānā vasanatīti attho.
    Anupubbaninnotiādīni sabbāni padāni anupaṭipāṭiyā ninnabhāvasseva
vevacanāni. Nāyatakeneva papātatoti na chinnataṭo mahāsobbho viya ādito
eva papāto. So hi tīradesato paṭṭhāya ekaṅguladvaṅgula-
vidatthiratanayaṭṭhiusabhaaḍḍhagāvutayojanādivasena gambhīro hutvā gacchanto gacchanto
sinerupādamūle caturāsītiyojanasahassagambhīro hutvā ṭhitoti dasseti.
    Ṭhitadhammoti ṭhitasabhāvo avaṭṭhitasabhāvo. Na matena kuṇapena saṃvasatīti yena
kenaci hatthiassādīnaṃ kaḷevarena saddhiṃ na saṃvasati. Tīraṃ vāhetīti tīraṃ apaneti.
Thalaṃ ussāretīti hatthena gahetvā viya vīcippakāreneva thale khipati. Gaṅgā yamunāti
anotattadahassa dakkhiṇamukhato nikkhantanadī pañcadhārā hutvā pavattaṭṭhāne
gaṅgātiādinā pañcadhā saṅkhaṃ gatā.
    Tatrāyaṃ imāsaṃ nadīnaṃ ādito paṭṭhāya uppattikathā:- ayaṃ hi jambudīpo
dasasahassayojanaparimāṇo, tattha catusahassayojanappamāṇo padeso udakena

---------------------------------------------------------------------------------------------
page321.
Ajjhotthaṭo samuddoti saṅkhaṃ gato, tisahassayojanappamāṇe manussā vasanti,
tisahassayojanappamāṇe himavā patiṭṭhito ubbedhena pañcayojanasatiko
caturāsītikūṭasahassapaṭimaṇḍito samantato sandamānapañcasatanadīvicitto, yattha āyāmena
vitthārena gambhīratāya ca paṇṇāsayojanappamāṇo diyaḍḍhayojanasataparimaṇḍalo
anotattadaho kaṇṇamuṇḍadaho rathakāradaho chaddantadaho kuṇāladaho mandākinidaho
sīhapapātadahoti satta mahāsarā patiṭṭhitā.
    Tesu anotattadaho sudassanakūṭaṃ cittakūṭaṃ kāḷakūṭaṃ gandhamādanakūṭaṃ
kelāsakūṭanti imehi pañcahi pabbatakūṭehi parikkhitto. Tattha sudassanakūṭaṃ sovaṇṇamayaṃ
tiyojanasatubbedhaṃ antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ,
cittakūṭaṃ sattaratanamayaṃ. Kāḷakūṭaṃ añjanamayaṃ. Gandhamādanakūṭaṃ masāragallamayaṃ
abbhantare muggavaṇṇaṃ, mūlagandho sāragandho pheggugandho tacagandho papaṭikāgandho
khandhagandho rasagandho pupphagandho phalagandho pattagandhoti imehi dasahi gandhehi
ussannaṃ nānappakāraosadhasañchannaṃ, kāḷapakkhauposathadivase ādittaṃ viya aṅgāraṃ
pajjalantaṃ tiṭṭhati. Kelāsakūṭaṃ rajatamayaṃ. Sabbāni cetāni sudassanena
samānubbedhasaṇṭhānāni tameva saraṃ paṭicchādetvā ṭhitāni. Tattha devānubhāvena
nāgānubhāvena ca devo vassati, nadiyo ca sandanti, taṃ sabbampi udakaṃ anotattameva
pavisati, candimasūriyā dakkhiṇena vā uttarena vā gacchantā pabbatantarena
tattha obhāsaṃ karonti, ujukaṃ gacchantā na karonti, tenevassa "anotattan"ti
saṅkhā udapādi.
    Tattha manoharasilātalāni 1- nimmacchakacchapāni nimmalaphalikasadisāni 2-
nimmalūdakāni tadupabhogasattānaṃ kammanibbattāneva nhānatiṭṭhāni ca honti, yattha
@Footnote: 1 Sī.,cha. ratanamayamanuññasopānasilātalāni, Ma. manosilātalāni  2 cha.Ma. phalikasadisāni

---------------------------------------------------------------------------------------------
page322.
Buddhapaccekabuddhā iddhimanto sāvakā isayo ca nhānādīni karonti, devayakkhādayo
ca udakakīḷaṃ kīḷanti.
    Tassa catūsu passesu sīhamukhaṃ hatthimukhaṃ assamukhaṃ usabhamukhanti cattāri
udakanikkhamanamukhāni honti, yehi catasso nadiyo sandanti. Sīhamukhena
nikkhantanadītīre kesarasīhā bahutarā honti, tathā hatthimukhādīhi hatthiassausabhā
puratthimadisato nikkhantanadī anotattaṃ tikkhattuṃ padakkhiṇaṃ katvā itarā tisso nadiyo
anupagamma pācīnahimavanteneva amanussapathaṃ gantvā mahāsamuddaṃ pavisati. Pacchimadisato
uttaradisato ca nikkhantanadiyopi tatheva padakkhiṇaṃ katvā pacchimuttarahimavanteneva
uttarahimavanteneva ca amanussapathaṃ gantvā mahāsamuddaṃ pavisanti.
    Dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena 1-
ujukaṃ pāsāṇapiṭṭheneva saṭṭhiyojanāni gantvā pabbataṃ paharitvā uṭṭhāya
parikkhepena tigāvutappamāṇaudakadhārā hutvā ākāsena saṭṭhiyojanāni gantvā
tiyaggale nāma pāsāṇe patitā, pāsāṇo udakadhārāvegena bhinno. Tattha
paññāsayojanappamāṇā tiyaggalā nāma  pokkharaṇī jātā, pokkharaṇiyā kūlaṃ
bhinditvā pāsāṇaṃ pavisitvā saṭṭhiyojanāni gantvā tato ghanapaṭhaviṃ bhinditvā
ummaṅgena saṭṭhiyojanāni gantvā viñjhaṃ 2- nāma tiracchānapabbataṃ paharitvā
hatthatale pañcaṅgulisadisā pañcadhārā hutvā pavattanti.
    Sā tikkhattuṃ anotattaṃ padakkhiṇaṃ katvā gatagataṭṭhāne "āvaṭṭagaṅgā"ti
vuccati, ujukaṃ pāsāṇapiṭṭhena saṭṭhiyojanāni gataṭṭhāne "kaṇhagaṅgā"ti, ākāsena
saṭṭhiyojanāni gataṭṭhāne "ākāsagaṅgā"ti, tiyaggalapāsāṇe paññāsayojanokāse
ṭhitā "tiyaggalapokkharaṇī"ti kūlaṃ bhinditvā pāsāṇaṃ pavisitvā saṭṭhiyojanāni
@Footnote: 1 uttarena, pa.sū. 3/19/275  2 ka.vijjhaṃ

---------------------------------------------------------------------------------------------
page323.
Gataṭṭhāne "bahalagaṅgā"ti umaṅgena saṭṭhiyojanāni gataṭṭhāne "umaṅgagaṅgā"ti
vuccati, viñjhaṃ nāma tiracchānapabbataṃ paharitvā pañcadhārā hutvā pavattaṭṭhāne
ca gaṅgā yamunā aciravatī sarabhū mahīti pañcadhā saṅkhaṃ gatā. Evametā pañca
mahānadiyo himavantato pavattantīti veditabbā.
    Tattha nadī ninnagātiādikaṃ gottaṃ, gaṅgā yamunātiādikaṃ nāmaṃ. Savantiyoti
yā kāci savamānā sandamānā gacchantiyo mahānadiyo vā kunnadiyo vā.
Appentīti allīyanti osaranti. Dhārāti vuṭṭhidhāRā. Pūrattanti puṇṇabhāvo.
Mahāsamuddassa hi ayaṃ dhammatā:- "imasmiṃ kāle devo mando jāto,
jālakkhipādīni ādāya macchakacchape gaṇhissāmā"ti vā "imasmiṃ kāle atimahantī
vuṭṭhi, na labhissāma nu kho piṭṭhipasāraṇaṭṭhānan"ti 1- vā taṃ na sakkā vattuṃ.
Paṭhamakappikakālato paṭṭhāya hi yaṃ vassitvā sinerumekhalaṃ āhacca udakaṃ ṭhitaṃ taṃ
tato ekaṅgulamattampi udakaṃ neva heṭṭhā otarati, na uddhaṃ uttarati.
    Ekarasoti asambhinnaraso. Muttāti khuddakamahantavaṭṭadīghādibhedā anekavidhā muttā.
Maṇīti rattanīlādibhedo anekavidho maṇi. Veḷuriyoti vaṃsavaṇṇasirīsapupphavaṇṇādisaṇṭhānato
anekavidho. Saṅkhoti dakkhiṇāvattatambakucchikadhamanasaṅkhādibhedo
anekavidho. Silāti setakāḷamuggavaṇṇādibhedā anekavidhā. Pavāḷanti
khuddakamahantamandarattaghanarattādibhedaṃ anekavidhaṃ. Lohitaṅgoti padumarāgādibhedo
anekavidho 2- masāragallanti kabaramaṇi. "cittaphalikan"tipi vadanti.
    Mahataṃ bhūtānanti mahantānaṃ sattānaṃ. Timi timiṅgalo timitimiṅgaloti 3-
tisso macchajātiyo. Timiṃ gilanasamatthā timiṅgalā, timiñca timiṅgalañca gilanasamatthā
"timitimiṅgalā"ti vadanti. Nāgāti ūmipiṭṭhivāsinopi vimānaṭṭhakanāgāpi.
@Footnote: 1 Sī.,Ma. piṭṭhipāsāṇaṭṭhānanti  2 Sī.,ka. lohitaṅkanti padumarāgādibhedaṃ anekavidhaṃ
@3 timi timiṅgalo timitimiṅgalo, khu.u. 25/45, cha.Ma. timitimiṅgalādikā

---------------------------------------------------------------------------------------------
page324.
    Evameva khoti kiñcāpi satthā imasmiṃ dhammavinaye soḷasapi dvattiṃsapi
tato bhiyyopi acchariyabbhutadhamme vibhajitvā dassetuṃ sakkoti, tadā upamābhāvena
pana gahitānaṃ aṭṭhānaṃ anurūpavasena aṭṭheva te upametabbadhamme vibhajitvā
"evameva kho bhikkhave imasmiṃ dhammavinaye aṭṭha acchariyā abbhutadhammātiādimāha.
    Tattha anupubbasikkhāya tisso sikkhā gahitā, anupubbakiriyāya terasa
dhutaṅgadhammā. Anupubbapaṭipadāya satta anupassanā aṭṭhārasa mahāvipassanā
aṭṭhattiṃsaārammaṇavibhattiyo sattattiṃsabodhipakkhiyadhammā ca gahitā. Na āyatakeneva
aññāpaṭivedhoti maṇḍūkassa uppatitvā gamanaṃ viya āditova sīlapūraṇādīni
akatvā arahattapaṭivedho nāma natthi, paṭipāṭiyā pana sīlasamādhipaññāyo
pūretvāva arahattappattīti attho.
    Mama sāvakāti sotāpannādike ariyapuggale sandhāya vadati. Na saṃvasatīti
uposathakammādivasena saṃvāsaṃ na karoti. Ukkhipatīti apaneti. Ārakāvāti dūreyeva.
Na tena nibbānadhātuyā ūnattaṃ vā pūrattaṃ vāti asaṅkhyeyyepi mahākappe
buddhesu anuppajjantesu ekasattopi parinibbātuṃ na sakkoti, tadāpi "tucchā
nibbānadhātū"ti na sakkā vattuṃ, buddhakāle pana ekekasmiṃ samāgame
asaṅkhyeyyāpi sattā asataṃ ārādhenti, tadāpi na sakkā vattuṃ "pūrā
nibbānadhātū"ti. Vimuttirasoti kilesehi vimuccanaraso. Sabbā hi sāsanassa
sampatti yāvadeva anupādāya āsavehi cittassa vimuttiyā hoti.
    Ratanānīti ratijananaṭṭhena ratanāni. Satipaṭṭhānādayo hi bhāviyamānā
pubbabhāgepi anappakaṃ pītipāmojjaṃ nibbattenti. Pageva aparabhāge. Vuttañhetaṃ:-
               "yato yato sammasati          khandhānaṃ udayabbayaṃ
                labhati pītipāmojjaṃ           amatantaṃ vijānatan"ti. 1-
@Footnote: 1 khu.dha. 25/374/82

---------------------------------------------------------------------------------------------
page325.
Lokiyaratananimittampana pītipāmojjaṃ na tassa kalabhāgampi agghatīti ayamattho
heṭṭhā dassito eva. Apica:-
              cittīkataṃ mahagghañca              atthaṃ dullabhadassanaṃ
              anomasattaparibhogaṃ              `ratanan'ti pavuccatīti. 1-
Yadi ca cittatīkatādibhāvane ratanaṃ nāma hoti, satipaṭṭhānādīnaṃyeva bhūtato ratanabhāvo.
Bodhipakkhiyadhammānaṃ hi so ānubhāvo, yaṃ sāvakā sāvakapāramīñāṇaṃ, paccekasambuddhā
paccekabodhiñāṇaṃ, sammāsambuddhā sammāsambodhiṃ adhigacchantīti āsannakāraṇattā.
Paramparakāraṇaṃ hi dānādiupanissayoti evaṃ ratijananaṭṭhena cittīkatādiaṭṭhena ca
ratanabhāvo bodhiapakkhiyadhammānaṃ sātisayo. Tena vuttaṃ "tatrimāni ratanāni,
seyyathidaṃ, cattāro satipaṭṭhānā"tiādi.
    Tattha ārammaṇe pakkhanditvā upaṭṭhānaṭṭhena upaṭṭhānaṃ. Satiyeva paṭṭhānaṃ
satipaṭṭhānaṃ. Ārammaṇassa pana kāyādivasena catubbidhattā vuttaṃ "cattāro
satipaṭṭhānā"ti. Tathā hi kāyavedanācittadhammesu subhasukhaniccaattasaññānaṃ pahānato
asubhadukkhāniccānattabhāvaggahaṇato ca nesaṃ kāyānupassanādibhāvo vibhatto.
    Sammā padahanti etena, sayaṃ vā sammā padahati, pasatthaṃ, sundaraṃ vā
padahananti sammappadhānaṃ. Puggalassa vā sammadeva padhānabhāvakaraṇato sammappadhānaṃ,
vīriyassetaṃ adhivacanaṃ. Tampi anuppannuppannānaṃ akusalānaṃ anuppādanapahānavasena
anuppannuppannānaṃ kusalānaṃ dhammānaṃ uppādanavaḍḍhanavasena ca catukiccaṃ katvā 2-
vuttaṃ "cattāro sammappadhānā"ti.
    Ijjhatīti iddhi, samijjhati nipphajjatīti attho. Ijjhanti vā etāya
sattā iddhā vuḍḍhā ukkaṃsagatā hontīti iddhi. Paṭhamena atthena iddhi eva
@Footnote: 1 ratanantena vuccatīti, khuddaka. A. 3/149  2 Ma. catukiccasādhakattā

---------------------------------------------------------------------------------------------
page326.
Pādo iddhipādo, iddhikoṭṭhāsoti attho. Dutiyena atthena iddhiyā pādo
patiṭṭhā adhigamupāyoti iddhipādo. Tena hi uparūparivisesasaṅkhātaṃ iddhiṃ pajjanti
pāpuṇanti. Svāyaṃ iddhipādo yasmā chandādike cattāro adhipatidhamme dhure
jeṭṭhake nibbattiyati, tasmā vuttaṃ "cattāro iddhipādā"ti.
    Pañcindriyānīti saddhādīni pañca indriyāni. Tattha assaddhiyaṃ abhibhavitvā
adhimokkhalakkhaṇe indaṭṭhaṃ kāretīti saddhindriyaṃ, kosajjaṃ abhibhavitvā
paggahaṇalakkhaṇe, pamādaṃ abhibhavitvā upaṭṭhānalakkhaṇe, vikkhepaṃ abhibhavitvā
avikkhepalakkhaṇe aññāṇaṃ abhibhavitvā dassanalakkhaṇe indaṭṭhaṃ kāretīti
paññindriyaṃ.
    Tāniyeva assaddhiyādīhi anabhibhavanīyato akampiyaṭṭhena sampayuttadhammesu
thirabhāvena "balānī"ti veditabbāni.
   Satta bojjhaṅgāti bodhiyā, bodhissa vā aṅgāti bojjhaṅgā. Yā hi esā
dhammasāmaggī yāya lokuttaramaggakkhaṇe uppajjamānāya līnuddhacca-
patiṭṭhānāyūhanakāmasukhattakilamathānuyogaucchedasassatābhinivesādīnaṃ anekesaṃ upaddavānaṃ
paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā
ariyasāvako bujjhati, kilesaniddāya vuṭṭhahati, cattāri vā ariyasaccāni paṭivijjhati,
nibbānameva vā sacchikarotīti "bodhī"ti vuccati, tassā dhammasāmaggisaṅkhātāya
bodhiyā aṅgātipi bojjhaṅgā jhānaṅgamaggaṅgādayo viya. Yopesa vuttappakārāya
dhammasāmaggiyā bujjhatīti katvā ariyasāvako "bodhī"ti vuccati, tassa bodhissa
aṅgātipi bojjhaṅgā senaṅgarathaṅgādayo viya. Tenāhu porāṇā "bujjhanakassa
puggalassa aṅgāti bojjhaṅgā"ti. "bodhiyā saṃvattantīti bojjhaṅgā"tiādinā 1-
nayenapi bojjhaṅgānaṃ bojjhaṅgattho veditabbo.
@Footnote: 1 khu.paṭi. 31/17/327

---------------------------------------------------------------------------------------------
page327.
      Ariyo aṭṭhaṅgiko maggoti tantaṃmaggavajjhakilesehi ārakattā ariyabhāvakarattā
ariyaphalapaṭilābhakarattā 1- ca ariyo. Sammādiṭṭhiādīni aṭṭhaṅgāni assa
atthi, aṭṭhaṅgāniyeva vā aṭṭhaṅgiko. Kilese mārento gacchati, nibbānatthikehi
maggiyati, sayaṃ vā nibbānaṃ maggatīti maggoti. Evametesaṃ satipaṭṭhānādīnaṃ
atthavibhāgo veditabbo.
    Sotāpannoti maggasaṅkhātaṃ sotaṃ āpajjitvā pāpuṇitvā ṭhito,
sotāpattiphalaṭṭhoti attho. Sotāpattiphalasacchikiriyāya paṭipannoti sotāpattiphalassa
attano paccakkhakaraṇāya paṭipajjamāno. Paṭhamamaggaṭṭho, yo aṭṭhamakotipi vuccati.
Sakadāgāmīti sakideva imaṃ lokaṃ paṭisandhiggahaṇavasena āgamanasīlo dutiyaphalaṭṭho
anāgāmīti paṭisandhiggahaṇavasena kāmalokaṃ anāgamanasīlo tatiyaphalaṭṭho. Yo pana
saddhānusārī dhammānusārī ekabijīti evamādiko ariyapuggalavibhāgo, so
etesaṃyeva pabhedoti. Sesaṃ vuttanayameva.
    Etamatthaṃ viditvāti etaṃ attano dhammavinaye matakuṇapasadisena dussīlapuggalena
saddhiṃ saṃvāsābhāvasaṅkhātaṃ atthaṃ viditvā. Imaṃ udānanti imaṃ
asaṃvāsārahasaṃvāsārahavibhāgakāraṇaparidīpanaṃ udānaṃ udānesi.
    Tattha channamativassatīti āpattiṃ āpajjitvā paṭicchādento aññaṃ navaṃ
āpattiṃ āpajjati, tato paraṃ tato paranti evaṃ āpattivassaṃ kilesavassaṃ ativiya
vassati. Vivaṭaṃ nātivassatīti āpattiṃ āpanno  taṃ appaṭicchādetvā vivaranto
sabrahmacārīnaṃ pakāsento yathādhammaṃ yathāvinayaṃ paṭikaronto desento vuṭṭhahanto
aññaṃ navaṃ āpattiṃ nāpajjati, tenassa vivaṭaṃ puna āpattivassaṃ kilesavassaṃ na
vassati. Yasmā ca etadevaṃ, tasmā channaṃ chāditaṃ āpattiṃ vivaretha pakāsetha.
Evantaṃ nātivassatīti evaṃ sante taṃ āpattiāpajjanakaṃ āpannapuggalaṃ attabhāvaṃ
@Footnote: 1 Sī. ariyabalapaṭilābhakarattā

---------------------------------------------------------------------------------------------
page328.
Ativijjhitvā kilesavassaṃ 1- na vassati na temeti. Evaṃ so kilesehi anavassuto
parisuddhasīlo samāhito hutvā vipassanaṃ paṭṭhapetvā sammasanto anukkamena
nibbānaṃ pāpuṇātīti adhippāyo.
                       Pañcamasuttavaṇṇanā niṭṭhitā.
                         --------------
                         6. Soṇasuttavaṇṇanā
    [46] Chaṭṭhe avantīsūti avantiraṭṭhe. Kuraraghareti evaṃnāmake nagare.
Pavatte pabbateti pavattanāmake pabbate. "papāte pabbatetipi "paṭhanti.
Soṇo upāsako kuṭikaṇṇoti nāmena soṇo nāma, tīhi saraṇagamanehi
upāsakattapaṭivedanena 2- upāsako, koṭiagghanakassa kaṇṇapiḷandhanassa dhāraṇena
"koṭikaṇṇo"ti ca vattabbe "kuṭikaṇṇo"ti evaṃ abhiññāto, na sukhumārasoṇoti 3-
adhippāyo. Ayaṃ hi āyasmato mahākaccāyanassa santike dhammaṃ sutvā sāsane
abhippasanno, saraṇesu ca sīlesu ca patiṭṭhito pavatte pabbate chāyūdakasampanne
ṭhāne vihāraṃ kāretvā theraṃ tattha vāsāpetvā catūhi paccayehi upaṭṭhāti.
Tena vuttaṃ "āyasmato mahākaccāyanassa upaṭṭhāko hotī"ti
    so kālena kālaṃ therassa upaṭṭhānaṃ gacchati. Thero cassa dhammaṃ deseti.
Tena saṃvegabahulo dhammacariyāya ussāhajāto viharati. So ekadā satthena saddhiṃ
vāṇijjatthāya ujjeniṃ gacchanto antarāmagge aṭaviyaṃ satthe niviṭṭhe rattiyaṃ
janasambādhabhayena ekamantaṃ apakkamma niddaṃ upagañchi. Sattho paccūsavelāyaṃ
uṭṭhāya gato. Na ekopi soṇaṃ pabodhesi. Sabbepi visaritvā agamaṃsu. So
@Footnote: 1 Sī.,Ma. kilesavassanena  2 cha.Ma. upāsakabhāvappaṭi....  3 Sī. abhiññāto sukumāro
@soṇoti

---------------------------------------------------------------------------------------------
page329.
Pabhātāya rattiyā pabujjhitvā uṭṭhāya kañci apassanto sattheneva gatamaggaṃ
gahetvā sīghaṃ sīghaṃ gacchanto ekaṃ vaṭarukkhaṃ  upagañchi. Tattha addasa ekaṃ
mahākāyaṃ 1- virūpadassanaṃ gacchantaṃ purisaṃ aṭṭhito muttāni attano maṃsāni sayameva
khādantaṃ, disvāna "kosi tvan"ti pucchi. Petosmi bhanteti. Kasmā evaṃ
karosīti. Attano pubbakammenāti. Kimpana kataṃ kammanti. Ahaṃ pubbe
bhārukacchanagaravāsī kūṭavāṇijo hutvā paresaṃ santakaṃ vañcetvā khādiṃ, sāṇe ca
bhikkhāya upagate "tumhākaṃ maṃsaṃ khādathā"ti akkosiṃ, tena kammena etarahi
imaṃ dukkhaṃ anubhavāmīti. Taṃ sutvā soṇo ativiya saṃvegaṃ paṭilabhi.
    Tato paraṃ gacchanto mukhato paggharitakāḷalohite dve petadārake
passitvā tatheva pucchi. Tepissa attano kammaṃ kathesuṃ. Te kira bhārukacchanagare
dārakakāle gandhavāṇijjāya 2- jīvitaṃ kappentā attano mātari khīṇāsave nimantetvā
bhojentiyā gehaṃ gantvā "amhākaṃ santakaṃ kasmā samaṇānaṃ desi, tayā
dinnabhojanaṃ bhuñjanakasamaṇānaṃ mukhato kāḷalohitaṃ paggharatū"ti akkosiṃsu. Te
tena kammena niraye pacitvā vipākāvasesena petayoniyaṃ nibbattitvā tadā
imaṃ dukkhaṃ anubhavanti. Tampi sutvā soṇo ativiya saṃvegajāto ahosi.
    So ujjeniṃ gantvā taṃ karaṇīyaṃ tīretvā kulagharaṃ paccāgato theraṃ upasaṅkamitvā
katapaṭisanthāro therassa tamatthaṃ ārocesi. Theropissa pavattinivattīsu 3-
ādīnavānisaṃse vibhāvento dhammaṃ desesi. So theraṃ vanditvā gehaṃ gato
sāyamāsaṃ bhuñjitvā sayanaṃ upagato thokaṃyeva niddāyitvā pabujjhitvā sayanatale
nisajja yathāsutaṃ dhammaṃ paccavekkhituṃ āraddho. Tassa taṃ dhammaṃ paccavekkhato, te
ca petattabhāve anussarato saṃsāradukkhaṃ ativiya bhayānakaṃ hutvā upaṭṭhāsi,
pabbajjāya cittaṃ nami. So vibhātāya rattiyā sarīrapaṭijagganaṃ katvā theraṃ
@Footnote: 1 Sī.,Ma. mahāvikāraṃ  2 Sī.,ka. bhaṇḍavaṇijjāya  3 Sī.,Ma. pavattiṃ sutvā

---------------------------------------------------------------------------------------------
page330.
Upasaṅkamitvā attano ajjhāsayaṃ ārocetvā pabbajjaṃ yāci, tena vuttaṃ
"atha kho soṇassa upāsakassa kuṭikaṇṇassa rahogatassa .pe. Pabbājetu maṃ
bhante ayyo mahākaccāno"ti.
    Tattha yathā yathātiādīnaṃ padānaṃ ayaṃ saṅkhepattho:- yena yena ākārena
ayyo mahākaccāyano dhammaṃ deseti ācikkhati paññapeti paṭṭhapeti vivarati
vibhajati uttānīkaroti pakāseti, tena tena me upaparikkhato evaṃ hoti, yadetaṃ
sikkhattayabrahmacariyaṃ ekampi divasaṃ akkhaṇḍaṃ katvā carimakacittaṃ pāpetabbatāya
ekantaparipuṇṇaṃ. Ekadivasampi kilesamalena amalinaṃ katvā carimakacittaṃ
pāpetabbatāya ekantaparisuddhaṃ. Saṅkhalikhitaṃ saṅkhalikhitasadisaṃ dhotasaṅkhasappaṭibhāgaṃ
caritabbaṃ. Idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ
.pe. Carituṃ yannūnāhaṃ kese ceva massūni ca ohāretvā voropetvā
kāsāyarasapītatāya kāsāyāni brahmacariyaṃ carantānaṃ anucchavikāni vatthāni acchādetvā
nivāsetvā ceva pārupitvā ca agārasmā nikkhamitvā anagāriyaṃ pabbajeyyaṃ.
Yasmā agārassa hitaṃ kasivāṇijjādikammaṃ agāriyanti vuccati, tañca pabbajjāyaṃ
natthi, tasmā pabbajjā anagāriyā nāma, taṃ anagāriyaṃ pabbajjaṃ pabbajeyyaṃ
upagaccheyyaṃ, paṭipajjeyyanti attho.
    Evaṃ attanā rahovitakkitaṃ soṇo upāsako therassa ārocetvā taṃ
paṭipajjitukāmo "pabbājetu maṃ bhante ayyo mahākaccāno"ti āha. Thero
pana "tāvassa ñāṇaparipākaṃ kathan"ti upadhāretvā ñāṇaparipākaṃ āgamayamāno
"dukkaraṃ kho"tiādinā pabbajjāchandaṃ nivāresi.
    Tattha ekabhattanti "ekabhattiko hoti rattūparato virato vikālabhojanā"ti 1-
evaṃ vuttaṃ vikālabhojanaviratiṃ sandhāya vadati. Ekaseyyanti adutiyaseyyaṃ. Ettha
@Footnote: 1 dī.Sī. 9/10,194/5,64. aṅ.tika. 20/71/206

---------------------------------------------------------------------------------------------
page331.
Ca seyyāsīsena "eko tiṭṭhati, eko gacchati, eko nisīdatī"tiādinā 1- nayena
vuttesu catūsu iriyāpathesu kāyavivekaṃ dīpeti, na ekākinā hutvā sayanamattaṃ.
Brahmacariyanti methunaviratibrahmacariyaṃ, sikkhattayānuyogasaṅkhātaṃ sāsanabrahmacariyaṃ
vā. Iṅghāti codanatthe nipāto. Tatthevāti geheyeva. Buddhasāsanaṃ anuyuñjāti
niccasīlauposathasīlādibhedaṃ pañcaṅgaaṭṭhaṅgadasaṅgasīlaṃ, tadanurūpañca samādhipaññābhāvanaṃ
anuyuñja. Etaṃ hi upāsakena pubbabhāge anuyuñjitabbaṃ buddhasāsanaṃ nāma.
Tenāha "kālayuttaṃ ekabhattaṃ ekaseyyaṃ brahmacariyan"ti.
      Tattha kālayuttanti cātuddasīpañcadasīaṭṭhamīpāṭihāriyapakkhasaṅkhātena kālena
yuttaṃ, yathāvuttakāle vā tuyhaṃ anuyuñjantassa yuttaṃ patirūpaṃ sakkuṇeyyaṃ, na
sabbakālaṃ pabbajjāti 2- adhippāyo. Sabbametaṃ ñāṇassa aparipakkattā tassa
kāmānaṃ duppahānatāya sammāpaṭipattiyaṃ yogyaṃ kārāpetuṃ 3- vadati, na
pabbajjāchandaṃ nivāretuṃ. Pabbajjābhisaṅkhāroti pabbajituṃ ārambho ussāho.
Paṭipassambhīti indriyānaṃ aparipakkattā saṃvegassa ca nātitikkhabhāvato vūpasami.
Kiñcāpi paṭipassambhi, therena vuttavidhiṃ pana anutiṭṭhanto kālena kālaṃ theraṃ
upasaṅkamitvā payirupāsanto dhammaṃ suṇāti. Tassa vuttanayeneva dutiyampi
pabbajjāya cittaṃ uppajji, therassa ārocesi. Dutiyampi thero paṭikkhipi.
Tatiyavāre pana ñāṇassa paripakkabhāvaṃ ñatvā "idāni naṃ pabbājetuṃ kālo"ti
thero pabbājesi, pabbajitañca taṃ tīṇi saṃvaccharāni atikkamitvā gaṇaṃ pariyesitvā
upasampādesi. Taṃ sandhāya vuttaṃ "dutiyampi kho soṇo .pe. Upasampādesī"ti
      tattha appabhikkhukoti katipayabhikkhuko. Tadā kira bhikkhū yebhuyyena
majjhimapadeseyeva vasiṃsu. Tasmā tattha katipayā eva ahesuṃ. Te ca ekasmiṃ nigame
@Footnote: 1 khu.mahā. 29/33,229/29,171 (syā)
@2 Ma. na sabbakālanti  3 Ma. yogyataṃ pakāsetuṃ

---------------------------------------------------------------------------------------------
page332.
Eko, ekasmiṃ nigame 1- dveti evaṃ visuṃ visuṃ vasiṃsu. Kicchenāti dukkhena.
Kasirenāti āyāsena. Tato tatoti tasmā tasmā gāmanigamādito. Therena hi
katipaye bhikkhū ānetvā aññesu ānīyamānesu pubbe ānītā kenacidevala
karaṇīyena pakkamiṃsu. Kiñci kālaṃ āgametvā puna tesu ānīyamānesu itare
pakkamiṃsu. Evaṃ punappunaṃ ānayanena sannipāto cireneva ahosi, thero ca
tadā ekavihārī ahosi. Dasavaggaṃ bhikkhusaṃghaṃ sannipātetvāti tadā bhagavatā
paccantadesepi dasavaggeneva saṃghena upasampadā anuññātā. Itonidānaṃ hi
therena yācito pañcavaggena saṃghena paccantadese upasampadaṃ anujāni. Tena
vuttaṃ "tiṇṇaṃ vassānaṃ .pe. Sannipātetvā"ti
    vassaṃ vuṭṭhassāti upasampajjitvā paṭhamavassaṃ upagantvā vusitavato.
Ediso ca ediso cāti evarūpo ca evarūpo ca, evarūpāya nāmakāyarūpakāyasampattiyā
samannāgato, evarūpāya dhammakāyasampattiyā samannāgatoti sutoyeva
me so bhagavā. Na kho me so bhagavā sammukhā diṭṭhoti etena puthujjanasaddhāya
evaṃ āyasmā soṇo bhagavantaṃ daṭṭhukāmo ahosi. Aparabhāge pana
satthārā saddhiṃ ekagandhakuṭiyaṃ vasitvā paccūsasamayaṃ ajjhiṭṭho soḷasaaṭṭhakavaggikāni
satthu sammukhā aṭṭhiṃ katvā manasikatvā sabbaṃ cetaso samannāharitvā
atthadhammappaṭisaṃvedī hutvā bhaṇanto dhammūpasañhitapāmojjādimukhena 2- samāhito
sarabhaññapariyosāne vipassanaṃ paṭṭhapetvā saṅkhāre sammasanto anupubbena
arahattaṃ pāpuṇi. Etadatthameva hissa bhagavatā attanā saddhiṃ ekagandhakuṭiyaṃ
vāso āṇattoti vadanti.
    Keci panāhu:- "na kho me so bhagavā sammukhā diṭṭho"ti idaṃ
rūpakāyadassanameva sandhāya vuttanti. Āyasmā hi soṇo pabbajitvāva therassa
@Footnote: 1 cha.Ma. ayaṃ pāṭho na dissati  2 Sī. dhammaphassasañjātapāmujjādisukhena

---------------------------------------------------------------------------------------------
page333.
Santike kammaṭṭhānaṃ gahetvā ghaṭento vāyamanto anupasampannova sotāpanno
hutvā upasampajjitvā "upāsakāpi sotāpannā honti, ahampi sotāpanno,
kimettha cittan"ti uparimaggatthāya vipassanaṃ vaḍaḍhetvā antovasseyeva chaḷabhiñño
hutvā visuddhipavāraṇāya pavāresi. Ariyasaccadassanena hi bhagavato dhammakāyo
diṭṭho nāma hoti. Vuttañhetaṃ:-
           "yo kho vakkali dhammaṃ passati, so maṃ passati. Yo maṃ passati,
        so dhammaṃ passatī"ti. 1-
Tasmāssa dhammakāyadassanaṃ pageva siddhaṃ, pavāretvā pana rūpakāyaṃ daṭṭhukāmo
ahosīti.
    "sace maṃ upajjhāyo anujānātī"tipi pāṭho. "bhante"ti pana likhanti.
Tathā "sādhu sādhu āvuso soṇa, gaccha tvaṃ āvuso soṇā"tipi pāṭho.
"āvuso"ti 2- pana kesuci potthakesu natthi. Tathā "evamāvusoti kho āyasmā
soṇo"tipi pāṭho. Āvusovādoyeva hi aññamaññaṃ bhikkhūnaṃ bhagavato dharamānakāle
āciṇṇo bhagavantaṃ pāsādikantiādīnaṃ padānaṃ attho heṭṭhā vuttoyeva.
    Kacci bhikkhu khamanīyanti bhikkhu idaṃ tuyhaṃ catucakkaṃ navadvāraṃ sarīrayantaṃ
kacci khamanīyaṃ, kiṃ sakkā khamituṃ sahituṃ pariharituṃ, kiṃ dukkhabhāro nābhibhavati. Kacci
yāpanīyanti kiṃ taṃtaṃkiccesu yāpetuṃ gametuṃ sakkā na kañci antarāyanti dasseti.
Kaccisi appakilamathenāti anāyāsena imaṃ ettakaṃ addhānaṃ kacci āgatosi.
    Etadahosīti buddhāciṇṇaṃ anussarantassa āyasmato ānandassa etaṃ
"yassa kho maṃ bhagavā"tiādinā idāni vuccamānaṃ citte āciṇṇaṃ ahosi.
Ekavihāreti ekagandhakuṭiyaṃ. Gandhakuṭi hi idha vihāroti adhippetā. Vatthunti
vasituṃ.
@Footnote: 1 saṃ.kha. 17/87/97  2 Sī.,ka. mā āvusoti

---------------------------------------------------------------------------------------------
page334.
    Nisajjāya vītināmetvāti ettha yasmā bhagavā āyasmato soṇassa
samāpattisamāpajjane paṭisanthāraṃ karonto sāvakasādhāraṇā sabbā samāpattiyo
anulomapaṭilomaṃ samāpajjanto bahudeva rattiṃ .pe. Vihāraṃ pāvisi, tasmā
āyasmāpi soṇo bhagavato adhippāyaṃ ñatvā tadanurūpaṃ sabbā tā samāpattiyo
samāpajjanto "bahudeva rattiṃ .pe. Vihāraṃ pāvisī"ti keci vadanti. Pavisitvā
ca bhagavatā anuññāto cīvaraṃ tirokaraṇīyaṃ katvāpi bhagavato pādapasse nisajjāya
vītināmesi. Ajjhesīti āṇāpesi. Paṭibhātu taṃ bhikkhu dhammo bhāsitunti bhikkhu
tuyhaṃ dhammo bhāsituṃ upaṭṭhātu ñāṇamukhe āgacchatu. Yathāsutaṃ yathāpariyattaṃ dhammaṃ
bhaṇāhīti attho.
    Soḷasa aṭṭhakavaggikānīti aṭṭhakavaggabhūtāni kāmasuttādīni soḷasasuttāni.
Sarena abhaṇīti suttussāraṇasarena abhāsi, sarabhaññavasena kathesīti attho.
Sarabhaññapariyosāneti ussāraṇāvasāne. Suggahitānīti sammā uggahitāni.
Sumanasikatānīti suṭṭhu manasi katāni. Ekacco uggahaṇakāle sammā uggahetvāpi
pacchā sajjhāyādivasena manasi karaṇakāle byañjanāni vā micchā ropeti,
padapacchābhaṭṭhaṃ vā karoti, na evamayaṃ, iminā pana sammadeva yathuggahitaṃ manasi
katāni. Tena vuttaṃ "sumanasikatānīti suṭṭhu manasi katānī"ti. Sūpadhāritānīti
atthatopi suṭṭhu upadhāritāni. Atthe hi suṭṭhu upadhārite sakkā pāḷiṃ sammā
ussāretuṃ. 1- Kalyāṇiyāsi vācāya samannāgatoti sithiladhanitādīnaṃ yathāvidhānavacanena
parimaṇḍalapadabyañjanaparipuṇṇāya poriyā vācāya samannāgato āsi. Visaṭṭhāyāti
vimuttāya. Etenassa vimuttavāditaṃ dasseti. Anelagaḷāyāti elaṃ vuccati doso,
taṃ na paggharatīti anelagaḷā, tāya niddosāyāti attho. Atha vā anelagaḷāyāti
anelāya ca agaḷāya ca niddosāya agaḷitapadabyañjanāya,
@Footnote: 1 Sī. pāḷidhammaṃ uccāretuṃ

---------------------------------------------------------------------------------------------
page335.
Aparihīnapadabyañjanāti attho. Tathā hi naṃ bhagavā "etadaggaṃ bhikkhave mama sāvakānaṃ
bhikkhūnaṃ kalyāṇavākkaraṇānaṃ yadidaṃ soṇo kuṭikaṇṇo"ti 1- etadagge ṭhapesi. Atthassa
viññāpaniyāti yathādhippetaṃ atthaṃ viññāpetuṃ samatthāya.
    Kativassoti so kira majjhimavayassa tatiyakoṭṭhāse ṭhito ākappasampanno
ca paresaṃ ciratarapabbajito viya khāyati. Taṃ sandhāya bhagavā pucchatīti keci, taṃ
akāraṇaṃ. Evaṃ sante 2- samādhisukhaṃ anubhavituṃ yutto, ettakaṃ kālaṃ kasmā pamādaṃ
āpannoti puna anuyuñjituṃ satthā "katavassosī"ti taṃ pucchati. Tenevāha "kissa
pana tvaṃ bhikkhu evaṃ ciraṃ akāsī"ti.
    Tattha kissāti kiṃ kāraṇā. Evaṃ ciraṃ akāsīti evaṃ cirāyi. Kena kāraṇena
evaṃ cirakālaṃ pabbajjaṃ anupagantvā agāramajjhe vasīti attho. Ciraṃ diṭṭho meti
cirena cirakālena mayā diṭṭho. Kāmesūti kilesakāmesu ca vatthukāmesu ca.
Ādīnavoti doso. Apicāti kāmesu ādīnave kenaci pakārena diṭṭhepi na
tāvāhaṃ gharāvāsato nikkhimituṃ asakkhiṃ. Kasmā? sambādho gharāvāso uccāvacehi
kiccakaraṇīyehi samupabyūḷho agāriyabhāvo. Tenevāha "bahukicco bahukaraṇīyo"ti.
    Etamatthaṃ viditvāti kāmesu yathābhūtaṃ ādīnavadassino cittaṃ cirāyitvāpi
na patiṭṭhāti, aññadatthuṃ padumapalāse udakabindu viya vinivattatiyevāti etamatthaṃ
sabbākārato viditvā. Imaṃ udānanti pavattiñca nivattiñca sammadeva jānanto
pavattiyaṃ tannimitte ca na kadācipi ramatīti idamatthadīpakaṃ imaṃ udānaṃ udānesi.
    Tattha disvā ādīnavaṃ loketi sabbasmimpi 3- saṅkhāraloke "anicco dukkho
vipariṇāmadhammo"tiādinā ādīnavaṃ dosaṃ paññācakkhunā 4- passitvā. Etena
@Footnote: 1 aṅ. ekaka. 20/206/24  2 Ma. evaṃ santaṃ
@3 cha.Ma. sabbasmiṃ  4 cha.Ma. paññāya

---------------------------------------------------------------------------------------------
page336.
Vipassanāvāro kathito. Ñatvā dhammaṃ nirupadhinti sabbūpadhipaṭinissaggattā nirupadhiṃ
nibbānadhammaṃ yathābhūtaṃ ñatvā nissaraṇavivekāsaṅkhatāmatasabhāvato 1- maggañāṇena
paṭivijjhitvā. "disvā ñatvā"ti imesaṃ padānaṃ "ghataṃ 2- pivitvā balaṃ hoti,
sīhaṃ disvā bhayaṃ hoti, paññāya disvā āsavā parikkhīṇā hontī"tiādīsu 3-
viya hetuatthatā daṭṭhabbā. Ariyo na ramatī pāpeti kilesehi ārakattā ariyo
sappuriso aṇumattepi pāpe na ramati kasmā? pāpe na ramatī sucīti
suvisuddhakāyasamācārāditāya 4- visuddhapuggalo rājahaṃso viya ukkāraṭṭhāne pāpe
saṅkiliṭṭhadhamme na ramati nābhinandati. "pāpo na ramatī sucin"tipi pāṭho.
Tassattho:- pāpo pāpapuggalo suciṃ anavajjaṃ vodānadhammaṃ na ramati, aññadatthu
gāmasūkarādayo viya ukkāraṭṭhānaṃ asuciṃ saṅkilesadhammaṃyeva ramatīti paṭipakkhato
desanaṃ parivatteti.
    Evaṃ bhagavatā udāne udānite āyasmā soṇo uṭṭhāyāsanā bhagavantaṃ
vanditvā attano upajjhāyassa vacanena paccantadese pañcavaggena upasampadādīni
pañca vatthūni yāci. Bhagavāpi tāni anujānīti sabbaṃ khandhake 5- āgatanayena
veditabbaṃ.
                       Chaṭṭhasuttavaṇṇanā niṭṭhitā.
                          ------------
                       7. Kaṅkhārevatasuttavaṇṇanā
    [47] Sattame kaṅkhārevatoti tassa therassa nāmaṃ. So hi sāsane
pabbajitvā laddhūpasampado sīlavā kalyāṇadhammo viharati, "akappiyā muggā, na
@Footnote: 1 Sī.,ka. nissaraṇavivekasaṅkhātāmataṃ vibhāvetvā sabhāvato  2 cha.Ma. sappiṃ
@3 abhi.pu. 36/208/190, aṅ. navaka. 23/246(42)/472 (syā)
@4 ka. suvisuddhakāyasamācārattāya  5 vi.mahā. 5/257 ādi/20

---------------------------------------------------------------------------------------------
page337.
Na kappanti muggā paribhuñjituṃ akappiyo guḷo"ti 1- ca ādinā
vinayakukkuccasaṅkhātakaṅkhābahulo pana hoti. Tena kaṅkhārevatoti paññāyittha. So
aparabhāge satthu santike kammaṭṭhānaṃ gahetvā ghaṭento vāyamanto chaḷabhiññā sacchikatvā
jhānasukhena phalasukhena vītināmeti, yebhuyyena pana attanā adhigataṃ ariyamaggaṃ garuṃ
katvā paccavekkhati. Tena vuttaṃ "attano kaṅkhāvitaraṇavisuddhiṃ paccavekkhamāno"ti.
Maggapaññā hi "ahosiṃ nu kho ahaṃ atītamaddhānan"tiādinayappavattāya 2-
soḷasavatthukāya, "buddhe kaṅkhati dhamme kaṅkhati .pe. Paṭiccasamuppannesu
dhammesu kaṅkhatī"ti 3- evaṃ vuttāya aṭṭhavatthukāya, pageva itarāsanti anavasesato
sabbakaṅkhānaṃ vitaraṇato samatikkamanato, aññehi ca attanā pahātabbakilesehi
accantavisujjhanato "kaṅkhāvitaraṇavisuddhī"ti idhādhippetā. Taṃ hi ayamāyasmā
dīgharattaṃ kaṅkhāpakatattā "imaṃ maggadhammaṃ adhigamma imā me kaṅkhā anavasesā
pahīnā"ti garuṃ katvā paccavekkhamāno nisīdi, na sappaccayanāmarūpadassanaṃ
aniccantikattā tassa kaṅkhāvitaraṇassa.
    Etamatthaṃ viditvāti etaṃ ariyamaggassa anavasesakaṅkhāvitaraṇasaṅkhātaṃ atthaṃ
viditvā tadatthadīpakaṃ imaṃ udānaṃ udānesi.
    Tattha yā kāci kaṅkhā idha vā huraṃ vāti idha imasmiṃ paccuppanne
attabhāve "ahaṃ nu khosmi, no nu khosmī"tiādinā huraṃ vā, atītānāgatesu
attabhāvesu "ahosiṃ nu kho ahaṃ atītamaddhānan"tiādinā uppajjanakā kaṅkhā.
Sakavediyā vā paravediyā vāti tā evaṃ vuttanayeneva sakaattabhāve ārammaṇavasena
paṭilabhitabbāya pavattiyā sakavediyā vā parassa attabhāve paṭilabhitabbāya
"buddho nu kho, no nu kho"tiādinā vā parasmiṃ padhāne 4- uttame
@Footnote: 1 vi. mahā. 5/272/41  2 Ma.mū. 12/18/11, saṃ.ni. 16/20/26
@3 abhi.saṅ. 34/1008/242  4 Sī. yasmiṃ pana padhāne, Ma. parasmiṃ ṭhāne

---------------------------------------------------------------------------------------------
page338.
Paṭilabhitabbāya pavattiyā paravediyā vā yā kāci kaṅkhā vicikicchā. Ye jhāyino
tā pajahanti sabbā, ātāpino brahamcariyaṃ carantāti ye ārammaṇūpanijjhānena
lakkhaṇūpanijjhānena jhāyino vipassanaṃ ussukkāpetvā catubbidhasammappadhānapāripūriyā
ātāpino maggabrahmacariyaṃ carantā adhigacchantā saddhānusārīādippabhedā
paṭhamamaggaṭṭhā puggalā, tā sabbā kaṅkhā pajahanti samucchindanti maggakkhaṇe.
Tato paraṃ pana tā pahīnā nāma honti, tasmā ito aññaṃ tāsaṃ
accantappahānaṃ nāma natthīti adhippāyo.
    Iti bhagavā jhānamukhena āyasmato kaṅkhārevatassa jhānasīsena ariyamaggādhigamaṃ
thomento thomanāvasena udānaṃ udānesi. Teneva ca naṃ "etadaggaṃ bhikkhave
mama sāvakānaṃ bhikkhūnaṃ jhāyīnaṃ yadidaṃ kaṅkhārevato"ti 1- jhāyībhāvena etadagge
ṭhapesīti.
                       Sattamasuttavaṇṇanā niṭṭhitā.
                           ----------
                        8. Saṃghabhedasuttavaṇṇanā
    [48] Aṭṭhame āyasmantaṃ ānandaṃ etadavocāti abhimāre payojetvā nāḷāgiriṃ
vissajjāpetvā silaṃ parivaṭṭetvā bhagavato anatthaṃ kātuṃ asakkonto "saṃghaṃ
bhinditvā cakkabhedaṃ 2- karissāmī"ti adhippāyena etaṃ "ajjatagge"tiādivacanaṃ
avoca. Aññatreva bhagavatāti vinā eva bhagavantaṃ, satthāraṃ akatvāti attho.
Aññatra bhikkhusaṃghāti vinā eva bhikkhusaṃghaṃ. Uposathaṃ karissāmi saṃghakammāni cāti
bhagavato ovādakārakaṃ bhikkhusaṃghaṃ visuṃ katvā maṃ anuvattantehi bhikkhūhi saddhiṃ
āveṇikaṃ uposathaṃ saṃghakammāni ca karissāmīti attho. Devadatto saṃghaṃ bhindissatīti
@Footnote: 1 aṅ. ekaka. 20/204/24  2 Sī. vaggabhedaṃ

---------------------------------------------------------------------------------------------
page339.
Bhedakarānaṃ sabbesaṃ devadattena sajjitattā ekaṃseneva devadatto ajja saṃghaṃ
bhindissati dvidhā karissati. "adhammaṃ dhammo"tiādīsu hi aṭṭhārasasu bhedakaravatthūsu
yaṅkiñci ekampi vatthuṃ  dīpetvā tena tena kāraṇena "imaṃ gaṇhatha, imaṃ
rocethā"ti saññāpetvā salākaṃ gāhāpetvā visuṃ saṃghakamme kate saṃgho bhinno
hoti. Vuttañhetaṃ:-
           "pañcahi upāli ākārehi saṃgho bhijjati kammena
        uddesena voharanto anussāvanena salākaggāhenā"ti. 1-
    Tattha kammenāti apalokanakammādīsu catūsu kammesu aññatarena kammena.
Uddesenāti pañcasu pātimokkhuddesesu aññatarena uddesena. Voharantoti
tāhi tāhi uppattīhi "adhammaṃ dhammo"tiādīni 2- aṭṭhārasabhedakaravatthūni dīpento
anussāvanenāti "nanu tumhe jānātha mayhaṃ uccākulā pabbajitabhāvaṃ bahussutabhāvaṃ
ca, mādiso nāma udadhammaṃ ubbinayaṃ gāheyyāti kiṃ tumhākaṃ cittampi uppādetuṃ
yuttaṃ, kimahaṃ apāyato na bhāyāmī"tiādinā nayena kaṇṇamūle vacībhedaṃ katvā
anussāvanena. Salākaggāhenāti evaṃ anussāvetvā tesaṃ cittaṃ upatthambhetvā
anāvattidhamme katvā "gaṇhatha imaṃ salākan"ti salākaggāhena.
    Ettha ca kammameva uddeso vā pamāṇaṃ vohārānussāvanasalākaggāhā
pana pubbabhāgā. Aṭṭhārasavatthudīpanavasena hi voharantena tattha rucijananatthaṃ
anussāvetvā salākāya gāhitāyapi abhinnova hoti saṃgho. Yadā panevaṃ
cattāro vā atirekā vā salākaṃ gāhāpetvā āveṇikaṃ uddesaṃ vā kammaṃ
vā karonti, tadā saṃgho bhinno nāma hoti.
    Devadatto ca sabbaṃ saṃghabhedassa pubbabhāgaṃ nipphādetvā "ekaṃseneva
ajja āveṇikaṃ uposathaṃ saṃghakammañca karissāmī"ti cintetvā
@Footnote: 1 vi.pa. 8/458/409  2 vi.cūḷa. 7/352/148, aṅ. dasaka. 24/37/58

---------------------------------------------------------------------------------------------
page340.
"ajjatagge"tiādivacanaṃ avoca. Tenāha "ajja bhante devadatto saṃghaṃ bhindissatī"ti.
Yato avocumhā "bhedakarānaṃ sabbesaṃ devadattena sajjitattā"ti.
    Etamatthaṃ viditvāti etaṃ avīcimahānirayuppattisaṃvattaniyaṃ kappaṭṭhiyaṃ
atekicchaṃ devadattena nibbattiyamānaṃ saṃghabhedakammaṃ sabbākārato viditvā.
Imaṃ udānanti kusalākusalesu yathākkamaṃ sappurisāsappurisasabhāgavisabhāgapaṭipattivasena
pana sukusalāti idamatthavibhāvanaṃ imaṃ udānaṃ udānesi.
    Tattha sukaraṃ sādhunā sādhūti attano paresañca hitaṃ sādhetīti sādhu,
sammāpaṭipanno. Tena sādhunā sāriputtādinā sāvakena paccekabuddhena
sammāsambuddhena aññena vā lokiyasādhunā sādhu sundaraṃ bhaddakaṃ attano
paresañca hitasukhāvahaṃ sukaraṃ sukhena kātuṃ sakkā. Sādhu pāpena dukkaranti
tameva pana vuttalakkhaṇaṃ sādhu pāpena devadattādinā pāpapuggalena dukkaraṃ
kātuṃ na sakkā, na so taṃ kātuṃ sakkotīti attho. Pāpaṃ pāpena sukaranti
pāpaṃ asundaraṃ attano paresañca anatthāvahaṃ pāpena yathāvuttapāpapuggalena
sukaraṃ sukhena kātuṃ sakkuṇeyya. Pāpamariyehi dukkaranti ariyehi pana buddhādīhi
taṃ taṃ pāpaṃ dukkaraṃ durabhisambhavaṃ. Setughātoyeva hi tesanti satthā dīpeti.
                       Aṭṭhamasuttavaṇṇanā niṭṭhitā.
                          ------------
                       9. Sadhāyamānasuttavaṇṇanā
    [49] Navame māṇavakāti taruṇā. Paṭhame yobbane ṭhitā brāhmaṇakumārakā
idhādhippetā.
    Sadhāyamānarūpāti uppaṇḍanajātikaṃ vacanaṃ sandhāya vuttaṃ. Aññesaṃ
uppaṇḍentā sadhanti, tadatthavacanasīlāti attho. Tassāyaṃ vacanattho:- sadhanaṃ

---------------------------------------------------------------------------------------------
page341.
Sadho, 1- taṃ ācikkhantīti sadhayamānāti vattabbe dīghaṃ katvā "sadhāyamānā"ti
vuttaṃ. Atha vā visesato sasedhe viya attānaṃ āvadantīti sadhāyamānā te 2-
evaṃsabhāvatāya "sadhāyamānarūpā"ti vuttaṃ. "saddāyamānarūpā"tipi pāṭho, uccāsaddaṃ
mahāsaddaṃ karontāti attho. Bhagavato avidūre atikkamantīti bhagavato savanavisaye
taṃ taṃ mukhārūḷhaṃ vadantā atiyanti.
    Etamatthaṃ viditvāti etaṃ tesaṃ vācāya asaññatabhāvaṃ jānitvā tadatthadīpakaṃ
dhammasaṃvegavasena imaṃ udānaṃ udānesi.
    Tattha parimuṭṭhāti dandhā muṭṭhassatino. Paṇḍitābhāsāti paṇḍitapatirūpakā
"ke aññe jānanti, mayamevettha jānāmā"ti tasmiṃ tasmiṃ atthe attānameva
jānantaṃ katvā samudācaraṇato. Vācāgocarabhāṇinoti yesaṃ vācā eva gocaro
visayo, te vācāgocarabhāṇino, vācāvatthumattasseva bhāṇino atthassa
apariññātattā. Atha vā vācāya agocaraṃ ariyānaṃ kathāya avisayaṃ musāvādaṃ
bhaṇantīti vācāgocarabhāṇino. Atha vā "gocarabhāṇino"ti ettha ākārassa
rassabhāvo kato. Vācāgocarā, na satipaṭṭhānādigocarā bhāṇinova. Kathaṃ bhāṇino?
yāvicchanti mukhāyāmaṃ attano yāva mukhāyāmaṃ yāva mukhappasāraṇaṃ icchanti,
tāva pasāretvā bhāṇino, paresu gāravena, attano avisayatāya ca mukhasaṅkocaṃ
na karontīti attho. Atha vā vācāgocarā eva hutvā bhāṇino, sayaṃ
ajānitvā parapattikā eva hutvā vattāroti attho. Tatoyeva yāvicchanti
mukhāyāmaṃ yena vacanena sādhetabbā, taṃ acintetvā yāvadeva attano
mukhappasāraṇamattaṃ icchantīti attho. Yena nītā na taṃ vidūti yena muṭṭhassaccādinā
@Footnote: 1 Sī. vadhanaṃ vadho  2 Sī.,Ma. tato

---------------------------------------------------------------------------------------------
page342.
Nillajjabhāvaṃ paṇḍitamānībhāvañca nītā "mayamevaṃ bhaṇāmā"ti, taṃ tathā attano
bhaṇantassa kāraṇaṃ na vidū, aviddasuno 1- na jānantīti attho.
                       Navamasuttavaṇṇanā niṭṭhitā.
                         --------------
                       10. Cūḷapanthakasuttavaṇṇanā
    [50] Dasame cūḷapanthakoti mahāpanthakattherassa kaniṭṭhabhātikattā ca
panthe jātattā ca daharakāle laddhavohārena aparabhāgepi ayamāyasmā
"cūḷapanthako"tveva paññāyittha. Guṇavisesehi pana chaḷabhiñño pabhinnapaṭisambhido
"etadaggaṃ bhikkhave mama sāvakānaṃ bhikkhūnaṃ manomayaṃ kāyaṃ abhinimminantānaṃ yadidaṃ
cūḷapanthako, cetovivaṭṭakusalānaṃ yadidaṃ cūḷapanthako"ti 2- dvīsu ṭhānesu bhagavatā
etadagge ṭhapito asītiyā mahāsāvakesu abbhantaro.
    So ekadivasaṃ pacchābhattaṃ piṇḍapātappaṭikkanto attano divāṭṭhāne
divāvihāraṃ nisinno samāpattīhi divasabhāgaṃ vītināmetvā sāyanhasamayaṃ upāsakesu
dhammassavanatthaṃ anāgatesu eva vihāramajjhaṃ pavisitvā bhagavati gandhakuṭiyaṃ
nisinne "akālo tāva bhagavato upaṭṭhānaṃ upasaṅkamitun"ti gandhakuṭippamukhe
ekamantaṃ nisīdi pallaṅkaṃ ābhujitvā. Tena vuttaṃ "tena kho pana samayena
āyasmā cūḷapanthako bhagavato avidūre nisinno hoti pallaṅkaṃ ābhujitvā ujuṃ
kāyaṃ paṇidhāya parimukhaṃ satiṃ upaṭṭhapetvā"ti so hi tadā kālaparicchedaṃ katvā
samāpattiṃ samāpajjitvā nisīdi.
    Etamatthaṃ viditvāti etaṃ āyasmato cūḷapanthakassa kāyacittānaṃ
sammāpaṇihitabhāvasaṅkhātaṃ atthaṃ jānitvā. Imaṃ udānanti aññopi yo
@Footnote: 1 Sī.,Ma. avidū  2 aṅ. ekaka. 20/199/24

---------------------------------------------------------------------------------------------
page343.
Passaddhakāyo sabbiriyāpathesu upaṭṭhitassati samāhito, tassa bhikkhuno
anupādāparinibbānapariyosānassa visesādhigamassa tattha pātubhāvavibhāvanaṃ imaṃ udānaṃ
udānesi.
    Tattha ṭhitena kāyenāti kāyadvārikassa asaṃvarassa pahānena akaraṇena
sammā ṭhapitena copanakāyena, tathā cakkhādīnaṃ indriyānaṃ nibbisevanabhāvakaraṇena
suṭṭhu ṭhapitena pañcadvārikakāyena, saṃyatahatthapādatāya hatthakukkuccādīnaṃ abhāvato
apariphandanena ṭhitena karajakāyena cāti saṅkhepato sabbenapi kāyena
nibbikāratāsaṅkhātena niccalabhāvena ṭhitena. Etenassa sīlapārisuddhi dassitā.
Itthambhūtalakkhaṇe ca idaṃ karaṇavacanaṃ. Ṭhitena cetasāti cittassa ṭhitiparidīpanena
samādhisampadaṃ dasseti. Samādhi hi cittassa `ṭhitī'ti vuccati. Tasmā samathavasena
vipassanāvaseneva vā ekaggatāya sati cittaṃ ārammaṇe ekodibhāvūpagamanena
ṭhitaṃ nāma hoti, na aññathā. Idañca yathāvuttakāyacittānaṃ ṭhapanaṃ samādahanaṃ
sabbasmimpi kāle sabbesu ca iriyāpathesu icchitabbanti dassento āha
"tiṭṭhaṃ nisinno uda vā sayāno"ti. Tattha vā saddo aniyamattho. Tena
tiṭṭhanto vā nisinno vā sayāno vā tadaññiriyāpatho vāti ayamattho dīpito
hotīti caṅkamanassāpi idha saṅgaho veditabbo.
    Etaṃ satiṃ bhikkhu adhiṭṭhahānoti yāya pageva parisuddhasamācāro
kāyacittaduṭṭhullabhāvūpasamanena kāyaṃ cittañca asāraddhaṃ katvā paṭiladdhāya
anavajjasukhādhiṭṭhāya kāyacittapassaddhivasena cittaṃ lahuṃ muduṃ kammaññañca katvā sammā
ṭhapento samādahanto kammaṭṭhānaṃ paribrūheti matthakañca pāpeti, taṃ eva
kammaṭṭhānānuyogassa ādimajjhapariyosānesu bahūpakāraṃ satiṃ bhikkhu adhiṭṭhahāno
sīlavisodhanaṃ ādiṃ katvā yāva visesādhigamā tattha 1- tattha adhiṭṭhahantoti attho.
@Footnote: 1 Sī.,Ma. tadatthaṃ

---------------------------------------------------------------------------------------------
page344.
Labhetha pubbāpariyaṃ visesanti so evaṃ satiārakkhena cetasā kammaṭṭhānaṃ uparūpari
vaḍḍhento brūhanto phātiṃ karonto pubbāpariyaṃ pubbāpariyavantaṃ pubbāparabhāvena
pavattaṃ uḷāruḷāratarādibhedavisesaṃ labheyya.
    Tattha duvidho pubbāpariyaviseso samathavasena vipassanāvasena cāti. Tesu
samathavasena tāva nimittuppattito paṭṭhāya yāva nevasaññānāsaññāyatanavasībhāvo,
tāva pavatto bhāvanāviseso pubbāpariyaviseso. Vipassanāvasena pana rūpamukhena
abhinivisantassa rūpadhammapariggahato, itarassa nāmadhammapariggahato paṭṭhāya yāva
arahattādhigamo, tāva pavatto bhāvanāviseso pubbāpariyaviseso. Ayameva ca
idhādhippeto.
    Laddhāna pubbāpariyaṃ visesanti pubbāpariyavisesaṃ ukkaṃsapāramippattaṃ arahattaṃ
labhitvā. Adassanaṃ maccurājassa gaccheti jīvitupacchedavasena sabbesaṃ sattānaṃ
abhibhavanato maccurājasaṅkhātassa maraṇassa visayabhūtaṃ bhavattayaṃ samatikkantattā adassanaṃ
agocaraṃ gaccheyya. Imasmiṃ vagge yaṃ avuttaṃ, taṃ heṭṭhā vuttanayamevāti.
                       Dasamasuttavaṇṇanā niṭṭhitā.
                   Niṭṭhitā ca soṇattheravaggavaṇṇanā 1-
                       ------------------
@Footnote: 1 cha.Ma. mahāvaggavaṇṇanā

---------------------------------------------------------------------------------------------
page345.
                           6. Jaccandhavagga
                    1. Āyusaṅkhārossajjanasuttavaṇṇanā
    [51] Jaccandhavaggassa paṭhame vesāliyantiādi heṭṭhā vuttatthameva.
Vesāliṃ piṇḍāya pāvisīti kadā pāvisi? ukkācelato nikkhamitvā vesāligatakāle
Bhagavā hi veḷuvagāmake vassaṃ vasitvā tato nikkhamitvā anupubbena sāvatthiṃ
patvā jetavane vihāsi. Tasmiṃ kāle dhammasenāpati attano āyusaṅkhāraṃ
oloketvā "sattāhameva pavattissatī"ti ñatvā bhagavantaṃ anujānāpetvā
nāḷakagāmaṃ gantvā tattha mātaraṃ sotāpattiphale patiṭṭhāpetvā parinibbāyi.
Satthā cundena ābhatā tassa dhātuyo gahetvā dhātucetiyaṃ kārāpetvā
mahābhikkhusaṃghaparivuto rājagahaṃ agamāsi. Tattha gatakāle āyasmā mahāmoggallāno
parinibbāyi. Bhagavā tassapi dhātuyo gahetvā cetiyaṃ kārāpetvā rājagahato
nikkhamitvā anupubbena ukkācelaṃ 1- agamāsi. Tattha gaṅgātīre bhikkhusaṃghaparivuto
nisīditvā aggasāvakānaṃ parinibbānappaṭisaṃyuttaṃ dhammaṃ desetvā ukkācelato
nikkhamitvā vesāliṃ agamāsi. Evaṃ gato bhagavā "pubbaṇhasamayaṃ nivāsetvā
pattacīvaramādāya vesāliṃ piṇḍāya pāvisī"ti vuccati. Tena vuttaṃ "ukkācelato
nikkhamitvā vesāligatakāle"ti.
    Nisīdananti idha cammakkhaṇḍaṃ adhippetaṃ. Pāvālacetiyanti 2- pubbe
pāvālalsa 3- nāma yakkhassa vasitaṭṭhānaṃ "pāvālacetiyan"ti paññāyittha. Tattha
bhagavato katavihāropi tāya ruḷhiyā "pāvālacetiyan"ti vuccati. Udenaṃ cetiyanti 4-
@Footnote: 1 ukkavelaṃ su.vi. 2/166/156  2 Sī. cāpālacetiyanti, cha.Ma. cāpālaṃ cetiyanti
@khu.u. 25/51/179  3 cha.Ma. cāpālassa  4 su.vi. 2/166/157

---------------------------------------------------------------------------------------------
page346.
Evamādīsupi eseva nayo. Sattambanti kikissa kira kāsirañño dhītaro satta
kumāriyo saṃvegajātā rājagehato nikkhamitvā yattha padhānaṃ padahiṃsu, taṃ ṭhānaṃ
"sattambaṃ cetiyan"ti vadanti. Bahuputtanti bahupāroho eko nigrodharukkho,
tasmiṃ adhivatthaṃ devataṃ bahū manussā putte patthenti, tadupādāya taṃ ṭhānaṃ
"bahuputtaṃ cetiyan"ti paññāyittha. Sārandanti 1- sārandassa nāma yakkhassa
vasitaṭṭhānaṃ. Iti sabbānevetāni 2- buddhuppādato pubbe devatāpariggahitattā
cetiyavohārena voharitāni, bhagavato vihāre katepi ca tatheva sañjānanti. 3-
Ramaṇīyāti ettha vesāliyā tāva bhūmibhāgasampattiyā puggalasampattiyā sulabhapaccayatāya
ca ramaṇīyabhāvo veditabbo. Vihārānaṃ pana nagarato nātidūratāya nāccāsannatāya
gamanāgamanasampattiyā anākiṇṇavihāraṭṭhānatāya 4- chāyūdakasampattiyā pavivekapatirūpatāya
ca ramaṇīyatā daṭṭhabbā. Cattāro iddhipādāti ettha iddhipādapadassa
attho heṭṭhā vuttoyeva. Bhāvitāti vaḍḍhitā. Bahulīkatāti punappunaṃ katā.
Yānīkatāti yuttayānaṃ viya katā. Vatthukatāti patiṭṭhaṭṭhena 5- vatthu viya katā.
Anuṭṭhitāti adhiṭṭhitā. Paricitāti samantato citā suvaḍḍhitā. Susamāraddhāti
suṭṭhu samāraddhā, ativiya sammā nipphāditāti.
    Iti 6- aniyamena kathetvā puna niyametvā dassetuṃ "tathāgatassa kho"tiādimāha.
Ettha ca kappanti āyukappaṃ. Tiṭṭheyyāti tasmiṃ tasmiṃ kāle yaṃ
manussānaṃ āyuppamāṇaṃ. Taṃ paripuṇṇaṃ katvā tiṭṭheyya dhareyya. Kappāvasesaṃ vāti
"appaṃ vā bhiyyo vā"ti 7- vuttaṃ vassasatato atirekaṃ vā. Mahāsivatthero panāha
"buddhānaṃ aṭṭhāne gajjitaṃ nāma natthi, yatheva hi veḷuvagāmake uppannaṃ
@Footnote: 1 cha.Ma. sārandadaṃ.. evamuparipi  2 cha.Ma. sabbāneva tāni
@3 cha.Ma. paññāyanti  4 Ma. anākiṇṇavihāratāya
@5 Sī. patiṭṭhānameva, patiṭṭhānaṭṭhena, su.vi. 2/167/157, ṭhānaṭṭhena sā.pa. 3/356
@6 cha.Ma. evaṃ  7 dī.mahā. 10/7/3, aṅ. sattaka. 23/71/141 (syā)

---------------------------------------------------------------------------------------------
page347.
Māraṇantikaṃ vedanaṃ dasa māse vikkhambhesi, evaṃ punappunaṃ taṃ samāpattiṃ
samāpajjitvā vikkhambhento imaṃ bhaddakappameva tiṭṭheyyā"ti. Kasmā pana na
ṭhitoti? upādinnakasarīraṃ nāma khaṇḍiccādīhi abhibhuyyati, buddhā ca pana
khaṇḍiccādibhāvaṃ appatvā pañcame āyukoṭṭhāse bahujanassa piyamanāpakāleyeva
parinibbāyanti. Buddhānubuddhesu aggasāvakamahāsāvakesu parinibbutesu aparivārena
ekakeneva ṭhātabbaṃ hoti, daharasāmaṇeraparivārena vā. Tato "aho buddhānaṃ
parisā"ti hīḷetabbataṃ āpajjeyya, tasmā na ṭhitoti. Evaṃ vuttepi so pana
vuccati "āyukappo"ti idameva aṭṭhakathāya niyamitaṃ.
    Oḷārike nimitteti thūle saññuppādane. Thūlasaññuppādanaṃ hetaṃ, "tiṭṭhatu
bhagavā kappan"ti sakalakappaṃ avaṭṭhānayācanāya yadidaṃ "yassa kassaci ānanda
cattāro iddhipādā bhāvitā"tiādinā aññāpadesena attano caturiddhipādabhāvanānubhāvena
kappaṃ avaṭṭhānasamatthatāvibhāvanaṃ. Obhāseti pākaṭavacane. Pākaṭañhetaṃ
vacanaṃ 1- pariyāyaṃ muñcitvā ujukameva attano adhippāyavibhāvanaṃ.
    Bahujanahitāyāti mahājanassa hitatthāya. Bahujanasukhāyāti mahājanassa
sukhatthāya. Lokānukampāyāti sattalokassa anukampaṃ paṭicca. Katarassa sattalokassa?
yo bhagavato dhammadesanaṃ sutvā paṭivijjhati. Amatapānaṃ pivati, tassa bhagavato hi
dhammacakkappavattanasuttadesanāya aññātakoṇḍaññappamukhā aṭṭhārasa brahmakoṭiyo
dhammaṃ paṭivijjhiṃsu. Evaṃ yāva subhaddaparibbājakavinayanā dhammapaṭividdhasattānaṃ
gaṇanā natthi. Mahāsamayasuttaṃ maṅgalasuttaṃ cūḷarāhulovādasuttaṃ samacittasuttanti
imesaṃ catunnaṃ suttānaṃ desanākāle abhisamayappattasattānaṃ paricchedo natthi,
@Footnote: 1 cha.Ma. pākaṭañcetaṃ vacanaṃ pariyāyaṃ

---------------------------------------------------------------------------------------------
page348.
Etassa aparimāṇassa sattalokassa anukampāya bhagavato ṭhānaṃ jātaṃ. Evaṃ
anāgatepi bhavissatīti adhippāyena vadati. Devamanussānanti na kevalaṃ
devamanussānaṃyeva, avasesānaṃ nāgasupaṇṇādīnampi atthāya hitāya sukhāya bhagavato ṭhānaṃ
hoti. Sahetukapaṭisandhike pana maggaphalasacchikiriyāya bhabbapuggale dassetuṃ evaṃ
vuttaṃ, tasmā aññesampi atthatthāya hitatthāya sukhatthāya bhagavā tiṭṭhatūti attho.
Tattha atthāyāti idhalokasampattiatthāya. Hitāyāti paralokasampattihetubhūtahitatthāya.
Sukhāyāti nibbānadhātusukhatthāya. Purimaṃ pana hitasukhaggahaṇaṃ sabbasādhāraṇavasena
veditabbaṃ.
    Yathā taṃ mārena pariyuṭṭhitacittoti ettha tanti nipātamattaṃ, yathā
mārena pariyuṭṭhitacitto ajjhotthaṭacitto aññopi koci puthujjano paṭivijjhituṃ
na sakkuṇeyya, evameva nāsakkhi paṭivijjhitunti attho. Māro hi yassa keci
vipallāsā appahīnā, tassa cittaṃ pariyuṭṭhāti. Yassa pana sabbena sabbaṃ
dvādasa vipallāsā appahīnā, tassa vattabbameva natthi. Therassa ca cattāro
vipallāsā appahīnā, tenassa cittaṃ pariyuṭṭhāsi. So pana cittapariyuṭṭhānaṃ
karonto kiṃ karotīti? bheravaṃ rūpārammaṇaṃ vā dasseti, saddārammaṇaṃ vā
sāveti, tato sattā taṃ disvā vā sutvā vā satiṃ vissajjetvā vivaṭamukhā honti.
Tesaṃ mukhena hatthaṃ pavesetvā hadayaṃ maddati, tato visaññino 1- hutvā
tiṭṭhanti. Therassa panesa mukhena hatthaṃ pavesetuṃ kiṃ sakkhissati, bheravārammaṇaṃ
pana dasseti. Taṃ disvā thero nimittobhāsaṃ na paṭivijjhi. Jānantoyeva bhagavā
kimatthaṃ yāvatatiyaṃ āmantesi? parato "tiṭṭhatu bhante bhagavā"ti yācite
"tuyhevetaṃ dukkaṭaṃ, tuyhevetaṃ aparaddhan"ti dosāropanena sokatanukaraṇatthaṃ.
Passati hi bhagavā "ayaṃ mayi ativiya siniddhahadayo, so parato bhūmicālakāraṇañca
@Footnote: 1 tatopi visaññīva, su.vi. 2/167/158

---------------------------------------------------------------------------------------------
page349.
Āyusaṅkhārossajjanañca sutvā mama ciraṭṭhānaṃ yācissati, athāhaṃ `kissa tvaṃ
puretaraṃ na yācasī'ti tasseva sīse dosaṃ pātessāmi, sattā ca attano
aparādhena na tathā vihaññanti, tenassa soko tanuko bhavissatī"ti.
    Gaccha tvaṃ ānandāti yasmā divāvihāratthāya idhāgato, tasmā ānanda
gaccha tvaṃ yathārucitaṃ ṭhānaṃ divāvihārāya. Tenevāha "yassa dāni kālaṃ
maññasī"ti.
    Māro pāpimāti ettha satte anatthe niyojento māretīti māro.
Pāpimāti tasseva vevacanaṃ. So hi pāpadhammena samannāgatattā `pāpimā'ti
vuccati. Bhāsitā kho panesāti ayañhi bhagavati bodhimaṇḍe satta sattāhe
atikkamitvā ajapālanigrodhe viharante attano dhītāsu āgantvā icchāvighātaṃ
patvā gatāsu ayaṃ "attheso upāyo"ti cintento āgantvā "bhagavā yadatthaṃ
tumhehi pāramiyo pūritā, so vo attho anuppatto, paṭividdhaṃ sabbaññutaññāṇaṃ,
kiṃ te lokavicaraṇenā"ti 1- vatvā yathā ajja, evameva "parinibbātu dāni
bhante bhagavā"ti yāci. Bhagavā cassa "na tāvāhan"tiādīni vatvā paṭikkhipi.
Taṃ sandhāya idāni "bhāsitā kho panesā"tiādimāha.
    Tattha viyattāti ariyamaggādhigamavasena byattā. Vinītāti tatheva kilesavinayanena
vinītā. Visāradāti sārajjakarānaṃ diṭṭhivicikicchādīnaṃ pahānena visāradabhāvaṃ pattā.
Bahussutāti tepiṭakavasena bahu sutametesanti bahussutā. Tameva dhammaṃ dhārentīti
dhammadhaRā. Atha vā bahussutāti pariyattibahussutā ceva paṭivedhabahussutā ca.
Dhammadharāti pariyattidhammānañceva paṭivedhadhammānañca dhāraṇato dhammadharāti evampettha
attho veditabbo. Dhammānudhammapaṭipannāti ariyadhammassa anudhammabhūtaṃ vipassanādhammaṃ
@Footnote: 1 su.vi. 2/168/158

---------------------------------------------------------------------------------------------
page350.
Paṭipannā. Sāmīcipaṭipannāti ñāṇadassanavisuddhiyā anucchavikaṃ visuddhiparamparāpaṭipadaṃ
paṭipannā. Anudhammacārinoti abhisallekhitaṃ 1- tassā paṭipadāya anurūpaṃ appicchatādi-
dhammaṃ caraṇasīlā. Sakaṃ ācariyakanti attano ācariyavādaṃ. Ācikkhissantīti
ādito kathessanti, attanā uggahitaniyāmena pare uggaṇhāpessantīti attho.
Desessantīti vācessanti, pāḷiṃ sammā vācessantīti attho. Paññapessantīti
pajānāpessanti, pakāsessantīti attho. Paṭṭhapessantīti pakārehi ṭhapessanti.
Vivarissantīti vivaṭaṃ karissanti. Vibhajissantīti vibhattaṃ karissanti.
Uttānīkarissantīti anuttānaṃ gambhīraṃ uttānaṃ pākaṭaṃ karissanti. Sahadhammenāti
sahetukena sakāraṇena vacanena. Sappāṭihāriyanti yāva niyyānikaṃ katvā. Dhammaṃ
desessantīti navavidhalokuttaradhammaṃ pabodhessanti, pakāsessantīti attho.
    Ettha ca "paññapessantī"tiādīhi chahi padehi cha atthapadāni dassitāni,
ādito pana dvīhi padehi cha byañjanapadānīti. Ettāvatā tepiṭakaṃ buddhavacanaṃ
saṃvaṇṇanānayena saṅgahetvā dassitaṃ hoti. Vuttañhetaṃ nettiyaṃ "dvādasa
padāni suttaṃ, taṃ sabbaṃ byañjanañca attho cā"ti.
    Brahmacariyanti sikkhattayasaṅgahitaṃ sakalaṃ sāsanabrahmacariyaṃ. Iddhanti samiddhaṃ
jhānuppādavasena. 2- Phītanti vuḍḍhippattaṃ sabbaphāliphullaṃ abhiññāsampattivasena.
Vitthārikanti vitthataṃ tasmiṃ tasmiṃ disābhāge patiṭṭhahanavasena. Bāhujaññanti
bahūhi ñātaṃ paṭividdhaṃ bahujanābhisamayavasena. Puthubhūtanti sabbākāravasena
puthulabhāvappattaṃ. Kathaṃ? yāva devamanussehi suppakāsitanti yattakā viññujātikā
devā ceva 3- manussā ca atthi, tehi sabbehi suṭṭhu pakāsitanti attho.
@Footnote: 1 Sī. abhisallekhatthaṃ, cha. sallekhitaṃ  2 jhānādivasena, su.vi. 2/168/159
@3 cha.Ma. ayaṃ pāṭho na dissati

---------------------------------------------------------------------------------------------
page351.
    Appossukkoti nirussukko līnavīriyo. "tvaṃ hi pāpima
sattasattāhātikkamanato 1- paṭṭhāya `parinibbātu dāni bhante bhagavā, parinibbātu
sugato'ti viravanto āhiṇḍittha, ajja dāni paṭṭhāya vigatussāho hoti, mā mayhaṃ
parinibbānatthāya vāyāmaṃ karohī"ti vadati. Sato sampajāno āyusaṅkhāraṃ
ossajīti satiṃ sūpatiṭṭhitaṃ katvā ñāṇena paricchinditvā āyusaṅkhāraṃ vissaji
pajahi. Tattha na bhagavā hatthena leḍḍuṃ viya āyusaṅkhāraṃ ossaji, temāsamattameva
pana samāpattiṃ samāpajjitvā tato paraṃ na samāpajjissāmīti cittaṃ uppādesi.
Taṃ sandhāya vuttaṃ "ossajī"ti, "vossajī"tipi pāṭho.
    Kasmā pana bhagavā kappaṃ vā kappāvasesaṃ vā ṭhātuṃ samattho tattakaṃ
kālaṃ aṭṭhatvā parinibbāyituṃ mārassa yācanāya āyusaṅkhāraṃ ossaji? na
bhagavā mārassa yācanāya āyusaṅkhāraṃ ossaji, nāpi therassa āyācanāya na
ossajissati, temāsato pana paraṃ buddhaveneyyānaṃ abhāvato āyusaṅkhāraṃ
ossaji. Ṭhānañhi nāma buddhānaṃ bhagavantānaṃ yāvadeva veneyyavinayanatthaṃ, te
asati vineyyajane kena nāma kāraṇena ṭhassanti. Yadi ca mārassa yācanāya
parinibbāyeyya, puretaraṃyeva parinibbāyeyya. Bodhimaṇḍepi hi mārena yācitaṃ,
nimittobhāsakaraṇampi therassa sokatanukaraṇatthanti vuttovāyamattho. Apica
buddhabaladīpanatthaṃ nimittobhāsakaraṇaṃ. Evaṃ mahānubhāvā buddhā bhagavantoyeva
tiṭṭhantāpi attano ruciyāva tiṭṭhanti, parinibbāyantāpi attano ruciyāva
parinibbāyantīti.
    Mahābhūmicāloti mahanto paṭhavīkamPo. Tadā kira dasasahassilokadhātu
akampittha. Bhiṃsanakoti bhayajanako. Devadundubhiyo ca phaliṃsūti devabheriyo nadiṃsu. 2-
@Footnote: 1 aṭṭhamasattāhato. su.vi. 2/168/159
@2 phaliṃsu. su.vi. 2/169/159 sā.pa. 3/330, mano.pū. 3/277

---------------------------------------------------------------------------------------------
page352.
Devo sukkhagajjitaṃ gajji, akālavijjulatā nicchariṃsu. Khaṇikavassaṃ vassīti vuttaṃ
hoti.
    Etamatthaṃ viditvāti etaṃ saṅkhāravisaṅkhārānaṃ visesasaṅkhātaṃ 1- atthaṃ
sabbākārato viditvā. Imaṃ udānanti anavasesasaṅkhāre vissajjetvā attano
visaṅkhāragamanadīpakaṃ udānaṃ udānesi. Kasmā udānesi? koci nāma vadeyya
"mārena pacchato pacchato anubandhitvā `parinibbātu bhante parinibbātu
bhante'ti 2- upadduto bhayena bhagavā āyusaṅkhāraṃ ossajī"ti. "tassokāso mā
hotu, bhītassa udānaṃ nāma natthī"ti etassa dīpanatthaṃ pītivegavissaṭṭhaṃ
udānaṃ udānesīti aṭṭhakathāsu vuttaṃ. Tato temāsamatteneva ca pana buddhakiccassa
nipphajjanato evaṃ dīgharattaṃ mayā parihaṭoyaṃ dukkhābhāro nacirasseva nikkhipiyatīti
passato parinibbānaguṇapaccavekkhaṇe tassa uḷāraṃ pītisomanassaṃ uppajji, tena
pītivegena udānesīti yuttaṃ viya. Ekantena hi visaṅkhāraninno nibbānajjhāsayo
satthā mahākaruṇāya balakkārena viya sattahitatthaṃ loke suciraṃ ṭhito. Tathā hi
devasikaṃ catuvīsatikoṭisatasahassasaṅkhā samāpattiyo vaḷañjeti, sodāni
mahākaruṇādhikārassa nipphannattā nibbānābhimukho anappakaṃ pītisomanassaṃ paṭisaṃvedesi.
Teneva hi bhagavato kilesaparinibbānadivase viya khandhaparinibbānadivasepi sarīrābhā
visesato vippasannā parisuddhā pabhassarā ahosīti.
    Gāthāya soṇasiṅgālādīnampi paccakkhabhāvato tulitaṃ paricchinnanti tulaṃ,
kāmāvacarakammaṃ. Na tulaṃ atulaṃ, tulaṃ vā sadisamassa aññaṃ lokiyakammaṃ natthīti
atulaṃ, mahaggatakammaṃ. Kāmāvacaraṃ rūpāvacaraṃ vā tulaṃ, arūpāvacaraṃ atulaṃ. Appavipākaṃ
vā tulaṃ, bahuvipākaṃ atulaṃ. Sambhavanti sambhavassa hetubhūtaṃ, upapattijanakanti
@Footnote: 1 Sī. saṅkhārānaṃ visaṅkhāravisesasaṅkhātaṃ  2 mano.pū. 2/227

---------------------------------------------------------------------------------------------
page353.
Attho. Bhavasaṅkhāranti punabbhavasaṅkhāraṇakaṃ. 1- Avassajīti vissajjesi. Munīti
buddhamuni. Ajjhattaratoti niyakajjhattarato. Samāhitoti upacārappanāsamādhivasena
samāhito. Abhinandi kavacamivāti kavacaṃ viya abhindi. Attasambhavanti attani
sañjātaṃ kilesaṃ. Idaṃ vuttaṃ hoti "savipākaṭṭhena sambhavaṃ bhavābhavābhisaṅkharaṇaṭṭhena
bhavasaṅkhāranti ca laddhanāmaṃ tulātulasaṅkhātaṃ lokiyakammañca ossaji, saṅgāmasīse
mahāyodho kavacaṃ viya attasambhavaṃ kilesañca ajjhattarato samāhito hutvā
abhindī"ti.
    Atha vā tulanti tulento tīrento. Atulañca sambhavanti nibbānañceva
bhavañca. Bhavasaṅkhāranti bhavagāmikaṃ kammaṃ. Avassaji munīti "pañcakkhandhā aniccā,
pañcannaṃ khandhānaṃ nirodho nibbānaṃ niccan"tiādinā 2- nayena tulento
buddhamuni bhave ādīnavaṃ nibbāne ca ānisaṃsaṃ disvā taṃ khandhānaṃ mūlabhūtaṃ
bhavasaṅkhārakammaṃ "kammakkhayāya saṃvattatī"ti 3- evaṃ vuttena kammakkhayakarena
ariyamaggena avassaji. Kathaṃ? ajjhattarato samāhito, abhindi kavacamivattasambhavaṃ.
So hi vipassanāvasena ajjhattarato, samāhitoti evaṃ pubbabhāgato paṭṭhāya
samathavipassanābalena kavacaṃ viya attabhāvaṃ pariyonandhitvā ṭhitaṃ, attani sambhavattā
"attasambhavan"ti laddhanāmaṃ sabbaṃ kilesajālaṃ abhindi, kilesābhāveneva kammaṃ
appaṭisandhikattā avassaṭṭhaṃ nāma hotīti evaṃ kilesappahānena kammaṃ pajahi.
Iti bodhimūleyeva avassaṭṭhabhavasaṅkhāro bhagavā vekhamissakena 4- viya jarasakaṭaṃ
samāpattivekhamissakena attabhāvaṃ yāpentopi "ito temāsato uddhaṃ samāpattivekhamassa
na dassāmī"ti cittuppādanena āyusaṅkhāraṃ ossajīti.
                       Paṭhamasuttavaṇṇanā niṭṭhitā.
                          -------------
@Footnote: 1 Sī. punabbhavasaṅkharaṇakaṃ  2 khu.paṭi. 31/38/446
@3 Ma.Ma. 13/81/57. aṅ. catukka. 21/232/258  4 Sī.,ka. vekkhamissakena

---------------------------------------------------------------------------------------------
page354.
                        2. Sattajaṭilasuttavaṇṇanā
    [52] Dutiye bahidvārakoṭṭhaketi pāsādadvārakoṭṭhakassa bahi, na
vihāradvārakoṭṭhakassa. So kira pāsādo lohapāsādo viya samantā
catudvārakoṭṭhakaparivuto pākāraparikkhitto. Tesu pācīnadvārakoṭṭhakassa bahi
pāsādacchāyāyaṃ pācīnalokadhātuṃ olokento paññattavarabuddhāsane nisinno hoti.
Jaṭilāti jaṭāvanto tāpasavesadhārino. Nigaṇṭhāti setapaṭanigaṇṭharūpadhārino.
Ekasāṭakāti ekasāṭakanigaṇṭhā viya ekaṃ pilotikakhaṇḍaṃ hatthe bandhitvā tenāpi 1-
sarīrassa purimabhāgaṃ paṭicchādetvā vicaraṇakā. Parūḷhakacchanakhalomāti parūḷhakacchalomā
parūḷhanakhā parūḷhaavasesalomā ca, kacchādīsu dīghalomā dīghanakhā cāti attho.
Khārivividhamādāyāti vividhaṃ khārādinānappakāraṃ pabbajitaparikkhārabhaṇḍikaṃ gahetvā.
Avidūre atikkamantīti vihārassa avidūramaggena nagaraṃ pavisanti.
    Rājāhaṃ bhante pasenadi kosaloti ahaṃ bhante rājā pasenadikosalo,
mayhaṃ nāmaṃ tumhe jānāthāti. Kasmā pana rājā loke aggapuggalassa santike
nisinno evarūpānaṃ nagganissirīkānaṃ añjaliṃ paggaṇhātīti? saṅgaṇhaṇatthāya.
Evañhissa ahosi "sacāhaṃ ettakampi etesaṃ na karissāmi, mayaṃ puttadāraṃ
pahāya etassatthāya dubbhojanadukkhaseyyādīni anubhoma, ayaṃ amhākaṃ
nipaccakāramattampi na karoti. Tasmiṃ hi kate amhe `ocarakā'ti jano aggahetvā
`pabbajitā'icceva sañjānissati, kiṃ imassa bhūtatthakathanenāti attanā diṭṭhaṃ
sutaṃ paṭicchādetvā na katheyayuṃ, evaṃ kate pana anigūhitvā kathessantī"ti.
Apica satthu ajjhāsayajānanatthampi evamakāsīti. Rājā kira bhagavantaṃ upasaṅkamantopi
katipayakālaṃ sammāsambodhiṃ na saddahi. Tenassa evaṃ ahosi "yadi bhagavā sabbaṃ
jānāti, mayā imesaṃ nipaccakāraṃ katvā `ime arahanto'ti vutte nānujāneyya,
@Footnote: 1 Ma.,Sī. bandhitvā ekenantena hi, bandhitvā tena adhonābhipariyantaṃ bandhitvā
@ekenantena hi

---------------------------------------------------------------------------------------------
page355.
Atha maṃ anuvattanto anujāneyya, kuto tassa sabbaññutā"ti. Evaṃ so satthu
ajjhāsayajānanatthaṃ tathā akāsi. Bhagavā pana "ujukameva `na ime samaṇā
ocarakā'ti vutte yadipi rājā saddahati, mahājano pana tamatthaṃ ajānanto
na saddaheyya, samaṇo gotamo `rājā attano kathaṃ suṇātī'ti yaṅkiñci
mukhārūḷhaṃ kathetī'ti vadeyya, taṃ tassa dīgharattaṃ ahitāya dukkhāya saṃvatteyya,
añño ca guḷhakammaṃ vivaṭaṃ kataṃ bhaveyya, sayameva rājā tesaṃ ocarakabhāvaṃ
kathessatī"ti ñatvā "dujjānaṃ kho etan"tiādimāha.
    Tattha kāmabhogināti iminā pana rāgābhibhavaṃ, ubhayenāpi vikkhittacittaṃ
dasseti. Puttasambādhasayananti puttehi sambādhasayanaṃ. Ettha ca puttasīsena
dārapariggahaṃ, puttadāresu ubbillācittena 1- tesaṃ rāgādihetusokābhibhavena 2-
cittassa saṅkiliṭṭhataṃ dasseti. Kāsikacandananti saṇhacandanaṃ, kāsikavatthañca
candanañcāti vā attho. Mālāgandhavilepananti vaṇṇagandhatthāya mālā,
sugandhabhāvatthāya gandhaṃ, chavirāgakaraṇatthāya vilepanaṃ dhārentena. Jātarūparajatanti
suvaṇṇañceva avasiṭṭhadhanañca. Sādiyantenāti paṭiggaṇhantena. Sabbenapi
kāmesu abhigiddhabhāvameva pakāseti.
    Saṃvāsenāti sahavāsena. Sīlaṃ veditabbanti "ayaṃ pesalo vā dussīlo
vā"ti saṃvasantena ekasmiṃ ṭhāne saha vasantena jānitabbo. Tañca kho dīghena
addhunā na ittarenāti 3- tañca sīlaṃ dīghena kālena veditabbaṃ, na ittarena.
Katipayadivase hi saññatākāro saṃvutindriyākāro ca hutvā sakkā dassetuṃ.
Manasikarotā no amanasikarotāti tampi "sīlamassa pariggaṇhissāmī"ti manasikarontena
paccavekkhantena sakkā jānituṃ, na itarena. Paññavatāti tampi sappaññeneva
@Footnote: 1 Sī. ubbillāvitena tena, cha.Ma. uppilāvitena  2 cha.Ma. gharāvāsādi...
@3 cha.Ma. na ittaranti

---------------------------------------------------------------------------------------------
page356.
Paṇḍitena. Bālo hi manasikarontopi jānituṃ na sakkoti. Saṃvohārenāti
kathanena.
              Yo hi koci manussesu       vohāraṃ upajīvati
              evaṃ vāseṭṭha jānāhi      vāṇijo so na brāhmaṇoti 1-
ettha hi vāṇijjaṃ vohāro nāma, "cattāro ariyavohārā"ti 2- ettha cetanā.
"saṅkhā samaññā paññatti vohāro"ti 3- ettha paññatti. "vohāramattena
so vohareyyā"ti 4- ettha kathā vohāro. Idhāpi so eva adhippeto.
Ekaccassa hi sammukhākathā parammukhākathāya na sameti, parammukhākathā sammukhākathāya,
tathā purimakathā pacchimakathāya, pacchimakathā ca purimakathāya. So kathentoyeva
sakkā jānituṃ "asuci eso puggalo"ti. Sucisīlassa pana purimaṃ pacchimena pacchimañca
purimena, sammukhā kathitañca parammukhā kathitena, parammukhā kathitañca sammukhā
kathitena sameti, tasmā kathentena sakkā sucibhāvo jānitunti pākāsento
āha "saṃvohārena soceyyaṃ veditabban"ti.
    Thāmoti ñāṇathāmo. Yassa hi ñāṇathāmo natthi, so uppannesu
upaddavesu gahetabbagahaṇaṃ kattabbakiccaṃ 5- apassanto advārikaṃ gharaṃ paviṭṭho
viya carati. Tenāha "āpadāsu kho mahārāja thāmo veditabbo"ti.
Sākacchāyāti saha kathāya. Duppaññassa hi kathā udake geṇḍu viya uppalavati. 6-
Paññavato kathentassa paṭibhānaṃ anantaṃ hoti. Udakavipphanditeneva 7- hi maccho
khuddako mahanto vāti paññāyati.
@Footnote: 1 khu.su. 25/620/456  2 dī.pā. 11/313/206
@3 abhi.saṅ. 34/1313/297  4 saṃ.sa. 15/25/17
@5 Sī. gahetabbaṃ pahātabbañca kiñci, cha.Ma. kattabbakaraṇaṃ
@6 Sī. leḍḍu viya nuppalavati, cha.Ma. geṇḍu viya uplavati
@7 cha.Ma. udakavipphandaneneva

---------------------------------------------------------------------------------------------
page357.
    Iti bhagavā rañño ujukameva te "ime nāmā"ti avatvā arahantānaṃ
anarahantānañca jānanūpāyaṃ pakāsesi. Rājā taṃ sutvā bhagavato sabbaññutāya
desanāvilāsena ca abhippasanno "acchariyaṃ bhante"tiādinā attano pasādaṃ
pakāsetvā idāni te yāthāvato bhagavato ārocento "ete bhante mama
purisā corā"tiādimāha. Tattha corāti apabbajitā eva pabbajitarūpena
raṭṭhapiṇḍaṃ bhuñjantā paṭicchannakammantattā. Ocarakāti heṭṭhā carakā. Corā
hi pabbatamatthakena carantāpi heṭṭhā carakāva nihīnakammattā. Atha vā ocarakāti carapurisā.
Ocaritvāti avacaritvā vīmaṃsitvā, tasmiṃ tasmiṃ dese taṃ taṃ pavattiṃ ñatvāti
attho. Osārissāmīti 1- paṭipajjissāmi, karissāmīti attho. Rajojallanti
rajañca malañca. Pavāhetvāti suṭṭhu vikkhālanavasena apanetvā. Kappitakemassūti
alaṅkārasatthe vuttavidhinā kappakehi chinnakesamassū. Kāmaguṇehīti kāmakoṭṭhāsehi,
kāmabandhanehi vā. Samappitāti suṭṭhu appitā allīnā. Samaṅgibhūtāti saha bhūtā
paricāressantīti indriyāni samantato cāressanti, kīḷāpessanti vā.
    Etamatthaṃ viditvāti etaṃ tesaṃ rājapurisānaṃ attano udarassa kāraṇā
pabbajitavesena lokavañcanasaṅkhātaṃ atthaṃ viditvā. Imaṃ udānanti imaṃ
parādhīnatāparavañcanatāpaṭikkhepavibhāvanaṃ udānaṃ udānesi.
    Tattha na vāyameyya sabbatthāti dūteyyaocarakakammādike sabbasmiṃ
pāpakamme ime rājapurisā viya pabbajito na vāyameyya, vāyāmaṃ ussāhaṃ
na kareyya, sabbattha yattha katthaci vāyāmaṃ akatvā appamattakepi puññasmiṃyeva
vāyameyyāti adhippāyo. Nāññassa puriso siyāti pabbajitarūpena aññassa
puggalassa sevakapuriso na siyā. Kasmā? evarūpassapi ocarakādipāpakammassa
@Footnote: 1 Sī.,ka. oyāyissāmīti

---------------------------------------------------------------------------------------------
page358.
Kattabbattā. Nāññaṃ nissāya jīveyyāti aññaṃ paraṃ issarādiṃ nissāya
"tappaṭibaddhaṃ me sukhadukkhan"ti evaṃcitto hutvā na jīvikaṃ pavatteyya,
attadīpo attasaraṇo anaññasaraṇo eva bhaveyya. Atha vā anatthāvahato
"ocaraṇan"ti 1- laddhanāmakattā aññaṃ akusalakammaṃ nissāya na jīveyya.
Dhammena na vaṇiṃ careti dhanādiatthāya dhammaṃ na katheyya. Yo hi dhanādihetu
paresaṃ dhammaṃ deseti, so dhammena  vāṇijjaṃ karoti nāma, evaṃ dhammena taṃ
na careyya. Atha vā dhanādīnaṃ atthāya kosalarañño puriso viya ocarakādikammaṃ
karonto parehi anāsaṅkanīyatāya pabbajjāliṅgasamādānādīni anutiṭṭhanto
dhammena vāṇijjaṃ karoti nāma. Yopi idha parisuddhaṃ brahmacariyaṃ carantopi
aññataraṃ devanikāyaṃ paṇidhāya brahmacariyaṃ carati, sopi dhammena vāṇijjaṃ karoti
nāma, evaṃ dhammena vāṇijjaṃ na care, na kareyyāti attho.
                       Dutiyasuttavaṇṇanā niṭṭhitā.
                           -----------
                       3. Paccavekkhaṇasuttavaṇṇanā
    [53] Tatiye attano aneke pāpake akusale dhamme pahīneti
lobhadosamohaviparītamanasikāraahirikānottappakodhūpanāhamakkhapalāsaissāmacchariyamāyā-
sāṭheyyathambhasārambhamānātimānamadapamādataṇhāavijjātividhākusalamūladuccaritasaṅkilesa-
malavisamasaññāvitakkapapañcacatubbidhavipallāsaāsavaoghayogaganthāgatigamanataṇhupādāna-
pañcavidhacetokhilapañcacetovinibbandhanīvaraṇābhinandanachavivādamūlataṇhākāyasattānusayaaṭṭha-
micchattanavataṇhāmūlakadasākusalakammapathadvāsaṭṭhidiṭṭhigataaṭṭhasatataṇhāvicaritādipbhede
@Footnote: 1 ka. paranti

---------------------------------------------------------------------------------------------
page359.
Attano santāne anādikālappavatte diyaḍḍhasahassakilese taṃsahagate
cāpi aneke pāpake lāmake akosallasambhūtaṭṭhena akusale dhamme anavasesaṃ
saha vāsanāya bodhimūleyeva pahīne ariyamaggena samucchinne paccavekkhamāno
"ayampi me kileso pahīno, ayampi me kileso pahīno"ti anupadapaccavekkhaṇāya 1-
paccavekkhamāno bhagavā nisinno hoti.
    Aneke ca kusale dhammeti sīlasamādhipaññāvimuttivimuttiñāṇadassanaṃ cattāro
satipaṭṭhānā, cattāro sammappadhānā, cattāro iddhipādā, cattāro ariyamaggā,
cattāri phalāni, catasso paṭisambhidā, catuyoniparicchedakañāṇaṃ, cattāro ariyavaṃsā,
cattāri vesārajjañāṇāni, pañca padhāniyaṅgāni, pañcaṅgiko sammāsamādhi,
pañcañāṇiko sammāsamādhi, pañcindriyāni, pañca balāni, pañca nissāraṇīyā
dhātuyo, pañca vimuttāyatanañāṇāni, pañca vimuttiparipācanīyā saññā, cha
anussatiṭṭhānāni, cha gāravā, cha nissāraṇīyā dhātuyo, cha sattavihārā, cha
anuttariyāni, cha nibbedhabhāgiyā paññā, cha abhiññā, cha asādhāraṇañāṇāni,
satta aparihāniyā dhammā, satta ariyadhanāni, satta bojjhaṅgā, sattasappurisadhammā,
satta nijjaravatthūni, satta saññā, satta dakkhiṇeyyapuggaladesanā, satta
khīṇāsavabaladesanā, aṭṭha paññāpaṭilābhahetudesanā, aṭṭha sammattāni, aṭṭha
lokadhammātikkamā aṭṭha ārambhavatthūni, aṭṭha akkhaṇadesanā, aṭṭha mahāpurisavitakkā,
aṭṭha abhibhāyatanadesanā, aṭṭha vimokakhā, nava yonisomanasikāramūlakā dhammā,
nava pārisuddhipadhāniyaṅgāni, nava sattāvāsadesanā, nava āghātappaṭivinayā, nava
saññā, nava nānattāni, nava anupubbavihārā, dasa nāthakaraṇā dhammā, dasa
kasiṇāyatanāni, dasa kusalakammapathā, dasa sammattāni, dasa ariyavāsā, dasa
asekkhā dhammā, dasa tathāgatabalāni, ekādasa mettānisaṃsā, dvādasa
@Footnote: 1 Sī.,ka. anupadasamavekkhaṇāya

---------------------------------------------------------------------------------------------
page360.
Dhammacakkākārā, terasa dhutaṅgaguṇā, catuddasa buddhañāṇāni, paṇṇarasa
vimuttiparipācanīyā dhammā, soḷasavidhā ānāpānassati, soḷasa aparantapanīyā
dhammā, aṭṭhārasa mahāvipassanā, aṭṭhārasa buddhadhammā, ekūnavīsati
paccavekkhaṇañāṇāni, catucattālīsa ñāṇavatthūni, paññāsa udayabbayañāṇāni,
paropaññāsa kusaladhammā, sattasattati ñāṇavatthūni, catuvīsatikoṭisatasahassa-
samāpattisañcārimahāvajirañāṇānaṃ, anantanayasamantapaṭṭhānapavicayapaccavekkhaṇadesanāñāṇāni,
tathā anantāsu lokadhātūsu anantānaṃ sattānaṃ āsayādivibhāvanañāṇāni cāti
evamādike aneke attano kusale anavajjadhamme anantakālaṃ pāramiparibhāvanāya
maggabhāvanāya ca pāripūriṃ vuḍḍhiṃ gate "imepi anavajjadhammā mayi saṃvijjanti,
imepi anavajjadhammā mayi saṃvijjantī"ti rucivasena manasikārābhimukhe buddhaguṇe
vaggavagge puñjapuñje katvā paccavekkhamāno nisinno hoti. Te ca kho
sapadesato eva, na nippadesato. Sabbe buddhaguṇe bhagavatāpi anupadaṃ
anavasesato manasikātuṃ na sakkā anantāparimeyyabhāvato.
    Vuttañhetaṃ:-
                "buddhopi buddhassa bhaṇeyya vaṇṇaṃ
                 kappampi ce aññamabhāsamāno
                 khīyetha kappo ciradīghamantare
                 vaṇṇo na khīyetha tathāgatassā"ti. 1-
Aparampi vuttaṃ:-
               "asaṅkhyeyyāni nāmāni           saguṇena mahesino
                guṇena nāmuddhareyyaṃ             api nāma sahassato"ti.
@Footnote: 1 su.vi. 3/141/63

---------------------------------------------------------------------------------------------
page361.
    Tadā hi bhagavā pacchābhattaṃ piṇḍapātappaṭikkanto vihāraṃ pavisitvā
gandhakuṭippamukhe ṭhatvā bhikkhūsu vattaṃ dassetvā gatesu mahāgandhakuṭiṃ pavisitvā
paññattavarabuddhāsane nisinno atītajātivisayaṃ ñāṇaṃ pesesi. Athassa tāni
nirantaraṃ poṅkhānupoṅkhaṃ anantāparimāṇappabhedā upaṭṭhahiṃsu. So "evaṃ mahantassa
nāma dukkhakkhandhassa mūlabhūtā ime kilesā"ti kilesavisayaṃ ñāṇācāraṃ pesetvā
te pahānamukhena anupadaṃ paccavekkhitvā "ime vata kilesā anavasesato mayhaṃ
suṭṭhu pahīnā"ti puna tesaṃ pahānakaraṃ sākāraṃ saparivāraṃ sauddesaṃ 1- ariyamaggaṃ
paccavekkhanto anantāparimāṇabhede attano sīlādianavajjadhamme manasākāsi.
Tena vuttaṃ:-
           "tena kho pana samayena bhagavā attano aneke pāpake
        akusale dhamme pahīne paccavekkhamāno nisinno hoti, aneke ca
        kusale dhamme bhāvanāpāripūriṃ gate"ti.
Evaṃ paccavekkhitvā uppannapītisomanassuddesabhūtaṃ imaṃ udānaṃ udānesi.
    Tattha ahu pubbeti arahattamaggañāṇuppattito pubbe sabbopi cāyaṃ
rāgādiko kilesagaṇo mayhaṃ santāne ahu āsi, na imasmiṃ kilesagaṇe kocipi
kileso nāhosi. Tadā nāhūti tadā tasmiṃ kāle ariyamaggakkhaṇe so kilesagaṇo
na ahu na āsi, tattha aṇumattopi kileso aggamaggakkhaṇe appahīno nāma
natthi, "tato nāhū"tipi paṭhanti, tato arahattamaggakkhaṇato paraṃ nāsīti attho.
Nāhu pubbeti yo cāyaṃ mama aparimāṇo anavajjadhammo etarahi bhāvanāpāripūriṃ
gato upalabbhati, sopi ariyamaggakkhaṇato pubbe na ahu na āsi. Tadā ahūti
yadā pana me aggamaggañāṇaṃ uppannaṃ, tadā sabbopi me anavajjadhammo
āsi. Aggamaggādhigamena hi saddhiṃ sabbepi sabbaññuguṇā buddhānaṃ hatthagatā
eva honti.
@Footnote: 1 Ma. saudayaṃ

---------------------------------------------------------------------------------------------
page362.
    Na cāhu na ca bhavissati. Na cetarahi vijjatīti yo pana so anavajjadhammo
ariyamaggo mayhaṃ bodhimaṇḍe uppanno, yena sabbo kilesagaṇo anavasesaṃ
pahīno, so yathā mayhaṃ maggakkhaṇato pubbe na cāhu na ca ahosi, evaṃ
attanā pahātabbakilesābhāvato te kilesā viya ayampi na ca bhavissati
anāgate na uppajjissati, etarahi paccuppannakālepi na vijjati na upalabbhati
attanā kattabbakiccābhāvato. Na hi ariyamaggo anekavāraṃ pavattati. Tenevāha
"na pāraṃ diguṇaṃ yantī"ti.
    Iti bhagavā ariyamaggena attano santāne anavasesaṃ pahīne akusale
dhamme bhāvanāpāripūriṃ gate aparimāṇe anavajjadhamme ca paccavekkhamāno
attupanāyikapītivegavissaṭṭhaṃ udānaṃ udānesi. Purimāya gāthāya 1-
purimavesārajjadvayameva kathitaṃ, pacchimadvayaṃ sammāsambodhiyā pakāsitattā pakāsitameva
hotīti.
                       Tatiyasuttavaṇṇanā niṭṭhitā.
                          -------------
                     4. Paṭhamanānātitthiyasuttavaṇṇanā
    [54] Catutthe nānātitthiyā samaṇabrāhmaṇā paribbājakāti 2- ettha taranti etena
saṃsāroghanti titthaṃ, nibbānamaggo. Idha pana viparītavipallāsavasena diṭṭhigatikehi
tathā gahitadiṭṭhidassanaṃ "titthan"ti adhippetaṃ. Tasmiṃ sassatādinānākāre
titthe niyuttāti nānātitthiyā, nagganigaṇṭhādisamaṇā ceva kaṭhakalāpādibrāhmaṇā
ca pokkharasātādiparibbājakā ca samaṇabrāhmaṇaparibbājakā. Nānātitthiyā ca
te samaṇabrāhmaṇaparibbājakā  cāti nānātitthiyasamaṇabrāhmaṇaparibbājakā.
@Footnote: 1 cha.Ma. kathāya  2 cha.Ma. nānātitthiyasamaṇabrāhmaṇaparibbājakāti

---------------------------------------------------------------------------------------------
page363.
    "sassato attā ca loko cā"tiādinā 1- passanti etāya, sayaṃ vā
passati, tathā dassanamattameva vāti diṭṭhi, micchābhinivesassetaṃ adhivacanaṃ.
Sassatādivasena nānā anekavidhā diṭṭhiyo etesanti nānādiṭṭhikā.
Sassatādivaseneva khamanaṃ khanti, rocanaṃ ruci, atthato "sassato attā ca loko
cā"tiādinā pavatto cittavipallāso saññāvipallāso ca. Tathā nānā khantiyo
etesanti nānākhantikā. Nānā ruciyo etesanti nānārucikā. Diṭṭhigatikā hi
pubbabhāge tathā tathā cittaṃ rocetvā khamāpetvā ca pacchā "idameva saccaṃ
moghamaññan"ti abhinivisanti. Atha vā "aniccaṃ niccan"tiādinā tathā tathā
dassanavasena diṭṭhi, khamanavasena khanti, ruccanavasena rucīti evaṃ tīhipi padehi
diṭṭhi eva vuttāti veditabbā. Nānādiṭṭhinissayanissitāti sassatādiparikappavasena
nānāvidhaṃ diṭṭhiyā nissayaṃ vatthuṃ kāraṇaṃ, diṭṭhisaṅkhātameva vā nissayaṃ nissitā
allīnā upagatā, taṃ anissajjitvā ṭhitāti attho. Diṭṭhiyopi hi diṭṭhigatikānaṃ
abhinivesākārānaṃ 2- nissayā honti.
    Santīti atthi saṃvijjanti upalabbhanti. Eketi ekacce. Samaṇabrāhmaṇāti
pabbajjūpagamena samaṇā, jātiyā brāhmaṇā, lokena vā samaṇāti ca brāhmaṇāti
ca evaṃ gahitā. Evaṃvādinoti evaṃ idāni vattabbākārena vadantīti evaṃvādino.
Evaṃ idāni vattabbākārena pavattā diṭṭhi etesanti evaṃdiṭṭhino. Tattha
dutiyena diṭṭhigatikānaṃ micchābhiniveso dassito, paṭhamena tesaṃ yathābhinivesaṃ paresaṃ
tattha patiṭṭhāpanavasena vohāro.
    Sassato loko, idameva saccaṃ moghamaññanti ettha lokoti attā.
So hi diṭṭhigatikehi lokiyanti ettha puññaṃ pāpaṃ tabbipākā, sayaṃ vā kārakādibhāvena
@Footnote: 1 dī.Sī. 9/31,32/14,15  2 Ma. abhinivesavohārānaṃ

---------------------------------------------------------------------------------------------
page364.
Abhiyuttehi lokiyatīti lokoti adhippeto. Svāyaṃ sassato amaro nicco dhuvoti
yadidaṃ amhākaṃ dassanaṃ idameva saccaṃ aviparītaṃ, aññampana asassatotiādi
paresaṃ dassanaṃ moghaṃ micchāti attho. Etena cattāropi sassatavādā dassitā
honti. Asassatoti na sassato, anicco adhuvo cavanadhammoti attho. "asassato"ti
sassatabhāvappaṭikkhepeneva ucchedo dīpitoti sattapi ucchedavādā dassitā honti.
    Antavāti sapariyanto parivaṭumo paricchinnappamāṇo, na sabbagatoti
attho. Etena sarīraparimāṇo 1- aṅguṭṭhaparimāṇo avayavaparimāṇo paramāṇuparimāṇo
attāti evamādivādā dassitā honti. Anantavāti apariyanto, sabbagatoti
attho. Etena kapilakaṇādivādā dassitā 2- honti.
    Taṃ jīvaṃ taṃ sarīranti yaṃ sarīraṃ, tadeva jīvasaṅkhātaṃ vatthu, yañca jīvasaṅkhātaṃ
vatthu, tadeva sarīranti jīvañca, sarīrañca advayaṃ samanupassati. Etena ājīvakānaṃ
viya "rūpī attā"ti ayaṃ vādo dassito hoti. Aññaṃ jīvaṃ aññaṃ sarīranti
iminā pana "arūpī attā"ti ayaṃ vādo dassito.
    Hoti tathāgato parammaraṇāti ettha tathāgatoti sattā. 3- Taṃ hi diṭṭhigatiko
kārakavedakādisaṅkhātaṃ, niccadhuvādisaṅkhātaṃ vā tathābhāvaṃ 4- gatoti  tathāgatoti voharati,
so maraṇato idha kāyassa bhedato paraṃ uddhaṃ hoti, atthi saṃvijjatīti attho.
Etena sassataggāhamukhena soḷasa saññīvādā aṭṭha asaññīvādā aṭṭha ca
nevasaññīnāsaññīvādā dassitā honti. Na hotīti natthi na upalabbhati. Etena
ucchedavādo dassito. Hoti ca na ca hotīti atthi ca natthi cāti. Etena
ekaccasassatavādā satta saññīvādā ca dassitā, neva hoti na na hotīti
iminā pana amarāvikkhepavādo dassitoti veditabbaṃ.
@Footnote: 1 Ma. pādaparimāṇo  2 cha.Ma. dīpitā
@3 Sī.,ka. attā  4 Sī.,ka. tathāgatabhāvaṃ

---------------------------------------------------------------------------------------------
page365.
    Ime kira diṭṭhigatikā nānādesato āgantvā sāvatthiyaṃ paṭivasantā
ekadā samayappavādake sannipatitvā attano attano vādaṃ paggayha aññavāde
khuṃsentā vivādāpannā ahesuṃ. Tena vuttaṃ "te bhaṇḍanajātā"tiādi.
    Tattha bhaṇḍanaṃ nāma kalahassa pubbabhāgo. Bhaṇḍanajātāti jātabhaṇḍanā.
Kalaho kalaho eva, kalassa vā hananato kalaho daṭṭhabbo. Aññamaññassa
viruddhaṃ vādaṃ āpannāti vivādāpannā. Mammaghaṭṭanato mukhameva sattīti mukhasatti,
pharusavācā. Phalūpacārena viya hi kāraṇaṃ kāraṇūpacārena phalampi vohariyati yathā taṃ
"sukho buddhuppādo, pāpakammaṃ paccanubhotī"ti 1- ca. Tāhi mukhasattīhi vitudantā
vijjhantā viharanti. Ediso dhammoti dhammo aviparītasabhāvo ediso evarūpo,
yathā mayā vuttaṃ "sassato loko"ti. Nediso dhammoti na ediso dhammo,
yathā tayā vuttaṃ "asassato loko"ti, evaṃsesapadehipi yojetabbaṃ. So ca
titthiyānaṃ vivādo sakalanagare pākaṭo jāto. Atha bhikkhū sāvatthiṃ piṇḍāya
paviṭṭhā taṃ sutvā "atthi no idaṃ kathāpābhataṃ, yannūna mayaṃ imaṃ pavattiṃ bhagavato
āroceyyāma, appevanāma taṃ nissāya satthu saṇhasukhumaṃ dhammadesanaṃ labheyyāmā"ti.
Te pacchābhattaṃ dhammadesanākāle bhagavato etamatthaṃ ārocesuṃ. Tena vuttaṃ "atha
kho sambahulā bhikkhū"tiādi.
    Taṃ sutvā bhagavā aññatitthiyānaṃ dhammassa ayathābhūtapajānanaṃ pakāsento
"aññatitthiyā bhikkhave"tiādimāha. Tattha andhāti paññācakkhuvirahena andhā.
Tenāha "acakkhukā"ti. Paññā hi idha "cakkhū"ti adhippetā. Tathāhi vuttaṃ
"atthaṃ na jānantī"tiādi. Tattha atthaṃ na jānantī"ti idhalokatthaṃ paralokatthaṃ
na jānanti, idhalokaparalokesu vuḍḍhiṃ abbhudayaṃ nāvabujjhanti, paramatthe pana
@Footnote: 1 Sī..ka. paccanubhūtanti

---------------------------------------------------------------------------------------------
page366.
Nibbāne kathāvakā. Ye hi nāma pavattimattepi sammuḷhā, te kathaṃ nivattiṃ
jānissantīti. Anatthaṃ na jānantīti yadaggena te atthaṃ na jānanti, tadaggena
anatthampi na jānanti. Yasmā dhammaṃ na jānanti, tasmā adhammampi na jānanti.
Te hi vipariyesaggāhitāya dhammaṃ kusalampi akusalaṃ karonti, adhammampi akusalaṃ
kusalaṃ karonti. Nakevalañca dhammādhammesu eva, atha kho tassa vipākesupi
sammuḷhā. Tathāhi te kammampi vipākaṃ katvā voharanti, vipākampi kammaṃ katvā.
Tathā dhammaṃ sabhāvadhammampi na jānanti, adhammaṃ asabhāvadhammampi na jānanti.
Evaṃbhūtā ca sabhāvadhammaṃ asabhāvadhammañca, asabhāvadhammaṃ sabhāvadhammañca katvā
pavedenti.
    Iti bhagavā titthiyānaṃ mohadiṭṭhipaṭilābhabhāvena paññācakkhuvekallato
andhabhāvaṃ dassetvā idāni tamatthaṃ jaccandhūpamāya pakāsetuṃ "bhūtapubbaṃ
bhikkhave"tiādimāha. Tattha bhūtapubbanti pubbe bhūtaṃ, atītakāle nibbattaṃ. Aññataro
rājā ahosīti purātano nāmagottehi loke apākaṭo eko rājā ahosi.
So rājā aññataraṃ purisaṃ āmantesīti tassa kira rañño sobhaggappattaṃ
sabbaṅgasampannaṃ attano opavayhaṃ hatthiṃ upaṭṭhānaṃ āgataṃ disvā etadahosi
"bhaddakaṃ vata ko hatthiyānaṃ dassanīyan"ti. Tena ca samayena eko jaccandho
rājaṅgaṇena gacchati. Taṃ disvā rājā cintesi "mahājāniyā kho ime andhā,
ye evarūpaṃ dassanīyaṃ na labhanti daṭṭhuṃ. Yannūnāhaṃ imissā sāvatthiyā yattakā
jaccandhā, sabbe te sannipātāpetvā ekadesaṃ ekadesaṃ hatthena phusāpetvā
tesaṃ vacanaṃ suṇeyyan"ti. Keḷisīlo rājā ekena purisena sāvatthiyā sabbe
jaccandhe sannipātāpetvā tassa purisassa saññaṃ adāsi. "yathā ekeko
jaccandho sīsādikaṃ ekekaṃyeva hatthissa aṅgaṃ phusitvā `hatthī mayā diṭṭho'ti
saññaṃ uppādesi, tathā karohī"ti. So puriso tathā akāsi. Atha rājā te

---------------------------------------------------------------------------------------------
page367.
Jaccandhe paccekaṃ pucchi "kīdiso bhaṇe hatthī"ti. Te attanā diṭṭhadiṭṭhāvayavameva
hatthiṃ katvā vadantā "ediso hatthī, nediso hatthī"ti aññamaññaṃ kalahaṃ
karontā hatthādīhi upakkamitvā rājaṅgaṇe mahantaṃ kolāhalamakaṃsu. Rājā
saparijano tesaṃ taṃ vippakāraṃ disvā phāsukehi bhijjamānehi hadayena uggatena
mahāhasitaṃ hasi. Tena vuttaṃ "atha kho bhikkhave so rājā .pe. Attamano
ahosī"ti.
    Tattha ambhoti ālapanaṃ. Yāvatakāti yattakā. Jaccandhāti jātiyā andhā,
jātito paṭṭhāya acakkhukā. Ekajjhanti ekato. Bhaṇeti abahumānālāPo. Hatthiṃ
dassehīti yathāvuttahatthiṃ sayāpetvā dassehi. So ca susikkhitattā aparipphandanto
nipajji. Diṭṭho no hatthīti hatthena parāmasanaṃ dassanaṃ katvā āhaṃsu. Tena
purisena sīsaṃ parāmasāpetvā "ediso hatthī"ti saññāpitattā tādisaṃyeva naṃ
hatthiṃ sañjānantā jaccandhā "ediso deva hatthī seyyathāpi kumbho"ti vadiṃsu.
Kumbhoti ca ghaṭoti attho. Khīloti nāgadantakhīlo. Soṇḍoti hattho. Naṅgalīsā
naṅgalassa sirassa īsā. Kāyoti sarīraṃ. Koṭṭhoti kusūlo. Pādoti jaṅgho.
Thūṇoti thambho. Naṅguṭṭhanti vālassa urimappadeso. Vāladhīti vālassa aggappadeso
muṭṭhīhi saṃsumbhiṃsūti 1- muṭṭhiyo bandhitvā pahariṃsu, muṭṭhighātaṃ akaṃsu. Attamano
ahosīti keḷisīlattā so rājā tena jaccandhānaṃ kalahena attamano pahāsena
gahitamano ahosi.
    Evameva khoti upamāsaṃsandanaṃ. Tassattho:- bhikkhave yathā te jaccandhā
acakkhukā ekaṅgadassino anavasesato hatthiṃ apassitvā attanā diṭṭhāvayavamattaṃ
hatthisaññāya itarehi diṭṭhaṃ ananujānantā aññamaññaṃ vivādaṃ āpannā kalahaṃ
akaṃsu, evameva ime aññatitthiyā sakkāyassa ekadesaṃ rūpavedanādiṃ attano
@Footnote: 1 Sī.,ka. saṅkhubhiṃsūti

---------------------------------------------------------------------------------------------
page368.
Diṭṭhidassanena yathādiṭṭhaṃ "attā"ti maññamānā tassa sassatādibhāvaṃ āropetvā
"idameva saccaṃ moghamaññan"ti abhinivisitvā aññamaññaṃ vivadanti, yathābhūtampana
atthānatthaṃ dhammādhammañca na jānanti. Tasmā andhā acakkhukā jaccandhapaṭibhāgāti
    etamatthaṃ viditvāti etaṃ titthiyānaṃ dhammasabhāvaṃ yathābhūtaṃ ajānantānaṃ
apassantānaṃ jaccandhānaṃ viya hatthimhi yathādassanaṃ 1- micchābhinivesaṃ, tattha ca
vivādāpattiṃ sabbākārato viditvā tadatthadīpakaṃ imaṃ udānaṃ udānesi.
    Tattha imesu kira sajjanti, eke samaṇabrāhmaṇāti idhekacce pabbajjūpagamanena
samaṇā, jātimattena brāhmaṇā "sassato loko"tiādinayappavattesu imesu eva
asāresu diṭṭhigatesu diṭṭhābhinandanavasena, imesu vā rūpādīsu upādānakkhandhesu
evaṃ aniccesu dukkhesu vipariṇāmadhammesu taṇhābhinandanadiṭṭhābhinandanānaṃ
vasena "etaṃ mamā"tiādinā sajjanti kira. Aho nesaṃ sammohoti
dasseti. Kirasaddo cettha arucisūcanattho. Tena tattha saṅgakāraṇābhāvameva dīpeti.
Na kevalaṃ sajjanti eva, atha kho viggayha naṃ vivadanti "na tvaṃ imaṃ dhammavinayaṃ
ājānāsi. Ahaṃ imaṃ dhammavinayaṃ ājānāmī"tiādinā viggāhikakathānuyogavasena
viggayha vivadanti vivādaṃ āpajjanti. Nanti cettha nipātamattaṃ. Atha vā viggayha
nanti naṃ diṭṭhinissayaṃ sakkāyadiṭṭhiṃyeva vā visadisadassanattā 2- sassatādivasena
aññamaññaṃ viruddhaṃ gahetvā vivadanti visesato vadanti, attano eva vādaṃ
visiṭṭhaṃ aviparītaṃ katvā abhinivissa voharanti. Yathā kiṃ? janā ekaṅgadassino.
Yatheva jaccandhā janā hatthissa ekekaṅgadassino yaṃ yaṃ attanā phusitvā ñātaṃ,
tantadeva hatthī"ti gahetvā aññamaññaṃ viggayha vivadiṃsu, evaṃsampadamidanti
attho. Ivasaddo 3- cettha luttaniddiṭṭhoti veditabbo.
                       Catutthasuttavaṇṇanā niṭṭhitā.
                         --------------
@Footnote: 1 Sī.,Ma. ayathādassanaṃ  2 cha.Ma. viparītadassanattā  3 Sī.,ka, idhasaddo

---------------------------------------------------------------------------------------------
page369.
                     5. Dutiyanānātitthiyasuttavaṇṇanā
    [55] Pañcame sassato attā ca loko cāti rūpādīsu aññataraṃ
attāti ca lokoti ca gahetvā taṃ sassataṃ niccanti aññepi ca tathā gāhentā
voharanti yathāha:-
           "rūpaṃ attā ceva loko ca sassato cāti attānañca
        lokañca paññapenti, vedanaṃ, saññaṃ, saṅkhāre, viññāṇaṃ attā ca
        loko ca sassato cāti attānañca lokañca paññapentī"ti.
    Atha vā attāti ahaṅkāravatthu, lokoti mamaṅkāravatthu yaṃ "attaniyan"ti
vuccati. Attāti vā sayaṃ, lokoti paro. Attāti vā pañcasu upādānakkhandhesu
eko khandho, itaro loko. Attāti vā saviññāṇako khandhasantāno,
aviññāṇako loko. Evaṃ tantaṃ attāti ca lokoti ca yathādassanaṃ dvidhā
gahetvā tadubhayaṃ "nicco dhuvo sassato"ti abhinivissa voharanti. Etena cattāro
sassatavādā dassitā. Asassatoti sattapi ucchedavādā dassitā. Sassato ca
asassato cāti ekacco attā ca loko ca sassato, ekacco asassatoti
evaṃ sassato ca assato cāti attho. Atha vā sveva attā ca loko ca
attagatidiṭṭhikānaṃ viya sassato ca asassato ca, siyā sassatoti evamettha
attho veditabbo. Sabbathāpi iminā ekaccasassatavādo dassito. Neva sassato
nāsassatoti iminā amarāvikkhepavādo dassito. Te hi sassatavāde asassatavāde
ca dosaṃ disvā "neva sassato nāsassato attā ca loko cā"ti vikkhepaṃ
karontā vivadanti.
    Sayaṅkatoti attanā kato. Yathā hi tesaṃ tesaṃ sattānaṃ attā ca
attano dhammānudhammaṃ katvā sukhadukkhāni paṭisaṃvedeti, evaṃ attāva attānaṃ

---------------------------------------------------------------------------------------------
page370.
Tassa ca upabhogabhūtaṃ kiñcanapalibodhasaṅkhātaṃ lokañca karoti, abhinimminātīti
attaladdhi viya ayampi tesaṃ laddhi. Paraṅkatoti parena kato, attato parena
issarena vā purisena vā pajāpatinā vā kālena vā pakatiyā vā attā ca
loko ca kato, nimmitoti attho. Sayaṅkato ca paraṅkato cāti yasmā attānañca
lokañca nimminantā issarādayo na kevalaṃ sayameva nimminanti, atha kho tesaṃ
tesaṃ sattānaṃ dhammādhammānaṃ sahakārīkāraṇaṃ labhitvāva, tasmā sayaṅkato ca
paraṅkato ca attā ca loko cāti ekaccānaṃ laddhi. Asayaṅkāro aparaṅkāroti
natthi etassa sayaṅkāroti asayaṅkāro, natthi etassa parakāroti aparakāro.
Anunāsikāgamaṃ katvā vattaṃ "aparaṅkāro"ti. Ayaṃ ubhayattha dosaṃ disvā ubhayaṃ
paṭikkhipati. Atha kathaṃ uppannoti āha adhiccasamuppannoti. Yadicchāya samuppanno
kenaci kāraṇena vinā uppannoti adhiccasamuppannavādo dassito tena
ahetukavādopi saṅgahito hoti.
    Idāni ye diṭṭhigatikā attānaṃ viya sukhadukkhampi tassa guṇabhūtaṃ kiñcanabhūtaṃ
vā sassatādivasena abhinivissa voharanti, tesaṃ taṃ vādaṃ dassetuṃ "santeke
samaṇabrāhmaṇā"tiādi vuttaṃ. Taṃ vuttanayameva.
    Etamatthaṃ viditvāti ettha pana idha jaccandhūpamāya anāgatattā taṃ hitvā
heṭṭhā vuttanayeneva attho yojetabbo, tathā gāthāya.
    Tattha antarāva visīdanti, appatvāva tamogadhanti ayaṃ viseso. Tassattho:-
evaṃ diṭṭhigatesu diṭṭhinissayesu āsajjamānā diṭṭhigatikā kāmoghādīnaṃ catunnaṃ
oghānaṃ, saṃsāramahoghasseva vā antarāva vemajjhe eva yaṃ tesaṃ pārabhāvena
patiṭṭhaṭṭhena vā ogadhasaṅkhātaṃ nibbānaṃ tadadhigamūpāyo vā ariyamaggo taṃ
appatvāva anadhigantvāva visīdanti saṃsīdanti. Ogādhanti patiṭṭhahanti etena,

---------------------------------------------------------------------------------------------
page371.
Ettha vāti ogādho, ariyamaggo nibbānañca. Ogādhamevettha rassattaṃ katvā
ogadhanti vuttaṃ. Taṃ ogadhaṃ tamogadhanti padavibhāgo.
                       Pañcamasuttavaṇṇanā niṭṭhitā.
                          ------------
                     6. Tatiyanānātitthiyasuttavaṇṇanā
    [56] Chaṭṭhe sabbaṃ heṭṭhā vuttanayameva. Imaṃ udānanti ettha pana
diṭṭhitaṇhāmānesu dosaṃ disvā te dūrato vajjetvāva saṅkhāre yathābhūtaṃ passato
ca tattha anādīnavadassitāya micchābhiniviṭṭhassa yathābhūtaṃ apassato ca yathākkamaṃ
saṃsārato ativattanānativattanadīpakaṃ imaṃ udānaṃ udānesīti attho yojetabbo.
    Tattha ahaṅkārapasutāyaṃ pajāti "sayaṅkato attā ca loko cā"ti evaṃ
vuttasayaṅkārasaṅkhātaṃ ahaṅkāraṃ tathā pavattaṃ diṭṭhiṃ pasutā anuyuttā ayaṃ pajā
micchābhiniviṭṭho sattakāyo. Paraṅkārūpasañhitāti paro añño issarādiko sabbaṃ
karotīti evaṃ pavattaṃ paraṅkāradiṭṭhiṃ sannissitā tāya upasañhitāti
paraṅkārūpasañhitā. Etadeke nābbhaññaṃsūti etaṃ diṭṭhidvayaṃ eke samaṇabrāhmaṇā
tattha dosadassino hutvā nānujāniṃsu. Kathaṃ? sati hi sayaṅkāre kāmakārato sattānaṃ
iṭṭheneva bhavitabbaṃ, na aniṭṭhena. Na hi koci attano dukkhaṃ icchati, bhavati ca
aniṭṭhaṃ, tasmā na sayaṅkāro. Paraṅkāropi yadi issarahetuko, svāyaṃ issaro
attatthaṃ vā kareyya paratthaṃ vā. Tattha yadi attatthaṃ, attanā akatakicco siyā
asiddhassa 1- sādhanato. Atha vā paratthaṃ sabbesaṃ hitasukhameva nipphajjeyya, na ahitadukkhaṃ
nipphajjati, tasmā issaravasena na paraṅkāro sijjhati. Yadi ca issarasaṅkhātaṃ
aññanirapekkhaṃ niccamekakāraṇaṃ pavattiyā siyā, kammena 2- uppatti na siyā,
@Footnote: 1 Sī. aladdhassa  2 Ma. kamena

---------------------------------------------------------------------------------------------
page372.
Sabbeheva ekajjhaṃ uppajjitabbaṃ kāraṇassa sannihitattā. Athassa aññampi
sahakārīkāraṇaṃ icchitaṃ, taññeva hetu, kimissarena apariniṭṭhitasāmatthiyena
parikappitena. Yathā ca issarahetuko paraṅkāro na sijjhati, evaṃ
pajāpatipurisapakatibrahmakālādihetukopi na sijjhateva tesampi asiddhattā
vuttadosānativattanato ca. Tena vuttaṃ "etadeke nābbhaññaṃsū"ti. Ye pana yathāvutte
sayaṅkāraparaṅkāre nānujānantāpi adhiccasamuppannaṃ attānañca lokañca paññapenti,
tepi na naṃ sallanti addasuṃ adhiccasamuppannanti vādinopi micchābhinivesaṃ
anatikkamanato yathābhūtaṃ ajānantānaṃ diṭṭhigataṃ tattha tattha dukkhuppādanato vijjhanaṭṭhena
"sallan"ti na passiṃsu.
    Etañca sallaṃ paṭikacca passatoti yo pana āraddhavipassako pañcapi
upādānakkhandhe aniccato dukkhato anattato samanupassati, so etañca tividhaṃ
viparītadassanaṃ aññañca sakalaṃ micchābhinivesaṃ tesañca nissayabhūte pañcupādānakkhandhepi
tujjanato duruddhārato ca "sallan"ti paṭikacca pubbeyeva vipassanāpaññāya
passati. Evaṃ passato ariyamaggakkhaṇe ekanteneva ahaṃ karomīti na tassa hoti.
Yathā ca attano kārakabhāvo tassa na upaṭṭhāti, evaṃ paro karotīti na tassa
hoti, kevalampana aniccasaṅkhātaṃ paṭiccasamuppannadhammamattameva hoti. Ettāvatā
sammāpaṭipannassa sabbathāpi diṭṭhimānābhāvova dassito. Tena ca arahattappattiyā
saṃsārasamatikkamo pakāsito hoti.
    Idāni yo diṭṭhigate allīno, na so saṃsārato sīsaṃ ukkhipituṃ sakkotīti,
taṃ dassetuṃ "mānupetā"ti gāthamāha. Tattha mānupetā ayaṃ pajāti ayaṃ sabbāpi
diṭṭhigatikasaṅkhātā pajā sattakāyo "mayhaṃ diṭṭhi sundaRā. Mayhaṃ ādāno
sundaro"ti attano gāhassa sampaggahalakkhaṇena mānena upetā samannāgatā.
Mānaganthā mānavinibaddhāti tato eva tena aparāparaṃ uppajjamānena yathā

---------------------------------------------------------------------------------------------
page373.
Taṃ diṭṭhiṃ na paṭinissajjati, evaṃ attano santānassa ganthitattā vinibaddhattā
ca mānaganthā mānavinibaddhāti. Diṭṭhīsu sārambhakathā, saṃsāraṃ nātivattatīti
"idameva saccaṃ moghamaññan"ti attukkaṃsanaparavambhanavasena attano diṭṭhābhinivesena
paresaṃ diṭṭhīsu sārambhakathā virodhakathā saṃsāranāyikānaṃ avijjātaṇhānaṃ
appahānato saṃsāraṃ nātivattati, na atikkamatīti attho.
                       Chaṭṭhasuttavaṇṇanā niṭṭhitā.
                           ----------
                         7. Subhūtisuttavaṇṇanā
    [57] Sattame subhūtīti tassa therassa nāmaṃ, so hi āyasmā padumuttarassa
bhagavato pādamūle katābhinīhāro kappasatasahassaṃ upacitapuññasambhāro imasmiṃ
buddhuppāde uḷāravibhave gahapatikule uppanno bhagavato dhammadesanaṃ sutvā
saṃvegajāto gharā nikkhamma pabbajitvā katādhikārattā ghaṭento vāyamanto nacirasseva
chaḷabhiñño jāto, brahmavihārabhāvanāya pana ukkaṃsapāramippattiyā "etadaggaṃ
bhikkhave mama sāvakānaṃ bhikkhūnaṃ araṇavihārīnaṃ yadidaṃ subhūtī"ti 1- araṇavihāre
bhagavatā etadagge ṭhapito. So ekadivasaṃ sāyanhasamayaṃ divāṭṭhānato vihāraṅgaṇaṃ
otiṇṇo catupparisamajjhe bhagavantaṃ dhammaṃ desentaṃ disvā "desanāpariyosāne
vuṭṭhahitvā vandissāmī"ti kālaparicchedaṃ katvā bhagavato avidūre aññatarasmiṃ
rukkhamūle nisinno phalasamāpattiṃ samāpajji. Tena vuttaṃ "tena kho pana samayena
āyasmā subhūti .pe. Samāpajjitvā"ti.
    Tattha dutiyajjhānato paṭṭhāya rūpāvacarasamādhi sabbopi arūpāvacarasamādhi
avitakkasamādhi eva. Idha pana catutthajjhānapādako arahattaphalasamādhi
@Footnote: 1 aṅ. ekaka. 20/201-2/24

---------------------------------------------------------------------------------------------
page374.
"avitakkasamādhī"ti adhippeto. Dutiyajjhānādīhi pahīnā micchāvitakkā na tāva supahīnā
accantappahānābhāvato, ariyamaggena pana pahīnā eva puna pahānakiccābhāvato
tasmā aggamaggapariyosānabhūto arahattaphalasamādhi sabbesaṃ micchāvitakkānaṃ
pahānante uppannattā visesato "avitakkasamādhī"ti vattabbataṃ arahati, pageva
catutthajjhānapādako. Tena vuttaṃ "idha pana catutthajjhānapādako arahattaphalasamādhi
`avitakkasamādhī'ti adhippeto"ti.
    Etamatthaṃ viditvāti etaṃ āyasmato subhūtissa sabbamicchāvitakka-
sabbasaṅkilesappahānasaṅkhātaṃ atthaṃ sabbākārato jānitvā tadatthadīpakaṃ imaṃ udānaṃ
udānesi.
    Tattha yassa vitakkā vidhūpitāti yena ariyapuggalena, yassa vā ariyapuggalassa
kāmavitakkādayo sabbepi micchāvitakkā vidhūpitā ariyamaggañāṇena santāpitā
samucchinnā. Ajjhattaṃ suvikappitā asesāti niyakajjhattasaṅkhāte attano santāne
uppajjanārahā suvikappitā suṭṭhu vikappitā asesato, kiñcipi asesetvā suṭṭhu
samucchinnāti 1- attho. Taṃ saṅgamaticca arūpasaññīti ettha tanti nipātamattaṃ.
Atha vā hetuattho taṃsaddo. Yasmā anavasesato 2- micchāvitakkā samucchinnā,
tasmā rāgasaṅgādikaṃ pañcavidhaṃ saṅgaṃ sabbampi vā kilesasaṅgaṃ aticca atikkamitvā
atikkamanahetu rūpasabhāvābhāvato ruppanasaṅkhātassa ca vikārassa tattha abhāvato
nibbikārahetubhāvato vā "arūpan"ti laddhanāmaṃ nibbānaṃ ārammaṇaṃ katvā
pavattāhi maggaphalasaññāhi arūpasaññī. Catuyogātigatoti kāmayogo bhavayogo
diṭṭhiyogo avijjāyogoti cattāro yoge yathārahaṃ catūhipi maggehi atikkamitvā
gato. Na jātumetīti makāro padasandhikaro, jātu ekaṃseneva punabbhavāya na eti,
āyatiṃ punabbhavābhinibbatti tassa natthīti attho. "na jātimetī"tipi paṭhanti,
@Footnote: 1 cha.Ma. asesetvā susamucchinnāti  2 cha.Ma. anavasesena

---------------------------------------------------------------------------------------------
page375.
So evattho. Iti bhagavā āyasmato subhūtissa arahattaphalasamāpattivihāraṃ
anupādisesanibbānañca ārabbha pītivegavissaṭṭhaṃ udānaṃ udānesi.
                       Sattamasuttavaṇṇanā niṭṭhitā.
                          -------------
                         8. Gaṇikāsuttavaṇṇanā
    [58] Aṭṭhame dve pūgāti dve gaṇā. Aññatarissā gaṇikāyāti
aññatarāya nagarasobhiniyā. Sārattāti suṭṭhu rattā. Paṭibaddhacittāti kilesavasena
baddhacittā. Rājagahe kira ekasmiṃ chaṇadivase bahū dhuttapurisā gaṇabandhanena
vicarantā ekamekassa ekamekaṃ vesiṃ ānetvā uyyānaṃ pavisitvā chaṇakīḷaṃ
kīḷiṃsu. Tato parampi dve tayo chaṇadivase taṃ taṃyeva vesiṃ ānetvā chaṇakīḷaṃ
kīḷiṃsu. Athāparasmiṃ chaṇadivase aññepi dhuttā tatheva chaṇakīḷaṃ kīḷitukāmā
vesiyo ānentā purimadhuttehi pubbe ānītaṃ ekaṃ vesiṃ ānenti. Itare
taṃ disvā "ayaṃ amhākaṃ pariggaho"ti āhaṃsu. Tepi tatheva āhaṃsu. Evaṃ "amhākaṃ
pariggaho, amhākaṃ pariggaho"ti kalahaṃ vaḍḍhetvā pāṇippahārādīni akaṃsu.
Tena vuttaṃ "tena kho pana samayena rājagahe dve pūgā"tiādi. Tattha
upakkamantīti paharanti. Maraṇampi nigacchantīti balavūpakkamehi maraṇaṃ upagacchanti,
itarepi maraṇamattaṃ maraṇappamāṇaṃ dukkhaṃ pāpuṇanti.
    Etamatthaṃ viditvāti etaṃ kāmesu gedhaṃ vivādamūlaṃ sabbānatthamūlanti
sabbākārato viditvā. Imaṃ udānanti antadvaye ca majjhimāya paṭipattiyā
ādīnavānisaṃsavibhāvanaṃ imaṃ udānaṃ udānesi.
    Tattha yañca pattanti yaṃ rūpādipañcakāmaguṇajātaṃ pattaṃ "natthi kāmesu
doso"ti diṭṭhiṃ purakkhatvā vā apurakkhatvā vā etarahi laddhaṃ anubhuyyamānaṃ

---------------------------------------------------------------------------------------------
page376.
Yañca pattabbanti yañca kāmaguṇajātameva "bhuñjitabbā kāmā, paribhuñjitabbā
kāmā, āsevitabbā kāmā, paṭisevitabbā kāmā, yo kāme paribhuñjati, so
lokaṃ vaḍḍheti, yo lokaṃ vaḍḍheti, so bahuṃ puññaṃ pasavatī"ti diṭṭhiṃ upanissāya
taṃ anissajjitvā katena kammunā anāgate pattabbaṃ anubhavitabbañca ubhayametaṃ
rajānukiṇṇanti etaṃ ubhayaṃ pattaṃ pattabbañca rāgarajādīhi anukiṇṇaṃ. Sampatte
hi vatthukāme anubhavanto rāgarajena vokiṇṇo hoti, tattha pana saṅkiliṭṭhacittassa
phale āyatiṃ āpanne domanassuppattiyā dosarajena vokiṇṇo hoti,
ubhayatthāpi moharajena vokiṇṇo hoti, kassa panetaṃ rajānukiṇṇanti āha
āturassānusikkhato"ti kāmapatthanāvasena kilesāturassa, tassa ca phalena dukkhāturassa
ca ubhayatthāpi paṭikārābhilāsāya 1- kilesaphale anusikkhato.
    Tathā yañca pattanti yaṃ acelakavattādivasena pattaṃ 2- attaparitāpanaṃ.
Yañca pattabbanti yaṃ micchādiṭṭhikammasamādānahetu apāyesu pattabbaṃ phalaṃ.
Ubhayametaṃ rajānukiṇṇanti tadubhayaṃ dukkharajānukiṇṇaṃ. Āturassāti kāyakilamathena
dukkhāturassa. Anusikkhatoti micchādiṭṭhiṃ, tassā samādāyake puggale ca anusikkhato.
    Ye ca sikkhāsārāti ye hi yathā samādinnaṃ sīlabbatādisaṅkhātaṃ sikkhaṃ
sārato gahetvā "iminā saṃsāre suddhī"ti kathitā. Tenāha sīlabbataṃ jīvitaṃ
brahmacariyaṃ upaṭṭhānasārāti. Tattha yaṃ "na karomī"ti oramati, taṃ sīlaṃ,
visabhojanakicchācaraṇādikaṃ vataṃ, sākabhakkhatādijīvikā jīvitaṃ, methunavirati brahmacariyaṃ,
etesaṃ anutiṭṭhanaṃ upaṭṭhānaṃ, bhūtapīṭhakaparibhaṇḍādivasena 3- khandhadevasivādiparicaraṇaṃ
vā upaṭṭhānaṃ, evametehi yathāvuttehi sīlādīhi saṃsārasuddhi hotīti tāni
sārato gahetvā ṭhitā samaṇabrāhmaṇā sikkhāsārā sīlabbatajīvitabrahmacariyaṃ
@Footnote: 1 Sī. phātikaraṇābhilāsāya  2 Sī. āturapattaṃ  3 cha.Ma. bhūtapiṇḍakaparibhaṇḍādivasena

---------------------------------------------------------------------------------------------
page377.
"upaṭṭhānasārā"ti veditabbā. Ayameko antoti ayaṃ sīlabbataparāmāsavasena
attakilamathānuyogasaṅkhāto majjhimāya paṭipattiyā uppathabhūto lāmakaṭṭhena ca
eko anto. Ayaṃ dutiyo antoti ayaṃ kāmasukhallikānuyogo kāmesu
pātabyatāpattisaṅkhāto dutiyo vuttanayena anto.
    Iccete ubho antāti kāmasukhallikānuyogo attakilamathānuyogo ca iti
ete ubho antā. Te ca kho etarahi patte, āyatiṃ pattabbe ca
kilesadukkharajānukiṇṇe kāmaguṇe attaparittāpane ca allīnehi kilesadukkhāturānaṃ
anusikkhantehi, sayañca kilesadukkhāturehi paṭipajjitabbattā lāmakā uppathabhūtā
cāti antā. Kaṭasivaḍḍhanāti andhaputhujjanehi abhikaṅkhitabbaṭṭhena kaṭasisaṅkhātānaṃ
taṇhāavijjānaṃ abhivaḍḍhanā. Kaṭasiyo diṭṭhiṃ vaḍḍhentīti tā pana kaṭasiyo nānappakāraṃ
diṭṭhiṃ vaḍḍhenti. Vatthukāmesu assādānupassino hi te pajahituṃ asakkontassa
taṇhāavijjāsahakārīkāraṇaṃ labhitvā "natthi dinnan"tiādinā 1- natthikadiṭṭhiṃ
akiriyadiṭṭhi ahetukadiṭṭhiñca gaṇhāpenti, attaparittāpanaṃ anuyuttassa
pana avijjātaṇhāsahakārīkāraṇaṃ labhitvā "sīlena suddhi vatena suddhī"tiādinā 2-
attasuddhiabhilāsena sīlabbataparāmāsadiṭṭhiṃ gaṇhāpenti. Sakkāyadiṭṭhiyā pana
tesaṃ paccayabhāvo pākaṭoyeva. Evaṃ antadvayūpanissayena taṇhāavijjānaṃ
diṭṭhivaḍḍhakatā veditabbā. Keci pana "kaṭasīti pañcannaṃ khandhānaṃ adhivacanan"ti
vadanti. Tesaṃ yadaggena tato antadvayato saṃsārasuddhi na hoti, tadaggena te
upādānakkhandhe abhivaḍḍhetīti adhippāyo. Apare pana "kaṭasivaḍḍhanā"ti padassa
"aparāparaṃ jarāmaraṇehi sivatthikavaḍḍhanā"ti atthaṃ vadanti. Tehipi antadvayassa
saṃsārasuddhihetubhāvābhāvoyeva vutto, kaṭasiyā pana diṭṭhivaḍḍhanakāraṇabhāvo vattabbo.
@Footnote: 1 abhi. saṅ. 34/1221/279, abhi.vi. 35/938/457
@2 abhi. saṅ. 34/1222/280, abhi.vi. 35/938458/

---------------------------------------------------------------------------------------------
page378.
    Ete te ubho ante anabhiññāyāti te ete yathāvutte ubhopi
ante ajānitvā "ime antā te ca evaṃgahitā evaṃanuṭṭhitā evaṃgatikā
evaṃabhisamparāyā"ti evaṃ ajānanahetu ajānanakāraṇā. "paññāya cassa disvā
āsavā parikkhīṇā"tiādīsu 1- viyassa hetuatthatā daṭṭhabbā. Olīyanti eketi
eke kāmasukhānuyogavasena saṅkocaṃ āpajjanti. Atidhāvanti eketi eke
attakilamathānuyogavasena atikkamanti. Kāmasukhamanuyuttā hi vīriyassa akaraṇato
kosajjavasena sammāpaṭipattito saṅkocaṃ āpannattā olīyanti nāma,
attaparittāpanamanuyuttā pana kosajjaṃ pahāya anupāyena vīriyārambhaṃ karontā
sammāpaṭipattiyā atikkamanato atidhāvanti nāma, tadubhayampana tattha ādīnavādassanato.
Tena vuttaṃ "ubho ante anabhiññāya olīyanti eke atidhāvanti eke"ti.
Tattha taṇhābhinandanavasena olīyanti, diṭṭhābhinandanavasena atidhāvantīti
veditabbaṃ.
    Atha vā sassatābhinivesavasena olīyanti eke, ucchedābhinivesavasena
atidhāvanti eke. Gosīlādivasena hi attaparittāpanamanuyuttā ekacce "imināhaṃ
sīlena vā vatena vā tapena vā brahmacariyena vā devo vā bhavissāmi
devaññataro vā, tattha nicco dhuvo sassato avipariṇāmadhammo sassatisamaṃ tatheva
ṭhassāmī"ti sassatadassanaṃ abhinivisantā saṃsāre olīyanti nāma, kāmasukhamanuyuttā
pana ekacce yaṅkiñci katvā indriyāni santappetukāmā lokāyatikā viya
tadanuguṇaṃ ucchedadassanaṃ abhinivisantā anupāyena vaṭṭupacchedassa pariyesanato
atidhāvanti nāma. Evaṃ sassatucchedavasenapi olīyanātidhāvanāni veditabbāni.
    Ye ca kho te abhiññāyāti ye ca kho pana ariyapuggalā te yathāvutte
ubho ante "ime antā evaṃgahitā evaṃanuṭṭhitā evaṃgatikā evaṃabhisamparāyā"ti
@Footnote: 1 abhi.pu. 36/204/189, aṅ. navaka. 23/246(42)/472 (syā)

---------------------------------------------------------------------------------------------
page379.
Abhivisiṭṭhena ñāṇena vipassanāsahitāya maggapaññāya jānitvā majjhimapaṭipadaṃ
sammāpaṭipannā, tāya sammāpaṭipattiyā. Tatra ca nāhesunti tatra tasmiṃ
antadvaye patitā na ahesuṃ, taṃ antadvayaṃ pajahiṃsūti attho. Tena ca nāmaññiṃsūti
tena antadvayappahānena "mama idaṃ antadvayappahānaṃ ahaṃ antadvayaṃ pahāsiṃ,
iminā antadvayappahānena seyyo"tiādinā taṇhādiṭṭhimānamaññanāvasena na
amaññiṃsu sabbamaññanānaṃ sammadeva pahīnattā. Ettha ca aggaphale 1- ṭhite
ariyapuggale sandhāya "tatra ca nāhesuṃ, tena ca nāmaññiṃsū"ti atītakālavasena
ayaṃ desanā pavattā, maggakkhaṇe pana adhippete vattamānakālavaseneva vattabbaṃ
siyā. Vaṭṭaṃ tesaṃ natthi paññāpanāyāti ye evaṃ pahīnasabbamaññanā uttamapurisā,
tesaṃ anupādāparinibbutānaṃ kammavipākakilesavasena tividhampi vaṭṭaṃ natthi
paññāpanāya, vattamānakkhandhabhedato uddhaṃ anupādāno viya jātavedo
apaññattikabhāvameva gacchatīti attho.
                       Aṭṭhamasuttavaṇṇanā niṭṭhitā.
                         --------------
                      9. Upātidhāvantisuttavaṇṇanā
    [59] Navame rattandhakāratimisāyanti rattiyaṃ andhakāre mahātimisāyaṃ.
Rattipi hi andhakāravirahitā hoti, yā puṇṇamāya ratti juṇhobhāsitā. Andhakāropi
"timisā"ti na vattabbo hoti abbhamahikādiupakkilesavirahite deve. Mahandhakāro
hi "timisā"ti vuccati. Ayampana amāvasī ratti devo ca meghapaṭalasañchanno.
Tena vuttaṃ "rattandhakāratimisāyanti rattiyā andhakāre mahātimisāyan"ti.
Abbhokāseti appaṭicchanne okāse vihāraṅgaṇe. Telappadīpesu jhāyamānesūti
telappajjotesu jalamānesu.
@Footnote: 1 Sī. maggaphale

---------------------------------------------------------------------------------------------
page380.
    Nanu ca bhagavato byāmappabhā pakatiyā byāmamattappadesaṃ abhibyāpetvā
candimasūriyālokaṃ abhibhavitvā ghanabahalaṃ buddhālokaṃ vissajjentī andhakāraṃ
vidhamitvā tiṭṭhati, kāyappabhāpi nīlapītādivasena chabbaṇṇā ghanabuddharaṃsiyo 1-
vissajjetvā pakatiyāva samantato asītihatthappadesaṃ obhāsentī tiṭṭhati, evaṃ
buddhālokeneva ekobhāsabhūte bhagavato nisinnokāse padīpakaraṇakiccaṃ natthīti?
saccaṃ natthi, tathāpi puññatthikā upāsakā bhagavato bhikkhusaṃghassa ca pūjākaraṇatthaṃ
devasikaṃ telappadīpaṃ upaṭṭhapenti. Tathā hi vuttaṃ sāmaññaphalepi "ete maṇḍalamāle
dīpā jhāyantī"ti. 2- "rattandhakāratimisāyan"ti idampi tassā rattiyā
sabhāvakittanatthaṃ vuttaṃ, na pana bhagavato nisinnokāsassa andhakārabhāvato.
Pūjākaraṇatthameva hi tadāpi upāsakehi padīpā kāritā.
    Tasmiṃ hi divase sāvatthivāsino bahū upāsakā pātova sarīrapaṭijagganaṃ
katvā vihāraṃ gantvā uposathaṅgāni samādiyitvā buddhappamukhaṃ bhikkhusaṃghaṃ
nimantetvā nagaraṃ pavisitvā mahādānāni pavattetvā bhagavantaṃ bhikkhusaṃghañca
anugantvā nivattitvā attano attano gehāni gantvā sayampi paribhuñjitvā
suddhavatthanivatthā suddhuttarāsaṅgā gandhamālādihatthā vihāraṃ gantvā bhagavantaṃ
pūjetvā keci manobhāvanīye bhikkhū payirupāsantā keci yonisomanasikarontā
divasabhāgaṃ vītināmesuṃ. Te sāyaṇhasamaye bhagavato santike dhammaṃ sutvā
satthari dhammasabhāmaṇḍapato paṭṭhāya gandhakuṭisamīpe ajjhokāse paññattavarabuddhāsane
nisinne, bhikkhusaṃghe ca bhagavantaṃ upasaṅkamitvā payirupāsante
uposathavisodhanatthañceva yonisomanasikāraparibrūhanatthañca nagaraṃ agantvā
vihāreyeva vasitukāmā ohīyiṃsu. Atha te bhagavato bhikkhusaṃghassa ca pūjākaraṇatthaṃ
bahū telappadīpe āropetvā satthāraṃ upasaṅkamitvā vanditvā bhikkhusaṃghassa ca
@Footnote: 1 cha.Ma. chabbaṇṇaghanabuddharasmiyo  2 dī.Sī. 9/159/50

---------------------------------------------------------------------------------------------
page381.
Añjaliṃ katvā bhikkhūnaṃ pariyante nisinnā kathaṃ samuṭṭhāpesuṃ "bhante ime
titthiyā nānāvidhāni diṭṭhigatāni abhinivissa voharanti, 1- tathā voharantā ca
kadāci sassataṃ, kadāci asassataṃ, ucchedādīsu aññataranti ekasmiṃyeva aṭṭhatvā
navanavāni diṭṭhigatāni `idameva saccaṃ moghamaññan'ti paggayha tiṭṭhanti
ummattakasadisā, tesaṃ tathā abhiniviṭṭhānaṃ kā gati, ko abhisamparāyo"ti.
Tena ca samayena bahū paṭaṅgapāṇakā patantā patantā tesu telappadīpesu
nipatanti. Tena vuttaṃ "tena kho pana samayena sambahulā adhipātakā"tiādi.
    Tattha adhipātakāti paṭaṅgapāṇakā ye "salabhā"tipi vuccanti. Te hi
dīpasikhaṃ adhipatanato "adhipātakā"ti adhippetā. Āpātaparipātanti āpātaṃ
paripātaṃ, āpatitvā āpatitvā paripatitvā paripatitvā, abhimukhapātañceva
paribbhamitvā pātañca katvāti attho. "āpāthe paripātan"ti keci paṭhanti,
āpāthe padīpassa attano āpāthagamane sati paripatitvā paripatitvāti attho.
Anayanti avuḍḍhiṃ dukkhaṃ. Byasananti vināsaṃ. Purimapadena hi maraṇamattaṃ dukkhaṃ,
pacchimapadena maraṇaṃ tesaṃ dīpeti. Tattha keci pāṇakā saha patanena mariṃsu,
keci maraṇamattaṃ dukkhaṃ āpajjiṃsu.
    Etamatthaṃ viditvāti etaṃ adhipātakapāṇakānaṃ attahitaṃ ajānantānaṃ
attupakkamavasena niratthakabyasanāpattiṃ viditvā tesaṃ viya diṭṭhigatikānaṃ
diṭṭhābhinivesena anayabyasanāpattidīpakaṃ imaṃ udānaṃ udānesi.
    Tattha upātidhāvanti na sāramentīti sīlasamādhipaññāvimuttiādibhedaṃ sāraṃ
na enti, catusaccābhisamayavasena na adhigacchanti. Tasmimpana saupāye sāre
@Footnote: 1  Sī. voharantā caranti

---------------------------------------------------------------------------------------------
page382.
Tiṭṭhanteyeva vimuttābhilāsāya taṃ upentā viya hutvāpi diṭṭhivipallāsena
atidhāvanti atikkamitvā gacchanti, pañcupādānakkhandhe "niccaṃ subhaṃ sukhaṃ attā"ti
abhinivisitvā gaṇhantāti attho. Navaṃ navaṃ bandhanaṃ brūhayantīti tathā gaṇhantā
ca taṇhādiṭṭhisaṅkhātaṃ navaṃ navaṃ bandhanaṃ brūhayanti vaḍḍhayanti. Patanti
pajjotamivādhipātakā, diṭṭhe sute itiheke niviṭṭhāti evaṃ taṇhādiṭṭhibandhanehi
baddhattā eke samaṇabrāhmaṇā diṭṭhe attanā cakkhuviññāṇena diṭṭhidassaneneva
vā diṭṭhe anussavūpalabbhamatteneva ca sute "itiha ekantato evametan"ti
niviṭṭhā diṭṭhābhinivesena "sassatan"tiādinā abhiniviṭṭhā. Ekantahitaṃ vā
nissaraṇaṃ ajānantā rāgādīhi ekādasahi aggīhi ādittabhavattayasaṅkhātaṃ
aṅgārakāsuṃyeva ime viya adhipātakā imaṃ pajjotaṃ patanti, na tato sīsaṃ
ukkhipituṃ sakkontīti attho.
                       Navamasuttavaṇṇanā niṭṭhitā.
                          -------------
                       10. Uppajjantisuttavaṇṇanā
    [60] Dasame yāvakīvanti yattakaṃ kālaṃ. Yatoti yadā, yato paṭṭhāya,
yasmiṃ kāleti vā attho. Evametaṃ ānandāti ānanda tathāgate uppanne
tathāgatassa tathāgatasāvakānaṃyeva ca lābhasakkāro abhivaḍḍhati, titthiyā pana
nittejā nippabhā 1- pahīnalābhasakkārā hontīti yaṃ tayā vuttaṃ, etaṃ evaṃ,
na etassa aññathābhāvo. Cakkavattino hi cakkaratanassa pātubhāvena loko
cakkaratanaṃ muñcitvā aññattha pūjāsakkārasammānaṃ nappavatteti, cakkaratanameva
pana sabbo loko sabbabhāvehi sakkaroti garuṃ karoti māneti pūjeti. Iti
@Footnote: 1 cha.Ma. vihatappabhā

---------------------------------------------------------------------------------------------
page383.
Vaṭṭānusāripuññamattanissandassāpi tāva mahanto ānubhāvo, kimaṅgaṃ pana
vivaṭṭānusāripuññabalūpatthambhassa anantāparimeyyaguṇagaṇādhārassa buddharatanassa
dhammaratanassa saṃgharatanassa cāti dasseti.
    Bhagavā hi sammāsambodhiṃ patvā pavattavaradhammacakko anukkamena loke
ekasaṭṭhiyā arahantesu jātesu saṭṭhi arahante janapadacārikatthāya vissajjetvā
uruvelaṃ gantvā uruvelakassapappamukhe sahassajaṭile arahatte patiṭṭhāpetvā
tehi parivuto laṭṭhivanuyyāne nisīditvā bimbisārappamukhānaṃ aṅgamagadhavāsīnaṃ
dvādasanahutāni sāsane otāretvā yadā rājagahe vihāsi, tato paṭṭhāya
bhagavato bhikkhusaṃghassa ca yathā yathā uparūpari uḷāralābhasakkāro abhivadḍhati,
tathā tathā sabbatitthiyānaṃ lābhasakkāro parihāyi eva.
    Athekadivasaṃ āyasmā ānando divāṭṭhāne nisinno bhagavato ca
ariyasaṃghassa ca sammāpaṭipattiṃ paccavekkhitvā pītisomanassajāto "kathaṃ nu kho
titthiyānan"ti tesaṃ paṭipattiṃ āvajjesi. Athassa nesaṃ sabbathāpi duppaṭipattiyeva
upaṭṭhāsi. So "evaṃmahānubhāve nāma puññūpanissayassa sammāpaṭipattiyā 1- ca
ukkaṃsapāramippatte bhagavati, ariyasaṃghe ca dharante kathaṃ ime aññatitthiyā evaṃ
duppaṭipannā akatapuññā varākā lābhino sakkatā bhavissantī"ti titthiyānaṃ
lābhasakkārahāniṃ nissāya kāruññaṃ uppādetvā atha attano parivitakkaṃ
"yāvakīvañca bhante"tiādinā bhagavato ārocesi. Bhagavā ca taṃ "ānanda tayā
micchā parivitakkitan"ti avatvā suvaṇṇāliṅgasadisaṃ 2- gīvaṃ unnāmetvā
supupphitasatapattasassirīkaṃ mahāmukhaṃ abhippasannataraṃ katvā "evametaṃ ānandā"ti
sampahaṃsitvā "yāvakīvañcā"tiādinā tassa vacanaṃ paccanumodi. Tena vuttaṃ
@Footnote: 1 cha.Ma. dhammānudhammappaṭipattiyā  2 Sī. suvaṇṇamudiṅgasadisaṃ

---------------------------------------------------------------------------------------------
page384.
"atha kho āyasmā ānando .pe. Bhikkhusaṃgho cā"ti. Atha bhagavā tassa
aṭṭhuppattiyaṃ atītepi mayi anuppanne ekacce nīcajanā sammānaṃ labhitvā mama
uppādato paṭṭhāya hatalābhasakkārā ahesunti bāverujātakaṃ 1- kathesi.
    Etamatthaṃ vitvāti diṭṭhigatikānaṃ tāva sakkārasammāno yāva na
sammāsambuddhā loke uppajjanti, tesampana uppādato paṭṭhāya te
hatalābhasakkārā nippabhā nittejāva honti, duppaṭipattiyā dukkhato ca na
muccantīti etamatthaṃ sabbākārato viditvā tadatthadīpakaṃ imaṃ udānaṃ udānesi.
    Tattha obhāsati tāva so kimīti so khajjūpanakakimi tāvadeva obhāsati
jotati dippati. 2- Yāva na uṇṇamate 3- pabhaṅkaroti tīsupi mahādīpesu
ekakkhaṇe ālokakaraṇena "pabhaṅkaro"ti laddhanāmo sūriyo yāva na uggamati
na udeti. Anuggate hi sūriye laddhobhāsā khajjūpanakā viparivattamānāpi
kaṇṭakaphalasadisā tamasi vijjotanti. Verocanamhi uggate, hatappabho hoti na
cāpi bhāsatīti samantato andhakāraṃ vidhamitvā kiraṇasahassena virocanasabhāvatāya
verocananāmake ādicce uṭṭhite so khajjūpanako hatappabho nittejo kāḷako
hoti, rattandhakāre viya na bhāsati dippati. 2-
    Evaṃ obhāsitameva takkikānanti 4- yathā tena khajjūpanakena sūriyuggamanato
pureyeva obhāsitaṃ hoti, evaṃ takketvā vitakketvā parikappanamattena diṭṭhīnaṃ
gahaṇato "takkikā"ti laddhanāmehi titthiyehi obhāsitaṃ attano samayatejena dīpetvā
adhiṭṭhitaṃ tāva, yāva sammāsambuddhā loke nuppajjanti na takkikā sujjhanti
na cāpi sāvakāti yadā pana sammāsambuddhā loke uppajjanti, tadā
@Footnote: 1 ka. pāveru..., khu.jā. 27/654 ādi/154 (syā)  2 cha.Ma. dibbati
@3 Sī. na udeti, ka. na uṇṇamati  4 Sī. titthiyānanti

---------------------------------------------------------------------------------------------
page385.
Diṭṭhigatikā na sujjhanti na sobhanti, na cāpi tesaṃ sāvakā sobhanti,
aññadatthu vihatasobhā rattikhittā viya sarā na paññāyanteva. Atha vā yāva
sammāsambuddhā loke nuppajjanti, tāvadeva takkikānaṃ obhāsitaṃ attano
samayena jotanaṃ bālalāpanaṃ, na tato paraṃ. Kasmā? yasmā na takkikā
sujjhanti, na cāpi sāvakā. Te hi durakkhātadhammavinayā sammāpaṭipattirahitā
na saṃsārato sujjhanti aniyyānikasāsanattā. Tenāha "duddiṭṭhi na dukkhā
pamuccare"ti. Takkikā hi ayāthāvaladdhikatāya duddiṭṭhī micchābhiniviṭṭhadiṭṭhikā
viparītadassanā taṃ diṭṭhiṃ anissajjitvā saṃsāradukkhato na kadācipi muccantīti.
                       Dasamasuttavaṇṇanā niṭṭhitā.
                      Niṭṭhitā ca jaccandhavaggavaṇṇanā
                         ---------------

---------------------------------------------------------------------------------------------
page386.
                            7. Cūḷavagga
                     1. Paṭhamalakuṇṭakabhaddiyasuttavaṇṇanā
    [61] Cūḷavaggassa paṭhame lakuṇṭakabhaddiyanti ettha bhaddiyoti tassa
āyasmato nāmaṃ, kāyassa pana rassattā "lakuṇṭakabhaddiyo"ti naṃ sañjānanti.
So kira sāvatthivāsī kulaputto mahaddhano mahābhogo rūpena apāsādiko
dubbaṇṇo duddasiko okoṭimako. So ekadivasaṃ satthari jetavane viharante
upāsakehi saddhiṃ vihāraṃ gantvā dhammadesanaṃ sutvā paṭiladdhasaddho pabbajitvā
laddhūpasampado satthu santike kammaṭṭhānaṃ gahetvā vipassanāya kammaṃ karonto
sotāpattiphalaṃ pāpuṇi. Tadā sekkhā bhikkhū yebhuyyena āyasmantaṃ sāriputtaṃ
upasaṅkamitvā uparimaggatthāya kammaṭṭhānaṃ yācanti, dhammadesanaṃ yācanti, pañhaṃ
pucchanti. So tesaṃ adhippāyaṃ pūrento kammaṭṭhānaṃ ācikkhati, dhammaṃ deseti,
pañhaṃ vissajjeti. Te ghaṭentā vāyamantā appekacce sakadāgāmiphalaṃ,
appekacce anāgāmiphalaṃ, appekacce arahattaphalaṃ, 1- appekacce tisso vijjā,
appekacce chaḷabhiññā appekacce catasso paṭisambhidā adhigacchanti.
Te disvā lakuṇṭakabhaddiyopi sekkho samāno kālaṃ ñatvā attano
cittakallatañca sallekhañca paccavekkhitvā 2- dhammasenāpatiṃ upasaṅkamitvā
katapaṭisanthāro sammodamāno dhammadesanaṃ yāci. Sopissa ajjhāsayānurūpaṃ dhammaṃ 3-
kathesi. Tena vuttaṃ "tena kho pana samayena āyasmā sāriputto āyasmantaṃ
lakuṇṭakabhaddiyaṃ anekapariyāyena dhammiyā kathāya sandassetī"tiādi.
    Tattha anekapariyāyenāti "itipi pañcakkhandhā aniccā, itipi dukkhā,
itipi anattā"ti evaṃ anekehi kāraṇehi. Dhammiyā kathāyāti pañcannaṃ
@Footnote: 1 cha.Ma. arahattaṃ  2 Sī.,ka. sallakkhetvā  3 cha.Ma. ajjhāsayassa anurūpaṃ kathaṃ

---------------------------------------------------------------------------------------------
page387.
Upādānakkhandhānaṃ udayabbayādipakāsaniyā dhammiyā kathāya. Sandassetīti tāniyeva
aniccādīni lakkhaṇāni udayabbayādike ca sammā dasseti, hatthena gahetvā
viya paccakkhato dasseti. Samādapetīti tattha lakkhaṇārammaṇikavipassanaṃ sammā
ādapeti, yathā vīthipaṭipannā hutvā pavattati, evaṃ gaṇhāpeti. Samuttejetīti
vipassanāya āraddhāya saṅkhārānaṃ udayabbayādīsu 1- upaṭṭhahantesu yathākālaṃ
paggahaniggahasamupekkhaṇehi bojjhaṅgānaṃ anupavattanena bhāvanaṃ majjhimaṃ vīthiṃ
otāretvā yathā vipassanāñāṇaṃ sūraṃ pasannaṃ hutvā vahati, evaṃ indriyānaṃ
visadabhāvakaraṇena vipassanācittaṃ sammā uttejeti, visadāpanavasena 2- vodapeti.
Sampahaṃsetīti tathā pavattiyamānāya vipassanāya samappavattabhāvanāvasena ceva
upariladdhabbabhāvanābalena ca cittaṃ sammā pahaṃseti,  laddhassādavasena vā suṭṭhu
toseti. Anupādāya āsavehi cittaṃ vimuccīti yathā yathā dhammasenāpati dhammaṃ
deseti, tathā tathā tathalakkhaṇaṃ 3- vipassantassa therassa ca desanānubhāvena,
attano ca upanissayasampattiyā ñāṇassa paripākaṃ gatattā desanānusārena
ñāṇe 4- anuppavattante 5- kāmāsavādīsu kañci āsavaṃ aggahetvā maggapaṭipāṭiyāva
anavasesato cittaṃ vimucci. Arahattaphalaṃ sacchākāsīti attho.
    Etamatthaṃ viditvāti etaṃ āyasmato lakuṇṭakabhaddiyassa aññārādhanasaṅkhātaṃ
atthaṃ sabbākārato viditvā tadatthadīpanaṃ imaṃ udānaṃ udānesi.
    Tattha uddhanti rūpadhātuyā ca arūpadhātuyā ca. Adhoti kāmadhātuyā. Sabbadhīti
sabbasmimpi saṅkhāragate. Vippamuttoti pubbabhāge vikkhambhanavimuttiyā aparabhāge
samucchedapaṭippassaddhivimuttīhi sabbappakārena vimutto. Ettha ca uddhaṃ
vippamuttoti etena pañcuddhambhāgiyasaṃyojanappahānaṃ dasseti. Adho vippamuttoti
etena pañcorambhāgiyasaṃyojanappahānaṃ. Sabbadhi vippamuttoti etena
@Footnote: 1 Sī. udayabbayesu  2 ka. nisādanavasena  3 ka. yathālakkhaṇaṃ
@4 ka. ñāṇaṃ  5 ka. pacattentassa

---------------------------------------------------------------------------------------------
page388.
Avasiṭṭhasabbākusalappahānaṃ dasseti. Atha vā uddhanti anāgatakālaggahaṇaṃ. Adhoti
atītakālaggahaṇaṃ. Ubhayaggahaṇeneva tadubhayapaṭisaṃyuttattā paccuppanno addhā
gahito hoti, tattha anāgatakālaggahaṇena anāgatakkhandhāyatanadhātuyo gahitā.
Sesapadesupi eseva nayo. Sabbadhīti kāmabhedādike sabbasmiṃ bhave. Idaṃ vuttaṃ hoti:-
anāgato atīto paccuppannoti evaṃ  tiyaddhasaṅgahite sabbasmiṃ bhave vippamuttoti.
    Ayamahamasmīti anānupassīti yo evaṃ vippamutto, so rūpavedanādīsu
"ayaṃ nāma dhammo ahamasmī"ti diṭṭhimānamaññanāvasena evaṃ nānupassati. Tassa
tathā dassane kāraṇaṃ natthīti adhippāyo. Atha vā ayamahamasmīti anānupassīti
idaṃ yathāvuttāya vimuttiyā adhigamupāyadīpanaṃ. Tiyaddhasaṅgahite tebhūmakasaṅkhāre
"etaṃ mama, esohamasmi, eso me attā"ti 1- pavattanasabhāvāya maññanāya
anadhiṭṭhānaṃ katvā "netaṃ mama, nesohamasmi, na me so attā"ti 1- evaṃ
uppajjamānā yā pubbabhāgavuṭṭhānagāminī vipassanā, sā vimuttiyā padaṭṭhānaṃ.
Evaṃ vimutto udatāri oghaṃ, atiṇṇapubbaṃ apunabbhavāyāti evaṃ dasahi saṃyojanehi
sabbākusalehi ca sabbathā vimutto arahā ariyamaggādigamanato pubbe supinantepi
atiṇṇapubbaṃ kāmogho bhavogho diṭṭhogho avijjoghoti imaṃ catubbidhaṃ oghaṃ,
saṃsāramahoghameva vā apunabbhavāya anupādisesanibbānāya udatāri uttiṇṇo,
uttaritvā pāre ṭhitoti attho.
                       Paṭhamasuttavaṇṇanā niṭṭhitā.
                          -------------
                     2. Dutiyalakuṇṭakabhaddiyasuttavaṇṇanā
    [62] Dutiyā sekkhoti maññamānoti 2- "sekkho ayan"ti maññamāno.
Tatrāyaṃ vacanattho:- sikkhatīti sekkho. Kiṃ sikkhati? adhisīlaṃ adhicittaṃ adhipaññañca.
@Footnote: 1 Ma.mū. 12/241/203  2 cha.Ma. sekhaṃ maññamānoti

---------------------------------------------------------------------------------------------
page389.
Atha vā sikkhanaṃ sikkhā, sā etassa sīlanti sekkho. So hi apariyositasikkhattā
tadadhimuttattā ca ekantena sikkhanasīlo, na pariniṭṭhitasikkho asekkho
viya tattha paṭippassaddhussukko, 1- nāpi vissaṭṭhasikkho pacurajano viya tattha
anadhimutto. Atha vā ariyāya jātiyā tīsu sikkhāsu jāto, tattha vā
bhavoti sekkho. Bhiyyoso mattāyāti pamāṇato uttari, pamāṇaṃ atikkamitvā
adhikataranti attho. Āyasmā hi lakuṇṭakabhaddiyo paṭhamasutte vuttena vidhinā
paṭhamovādena yathānisinnova āsavakkhayaṃ patto. Dhammasenāpati pana tassa taṃ
arahattappattiṃ anāvajjanena ajānitvā "sekkhoyevā"ti maññamāno appaṃ
yācito bahuṃ dadamāno uḷārapuriso viya bhiyyo bhiyyo anekapariyāyena
āsavakkhayāya dhammaṃ kathetiyeva. Āyasmāpi lakuṇṭakabhaddiyo "katakicco dānāhaṃ,
kiṃ iminā ovādenā"ti acintetvā saddhammagāravena pubbe viya sakkaccaṃ
suṇātiyeva. Taṃ disvā bhagavā gandhakuṭiyaṃ nisinnoyeva  buddhānubhāvena yathā
dhammasenāpati tassa kilesakkhayaṃ jānāti, tathā katvā imaṃ udānaṃ udānesi.
Tena vuttaṃ "tena kho pana samayenā"tiādi. Tattha yaṃ vattabbaṃ, taṃ anantarasutte
vuttameva.
    Gāthāyaṃ pana acchecchi vaṭṭanti anavasesato kilesavaṭṭaṃ samucchindi,
chinne ca kilesavaṭṭe kammavaṭṭampi chinnameva. Byagā nirāsanti āsā vuccati
taṇhā, natthi ettha āsāti nirāsaṃ, nibbānaṃ. Taṃ nirāsaṃ visesena
agā adhigatoti byagā. Aggamaggassa adhigatattā puna adhigamakāraṇena vinā
adhigatoti attho. Yasmā taṇhā dukkhasamudayabhūtā, tāya pahīnāya appahīno
nāma kileso natthi, tasmāssa taṇhāpahānaṃ savisesaṃ katvā dassento
"visukkhā saritā na sandatī"ti āha. Tassattho:- catutthasūriyapātubhāvena viya
@Footnote: 1 Ma. paṭippassaddhiyutto

---------------------------------------------------------------------------------------------
page390.
Mahānadiyo catutthamaggañāṇuppādena anavasesato visukkhā visositā taṇhāsaritā
nadī na sandati, ito paṭṭhāya nappavattati. Taṇhā hi "saritā"ti vuccati.
Yathāha:- "saritāni sinehitāni ca somanassāni bhavanti jantuno"ti, 1- "saritā
latā visattikā"ti 2- ca. Chinnaṃ vaṭṭaṃ na vattatīti evaṃ kilesavaṭṭasamucchedena
chinnaṃ vaṭṭaṃ anuppādadhammataṃ avipākadhammatañca āpādanena upacchinnaṃ kammavaṭṭaṃ
na vattati nappavattati. Esevanto dukkhassāti yadetaṃ sabbaso kilesavaṭṭābhāvena 3-
kammavaṭṭassa appavattanaṃ, so āyatiṃ vipākavaṭṭassa ekaṃseneva
anuppādo eva sakalassāpi saṃsāradukkhassa anto paricchedo parivaṭumabhāvoti.
                       Dutiyasuttavaṇṇanā niṭṭhitā.
                           ----------
                        3. Paṭhamasattasuttavaṇṇanā
    [63] Tatiye kāmesūti vatthukāmesu. Ativelanti velaṃ atikkamitvā. Sattāti
ayonisomanasikārabahulatāya vijjamānampi ādīnavaṃ anoloketvā assādameva
saritvā sajjanavasena sattā, āsattā laggāti attho. Rattāti vatthaṃ viya
raṅgajātena cittassa vipariṇāmakaraṇena chandarāgena rattā sārattā. Giddhāti
abhikaṅkhanasabhāvena abhijjhanena giddhā gedhaṃ āpannā. Gadhitāti rāgamucchitā
viya dummocanīyabhāvena tattha paṭibaddhā. Mucchitāti kilesavasena visaññībhūtā viya
anaññakiccā mucchaṃ mohaṃ āpannā. Ajjhopannāti anaññasādhāraṇe viya
katvā gilitvā pariniṭṭhapetvā ṭhitā. Sammattakajātāti kāmesu pātabyataṃ
āpajjantā appasukhavedanāya sammattakā suṭṭhu mattakā jātā.
@Footnote: 1 khu.dha. 25/341/75  2 khu. mahā. 29/14/9 (syā), abhi.saṅ. 34/1236/283
@3 cha.Ma. kilesavaṭṭābhāvato

---------------------------------------------------------------------------------------------
page391.
"sammodakajātā"tipi pāṭho, jātasammodanā uppannapahaṃsāti attho. Sabbehipi padehi
tesaṃ taṇhādhipannataṃyeva vadati. Ettha ca paṭhamaṃ "kāmesū"ti vatvā punapi
"kāmesū"ti vacanaṃ tesaṃ sattānaṃ tadadhimuttidīpanatthaṃ. Tena sabbiriyāpathesu
kāmaguṇasamaṅgino hutvā tadā vihariṃsūti dasseti.
    Tasmiṃ hi samaye ṭhapetvā ariyasāvake sabbe sāvatthivāsino ussavaṃ
ghosetvā yathāvibhavaṃ āpānabhūmiṃ 1- sajjetvā bhuñjantā pivantā āvi ceva raho
ca kāme paribhuñjantā indriyāni paricārentā kāmesu pātabyataṃ āpajjiṃsu.
Bhikkhū sāvatthiyaṃ piṇḍāya carantā tattha tattha gehe ārāmuyyānādīsu ca
manusse ussavaṃ ghosetvā kāmaninne tathā paṭipajjante disvā "vihāraṃ
gantvā saṇhasukhumaṃ dhammaṃ labhissāmā"ti bhagavato etamatthaṃ ārocesuṃ. Tena
vuttaṃ "atha kho sambahulā bhikkhū .pe. Kāmesu viharantī"ti.
    Etamatthaṃ viditvāti etaṃ tesaṃ manussānaṃ āpānabhūmiramaṇīyesu mahāpariḷāhesu
anekānatthānubandhesu ghorāsayhakaṭukapphalesu kāmesu anādīnavadassitaṃ
sabbākārato viditvā kāmānañceva kilesānañca ādīnavavibhāvanaṃ imaṃ udānaṃ
udānesi.
    Tattha kāmesu sattāti vatthukāmesu kilesakāmena rattā mattā sattā
visattā laggā laggitā saṃyuttā. Kāmasaṅgasattāti tāyeva kāmasattiyā vatthukāmesu
rāgasaṅgena ceva diṭṭhimānadosaavijjāsaṅgehi ca sattā āsattā. Saṃyojane
vajjamapassamānāti kammavaṭṭaṃ vipākavaṭṭena, bhavādike vā bhavantarādīhi, satte
vā dukkhehi saṃyojanato bandhanato saṃyojananāmake kāmarāgādikilesajāte
saṃyojanīyesu dhammesu assādānupassitāya vaṭṭadukkhamūlabhāvādikaṃ vajjaṃ dosaṃ
@Footnote: 1 Sī.,Ma. kīḷanabhūmiṃ

---------------------------------------------------------------------------------------------
page392.
Ādīnavaṃ apassantā. Na hi jātu saṃyojanasaṅgasattā, oghaṃ tareyyuṃ vipulaṃ
mahantanti evaṃ ādīnavadassanābhāvena saṃyojanasabhāvesu saṅgesu, saṃyojanasaṅkhātehi
vā saṅgehi tesaṃ visayesu tebhūmakadhammesu sattā vipulavisayatāya anādikālatāya
ca vipulaṃ vitthiṇṇaṃ mahantañca kāmādioghaṃ, saṃsāroghameva vā na kadāci tareyyuṃ,
ekaṃseneva tassa oghassa pāraṃ na gaccheyyunti attho.
                       Tatiyasuttavaṇṇanā niṭṭhitā.
                          -------------
                        4. Dutiyasattasuttavaṇṇanā
    [64] Catutthe andhīkatāti kāsā nāma anandhampi andhaṃ karonti.
Yathāha:-
               "luddho atthaṃ na jānāti       luddho dhammaṃ na passati
                andhatamaṃ tadā hoti          yaṃ lobho sahate naran"ti. 1-
Tasmā kāmena anandhāpi andhā katāti andhīkatā. Sesaṃ anantarasutte vuttanayameva.
Tattha hi manussānaṃ pavatti bhikkhūhi disvā bhagavato ārocitā, idha bhagavatā
sāmaṃyeva diṭṭhāti ayameva viseso. Satthā sāvatthito nikkhamitvā jetavanaṃ
gacchanto antarāmagge aciravatiyaṃ nadiyaṃ macchabandhehi oḍḍitaṃ kuminaṃ pavisitvā
nikkhantuṃ asakkonte  bahū macche passi, tato aparabhāge ekaṃ khīrapakaṃ vacchaṃ
goravaṃ katvā anubandhitvā thaññapipāsāya gīvaṃ pasāretvā mātu antarasatthiyaṃ
mukhaṃ upanentaṃ passi. Atha bhagavā vihāraṃ pavisitvā pāde pakkhāletvā
paññattavarabuddhāsane nisinno pacchimaṃ vatthudvayaṃ purimassa upamānabhāvena
gahetvā imaṃ udānaṃ udānesi.
@Footnote: 1 khu.iti. 25/88/305, khu. mahā. 29/22/17. khu.cūḷa. 30/692/351 (syā)

---------------------------------------------------------------------------------------------
page393.
    Tattha kāmandhāti vatthukāmesu kilesakāmena andhā vicakkhukā katā.
Jālasañchannāti sakaattabhāvaparaattabhāvesu ajjhattikabāhirāyatanesu, tannissitesu
ca dhammesu atītādivasena anekabhedabhinnesu heṭṭhupariyavasena aparāparaṃ uppattiyā
antogadhānaṃ anatthāvahato ca jālabhūtāya taṇhāya sukhumacchiddena jālena
parivuto viya udakarahado sañchannā paliguṇṭhitā ajjhotthaṭā. Taṇhāchadanachāditāti
taṇhāsaṅkhātena chadanena sevālapaṇakena viya udakaṃ chāditā, paṭicchannā
pihitāti attho. Padadvayenāpi kāmacchandanīvaraṇena nivāritaṃ kusalacittācārataṃ
dasseti.
    Pamattabandhunā baddhāti kilesamārena devaputtamārena ca baddhā. Yadaggena
hi kilesamārena baddhā, tadaggena devaputtamārenapi baddhā nāma honti.
Vuttañhetaṃ:-
               "antalikkhacaro pāso       yvāyaṃ carati mānaso
                tena taṃ bādhayissāmi       na me samaṇa mokkhasī"ti. 1-
Namuci kaṇho pamattabandhūti tīṇi mārassa nāmāni. Devaputtamāropi hi kilesamāro
viya anatthena pamatte satte bandhatīti pamattabandhu. "pamattā bandhane
baddhā"tipi 2- paṭhanti. Tattha bandhaneti kāmaguṇabandhaneti attho. Baddhāti
niyamitā. Yathā kiṃ? macchāva kumināmukhe yathā nāma macchabandhakena oḍḍitassa
kuminassa mukhe paviṭṭhā macchā tena baddhā hutvā maraṇaṃ enti pāpuṇanti,
evameva mārena oḍḍitena kāmaguṇabandhanena baddhā ime sattā jarāmaraṇamanventi.
Vaccho khīrapakova mātaraṃ yathā khīrapāyī taruṇavaccho attano mātaraṃ anveti
@Footnote: 1 vi. mahā. 4/33/28, saṃ.sa. 15/151/135  2 Sī.,Ma. pamattabandhane baddhātipi

---------------------------------------------------------------------------------------------
page394.
Anugacchati, na aññaṃ. Evaṃ mārabandhanabaddhā sattā saṃsāre paribbhamantā
maraṇameva anventi anugacchanti, na ajaraṃ amaraṇaṃ nibbānanti adhippāyo.
                       Catutthasuttavaṇṇanā niṭṭhitā.
                          -------------
                     5. Aparalakuṇṭakabhaddiyasuttavaṇṇanā
    [65] Pañcame sambahulānaṃ bhikkhūnaṃ piṭṭhito piṭṭhitoti āyasmā
lakuṇṭakabhaddiyo ekadivasaṃ sambahulehi bhikkhūhi saddhiṃ gāmantarena piṇḍāya
caritvā katabhattakicco pattaṃ vodakaṃ katvā thavikāya pakkhipitvā aṃse laggetvā
cīvaraṃ saṅgharitvā tampi vāmaṃse ṭhapetvā pāsādikena abhikkantena paṭikkantena
ālokitena vilokitena samiñjitena pasāritena okkhittacakkhu iriyāpathasampanno
attano satipaññāvepullaṃ pakāsento viya satisampajaññaṃ sūpaṭṭhitaṃ katvā
samāhitena cittena pade padaṃ nikkhipanto gacchati, gacchanto ca bhikkhūnaṃ pacchato
pacchato gacchati tehi bhikkhūhi asammisso. Kasmā? asaṃsaṭṭhavihāritāya. Apica
tassa āyasmato rūpaṃ paribhūtaṃ paribhavaṭṭhānīyaṃ puthujjanā ohīḷenti. Thero taṃ
jānitvā piṭṭhito piṭṭhito gacchati "mā ime maṃ nissāya apuññaṃ pasaviṃsū"ti.
Evaṃ te bhikkhū ca thero ca sāvatthiṃ patvā vihāraṃ pavisitvā yena bhagavā
tenupasaṅkamanti. Tena vuttaṃ "tena kho pana samayena āyasmā
lakuṇṭakabhaddiyotiādi,
    tattha dubbaṇṇanti virūpaṃ. Tenassa vaṇṇasampattiyā saṇṭhānasampattiyā
ca abhāvaṃ dasseti. Duddasikanti apāsādikadassanaṃ. Tenassa anubyañjanasampattiyā
ākārasampattiyā ca abhāvaṃ dasseti. Okoṭimakanti rassaṃ. Iminā ārohasampattiyā

---------------------------------------------------------------------------------------------
page395.
Abhāvaṃ dasseti. Yebhuyyena bhikkhūnaṃ paribhūtarūpanti puthujjanabhikkhūhi ohīḷitarūpaṃ.
Puthujjanā ekacce chabbaggiyādayo tassa āyasmato guṇaṃ  ajānantā
hatthakaṇṇacūḷikādīsu gaṇhantā parāmasantā kīḷantā paribhavanti, na ariyā
kalyāṇaputhujjanā vā.
    Bhikkhū āmantesīti kasmā āmantesi? therassa guṇaṃ pakāsetuṃ. Evaṃ kira
Bhagavato ahosi "ime bhikkhū mama puttassa mahānubhāvataṃ na jānanti, tena taṃ
paribhavanti, taṃ nesaṃ dīgharattaṃ ahitāya dukkhāya bhavissati, handāhaṃ imassa guṇe
bhikkhūnaṃ pakāsetvā paribhavato naṃ mocessāmī"ti.
    Passatha noti passatha nu. Na ca sā samāpatti sulabharūpā, yā tena
bhikkhunā asamāpannapubbāti rūpasamāpatti arūpasamāpatti brahmavihārasamāpatti
nirodhasamāpatti phalasamāpattīti evaṃ pabhedā sāvakasādhāraṇā yā kāci samāpattiyo
nāma, tāsu ekāpi samāpatti na sulabharūpā, dullabhā, natthiyeva sā tena
lakuṇṭakabhaddiyena bhikkhunā asamāpannapubbā. Etenassa yaṃ vuttaṃ "mahiddhiko
mahānubhāvo"ti, tattha mahiddhikataṃ pakāsetvā idāni mahānubhāvataṃ pakāsetuṃ 1-
"yassa catthāyā"tiādimāha. Taṃ heṭṭhā vuttanayameva. Ettha ca bhagavā "eso
bhikkhave bhikkhū"tiādinā "bhikkhave ayaṃ bhikkhu na yo vā so vā dubbaṇṇo
duddasiko okoṭimakoti bhikkhūnaṃ piṭṭhito piṭṭhito āgacchatīti ca ettakena
na oñātabbo, atha kho mahiddhiko mahānubhāvo, yaṅkiñci sāvakena pattabbaṃ,
sabbantaṃ tena anuppattaṃ, tasmā taṃ pāsāṇacchattaṃ viya garuṃ katvā oloketha, 2-
taṃ vo dīgharattaṃ hitāya sukhāya bhavissatī"ti dasseti.
    Etamatthaṃ viditvāti etaṃ āyasmato lakuṇṭakabhaddiyassa
mahiddhikatāmahānubhāvatādibhedaṃ guṇarāsiṃ sabbākārato jānitvā tadatthadīpakaṃ imaṃ
udānaṃ udānesi.
@Footnote: 1 cha.Ma. dassetuṃ  2 ka. oloketabbaṃ

---------------------------------------------------------------------------------------------
page396.
    Tattha nelaṅgoti elaṃ vuccati doso, nāssa elanti nelaṃ. Kimpana
taṃ? suparisuddhasīlaṃ. 1- Taṃ hi niddosaṭṭhena idha "nelan"ti adhippetaṃ. Taṃ nelaṃ
padhānabhūtaṃ aṅgaṃ etassāti nelaṅgo. So yaṃ "ratho"ti vakkhati, tena sambandho,
tasmā suparisuddhasīlaṅgoti attho. Arahattaphalasīlaṃ hi idhādhippetaṃ. Seto pacchādo
etassāti setapacchādo. Pacchādoti rathassa upari attharitabbakambalādi. So
pana suparisuddhadhavalabhāvena seto vā hoti rattanīlādīsu vā aññataro. Idha
pana arahattaphalavimuttiyā adhippetattā suparisuddhabhāvaṃ upādāya "setapacchādo"ti
vuttaṃ yathā aññatrāpi "ratho sīlaparikkhāro"ti. 2- Eko satisaṅkhāto aro
etassāti ekāro. Vattatīti pavattati. Rathoti therassa attabhāvaṃ sandhāya vadati.
    Anīghanti niddukkhaṃ, khobhavirahitaṃ yānaṃ viya kilesakkhobhavirahitanti attho.
Āyantanti sambahulānaṃ bhikkhūnaṃ piṭṭhito piṭṭhito āgacchantaṃ. Chinnasotanti
pacchinnasotaṃ. Pakatirathassa hi sukhappavattanatthaṃ akkhasīsesu. Nābhiyañca upalittānaṃ
sappitelādīnaṃ soto savanaṃ sandanaṃ hoti, tena so acchinnasoto nāma hoti.
Ayampana chattiṃsāya sotānaṃ anavasesappahīnattā chinnasoto nāma hoti, taṃ
chinnasotaṃ. Natthi etassa bandhananti abandhano. Rathūpattharassa hi akkhena
saddhiṃ niccalabhāvakaraṇatthaṃ bahūni bandhanāni honti, tena so sabandhano.
Ayampana sabbasaṃyojanabandhanānaṃ anavasesato parikkhīṇattā abandhano, taṃ
abandhanaṃ. Passāti bhagavā therassa guṇehi somanassappatto hutvā attānaṃ
vadati.
    Iti satthā āyasmantaṃ lakuṇṭakabhaddiyaṃ arahattaphalasīsena sucakkaṃ, 3- arahatta-
phalavimuttiyā suuttaracchadaṃ, 4- sūpaṭṭhitāya satiyā svāraṃ, kilesaparikhobhābhāvena
@Footnote: 1 Ma. catupārisuddhisīlaṃ  2 saṃ.mahā. 19/4/5
@3 Sī. sacakkaṃ  4 Sī. saguttaracchadaṃ

---------------------------------------------------------------------------------------------
page397.
Aparikhobhaṃ, taṇhūpalepābhāvena anupalepaṃ, saṃyojanādīnaṃ abhāvena abandhanaṃ
suparikkhittaṃ 1- suyuttaṃ ājaññarathaṃ katvā dasseti.
                       Pañcamasuttavaṇṇanā niṭṭhitā.
                          ------------
                       6. Taṇhāsaṅkhayasuttavaṇṇanā
    [66] Chaṭṭhe aññāsikoṇḍaññoti ettha koṇḍaññoti tassa āyasmato
gottato āgatanāmaṃ. Sāvakesu pana sabbapaṭhamaṃ ariyasaccāni paṭivijjhīti bhagavatā
"aññāsi vata bho koṇḍañño"ti 2- vuttaudānavasena thero sāsane
"aññāsikoṇḍañño"tveva paññāyittha. Taṇhāsaṅkhayavimuttinti taṇhā saṅkhīyati
pahīyati etthāti taṇhāsaṅkhayo, nibbānaṃ. Tasmiṃ taṇhāsaṅkhaye vimutti. Taṇhā vā
saṅkhīyati pahīyati etenāti taṇhāsaṅkhayo, ariyamaggo. Tassa phalabhūtā pariyosānabhūtā
vā vimuttīti taṇhāsaṅkhayavimutti, nippariyāyena arahattaphalasamāpatti. Taṃ
paccavekkhamāno nisinno hoti. Ayaṃ hi āyasmā bahulaṃ phalasamāpattiṃ samāpajjati.
Tasmā idhāpi evamakāsi.
    Etamatthaṃ viditvāti etaṃ aññāsikoṇḍaññattherassa aggaphalapaccavekkhaṇaṃ
viditvā tadatthadīpanaṃ imaṃ udānaṃ udānesi.
    Tattha yassa mūlaṃ chamā natthīti yassa ariyapuggalassa attabhāvarukkhamūlabhūtā
avijjā, tassāva patiṭṭhā hetubhūtā āsavanīvaraṇaayonisomanasikārasaṅkhātā chamā
paṭhavī ca natthi aggamaggena samugghātitattā. Paṇṇā natthi kuto latāti natthi
latā kuto paṇṇāti padasambandho. Mānātimānādippabhedā sākhāpasākhādisaṅkhātā
@Footnote: 1 Sī. suparikkhataṃ  2 vi.mahā. 4/17/16, saṃ.mahā. 19/1081/370

---------------------------------------------------------------------------------------------
page398.
Latāpi natthi, kuto eva madappamādamāyāsāṭheyyādipaṇṇānīti attho. Atha vā
paṇṇā natthi kuto latāti rukkhaṅkurassa vaḍḍhamānassa 1- paṭhamaṃ paṇṇāni
nibbattanti. 2- Pacchā sākhāpasākhāsaṅkhātā latāti katvā vuttaṃ. Tattha yassa
ariyamaggabhāvanāya asati uppajjanārahassa attabhāvarukkhassa ariyamaggassa bhāvitattā
yaṃ avijjāsaṅkhātaṃ mūlaṃ, tassa patiṭṭhānabhūtaṃ āsavādi ca natthi. Mūlaggahaṇeneva
cettha mūlakāraṇattā bījaṭṭhāniyaṃ kammaṃ tadabhāvopi gahitoyevāti veditabbo.
Asati ca kammabīje tannimitto viññāṇaṅkuro, viññāṇaṅkuranimittā ca
nāmarūpasaḷāyatanapattasākhādayo na nibbattissantiyeva. Tena vuttaṃ "yassa mūlaṃ
chamā natthi, paṇṇā natthi kuto latā"ti.
    Taṃ dhīraṃ bandhanā muttanti taṃ catubbidhasammappadhānavīriyayogena vijitamārattā
dhīraṃ, tato eva sabbakilesābhisaṅkhārabandhanato muttaṃ. Ko taṃ ninditumarahatīti
ettha tanti nipātamattaṃ. Evaṃ sabbakilesavippamuttaṃ sīlādianuttaraguṇasamannāgataṃ
ko nāma viññujātiko nindituṃ garahituṃ arahati nindānimittasseva abhāvato
devāpi naṃ pasaṃsantīti aññadatthu devā sakkādayo guṇavisesavidū, apisaddena
manussāpi khattiyapaṇḍitādayo pasaṃsanti. Kiñci bhiyyo brahmunāpi pasaṃsito
mahābrahmunāpi aññehipi brahmanāgayakkhagandhabbādīhipi pasaṃsito thomitoyevāti.
                       Chaṭṭhasuttavaṇṇanā niṭṭhitā.
                           -----------
                        7. Papañcakhayasuttavaṇṇanā
    [67] Sattame papañcasaññāsaṅkhāpahānanti papañcenti yattha sayaṃ
uppannā. Taṃ santānaṃ vitthārenti ciraṃ ṭhapentīti papañcā, kilesā. Visesato
rāgadosamohataṇhādiṭṭhimānā. Tathā hi vuttaṃ:-
@Footnote: 1 Sī. patamānassa  2 Sī. nipatanti

---------------------------------------------------------------------------------------------
page399.
           "rāgo papañco doso papañco moho papañco taṇhā
        papañco diṭṭhi papañco māno papañco"ti.
Apica saṅkilesaṭṭho papañcaṭṭho, kacavaraṭṭho papañcaṭṭho. Tattha rāgapapañcassa
subhasaññā nimittaṃ, dosapapañcassa āghātavatthu, mohapapañcassa āsavā,
taṇhāpapañcassa vedanā, diṭṭhipapañcassa saññā, mānapapañcassa vitakko
nimittaṃ. Tehi papañcehi sahagatā saññā papañcasaññā, papañcasaññānaṃ saṅkhā
bhāgā koṭṭhāsā papañcasaññāsaṅkhā. Atthato saddhiṃ nimittehi taṃtaṃpapañcassa
pakkhiyo kilesagaṇo. Saññāgahaṇaṃ cettha tassa nesaṃ sādhāraṇahetubhāvena.
Vuttañhetaṃ "saññānidānā hi papañcasaṅkhā"ti 1- tesaṃ pahānaṃ, tena tena
maggena rāgādikilesānaṃ samucchedananti attho.
    Tadā hi 2- bhagavā atītāsu anekakoṭisatasahassasaṅkhāsu attano jātīsu
anatthassa nimittabhūte kilese imasmiṃ carimabhave ariyamaggena bodhimaṇḍe
savāsane pahīne paccavekkhitvā sattasantānañca kilesacaritaṃ rāgādikilesasaṅkiliṭṭhaṃ
kañjiyapuṇṇalābuṃ viya takkabharitacāṭiṃ viya vasāpītapilotikaṃ viya ca dubbinimociyaṃ
disvā "evaṃ gahanaṃ nāmidaṃ kilesavaṭṭaṃ anādikālabhāvitaṃ mayhaṃ anavasesaṃ pahīnaṃ,
aho suppahīnan"ti uppannapītipāmojjo udānaṃ udānesi. Tena vuttaṃ "atha
kho bhagavā attano papañcasaññāsaṅkhāpahānaṃ viditvā tāyaṃ velāyaṃ imaṃ udānaṃ
udānesī"ti.
    Tattha yassa papañcā ṭhiti ca natthīti yasmā bhagavā attānameva paraṃ viya
katvā niddisati, tasmā yassa aggapuggalassa vuttalakkhaṇā papañcā, tehi katā
saṃsāre ṭhiti  ca natthi. Nettiyaṃ pana "ṭhiti nāma anusayo"ti vuttaṃ. Anusayo hi
@Footnote: 1 khu.su. 25/881/506, khu.mahā. 29/505/337  2 Sī.,ka. tadā kira

---------------------------------------------------------------------------------------------
page400.
Bhavapavattiyā mūlanti. Satte saṃsāre papañcentīti papañcā. "papañcaṭṭhitī"ti ca
pāṭho. Tassattho:- papañcānaṃ ṭhiti vijjamānatā maggena asamucchedo papañcaṭṭhiti,
papañcā eva vā avasiṭṭhakusalākusalavipākānaṃ pavattiyā hetubhāvato vaṭṭassa
ṭhiti papañcaṭṭhiti, sā yassa aggapuggalassa natthi. Sandhānaṃ 1- palighañca vītivattoti
yo bandhanaṭṭhena sandhānasadisattā "sandhānan"ti laddhanāmā taṇhādiṭṭhiyo,
nibbānanagarapavesanisedhanato palighasadisattā palighasaṅkhātaṃ avijjañca vītivatto
savāsanapahānena visesato atikkanto. Apare pana kodhaṃ "sandhānan"ti vadanti,
taṃ na gahetabbaṃ. So hi "parābhisajjanī"ti vuttoti.
    Taṃ nittaṇhaṃ muniṃ carantanti taṃ sabbathāpi taṇhābhāvena nittaṇhaṃ,
ubhayalokamunanato attahitaparahitamunanato ca muniṃ, ekanteneva sabbasattahitatthaṃ
catūhi iriyāpathehi nānāsamāpatticārehi anaññasādhāraṇena ñāṇacārena ca
carantaṃ. Nāvajānāti sadevakopi lokoti sabbo sapaññajātiko sattaloko
sadevakopi sabrahmakopi na kadācipi avajānāti na paribhoti, atha kho ayameva
loke aggo seṭṭho uttamo pavaroti garukaronto sakkaccaṃ pūjāsakkāranirato
hotīti.
                       Sattasuttavaṇṇanā niṭṭhitā.
                            ---------
                        8. Kaccānasuttavaṇṇanā
    [68] Aṭṭhame ajjhattanti ettha ayaṃ ajjhattasaddo "../../bdpicture/cha ajjhattikāni
āyatanānī"tiādīsu 2- ajjhattajjhatte āgato. "ajjhattā dhammā, 3- ajjhattaṃ
vā kāye kāyānupassī"tiādīsu 4- niyakajjhatte. "sabbanimittānaṃ amanasikārā
@Footnote: 1 cha.Ma. sandānaṃ, evamuparipi  2 Ma.u. 14/204/279
@3 abhi.saṅ. 34/20/4  4 dī.mahā. 10/289,374/185,249

Page 401-466.

page401.
Ajjhattaṃ suññataṃ upasampajja viharatī"tiādīsu 1- visayajjhatte, issariyaṭṭhāneti
attho. Phalasamāpatti hi buddhānaṃ issariyaṭṭhānaṃ nāma. "tenānanda bhikkhunā
tasmiṃyeva purimasmiṃ samādhinimitte ajjhattameva cittaṃ saṇṭhapetabban"tiādīsu 2-
gocarajjhatte. Idhāpi gocarajjhatteyeva daṭṭhabbo. Tasmā ajjhattanti gocarajjhattabhūte
kammaṭṭhānārammaṇeti vuttaṃ hoti. Parimukhanti abhimukhaṃ. Sūpaṭṭhitāyāti
suṭṭhu upaṭṭhitāya kāyagatāya satiyā. Satisīsena cettha jhānaṃ vuttaṃ. Idaṃ vuttaṃ
hoti "ajjhattaṃ kāyānupassanāsatipaṭṭhānavasena paṭiladdhaṃ uḷāraṃ jhānaṃ
samāpajjitvā"ti.
    Ayaṃ hi thero bhagavati sāvatthiyaṃ viharante ekadivasaṃ sāvatthiyaṃ piṇḍāya
caritvā pacchābhattaṃ piṇḍapātapaṭikkanto vihāraṃ pavisitvā bhagavato vattaṃ
dassetvā divāṭṭhāne divāvihāraṃ nisinno nānāsamāpattīhi divasabhāgaṃ vītināmetvā
sāyanhasamayaṃ vihāramajjhaṃ otaritvā bhagavati gandhakuṭiyaṃ nisinne "akālo
tāva bhagavantaṃ upasaṅkamitun"ti gandhakuṭiyā avidūre aññatarasmiṃ rukkhamūle
kālaparicchedaṃ katvā yathāvuttaṃ samāpattiṃ samāpajjitvā nisīdi. Satthā taṃ
tathā nisinnaṃ gandhakuṭiyaṃ nisinnoyeva passi. Tena vuttaṃ "tena kho pana
samayena āyasmā mahākaccāno .pe. Sūpaṭṭhitāyā"ti.
    Etamatthaṃ viditvāti etaṃ āyasmato mahākaccānattherassa
satipaṭṭhānabhāvanāvasena adhigatajjhānaṃ pādakaṃ katvā samāpajjanaṃ sabbākārato viditvā
tadatthadīpanaṃ imaṃ udānaṃ udānesi.
    Tattha yassa siyā sabbadā sati, satataṃ, kāyagatā upaṭṭhitāti yassa
āraddhavipassakassa ekadivasaṃ cha koṭṭhāse katvā sabbasmimpi kāle nāmarūpabhedena
@Footnote: 1 Ma.u. 14/187/160  2 Ma.u. 14/188/161

---------------------------------------------------------------------------------------------
page402.
Duvidhepi kāye gatā kāyārammaṇā pañcannaṃ upādānakkhandhānaṃ aniccādisammasanavasena
satataṃ nirantaraṃ sātaccābhiyogavasena 1- sati upaṭṭhitā siyā.
    Ayaṃ kira āyasmā paṭhamaṃ kāyagatāsatikammaṭṭhānavasena jhānaṃ nibbattetvā
taṃ pādakaṃ katvā kāyānupassanāsatipaṭṭhānamukhena vipassanaṃ paṭṭhapetvā arahattaṃ
patto. So aparabhāgepi yebhuyyena tameva jhānaṃ samāpajjitvā vuṭṭhāya
tatheva ca vipassitvā phalasamāpattiṃ samāpajjati. Svāyaṃ yena vidhinā arahattappatto,
taṃ vidhiṃ dassento satthā "yassa siyā sabbadā sati, satataṃ kāyagatā
upaṭṭhitā"ti vatvā tassā upaṭṭhānākāraṃ vibhāvetuṃ "no cassa no ca me
siyā, na bhavissati na ca me bhavissatī"ti āha.
    Tassattho dvidhā veditabbo sammasanato pubbabhāgavasena sammasanakālavasena
cāti. Tesu pubbabhāgavasena tāva. No cassa no ca me siyāti atītakāle mama
kilesakammaṃ no cassa na bhaveyya ce, imasmiṃ paccuppannakāle ayaṃ attabhāvo
no ca me siyā na me uppajjeyya. Yasmā pana me atīte kammakilesā
ahesuṃ, tasmā tannimitto etarahi ayaṃ me attabhāvo pavattati. Na bhavissati na
ca me bhavissatīti imasmiṃ  attabhāve paṭipakkhādhigamena 2- kilesakammaṃ na bhavissati
na uppajjissati me, āyatiṃ vipākavaṭṭaṃ na ca me bhavissati na me pavattissatīti.
Evaṃ kālattaye kammakilesahetukaṃ idaṃ mayhaṃ attabhāvasaṅkhātaṃ khandhapañcakaṃ, na
issarādihetukaṃ, yathā ca mayhaṃ, evaṃ sabbasattānanti sappaccayanāmarūpadassanaṃ
pakāsitaṃ hoti.
    Sammasanakālavasena pana no cassa no ca me siyāti yasmā idaṃ
khandhapañcakaṃ hutvā abhāvaṭṭhena aniccaṃ, abhiṇhaṃ paṭipīḷanaṭṭhena dukkhaṃ,
@Footnote: 1 Sī. saccābhiyovasena  2 Sī.,Ma. paṭipakkhavigamena

---------------------------------------------------------------------------------------------
page403.
Avasavattanaṭṭhena anattā, evaṃ yadi ayaṃ attā nāma nāpi khandhapañcakavinimutto
koci no cassa no ca siyā na bhaveyya, evaṃ sante no ca me siyā mama
santakaṃ nāma kiñci na bhaveyya. Na bhavissatīti attani attaniye 1- bhavitabbaṃ
yathā cidaṃ nāmarūpaṃ etarahi ca atīte ca attattaniyaṃ 2- suññaṃ, evaṃ na
bhavissati na me bhavissati, anāgatepi khandhavinimutto attā nāma na koci na
me bhavissati na pavattissati, tato eva kiñci palibodhaṭṭhāniyaṃ na me bhavissati
āyatimpi attaniyaṃ nāma na me kiñci bhavissatīti. Iminā tīsu kālesu
"ahan"ti gahetabbassa  abhāvato "maman"ti gahetabbassa ca abhāvaṃ dasseti.
Tena catukkoṭikā suññatā pakāsitā hoti.
    Anupubbavihārī tattha soti evaṃ tīsupi kālesu attattaniyaṃ suññataṃ tattha
saṅkhāragate anupassanto anukkamena udayabbayañāṇādivipassanāñāṇesu
uppajjamānesu anupubbavipassanāvihāravasena anupubbavihārī samāno. Kāleneva
tare visattikanti so evaṃ vipassanaṃ matthakaṃ pāpetvā ṭhito yogāvacaro
indriyānaṃ paripākagatakālena vuṭṭhānagāminiyā vipassanāya maggena ghaṭitakālena
ariyamaggassa uppattikālena sakalassa bhavattayassa 3- saṃtananato visattikāsaṅkhātaṃ
taṇhaṃ tareyya, vitaritvā tassā paratīre tiṭṭheyyāti adhippāyo.
    Iti bhagavā aññāpadesena āyasmato mahākaccānassa arahattappattidīpanaṃ
udānaṃ udānesi.
                       Aṭṭhamasuttavaṇṇanā niṭṭhitā.
                         --------------
@Footnote: 1 ka. sati hi attaniyena  2 ka. attaniyaṃ  3 ka. vaṭṭattayassa

---------------------------------------------------------------------------------------------
page404.
                        9. Udapānasuttavaṇṇanā
    [69] Navame mallesūti mallā nāma jānapadino rājakumārā, tesaṃ
nivāso ekopi janapado ruḷhīvasena "mallā"ti vuccati. Tesu mallesu, yaṃ
loke "mallo"ti vuccati. Keci pana "mālesū"ti paṭhanti. Cārikañcaramānoti
aturitacārikāvasena mahāmaṇḍale janapadacārikañcaramāno. Mahatā bhikkhusaṃghenāti
aparicchedaguṇena mahantena samaṇagaṇena. Tadā hi bhagavato  mahābhikkhuparivāro
ahosi. Thūṇaṃ nāma mallānaṃ brāhmaṇagāmoti puratthimadakkhiṇāya disāya
majjhimappadesassa avadhiṭṭhāne malladese thūṇanāmako brāhmaṇabahulatāya
brāhmaṇagāmo, tadavasarīti taṃ avasari, thūṇagāmamaggaṃ sampāpuṇīti attho.
Assosunti suṇiṃsu, sotadvārasampattavacananigghosānusārena jāniṃsūti attho.
Khoti padapūraṇe, avadhāraṇatthe vā nipāto. Tattha avadhāraṇatthena assosuṃyeva,
na tesaṃ savanantarāyo ahosīti vuttaṃ hoti. Padapūraṇena padabyañjanasiliṭṭhattamattameva.
Thūṇeyyakāti thūṇagāmavāsino. Brāhmaṇagahapatikāti ettha brahmaṃ
aṇantīti brāhmaṇā, mante sajjhāyantīti attho. Idameva hi jātibrāhmaṇānaṃ
nibbacanaṃ, ariyā pana bāhitapāpattā "brāhmaṇā"ti vuccanti. Gahapatikāti
khattiyabrāhmaṇe vajjetvā ye keci agāraṃ ajjhāvasantā vuccanti, visesato
vessā. Brāhmaṇā ca gahapatikā ca brāhmaṇagahapatikā.
    Idāni yamatthaṃ te assosuṃ, taṃ  pakāsetuṃ 1- "samaṇo khalu bho gotamotiādi
vuttaṃ. Tattha samitapāpattā "samaṇo"ti veditabbo. Vuttañhetaṃ "samitāssa
honti pāpakā akusalā dhammā"tiādi. 2- Bhagavā ca anuttarena ariyamaggena
sabbaso samitapāPo. Tenassa yathābhuccaguṇādhigatametaṃ nāmaṃ, yadidaṃ samaṇoti.
Khalūti anussavatthe nipāto. Bhoti brāhmaṇajātikānaṃ jātisamudāgataṃ ālapanamattaṃ,
@Footnote: 1 cha.Ma. dassetuṃ  2 Ma.mū. 12/434/380

---------------------------------------------------------------------------------------------
page405.
Vuttampi cetaṃ "bhovādi nāma so hoti, sace hoti sakiñcano"ti. 1- Gotamoti
gottavasena bhagavato parikittanaṃ. Tasmā "samaṇo khalu bho gotamo"ti samaṇo
kira bho gotamagottoti ayamettha attho. Sakyaputtoti idaṃ pana bhagavato
uccākulaparidīpanaṃ. Sakyakulā pabbajitoti saddhāpabbajitabhāvaparidīpanaṃ. Kenaci
pārijuññena anabhibhūto aparikkhīṇaṃyeva taṃ kulaṃ pahāya nekkhammādhigamasaddhāya
pabbajitoti vuttaṃ hoti. Udapānaṃ tiṇassa ca bhusassa ca yāva mukhato pūresunti
pānīyakūpaṃ tiṇena ca bhusena ca mukhappamāṇena vaḍḍhesuṃ, tiṇādīni pakkhipitvā
kūpaṃ pidahiṃsūti attho.
    Tassa kira gāmassa bahi bhagavato āgamanamagge brāhmaṇānaṃ paribhogabhūto
eko udapāno ahosi. Taṃ ṭhapetvā tattha sabbāni kūpataḷākādīni
udakaṭṭhānāni tadā visukkhāni nirudakāni ahesuṃ. Atha thūṇeyyakā ratanattaye
appasannā maccherapakatā bhagavato āgamanaṃ sutvā "sace samaṇo gotamo
sasāvako imaṃ gāmaṃ pavisitvā dvīhatīhaṃ vaseyya, sabbaṃ imaṃ janaṃ attano vacane
ṭhapeyya, tato brāhmaṇadhammo patiṭṭhaṃ na labheyyā"ti tattha bhagavato āsāya
parisakkantā "imasmiṃ gāme aññattha udakaṃ natthi, amuṃ udapānaṃ aparibhogaṃ
karissāma, evaṃ samaṇo gotamo sasāvakasaṃgho 2- imaṃ gāmaṃ na pavisissatī"ti
sammantayitvā sabbe gāmavāsino sattāhassa udakaṃ gahetvā cāṭiādīni
pūretvā udapānaṃ tiṇena ca bhusena ca pidahiṃsu. Tena vuttaṃ "udapānaṃ tiṇassa
ca bhusassa ca yāva mukhato mukhato pūresuṃ, `mā te muṇḍakā samaṇakā pānīyaṃ
apaṃsū'ti".
    Tattha muṇḍakā samaṇakāti muṇḍe 3- "muṇḍā"ti samaṇe 4- "samaṇā"ti
vattuṃ vaṭṭeyya, te pana khuṃsanādhippāyena hīḷentā evamāhaṃsu. Māti paṭisedhe,
@Footnote: 1 khu.dha. 25/396/86  2 cha.Ma. sasāvako  3 Sī.,Ma. muṇḍesu  4 Sī.,Ma. samaṇesu

---------------------------------------------------------------------------------------------
page406.
Mā apaṃsu mā piviṃsūti attho. Maggā okkammāti maggato apasakkitvā.
Etamhāti yo udapāno tehi tathā kato, tameva niddisanto āha. Kimpana
bhagavā tesaṃ brāhmaṇānaṃ taṃ vippakāraṃ anāvajjitvā evamāha "etamhā
udapānā pānīyaṃ pānīyaṃ āharā"ti, udāhu āvajjitvā jānantoti? jānanto
eva bhagavā attano buddhānubhāvaṃ pakāsetvā te dametvā nibbisevane kātuṃ
evamāha, na pānīyaṃ pātukāmo tenevettha mahāparinibbānasutte viya
"pipāsitosmī"ti 1- na vuttaṃ. Dhammabhaṇḍāgāriko pana satthu ajjhāsayaṃ ajānanto
thūṇeyyakehi kataṃ vippakāraṃ ācikkhanto idāni so bhante"tiādimāha.
    Tattha idānīti adhunā, amhākaṃ āgamanavelāyamevāti attho. Eso
bhante udapānoti paṭhanti. Thero dvikkhattuṃ paṭikkhipitvā tatiyavāre "na kho
tathāgatā tikkhattuṃ paccanīkā kātabbā, kāraṇaṃ diṭṭhaṃ bhavissati dīghadassinā"ti
mahārājadattiyaṃ bhagavato pattaṃ gahetvā udapānaṃ agamāsi. Gacchante there
udapāne udakaṃ paripuṇṇaṃ hutvā uttaritvā samantato sandati, sabbaṃ tiṇaṃ
bhusañca upalavitvā sayameva apagacchi. Tena ca sandamānena salilena uparūpari
vaḍḍhantena tasmiṃ gāme sabbeva pokkharaṇīādayo jalāsayā visukkhā paripūriṃsu,
tathā parikhākusubbhaninnādīni ca. Sabbo gāmappadeso mahoghena ajjhotthaṭo
mahāvassakāle viya ahosi. Kumuduppalapadumapuṇḍarīkādīni jalajapupphāni tattha tattha
ubbhijjitvā vikasamānāni udakaṃ sañchādiṃsuṃ. Saresu haṃsakoñcacakkavākakāraṇḍavabakādayo
udakasakuṇikā vassamānā tattha tattha vicariṃsu. Thūṇeyyakā taṃ
mahoghaṃ tathā uttarantaṃ samantato vīcitaraṅgasamākulaṃ pariyantato samuṭṭhahamānaṃ
ruciraṃ pheṇububbuḷakaṃ disvā acchariyabbhutacittajātā evaṃ sammantesuṃ "mayaṃ
samaṇassa gotamassa udakupacchedaṃ kātuṃ vāyamimhā, ayampana mahogho tassa
@Footnote: 1 dī. mahā. 10/191/113

---------------------------------------------------------------------------------------------
page407.
Āgamanakālato paṭṭhāya evaṃ abhivaḍḍhati, nissaṃsayaṃ kho ayaṃ tassa iddhānubhāvo.
Mahiddhiko hi so mahānubhāvo. Ṭhānaṃ kho panetaṃ vijjati, yathā yaṃ mahogho
uṭṭhahitvā amhākaṃ gāmampi otthareyya. Handa mayaṃ samaṇaṃ gotamaṃ upasaṅkamitvā
payirupāsitvā accayaṃ desentā khamāpeyyāmā"ti.
    Te sabbeva ekajjhāsayā hutvā saṃghasaṃghī gaṇībhūtā gāmato nikkhamitvā
yena bhagavā tenupasaṅkamiṃsu. Upasaṅkamitvā appekacce bhagavato pāde sirasā
vandiṃsu, appekacce añjalimpaṇāmesuṃ, appekacce bhagavatā saddhiṃ sammodiṃsu,
appekacce tuṇhībhūtā nisīdiṃsu, appekacce nāmagottaṃ sāvesuṃ, evampana katvā
sabbeva ekamantaṃ nisīditvā idha mayaṃ bho gotama bhoto ceva gotamassa
gotamasāvakānañca udakapaṭisedhaṃ kārayimhā, amukasmiṃ udapāne tiṇañca bhusañca
pakkhipimha. So pana udapāno acetanopi samāno sacetano viya bhoto guṇaṃ
jānanto viya sayameva sabbaṃ tiṇaṃ bhusaṃ apanetvā suvisuddho jāto, sabbopi
cettha ninnappadeso mahatā udakoghena paripuṇṇo ramaṇīyova jāto,
udakūpajīvino sattā parituṭṭhā, mayampana manussāpi samānā bhoto guṇe na
jānimha, ye mayaṃ evaṃ akarimha, sādhu no bhavaṃ gotamo tathā karotu, yathā
ayaṃ mahogho imaṃ gāmaṃ na otthareyya, accayo no accagamā yathābālaṃ, taṃ no
bhavaṃ gotamo accayaṃ paṭiggaṇhātu anukampaṃ upādāyā"ti accayaṃ desesuṃ. Bhagavāpi
"taggha tumhe accayo accagamā yathābālaṃ, taṃ vo mayaṃ paṭiggaṇhāma, āyatiṃ
saṃvarāyā"ti tesaṃ accayaṃ paṭiggahetvā pasannacittataṃ ñatvā uttari ajjhāsayānurūpaṃ
dhammaṃ desesi. Te bhagavato dhammadesanaṃ sutvā pasannacittā saraṇādīsu
patiṭṭhitā bhagavantaṃ vanditvā padakkhiṇaṃ katvā pakkamiṃsu. Tesampana āgamanato
puretaraṃyeva āyasmā ānando taṃ pāṭihāriyaṃ disvā acchariyabbhutacittajāto

---------------------------------------------------------------------------------------------
page408.
Pattena pānīyaṃ ādāya bhagavato upanāmetvā taṃ pavattiṃ ārocesi. Tena
vuttaṃ "evaṃ bhanteti kho āyasmā ānando"tiādi.
    Tattha mukhato ovamitvāti sabbantaṃ tiṇādiṃ mukhena chaḍḍetvā.
Vissandanto maññeti pubbe dīgharajjukena udapānena ussiñcitvā
gahetabbaudakogho bhagavato pattaṃ gahetvā therassa gatakāle mukhena vissandanto
viya samatittiko kākapeyyo hutvā aṭṭhāsi. Idañca therassa gatakāle
udakappavattiṃ sandhāya vuttaṃ. Tato paraṃ pana pubbe vuttanayena tasmiṃ gāme
sakalaṃ ninnaṭṭhānaṃ udakena paripuṇṇaṃ ahosīti. Ayampaniddhi na buddhānaṃ
adhiṭṭhānena, nāpi devānubhāvena, atha kho bhagavato puññānubhāvena
parittadesanatthaṃ rājagahato vesāligamane viya. Keci pana "thūṇeyyakānaṃ bhagavati
pasādajananatthaṃ tesaṃ atthakāmāhi devatāhi katan"ti. Apare "udapānassa
heṭṭhā vasanakanāgarājā evamakāsī"ti sabbantaṃ akāraṇaṃ yathā bhagavato
puññānubhāveneva tathā udakuppattiyā paridīpitattā.
    Etamatthaṃ viditvāti etaṃ adhiṭṭhānena vinā attanā icchitanipphattisaṅkhātaṃ
atthaṃ sabbākārato viditvā tadatthadīpanaṃ imaṃ udānaṃ udānesi.
    Tattha kiṃ kayirā udapānena, āpā ce sabbadā siyunti yassa sabbakālaṃ
sabbattha ca āpā ce yadi siyuṃ yadi upalabbheyyuṃ yadi ākaṅkhāmattapaṭibaddho,
tesaṃ lābho, tena udapānena kiṃ kayirā kiṃ kareyya, kiṃ payojananti attho.
Taṇhāya mūlato chetvā, kissa pariyesanañcareti yāya taṇhāya vinibaddhā
sattā akatapuññā hutvā icchitālābhadukkhena vihaññanti, tassā taṇhāya
mūlaṃ, mūle vā chinditvā ṭhito mādiso sabbaññū buddho kissa kena
kāraṇena pānīyapariyesanaṃ, 1- aññaṃ vā paccayapariyesanaṃ careyya. "mūlato
@Footnote: 1 ka. udakapariyesanaṃ

---------------------------------------------------------------------------------------------
page409.
Chettā"tipi paṭhanti, taṇhāya mūlaṃ mūleyeva vā 1- chedakoti attho. Atha vā
mūlato chettāti mūlato paṭṭhāya taṇhāya chedako. Idaṃ vuttaṃ hoti:- yo
bodhiyā mūlabhūtamahāpaṇidhānato paṭṭhāya aparimitaṃ sakalaṃ puññasambhāraṃ attano
acintetvā lokahitatthameva pariṇāmanavasena paripūrento mūlato pabhuti taṇhāya
chettā, so taṇhāhetukassa icchitālābhassa abhāvato kissa kena kāraṇena
udakapariyesanaṃ careyya, ime pana thūṇeyyakā andhabālā imaṃ kāraṇaṃ ajānantā
evamakaṃsūti.
                       Navamasuttavaṇṇanā niṭṭhitā.
                          -------------
                       10. Udenasuttavaṇṇanā 2-
    [70] Dasame rañño udenassāti 3- udenassa nāma rañño, yo
"vajjirājā"tipi vuccati. Uyyānagatassāti uyyānakīḷanatthaṃ uyyānaṃ gatassa.
Anādare hi idaṃ sāmivacanaṃ, "antepuran"ti pana padaṃ apekkhitvā sambandhepetaṃ
sāmivacanaṃ hoti. Kālaṅkatānīti aggidaḍḍhāni hutvā matāni honti. Sāmāvatīpamukhānīti
ettha kā panāyaṃ sāmāvatī, kathañca daḍḍhāti? vuccate, bhaddavatiyaṃ seṭṭhino
dhītā ghosakaseṭṭhinā dhītuṭṭhāne ṭhapitā pañcasataitthiparivārā rañño udenassa
aggamahesī mettāvihārabahulā ariyasāvikā sāmāvatī nāma. Ayamettha saṅkhepo,
vitthārato pana ādito paṭṭhāya sāmāvatiyā uppattikathā dhammapadavatthumhi
vuttanayena veditabbā. Māgaṇḍiyassa nāma brāhmaṇassa dhītā attano
mātāpitūnaṃ:-
@Footnote: 1 Ma. mūlassa vā  2 cha.Ma. utenasutta...  3 cha.Ma. utena... evamuparipi

---------------------------------------------------------------------------------------------
page410.
               "disvāna taṇhaṃ aratiṃ ragañca
                nāhosi chando api methunasmiṃ
                kimevidaṃ muttakarīsapuṇṇaṃ
                pādāpi naṃ samphusituṃ na icche"ti 1-
bhagavatā desitaṃ imaṃ gāthaṃ sutvā satthari baddhāghātā māgaṇḍiyā aparabhāge
raññā udenena mahesiṭṭhāne ṭhapitā bhagavato kosambiṃ upagatabhāvaṃ,
sāmāvatīpamukhānañca pañcannaṃ itthisatānaṃ upāsikābhāvaṃ ñatvā "āgato nāma
samaṇo gotamo imaṃ nagaraṃ, idānissa kattabbaṃ jānissāmi, imāpi tassa
upaṭṭhāyikā, imāsampi sāmāvatīpamukhānañca kattabbaṃ jānissāmī"ti anekehi
pariyāyehi tathāgatassa etāsañca anatthaṃ kātuṃ vāyamitvāpi asakkontī
punekadivasaṃ raññā sadadhiṃ uyyānakīḷaṃ gacchantī cūḷapitu sāsanaṃ pahiṇi
"sāmāvatiyā pāsādaṃ gantvā dussakoṭṭhāgāratelakoṭṭhāgārāni vivarāpetvā
dussāni telacāṭīsu temetvā thambhe veṭhetvā tā sabbā ekato katvā
dvāraṃ pidahitvā bahi yantaṃ datvā daṇḍadīpikāhi gehe aggiṃ dadamāno
otaritvā gacchatū"ti.
    Taṃ sutvā so pāsādaṃ abhiruyha koṭṭhāgārāni vivaritvā vatthāni
telacāṭīsu temetvā thambhe veṭhetuṃ ārabhi. Atha naṃ sāmāvatīpamukhā itthiyo
"kiṃ etaṃ cūḷapitā"ti vadantiyo upasaṅkamiṃsu. "ammā rājā daḷhīkammatthāya 2-
ime thambhe telapilotikāhi veṭhāpeti, 3- rājagehe nāma suyuttaduyuttaṃ dujjānaṃ,
mā me santike hothā"ti vatvā tā āgatā gabbhesu pavesetvā dvārāni
pidahitvā bahi yantakaṃ datvā ādito paṭṭhāya aggiṃ dadanto 4- otari.
@Footnote: 1 khu.su. 25/842/498  2 Ma. balikammatthāya
@3 cha.Ma. bandhāpeti  4 cha.Ma. dento

---------------------------------------------------------------------------------------------
page411.
Sāmāvatī tāsaṃ ovādaṃ adāsi "ammā anamatagge saṃsāre vicarantīnaṃ evameva
agginā jhāmattabhāvānaṃ buddhañāṇenapi paricchedo na sukaro, appamattā
hothā"ti. Tā satthu santike dhammaṃ sutvā adhigataphalāya 1- viññātasatthusāsanāya 2-
khujjuttarāya ariyasāvikāya sekkhapaṭisambhidappattāya satthārā desitaniyāmeneva
dhammaṃ desentiyā santike sotāpattiphalamadhigatā antarantarā kammaṭṭhānamanasikārena
yuttappayuttā gehe jhāyante vedanāpariggahakammaṭṭhānaṃ manasikarontiyo kāci
dutiyaphalaṃ, kāci tatiyaphalaṃ pāpuṇitvā kālamakaṃsu. Atha bhikkhū kosambiyaṃ piṇḍāya
carantā taṃ pavattiṃ ñatvā pacchābhattaṃ bhagavato ārocetvā tāsaṃ abhisamparāyaṃ
pucchiṃsu. Bhagavā ca tāsaṃ ariyaphalādhigamaṃ bhikkhūnaṃ abhāsi. Tena vuttaṃ "tena kho
pana samayena rañño udenassa .pe. Anipphalā kālaṅkatā"ti.
    Tattha anipphalāti na nipphalā, sampattasāmaññaphalā eva kālaṅkatā.
Tā pana phalāni paṭilabhantiyo sāmāvatiyā:-
               "ārambhatha nikkamatha        yuñjatha buddhasāsane
                dhunātha maccuno senaṃ      naḷāgāraṃva kuñjaro.
                Yo imasmiṃ dhammavinaye     appamatto vihassati
                pahāya jātisaṃsāraṃ        dukkhassantaṃ karissatī"ti 3-
gāthāhi ovadiyamānā vedanāpariggahakammaṭṭhānaṃ manasikarontiyo vipassitvā
dutiyatatiyaphalāni paṭilabhiṃsu. Khujjuttarā pana āyusesassa atthitāya, pubbe
tādisassa kammassa akatattā ca tato pāsādato bahi ahosi. "dasayojanantare
pakkāmī"ti ca paṭhanti. 4- Atha bhikkhū dhammasabhāyaṃ kathaṃ samuṭṭhāpesuṃ "āvuso
ananucchavikaṃ 5- vata ariyasāvikānaṃ evarūpaṃ maraṇan"ti. Satthā āgantvā
@Footnote: 1 Ma. āgataphalāya     2 cha.Ma. viññātasāsanāya
@3 saṃ.sa. 15/185/188, khu.thera. 26/256/311
@4 cha.Ma. vadanti       5 Sī. acchariyaṃ

---------------------------------------------------------------------------------------------
page412.
"kāyanuttha bhikkhave etarahi kathāya sannisinnā"ti pucchitvā "imāya nāmā"ti
vutte "bhikkhave yadipi tāsaṃ imasmiṃ attabhāve ayuttaṃ, pubbe katakammassa pana
yuttameva tāhi laddhan"ti vatvā tehi yācito atītaṃ āhari.
    Atīte bārāṇasiyaṃ brahmadatte rajjaṃ kārente aṭṭha paccekabuddhā
rañño nivesane nibaddhaṃ bhuñjanti. Pañcasatā itthiyo te upaṭṭhahanti.
Tesu satta janā himavantaṃ gacchanti, eko nadītīrasamīpe ekasmiṃ tiṇagahane
samāpattiyā nisīdati. Athekadivasaṃ rājā paccekabuddhesu gatesu tāhi itthīhi
saddhiṃ udakakīḷaṃ kīḷitukāmo tattha gato. Tā itthiyo divasabhāgaṃ udake kīḷitvā
sītapīḷitā visibbitukāmā taṃ tiṇagahanaṃ upari visukkhatiṇasañchannaṃ "tiṇarāsī"ti
saññāya parivāretvā ṭhitā aggiṃ datvā tiṇesu jhāyitvā patantesu paccekabuddhaṃ
disvā "rañño paccekabuddho jhāyati, taṃ rājā ñatvā amhe nāsessati,
sudaḍḍhaṃ naṃ karissāmā"ti sabbā ito cito ca dāruādīni āharitvā tassa
upari rāsiṃ katvā ālimpetvā "idāni jhāyissatī"ti pakkamiṃsu. Tā paṭhamaṃ
asañcetanikā hutvā idāni kammunā bajjhiṃsu. Paccekabuddhampana antosamāpattiyaṃ
sace dārūnaṃ sakaṭasahassampi āharitvā ālimpentā usumākāramattampi gāhetuṃ
na sakkonti, tasmā so sattame divase uṭṭhāya yathāsukhaṃ agamāsi. Tā tassa
kammassa katattā bahūni vassasahassāni bahūni vassasatasahassāni niraye paccitvā
tasseva kammassa vipākāvasesena attabhāvasate imināva niyāmena gehe
jhāyamāne jhāyiṃsu. Idaṃ tāsaṃ pubbakammaṃ.
    Yasmā pana tā imasmiṃ attabhāve ariyaphalāni sacchākaṃsu, ratanattayaṃ
payirupāsiṃsu  tasmā tattha anāgāminiyo suddhāvāsesu uppannā, itarā kāci
tāvatiṃsesu, kāci yāmesu, kāci tusitesu, kāci nimmānaratīsu, kāci
paranimmitavasavattīsu uppannā.

---------------------------------------------------------------------------------------------
page413.
    Rājāpi kho udeno "sāmāvatiyā gehaṃ kira jhāyatī"ti sutvā vegena
āgacchantopi taṃ padesaṃ tāsu daḍḍhāsuyeva sampāpuṇi. Āgantvā ca pana 1-
gehaṃ nibbāpetvā uppannabalavadomanasso māgaṇḍiyāya tathā kāritabhāvaṃ
upāyena ñatvā ariyasāvikāsu katāparādhakammunā codiyamāno tassā rājāṇaṃ
kāresi saddhiṃ ñātakehi. Evaṃ sā saparijanā samittabandhavā anayabyasanaṃ pāpuṇi.
    Etamatthaṃ viditvāti etaṃ sāmāvatīpamukhānaṃ tāsaṃ itthīnaṃ aggimhi
anayabyasanāpattihetuṃ, māgaṇḍiyāya ca samittabandhavāya rājāṇāya
anayabyasanāpattinimittaṃ sabbākārato viditvā tadatthadīpanaṃ imaṃ udānaṃ udānesi.
    Tattha mohasambandhano loko, bhabbarūpova dissatīti yo idha sattaloko
bhabbarūpova hetusampanno viya hutvā dissati, sopi mohasambandhano mohena
paliguṇṭhito attahitāhitaṃ ajānanto hite na paṭipajjati, ahitaṃ dukkhāvahaṃ
bahuñca apuññaṃ ācināti. "bhavarūpova dissatī"tipi pāṭho. Tassattho:- ayaṃ
loko mohasambandhano mohena paliguṇṭhito, tato eva bhavarūpova sassatasabhāvo
viyassa attā dissati, ajarāmaro viya upaṭṭhāti, yena pāṇātipātādīni
akattabbāni karoti.
    Upadhibandhano bālo, tamasā parivārito. Sassatoriva khāyatīti na kevalañca
mohasambandhano eva, apica kho upadhibandhanopi 2- ayaṃ andhabālakāloko
avijjātamasā parivārito. Idaṃ vuttaṃ hoti:- yena ñāṇena aviparītaṃ kāme
ca khandhe ca "aniccā dukkhā vipariṇāmadhammā"ti passeyya, tassa abhāvato
yasmā bālo andhaputhujjano añāṇatamasā samantato vārito 3- nivuto, tasmā
so kāmūpadhi kilesūpadhi khandhūpadhīti imesaṃ upadhīnaṃ vasena ca upadhibandhano, tato
@Footnote: 1 cha.Ma. āgantvā pana  2 Sī. upadhisambandhanopi  3 cha.Ma. parivārito

---------------------------------------------------------------------------------------------
page414.
Eva cassa sopadhissa passato sassato viya nicco sabbakālabhāvī viya khāyati.
"asassatiriva khāyatī"tipi pāṭho. Tassattho:- attā sabbakālaṃ vijjati upalabbhatīti
añño asassati aniccoti lokassa so upadhi micchābhinivesavasena ekadeso
viya khāyati, upaṭṭhahatīti attho, rakāro hi padasandhikaro. Passato natthi
kiñcananti yo pana saṅkhāre pariggahetvā aniccādivasena vipassati, tasseva
vipassanāpaññāsahitāya maggapaññāya yathābhūtaṃ passato jānato paṭivijjhato
rāgādikiñcanaṃ natthi, yena saṃsāre baddho bhaveyya. 1- Tathā apassanto eva hi
avijjātaṇhādiṭṭhiādibandhanehi saṃsāre baddho siyāti adhippāyo.
                       Dasamasuttavaṇṇanā niṭṭhitā.
                       Niṭṭhitā ca cūḷavaggavaṇṇanā.
                         --------------
@Footnote: 1 cha.Ma. saṃsāre bajjheyya

---------------------------------------------------------------------------------------------
page415.
                         8. Pāṭaligāmiyavagga
                    1. Paṭhamanibbānapaṭisaṃyuttasuttavaṇṇanā
    [71] Pāṭaligāmiyavaggassa paṭhame nibbānapaṭisaṃyuttāyāti amatadhātusannissitāya
asaṅkhatāya dhātuyā pavedanavasena pavattāya. Dhammiyā kathāyāti
dhammadesanāya. Sandassetīti sabhāvasarasalakkhaṇato nibbānaṃ dasseti. Samādapetīti
tameva atthaṃ te bhikkhū gaṇhāpeti. Samuttejetīti tadatthaggahaṇe ussāhaṃ
janento tejeti joteti. Sampahaṃsetīti nibbānaguṇehi sammadeva sabbappakārehi
toseti.
    Atha vā sandassetīti "so sabbasaṅkhārasamatho sabbūpadhipaṭinissaggo
taṇhakkhayo virāgo nirodho"tiādinā 1- nayeneva sabbathā 2- tena tena pariyāyena
tesaṃ tesaṃ ajjhāsayānurūpaṃ sammā dasseti. Samādapetīti "iminā ariyamaggena
taṃ adhigantabban"ti adhigamapaṭipadāya saddhiṃ tattha bhikkhū ninnapoṇapabbhāre
karonto sammā ādapeti gaṇhāpeti. Samuttejetīti etaṃ dukkaraṃ durabhisambhavanti
"mā sammāpaṭipattiyaṃ pamādaṃ antarāvosānaṃ āpajjatha, upanissayasampannassa
vīriyavato nayidaṃ dukkaraṃ, tasmā sīlavisuddhiādivisuddhipaṭipadāya uṭṭhahatha
ghaṭayatha vāyamathā"ti 3- nibbānādhigamāya ussāheti, tattha vā cittaṃ vodapeti.
Sampahaṃsetīti "madanimmadano pipāsavinayo ālayasamugghāto"ti, 4- rāgakkhayo dosakkhayo
mohakkhayoti, 5- asaṅkhatanti, 6- amataṃ santantiādinā 7- ca anekapariyāyena 8-
@Footnote: 1 vi.mahā. 4/7/7/, Ma.mū. 12/281/242, Ma.Ma. 13/337/319  2 Ma. sabbattha
@3 cha.Ma. vāyameyyāthāti  4 aṅ. catukka. 21/34/39, khu.iti. 25/90/308
@5 saṃ.saḷā. 18/674/441 (syā), khu.iti. 25/44/266
@6 saṃ.saḷā. 18/674(366)/441 (syā)
@7 Ma. padaṃ santanti, cha. amatañcasantanti,  saṃ.saḷā. 18/751(409)/453 (syā)
@8 Sī.,Ma. anekapariyāyena hi

---------------------------------------------------------------------------------------------
page416.
Nibbānānisaṃsappakāsanena tesaṃ bhikkhūnaṃ cittaṃ tosento hāsento sampahaṃseti
samassāseti.
    Tedhāti bhikkhū aṭṭhiṃ katvāti "atthi kiñci ayaṃ no attho adhigantabbo"ti
evaṃ sallakkhetvā tāya desanāya atthikā hutvā. Manasikatvāti citte ṭhapetvā
anaññavihitā taṃ desanaṃ attano cittagatameva katvā. Sabbaṃ cetaso
samannāharitvāti sabbena kārakacittena ādito paṭṭhāya yāva pariyosānā
desanaṃ āvajjitvā, taggatameva ābhogaṃ katvāti attho. Atha vā sabbaṃ cetaso 1-
samannāharitvāti sabbasmā cittato desanaṃ sammā anu anu āharitvā. Idaṃ
vuttaṃ hoti:- desentassa yehi cittehi desanā katā, sabbasmā cittato
pavattaṃ desanaṃ bahi gantuṃ adento sammā aviparītaṃ anu anu āharitvā
attano cittasantānaṃ ānetvā 2- yathādesitadesitaṃ desanaṃ suṭṭhu upadhāretvā.
Ohitasotāti avahitasotā, suṭṭhu ṭhapitasotā. Ohitasotāti vā avikkhittasotā.
Tameva upalabbhamānopi 3- hi savane avikkhepo satisaṃvaro viya cakkhundriyādīsu 4-
sotindriyepīti vattabbataṃ arahatīti. 4- Ettha ca "aṭṭhikatvā"tiādīhi catūhipi
padehi padehi tesaṃ bhikkhūnaṃ tapparabhāvato savane ādaradīpanena sakkaccasavanaṃ
dasseti,
    etamatthaṃ viditvāti etaṃ tesaṃ bhikkhūnaṃ tassā nibbānapaṭisaṃyuttāya
dhammakathāya savane ādarakāritaṃ sabbākārato viditvā. Imaṃ udānanti imaṃ
nibbānassa tabbidhuradhammadesanāmukhena paramatthato vijjamānabhāvavibhāvanaṃ udānaṃ
udānesi.
@Footnote: 1 Sī. sabbacetaso  2 cha.Ma. āharitvā
@3 Sī. upalabhamānopi  4-4 cha.Ma. sotindriyepi vattumarahatīti

---------------------------------------------------------------------------------------------
page417.
   Tattha atthīti vijjati, paramatthato upalabbhatīti attho. Bhikkhaveti tesaṃ bhikkhūnaṃ
ālapanaṃ. Nanu ca udānaṃ nāma pītisomanassasamuṭṭhāpito vā dhammasaṃvegasamuṭṭhāpito vā
dhammapaṭiggāhakanirapekkho udāhāro, tathā ceva ettakesu suttesu āgataṃ, idha kasmā
bhagavā udānento te bhikkhū āmantesīti? tesaṃ bhikkhūnaṃ saññāpanatthaṃ.
Nibbānapaṭisaṃyuttaṃ hi bhagavā tesaṃ bhikkhūnaṃ dhammaṃ desetvā nibbānaguṇānussaraṇena
uppannapītisomanasso udānaṃ udānesi. Idha nibbānavajjo sabbo sabhāvadhammo
paccayāyattavuttikova upalabbhati, na paccayanirapekkho. Ayampana nibbānadhammo
katamapaccaye upalabbhatīti tesaṃ bhikkhūnaṃ cetoparivitakkamaññāya te ca saññāpetukāmo
"atthi bhikkhave tadāyatanan"tiādimāha, na ekantatova te paṭiggāhake katvāti
veditabbaṃ. Tadāyatananti taṃ kāraṇaṃ, dakāro padasandhikaro. Nibbānaṃ hi
maggaphalañāṇādīnaṃ ārammaṇapaccayabhāvato rūpādīni viya cakkhuviññāṇādīnaṃ
ārammaṇapaccayabhūtānīti kāraṇaṭṭhena "āyatanan"ti vuccati. Ettāvatā ca bhagavā
tesaṃ bhikkhūnaṃ asaṅkhatāya dhātuyā paramatthato atthibhāvaṃ pavedesi.
    Tatrāyaṃ dhammanvayo:- idha saṅkhatadhammānaṃ vijjamānattā asaṅkhatāyapi
dhātuyā bhavitabbaṃ tappaṭipakkhattā sabhāvadhammānaṃ. Yathā hi dukkhe vijjamāne
tappaṭipakkhabhūtaṃ sukhampi vijjatiyeva, tathā uṇhe vijjamāne sītampi vijjati,
pāpadhammesu vijjamānesu kalyāṇadhammāpi vijjanti eva. Vuttañhetaṃ:-
            "yathāpi dukkhe vijjante       sukhaṃ nāmapi vijjati
             evaṃ bhave vijjamāne        vibhavo icchitabbako.
             Yathāpi uṇhe vijjante       aparaṃ vijjati sītalaṃ
             evaṃ tividhaggi vijjante       nibbānaṃ icchitabbakaṃ.
             Yathāpi pāpe vijjante       kalyāṇampi vijjati
             evameva jāti vijjante      ajātimpi icchitabbakā"tiādi. 1-
@Footnote: 1 khu. buddha. 33/10-12/448

---------------------------------------------------------------------------------------------
page418.
Apica nibbānassa paramatthato atthibhāvavicāraṇaṃ 1- parato āvibhavissati.
    Evaṃ bhagavā asaṅkhatāya dhātuyā paramatthato atthibhāvaṃ sammukhena dassetvā
idāni tabbidhuradhammāpohanamukhenassa 2- sabhāvaṃ dassetuṃ "yattha neva paṭhavī na
āpo"tiādimāha. Tattha yasmā nibbānaṃ sabbasaṅkhāravidhurasabhāvaṃ yathā saṅkhatadhammesu
katthaci natthi, tathā tatthapi sabbe saṅkhatadhammā. Na hi saṅkhatāsaṅkhatadhammānaṃ
samodhānaṃ sambhavati. Tatrāyaṃ atthavibhāvanā:- yattha yasmiṃ nibbāne yassaṃ
asaṅkhatadhātuyaṃ neva kakkhaḷalakkhaṇā paṭhavīdhātu atthi, na paggharaṇalakkhaṇā
āpodhātu, na uṇhalakkhaṇā tejodhātu, na vitthambhanalakkhaṇā vāyodhātu atthi.
Iti cātumahābhūtābhāvavacanena yathā sabbassapi upādārūpassa abhāvo vutto hoti
tannissitattā. Evaṃ anavasesato kāmarūpabhavassa tattha abhāvo vutto hoti
tadāyattavuttibhāvato. Na hi mahābhūtanissayena vinā pañcavokārabhavo ekavokārabhavo
vā sambhavatīti.
    Idāni arūpasabhāvattepi nibbānassa arūpabhavapariyāpannānaṃ dhammānaṃ
tattha abhāvaṃ dassetuṃ "na ākāsānañcāyatanaṃ .pe. Na nevasaññānāsaññāyatanan"ti
vuttaṃ. Tattha na ākāsānañcāyatananti saddhiṃ ārammaṇena
kusalavipākakiriyabhedo tividhopi ākāsānañcāyatanacittuppādo natthīti attho.
Sesesupi eseva nayo. Yadaggena ca nibbāne kāmalokādīnaṃ abhāvo hoti,
tadaggena tattha idhalokaparalokānampi abhāvoti āha "na ayaṃ loko na
paraloko"ti. Tassattho:- yvāyaṃ "itthattaṃ diṭṭhadhammo idhaloko"ti ca
laddhavohāro khandhādiloko, yo ca "tato aññathā paro abhisamparāyo"ti ca
laddhavohāro khandhādiloko, tadubhayampi tattha natthīti. Na ubho candimasūriyāti
yasmā rūpagate sati tamo nāma siyā, tamassa ca vidhamanatthaṃ candimasūriyehi
@Footnote: 1 Sī. atthibhāvavivaraṇaṃ  2 Sī...... dhammāmohamukhenassa

---------------------------------------------------------------------------------------------
page419.
Vattitabbaṃ. Sabbena sabbaṃ pana yattha rūpagatameva natthi kuto tattha tamo.
Tamassa vā vidhamanā 1- candimasūriyā, tasmā candimā sūriyo cāti ubhopi tattha
nibbāne natthīti attho. Iminā ālokasabhāvataṃyeva nibbānassa dasseti.
    Ettāvatā ca anabhisametāvīnaṃ bhikkhūnaṃ anādimatisaṃsāre supinantepi
ananubhūtapubbaṃ paramatthagambhīraṃ 2- atiduddasaṃ saṇhasukhumaṃ atakkāvacaraṃ accantasantaṃ
paccattavedanīyaṃ 3- atipaṇītaṃ amataṃ nibbānaṃ vibhāvento paṭhamaṃ tāva "atthi
bhikkhave tadāyatanan"ti tassa atthibhāvā tesaṃ añāṇādīni apanetvā "yattha
neva paṭhavī .pe. Na ubho candimasūriyā"ti tadaññadhammāpohanamukhena taṃ vibhāveti
dhammarājā. Tena paṭhavīādisabbasaṅkhatadhammavidhurasabhāvā yā asaṅkhatā dhātu, taṃ
nibbānanti dīpitaṃ hoti. Tenevāha "tatrāpāhaṃ bhikkhave neva āgatiṃ vadāmī"ti.
    Tattha tatrāti tasmiṃ. Apisaddo samuccaye. Ahaṃ bhikkhave yattha 4-
saṅkhārappavatte kutoci kassaci āgatiṃ na vadāmi yathāpaccayaṃ tattha dhammamattassa
uppajjanato. Evaṃ tasmimpi āyatane nibbāne kutoci āgatiṃ āgamanaṃ neva
vadāmi āgantabbaṭṭhānatāya abhāvato. Na gatinti katthaci gamanaṃ na vadāmi
gantabbaṭṭhānatāya abhāvato. Na hi tattha sattānaṃ ṭhapetvā ñāṇena ārammaṇakaraṇaṃ
āgatigatiyo sambhavanti, nāpi ṭhiticutūpapattiyo vadāmi. "tadāpahan"ti 5- pāḷi.
Tassattho:- tampi āyatanaṃ gāmantarato gāmantaraṃ viya anāgantabbatāya na
āgati, na gantabbatāya na gati, paṭhavīpabbatādi viya apatiṭṭhānatāya na ṭhiti,
apaccayattā vā uppādābhāvo, tato amatasabhāvattā cavanābhāvo,
uppādanirodhābhāvato ceva tadubhayaparicchinnāya ṭhitiyā ca abhāvato na ṭhitiṃ na cutiṃ na
upapattiṃ vadāmi. Kevalaṃ pana taṃ arūpasabhāvattā apaccayattā ca na katthaci patiṭṭhitanti
@Footnote: 1 Sī. viddhaṃsakā  2 cha.Ma. paramagambhīraṃ  3 cha.Ma. paṇḍitavedanīyaṃ
@4 ka. yathā  5 Ma. na tadāpahantipi

---------------------------------------------------------------------------------------------
page420.
Appatiṭṭhaṃ. Tattha pavattābhāvato pavattappaṭipakkhato ca appavattaṃ. Arūpasabhāvattepi
vedanādayo viya kassacipi ārammaṇassa anālambanato upatthambhanirapekkhato ca
anārammaṇameva taṃ "āyatanan"ti vuttaṃ nibbānaṃ. Ayañca evasaddo appatiṭṭhameva
appavattamevāti padadvayenapi yojetabbo. Esevanto dukkhassāti yadidaṃ
"appatiṭṭhan"tiādīhi vacanehi vaṇṇitaṃ thomitaṃ yathāvuttalakkhaṇaṃ nibbānaṃ,
eso eva sakalassa vaṭṭadukkhassa anto pariyosānaṃ tadadhigame sati
sabbadukkhābhāvato. Tasmā "dukkhassa anto"ti ayameva tassa sabhāvoti dasseti.
                       Paṭhamasuttavaṇṇanā niṭṭhitā.
                          -------------
                    2. Dutiyanibbānapaṭisaṃyuttasuttavaṇṇanā
   [72] Dutiye imaṃ udānanti imaṃ nibbānassa pakatiyā gambhīrabhāvato duddasabhāvadīpanaṃ
udānaṃ udānesi. Tattha duddasanti sabhāvagambhīrattā atisukhumasaṇhasabhāvattā
ca anupacitañāṇasambhārehi passituṃ na sakkāti duddasaṃ. Vuttañhetaṃ
"tañhi te māgaṇḍiya ariyaṃ paññācakkhu natthi, yena tvaṃ ārogyaṃ jāneyyāsi,
nibbānampi passeyyāsī"ti. 1- Aparampi vuttaṃ "idampi kho ṭhānaṃ duddasaṃ, yadidaṃ
sabbasaṅkhārasamatho"tiādi. 2- Anatanti rūpādīsu ārammaṇesu, kāmādīsu ca bhavesu
namanato tanninnabhāvena pavattito sattānañca tattha namanato taṇhā natā
nāma, natthi ettha natāti anataṃ, nibbānanti attho. "anantan"tipi paṭhanti,
niccasabhāvattā antavirahitaṃ, acavanadhammaṃ anirodhaṃ amatanti attho. Keci pana
"anantan"ti padassa "appamāṇan"ti atthaṃ vadanti. Ettha ca "duddasan"ti
iminā paññāya dubbalīkaraṇehi rāgādikilesehi cirakālabhāvitattā sattānaṃ
@Footnote: 1 Ma.Ma. 13/218/193
@2 vi. mahā. 4/7/7, Ma.mū. 12/281/242, Ma.Ma. 13/337/319

---------------------------------------------------------------------------------------------
page421.
Appaccayabhāvanā na sukarāti nibbānassa kicchena adhigamanīyataṃ dasseti. Na hi
saccaṃ sudassananti imināpi tamevatthaṃ pākaṭaṃ karoti. Tattha saccanti nibbānaṃ.
Tañhi kenacipi pariyāyena asantasabhāvābhāvato ekanteneva santattā
aviparītaṭṭhena saccaṃ. Na hi taṃ sudassanaṃ na sukhena passitabbaṃ. Sucirampi kālaṃ
puññāñāṇasambhāre samānentehipi kasireneva samadhigantabbato. Tathā hi vuttaṃ
bhagavatā "kicchena me adhigatan"ti 1-
    paṭividdhā taṇhā jānato passato natthi kiñcananti tañca nirodhasaccaṃ
sacchikiriyābhisamayavasena abhisamentena visayato kiccato ca ārammaṇato ca
ārammaṇapaṭivedhena asammohapaṭivedhena ca paṭividdhaṃ, yathā pariññābhisamayavasena
dukkhasaccaṃ, bhāvanābhisamayavasena maggasaccañca asammohato paṭividdhaṃ hoti, evaṃ
pahānābhisamayavasena asammohato ca paṭividdhā taṇhā hoti. Evañca cattāri
saccāni yathābhūtaṃ ariyamaggapaññāya jānato passato bhavādīsu natabhūtā taṇhā
natthi, tadabhāve sabbassapi kilesavaṭṭassa abhāvo, tatova kammavipākavaṭṭānaṃ
asambhavoyevāti evaṃ bhagavā tesaṃ bhikkhūnaṃ anavasesavaṭṭadukkhavūpasamahetubhūtaṃ
amatamahānibbānassa ānubhāvaṃ pakāsesi. Sesaṃ vuttanayameva.
                       Dutiyasuttavaṇṇanā niṭṭhitā.
                           -----------
                    3. Tatiyanibbānapaṭisaṃyuttasuttavaṇṇanā
    [73] Tatiye atha kho bhagavā etamatthaṃ viditvāti tadā kira bhagavatā
anekapariyāyena saṃsārassa ādīnavaṃ pakāsetvā sandassanādivasena
nibbānapaṭisaṃyuttāya dhammadesanāya katāya tesaṃ bhikkhūnaṃ etadahosi "ayaṃ saṃsāro bhagavatā
@Footnote: 1 vi. mahā. 4/7/7, Ma.mū. 12/281/242, Ma.Ma. 13/337/319

---------------------------------------------------------------------------------------------
page422.
Avijjādīhi kāraṇehi sahetuko pakāsito, nibbānassa pana tadupasamassa na
kiñci kāraṇaṃ vuttaṃ, tayidaṃ ahetukaṃ, kathaṃ sacchikaṭṭhaparamatthena upalabbhatī"ti, atha
bhagavā tesaṃ bhikkhūnaṃ etaṃ yathāvuttaṃ parivitakkasaṅkhātaṃ 1- atthaṃ viditvā. Imaṃ
udānanti tesaṃ bhikkhūnaṃ vimatividhamanatthañceva idha samaṇabrāhmaṇānaṃ "nibbānaṃ
nibbānanti vācāvatthumattameva, natthi hi paramatthato nibbānaṃ nāma
anupalabbhamānasabhāvattā"ti lokāyatikādayo viya vippaṭipannānaṃ bahiddhā ca
puthudiṭṭhigatikānaṃ micchāvādabhañjanatthañca imaṃ amatamahānibbānassa paramatthato
atthibhāvadīpanaṃ udānaṃ udānesi.
    Tattha ajātaṃ abhūtaṃ akataṃ asaṅkhatanti sabbānipi padāni aññamaññavevacanāni.
Atha vā vedanādayo viya hetupaccayasamavāyasaṅkhātāya kāraṇasāmaggiyā
na jātaṃ na nibbattanti ajātaṃ, kāraṇena vinā, sayameva vā na bhūtaṃ na
pātubhūtaṃ na uppannanti abhūtaṃ, evaṃ ajātattā abhūtattā ca yena kenaci
kāraṇena na katanti akataṃ, jātabhūtakatasabhāvo ca nāmarūpānaṃ saṅkhatadhammānaṃ
hoti, na asaṅkhatasabhāvassa nibbānassāti dassanatthaṃ asaṅkhatanti vuttaṃ. Paṭilomato
vā samecca sambhūya paccayehi katanti saṅkhataṃ, tathā na saṅkhataṃ saṅkhatalakkhaṇarahitanti
asaṅkhatanti. Evamanekehi kāraṇehi nibbattitabhāve paṭisiddhe "siyā
nu kho ekeneva kāraṇena katan"ti āsaṅkāya "yena kenaci na katan"ti
dassanatthaṃ "akatan"ti vuttaṃ. Evaṃ appaccayampi samānaṃ "sayameva nu kho
idaṃ bhūtaṃ pātubhūtan"ti āsaṅkāya tannivattanatthaṃ "abhūtan"ti vuttaṃ. "ayañcetassa
asaṅkhatākatābhūtabhāvo sabbena sabbaṃ ajātidhammattā"ti dassetuṃ "ajātan"ti
vuttaṃ. Evametesaṃ catunnampi padānaṃ sātthakabhāvaṃ viditvā "tayidaṃ nibbānaṃ atthi
@Footnote: 1 Ma. viparītakkasaṅkhātaṃ

---------------------------------------------------------------------------------------------
page423.
Bhikkhave"ti paramatthato nibbānassa atthibhāvo paveditoti 1- veditabbo. Ettha
udānentena bhagavatā "bhikkhave"ti ālapane kāraṇaṃ heṭṭhā vuttanayeneva
veditabbaṃ.
    Iti satthā "atthi bhikkhave ajātaṃ abhūtaṃ akataṃ asaṅkhatan"ti vatvā
tattha hetuṃ dassento "no cetaṃ bhikkhave"tiādimāha. Tassāyaṃ saṅkhepattho:-
bhikkhave yadi ajātādisabhāvā asaṅkhatā dhātu na abhavissa na siyā, idha loke
jātādisabhāvassa rūpādikkhandhapañcakasaṅkhātassa saṅkhatassa nissaraṇaṃ anavasesavūpasamo
na paññāyeyya na upalabbheyya na sambhaveyya. Nibbānaṃ hi ārammaṇaṃ katvā
pavattamānā sammādiṭṭhiādayo ariyamaggadhammā anavasesakilese samucchindanti.
Tenettha sabbassapi vaṭṭadukkhassa appavatti apagamo nissaraṇaṃ paññāyati.
    Evaṃ byatirekavasena nibbānassa atthibhāvaṃ dassetvā idāni
anugamavasenapi 2- taṃ dassetuṃ "yasmā ca kho"tiādi vuttaṃ. Taṃ vuttatthameva.
Ettha ca yasmā "appaccayā dhammā asaṅkhatā dhammā, 3- atthi bhikkhave
tadāyatanaṃ, yattha neva paṭhavī, 4- idampi kho ṭhānaṃ duddasaṃ yadidaṃ sabbasaṅkhārasamatho
sabbūpadhipaṭinissaggo, 5- asaṅkhatañca vo bhikkhave dhammaṃ desissāmi asaṅkhatagāminiñca
paṭipadan"tiādīhi 6- anekehi suttapadehi, "atthi bhikkhave ajātan"ti imināpi
ca suttena nibbānadhātuyā paramatthato sambhavo sabbalokaṃ anukampamānena
sammāsambuddhena desito, tasmā yadipi tattha apaccakkhakārīnampi viññūnaṃ
kaṅkhā vā vimati vā natthiyeva. Ye pana paraneyyabuddhino 7- puggalā, tesaṃ
vimativinodanatthaṃ ayamettha adhippāyaniddhāraṇamukhena yuttivicāraṇā:- yathā?
@Footnote: 1 cha.Ma. pakāsitoti  2 cha.Ma. anvayavasenapi
@3 abhi. saṅ. 34/7,8,1454,1456/6,320  4 khu.u. 25/71/212
@5 vi.mahā. 4/7/7, Ma.mū. 12/281/242, Ma.Ma. 13/337/319
@6 saṃ.saḷā. 18/674 ādi/441  7 Ma. dassaneyyabuddhino

---------------------------------------------------------------------------------------------
page424.
Pariññeyyatāya sauttarānaṃ kāmānaṃ rūpādīnañca paṭipakkhabhūtaṃ tabbidhurasabhāvaṃ nissaraṇaṃ
paññāyati, evaṃ taṃ sabhāvānaṃ 1- sabbesampi saṅkhatadhammānaṃ paṭipakkhabhūtena
tabbidhurasabhāvena nissaraṇena bhavitabbaṃ. Yañcetaṃ nissaraṇaṃ, sā asaṅkhatā
dhātu. Kiñci bhiyyo saṅkhatadhammārammaṇaṃ vipassanāñāṇaṃ api anulomañāṇaṃ
kilese na samucchedavasena pajahituṃ sakkoti. Tathā sammutisaccārammaṇaṃ paṭhamajjhānādīsu
ñāṇaṃ vikkhambhanavaseneva kilese pajahati, na samucchedavasena. Iti
saṅkhatadhammārammaṇassa sammutisaccārammaṇassa ca ñāṇassa kilesānaṃ samucchedappahāne
asamatthabhāvato tesaṃ samucchedappahānakarassa ariyamaggañāṇassa tadubhayaviparītasabhāvena
ārammaṇena bhavitabbaṃ, sā asaṅkhatā dhātu. Tathā "atthi bhikkhave ajātaṃ abhūtaṃ
akataṃ asaṅkhatan"ti idaṃ nibbānapadassa paramatthato atthibhāvajotakaṃ vacanaṃ
aviparītatthaṃ bhagavatā bhāsitattā. Yaṃ hi bhagavatā bhāsitaṃ, taṃ aviparītatthaṃ paramatthaṃ
yathātaṃ "sabbe saṅkhārā aniccā, sabbe saṅkhārā dukkhā, sabbe dhammā
anattā"ti 2- tathā nibbānasaddo katthaci visaye yathābhūtaparamatthavisayo
upacāramattavuttisabbhāvato seyyathāpi sīhasaddo. 3- Atha vā attheva paramatthato
asaṅkhatā dhātu, itaraṃ vā tabbiparītavinimuttasabhāvattā seyyathāpi paṭhavīdhātu
vedanāti evamādīhi nayehi yuttitopi 4- asaṅkhatāya dhātuyā paramatthato atthibhāvo
veditabbo.
                       Tatiyasuttavaṇṇanā niṭṭhitā.
                          ------------
                   4. Catutthanibbānapaṭisaṃyuttasuttavaṇṇanā
    [74] Catutthe atha kho bhagavā etamthaṃ viditvāti tadā kira bhagavatā
anekapariyāyena sandassanādivasena nibbānapaṭisaṃyuttāya dhammadesanāya katāya
@Footnote: 1 Sī. pharusabhāvānaṃ  2 aṅ.tika. 20/137/278 ādi, khu.dha. 25/277-9/64,
@khu,mahā. 29/131/111 (syā)  3 Sī. samayasaddo  4 Ma. atthatopi

---------------------------------------------------------------------------------------------
page425.
Tesaṃ bhikkhūnaṃ etadahosi "ayaṃ tāva bhagavatā amatamahānibbānadhātuyā
anekākāravokāraṃ ānisaṃsaṃ dīpentena 1- anaññasādhāraṇo anubhāvo pakāsito,
adhigamupāyo panassā na bhāsito, kathaṃ nu kho paṭipajjantehi amhehi ayaṃ
adhigantabbā"ti. Atha bhagavā tesaṃ bhikkhūnaṃ etaṃ yathāvuttaparivitakkasaṅkhātaṃ atthaṃ
sabbākārato viditvā. Imaṃ udānanti taṇhāvasena katthaci anissitassa
passaddhakāyacittassa vīthipaṭipannavipassanassa ariyamaggena anavasesato
taṇhāpahānena nibbānādhigamavibhāvanaṃ imaṃ udānaṃ udānesi.
    Tattha nissitassa calitanti rūpādisaṅkhāre taṇhādiṭṭhīhi nissitassa calitaṃ
"etaṃ mama, eso me attā"ti 2- taṇhādiṭṭhivipphanditaṃ hoti.
Appahīnataṇhādiṭṭhikassa hi puggalassa sukhādīsu uppannesu tāni abhibhuyya viharituṃ
asakkontassa "mama vedanā, ahaṃ vediyāmī"tiādinā taṇhādiṭṭhiggāhavasena
kusalappavattito cittasantānassa calanaṃ kampanaṃ, avakkhalitaṃ vā hotīti attho.
Anissitassa calitaṃ natthīti yo pana visuddhipaṭipadaṃ paṭipajjanto samathavipassanāhi
taṇhādiṭṭhiyo vikkhambhetvā aniccādivasena saṅkhāre sammasanto viharati, tassa
taṃ anissitassa yathāvuttaṃ calitaṃ avakkhalitaṃ, vipphanditaṃ vā natthi kāraṇassa
suvikkhambhitattā.
    Calite asatīti yathāvutte calite asati yathā taṇhādiṭṭhiggāhā nappavattanti,
tathā vīthipaṭipannāya vipassanāya taṃ ussukkāpentassa. 3- Passaddhīti
vipassanācittasahajātānaṃ kāyacittānaṃ sārambhakarakilesavūpasaminī duvidhāpi passaddhi
hoti. Passaddhiyā sati nati na hotīti pubbenāparaṃ visesayuttāya passaddhiyā sati
anavajjasukhādhiṭṭhānaṃ samādhiṃ vaḍḍhetvā taṃ paññāya samavāyakaraṇena samathavipassanaṃ
@Footnote: 1 cha.Ma. dassentena  2 Ma.mū. 12/241, 358/203, 322
@3 Ma. upakkamantassa

---------------------------------------------------------------------------------------------
page426.
Yuganaddhaṃ yojetvā maggaparamparāya kilese khepentassa kāmabhavādīsu namanato
"natī"ti laddhanāmā taṇhā arahattamaggakkhaṇe anavasesato na hoti,
anuppattidhammataṃ āpāditattā na uppajjatīti attho.
    Natiyā asatīti arahattamaggena taṇhāya supahīnattā bhavādiatthāya
ālayanikantipariyuṭṭhāne asati. Āgatigati na hotīti paṭisandhivasena idha āgati
āgamanaṃ cutivasena gati ito paralokagamanaṃ peccabhāvo na hoti nappavattati.
Āgatigatiyā asatīti vuttanayena āgatiyā ca gatiyā ca asati. Cutūpapāto na
hotīti aparāparaṃ cavanupapajjanaṃ na hoti nappavattati. Asati hi kilesavaṭṭe
kammavaṭṭaṃ pacchinnameva, pacchinne ca tasmiṃ kuto vipākavaṭṭassa samabhavo.
Tenevāha 1- "cutūpapāte asati nevidha na huran"tiādi. Tattha yaṃ vattabbaṃ, taṃ heṭṭhā
bāhiyasutte vitthārato vuttameva. Tasmā tattha vuttanayeneva attho veditabbo.
    Iti bhagavā idhāpi tesaṃ bhikkhūnaṃ anavasesato vaṭṭadukkhavūpasamahetubhūtaṃ
amatamahānibbānassa ānubhāvaṃ sammāpaṭipattiyā pakāsesi.
                       Catutthasuttavaṇṇanā niṭṭhitā.
                          -------------
                         5. Cundasuttavaṇṇanā
    [75] Pañcame mallesūti evaṃnāmake janapade. Mahatā bhikkhusaṃghenāti
guṇamahattasaṅkhyāmahattehi mahatā. So hi bhikkhusaṃgho sīlādiguṇavisesayogenāpi
mahā tattha sabbapacchimakassa sotāpannabhāvato, saṅkhyāmahattenapi mahā
aparicchinnagaṇanattā. Āyusaṅkhārossajjanato paṭṭhāya hi āgatāgatā bhikkhū na
pakkamiṃsu. Cundassāti evaṃnāmakassa. Kammāraputtassāti suvaṇṇakāraputtassa,
@Footnote: 1 cha.Ma. tenāha

---------------------------------------------------------------------------------------------
page427.
So kira aḍḍho mahākuṭumbiko bhagavato paṭhamadassaneneva sotāpanno
hutvā attano ambavane satthu vasanānucchavikaṃ gandhakuṭiṃ, bhikkhusaṃghassa ca
rattiṭṭhānadivāṭṭhānaupaṭṭhānasālākuṭimaṇḍapacaṅkamanādike ca sampādetvā
pākāraparikkhittaṃ dvārakoṭṭhakayuttaṃ vihāraṃ katvā buddhappamukhassa saṃghassa
niyyādesi. Taṃ sandhāya vuttaṃ "tatra sudaṃ bhagavā pāvāyaṃ viharati cundassa
kammāraputtassa ambavane"ti
    paṭiyādāpetvāti sampādetvā. "sūkaramaddavanti sūkarassa mudusiniddhaṃ
pavattamaṃsan"ti mahāaṭṭhakathāyaṃ vuttaṃ. Keci pana "sūkaramaddavanti na sūkaramaṃsaṃ,
sūkarehi madditavaṃsakaḷīro"ti vadanti. Aññe "sūkarehi madditappadese jātaṃ
ahichattakan"ti. Apare pana "sūkaramaddavaṃnāma ekaṃ rasāyatanan"ti bhaṇiṃsu. Taṃ hi
cundo kammāraputto "ajja bhagavā parinibbāyissatī"ti sutvā "appevanāma naṃ
paribhuñjitvā cirataraṃ tiṭṭheyyā"ti satthu cirajīvitukamyatāya adāsīti vadanti.
    Tena maṃ parivisāti tena maṃ bhojehi. Kasmā bhagavā evamāha?
Parānuddayatāya. Tañca kāraṇaṃ pāḷiyaṃ vuttameva. Tena abhihaṭabhikkhāya paresaṃ
aparibhogārahato ca tathā vattuṃ vaṭṭatīti dassitaṃ hoti. Tasmiṃ kira sūkaramaddave
dvisahassadīpaparivāresu catūsu mahādīpesu devatā ojaṃ pakkhipiṃsu. Tasmā taṃ
añño koci sammā jīrāpetuṃ na sakkoti, tamatthaṃ pakāsento satthā
parūpavādamocanatthaṃ "nāhantaṃ cunda passamī"tiādinā sīhanādaṃ nadi. Ye hi pare
upavadeyyuṃ "attanā paribhuttāvasesaṃ neva bhikkhūnaṃ, na aññesaṃ manussānaṃ
adāsi, āvāṭe nikhaṇāpetvā vināsesī"ti, "tesaṃ vacanokāso mā hotū"ti
parūpavādamocanatthaṃ sīhanādaṃ nadi.
    Tattha sadevaketiādīsu saha devehīti sadevako, saha mārenāti samārako,
saha brahmunāti sabrahmako, saha samaṇabrāhmaṇehīti sassamaṇabrāhmaṇī,

---------------------------------------------------------------------------------------------
page428.
Pajātattā pajā, saha devamanussehīti sadevamanussā. Tasmiṃ sadevake loke
.pe. Sadevamanussāya. Tattha sadevakavacanena pañcakāmāvacaradevaggahaṇaṃ,
samārakavacanena chaṭṭhakāmāvacaradevaggahaṇaṃ, sabrahmavacanena brahmakāyikādibrahmaggahaṇaṃ,
sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṃ
samitapāpabāhitapāpasamaṇabrāhmaṇaggahaṇañca, pajāvacanena sattalokaggahaṇaṃ,
sadevamanussavacanena sammutidevaavasesamanussaggahaṇaṃ. Evamettha tīhi padehi
okāsalokavasena, dvīhi pajāvasena sattaloko gahitoti veditabbo. Apare nayo:-
sadevakavacanena arūpāvacaradevaloko 1- gahito, samārakavacanena chakāmāvacaradevaloko,
sabrahmakavacanena rūpī brahmaloko. Sassamaṇabrāhmaṇavacanena catuparisavasena
sammutidevehi saha manussaloko, avasesasattaloko vā gahitoti veditabbo.
    Bhuttāvissāti bhuttavato. Kharoti pharuso. Ābādhoti visabhāgarogo.
Bāḷhāti balavatiyo. Māraṇantikāti maraṇantā maraṇasamīpapāpanasamatthā. Sato
sampajāno adhivāsesīti satiṃ upaṭṭhitaṃ katvā ñāṇena paricchinditvā adhivāsesi.
Avihaññamānoti vedanānuvattanavasena asallakkhitadhammo viya aparāparaṃ parivattanaṃ
akaronto apīḷiyamāno adukkhiyamāno viya adhivāsesi. Bhagavato hi vuḷuvagāmakeyeva
tā vedanā uppannā, samāpattibalena pana vikkhambhitā yāva parinibbānadivasā
na uppajjiṃsu divase divase samāpattīhi paṭipaṇāmanato. Taṃ divasaṃ pana
parinibbāyitukāmo "koṭisahassahatthīnaṃ balaṃ dhārentānaṃ vajirasaṅghātasamānakāyānaṃ
aparimitakālaṃ upacitapuññasambhārānampi bhave sati evarūpā vedanā pavattanti,
kimaṅgaṃ pana aññesan"ti sattānaṃ saṃvegajananatthaṃ samāpattiṃ na samāpajji,
tena vedanā kharā vattiṃsu. Āyāmāti ehi yāma.
@Footnote: 1 cha.Ma. arūpāvacaraloko

---------------------------------------------------------------------------------------------
page429.
    Cundassa bhattaṃ bhuñjitvātiādikā aparabhāge dhammasaṅgāhakehi ṭhapitā
gāthā. Bhuttassa ca sūkaramaddavenāti bhuttassa udapādi, na pana bhuttapaccayā.
Yadi hi abhuttassa uppajjissā, atikharo abhavissā, siniddhabhojanaṃ pana
bhuttattā tanukā vedanā ahosi, teneva padasā gantuṃ asakkhi. Etena yvāyaṃ
"yassa taṃ paribhuttaṃ sammā pariṇāmaṃ gaccheyya aññatra tathāgatassā"ti
sīhanādo nadito, tassa sātthakatā. Dassitā. Buddhānaṃ hi aṭṭhāne gajjitaṃ
nāma natthi. Yasmā taṃ paribhuttaṃ bhagavato na kiñci vikāraṃ upādesi,
kammena pana laddhokāsena uppādiyamānaṃ vikāraṃ appamattatāya upasamento
sarīre balaṃ uppādesi, yena yathā vakkhamānaṃ tividhaṃ payojanaṃ sampādesi, 1-
tasmā sammadeva taṃ pariṇāmaṃ gataṃ, māraṇantikattā pana vedanānaṃ aviññātaṃ
apākaṭaṃ ahosīti. Viriccamānoti 2- abhiṇhapavattalohitavirecanova samāno.
Avocāti attanā icchitaṭṭhāne parinibbānatthāya evamāha.
    Kasmā pana bhagavā evaṃ roge uppanne kusināraṃ agamāsi, kiṃ aññattha
na sakkā parinibbāyitunti? parinibbāyituṃ nāma na katthaci na sakkā, evaṃ
pana cintesi:- mayi kusināraṃ gate mahāsudassanasuttadesanāya 3- aṭṭhuppatti
bhavissati, tāya yā devaloke anubhavitabbasadisā sampatti manussaloke mayā
anubhūtā, taṃ dvīhi bhāṇavārehi paṭimaṇḍetvā desessāmi, taṃ sutvā bahū
janā kusalaṃ kattabbaṃ maññissanti. Subhaddopi tattha maṃ upasaṅkamitvā pañhaṃ
pucchitvā vissajjanapariyosāne saraṇesu patiṭṭhāya pabbajitvā laddhūpasampado
kammaṭṭhānaṃ bhāvetvā mayi dharanteyeva arahattaṃ patvā pacchimasāvako nāma
bhavissati, aññattha mayi parinibbute dhātunimittaṃ mahākalaho bhavissati, lohitaṃ
@Footnote: 1 ka. sādhesi  2 virecamāno, dī.mahā. 10/190/113
@3 dī.mahā. 10/210,241/128/148

---------------------------------------------------------------------------------------------
page430.
Nadī viya sandissati. Kusinārāyaṃ pana parinibbute doṇabrāhmaṇo taṃ vivādaṃ
vūpasametvā dhātuyo vibhajitvā dassatīti imāni tīṇi kāraṇāni passanto
bhagavā mahatā ussāhena kusināraṃ agamāsi.
    Iṅghāti codanatthe nipāto. Kilantosmīti parissanto asmi. Tena
yathāvuttavedanānaṃ balavabhāvameva dasseti. Bhagavā hi attano ānubhāvena tadā
padasā agamāsi, aññesaṃ pana yathā paduddhārampi kātuṃ na sakkā, tathā
vedanā tikhiṇā kharā kaṭukā vattiṃsu. Tenevāha "nisīdissāmī"ti.
    Idānīti adhunā. Luḷitanti madditaṃ viya ākulaṃ. Āvilanti ālulaṃ. Acchodakāti
tanupasannasalilā. Sātodakāti madhuratoyā. Sītodakāti sītalajalā. Setodakāti
nikkaddamā. Udakañhi sabhāvato setavaṇṇaṃ, bhūmivasena kaddamāvilatāya ca
aññādisaṃ hoti, kakudhāpi 1- nadī vimalavālikā samokiṇṇā setavaṇṇā sandati.
Tena vuttaṃ "setodakā"ti. Supatitthāti sundaratitthā. Ramaṇīyāti manoharabhūmibhāgatāya
ramitabbā yathāvuttaudakasampattiyā ca manoramā.
    Kilantosmi cunda 2- nipajjissāmīti tathāgatassa hi:-
               "kāḷākañca gaṅgeyyaṃ         paṇḍaraṃ tambapiṅgalaṃ
                gandhamaṅgalahemañca           uposathachaddantime dasā"ti
evaṃ vuttesu dasasu hatthikulesu kāḷāvakasaṅkhātānaṃ yaṃ dasannaṃ pakatihatthīnaṃ
balaṃ, taṃ ekassa gaṅgeyyassāti evaṃ dasaguṇitāya gaṇanāya pakatihatthīnaṃ
koṭisahassabalappamāṇaṃ sarīrabalaṃ. Taṃ sabbampi taṃdivasaṃ 3- pacchābhattato paṭṭhāya
caṅgavāre 4- pakkhittaudakaṃ viya parikkhayaṃ gataṃ. Pāvāya tigāvute 5- kusināRā.
@Footnote: 1 Sī.,Ma. kukuṭṭhāpi  2 cha.Ma. cundaka, evamuparipi  3 cha.Ma. tasmiṃ divase
@4 ka. paṅkavāre, su.vi. 2/198/175  5 Ma.,ka. tīṇi gāvutāni

---------------------------------------------------------------------------------------------
page431.
Etasmiṃ antare pañcavīsatiyā ṭhānesu nisīditvā mahantaṃ ussāhaṃ katvā
āgacchanto sūriyatthaṅgamanavelāya bhagavā kusināraṃ pāpuṇīti evaṃ "rogo nāma
sabbaṃ ārogyaṃ maddanto āgacchatī"ti imatthaṃ dassento sadevakassa lokassa
saṃvegakaraṃ vācaṃ bhāsanto "kilantosmi cunda, nipajjissāmī"ti āha.
    Sīhaseyyanti ettha kāmabhogīseyyā petaseyyā tathāgataseyyā sīhaseyyāti
catasso seyyā. Tattha "yebhuyyena bhikkhave kāmabhogī vāmena passena seyyaṃ
kappentī"ti 1- ayaṃ kāmabhogīseyyā. "yebhuyyena bhikkhave petā uttānā
sentī"ti 1- ayaṃ petaseyyā. Catutthajjhānaṃ tathāgataseyyā. "sīho bhikkhave
migarājā dakkhiṇena passena seyyaṃ kappetī"ti 1- ayaṃ sīhaseyyā. Ayaṃ hi
tejussadairiyāpathattā uttamaseyyā nāma. Tena vuttaṃ "dakkhiṇena passena
sīhaseyyaṃ kappesī"ti. Pāde pādanti dakkhiṇapāde vāmapādaṃ. Accādhāyāti
atiādhāya, gopphakaṃ atikkamma ṭhapetvā. Gopphakena hi gopphake. Jāṇunā
jāṇumhi saṅghaṭṭiyamāne abhiṇhaṃ vedanā uppajjanti, seyyā phāsukā na
hoti. Yathā pana na saṅghaṭṭeti, evaṃ atikkamma ṭhapite vedanā nuppajjanti,
seyyā phāsukā hoti. Tasmā evaṃ nipajji.
    Gantvā buddhoti imā gāthā aparabhāge dhammasaṅgāhakehi ṭhapitā. Tattha
nadikanti nadiṃ. Appaṭimodha loketi appaṭimo idha imasmiṃ sadevake loke.
Nhātvā ca pivitvā cudatārīti gattānaṃ sītikaraṇavasena nhātvā ca pānīyaṃ
pivitvā ca nadito uttari. Tadā kira bhagavati nhāyante antonadiyaṃ
macchakacchapā, udakaṃ, ubhosu tīresu vanasaṇḍo, sabbo ca so bhūmibhāgoti
sabbaṃ suvaṇṇavaṇṇameva ahosi. Purakkhatoti guṇavisiṭṭhasattuttamagarubhāvato
sadevakena lokena pūjāsammānavasena purakkhato. Bhikkhugaṇassa majjheti bhikkhusaṃghassa
@Footnote: 1 aṅ.catukka 21/246/272

---------------------------------------------------------------------------------------------
page432.
Majjhe. Tadā bhikkhū bhagavato vedanānaṃ adhimattabhāvaṃ viditvā āsannā hutvā
samantato parivāretvāva gacchanti. Satthāti diṭṭhadhammikasamparāyikaparamatthehi
sattānaṃ anusāsanato satthā. Pavattā bhagavā idha dhammeti bhāgyavantatādīhi
bhagavā idha sīlādisāsanadhamme pavattā, dhamme vā caturāsītidhammakkhandhasahassāni
pavattā pavattetā. Ambavananti tassā eva nadiyā tīre ambavanaṃ. Āmantayi
cundakanti tasmiṃ kira khaṇe āyasmā ānando udakasāṭikaṃ pīḷento
ohīyi, cundakatthero samīpe ahosi. Tasmā taṃ bhagavā āmantayi. Pamukhe
nisīdīti vattasīsena satthu purato nisīdi. "kinnukho satthā āṇāpetī"ti.
Ettāvatā dhammabhaṇḍāgāriko anuppatto. Evaṃ anuppattaṃ atha kho bhagavā
āyasmantaṃ ānandaṃ āmantesi.
    Upadaheyyāti uppādeyya, vippaṭisārassa uppādako koci puriso
siyā api bhaveyya. Alābhāti ye aññesi dānaṃ dadantānaṃ dānānisaṃsasaṅkhātā
lābhā honti, te alābhā. Dulladdhanti puññavisesena laddhampi manussattaṃ
dulladdhaṃ. Yassa teti yassa tava. Uttaṇḍulaṃ vā atikilinnaṃ vā ko taṃ jānāti,
kīdisampi pacchimaṃ piṇḍapātaṃ bhuñjitvā tathāgato parinibbuto, addhā te yaṃ
vā taṃ vā dinnaṃ bhavissatīti. Lābhāti diṭṭhadhammikasamparāyikadānānisaṃsasaṅkhātā
lābhā. Suladdhanti tuyhaṃ manussattaṃ suladdhaṃ. Sammukhāti sammukhato, na anussavena
na paramparāyāti attho. Metanti me etaṃ mayā etaṃ. Dvemeti dve ime.
Samasamaphalāti sabbākārena samānaphalā.
    Nanu ca yaṃ sujātāya dinnaṃ piṇḍapātaṃ bhuñjitvā tathāgato abhisambuddho,
taṃ kilesānaṃ appahīnakāle dānaṃ, 1- idaṃ pana cundassa dānaṃ khīṇāsavakāle,
kasmā etāni samaphalānīti? parinibbānasamatāya samāpattisamatāya anussaraṇasamatāya
@Footnote: 1 Ma. dinnaṃ

---------------------------------------------------------------------------------------------
page433.
Ca. Bhagavā hi sujātāya dinnaṃ piṇḍapātaṃ bhuñjitvā saupādisesāya nibbānadhātuyā
parinibbuto cundena dinnaṃ bhuñjitvā anupādisesāya nibbānadhātuyā
parinibbutoti evaṃ parinibbānasamatāyapi samaphalāni. Abhisambujjhanadivase ca
aggamaggassa hetubhūtā catuvīsatikoṭisatasahassasaṅkhā samāpattiyo samāpajji,
parinibbānadivasepi sabbā tā samāpajji. Evaṃ samāpattisamatāyapi samaphalāni.
Vuttañhetaṃ bhagavatā:-
           "yassa cetaṃ piṇḍapātaṃ paribhuñjitvā anuttaraṃ appamāṇaṃ
        cetosamādhiṃ upasampajja viharati, appamāṇo tassa puññābhisando
        kusalābhisando"tiādi. 1-
    Sujātā ca aparabhāge assosi "na kira sā rukkhadevatā, bodhisatto kira
so, 2- taṃ kira piṇḍapātaṃ paribhuñjitvā anuttaraṃ sammāsambodhiṃ abhisambuddho,
sattasattāhaṃ kirassa tena yāpanā ahosī"ti. Tassā idaṃ sutvā "lābhā vata
me"ti anussarantiyā balavapītisomanassaṃ udapādi. Cundassāpi aparabhāge
"avasānapiṇḍapāto kira mayā dinno, dhammasīsaṃ kira mayā gahitaṃ, mayhaṃ kira
piṇḍapātaṃ paribhuñjitvā satthā attanā cirakālābhipatthitāya 3- anupādisesāya
nibbānadhātuyā parinibbuto"ti sutvā "lābhā vata me"ti anussarato balavapītisomanassaṃ
udapādi. Evaṃ anussaraṇasamatāyapi samaphalāni dvepi piṇḍapātadānānīti veditabbāni.
    Āyusaṃvattanikanti dīghāyukasaṃvattanikaṃ. Upacitanti pasutaṃ uppāditaṃ.
Yasasaṃvattanikanti parivārasaṃvattanikaṃ. Ādhipateyyasaṃvattanikanti seṭṭhabhāvasaṃvattanikaṃ.
    Etamatthaṃ viditvāti etaṃ dānassa mahapphalatañceva sīlādiguṇehi attano
ca anuttaradakkhiṇeyyabhāvaṃ anupādāparinibbānañcāti tividhampi atthaṃ sabbākārato
viditvā tadatthadīpanaṃ imaṃ udānaṃ udānesi.
@Footnote: 1 aṅ.catukka. 21/51/62  2 cha.Ma. kiresa  3 Sī. cirakālābhisamacitāya

---------------------------------------------------------------------------------------------
page434.
    Tattha dadato puññaṃ pavaḍḍhatīti dānaṃ dentassa cittasampattiyā ca
dakkhiṇeyyasampattiyā ca dānamayaṃ puññaṃ upacīyati, mahapphalatarañca mahānisaṃsatarañca
hotīti attho. Atha vā dadato puññaṃ pavaḍḍhatīti deyyadhammaṃ pariccajanto 1-
pariccāgacetanāya bahulīkatāya anukkamena sabbattha anāpattibahulo suvisuddhasīlaṃ
rakkhitvā samathavipassanañca bhāvetuṃ sakkotīti tassa dānādivasena tividhampi
puññaṃ abhivaḍḍhatīti evamettha attho veditabbo. Saṃyamato sīlasaṃyamena
saṃyamentassa, saṃvare ṭhitassāti attho. Veraṃ na cīyatīti pañcavidhaveraṃ nappavattati,
adosappadhānattā vā adhisīlassa kāyavācācittehi saṃyamanto suvisuddhasīlo
khantibahulatāya kenaci veraṃ na karoti, kuto tassa upacayo. Tasmāssa saṃyamato
saṃyamantassa, saṃyamahetu vā veraṃ na cīyati. Kusalo ca jahāti pāpakanti kusalo
pana ñāṇasampanno suvisuddhasīle patiṭṭhito aṭṭhattiṃsāya ārammaṇesu attano
anurūpaṃ kammaṭṭhānaṃ gahetvā upacārappanābhedaṃ jhānaṃ sampādento pāpakaṃ
lāmakaṃ kāmacchandādiakusalaṃ vikkhambhanavasena jahāti pariccajati. So tameva jhānaṃ
pādakaṃ katvā saṅkhāresu khayavayaṃ paṭṭhapetvā vipassanāya kammaṃ karonto
vipassanaṃ ussukkāpetvā ariyamaggena anavasesaṃ pāpakaṃ lāmakaṃ akusalaṃ samucchedavasena
jahāti. Rāgadosamohakkhayā sa nibbutoti so evaṃ pāpakaṃ pajahitvā rāgādīnaṃ
khayā anavasesakilesanibbānena, tato paraṃ khandhanibbānena ca nibbuto hotīti.
Evaṃ bhagavā cundassa ca dakkhiṇasampattiṃ, attano ca dakkhiṇeyyasampattiṃ
nissāya pītivegavissaṭṭhaṃ udānaṃ udānesi.
                       Pañcamasuttavaṇṇanā niṭṭhitā.
                         --------------
@Footnote: 1 Sī. pariccajantena

---------------------------------------------------------------------------------------------
page435.
                       6. Pāṭaligāmiyasuttavaṇṇanā
    [76] Chaṭṭhe magadhesūti magadharaṭṭhe. Mahatāti idhāpi guṇamahattenapi
aparicchinnasaṅkhyattā gaṇanamahattenapi mahatā bhikkhusaṃghena. Pāṭaligāmoti
evaṃnāmako magadharaṭṭhe eko gāmo. Tassa kira gāmassa māpanadivase
gāmaggahaṇaṭṭhāne 1- dve tayo pāṭalaṅkurā paṭhavito ubbhijjitvā nikkhamiṃsu.
Tena taṃ "pāṭaligāmo"tveva vohariṃsu. Tadavasarīti taṃ pāṭaligāmaṃ avasari anupāpuṇi.
Kadā pana bhagavā pāṭaligāmaṃ anupāpuṇi? heṭṭhā vuttanayena sāvatthiyaṃ
Dhammasenāpatino cetiyaṃ kārāpetvā tato nikkhamitvā rājagahe vasanto tattha
āyasmato mahāmoggallānassa ca cetiyaṃ kārāpetvā tato nikkhamitvā
ambalaṭṭhikāyaṃ vasitvā aturitacārikāvasena janapadacārikaṃ caranto tattha tattha
ekarattivāsena vasitvā lokaṃ anuggaṇhanto anukkamena pāṭaligāmaṃ anupāpuṇi.
    Pāṭaligāmiyāti pāṭaligāmavāsino upāsakā. Te kira bhagavato paṭhamadassanena
keci saraṇesu, keci sīlesu, keci saraṇesu ca sīlesu ca patiṭṭhitā. Tena vuttaṃ
"upāsakā"ti. Yena bhagavā tenupasaṅkamiṃsū"ti pāṭaligāme kira ajātasattuno
licchavirājūnañca manussā kālena kālaṃ gantvā gehasāmike gehato nīharitvā
māsampi aḍḍhamāsampi vasanti. Tena pāṭaligāmavāsino manussā niccupaddutā
"etesañceva āgatakāle vasanaṭṭhānaṃ bhavissatī"ti ekapasse issarānaṃ
bhaṇḍapaṭisāmanaṭṭhānaṃ, ekapasse vasanaṭṭhānaṃ, ekapasse āgantukānaṃ addhikamanussānaṃ,
ekapasse daliddānaṃ kapaṇamanussānaṃ, ekapasse gilānānaṃ vasanaṭṭhānaṃ
bhavissatīti sabbesaṃ aññamaññaṃ aghaṭṭetvā vasanappahonakaṃ nagaramajjhe mahatiṃ
sālaṃ kāresuṃ, tassā nāmaṃ āvasathāgāranti. Taṃdivasañca niṭṭhānaṃ agamāsi.
@Footnote: 1 Ma. gāmaṅgaṇaṭṭhāne

---------------------------------------------------------------------------------------------
page436.
Te tattha gantvā hatthakammasudhākammacittakammādivasena supariniṭṭhitaṃ susajjitaṃ
devavimānasadisaṃ taṃ dvārakoṭṭhakato paṭṭhāya oloketvā idaṃ āvasathāgāraṃ
ativiya manoramaṃ sassirikaṃ, kena nu kho paṭhamaṃ paribhuttaṃ amhākaṃ dīgharattaṃ
hitāya sukhāya assā"ti cintesuṃ, tasmiṃyeva ca khaṇe "bhagavā taṃ gāmaṃ anuppatto"ti
assosuṃ. Tena te uppannapītisomanassā "amhehi bhagavā gantvāpi ānetabbo
siyā, so pana sayameva amhākaṃ vasanaṭṭhānaṃ sampatto, ajja mayaṃ bhagavantaṃ
idha vasāpetvā paṭhamaṃ paribhuñjāpessāma tathā bhikkhusaṃghaṃ, bhikkhusaṃghe āgate
tepiṭakaṃ buddhavacanaṃ āgatameva bhavissati, satthāraṃ maṅgalaṃ vadāpessāma, dhammaṃ
kathāpessāma. Iti tīhi ratanehi paribhutte pacchā amhākañca paresañca paribhogo
bhavissati, evaṃ no dīgharattaṃ hitāya sukhāya bhavissatī"ti sanniṭṭhānaṃ katvā
etadatthameva bhagavantaṃ upasaṅkamiṃsu. Tasmā evamāhaṃsu "adhivāsetu no bhante
bhagavā āvasathāgāran"ti.
    Yena āvasathāgāraṃ tenupasaṅkamiṃsūti kiñcāpi taṃ taṃ divasameva pariniṭṭhitattā
devavimānaṃ viya susajjitaṃ supaṭijaggitaṃ, buddhārahaṃ pana katvā na paññattaṃ,
"buddhā nāma araññajjhāsayā araññārāmā, antogāme vaseyyuṃ vā no vā,
tasmā bhagavato ruciṃ jānitvāva 1- paññāpessāmā"ti cintetvā te bhagavantaṃ
upasaṅkamiṃsu, idāni bhagavato ruciṃ jānitvā tathā paññāpetukāmā yenāvasathāgāraṃ
tenupasaṅkamiṃsu. Sabbasanthariṃ āvasathāgāraṃ santharitvāti yathā sabbameva santhataṃ
hoti, evaṃ taṃ santharitvā sabbapaṭhamaṃ tāva "gomayaṃ nāma sabbamaṅgalesu
vattatī"ti sudhāparikammakatampi bhūmiṃ allagomayena opuñjāpetvā parisukkhabhāvaṃ
ñatvā yathā akkantaṭṭhāne padaṃ na paññāyati, evaṃ catujjātiyagandhehi
limpetvā upari nānāvaṇṇakaṭasārake santharitvā tesaṃ upari mahāpiṭṭhikakojavādiṃ
@Footnote: 1 pa.sū. manaṃ jānitvā

---------------------------------------------------------------------------------------------
page437.
Katvā hatthattharaṇādīhi nānāvaṇṇehi attharaṇehi santharitabbayuttakaṃ sabbokāsaṃ
santharāpesuṃ. Tena vuttaṃ "sabbasanthariṃ āvasathāgāraṃ santharitvā"ti.
    Āsanānaṃ hi majjhaṭṭhāne tāva maṅgalatthambhaṃ nissāya mahārahaṃ buddhāsanaṃ
paññāpetvā tattha yaṃ yaṃ mudukañca manoramañca paccattharaṇaṃ, taṃ taṃ paccattharitvā
ubhatolohitakaṃ manuññadassanaṃ upadhānaṃ upadahitvā upari suvaṇṇarajatatārakāvicittaṃ
vitānaṃ bandhitvā gandhadāmapupphadāmādīhi alaṅkaritvā samantā dvādasahatthe
ṭhāne pupphajālaṃ kāretvā tiṃsahatthamattaṭṭhānaṃ paṭasāṇiyā parikkhipāpetvā
pacchimabhittiṃ nissāya bhikkhusaṃghassa pallaṅkaapassayamañcapīṭhādīni paññāpetvā
upari setapaccattharaṇehi paccattharāpetvā sālāya pācīnapassaṃ attano
nisajjāyoggaṃ kāresuṃ. Taṃ sandhāya vuttaṃ "āsanāni paññāpetvā"ti.
    Udakamaṇikanti mahākucchikaṃ udakacāṭiṃ. Evaṃ bhagavā bhikkhusaṃgho ca yathāruciyā
hatthapāde dhovissanti, mukhaṃ vikkhālessantīti tesu tesu ṭhānesu maṇivaṇṇassa
udakassa pūretvā vāsatthāya nānāpupphāni ceva udakavāsacuṇṇāni ca pakkhipitvā
kadalipaṇṇehi pidahitvā patiṭṭhāpesuṃ. Tena vuttaṃ "udakamaṇikaṃ patiṭṭhāpetvā"ti.
    Telappadīpaṃ āropetvāti rajatasuvaṇṇādimayadaṇḍadīpikāsu
yodhakarūpavilāsakhacitarūpakādīnaṃ hatthe ṭhapitasuvaṇṇarajatādimayakapallikāsu telappadīpaṃ
jālayitvā. Yena bhagavā tenupasaṅkamiṃsūti ettha pana te pāṭaligāmiyā upāsakā na kevalaṃ
āvasathāgārameva, atha kho sakalasmimpi gāme vīthiyo sajjāpetvā 1- dhaje
ussāpetvā gehadvāresu puṇṇaghaṭe ca kadaliyo ca ṭhapāpetvā sakalagāmaṃ
dīpamālāhi vippakiṇṇatārakaṃ viya katvā "khīrapake dārake khīraṃ pāyetha,
daharakumāre lahuṃ lahuṃ bhojetvā sayāpetha, uccāsaddaṃ mā karittha, ajjekarattiṃ
satthā antogāme vasissati, buddhā nāma appasaddakāmā hontī"ti bheriṃ
carāpetvā sayaṃ daṇḍadīpikā ādāya yena bhagavā tenupasaṅkamiṃsu.
@Footnote: 1 Ma. sodhāpetvā

---------------------------------------------------------------------------------------------
page438.
    Atha kho bhagavā nivāsetvā pattacīvaramādāya saddhiṃ bhikkhusaṃghena yena
āvasathāgāraṃ tenupasaṅkamīti "yassadāni bhante bhagavā kālaṃ maññatī"ti evaṃ
kira tehi kāle ārocite bhagavā lākhārasena tintarattakoviḷārapupphavaṇṇaṃ
rattadupaṭṭaṃ kattariyā padumaṃ kantento viya, saṃvidhāya timaṇḍalaṃ paṭicchādento
nivāsetvā suvaṇṇapāmaṅgena padumakalāpaṃ parikkhipanto viya, vijjulatāsassirikaṃ
kāyabandhanaṃ bandhitvā rattakambalena gajakumbhaṃ pariyonandhento viya, ratanasatubbedhe
suvaṇṇagghike pavālajālaṃ khipamāno viya, mahati suvaṇṇacetiye rattakambalakañcukaṃ
paṭimuñcanto viya, gacchantaṃ puṇṇacandaṃ rattavalāhakena paṭicchādento
viya, kāñcanagirimatthake supakkalākhārasaṃ parisiñcanto viya, cittakūṭapabbatamatthakaṃ
vijjulatājālena parikkhipanto viya, sakalacakkavāḷasineruyugandharamahāpaṭhaviṃ
cāletvā gahitanigordhapallavasamānavaṇṇaṃ surattavarapaṃsukūlaṃ pārupitvā
vanagahanato nikkhantakesarasīho viya, samantato udayapabbatakūṭato
puṇṇacando  viya, bālasūriyo viya ca attanā nisinnacārumaṇḍapato nikkhami.
    Athassa kāyato meghamukhato vijjukalāpā 1- viya rasmiyo nikkhamitvā
suvaṇṇarasadhārāparisekapiñjarapattapupphaphalasākhāviṭape viya samantato rukkhe kariṃsu.
Tāvadeva attano attano pattacīvaramādāya mahābhikkhusaṃgho bhagavantaṃ parivāresi.
Te ca taṃ parivāretvā ṭhitā bhikkhū evarūpā ahesuṃ appicchā santuṭṭhā pavivittā
asaṃsaṭṭhā āraddhavīriyā vattāro vacanakkhamā codakā pāpagarahino sīlasampannā
samādhisampannā paññāsampannā vimuttisampannā vimuttiñāṇadassanasampannā.
Tehi parivuto bhagavā rattakambalaparikkhitto viya suvaṇṇakkhandho,
nakkhattaparivārito viya puṇṇacando, rattapadumavanasaṇḍamajjhagatā viya suvaṇṇanāvā,
pavāḷavedikaparikkhitto viya suvaṇṇapāsādo virocittha. Mahākassapappamukhā pana
@Footnote: 1 Ma. vijjulatā

---------------------------------------------------------------------------------------------
page439.
Mahātherā meghavaṇṇaṃ paṃsukūlacīvaraṃ pārupitvā maṇivammavammitā viya mahānāgā
parivārayiṃsu vantarāgā bhinnakilesā vijaṭitajaṭā chinnabandhanā kule vā gaṇe
vā alaggā.
    Iti bhagavā sayaṃ vītarāgo vītarāgehi, vītadoso vītadosehi, vītamoho
vītamohehi, nittaṇho nittaṇhehi, nikkileso nikkilesehi, sayaṃ buddho
anubuddhehi parivārito pattaparivāritaṃ viya kesaraṃ, kesaraparivāritā viya kaṇṇikā,
aṭṭhanāgasahassaparivārito viya chaddanto nāgarājā, navutihaṃsasahassaparivārito
viya dhataraṭṭho haṃsarājā, senāṅgaparivārito viya cakkavattirājā, marugaṇaparivārito
viya sakko devarājā, brahmagaṇaparivārito viya hāritamahābrahmā, tārāgaṇaparivārito
viya puṇṇacando, anupamena buddhavesena aparimāṇena buddhavilāsena
pāṭaligāmagāminaṃ 1- maggaṃ paṭipajji.
    Athassa puratthimakāyato suvaṇṇavaṇṇā ghanabuddharasmiyo uṭṭhahitvā
asītihatthaṭṭhānaṃ aggahesuṃ, tathā pacchimakāyato dakkhiṇapassato vāmapassato
suvaṇṇavaṇṇā ghanabuddharasmiyo uṭṭhahitvā asītihatthaṭṭhānaṃ aggahesuṃ, upari
kesantato paṭṭhāya sabbakesāvaṭṭehi moragīvarājavaṇṇā asitā ghanabuddharasmiyo
uṭṭhahitvā gaganatale asītihatthaṭṭhānaṃ aggahesuṃ, heṭṭhā pādatalehi pavāḷavaṇṇā
rasmiyo uṭṭhahitvā ghanapaṭhaviyaṃ asītihatthaṭṭhānaṃ aggahesuṃ, dantato
akkhīnaṃ setaṭṭhānato, nakhānaṃ maṃsavimuttaṭṭhānato odātā ghanabuddharasmiyo
uṭṭhahitvā asītihatthaṭṭhānaṃ aggahesuṃ, rattapītavaṇṇānaṃ sambhinnaṭṭhānato
mañjeṭṭhavaṇṇā rasmiyo uṭṭhahitvā asītihatthaṭṭhānaṃ aggahesuṃ, sabbatthakameva
pabhassarā rasmiyo uṭṭhahiṃsu. Evaṃ samantā asītihatthamattaṭṭhānaṃ 2- chabbaṇṇā
buddharasmiyo vijjotamānā vipphandamānā vidhāvamānā kāñcanadaṇḍadīpikādīhi
@Footnote: 1 cha.Ma. pāṭaligāminaṃ  2 cha.Ma. asītihatthaṭṭhānaṃ

---------------------------------------------------------------------------------------------
page440.
Niccharitvā ākāsaṃ pakkhandamānā mahāpadīpajālā viya, cātuddīpikamahāmeghato
nikkhantavijjulatā viya ca disodisaṃ pakkhandiṃsu. Yāhi sabbe disābhāgā
suvaṇṇacampakapupphehi vikiriyamānā viya, suvaṇṇaghaṭato suvaṇṇarasadhārāhi
āsiñciyamānā viya, pasāritasuvaṇṇapaṭaparikkhittā viya, verambhavātena samuddhatakiṃsuka-
kaṇikārakoviḷārapupphacuṇṇasamokiṇṇā viya, cīnapiṭṭhacuṇṇasamparirañjitā viya
ca virociṃsu.
    Bhagavatopi asītianubyañjanabyāmappabhāparikkhepasamujjalaṃ dvattiṃsamahāpurisa-
lakkhaṇapaṭimaṇḍitaṃ sarīraṃ abbhamahikādiupakkilesavimuttaṃ samujjalantatārakāvabhāsitaṃ
viya, gaganatalaṃ vikasitaṃ viya padumavanaṃ, sabbapāliphullo viya yojanasatiko pāricchattako,
paṭipāṭiyā ṭhapitānaṃ dvattiṃsacandānaṃ dvattiṃsasūriyānaṃ dvattiṃsacakkavattīnaṃ
dvattiṃsadevarājānaṃ dvattiṃsamahābrahmānaṃ siriyā siriṃ abhibhavamānaṃ viya
virocittha, yathātaṃ dasahi pāramīhi dasahi upapāramīhi dasahi paramatthapāramīhīti
sammadeva paripūritāhi samatiṃsapāramitāhi alaṅkataṃ kappasatasahassādhikāni cattāri
asaṅkhyeyyāni dinnena dānena rakkhitena sīlena katena kalyāṇakammena ekasmiṃ
attabhāve samosaritvā vipākaṃ dātuṃ okāsaṃ alabhamānena sambādhappattaṃ viya
nibbattitaṃ nāvāsahassabhaṇḍaṃ ekaṃ nāvaṃ āropanakālo viya, sakaṭasahassabhaṇḍaṃ
ekaṃ sakaṭaṃ āropanakālo viya, pañcavīsatiyā gaṅgānaṃ sambhinnamukhadvāre ekato
rāsibhūtakālo viya ahosi.
    Imāya buddhasiriyā obhāsamānassāpi bhagavato purato anekāni daṇḍadīpikāsahassāni
ukkhipiṃsu. Tathā pacchato vāmapasse dakkhiṇapasse jātikusumacampaka-
vanamālikārattuppalaniluppalabakulasindhuvārādipupphāni ceva nīlapītādivaṇṇasugandha-
cuṇṇāni ca cātuddīpikamahāmeghavissaṭṭhā salilavuṭṭhiyo viya vippakiriṃsu.
Pañcaṅgikatūriyanigghosā ca buddhadhammasaṃghaguṇapaṭisaṃyuttā thutighosā ca sabbadisā

---------------------------------------------------------------------------------------------
page441.
Pūrayamānā mukhasambhāsā viya ahesuṃ. Devasupaṇṇanāgayakkhagandhabbamanussānaṃ
akkhīni amatapānaṃ viya labhiṃsu. Imasmiṃ pana ṭhāne ṭhatvā padasahassehi gamanavaṇṇaṃ
vattuṃ vaṭṭati. Tatridaṃ mukhamattaṃ:-
               "evaṃ sabbaṅgasampanno          kampayanto vasundharaṃ
                aheṭhayanto pāṇāni           yāti lokavināyako.
                Dakkhiṇaṃ paṭhamaṃ pādaṃ             uddharanto narāsabho
                gacchanto sirisampanno          sobhate dvipaduttamo.
                Gacchato buddhaseṭṭhassa          heṭṭhā pādatalaṃ mudu
                samaṃ samphusate bhūmiṃ             rajasānupalimpati.
                Ninnaṃ ṭhānaṃ unnamati           gacchante lokanāyake
                unnatañca samaṃ hoti            paṭhavī ca acetanā.
                Pāsāṇā sakkharā ceva         kathalā khāṇukaṇṭakā
                sabbe maggā vivajjanti          gacchante lokanāyake.
                Nātidūre uddharati             nāccāsanne ca nikkhipaṃ
                aghaṭṭayanto niyyāti           ubho jāṇū ca gopphake.
                Nātisīghaṃ pakkamati              sampannacaraṇo muni
                na cāpi saṇikaṃ yāti            gacchamāno samāhito.
                Uddhaṃ adho ca tiriyaṃ            disañca vidisaṃ tathā
                na pekkhamāno so yāti        yugamattaṃvapekkhati. 1-
                Nāgavikkantacāro so          gamane sobhate jino
                cāruṃ gacchati lokaggo          hāsayanto sadevake.
@Footnote: 1 Sī.,ka. yugamattamapekkhati

---------------------------------------------------------------------------------------------
page442.
                Usabharājāva sobhanto          cārucārīva kesarī
                tosayanto bahū satte          gāmaṃ seṭṭho upāgamī"ti.
Vaṇṇakālo nāma kiresa. Evaṃvidhesu kālesu bhagavato sarīravaṇṇe vā guṇavaṇṇe
vā dhammakathikassa thāmoyeva pamāṇaṃ, cuṇṇiyapadehi gāthābandhehi yattakaṃ sakkoti,
tattakaṃ vattabbaṃ. "dukkathitan"ti vā "atitthena pakkhando"ti vā na vattabbo
aparimāṇavaṇṇā hi buddhā bhagavanto, tesaṃ buddhāpi anavasesato vaṇṇaṃ vattuṃ
asamatthā. Sakalampi hi kappaṃ vaṇṇentā pariyosāpetuṃ na sakkonti, pageva
itarā pajāti. Iminā sirivilāsena alaṅkatapaṭiyattaṃ pāṭaligāmaṃ pāvisi, pavisitvā
bhagavā pasannacittena janena pupphagandhadhūmavāsacuṇṇādīhi pūjiyamāno āvasathāgāraṃ
pāvisi. Tena vuttaṃ "atha kho bhagavā nivāsetvā pattacīvaramādāya saddhiṃ
bhikkhusaṃghena yena āvasathāgāraṃ tenupasaṅkamī"ti.
    Pāde pakkhāletvāti yadipi bhagavato pāde rajojallaṃ na upalimpati,
tesaṃ pana upāsakānaṃ kusalābhivuḍḍhiṃ ākaṅkhanto paresaṃ diṭṭhānugatiṃ
āpajjanatthañca bhagavā pāde pakkhāleti. Apica upādinnakasarīraṃ nāma sītaṃ
kātabbampi hotīti etadatthampi bhagavā nhānapādadhovanādīni karotiyeva.
Bhagavantaññeva purakkhatvāti bhagavantaṃ purato katvā. Tattha bhagavā bhikkhūnañceva
upāsakānañca majjhe nisinno gandhodakena nhāpetvā dukūlacumbaṭakena vodakaṃ
katvā jātihiṅgulakena majjitvā rattakambalapariveṭhite pīṭhe ṭhapitā
rattasuvaṇṇaghanapaṭimā viya ativirocittha.
    Ayaṃ panettha porāṇānaṃ vaṇṇabhaṇanamaggo:-
               "gantvāna maṇḍalamālaṃ          nāgavikkantacāraṇo
                obhāsayanto lokaggo        nisīdi varamāsane.

---------------------------------------------------------------------------------------------
page443.
                   Tahiṃ nisinno naradammasārathi
                   devātidevo satapuññalakkhaṇo
                   buddhāsane majjhagato virocati
                   suvaṇṇanikkhaṃ viya paṇḍukambale.
                Nekkhaṃ jambonadasseva         nikkhittaṃ paṇḍukambale
                virocati vītamalo             maṇi verocano yathā.
                Mahāsālova samphullo         merurājāvalaṅkato 1-
                suvaṇṇayūpasaṅkāso            padumo kokanado yathā.
                Jalanto dīparukkhova           pabbatagge yathā sikhī
                devānaṃ pārichattova          sabbaphullo virocatī"ti.
    Pāṭaligāmike upāsake āmantesīti yasmā tesu upāsakesu bahū janā
sīlesu patiṭṭhitā, tasmā paṭhamaṃ tāva sīlavipattiyā ādīnavaṃ pakāsetvā pacchā
sīlasampadāya ānisaṃsaṃ dassetuṃ "pañcime gahapatayo"tiādinā dhammadesanatthaṃ
āmantesi.
    Tattha dussīloti nissīlo. Sīlavipannoti vipannasīlo, bhinnasaṃvaro. Ettha
ca "dussīloti padena puggalassa sīlābhāvo vutto. So panassa sīlābhāvo duvidho
asamādānena vā samādinnassa bhedena vāti. Tesu purimo na tathā sāvajjo,
yathā dutiyo sāvajjataro. Yathādhippetādīnavanimittaṃ sīlābhāvaṃ puggalādhiṭṭhānāya
desanāya dassetuṃ "sīlavipanno"ti vuttaṃ. Tena "dussīlo"ti padassa atthaṃ
dasseti. Pamādādhikaraṇanti pamādakāraṇā. Idañca suttaṃ gahaṭṭhānaṃ vasena āgataṃ,
pabbajitānampi pana labbhateva. Gahaṭṭho hi yena sippuṭṭhānena jīvikaṃ kappeti
@Footnote: 1 Ma. dumarājāvalaṅkato

---------------------------------------------------------------------------------------------
page444.
Yadi kasiyā yadi vāṇijjāya yadi gorakkhena, pāṇātipātādivasena pamatto taṃ
taṃ yathākālaṃ sampādetuṃ na sakkoti, athassa kammaṃ vinassati. Māghātakāle
pana pāṇātipātādīni karonto daṇḍavasena mahatiṃ bhogajāniṃ nigacchati.
Pabbajito dussīlo pamādakāraṇā sīlato buddhavacanato sattaariyadhanato ca jāniṃ
nigacchati.
    Pāpako kittisaddoti gahaṭṭhassa "asuko asukakule jāto dussīlo pāpadhammo
pariccattaidhalokaparaloko salākabhattampi na detī"ti catupparisamajjhe 1- pāpako
kittisaddo abbhuggacchati. Pabbajitassa "asuko nāma thero satthusāsane
pabbajitvā nāsakkhi sīlāni rakkhituṃ, na buddhavacanaṃ gahetuṃ, vejjakammādīhi
jīvati, chahi agāravehi samannāgato"ti evaṃ pāpako kittisaddo abbhuggacchati.
    Avisāradoti gahaṭṭho tāva avassaṃ bahūnaṃ sannipātaṭṭhāne "koci mama
kammaṃ jānissati, atha maṃ nindissati, rājakulassa vā dassessatī"ti sabhayo
upasaṅkamati, maṅkubhūto pattakkhandho adhomukho nisīdati, visārado hutvā kathetuṃ
na sakkoti. Pabbajitopi "bahubhikkhusaṃghe sannipatite "avassaṃ koci mama kammaṃ
jānissati, atha me uposathampi pavāraṇampi ṭhapetvā sāmaññato cāvetvā
nikkaḍḍhissatī"ti sabhayo upasaṅkamati, visārado hutvā kathetuṃ na sakkoti.
Ekacco pana dussīlopi samāno susīlo viya 2- carati, sopi ajjhāsayena maṅku
hotiyeva.
    Sammuḷho kālaṃ karotīti dussīlassa hi maraṇamañce nipannassa dussīlyakammāni
samādāya pavattitaṭṭhānāni āpāthaṃ āgacchanti. So ummīletvā
idhalokaṃ, nimīletvā paralokaṃ passati. Tassa cattāro apāyā kammānurūpaṃ
upaṭṭhahanti, sattisatena pahariyamāno viya aggijālābhighātena jhāyamāno viya
@Footnote: 1 cha.Ma. parisamajjhe 2 Sī. susīlo appicchako viya, adussīlo viya, su.vi. 2/149/140

---------------------------------------------------------------------------------------------
page445.
Ca hoti, so "vāretha vārethā"ti viravantova marati. Tena vuttaṃ "sammūḷho kālaṃ
karotī"ti.
    Kāyassa bhedāti upādinnakkhandhapariccāgā. Parammaraṇāti tadanantaraṃ
abhinibbattakkhandhaggahaṇā. Atha vā kāyassa bhedāti jīvitindriyassa upacchedā.
Parammaraṇāti cutito uddhaṃ. Apāyantiādi sabbaṃ nirayavevacanaṃ. Nirayo hi
saggamokkhahetubhūtā puññasaṅkhātā ayā apetattā, sukhānaṃ vā ayassa,
āgamanassa vā abhāvā apāyo. Dukkhassa gati paṭisaraṇanti duggati,
dosabahulatāya vā duṭṭhena kammunā nibbattā gatīti duggati. Vivasā nipatanti
ettha dukkaṭakammakārinoti 1- vinipāto, vinassantā vā ettha nipatanti
sambhijjamānaṅgapaccaṅgāti vinipāto. Natthi ettha assādasaññito ayoti nirayo.
    Atha vā apāyaggahaṇena tiracchānayoniṃ dīpeti. Tiracchānayoni hi apāyo
sugatito apetattā, na duggatimahesakkhānaṃ nāgarājādīnaṃ  sambhavato. Duggatiggahaṇena
pettivisayaṃ dīpeti. So hi apāyo ceva duggati ca sugatito apetattā, dukkhassa
ca gatibhūtattā, na tu vinipāto asurasadisaṃ avinipatitattā. 2- Petamahiddhikānaṃ
hi vimānānipi nibbattanti. 2- Vinipātaggahaṇena asurakāyaṃ dīpeti. So hi
yathāvuttenaṭṭhena "apāyo "ceva "duggati "ca sabbasampattisamussayehi vinipatitattā
"vinipāto"ti ca vuccati niriyaggahaṇena avīciādikaṃ anekappakāraṃ nirayameva
dīpeti. Upapajjatīti nibbattati.
    Ānisaṃsakathā vuttavipariyāyena veditabbā. Ayaṃ pana viseso:- sīlavāti
samādānavasena sīlavā. Sīlasampannoti parisuddhaṃ paripuṇṇañca katvā sīlassa
samādānena sīlasampanno. Bhogakkhandhanti bhogarāsiṃ. Sugatiṃ saggaṃ lokanti ettha
@Footnote: 1 cha.Ma. dukkatakārinoti  2-2 cha.Ma. petamahiddhikānampi vijjamānattā

---------------------------------------------------------------------------------------------
page446.
Sugatiggaṇena manussagatipi saṅgayhati, saggaggahaṇena devagati eva. Tattha sundarā
gatīti sugati, rūpādīhi visayehi suṭṭhu aggoti saggo, so sabbopi
lujjanapalujjanaṭṭhena lokoti.
    Pāṭaligāmiye upāsake bahudeva rattiṃ dhammiyā kathāyāti aññāyapi
pāḷimuttāya dhammakathāya ceva āvasathānumodanakathāya ca. Tadā hi bhagavā yasmā
ajātasattunā tattha pāṭaliputtanagaraṃ māpentena aññesu gāmanigamajanapadarājadhānīsu
ye sīlācārasampannā kuṭumbikā, te ānetvā dhanadhaññagharavatthukhettavatthādīni
ceva parihārañca dāpetvā nivesiyanti. Tasmā pāṭaligāmiyā upāsakā
ānisaṃsadassāvitāya visesato sīlagarukā sabbaguṇānañca sīlassa adhiṭṭhānabhāvato
tesaṃ paṭhamaṃ sīlānisaṃse pakāsetvā tato paraṃ ākāsagaṅgaṃ otārento viya,
paṭhavojaṃ ākaḍḍhanto viya mahājambuṃ matthake gahetvā cālento viya,
yojanikamadhukaṇḍaṃ cakkayantena pīḷetvā madhuraṃ pāyamāno viya pāṭaligāmikānaṃ
upāsakānaṃ hitasukhāvahaṃ pakiṇṇakakathaṃ kathento "āvāsadānaṃ nāmetaṃ gahapatayo
mahantaṃ puññaṃ, tumhākaṃ āvāso mayā paribhutto, bhikkhusaṃghena ca paribhutto,
mayā ca bhikkhusaṃghena ca paribhuttena pana dhammaratanenapi paribhuttoyeva hoti.
Evaṃ tīhi ratanehi paribhutte aparimeyyo ca vipāko, apica āvāsadānasmiṃ
dinne sabbadānaṃ ninnameva hoti, bhūmaṭṭhakapaṇṇasālāya vā sākhāmaṇḍapassa
vā saṃghaṃ uddissa katassa ānisaṃso paricchindituṃ na sakkā. Āvāsadānānubhāvena
hi bhave nibbattamānassapi sampīḷitagabbhavāso nāma na hoti, dvādasahattho
ovarako viyassa mātukucchi asambādhova hotī"ti evaṃ nānānayehi vicittaṃ bahuṃ
dhammakathaṃ kathetvā:-
               "sītaṃ uṇhaṃ paṭihanti         tato vāḷamigāni ca
                siriṃpe 1- ca makase       sisire cāpi vuṭṭhiyo.
@Footnote: 1 cha.Ma. sarīsape

---------------------------------------------------------------------------------------------
page447.
                Tato vātātapo ghoro      sañjāto paṭihaññati
                leṇatthañca sukhatthañca        jhāyituñca vipassituṃ.
                Vihāradānaṃ saṃghassa          aggaṃ buddhena vaṇṇitaṃ
                tasmā hi paṇḍito poso     sampassaṃ atthamattano.
                Vihāre kāraye ramme      vāsayettha bahussute
                tesaṃ annañca pānañca       vatthasenāsanāni ca.
                Dadeyya ujubhūtesu          vippasannena cetasā
                te tassa dhammaṃ desenti     sabbadukkhāpanūdanaṃ
                yaṃ so dhammamidhaññāya        parinibbātyanāsavoti 1-
evaṃ ayampi āvāsadāne ānisaṃso"ti bahudeva rattiṃ atirekataraṃ diyaḍḍhayāmaṃ
āvāsadānānisaṃsakathaṃ kathesi. Tattha imā gāthā tāva saṅgahaṃ āruḷhā,
pakiṇṇakadhammadesanā pana saṅgahaṃ nārohati. Sandassetvātiādīni vuttatthāneva.
    Abhikkantāti atikkantā dve yāmā gatā. Yassadāni kālaṃ maññathāti
yassa gamanassa tumhe kālaṃ maññatha, gamanakālo tumhākaṃ, gacchathāti vuttaṃ hoti.
Kasmā pana bhagavā te uyyojesīti? anukampāya. Tiyāmarattiṃ hi tattha nisīditvā
Vītināmentānaṃ tesaṃ sarīre ābādho uppajjeyyāti, bhikkhusaṃghepi ca
vippabhātasayananisajjāya okāso laddhuṃ vaṭṭati, iti ubhayānukampāya uyyojesīti.
Suññāgāranti pāṭiyekkaṃ suññāgāraṃ nāma tattha natthi. Te kira gahapatayo
tasseva āvasathāgārassa ekapasse paṭasāṇiyā parikkhipāpetvā kappiyamañcaṃ
paññāpetvā tattha kappiyapaccattharaṇaṃ attharitvā upari
@Footnote: 1 vi.cūḷa. 7/295/61, pa.sū. 3

---------------------------------------------------------------------------------------------
page448.
Suvaṇṇarajatatārakāgandhamālādipaṭimaṇḍitaṃ vitānaṃ bandhitvā 1- gandhatelapadīpaṃ āropayiṃsu
1- "appevanāma satthā dhammāsanato vuṭṭhāya thokaṃ vissamitukāmo idha nipajjeyya,
evaṃ no idaṃ āvasathāgāraṃ bhagavatā catūhi iriyāpathehi paribhuttaṃ dīgharattaṃ hitāya sukhāya
bhavissatī"ti. Satthāpi tadeva sandhāya tattha saṅghāṭiṃ paññāpetvā sīhaseyyaṃ
kappesi. Taṃ sandhāya vuttaṃ "suññāgāraṃ pāvisī"ti. Tattha pādadhovanaṭṭhānato
paṭṭhāya yāva dhammāsanā agamāsi, etthake ṭhāne gamanaṃ nipphannaṃ. Dhammāsanaṃ
patvā thokaṃ aṭṭhāsi, idaṃ tattha ṭhānaṃ. Bhagavā dve yāme dhammāsane nisīdi,
ettake ṭhāne nisajjā nipphannā. Upāsake uyyojetvā dhammāsanato oruyha
yathāvuttaṭṭhāne sīhaseyyaṃ kappesi. Evaṃ taṃ ṭhānaṃ bhagavatā catūhi iriyāpathehi
paribhuttaṃ ahosīti.
    Sunīdhavassakārāti sunidho ca vassakāro ca dve brāhmaṇā. Magadhamahāmattāti
magadharañño mahāamaccā, magadharaṭṭhe vā mahāmattā. Mahatiyā issariyamattāya
samannāgatāti mahāmattā. Pāṭaligāme nagaraṃ māpentīti pāṭaligāmasaṅkhāte bhūmippadese
nagaraṃ māpenti. Vajjīnaṃ paṭibāhāyāti licchavirājūnaṃ āyamukhappacchindanatthaṃ.
Sahassasahassevāti ekekavaggavasena sahassaṃ sahassaṃ hutvā. Vatthūnīti
gharavatthūni. Cittāni namanti nivesanāni māpetunti rañño rājamahāmattānañca
nivesanāni māpetuṃ vatthuvijjāpāṭhakānaṃ cittāni namanti. Te kira attano
sippānubhāvena heṭṭhāpaṭhaviyaṃ tiṃsahatthamatte ṭhāne "idha nāgaggāho idha
yakkhaggāho idha bhūtaggāho idha pāsāṇo vā khāṇuko vā atthī"ti jānanti.
Te tadā sippaṃ jappetvā devatāhi saddhiṃ sammantayamānā viya māpenti.
    Atha vā tesaṃ sarīre devatā adhimuñcitvā tattha tattha nivesanāni māpetuṃ
cittaṃ nāmanti. Tā catūsu koṇesu khāṇuke koṭṭetvā vatthumhi gahitamatte
@Footnote: 1-1 cha.Ma. telapadīpaṃ āropesuṃ

---------------------------------------------------------------------------------------------
page449.
Paṭivigacchanti. Saddhakulānaṃ saddhā devatā tathā karonti, assaddhakulānaṃ
assaddhā devatā. Kiṃkāraṇā? saddhānaṃ hi evaṃ hoti "idha manussā nivesanaṃ
māpentā paṭhamaṃ bhikkhusaṃghaṃ nisīdāpetvā maṅgalaṃ vadāpessanti, atha mayaṃ
sīlavantānaṃ dassanaṃ dhammakathaṃ pañhavissajjanaṃ anumodanaṃ sotuṃ labhissāma, manussā
ca dānaṃ datvā amhākaṃ pattiṃ dassantī"ti. Assaddhadevatānampi "attano
icchānurūpaṃ tesaṃ paṭipattiṃ passituṃ, kathañca sotuṃ labhissāmā"ti tathā karonti.
    Tāvatiṃsehīti yathā hi ekasmiṃ kule ekaṃ paṇḍitamanussaṃ, ekasmiṃ ca
vihāre ekaṃ bahussutaṃ bhikkhuṃ upādāya "asukakule manussā paṇḍitā, asukavihāre
bhikkhū bahussutā"ti saddo abbhuggacchati, evameva sakkaṃ devarājānaṃ, vissukammañca
devaputtaṃ upādāya "tāvatiṃsā paṇḍitā"ti saddo abbhuggato. Tenāha
"tāvatiṃsehī"ti. Seyyathāpītiādinā devehi tāvatiṃsehi saddhiṃ mantetvā viya
sunīdhavassakārā nagaraṃ māpentīti dasseti.
    Yāvatā ānanda ariyaṃ āyatananti yattakaṃ ariyamanussānaṃ osaraṇaṭṭhānaṃ
nāma atthi. Yāvatā vaṇippathoti yattakaṃ vāṇijānaṃ āhaṭabhaṇḍassa rāsivasena
kayavikkayaṭṭhānaṃ nāma, vāṇijānaṃ vasanaṭṭhānaṃ vā atthi. Idaṃ agganagaranti tesaṃ
ariyāyatanavaṇippathānaṃ idaṃ nagaraṃ aggaṃ bhavissati jeṭṭhakaṃ pāmokkhaṃ. Puṭabhedananti
bhaṇḍapuṭabhedanaṭṭhānaṃ, bhaṇḍabhaṇḍikānaṃ 1- mocanaṭṭhānanti vuttaṃ hoti.
Sakalajambudīpe aladdhabhaṇḍampi hi idheva labhissanti, aññattha vikkayaṃ agacchantāpi
idheva vikkayaṃ gacchissanti, tasmā idheva puṭaṃ bhindissantīti attho. Āyānampi
hi catūsu dvāresu cattāri, sabhāyaṃ ekanti evaṃ divase divase pañcasatasahassāni
tattha uṭṭhahissanti. Tāni sabhāvāni āyānīti dasseti.
@Footnote: 1 Ma. bhaṇḍagaṇṭhikānaṃ

---------------------------------------------------------------------------------------------
page450.
    Aggito vātiādīsu samuccayattho vāsaddo, agginā ca udakena ca
mithubhedena ca nassissatīti attho. Tassa hi eko koṭṭhāso agginā nassissati,
nibbāpetumpi 1- na sakkhissanti, ekaṃ koṭṭhāsaṃ gaṅgā gahetvā gamissati, eko
iminā akathitaṃ amussa, amunā akathitaṃ imassa vadantānaṃ pisuṇāvācānaṃ vasena
bhinnānaṃ manussānaṃ aññamaññabhedena vinassissati. Evaṃ vatvā bhagavā
paccūsakāle gaṅgātīraṃ gantvā katamukhadhovano bhikkhācāravelaṃ 2- āgamayamāno
nisīdi. Sunīdhavassakārāpi "amhākaṃ rājā samaṇassa gotamassa upaṭṭhāko, so
amhe upagate pucchissati `satthā kira pāṭaligāmaṃ agamāsi, kiṃ tassa santikaṃ
upasaṅkamittha, na upasaṅkamitthā'ti. `upasaṅkamimhā'ti Ca vutte `nimantayittha, na
nimantayitthā'ti pucchissati.' na nimantayimhā'ti ca vutte amhākaṃ dosaṃ
āropetvā niggaṇhissati, idañcāpi mayaṃ akataṭṭhāne nagaraṃ māpema, samaṇassa
kho pana gotamassa gatagataṭṭhāne kāḷakaṇṇisattā paṭikkamanti, taṃ mayaṃ
nagaramaṅgalaṃ vācāpessāmā"ti cintetvā satthāraṃ upasaṅkamitvā nimantayiṃsu. Tena
vuttaṃ "atha kho sunīdhavassakārā"tiādi.
    Pubbaṇhasamayanti pubbaṇhe kāle. Navāsetvāti gāmapavesananīhārena
nivāsanaṃ nivāsetvā kāyabandhanaṃ bandhitvā. Pattacīvaramādāyāti cīvaraṃ pārupitvā
pattaṃ hatthena gahetvā.
    Sīlavantetthāti sīlavanto ettha attano vasanaṭṭhāne. Saññateti
kāyavācācittehi saññate. Tāsaṃ dakkhiṇamādiseti saṃghassa dinne cattāro paccaye
tāsaṃ gharadevatānaṃ ādiseyya, 3- pattiṃ dadeyya. Pūjitā pūjayantīti "ime manussā
amhākaṃ ñātakāpi na honti, evampi no pattiṃ dentī"ti ārakkhaṃ susaṃvihitaṃ
@Footnote: 1 cha.Ma. pisaddo na dissati
@2 ka. bhikkhācārakālaṃ  3 Sī. ādissa

---------------------------------------------------------------------------------------------
page451.
Karonti suṭṭhu ārakkhaṃ karonti. Mānitā mānayantīti kālānukālaṃ 1- balikammakaraṇena
mānitā "ete manussā amhākaṃ ñātakāpi na honti, tathāpi catupañcachamāsantaraṃ
no balikammaṃ karontī"ti mānenti uppannaparissayaṃ haranti. 2- Tato nanti
tato taṃ paṇḍitajātikaṃ purisaṃ. Orasanti ure ṭhapetvā saṃvaḍḍhitaṃ, 3- yathā mātā
orasaṃ puttaṃ anukampati, uppannaparissayaharaṇatthamevassa yathā vāyamati, evaṃ
anukampantīti attho. Bhadrāni passatīti sundarāni passati.
    Anumoditvāti tehi tadā pasutpuññassa anumodanavasena tesaṃ dhammakathaṃ
katvā. Sunīdhavassakārāpi "yā tattha devatā āsuṃ, tāsaṃ dakkhiṇamādise"ti
bhagavato vacanaṃ sutvā devatānaṃ pattiṃ adaṃsu. Taṃ gotamadvāraṃ nāma ahosīti
tassa nagarassa yena dvārena bhagavā nikkhami, taṃ gotamadvāraṃ nāma ahosi.
Gaṅgāya pana uttaraṇatthaṃ anotiṇṇattā 4- gotamatitthaṃ nāma nāhosi. 5- Pūrāti
puṇṇā. Samatittikāti taṭasamaṃ udakassa tittā bharitā. Kākapeyyāti tīre
ṭhitakākehi pātuṃ sakkuṇeyyaudakā. Dvīhipi padehi ubhatokūle jalaparipuṇṇabhāvameva 6-
dasseti. Uḷumpanti pāragamanatthāya dārūni saṅghāṭetvā āṇiyo koṭṭetvā
kataṃ. Kullanti veḷudaṇḍādike 7- valliādīhi bandhitvā kataṃ.
    Etamatthaṃ viditvāti etaṃ mahājanassa gaṅgodakamattatassapi kevalaṃ tarituṃ
asamatthataṃ, attano pana bhikkhusaṃghassa ca atigambhīravitthataṃ saṃsāramahaṇṇavaṃ
taritvā ṭhitabhāvañca sabbākārato viditvā tadatthaparidīpanaṃ imaṃ adānaṃ udānesi.
    Tattha aṇṇavanti sabbantimena paricchedena yojanamattaṃ gambhīrassa ca
vitthatassa ca udakaṭṭhānassa etaṃ adhivacanaṃ. Saranti saritvā gamanato idha nadī
@Footnote: 1 Sī. kālena kālaṃ
@2 Sī.,Ma. uppannaparissayā pālenti. su.vi. 2/153/143  3 cha.Ma. vaḍḍhitaṃ
@4 Sī. otiṇṇaṭṭhānaṃ  5 Sī. ahosi
@6 cha.Ma. ubhatokūlasamaṃ paripuṇṇabhāvameva  7 Sī. veḷunaḷādike

---------------------------------------------------------------------------------------------
page452.
Adhippetā. Idaṃ vuttaṃ hoti:- ye gambhīravitthataṃ saṃsāraṇṇavaṃ taṇhāsaritañca
taranti, te ariyamaggasaṅkhātaṃ setuṃ katvāna visajja pallalāni anāmasitvāva
udakabharitāni ninnaṭṭhānāni, ayampana idaṃ appamattakaṃ udakaṃ taritukāmo
kullañhi jano pabandhati kullaṃ bandhituṃ āyāsaṃ āpajjati. Tiṇṇā medhāvino
janāti ariyamaggañāṇasaṅkhātāya medhāya samannāgatattā medhāvino buddhā ca
buddhasāvakā ca vinā eva kullena tiṇṇā paratīre patiṭṭhitāti.
                       Chaṭṭhasuttavaṇṇanā niṭṭhitā.
                          -------------
                        7. Dvidhāpathasuttavaṇṇanā
    [77] Sattame addhānamaggapaṭipannoti addhānasaṅkhātaṃ dīghamaggaṃ
paṭipanno gacchanto hoti. Nāgasamālenāti evaṃnāmakena therena.
Pacchāsamaṇenāti ayaṃ tadā bhagavato upaṭṭhāko ahosi. Tena naṃ pacchāsamaṇaṃ katvā
maggaṃ paṭipajji. Bhagavato hi paṭhamabodhiyaṃ vīsativassāni anibaddhā upaṭṭhākā
ahesuṃ, tato paraṃ yāva parinibbānā pañcavīsativassāni āyasmā ānando
chāyāva upaṭṭhāsi. Ayaṃ pana anibaddhupaṭṭhākakālo. 1- Tena vuttaṃ "āyasmatā
nāgasamālena pacchāsamaṇenā"ti. Dvidhāpathanti dvidhābhūtaṃ maggaṃ. "dvedhāpathan"tipi
paṭhanti. Āyasmā nāgasamālo attanā pubbe tattha kataparicayattā ujubhāvañcassa
sandhāya vadati "ayaṃ bhante bhagavā pantho"ti. Āha
    bhagavā pana tadā tassa saparissayabhāvaṃ ñatvā tato aññaṃ maggaṃ
gantukāmo "ayaṃ nāgasamāla pantho"ti āha. "saparissayo"ti ca vutte
asaddahitvā "bhagavā na tattha parissayo"ti vadeyya, tadassa dīgharattaṃ ahitāya
@Footnote: 1 Ma. anibaddhūpaṭṭhāko

---------------------------------------------------------------------------------------------
page453.
Dukkhāyāti "saparissayo"ti na kathesi. Tikkhattuṃ "ayaṃ pantho, iminā gacchāmā"ti
vatvā catutthavāre "na bhagavā iminā maggena gantuṃ icchati, ayameva ca
ujumaggo, handāhaṃ bhagavato pattacīvaraṃ datvā iminā maggena gamissāmī"ti
cintetvā satthu hatthe pattacīvaraṃ dātuṃ asakkonto bhūmiyaṃ ṭhapetvā paccupaṭṭhitena
dukkhasaṃvattanikena kammunā codiyamāno bhagavato vacanaṃ anādiyitvāva pakkāmi.
Tena vuttaṃ "atha kho āyasmā nāgasamālo bhagavato pattacīvaraṃ tattheva chamāyaṃ
nikkhipitvā pakkāmī"ti. Tattha bhagavato pattacīvaranti attano hatthagataṃ bhagavato
pattacīvaraṃ. Tatthevāti tasmiṃyeva magge chamāyaṃ paṭhaviyaṃ nikkhipitvā pakkāmi. Idaṃ
vo bhagavā pattacīvaraṃ, sace icchatha. Gaṇhatha, yadi attanā icchitamaggaṃyeva
gantukāmatthāti adhippāyo. Bhagavāpi attano pattacīvaraṃ sayameva gahetvā
yathādhippetaṃ maggaṃ paṭipajji.
    Antarāmagge corā nikkhamitvāti tadā kira pañcasatā purisā luddā
lohitapāṇino rājāparādhino hutvā araññaṃ pavisitvā corikāya jīvikaṃ
kappentā "pāripanthikabhāvena rañño āyapathaṃ pacchindissāmā"ti maggasamīpe
araññe tiṭṭhanti. Te theraṃ tena maggena gacchantaṃ disvā "ayaṃ samaṇo
iminā maggena āgacchati, avaḷañjitabbaṃ maggaṃ vaḷañjeti, amhākaṃ atthibhāvaṃ
na jānāti, handa naṃ jānāpessāmā"ti kujjhitvā gahanaṭṭhānato vegena
nikkhamitvā sahasā theraṃ bhūmiyaṃ pātetvā hatthapādehi koṭṭetvā mattikāpattañcassa
bhinditvā cīvaraṃ khaṇḍākhaṇḍikaṃ chinditvā pabbajitattā "taṃ na hanāma, ito
paṭṭhāya imassa maggassa sappaṭibhayabhāvaṃ 1- jānāhī"ti vissajjesuṃ. Tena vuttaṃ
"atha kho āyasmato .pe. Vipphālesun"ti
@Footnote: 1 cha.Ma. parissayabhāvaṃ

---------------------------------------------------------------------------------------------
page454.
    Bhagavāpi "ayaṃ tena maggena gato corehi bādhito maṃ pariyesitvā
idāneva āgamissatī"ti ñatvā thokaṃ gantvā maggā okkamma aññatarasmiṃ
rukkhamūle nisīdi. Āyasmāpi kho nāgasamālo paccāgantvā satthārā gatamaggameva
gahetvā gacchanto tasmiṃ rukkhamūle bhagavantaṃ passitvā upasaṅkamitvā vanditvā
taṃ pavattiṃ sabbaṃ ārocesi. Tena vuttaṃ "atha kho āyasmā nāgasamālo
.pe. Saṅghāṭiñca vipphālesun"ti.
    Etamatthaṃ viditvāti etaṃ āyasmato nāgasamālassa attano vacanaṃ
anādiyitvā akhemantamaggagamanaṃ, attano ca khemantamaggagamanaṃ viditvā tadatthadīpanaṃ
imaṃ udānaṃ udānesi.
    Tattha saddhiṃ caranti saha caranto. Ekato vasanti idaṃ tasseva vevacanaṃ,
saha vasantoti attho. Misso aññajanena vedagūti veditabbaṭṭhena vedasaṅkhātena
catusaccaariyamaggañāṇena gatattā adhigatattā, vedassa vā sakalassa ñeyyassa
pāraṃ gatattā vedagū. Attano hitāhitaṃ na jānātīti añño, avidvā bāloti
attho. Tena aññena janena misso saha caraṇamattena misso. Vidvā pajahāti
pāpakanti tena vedagūbhāvena vidvā jānanto pāpakaṃ abhaddakaṃ attano
dukkhāvahaṃ pajahāti, pāpakaṃ vā akalyāṇapuggalaṃ pajāhāti. Yathā kiṃ? koñco
khīrapakova ninnaganti yathā koñcasakuṇo udakamissite khīre upanīte vinā toyaṃ
khīramattasseva pivanato khīrapako ninnaṭṭhānagamanena ninnagasaṅkhātaṃ udakaṃ pajahāti
vajjeti, evaṃ paṇḍito kira duppaññapuggalehi ṭhānanisajjādīsu sahabhūtopi
ācārena te pajahāti, na kadācipi sammisso hoti.
                       Sattamasuttavaṇṇanā niṭṭhitā.
                         --------------

---------------------------------------------------------------------------------------------
page455.
                        8. Visākhāsuttavaṇṇanā
    [78] Aṭṭhame visākhāya migāramātuyā nattā kālaṅkatā hotīti visākhāya
mahāupāsikāya puttassa dhītā kumārikā kālaṅkatā hoti. Sā kira vattasampannā
sāsane abhippasannā mahāupāsikāya gehaṃ paviṭṭhānaṃ bhikkhūnaṃ bhikkhunīnañca attanā
kātabbaveyyāvaccaṃ purebhattaṃ pacchābhattañca appamattā akāsi, attano pitāmahiyā
cittānukūlaṃ paṭipajji. Tena visākhā gehato bahi gacchantī sabbaṃ tassāyeva
bhāraṃ katvā gacchati, rūpena ca dassanīyā pāsādikā, iti sā tassā visesato
piyā manāpā ahosi. Sā rogābhibhūtā kālamakāsi. Tena vuttaṃ "tena kho pana
samayena visākhāya migāramātuyā nattā kālaṅkatā hoti piyā manāpā"ti. Atha
mahāupāsikā tassā maraṇena sokaṃ sandhāretuṃ asakkontī dukkhī dummanā
sarīranikkhepaṃ kāretvā "api nāma satthu santikaṃ gatakāle cittassādaṃ labheyyan"ti
bhagavantaṃ upasaṅkami. Tena vuttaṃ "atha kho visākhā migāramātā"tiādi. Tattha
divā divassāti divasassāpi divā, majjhantike kāleti attho.
    Bhagavā visākhāya vaṭṭābhiratiṃ jānanto upāyena sokatanukaraṇatthaṃ
"iccheyyāsi tvaṃ visākhe"tiādimāha. Tattha yāvatikāti yattakā tadā kira satta
janakoṭiyo sāvatthiyaṃ paṭivasanti. Taṃ sandhāya bhagavā "kīvabahukā pana visākhe
sāvatthiyā manussā devasikaṃ kālaṃ karontīti pucchi. Visākhā "dasapi
bhante"tiādimāha. Tattha tīṇīti tayo. Ayameva vā pāṭho. Avivittāti asuññā.
    Atha bhagavā attano adhippāyaṃ pakāsento "api nu tvaṃ kadāci karahaci
anallavatthā vā bhaveyyāsi anallakesā vāti āha. Nanu evaṃ sante tayā
sabbakālaṃ sokābhibhūtāya matānaṃ puttādīnaṃ amaṅgalūpacāravasena udakorohanena
allavatthāya allakesāya eva bhavitabbanti dasseti. Taṃ sutvā upāsikā

---------------------------------------------------------------------------------------------
page456.
Saṃvegajātā "no hetaṃ bhante"ti paṭikkhipitvā piyavatthuṃ vippaṭisārato attano
cittassa nivattabhāvaṃ satthu ārocentī "alaṃ me bhante tāva bahukehi puttehi
ca nattārehi cā"ti āha.
    Athassā bhagavā "dukkhaṃ nāmetaṃ piyavatthunimittaṃ, yattakāni piyavatthūni,
tattakāni dukkhāni. Tasmā sukhakāmena dukkhappaṭikūlena sabbaso piyavatthuto
cittaṃ vivecetabban"ti dhammaṃ desento "yesaṃ kho visākhe sataṃ piyāni, sataṃ
tesaṃ dukkhānī"tiādimāha. Tattha sataṃ piyānīti sataṃ piyāyitabbavatthūni. "sataṃ
piyan"tipi keci paṭhanti. Ettha ca yasmā ekato paṭṭhāya yāva dasa, tāva
saṅkhyā saṅkhyeyyappadhānā, tasmā "yesaṃ dasa piyāni dasa tesaṃ dukkhānī"tiādinā
pāḷi āgatā. Keci pana "yesaṃ dasa piyānaṃ, dasa tesaṃ dukkhānan"tiādinā
paṭhanti, taṃ na sundaraṃ. Yasmā pana vīsatito paṭṭhāya yāva sataṃ, tāva
saṅkhyā saṅkhyeyyappadhānāva, tasmā tatthāpi saṅkhyeyyappadhānataṃyeva gahetvā
"yesaṃ kho visākhe sataṃ piyāni, sataṃ tesaṃ dukkhānī"tiādinā pāḷi āgatā.
Sabbesampi ca "yesaṃ ekaṃ piyaṃ, ekaṃ tesaṃ dukkhan"ti pāṭho, na pana dukkhassāti.
Etasmiṃ hi pakkhe ekarasā ekajjhāsayā ca bhagavato desanā hoti. Tasmā
yathāvuttanayāva pāḷi veditabbā.
    Etamatthaṃ viditvāti sokaparidevādikaṃ cetasikaṃ kāyikañca dukkhaṃ piyavatthunimittaṃ
piyavatthumhi sati hoti, asati na hotīti etamatthaṃ sabbākārato jānitvā
tadatthaparidīpanaṃ imaṃ udānaṃ udānesi.
      Tassattho:- ye ñātibhogarogasīladiṭṭhibyasanehi phuṭṭhassa anto
nijjhāyantassa bālassa cittasantāpalakkhaṇā ye keci mudumajjhādibhedena yādisā
tādisā sokā vā tehiyeva phuṭṭhassa sokuddehakasamuṭṭhāpitavacīvippalāpalakkhaṇā 1-
@Footnote: 1 Sī. kāyasosakahetukassa samuṭṭhāpakā keci

---------------------------------------------------------------------------------------------
page457.
Paridevitā vā aniṭṭhaphoṭṭhabbapaṭihatakāyassa kāyapīḷanalakkhaṇā dukkhā vā tathā
avuttatthassa vikappanatthena vāsaddena gahitā domanassūpāyāsādayo vā
nissayabhedena ca anekarūpā nānāvidhā imasmiṃ sattaloke dissanti upalabbhanti
sabbepi ete piyaṃ piyajātikaṃ sattaṃ saṅkhārañca paṭicca nissāya āgamma paccayaṃ
katvā pabhavanti nibbattanti. Tasmiṃ pana yathāvuttapiyavatthumhi piye asante
piyabhāvakare chandarāge pahīne na kadācipi ete bhavanti. Vuttañhetaṃ "piyato
jāyatī soko .pe. Pemato jāyatī soko"ti 1- ca ādi. Tathā "piyappabhūtā
kalahā vivādā, paridevasokā saha maccharehī"ti 2- ca ādi. Ettha ca "paridevitā
vā dukkhā vā"ti liṅgavipallāsena vuttaṃ, "paridevitāni vā dukkhāni vā"ti
vattabbe vibhattilopo vā katoti veditabbo.
    Tasmā hi te sukhino vītasokāti yasmā piyappabhūtā sokādayo yesaṃ
natthi 3-. Tasmā te eva sukhino vītasokā nāma. Ke pana te? yesaṃ piyaṃ
natthi kuhiñci loketi yesaṃ ariyānaṃ sabbaso vītarāgattā katthacipi sattaloke
ca saṅkhāraloke ca piyaṃ piyabhāvo "putto"ti vā "bhātā"ti vā "bhaginī"ti vā
"bhariyā"ti vā piyaṃ piyāyanaṃ piyabhāvo natthi. Saṅkhāralokepi "etaṃ mama santakaṃ,
imināhaṃ imaṃ nāma sukhaṃ labhāmi labhissāmī"ti piyaṃ piyāyanaṃ piyabhāvo natthi.
Tasmā asokaṃ virajaṃ patthayāno, piyaṃ na kayirātha kuhiñci loketi yasmā ca
sukhino nāma vītasokā, vītasokattāva katthacipi visaye piyabhāvo na natthi. Tasmā
attano yathāvuttasokābhāvena ca asokaṃ asokabhāvaṃ rāgarajādivigamanena virajaṃ
virajabhāvaṃ arahattaṃ, sokassa rāgarajādīnañca abhāvahetubhāvato vā "asokaṃ
virajan"ti laddhanāmaṃ nibbānaṃ patthayāno kattukamyatākusalacchandassa vasena
@Footnote: 1 khu. dha. 25/212-3/45
@2 khu.su. 25/870/503  3 Ma. piye asati na santi

---------------------------------------------------------------------------------------------
page458.
Chandajāto katthaci loke rūpādidhamme antamaso samathavipassanādhammepi piyaṃ
piyabhāvaṃ piyāyanaṃ na kayirātha na uppādeyya. Vuttañhetaṃ "dhammāpi vo bhikkhave
pahātabbā, pageva adhammā"ti. 1-
                       Aṭṭhamasuttavaṇṇanā niṭṭhitā.
                          -------------
                        9. Paṭhamadabbasuttavaṇṇanā
    [79] Navame āyasmāti piyavacanaṃ. Dabboti tassa therassa nāmaṃ.
Mallaputtoti mallarājassa putto. So hi āyasmā padumuttarassa bhagavato
pādamūle katābhinīhāro kappasatasahassaṃ upacitapuññasañcayo amhākaṃ bhagavato
kāle mallarājassa deviyā kucchiyaṃ nibbatto katādhikārattā jātiyā
sattavassikakāleyeva mātāpitaro upasaṅkamitvā pabbajjaṃ yāci. Te ca "pabbajitvāpi
ācāraṃ tāva sikkhatu, sace taṃ nābhiramissati, idheva āgamissatī"ti anujāniṃsu.
So satthāraṃ upasaṅkamitvā pabbajjaṃ yāci. Satthāpissa upanissayasampattiṃ
oloketvā pabbajjaṃ anujāni. Tassa pabbajjāsamaye dinnaovādena bhavattayaṃ
ādittaṃ viya upaṭṭhāsi. So vipassanaṃ paṭṭhapetvā khuraggeyeva arahattaṃ pāpuṇi.
Yaṅkiñci sāvakena pattabbaṃ, "tisso vijjā catasso paṭisambhidā cha abhiññā
nava lokuttaradhammā"ti evamādikaṃ sabbaṃ adhigantvā asītiyā mahāsāvakesu
abbhantaro ahosi. Vuttañhetaṃ tena āyasmatā:-
           "mayā kho jātiyā sattavassena arahattaṃ sacchikataṃ yaṅkiñci
        sāvakena pattabbaṃ sabbantaṃ anuppattaṃ mayā"tiādi. 2-
@Footnote: 1 Ma.mū. 12/240/203  2 vi. mahāvi. 1/380/285

---------------------------------------------------------------------------------------------
page459.
    Yena bhagavā tenupasaṅkamīti so kirāyasmā ekadivasaṃ rājagahe piṇḍāya
caritvā pacchābhattaṃ piṇḍapātapaṭikkanto bhagavato vattaṃ dassetvā divāṭṭhānaṃ
gantvā udakakumbhato udakaṃ gahetvā pāde pakkhāletvā gattāni sītiṃ katvā
cammakhaṇḍaṃ paññāpetvā nisinno kālaparicchedaṃ katvā samāpattiṃ samāpajji.
Athāyasmā yathākālaparicchedaṃ samāpattito vuṭṭhahitvā attano āyusaṅkhāre
olokesi. Tassa 1- te parikkhīṇā katipayamuhuttikā upaṭṭhahiṃsu, so cintesi "na
kho metaṃ paṭirūpaṃ, yamahaṃ satthu anārocetvā sabrahmacārīhi ca avidito idha
yathānisinnova parinibbāyissāmi. Yannūnāhaṃ satthāraṃ upasaṅkamitvā parinibbānaṃ
anujānāpetvā satthu vattaṃ dassetvā sāsanassa niyyānikabhāvadassanatthaṃ mayhaṃ
iddhānubhāvaṃ vibhāvento ākāse nisīditvā tejodhātuṃ samāpajjitvā
parinibbāyeyyaṃ. Evaṃ sante ye mayi assaddhā appasannā, tesampi pasādo
uppajjissati, tadassa tesaṃ dīgharattaṃ hitāya sukhāyā"ti. Evañca so āyasmā
cintetvā bhagavantaṃ upasaṅkamitvā sabbantaṃ tatheva akāsi. Tena vuttaṃ "atha
kho āyasmā dabbo mallaputto yena bhagavā tenupasaṅkamī"tiādi.
    Tattha parinibbānakālo meti "bhagavā mayhaṃ anupādisesāya nibbānadhātuyā
parinibbānakālo upaṭṭhito, tamahaṃ bhagavato ārocetvā parinibbāyitukāmomhī"ti
dasseti. Keci panāhu "na tāva thero jiṇṇo, na ca gilāno, parinibbānāya
ca satthāraṃ āpucchati, kiṃ tattha 1- kāraṇaṃ? `mettiyabhūmajakā bhikkhū pubbe maṃ
amūlakena pārājikena anuddhaṃsesuṃ, tasmiṃ adhikaraṇe vūpasantepi akkosantiyeva.
Tesaṃ  saddahitvā aññepi puthujjanā mayi agāravaṃ paribhavañca karonti. Imañca
dukkhabhāraṃ niratthakaṃ vahitvā kiṃ payojanaṃ, tasmāhaṃ idāniyeva parinibbāyissāmī'ti
sanniṭṭhānaṃ katvā satthāraṃ āpucchī"ti. Taṃ akāraṇaṃ. Na hi khīṇāsavā aparikkhīṇe
@Footnote: 1 Sī.,ka. tatthidaṃ  2 Sī. tatthidaṃ

---------------------------------------------------------------------------------------------
page460.
Āyusaṅkhāre paresaṃ upavādādibhayena parinibbānāya cetenti ghaṭayanti vāyamanti,
na ca paresaṃ pasaṃsādihetu ciraṃ tiṭṭhanti, atha kho saraseneva attano
āyusaṅkhārassa parikkhayaṃ āgamenti. Yathāha:-
               "nābhikaṅkhāmi maraṇaṃ         nābhikaṅkhāmi jīvitaṃ
                kālañca paṭikaṅkhāmi        nibbisaṃ bhatako yathā"ti. 1-
Bhagavāpissa āyusaṅkhāraṃ oloketvā parikkhīṇabhāvaṃ ñatvā "yassadāni tvaṃ dabba
kālaṃ maññasī"ti āha.
    Vehāsaṃ abbhuggantvāti ākāsaṃ abhiuggantvā, vehāsaṃ gantvāti attho.
Abhisaddayogena hi idaṃ upayogavacanaṃ, attho pana bhummavasena veditabbo. Vehāsaṃ
abbhuggantvā kiṃ akāsīti āha "ākāse antalikkhe pallaṅkena nisīditvā"tiādi.
1- Tattha tejodhātuṃ samāpajjitvāti tejokasiṇacatutthajjhānasamāpattiṃ samāpajjitvā.
Thero hi tadā bhagavantaṃ vanditvā tikkhattuṃ padakkhiṇaṃ katvā ekamantaṃ ṭhito
"bhagavā kappasatasahassaṃ tumhepi saddhiṃ tattha tattha vasanto puññāni karonto
imamevatthaṃ sandhāya akāsiṃ, svāyamattho ajja matthakaṃ patto, idaṃ pacchimadassanan"ti
āha. Ye tattha puthujjanabhikkhū sotāpannasakadāgāmino ca, tesu ekaccānaṃ
mahantaṃ kāruññaṃ ahosi, ekacce ārodanappattā ahesuṃ. Athassa bhagavā
cittavāraṃ 2- ñatvā "tenahi dabba mayhaṃ bhikkhusaṃghassa ca iddhipāṭihāriyaṃ
dassehī"ti āha. Tāvadeva sabbo bhikkhusaṃgho sannipati. Athāyasmā dabbo
"ekopi hutvā bahudhā hotī"tiādinā 3- nayena āgatāni sāvakasādhāraṇāni
sabbāni pāṭihāriyāni dassetvā puna ca bhagavantaṃ vanditvā ākāsaṃ abbhuggantvā
ākāse paṭhaviṃ nimminitvā tattha pallaṅkena nisinno tejokasiṇasamāpattiyā
@Footnote: 1 khu.thera. 26/196/302 khu.thera. 26/606/356
@2 cha.Ma. cittācāraṃ  3 dī.Sī. 9/484/216, khu.paṭi. 31/102/115

---------------------------------------------------------------------------------------------
page461.
Parikammaṃ katvā samāpattiṃ samāpajjitvā vuṭṭhāya sarīraṃ āvajjitvā puna samāpattiṃ
samāpajjitvā sarīrajjhāpanatejodhātuṃ adhiṭṭhahitvā parinibbāyi. Saha adhiṭṭhānena
sabbo kāyo agginā āditto ahosi. Khaṇeneva ca so aggi kappavuṭṭhānaggi
viya aṇumattampi saṅkhāragataṃ masimattampi tattha kiñci anavasesento adhiṭṭhānabalena
jhāpetvā nibbāyi. Tena vuttaṃ "atha kho āyasmā dabbo mallaputto"tiādi.
Tattha vuṭṭhahitvā parinibbāyīti iddhicittato vuṭṭhahitvā bhavaṅgacittena
parinibbāyi.
    Jhāyamānassāti jāliyamānassa. Ḍayhamānassāti tasseva vevacanaṃ. Atha vā
jhāyamānassāti jālāpavattikkhaṇaṃ sandhāya vuttaṃ. Ḍayhamānassāti vītaccitaṅgārakkhaṇaṃ.
Chārikāti bhasmaṃ. Masīti kajjalaṃ. 1- Na paññāyitthāti na passittha, adhiṭṭhānabalena
sabbaṃ khaṇeneva antaradhāyitthāti attho. Kasmā pana thero uttarimanussadhammaṃ
iddhipāṭihāriyaṃ dassesi, nanu bhagavatā iddhipāṭihāriyakaraṇaṃ paṭikkhittanti? na
codetabbametaṃ gihīnaṃ sammukhā paṭihāriyakaraṇassa paṭikkhitattā. Tañca kho
vikubbanavasena, na panevaṃ adhiṭṭhānavasena. Ayaṃ panāyasmā dhammasāminā
āṇattova pāṭihāriyaṃ dassesi.
    Etamatthaṃ viditvāti etaṃ āyasmato dabbassa mallaputtassa anupādāparinibbānaṃ
sabbākārato viditavā tadatthaparidīpanaṃ imaṃ udānaṃ udānesi.
    Tattha abhedi kāyoti sabbo bhūtupādāyappabhedo catusantitarūpakāyo
bhijji, anavasesato ḍayhi, 2- antaradhāyi, anuppattidhammataṃ āpajji. Nirodhi saññāti
rūpāyatanādigocaratāya rūpasaññādibhedā sabbāpi saññā appaṭisandhikena
nirodhena nirujjhi. Vedanā sītibhaviṃsu sabbāti vipākavedanā kiriyavedanāti
sabbāpi vedanāappaṭisandhikanirodhena niruddhattā aṇumattampi vedanādarathassa
@Footnote: 1 Ma. masīti ājhāmaṃ kajjalaṃ  2 ka. nassi

---------------------------------------------------------------------------------------------
page462.
Abhāvato sītibhūtā ahesuṃ, kusalākusalavedanā pana arahattaphalakkhaṇeyeva nirodhaṃ
gatā. "sītirahiṃsū"tipi paṭhanti. Santā 1- niruddhā ahesunti attho. Vūpasamiṃsu
saṅkhārāti vipākakiriyappabhedā sabbepi phassādayo saṅkhārakkhandhadhammā
appaṭisandhikanirodheneva niruddhattā visesena upasamiṃsu. Viññāṇaṃ atthamāgamāti
viññāṇampi vipākakiriyappabhedaṃ sabbaṃ appaṭisandhikanirodheneva atthaṃ vināsaṃ
upacchedaṃ agamā agacchi.
    Iti bhagavā āyasmato dabbassa mallaputtassa pañcannampi khandhānaṃ
pubbeyeva kilesābhisaṅkhārupādānassa anavasesato niruddhattā anupādāno viya
jātavedo appaṭisandhikanirodhena niruddhabhāvaṃ nissāya pītivegavissaṭṭhaṃ udānaṃ
udānesīti.
                       Navamasuttavaṇṇanā niṭṭhitā.
                           -----------
                       10. Dutiyadabbasuttavaṇṇanā
    [80] Dasame tatra kho bhagavā bhikkhū āmantesīti bhagavā rājagahe
yathābhirantaṃ viharitvā janapadacārikaṃ caranto anukkamena sāvatthiṃ patvā jetavane
viharantoyeva yesaṃ bhikkhūnaṃ āyasmato dabbassa mallaputtassa parinibbānaṃ
apaccakkhaṃ, tesaṃ taṃ paccakkhaṃ katvā dassetuṃ, yepi ca mettiyabhūmajakehi katena
abhūtena abbhācikkhaṇena there gāravarahitā puthujjanā, tesaṃ there
bahumānuppādanatthañca āmantesi. Tattha tatrāti vacanasaññāpane nipātamattaṃ. Khoti
avadhāraṇe tesu "tatrā"ti iminā "bhagavā bhikkhū āmantesī"ti etesaṃ padānaṃ
@Footnote: 1 Sī. asantā

---------------------------------------------------------------------------------------------
page463.
Vuccamānataṃyeva joteti. "kho"ti pana iminā āmantesiyeva. Nāssa āmantane
koci antarāyo ahosīti imamatthaṃ dasseti. Atha vā tatrāti tasmiṃ ārāme.
Khoti vacanālaṅkāre nipāto. Āmantesīti ābhāsi. Kasmā pana bhagavā
bhikkhūyeva āmantesīti? jeṭṭhattā seṭṭhattā āsannattā sabbākālaṃ
sannihitattā dhammadesanāya visesato bhājanabhūtattā ca.
    Bhikkhavoti tesaṃ āmantanākāradassanaṃ. Bhadanteti āmantitānaṃ bhikkhūnaṃ
gāravena satthu paṭivacanadānaṃ. Tattha "bhikkhavo"ti vadanto bhagavā te bhikkhū
ālapati. "bhadante"ti vadantā te paccālapanti. Apica "bhikkhavo"ti iminā
karuṇāvipphārasommahadayanissitapubbaṅgamena 1- vacanena te bhikkhū
kammaṭṭhānamanasikāradhammapaccavekkhaṇādito nivattetvā attano mukhābhimukhe karoti.
"bhadante"ti iminā satthari ādarabahumānagāravadīpanavacanena te bhikkhū attano
sussūsataṃ ovādapaṭiggahagāravabhāvañca paṭivedenti. Bhagavato paccassosunti te
bhikkhū bhagavato vacanaṃ patiassosuṃ sotukāmataṃ janesuṃ. Etadovacāti bhagavā etaṃ
idāni vakkhamānaṃ sakalaṃ suttaṃ abhāsi. Dabbassa bhikkhave mallaputtassātiādi
anantarasutte vuttatthameva. Etamatthantiādīsupi apubbaṃ natthi, anantarasutte
vuttanayeneva veditabbaṃ.
    Gāthāsu pana ayoghanahatassāti ayo haññati etenāti ayoghanaṃ,
kammārānaṃ ayokūṭaṃ ayomuṭṭhi ca. Tena ayoghanena hatassa pahatassa. Keci pana
"ayoghanahatassāti ghanaayopiṇḍaṃ hatassā"ti atthaṃ vadanti. Evasaddo cettha
nipātamattaṃ. Jalato jātavedasoti jhāyamānassa aggissa. Anādare etaṃ
sāmivacanaṃ. Anupubbūpasantassāti anukkamena upasantassa vijjhātassa niruddhassa.
@Footnote: 1 Sī.,Ma. karuṇāvipphārasomahadayanayananipātapubbaṅgamena.

---------------------------------------------------------------------------------------------
page464.
Yathā na ñāyate gatīti yathā tassa gati na ñāyati. Idaṃ vuttaṃ hoti:-
ayomuṭṭhikūṭādinā mahatā ayoghanena hatassa saṃhatassa. Kaṃsabhājanādigatassa vā
jalamānassa aggissa, tathā uppannassa vā saddassa anukkamena upasantassa
vā saddassa anukkamena upasantassa suvūpasantassa dasasu disāsu na katthaci
gati paññāyati paccayanirodhena appaṭisandhikaniruddhattā.
    Evaṃ sammā vimuttānanti evaṃ sammā hetunā ñāyena tadaṅgavikkhambhana-
vimuttipubbaṅgamena ariyamaggena catūhipi upādānehi āsavehi ca vimuttattā
sammā vimuttānaṃ, tato eva kāmabandhasaṅkhātaṃ 1- kāmoghaṃ bhavoghādibhedaṃ avasiṭṭhaoghañca
taritvā ṭhitattā kāmabandhoghatārinaṃ suṭṭhu paṭipassambhitasabbakilesavipphanditattā
kilesābhisaṅkhāravātehi ca akampanīyatāya acalaṃ anupādisesanibbānasaṅkhātaṃ
sabbasaṅkhārūpasamaṃ sukhaṃ pattānaṃ adhigatānaṃ khīṇāsavānaṃ gati devamanussādibhedāsu
gatīsu ayaṃ nāmāti paññāpetabbatāya abhāvattā paññāpetuṃ natthi na
upalabbhati, yathāvuttajātavedo viya apaññattikabhāvameva hi so gatoti attho.
                       Dasamasuttavaṇṇanā niṭṭhitā.
                    Niṭṭhitā ca pāṭaligāmiyavaggavaṇṇanā.
                       -------------------
@Footnote: 1 cha.Ma. kāmapabandha...

---------------------------------------------------------------------------------------------
page465.
                             Nigamanakathā
ettāvatā ca:-
              suvimuttabhavādāno 1-          devadānavamānito
              pacchinnataṇhāsantāno          pītisaṃvegadīpano.
              Saddhammadānanirato             upādānakkhayāvaho
              tattha tattha udāne ye         udānesi vināyako.
              Te sabbe ekato katvā       āropentehi saṅgahaṃ
              udānamiti saṅgītaṃ 2-           dhammasaṅgāhakehi yaṃ.
              Tassa atthaṃ pakāsetuṃ           porāṇaṭṭhakathānayaṃ
              nissāya yā samāraddhā         atthasaṃvaṇṇanā mayā.
              Sā tattha paramatthānaṃ           suttantesu yathārahaṃ
              pakāsanā paramattha-            dīpanī nāma nāmato.
              Sampattā pariniṭṭhānaṃ           anākulavinicchayā
              catuttiṃsappamāṇāya             pāḷiyā bhāṇavārato.
              Iti taṃ saṅkharontena           yaṃ taṃ adhigataṃ mayā
              puññaṃ tassānubhāvena           lokanāthassa sāsanaṃ.
              Obhāsetvā 3- visuddhāya      sīlādipaṭipattiyā
              sabbepi dehino hontu         vimuttirasabhāgino.
@Footnote: 1 Sī. suvimuttacittavodāno  2 Ma. udānaṃ nāma nāmena  3 cha.Ma. ogāhitvā

---------------------------------------------------------------------------------------------
page466.
              Ciraṃ tiṭṭhatu lokasmiṃ             sammāsambuddhasāsanaṃ
              tasmiṃ sagāravā niccaṃ            hontu sabbepi pāṇino.
              Sammā vassatu kālena           devopi jagatīpati
              saddhammanirato lokaṃ             dhammeneva pasāsatūti.
              Badaratitthavihāravāsinā ācariyadhammapālattherena katā
                      udānassa aṭṭhakathā samattā.