AṬṬHAKATHĀ Book 14 : PĀḶI ROMAN
Aṅ.A. (manoratha.1)

Page 1-100.

page1.
                   Manorathapūraṇī nāma aṅguttaranikāyaṭṭhakathā
                          ekakanipātavaṇṇanā
                         --------------
                namo tassa bhagavato arahato sammāsambuddhassa.
                           Ganthārambhakathā
              karuṇāsītalahadayaṃ          paññāpajjotavihatamohatamaṃ
              sanarāmaralokaguruṃ 1-      vande sugataṃ gativimuttaṃ.
              Buddhopi buddhabhāvaṃ        bhāvetvā ceva sacchikatvā ca
              yaṃ upagato vigatamalaṃ 2-    vande tamanuttaraṃ dhammaṃ.
              Sugatassa orasānaṃ        puttānaṃ mārasenamathanānaṃ
              aṭṭhannaṃpi samūhaṃ          sirasā vande ariyasaṃghaṃ.
              Iti me pasannamatino      ratanattayavandanāmayaṃ puññaṃ
              yaṃ suvihatantarāyo        hutvā tassānubhāvena.
              Ekakadukādipaṭimaṇḍitassa    aṅguttarāgamavarassa
              dhammakathikapuṅgavānaṃ        vicittapaṭibhāṇajananassa.
              Atthappakāsanatthaṃ         aṭṭhakathā ādito vasīsatehi
              pañcahi yā saṅgītā       anusaṅgītā ca pacchāpi.
@Footnote: 1 cha.Ma. sanarāmaralokagaruṃ sumaṅgalavilāsiniyañceva sāratthappakāsiniyañca passitabbaṃ
@2 cha.Ma.,i. gatamalaṃ

---------------------------------------------------------------------------------------------
page2.
              Sīhaḷadīpamhi ābhatā 1-     vasinā mahāmahindena
              ṭhapitā sīhaḷabhāsāya        dīpavāsīnamatthāya.
              Apanetvāna tatohaṃ        sīhaḷabhāsaṃ manoramaṃ bhāsaṃ
              tantinayānucchavikaṃ          āropento vigatadosaṃ.
              Samayaṃ avilopento 2-     therānaṃ theravaṃsappadīpānaṃ 3-
              sunipuṇavinicchayānaṃ          mahāvihāravāsīnaṃ. 4-
              Hitvā punappunāgata-       matthaṃ atthaṃ pakāsayissāmi
              sujanassa ca tuṭṭhatthaṃ        ciraṭṭhitatthañca dhammassa.
              Sāvatthippabhūtīnaṃ           nagarānaṃ vaṇṇanā katā heṭṭhā
              dīghassa majjhimassa ca        yā me atthaṃ vadantena.
              Vitthāravasena sudaṃ         vatthūni ca tattha yāni vuttāni
              tesaṃpi na idha bhiyyo       vitthārakathaṃ karissāmi.
              Suttānaṃ pana atthā        na vinā vatthūhi ye pakāsenti 5-
              tesaṃ pakāsanatthaṃ          vatthūnipi kathessāmi. 6-
              Sīlakathā dhutadhammā         kammaṭṭhānāni ceva sabbāni
              cariyāvidhānasahito         jhānasamāpattivitthāro.
              Sabbā ca abhiññāyo       paññāsakalavinicchayo 7- ceva
              khandhadhātāyatanindriyāni 8-  ariyāni  ceva cattāri ca. 9-
@Footnote: 1 cha.Ma. sīhaḷadīpaṃ pana ābhatātha  2 cha.Ma. avilomento  3 cha.Ma. theravaṃsadīpānaṃ
@4 cha.Ma. mahāvihāre nivāsīnaṃ, Sī. mahāvihārādivāsīnaṃ  5 cha.Ma. pakāsanti
@6 cha.Ma.,i. dassayissāmi  7 cha.Ma.,i. paññāsaṅkalananicchayo
@8 cha.Ma. khandhādhātāYu...  9 cha.Ma. ca-saddo na dissati

---------------------------------------------------------------------------------------------
page3.
              Saccāni paccayākāradesanā       suparisuddhanipuṇanayā
              adhimuttatantimattā 1-           vipassanābhāvanā ceva.
              Iti pana sabbaṃ yasmā            visuddhimagge mayā suparisuddhaṃ
              vuttaṃ tasmā hi 2- bhiyyo        netaṃ 3- idha vicārayissāmi.
              Majjhe visuddhimaggo             esa catunnaṃpi āgamānaṃ 4-
              ṭhatvā pakāsayissati             tattha yathābhāsitaṃ atthaṃ.
              Icceva kato tasmā            tampi gahetvāna saddhimetāya
              aṭṭhakathāya vijānātha            aṅguttarāgamanidassitaṃ 5- atthanti.
                          ----------------
                          1. Rūpādivaggavaṇṇanā
      tattha aṅguttarāgamo nāma ekakanipāto dukanipāto tikanipāto catukkanipāto
pañcakanipāto chakkanipāto sattakanipāto aṭṭhakanipāto navakanipāto dasakanipāto
ekādasakanipātoti ekādasa nipātā honti. Suttato:-
              nava suttasahassāni              pañca suttasatāni ca
              sattapaññāsa suttāni            honti aṅguttarāgame.
      Tassa nipātesu ekakanipāto ādi, suttesu cittapariyādānasuttaṃ. Tassāpi
"evamme sutan"tiādikaṃ āyasmatā ānandena paṭhamamahāsaṅgītikāle vuttaṃ nidānamādi.
Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi
vitthāritā, tasmā sā tattha vitthāritanayeneva veditabbā.
@Footnote: 1 cha.Ma.,i. avimuttatantimaggā  2 cha.Ma. hi-saddo na dissati  3 cha.Ma.,i. na taṃ
@4 cha.Ma.,i. āgamānaṃ hi  5 cha.Ma. aṅguttaranissitaṃ

---------------------------------------------------------------------------------------------
page4.
      [1] Yaṃ panetaṃ "evamme sutan"tiādikaṃ nidānaṃ, tattha evanti nipātapadaṃ,
metiādīni nāmapadāni. Sāvatthiyaṃ viharatīti ettha vīti upasaggapadaṃ, haratīti
ākhyātapadaṃ. 1- Iminā tāva nayena padavibhāgo veditabbo.
      Atthato pana evaṃsaddo tāva upamūpadesasampahaṃsanagarahaṇavacanasampaṭicchanākāra-
nidassanāvadhāraṇādianekatthappabhedo. 2- Tathā  hesa "evaṃ jātena maccena, kattabbaṃ
kusalaṃ bahun"ti evamādīsu 3- upamāyaṃ āgato. "evaṃ te abhikkamitabbaṃ, evaṃ te
paṭikkamitabban"tiādīsu 4- upadese. "evametaṃ bhagavā, evametaṃ sugatā"tiādīsu 5-
sampahaṃsane. "evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa
vaṇṇaṃ bhāsatī"ti evamādīsu 6- garahaṇe. "evambhanteti kho te bhikkhū bhagavato
paccassosun"tiādīsu 7- vacanasampaṭicchane. 8- "evaṃ byā kho ahaṃ āvuso 9- bhagavatā
dhammaṃ desitaṃ ājānāmī"tiādīsu 10- ākāre. "ehi tvaṃ māṇavaka yena samaṇo ānando
tenupasaṅkama, upasaṅkamitvā mama vacanena samaṇaṃ ānandaṃ appābādhaṃ appātaṅkaṃ
lahuṭṭhānaṃ balaṃ phāsuvihāraṃ puccha `subho māṇavo todeyyaputto bhagavantaṃ ānandaṃ
appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī'ti evañca vadehi `sādhu
kira bhavaṃ ānando yena subhassa māṇavassa todeyyaputtassa nivesanaṃ, tenupasaṅkamatu
anukampaṃ upādāyā"tiādīsu 11- nidassane. "taṃ kiṃ maññatha kālāmā, ime dhammā
kusalā vā akusalā vāti. Akusalā bhante. Sāvajjā vā anavajjā vāti. Sāvajjā
bhante. Viññugarahitā vā viññuppasatthā vāti. Viññugarahitā bhante. Samattā
samādinnā ahitāya dukkhāya saṃvattanti no vā, kathaṃ vo ettha hotīti. Samattā
bhante samādinnā ahitāya dukkhāya saṃvattanti, evaṃ no ettha hotī"tiādīsu 12-
avadhāraṇe. Svāyamidha ākāranidassanāvadhāraṇesu daṭṭhabbo.
@Footnote: 1 cha.Ma.,i. ākhyātapadanti
@2 cha.Ma....sampaṭiggahā...  3 khu.dha. 25/53/26 visākhāvatthu
@4 aṅ.catukka. 21/122/140 ūmibhayasutta  5 aṅ.tika. 20/66/188 kesaputtisutta
@6 saṃ.sa. 15/187/192 dhanañjānīsutta  7 Ma.mū. 12/1/1 mūlapariyāyasutta
@8 cha.Ma. vacanasampaṭiggahe  9 cha.Ma. bhante  10 Ma.mū. 12/398/356 mahātaṇhāsaṅkhayasutta
@11 dī.Sī. 9/445/197 subhasutta  12 aṅ.tika. 20/66/185 kesaputtisutta

---------------------------------------------------------------------------------------------
page5.
      Tattha ākāratthena evaṃsaddena etamatthaṃ dīpeti:- nānānayanipuṇamanekajjhāsaya-
samuṭṭhānaṃ atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ
sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena
ko samattho viññātuṃ, sabbathāmena pana sotukāmataṃ janetvāpi evamme sutaṃ,
mayāpi ekenākārena sutanti.
      Nidassanatthena "nāhaṃ sayambhū, na mayā idaṃ sacchikatan"ti attānaṃ parimocento
"evamme sutaṃ, mayāpi evaṃ sutan"ti idāni vattabbaṃ sakalasuttaṃ nidasseti.
      Avadhāraṇatthena evaṃsaddena 1- "etadaggaṃ bhikkhave mama sāvakānaṃ bhikkhūnaṃ
bahussutānaṃ yadidaṃ ānando, satimantānaṃ, gatimantānaṃ, dhitimantānaṃ, upaṭṭhākānaṃ
yadidaṃ ānando"ti 2- evaṃ bhagavatā, "āyasmā ānando atthakusalo dhammakusalo
byañjanakusalo niruttikusalo pubbāparakusalo"ti 3- evaṃ dhammasenāpatinā ca
pasaṭṭhabhāvānurūpaṃ attano dhāraṇabalaṃ dassento sattānaṃ sotukamyataṃ janeti "evamme
sutaṃ, tañca kho atthato vā byañjanato vā anūnamanadhikaṃ, evameva, na aññathā
daṭṭhabban"ti.
      Mesaddo tīsu atthesu dissati. Tathā hissa "gāthābhigītaṃ me abhojaneyyan"ti-
ādīsu 4- mayāti attho. "sādhu me bhante bhagavā saṅkhittena dhammaṃ desetū"tiādīsu 5-
mayhanti attho. "dhammadāyādā me bhikkhave bhavathā"tiādīsu 6- mamāti attho. Idha
pana "mayā sutan"ti ca "mama sutan"ti ca atthadvayesu yujjati.
       Sutanti ayaṃ sutasaddo saupasaggo ca anupasaggo ca gamanavissutakilinnaupacitānu-
yuttasotaviññeyyasotadvārānusārena viññutādianekappabhedo. 7- Tathā hissa "senāya
@Footnote: 1 cha.Ma.,i. ayaṃ pāṭho na dissati  2 aṅ.ekaka. 20/219-23/25 etadagga...,
@catutthavagga  3 aṅ.pañcaka. 22/169/225 (syā)
@4 khu.su. 25/81/351 kasibhāradvājasutta, saṃ.sa. 15/194/200 aggikasutta
@5 saṃ.saḷā. 18/112/75 puṇṇasutta  6 Ma.mū. 12/29/17 dhammadāyādasutta
@7 cha.Ma. viññātādianekatthappabhedo, i. viññāṇādianekatthappabhedo

---------------------------------------------------------------------------------------------
page6.
Pasuto"tiādīsu gacchantoti attho. "sutadhammassa passato"tiādīsu 1-
vissutadhammassāti attho. "avassutā avassutassā"tiādīsu 2-
kilinnākilinnassāti attho. "tumhehi puññaṃ pasutaṃ anappakan"tiādīsu 3-
upacitanti attho. "ye jhānappasutā dhīrā"tiādīsu 4- jhānānuyuttāti attho.
"diṭṭhaṃ sutaṃ mutan"tiādīsu 5- sotaviññeyyanti attho. "sutadharo
sutasannicayo"tiādīsu 6- sotadvārānusārena viññātadharoti attho. Idha panassa
sotadvārānusārena upadhāritanti vā upadhāraṇanti vāti attho. Mesaddassa
hi mayāti atthe sati "evaṃ mayā sutaṃ sotadvārānusārena upadhāritan"ti
yujjati. Mamāti atthe sati "evaṃ mama sutaṃ sotadvārānusārena upadhāraṇan"ti yujjati.
      Evametesu tīsu padesu evanti sotaviññāṇādiviññāṇakiccanidassanaṃ.
Meti vuttaviññāṇasamaṅgipuggalanidassanaṃ. Sutanti assavanabhāvapaṭikkhepato
anūnādhikāviparītaggahaṇanidassanaṃ. Tathā evanti tassā sotadvārānusārena pavattāya
viññāṇavīthiyā nānappakārena ārammaṇe pavattibhāvappakāsanaṃ. Meti attappakāsanaṃ.
Sutanti dhammappakāsanaṃ. Ayañhettha saṅkhepo "nānappakārena ārammaṇe pavattāya
viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto"ti.
     Tathā evanti niddisitabbappakāsanaṃ. Meti puggalappakāsanaṃ. Sutanti
puggalakiccappakāsanaṃ. Idaṃ vuttaṃ hoti:- yaṃ suttaṃ niddisissāmi, taṃ mayā
evaṃ sutanati.
     Tathā evanti yassa cittasantānassa nānappakārappavattiyā 7-
nānatthabyañjanaggahaṇaṃ hoti, tassa nānākāraniddeso. Evanti hi ayaṃ
ākārapaññattiniddeso. 8- Meti kattuniddeso. Sutanti visayaniddeso.
Ettāvatā nānappakārappavattanena cittasantānena taṃsamaṅgino
kattuvisayaggahaṇasanniṭṭhānaṃ 9- kataṃ hoti.
@Footnote: 1 khu.u. 25/11/105 muccalindasutta  2 vi.bhikkhunī. 3/657/4 pārājikakaṇḍa
@3 khu.khu. 25/12/11 tirokuḍḍakaṇḍa  4 khu.dha. 25/181/49 yamakappāṭihāriyavatthu
@5 Ma.mū. 12/241/203 alagaddūpamasutta  6 Ma.mū. 12/333/298 mahāgosiṅgasutta
@7 cha.Ma. nānākārappavattiyā. evamuparipi  8 cha.Ma. ākārapaññatti  9 cha.Ma. kattu
@visaye gahaṇasanniṭṭhānaṃ

---------------------------------------------------------------------------------------------
page7.
      Athavā evanti puggalakiccaniddeso. Sutanti viññāṇakiccaniddeso.
Meti ubhayakiccayuttapuggalaniddeso. Ayaṃ panettha saṅkhepo:- mayā
savanakiccayuttaviññāṇasamaṅginā puggalena viññāṇavasena laddhasavanakiccavohārena sutanti.
      Tattha evanti ca meti ca sacchikaṭṭhaparamatthavasena avijjamānapaññatti. Kiñhettha
taṃ paramatthato atthi, yaṃ evanti vā meti vā niddesaṃ labheyya. 1- Sutanti
vijjamānapaññatti. Yañhi taṃ ettha sotena upaladdhaṃ, taṃ paramatthato vijjamānanti.
Tathā evanti ca meti ca taṃ taṃ upādāya vattabbato upādāpaññatti. Sutanti
diṭṭhādīni upanidhāya vattabbato upanidhāpaññatti.
     Ettha ca evanti vacanena asammohaṃ dīpeti. Na hi sammūḷho nānap-
pakārapaṭivedhasamattho hoti. Sutanti vacanena sutassa asammohaṃ 2- dīpeti. Yassa hi
sutaṃ pamuṭṭhaṃ 3- hoti, na so kālantarena mayā sutanti paṭijānāti. Iccassa
asammohena paññāsiddhi, asammosena satisiddhi, tattha paññāpubbaṅgamāya satiyā
byañjanāvadhāraṇasamatthatā, satipubbaṅgamāya paññāya atthapaṭivedhasamatthatā.
Tadubhayasamatthatāyogena atthabyañjanasampannassa dhammakosassa anupālanasamatthato
dhammabhaṇḍāgārikattasiddhi.
      Aparo nayo:- evanti ca vacanena yoniso manasikāraṃ dīpeti ayoniso
manasikaroto nānappakārapaṭivedhābhāvato. Sutanti ca vacanena avikkhepaṃ dīpeti
vikkhittacittassa savanābhāvato. Tathā hi vikkhittacitto puggalo sabbasampattiyā
vuccamānopi "na mayā sutaṃ, puna bhaṇathā"ti bhaṇati. Yonisomanasikārena cettha
attasammāpaṇidhiñca pubbe ca katapuññataṃ sādheti. Sammā appaṇihitassa pubbe
akatapuññassa ca itarabhāvato 4- avikkhepena saddhammasavanaṃ sappurisūpassayañca sādheti.
Na hi vikkhittacitto sotuṃ sakkoti, na ca sappurise anupassayamānassa savanaṃ atthīti.
@Footnote: 1 cha.Ma.,i. labhetha  2 cha.Ma. asammosaṃ  3 cha.Ma. sammuṭṭhaṃ, i. pammuṭṭhaṃ  4 cha.Ma. vā
@tadabhāvato

---------------------------------------------------------------------------------------------
page8.
      Aparo nayo:- yasmā "evanti yassa cittasantānassa nānappakārap-
pavattiyā nānatthabyañjanaggahaṇaṃ hoti, tassa nānākāraniddeso"ti vuttaṃ, so
ca evaṃ bhaddako ākāro na sammā appaṇihitattano pubbe akatapuññassa vā
hoti, tasmā evanti iminā bhaddakena ākārena pacchimacakkadvayasampattiṃ attano
dīpeti. Sutanti savanayoggena purimacakkadvayasampattiṃ. Na hi appaṭirūpadese vasato
sappurisūpanissayavirahitassa vā savanaṃ atthi. Iccassa pacchimacakkadvayasiddhiyā
āsayasuddhi siddhā hoti, purimacakkadvayasiddhiyā payogasuddhi. Tāya ca āsayasuddhiyā
āgamabyattisiddhi, payogasuddhiyā adhigamabyattisiddhi. Iti payogāsayasuddhissa
āgamādhigamasampannassa vacanaṃ aruṇuggaṃ 1- viya suriyassa udayato, yoniso manasikāro
viya ca kusalakammassa, arahati bhagavato vacanassa pubbaṅgamaṃ bhavitunti ṭhāne nidānaṃ
ṭhapento evamme sutantiādimāha.
      Aparo nayo:- evanti iminā nānappakārapaṭivedhadīpakena vacanena
attano atthapaṭibhāṇapaṭisambhidāsampattisabhāvaṃ 2- dīpeti. Sutanti iminā
sotabbappabhedapaṭivedhadīpakena vacanena dhammaniruttipaṭisambhidāsampattisabhāvaṃ.
Evanti ca idaṃ yoniso manasikāradīpakavacanaṃ bhāsamāno "ete mayā dhammā manasānupekkhitā
diṭṭhiyā supaṭividdhā"ti dīpeti. Sutanti idaṃ savanānuyogadīpakavacanaṃ bhāsamāno
"bahū mayā dhammā sutā dhatā 3- vacasā paricitā"ti dīpeti. Tadubhayenapi
atthabyañjanapāripūriṃ dīpento savane ādaraṃ janeti. Atthabyañjanaparipuṇṇaṃ hi dhammaṃ
ādarena asuṇanto mahatā hitā paribāhiro hotīti ādaraṃ janetvā sakkaccaṃ dhammo
sotabbo. 4-
      Evamme sutanti iminā pana sakalena vacanena āyasmā ānando tathāgatassa
paveditaṃ 5- dhammaṃ attano adahanto asappurisabhūmiṃ atikkamati, sāvakattaṃ paṭijānanto
sappurisabhūmiṃ okkamati. Tathā asaddhammā cittaṃ vuṭṭhāpeti, saddhamme cittaṃ
patiṭṭhāpeti.
@Footnote: 1 Sī.,i. aruṇaggaṃ  2 cha.Ma....sabbhāvaṃ. evamuparipi  3 cha.Ma.,i. dhātā
@4 cha.Ma. sotabboti  5 cha.Ma. tathāgatappaveditaṃ

---------------------------------------------------------------------------------------------
page9.
"kevalaṃ sutameva taṃ mayā, tasseva pana bhagavato vacanan"ti dīpento attānaṃ
parimoceti, satthāraṃ apadissati, jinavacanaṃ appeti, dhammanettiṃ patiṭṭhāpeti.
      Apica "evamme sutan"ti attano uppāditabhāvaṃ appaṭijānanto purimavacanaṃ 1-
vivaranto "sammukhā paṭiggahitamidaṃ mayā tassa bhagavato catuvesārajjavisāradassa
dasabaladharassa dhammarājassa āsabhaṭṭhānaṭṭhāyino sīhanādanādino sabbasattuttamassa
dhammissarassa dhammarājassa dhammādhipatino dhammappadīpassa dhammasaraṇassa
saddhammavaracakkavattino sammāsambuddhassa, 2- na ettha atthe vā dhamme vā pade vā
byañjane vā kaṅkhā vā vimati vā kātabbā"ti sabbesaṃ devamanussānaṃ imasmiṃ
dhamme assaddhiyaṃ vināseti, saddhāsampadaṃ uppādeti. Tenetaṃ vuccati:-
                "vināsayati assaddhaṃ         saddhaṃ vaḍḍheti sāsane
                 evamme sutamiccevaṃ       vadaṃ gotamasāvako"ti.
      Ekanti gaṇanaparicchedaniddeso. Samayanti paricchinnaniddeso. Ekaṃ samayanti
aniyamitaparidīpanaṃ. Tattha samayasaddo:-
                 samavāye khaṇe kāle       samūhe hetudiṭṭhisu
                 paṭilābhe pahāne ca        paṭivedhe ca dissati.
      Tathā hissa "appevanāma svepi upasaṅkameyyāma kālañca samayañca
upādāyā"ti evamādīsu 3- samavāyo attho. "ekova kho bhikkhave khaṇo ca samayo
ca brahmacariyavāsāyā"tiādīsu 4- khaṇo. "uṇhasamayo pariḷāhasamayo"tiādīsu 5- kālo.
"mahāsamayo pavanasmin"tiādīsu 6- samūho. "samayopi kho te bhaddāli appaṭividdho
ahosi, bhagavā kho sāvatthiyaṃ viharati, bhagavāpi maṃ jānissati `bhaddāli nāma
@Footnote: 1 Sī.,i. purimasavanaṃ  2 cha.Ma. sammāsambuddhassa vacanaṃ
@3 dī.Sī. 9/447/197 sutamāṇavasutta  4 aṅ.aṭṭhaka. 23/119(29)/230 (syā)
@5 vi.mahāvi. 2/358/282 pācittiyakaṇḍa  6 dī.Ma. 10/332/216 mahāsamayasutta

---------------------------------------------------------------------------------------------
page10.
Bhikkhu satthu sāsane sikkhāya aparipūrakārī'ti, ayampi kho te bhaddāli samayo
appaṭividdho ahosī"tiādīsu 1- hetu. "tena kho pana samayena uggāhamāno paribbājako
samaṇamuṇḍikāputto 2- samayappavādake tindukācīre ekasālake mallikāya ārāme
paṭivasatī"tiādīsu 3- diṭṭhi.
             "diṭṭhe dhamme ca yo attho    yo cattho samparāyiko
              atthābhisamayā dhīro          paṇḍitoti pavuccatī"ti-
ādīsu 4- paṭilābho. "sammā mānābhisamayā antamakāsi dukkhassā"tiādīsu 5- pahānaṃ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"tiādīsu 6-
paṭivedho. Idha panassa kālo attho. Tena saṃvaccharautumāsaaḍḍhamāsarattindivapu-
bbaṇhamajjhantikasāyaṇhapaṭhamamajjhimapacchimayāmamuhuttādīsu kālappabhedabhūtesu samayesu
ekaṃ samayanti dīpeti.
      Tattha kiñcāpi etesu saṃvaccharādīsu yaṃ yaṃ sutaṃ yamhi yamhi saṃvacchare
utumhi māse pakkhe rattibhāge divasabhāge vā vuttaṃ, sabbantaṃ therassa suviditaṃ
suvavatthāpitaṃ paññāya. Yasmā pana "evamme sutaṃ  asukasaṃvacchare asukautumhi
asukamāse asukapakkhe asukarattibhāge asukadivasabhāge vā"ti evaṃ vutte na sakkā sukhena
dhāretuṃ vā uddisituṃ vā uddisāpetuṃ vā, bahu vattabbaṃ hoti, tasmā ekeneva
padena tamatthaṃ 7- samodhānetvā "ekaṃ samayan"ti āha.
     Ye vā ime gabbhokkantisamayo 8- jātisamayo saṃvegasamayo abhinikkhamanasamayo
dukkarakārikasamayo māravijayasamayo abhisambodhisamayo diṭṭhadhammasukhavihārasamayo
desanāsamayo parinibbānasamayoti evamādayo bhagavato devamanussesu ativiya suppakāsā
anekakālappabhedā eva samayā, tesu samayesu desanāsamayasaṅkhātaṃ ekaṃ samayanti
@Footnote: 1 Ma.Ma. 13/135/111 bhaddālisutta  2 Sī.,i. samaṇamaṇḍikāputto
@3 Ma.Ma. 13/260/234 samaṇamuṇḍikasutta  4 saṃ.sa. 15/129/106 dutiyaappamādasutta
@5 Ma.mū. 12/28/16 sabbāsavasutta  6 khu.paṭi. 31/549/454 saccakathā (syā)
@7 Sī. sabbamettha  8 Ma. gabbhavokkantisamayo

---------------------------------------------------------------------------------------------
page11.
Dīpeti. Yo cāyaṃ ñāṇakaruṇākiccasamayesu karuṇākiccasamayo, attahitaparahitapaṭipatti-
samayesu parahitapaṭipattisamayo, sannipatitānaṃ karaṇīyadvayasamayesu saddhammakathāsamayo, 1-
desanāpaṭipattisamayesu desanāsamayo, tesupi samayesu aññataraṃ sandhāya "ekaṃ
samayan"ti āha.
      Kasmā panettha yathā abhidhamme "yasmiṃ samaye kāmāvacaran"ti ca ito aññesu
ca suttapadesu "yasmiṃ samaye bhikkhave bhikkhu vivicceva kāmehī"ti ca bhummavacanena
niddeso kato, vinaye ca "tena samayena buddho bhagavā"ti karaṇavacanena niddeso
kato, tathā akatvā "ekaṃ samayan"ti upayogavacanena niddeso kato. 2- Tattha tathā,
idha ca aññathā atthasambhavato. Tattha hi abhidhamme ito aññesu ca suttapadesu
adhikaraṇattho bhāvena bhāvalakkhaṇattho ca sambhavati. Adhikaraṇañhi kālattho samūhattho
ca samayo, tattha tattha vuttānaṃ phassādidhammānaṃ khaṇasamavāyahetusaṅkhātassa ca samayassa
bhāvena tesaṃ bhāvo lakkhiyati, tasmā tadatthajotanatthaṃ tattha bhummavacanena niddeso
kato.
      Vinaye ca hetuattho karaṇattho ca sambhavati. Yo hi so sikkhāpadapaññattisamayo
sāriputtādīhipi dubbiññeyyo, tena samayena hetubhūtena ca karaṇabhūtena ca
sikkhāpadāni paññāpento sikkhāpadāni paññattihetuñca apekkhamāno bhagavā tattha
tattha vihāsi. Tasmā tadatthajotanatthaṃ tattha karaṇavacanena niddeso kato.
      Idha pana aññasmiñca evaṃjātike accantasaṃyogattho sambhavati. Yaṃ hi samayaṃ
bhagavā imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi.
Tasmā tadatthajotanatthaṃ idha upayogavacanena niddeso kato. Tenetaṃ vuccati:-
             "tantaṃ atthamapekkhitvā         bhummena karaṇena ca
              aññatra samayo vutto         upayogena so idhā"ti.
@Footnote: 1 cha.Ma. dhammikathāsamayo  2 cha.Ma. katoti

---------------------------------------------------------------------------------------------
page12.
      Porāṇā pana vaṇṇayanti:- "tasmiṃ samaye"ti vā "tena samayenā"ti vā
"ekaṃ 1- samayan"ti vā abhilāpamattabhedo esa, sabbattha bhummameva atthoti. Tasmā
"ekaṃ samayan"ti vuttepi "ekasmiṃ samaye"ti attho veditabbo.
      Bhagavāti garuvacanaṃ. 2- Garuñhi loke "bhagavā"ti vadanti. Ayañca
sabbaguṇavisiṭṭhatāya sabbasattānaṃ garu, tasmā "bhagavā"ti veditabbo. Porāṇehipi
vuttaṃ:-
             "bhagavāti vacanaṃ seṭṭhaṃ        bhagavāti vacanamuttamaṃ
              garu gāravayutto so        bhagavā tena vuccatī"ti. 3-
      Apica:-
             "bhāgyavā bhaggavā yutto     bhagehi ca vibhattavā
              bhattavā vantagamano         bhavesu bhagavā gato"ti 4-
imissā 5- gāthāya vasenassa padassa vitthārato attho veditabbo. So ca
visuddhimagge 6- buddhānussatiniddese vuttoyeva.
      Ettāvatā cettha evamme sutanti vacanena yathāsutaṃ dhammaṃ desento 7-
bhagavato dhammasarīraṃ paccakkhaṃ karoti. Tena "na idaṃ atikkantasatthukaṃ pāvacanaṃ, ayaṃ
vo satthā"ti satthu adassanena ukkaṇṭhitaṃ janaṃ samassāsesi. Ekaṃ samayaṃ bhagavāti
vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti. 8-
Tena "evaṃvidhassa nāma ariyassa dhammassa desako dasabaladharo vajirasaṅghāṭasamānakāyo
sopi bhagavā parinibbuto, kena aññena jīvite āsā janetabbā"ti jīvitamadamattaṃ
janaṃ saṃvejeti, saddhamme cassa ussāhaṃ janeti. Evanti ca bhaṇanto desanāsampattiṃ
niddisati. Me sutanti sāvakasampattiṃ. Ekaṃ samayanti kālasampattiṃ. Bhagavāti
desakasampattiṃ.
@Footnote: 1 ka. taṃ  2 cha.Ma.,i. garu  3 samanta. 1/130  4 samanta. 1/131  5 cha.Ma. imissāpi
@6 visuddhi. 1/268-9 chaanussatiniddesa (syā)  7 cha.Ma. dassento  8 Sī. sāreti,
@i. sāveti

---------------------------------------------------------------------------------------------
page13.
      Sāvatthiyanti evaṃnāmake nagare. Samīpatthe cetaṃ bhummavacanaṃ. Viharatīti avisesena
iriyāpathadibbabrahmaariyavihāresu aññataravihārasamaṅgiparidīpanametaṃ. 1- Idha pana
ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ, tena
ṭhitopi gacchantopi nisinnopi sayānopi bhagavā viharaticceva veditabbo. So hi ekaṃ
iriyāpathabādhanaṃ ekena 2- iriyāpathena vicchinditvā aparipatantaṃ attabhāvaṃ harati
pavatteti, tasmā "viharatī"ti vuccati.
      Jetavaneti jetassa rājakumārassa vane. Tañhi tena ropitaṃ saṃvaḍḍhitaṃ
samparipālitaṃ, 3- so cassa sāmi ahosi, 4- tasmā jetavananti saṅkhaṃ gataṃ,
tasmiṃ jetavane. Anāthapiṇḍikassa ārāmeti anāthapiṇḍikena gahapatinā
catupaññāsahiraññakoṭidhanapariccāgena buddhappamukhassa bhikkhusaṃghassa niyyātitattā
anāthapiṇḍikassāti 5- saṅkhaṃ gate ārāme, ayamettha saṅkhepo, vitthāro pana
papañcasūdaniyā majjhimaṭṭhakathāya sabbāsavasuttavaṇṇanāyaṃ 6- vutto.
      Tattha siyā:- yadi tāva bhagavā sāvatthiyaṃ viharati, "jetavane"ti na vattabbaṃ.
Atha tattha viharati, "sāvatthiyan"ti na vattabbaṃ. Na hi sakkā ubhayattha ekaṃ
samayaṃ viharitunti. Na kho panetaṃ evaṃ daṭṭhabbaṃ. Nanu avocumha "samīpatthe
bhummavacanan"ti. Tasmā yathā gaṅgāyamunādīnaṃ samīpe goyūthāni carantāni "gaṅgāyaṃ
caranti, yamunāyaṃ carantī"ti vuccanti, evamidhāpi yadidaṃ sāvatthiyā samīpe jetavanaṃ,
tattha viharanto vuccati "sāvatthiyaṃ viharati jetavane"ti. Gocaragāmanidassanatthañhissa
sāvatthivacanaṃ, pabbajitānurūpanivāsaṭṭhānanidassanatthaṃ sesavacanaṃ.
      Tattha sāvatthiyanti vacanena 7- āyasmā ānando bhagavato gahaṭṭhānuggahaṇaṃ 8-
dasseti, jetavanādikittanena pabbajitānuggahakaraṇaṃ. Tathā purimena paccayaggahaṇato
@Footnote: 1 ka. aññataravihārasamāyogaparidīpanametaṃ 2 cha.Ma. aññena  3 cha.Ma. paripālitaṃ
@4 Sī. paripālitaṃ ahosi  5 anāthapiṇḍikassa ārāmoti (saṃ.sa.A. 1/12)
@6 pa.sū. 1/66  7 cha.Ma. sāvatthivacanena  8 cha.Ma. gahaṭṭhānuggahakaraṇaṃ

---------------------------------------------------------------------------------------------
page14.
Attakilamathānuyogavivajjanaṃ, pacchimena vatthukāmappahānato kāmasukhallikānuyoga-
vivajjanupāyadassanaṃ. Purimena ca dhammadesanābhiyogaṃ, pacchimena vivekādhimuttiṃ.
Purimena karuṇāya upagamanaṃ, pacchimena paññāya apagamanaṃ. Purimena sattānaṃ
hitasukhanipphādanādhimuttitaṃ, pacchimena parahitasukhakaraṇanirupalepanaṃ. 1- Purimena
dhammikasukhāpariccāganimittaphāsuvihāraṃ, pacchimena uttarimanussadhammānuyoganimittaṃ.
Purimena manussānaṃ upakārabahulataṃ, pacchimena devānaṃ. 2- Purimena loke jātassa
loke saṃvaḍḍhabhāvaṃ, pacchimena loke 3- anupalittataṃ. Purimena "ekapuggalo bhikkhave
loke uppajjamāno uppajjati bahulajanahitāya bahujanasukhāya lokānukampāya atthāya hitāya
sukhāya devamanussānaṃ. Katamo ekapuggalo, tathāgato arahaṃ sammāsambuddho"ti vacanato 4-
yadatthaṃ bhagavā uppanno, tadatthaparinipphādanaṃ, pacchimena yattha uppanno, tadanurūpaṃ
vihāraṃ. Bhagavā hi paṭhamaṃ lumbinīvane, dutiyaṃ bodhimaṇḍeti lokiyalokuttarāya
uppattiyā vaneyeva uppanno, tenassa vaneyeva vihāraṃ dassetīti evamādinā
nayenettha yojanā 5- veditabbā.
      Tatrāti desakālaparidīpanaṃ. Tañhi yaṃ samayaṃ viharati, tatra samaye. Yasmiñca
ārāme viharati, tatra ārāmeti dīpeti. Bhāsitabbayutte vā desakāle dīpeti.
Na hi bhagavā ayuttadese vā 6- dhammaṃ bhāsati. "akālo kho tāva bāhiyā"tiādi 7-
cettha sādhakaṃ. Khoti padapūraṇamatte avadhāraṇe ādikālatthe vā nipāto. Bhagavāti
lokagarudīpanaṃ. Bhikkhūti kathāsavanayuttapuggalavacanaṃ. Apicettha "bhikkhakoti bhikkhu,
bhikkhācariyaṃ ajjhūpagatoti bhikkhū"tiādinā 8- nayena vacanattho veditabbo.
Āmantesīti ālapi abhāsi sambodhesīti ayamettha attho. Aññatra pana ñāpanepi hoti.
Yathāha "āmantayāmi vo bhikkhave paṭivedayāmi vo bhikkhave"ti. Pakkosanepi. Yathāha "ehi
tvaṃ bhikkhu mama vacanena sāriputtaṃ āmantehī"ti. 9-
@Footnote: 1 cha.Ma......nirupalepataṃ  2 cha.Ma. devatānaṃ  3 cha.Ma. lokena
@4 aṅ.ekaka. 20/170/21 ekapuggalavagga  5 cha.Ma.,i. atthayojanā  6 cha.Ma.,i. ayutte
@dese vā kāle vā  7 khu.u. 25/10/102 bāhiyasutta
@8 vi.mahāvi. 1/45/30 paṭhamapārājika, abhi.vi. 35/510/296 jhānavibhaṅga
@9 aṅ.navaka. 23/215(11)/387 sīhanādasutta (syā), saṃ.ni. 16/32/49 kaḷārasutta

---------------------------------------------------------------------------------------------
page15.
      Bhikkhavoti āmantanākāraparidīpanaṃ. Tañca bhikkhanasīlatādiguṇayogasiddhattā
vuttaṃ. Bhikkhanasīlatāguṇayuttopi hi bhikkhu, bhikkhanadhammatāguṇayuttopi bhikkhu,
bhikkhanasādhukāritāguṇayuttopīti saddavidū maññanti. Tena nesaṃ bhikkhanasīlatādiguṇayoga-
siddhena vacanena hīnādhikajanasevitaṃ vuttiṃ pakāsento uddhatadīnabhāvaniggahaṃ karoti.
Bhikkhavoti iminā karuṇāvipphārasomahadayanayananipātapubbaṅgamena vacanena te attano
mukhābhimukhe 1- karoti. Teneva ca kathetukamyatādīpakena vacanena  tesaṃ sotukamyataṃ
janeti. Teneva ca sambodhanaṭṭhena sādhukaṃ savanamanasikārepi te niyojeti. Sādhukaṃ
savanamanasikārāyattā hi sāsanasampatti.
      Aparesupi devamanussesu vijjamānesu kasmā bhikkhūyeva āmantesīti ce.
Jeṭṭhaseṭṭhāsannasadāsannihitabhāvato. Sabbaparisasādhāraṇā hi bhagavato dhammadesanā.
Parisāya ca jeṭṭhā bhikkhū paṭhamuppannattā, seṭṭhā anagāriyabhāvaṃ ādiṃ katvā
satthu cariyānuvidhāyakattā sakalasāsanapaṭiggāhakattā ca. 2- Āsannā te tattha tattha
nisinnesu satthu santikattā. Sadā sannihitā satthu santikāvacarattāti. Apica
te dhammadesanāya bhājanaṃ yathānusiṭṭhaṃ paṭipattisambhavatotipi te evaṃ 3- āmantesi.
      Kimatthaṃ pana bhagavā dhammaṃ desento paṭhamaṃ bhikkhū āmantesi, na dhammameva
desesīti. Satijananatthaṃ. Bhikkhū hi aññaṃ cintentāpi vikkhittacittāpi dhammaṃ
paccavekkhantāpi kammaṭṭhānaṃ manasikarontāpi nisinnā honti, te anāmantetvā
dhamme desiyamāne "ayaṃ desanā kiṃnidānā kiṃpaccayā katamāya atthuppattiyā
desitā"ti sallakkhetuṃ asakkontā duggahitaṃ vā gaṇheyyuṃ, na vā gaṇheyyuṃ.
Tena tesaṃ satijananatthaṃ bhagavā paṭhamaṃ āmantetvā pacchā dhammaṃ deseti.
      Bhadanteti gāravavacanametaṃ, 4- satthu paṭivacanadānaṃ vā. Apicettha "bhikkhavo"ti
vadamāno bhagavā te bhikkhū ālapati. "bhadante"ti vadamānā bhagavantaṃ pacchā
@Footnote: 1 Ma. mukhābhimukhaṃ  2 Ma. patiṭṭhāpakattā ca  3 cha.Ma.,i. eva  4 Ma. garuvacanametaṃ

---------------------------------------------------------------------------------------------
page16.
Lapanti. Tathā "bhikkhavo"ti bhagavā ālapati. 1- "bhadante"ti pacchā bhāsanti. "bhikkhavo"ti
vacanaṃ vadāpeti. 2- "bhadante"ti paṭivacanaṃ denti. Te bhikkhūti ye bhagavā āmantesi,
te. Bhagavato paccassosunti bhagavato āmantanaṃ paṭiassosuṃ, abhimukhā hutvā suṇiṃsu
sampaṭicchiṃsu paṭiggahesunti attho. Bhagavā etadavocāti bhagavā etaṃ idāni vattabbaṃ
sakalaṃ suttaṃ avoca. Ettāvatā ca yaṃ āyasmatā ānandena imassa suttassa
sukhāvagāhaṇatthaṃ kāladesakadesaparisāpadesapaṭimaṇḍitaṃ 3- nidānaṃ bhāsitaṃ, tassa
atthavaṇṇanā samattāti.
      Idāni nāhaṃ bhikkhave aññaṃ ekarūpaṃpi samanupassāmītiādinā nayena bhagavatā
nikkhittassa suttassa vaṇṇanāya okāso anuppatto, sā panesā atthavaṇṇanā 4- yasmā
suttanikkhepaṃ vicāretvāva vuccamānā pākaṭā hoti, tasmā suttanikkhepavicāraṇā
tāva veditabbā. Cattāro hi suttanikkhepā attajjhāsayo  parajjhāsayo
pucchāvasiko atthuppattikoti. Tattha yāni suttāni bhagavā parehi anajjhiṭṭho kevalaṃ
attano ajjhāsayeneva kathesi, seyyathīdaṃ? ākaṅkheyyasuttaṃ vatthasuttanti evamādīni,
tesaṃ attajjhāsayo nikkhePo. Yāni pana "paripakkā kho rāhulassa vimuttiparipācaniyā
dhammā, yannūnāhaṃ rāhulaṃ uttariṃ āsavānaṃ khaye vineyyan"ti 5- evaṃ paresaṃ
ajjhāsayaṃ khantiṃ manaṃ abhinīhāraṃ bujjhanabhāvañca oloketvā parajjhāsayavasena
kathitāni, seyyathīdaṃ? rāhulovādasuttaṃ dhammacakkappavattananti evamādīni, tesaṃ
parajjhāsayo nikkhePo. Bhagavantaṃ pana upasaṅkamitvā te devamanussā tathā tathā pañhaṃ
pucchanti. Evaṃ puṭṭhena bhagavatā yāni kathitāni devatāsaṃyuttabojjhaṅgasaṃyuttādīni,
tesaṃ pucchāvasiko nikkhePo. Yāni pana uppannaṃ kāraṇaṃ paṭicca kathitāni
dhammadāyādasuttaputtamaṃsūpamādīni, tesaṃ atthuppattiko nikkhePo. Evamimesu
catūsu suttanikkhepesu imassa
@Footnote: 1 cha.Ma.,i. bhagavā ādimhi bhāsati  2 cha.Ma.,i. paṭivacanaṃ dāpeti
@3 Ma. kāladesadesakapaṭimaṇḍitaṃ  4 cha.Ma. suttavaṇṇanā
@5 saṃ.saḷā. 18/187/132 lokakāmaguṇavagga (syā), Ma.u. 14/416/356 cūḷarāhulovādasutta

---------------------------------------------------------------------------------------------
page17.
Suttassa parajjhāsayo nikkhePo. Parajjhāsayavasena hetaṃ nikkhittaṃ. Kesaṃ
ajjhāsayenāti? rūpagarukānaṃ purisānaṃ.
      Tattha nāhaṃ bhikkhavetiādīsu nakāro paṭisedhattho. Ahanti attānaṃ niddisati.
Bhikkhaveti te bhikkhū ālapati. Aññanti idāni vattabbā itthīrūpato aññaṃ.
Ekarūpaṃpīti ekaṃpi rūpaṃ. Samanupassāmīti dve samanupassanā ñāṇasamanupassanā ca
diṭṭhisamanupassanā ca. Tattha "aniccato samanupassati, no niccato"ti 1- ayaṃ
ñāṇasamanupassanā nāma. "rūpaṃ attato samanupassatī"tiādikā 2- pana diṭṭhisamanupassanā
nāma. Tāsu idha ñāṇasamanupassanā adhippetā. Imassa pana padassa nakārena
sambandho veditabbo. Idaṃ hi vuttaṃ hoti:- ahaṃ bhikkhave sabbaññutañāṇena
olokentopi aññaṃ ekarūpaṃpi na samanupassāmīti. Yaṃ evaṃ purisassa cittaṃ pariyādāya
tiṭṭhatīti yaṃ rūpaṃ rūpagarukassa purisassa catubhūmikaṃ kusalacittaṃ pariyādiyitvā
gaṇhitvā khepetvā tiṭṭhati. "sabbaṃ hatthikāyaṃ pariyādiyitvā"tiādīsu 3- gahaṇaṃ
pariyādānaṃ nāma. "aniccasaññā bhikkhave bhāvitā bahulīkatā sabbaṃ kāmarāgaṃ
pariyādiyatī"tiādīsu 4- khepanaṃ. Idha ubhayaṃpi vaṭṭati. Idha 5- idaṃ rūpaṃ catubhūmikaṃ
kusalacittaṃ gaṇhantaṃ nīluppalakalāpaṃ 6- puriso viya hatthena gaṇhāti nāma. 7-
Khepayamānaṃ aggi viya uddhane udakaṃ santāpetvā khepeti. Uppattiñcassa
nivārayamānameva catubhūmikaṃ kusalacittaṃ gaṇhāti ceva khepeti cāti veditabbaṃ. Tena
vuttaṃ "purisassa cittaṃ pariyādāya tiṭṭhatī"ti.
      Yathayidanti yathā idaṃ. Itthīrūpanti itthiyā rūpaṃ. Tattha "kiñca bhikkhave rūpaṃ
vadetha. Ruppatīti kho bhikkhave tasmā rūpanti vuccati. Kena ruppati? sītenapi ruppati
uṇhenapi ruppatī"ti 8- suttānusārena rūpassa vacanattho ceva sāmaññalakkhaṇañca
veditabbaṃ. Ayaṃ pana rūpasaddo khandhabhavanimittapaccayasarīravaṇṇasaṇṭhānādīsu anekesu
@Footnote: 1 khu.paṭi. 31/727/623 satipaṭṭhānakathā (syā)  2 khu.paṭi. 31/313/207 diṭṭhikathā
@(syā)  3 saṃ.sa. 15/126/101 dutiyasaṅgāmasutta  4 saṃ.kha. 17/102/122
@aniccasaññāsutta  5 cha.Ma.,i. tattha  6 cha.Ma.,i. etthantare na-saddo dissati
@7 cha.Ma.,i. nāpi  8 saṃ.kha. 17/79/71 khajjanīyasutta

---------------------------------------------------------------------------------------------
page18.
Atthesu vattati. Ayañhi "yaṅkiñci rūpaṃ atītānāgatapaccuppannan"ti 1- ettha
rūpakkhandhe vattati. "rūpūpapattiyā maggaṃ bhāvetī"ti 2- ettha rūpabhave. "ajjhattaṃ
arūpasaññī bahidadhā rūpāni passatī"ti 3- ettha kasiṇanimitte. "sarūpā bhikkhave
uppajjanti pāpakā akusalā dhammā no arūpā"ti 4- ettha paccaye. "ākāso
parivārito rūpantveva saṅkhaṃ gacchatī"ti 5- ettha sarīre. "cakkhuñca paṭicca rūpe ca
uppajjati cakkhuviññāṇan"ti 6- ettha vaṇṇe. "rūpappamāṇo rūpappasanno"ti 7-
ettha saṇṭhāne. Ādisaddena "piyarūpaṃ sātarūpaṃ, arasarūpo"tiādīnipi
saṅgaṇhitabbāni. Idha panesa itthiyā catusamuṭṭhāne rūpāyatanasaṅkhāte vaṇṇe vattati.
Apica yo koci itthiyā nivaṭṭhanivāsanassa vā alaṅkārassa vā gandhavaṇṇatādīnaṃ vā
pilandhanamālānaṃ vā 8- kāyapaṭibaddho ca vaṇṇo purisassa cakkhuviññāṇassa ārammaṇaṃ
hutvā upakappati, sabbametaṃ itthīrūpantveva veditabbaṃ. Itthīrūpaṃ bhikkhave
purisassa cittaṃ pariyādāya tiṭṭhatīti idaṃ purimasseva daḷhīkaraṇatthaṃ vuttaṃ.
Purimaṃ vā "yathayidaṃ bhikkhave itthīrūpan"ti evaṃ opammavasena vuttaṃ, idaṃ
pariyādānabhāvadassanavasena. 9-
      Tatridaṃ itthīrūpassa pariyādānabhāve 10- vatthu:- mahādāṭhikanāgarājā kira
cetiyagirimhi ambaṭṭhaleṇe 11- mahāthūpaṃ kārāpetvā giribhaṇḍavāhanapūjaṃ 12- nāma
katvā kālena kālaṃ orodhagaṇaparivuto cetiyagiriṃ gantvā bhikkhusaṃghassa mahādānaṃ deti.
Bahunnaṃ sannipātaṭṭhānaṃ 13- nāma na sabbesaṃ sati supatiṭṭhitā hoti, rañño ca
damiḷadevī nāma aggamahesī paṭhamavaye ṭhitā dassanīyā pāsādikā. Atheko cittatthero
nāma vuḍḍhapabbajito asaṃvaraniyāmena oloketvā 14- tassā rūpārammaṇe nimittaṃ
gahetvā
@Footnote: 1 abhi.vi. 35/2/1 rūpakkhandha, vi.mahā. 4/22/19 pañcavaggiyakathā
@2 abhi.saṃ. 34/160/50 rūpāvacarakusala, abhi.vi. 35/624
@3 abhi.saṃ. 34/204/64 cittuppādakaṇḍa  4 aṅ.duka. 20/83/79 sanimittavagga
@5 Ma.mū. 12/306/269 mahāhatthipadopamasutta
@6 Ma.mū. 12/400/357 mahātaṇhāsaṅkhayasutta, Ma.u. 14/421/361 chachakkasutta
@7 aṅ.catukka. 21/65/81 rūpasutta  8 cha.Ma.,i. piḷandhanamālādīnaṃ vāti
@9 cha.Ma.,i. pariyādānānubhāvadassanavasena  10 cha.Ma.,i. pariyādānānubhāve
@11 cha.Ma.,i. ambatthale  12 cha.Ma.,i. giribhaṇḍapūjaṃ
@13 cha.Ma.,i. sannipātaṭṭhāne  14 cha.Ma.,i. olokento

---------------------------------------------------------------------------------------------
page19.
Ummādappatto viya ṭhitanisinnaṭṭhānesu "handa damiḷadevi handa damiḷadevī"ti 1-
vadanto vicarati. Tato paṭṭhāyassa daharasāmaṇerā ummattakacittattherotveva nāmaṃ katvā
vohariṃsu. Atha sā devī nacirasseva kālamakāsi. Bhikkhusaṃghe sīvatthikāya dassanaṃ 2-
gantvā āgate daharasāmaṇerā tassa santikaṃ gantvā evamāhaṃsu "bhante cittatthera
yassatthāya tvaṃ vilapasi, mayaṃ tassā deviyā sīvatthikadassanaṃ gantvā āgatā"ti. Evaṃ
vuttepi asaddahanto "yassā vā tassā vā tumhe 3- sīvatthikadassanatthāya gatā, mukhaṃ
tumhākaṃ dhūmavaṇṇan"ti ummattakavacanameva avoca. Evaṃ ummattakacittattherassa
cittaṃ pariyādāya aṭṭhāsi idaṃ itthīrūpaṃ.
      Aparampi vatthu:-  saddhātissamahārājā kira ekadivasaṃ orodhagaṇaparivuto vihāraṃ
āgato. Eko daharo lohapāsādadvārakoṭṭhake ṭhatvā asaṃvare ṭhito ekaṃ itthiṃ
olokesi, sāpi gamanaṃ pacchinditvā taṃ olokesi, ubhopi abbhantare uṭṭhitena
rāgagginā ḍayhitā 4- kālamakaṃsu. Evaṃ itthīrūpaṃ daharassa cittaṃ pariyādāya
aṭṭhāsi. 5-
      Aparampi vatthu:- kalyāṇiyamahāvihārato kira eko daharo uddesatthāya
kāḷadīghavāpigāmadvāraṃ vihāraṃ gantvā niṭṭhituddesakicco atthakāmānaṃ vacanaṃ
agahetvā "gataṭṭhāne daharasāmaṇerehi puṭṭhena gāmassa niviṭṭhākāro kathetabbo
bhavissatī"ti gāme piṇḍāya caranto visabhāgārammaṇe nimittaṃ gahetvā attano
vasanaṭṭhānaṃ gato tāya nivaṭṭhavatthaṃ sañjānitvā "kahaṃ bhante idaṃ laddhan"ti
pucchanto tassā matabhāvaṃ ñatvā "evarūpā nāma itthī maṃ nissāya matā"ti
cintento anto uṭṭhitena rāgagginā ḍayhitvā jīvitakkhayaṃ pāpuṇi. Evaṃpi idaṃ
itthīrūpaṃ purisassa cittaṃ pariyādāya tiṭṭhatīti veditabbaṃ.
                          Paṭhamaṃ suttaṃ niṭṭhitaṃ.
@Footnote: 1 Sī. subhaṃ damiḷadevī subhaṃ damiḷadevīti  2 cha.Ma. sivathikadassanaṃ
@3 Ma. yassatthāya vā tumhepi  4 cha.Ma. ḍayhitvā  5 cha.Ma. tiṭṭhati

---------------------------------------------------------------------------------------------
page20.
      [2] Dutiyādīni saddagarukādīnaṃ āsayavasena vuttāni. Tesu itthīsaddoti
itthiyā cittasamuṭṭhāno  kathitagītavāditasaddo. Apica itthiyā nivaṭṭhanivāsanassāpi
alaṅkatālaṅkārassāpi itthīpayoganipphādito vīṇāveṇusaṅkhapaṇavādisaddopi
itthīsaddotveva veditabbo. Sabbopi hi 1- so purisacittaṃ pariyādāya
tiṭṭhatīti. 2-
      Tattha suvaṇṇakakkaṭakasuvaṇṇamoradaharabhikkhuādīnaṃ vatthūni veditabbāni. Pabbatantaraṃ
kira nissāya mahantaṃ hatthināgakulaṃ vasati. Avidūraṭṭhāne cassa mahāparibhogasaro
atthi, tasmiṃ kāyupapanno suvaṇṇakakkaṭako atthi. So taṃ saraṃ otiṇṇotiṇṇe
saṇḍāsena viya aḷehi pāde gahetvā attano vasaṃ 3- netvā māreti. Tassa
otārāpekkhā 4- hatthināgā ekaṃ mahāhatthiṃ jeṭṭhakaṃ katvā vicaranti. So ekadivasaṃ
taṃ hatthināgaṃ gaṇhi. Thāmasatisampanno hatthināgo cintesi "sacāhaṃ bhītaravaṃ ravissāmi,
sabbe yathāruciyā akīḷitvā palāyissantī"ti niccalova aṭṭhāsi. Atha sabbesaṃ
uttiṇṇabhāvaṃ ñatvā tena gahitabhāvaṃ attano bhariyaṃ jānāpetuṃ viravitvā evamāha:-
                      "siṅgī migo āyatacakkhunetto
                      aṭṭhittaco vārisayo alomo
                      tenābhibhūto karuṇaṃ 5- rudāmi
                      mā heva maṃ pāṇasamaṃ jaheyyā"ti. 6-
      Sā taṃ sutvā sāmikassa gahitabhāvaṃ ñatvā taṃ tasmā bhayā mocetuṃ hatthināpi
kuḷīrenapi saddhiṃ sallapantī evamāha:-
             "ayya na taṃ jahissāmi         kuñjaraṃ saṭṭhihāyanaṃ 7-
              paṭhabyā cāturantāya         suppiyo hosi me tuvaṃ.
@Footnote: 1 cha.Ma. heso  2 cha.Ma. tiṭṭhati  3 Ma. vasanaṭṭhānaṃ  4 Ma. tasmiṃ otarāpentā
@5 cha.Ma. kapaṇaṃ  6 khu.jā. 27/400/108 suvaṇṇakakkaṭakajātaka (syā)
@7 Sī.,i. kuñjara saṭṭhihāyana

---------------------------------------------------------------------------------------------
page21.
              Ye kuḷīrā samuddasmiṃ         gaṅgāya yamunāya 1- ca
              tesaṃ tvaṃ vārijo seṭṭho     muñca rodantiyā patin"ti. 2-
      Kuḷīro saha itthīsaddassavanena gahaṇaṃ sithilamakāsi. Atha naṃ hatthināgo
"ayamevassa okāso"ti ekaṃ pādaṃ gahitākāreneva ṭhapetvā dutiyaṃ ukkhipitvā
taṃ 3- piṭṭhikapāle akkamitvā vicuṇṇikaṃ katvā taṃ ākaḍḍhitvā tīre khipi. Atha
naṃ sabbe hatthino sannipatitvā "amhākaṃ verī"ti vicuṇṇayiṃsu. Evaṃ tāva
itthīsaddo suvaṇṇakakkaṭakassa cittaṃ pariyādiyi. 4-
      Suvaṇṇamoropi himavantaṃ anupavisitvā mahantaṃ pabbatagahanaṃ nissāya vasanto
niccakālaṃ suriyassa udayakāle suriyamaṇḍalaṃ oloketvā 5- attano rakkhaṃ karonto
evaṃ vadati:-
                  "udetayañcakkhumā ekarājā
                   harissavaṇṇo paṭhavippabhāso
                   taṃ taṃ namassāmi harissavaṇṇaṃ paṭhavippabhāsaṃ
                   tayajja guttā viharemu divasaṃ.
                   Ye brāhmaṇā vedagū sabbadhamme
                   te me namo te ca maṃ pālayantu
                   namatthu buddhānaṃ namatthu bodhiyā
                   namo vimuttānaṃ namo vimuttiyā
                   imaṃ so parittaṃ katvā moro carati esanā"ti. 6-
      So divasaṃ gocaraṃ gahetvā sāyaṇhasamaye vasanaṭṭhānaṃ pavisanto aṭṭhaṅgataṃ
suriyamaṇḍalaṃ oloketvāpi imaṃ thutiṃ 7- vadati:-
@Footnote: 1 Sī.,i. nammadāya  2 khu.jā. 27/401-2/108 (syā)  3 cha.Ma. thokaṃ  4 cha.Ma. cittaṃ
@pariyādiyitvā tiṭṭhati  5 cha.Ma. ulloketvā  6 khu.jā. 27/167/53 morajātaka
@7 cha.Ma. gāthaṃ

---------------------------------------------------------------------------------------------
page22.
                  "apetayañcakkhumā ekarājā
                   harissavaṇṇo paṭhavippabhāso
                   taṃ taṃ namassāmi harissavaṇṇaṃ paṭhavippabhāsaṃ
                   tayajja guttā viharemu rattiṃ.
                   Ye brāhmaṇā vedagū sabbadhamme
                   te me namo te ca maṃ pālayantu
                   namatthu buddhānaṃ namatthu bodhiyā
                   namo vimuttānaṃ namo vimuttiyā
                   imaṃ so parittaṃ katvā moro vāsamakappayī"ti. 1-
      So iminā niyāmeneva satta vassasatāni vītināmetvā ekadivasaṃ parittakammato
puretarameva morakukkuṭikāya saddaṃ sutvā parittakammaṃ asaritvā raññā pesitassa
luddakassa pāsaṃ upagato. Evaṃ itthīsaddo suvaṇṇamorassa cittaṃ pariyādiyitvā
tiṭṭhatīti. Chātakapabbatavāsī kireko daharo 2- sudhāmuṇḍakavāsī 3- daharo ca itthīsaddaṃ
sutvā anayabyasanaṃ pattāti.
      [3] Tatiye itthīgandhoti itthiyā catusamuṭṭhānikaṃ gandhāyatanaṃ. Svāyaṃ
itthiyā sarīragandho duggandho hoti, kāyārūḷho pana āgantukaanulepanādigandho idha
adhippeto. Ekaccā hi itthī assagandhinī hoti, ekaccā meṇḍakagandhinī, ekaccā
sedagandhinī, ekaccā soṇitagandhinī. Ekacco andhabālo evarūpāya itthiyā rajateva.
Cakkavattino pana itthīratanassa itthīkāyato 4- candanagandho vāyati, mukhato ca
uppalagandho. Ayaṃ na sabbāsaṃ hoti, āgantukaanulepanādigandhova idha adhippeto.
Tiracchānagatā pana hatthiassagoṇādayo tiracchānagatānaṃ sahajātiitthīnaṃ 5- utugandhena
@Footnote: 1 khu.jā. 27/168/54 morajātaka (syā)  2 cha.Ma. chātapabbatavāsī daharo
@3 Ma. paṇamugāmaṇḍitavāsī  4 cha.Ma.,i. kāyato  5 ka. itthīnaṃ

---------------------------------------------------------------------------------------------
page23.
Yojanadviyojanatiyojanacatuyojanampi gacchanti. Itthīkāyagandho vā 1- hotu itthiyā
nivaṭṭhanivāsanaanulittānulepanapilandhanamālādigandho vā, sabbopi itthīgandhotveva
veditabbo.
      [4] Catutthe itthīrasoti itthiyā catusamuṭṭhānikaṃ rasāyatanaṃ. Tipiṭakacūḷanāga-
cūḷābhayattherā pana "yvāyaṃ itthiyā kiṃkārapaṭissāvitādivasena savanaraso 2-
ceva paribhogaraso ca, ayaṃ  itthīraso"ti vadanti. Kiṃ tena, yo panāyaṃ itthiyā
oṭṭhamaṃsasammakkhanakheḷādiraso, sāmikassa dinnayāgubhattādīnaṃ rasopi, sabbo so
itthīrasotveva veditabbo. Aneke hi sattā attano mātugāmena yaṅkiñci sahatthā
dinnameva madhuranti gahetvā anabyasanaṃ pattāti.
      [5]  Pañcame itthīphoṭṭhabboti itthiyā kāyasamphasso, itthīsarīrārūḷhānaṃ
vatthālaṅkāramālādīnampi phasso itthīphoṭṭhabbotveva veditabbo. Sabbo cesa
purisassa cittaṃ pariyādiyati mahācetiyaṅgaṇe gaṇasajjhāyaṃ bhaṇantassa daharabhikkhuno
visabhāgārammaṇaphasso viyāti.
      Iti satthā sattānaṃ āsayānusayavasena rūpādīsu ekekaṃ gahetvā aññaṃ īdisaṃ
na passāmīti āha. Yathā hi rūpagarukassa purisassa itthīrūpaṃ cittuppādaṃ gameti 3-
palibujjhati majjāpeti sammajjāpeti 3- moheti sammoheti, 4- tathā 5- sesā
saddādayo. Yathā ca saddādigarukānaṃ saddādayo, tathā 5- rūpādīni ārammaṇāni.
Ekaccassa ca rūpādīsu ekamevārammaṇaṃ cittaṃ pariyādiyati, ekaccassa dvepi
tīṇipi cattāripi pañcapi. Iti ime pañca suttantā pañcagarukavasena kathitā, na
pañcagarukajātakavasena. Pañcagarukajātakaṃ 6- pana sakkhibhāvatthāya āharitvā kathetabbaṃ.
Tatra hi amanussehi kantāramajjhe katāya āpaṇādivicāraṇāya 7- mahāpurisassa pañcasu
sahāyesu rūpagaruko rūpārammaṇe bajjhitvā 8- anayabyasanaṃ patto, saddādigarukā
saddārammaṇādīsu. Atītaṃ 9-
@Footnote: 1 Sī. iti kāyagandho vā  2 Sī.,i. assavaraso  3-3 cha.Ma. palibundhati bajjhāpeti
@baddhāpeti  4 Sī.,i. pamoheti  5 cha.Ma.,i. na tathā
@6 pāli. 27/132/43 pañcabhīrukajātaka (syā)  7 Sī.,i. āpaṇaracanāya  8 Ma. rajjitvā
@9 cha.Ma.,i. iti taṃ

---------------------------------------------------------------------------------------------
page24.
Sakkhibhāvatthāya āharitvā kathetabbaṃ. Ime pana pañca suttantā pañcagarukavaseneva
kathitā.
     [6] Yasmā pana 1- na kevalaṃ purisāyeva pañcagarukā honti, itthiyopi hontiyeva,
tasmā tāsaṃpi vasena puna pañca suttante kathesi. Tesaṃpi attho vuttanayeneva
veditabbo. Vatthūsupi paṭhamasutte lohapāsādadvāre ṭhitaṃ daharaṃ oloketvā matāya
rājorodhāya vatthu veditabbaṃ. Taṃ heṭṭhā vitthāritameva.
     [7] Dutiyasutte bārāṇasiyaṃ rūpupajīvino mātugāmassa vatthu veditabbaṃ.
Guttilavīṇāvādako kirekissā itthiyā sahassaṃ pahiṇi, sā upphaṇḍetvā 2-
gaṇhituṃ na icchi. So "karissāmettha kattabban"ti sāyaṇhasamanantare 3-
alaṅkatapaṭiyatto tassā gehassa abhimukhaṭṭhāne aññasmiṃ gehadvāre nisinno vīṇāya
tantiyo same guṇe patiṭṭhahitvā 4- tantissarena gītasaddaṃ 5- anatikkamanto gāyi.
Sā itthī tassa gītasaddaṃ sutvā dvāranti saññāya "vivaṭavātapānena tassa santikaṃ
gamissāmī"ti ākāseyeva jīvitakkhayaṃ pattā.
     [8] Tatiyasutte cakkavattirañño kāyato candanagandho vāyati, mukhato ca
uppalagandhoti idaṃ āharitabbaṃ. Idaṃ cettha vatthu veditabbaṃ. Sāvatthiyaṃ
kirekissā kuṭumbikadhītāya sāmiko satthu dhammadesanaṃ sutvā "na sakkā mayā ayaṃ dhammo
gihibhūtena pūretun"ti aññatarassa piṇḍapātikattherassa santike pabbaji. Athassa
bhariyaṃ "assāmikā ayan"ti ñatvā rājā pasenadikosalo antepuraṃ atiharāpetvā 6-
ekadivasaṃ ekaṃ nīluppalakalāpaṃ ādāya antepuraṃ paviṭṭho ekekissā ekekuppalaṃ
dāpesi. Pupphesu bhājiyamānesu tassā itthiyā dve hatthaṃ pattāni. Sā pahaṭṭhākāraṃ
dassetvā upasiṅghitvā parodi. Rājā tassā ubhayākāraṃ disvā taṃ pakkosāpetvā
@Footnote: 1 cha.Ma.,i. ca  2 cha.Ma.,i. sā taṃ uppaṇḍetvā  3 cha.Ma. sāyaṇhakālasamanantare
@4 cha.Ma. patiṭṭhāpetvā  5 cha.Ma. gītassaraṃ  6 cha.Ma. āharāpetvā

---------------------------------------------------------------------------------------------
page25.
Pucchi. Sāpi attano tuṭṭhikāraṇañca 1- rodanakāraṇañca kathesi. Yāvatatiyaṃ kathitepi
rājā asaddahanto punadivase sakalarājanivesane sabbamālāvilepanādisugandhagandhaṃ
harāpetvā buddhappamukhassa bhikkhusaṃghassa āsanāni paññāpetvā buddhappamukhassa
bhikkhusaṃghassa mahādānaṃ datvā bhattakiccapariyosāne taṃ itthiṃ "kataro te thero"ti
pucchitvā "ayan"ti vutte ñatvā satthāraṃ vanditvā "bhante tumhehi saddhiṃ
bhikkhusaṃgho gacchatu, amhākaṃ asukatthero anumodanaṃ karissatī"ti āha. Taṃ satthā
bhikkhuṃ ṭhapetvā vihāraṃ gato. There anumodanaṃ vattuṃ āraddhamatte sakalaṃ rājanivesanaṃ
gandhapūraṃ viya jātaṃ. Rājā "saccamevesā āhā"ti pasīditvā punadivase satthāraṃ
taṃ kāraṇaṃ pucchi. Satthā "ayaṃ atīte dhammakathaṃ suṇanto `sādhu sādhū'ti sādhukāraṃ
pavattento sakkaccaṃ assosi, taṃmūlako tena 2- mahārāja ayamānisaṃso laddho"ti
ācikkhi.
         Saddhammadesanākāle              sādhu sādhūti bhāsato
         mukhato jāyate 3- gandho          uppalaṃ viya vāyatīti. 4-
    Sesaṃ sabbattha uttānamevāti. Imasmiṃ vagge vatthumeva 5- kathitaṃ.
                       Rūpādivaggavaṇṇanā niṭṭhitā.
                           Paṭhamo vaggo.
                          -------------
@Footnote: 1 cha.Ma. pahaṭṭhakāraṇañca  2 Ma. taṃmūlakena  3 Sī. nibbattī, i. nibbatti
@4 cha.Ma. uppalaṃva yathodaketi  5 cha.Ma. vaṭṭameva

---------------------------------------------------------------------------------------------
page26.
                      2. Nīvaraṇappahānavaggavaṇṇanā
      [11] Dutiyassa paṭhame ekadhammaṃpīti ettha "tasmiṃ kho pana samaye dhammā
hontī"tiādīsu 1- viya nissattaṭṭhena dhammo veditabbo. Tasmā ekadhammaṃpīti
nissattaṃ ekaṃ sabhāvaṃpīti ayamettha attho. Anuppanno vāti ettha pana "bhūtānaṃ vā
sattānaṃ ṭhitiyā sambhavesīnaṃ vā anuggahāya 2- yāvatā bhikkhave sattā apadā vā
dvipadā vā"ti 3- evamādīsu viya samuccayattho vāsaddo daṭṭhabbo, na vikappattho.
Ayañhettha attho:- yena dhammena anuppanno ca kāmacchando uppajjati, uppanno
ca kāmacchando bhiyyobhāvāya vepullāya saṃvattati, tamahaṃ yathā subhanimittaṃ, evaṃ
aññaṃ na passāmīti. Tattha anuppannoti ajāto asañjāto apātubhūto asamudāgato.
Kāmacchandoti "yo kāmesu kāmacchando kāmarāgo kāmanandi kāmataṇhā"tiādinā 4-
nayena vitthāritaṃ kāmacchandanīvaraṇaṃ. Uppajjatīti nibbattati pātubhavati. So
panesa asamudācāravasena vā ananubhūtārammaṇavasena vā anuppanno uppajjatīti
veditabbo. Aññathā hi anamatagge saṃsāre anuppanno nāma natthi.
      Tattha ekaccassa vattavasena kileso na samudācarati, ekaccassa ganthadhutaṅgasamādhi-
vipassanānavakammakatānaṃ 5- aññataravasena. Kathaṃ? ekacco hi vattasampanno hoti, tassa
dveasīti khuddakavattāni cuddasa mahāvattāni cetiyaṅgaṇabodhiyaṅgaṇapānīyamāḷakauposathā-
gāraāgantukagamikavattāni ca karontasseva kileso okāsaṃ na labhati. Aparabhāge
panassa vattaṃ vissajjetvā bhinnavattassa carato ayonisomanasikārañceva sativossaggañca
āgamma uppajjati. Evaṃpissa 6- asamudācāravasena anuppanno uppajjati nāma.
@Footnote: 1 abhi.saṃ. 34/121/41 cittuppādakaṇḍa: suññatavāra
@2 Ma.mū. 12/402/359 mahātaṇhāsaṅkhayasutta, saṃ.ni. 16/12/13 moliyaphaggunasutta
@3 aṅ.catukka. 21/34/39 aggappasādasutta, khu.iti. 25/90/308 pañcamavagga
@4 abhi.saṃ. 34/1159/270 nikkhepakaṇḍa  5 cha.Ma....kammādīnaṃ, i. kammabhāvanānaṃ
@6 cha.Ma. evampi

---------------------------------------------------------------------------------------------
page27.
      Ekacco ganthayutto hoti ekaṃpi nikāyaṃ gaṇhanto 1- dvepi tayopi cattāropi
pañcapi. Tassa tepiṭakaṃ buddhavacanaṃ atthavasena pālivasena anusandhivasena pubbāparavasena
gaṇhantassa sajjhāyantassa vācentassa desentassa pakāsentassa kileso okāsaṃ na
labhati. Aparabhāge panassa ganthakammaṃ pahāya kusītassa carato ayonisomanasikārasativossagge
āgamma uppajjati. Evaṃpi asamudācāravasena anuppanno uppajjati nāma.
      Ekacco pana dhutaṅgadharo hoti, terasa dhutaṅgaguṇe samādāya vattati. Tassa
pana dhutaṅgaguṇe pariharantassa kileso okāsaṃ na labhati. Aparabhāge panassa dhutaṅgāni
vissajjetvā bāhullāya āvattassa carato ayonisomanasikārasativossagge āgamma
uppajjati. Evaṃpi asamudācāravasena anuppanno uppajjati nāma.
      Ekacco aṭṭhasu samāpattīsu ciṇṇavasī hoti, tassa paṭhamajjhānādīsu 2-
anuyuttassa viharato 2- āvajjanavasīādīnaṃ vasena viharantassa kileso okāsaṃ na labhati.
Aparabhāge panassa parihīnajjhānassa vā vissaṭṭhajjhānassa vā bhassādīsu anuyuttassa
viharato ayonisomanasikārasativossagge āgamma uppajjati. Evaṃpi asamudācāravasena
anuppanno uppajjati nāma.
      Ekacco pana vipassako hoti, sattasu vā anupassanāsu aṭṭhārasasu vā
mahāvipassanāsu kammaṃ karonto viharati. Tassevaṃ viharato kileso okāsaṃ na
labhati. Aparabhāge panassa vipassanākammaṃ pahāya kāyadaḷhibahulassa viharato
ayonisomanasikārasativossagge āgamma uppajjati. Evaṃpi asamudācāravasena
anuppanno uppajjati nāma.
      Ekacco navakammiko hoti, uposathāgārabhojanasālādīni kāreti. Tassa tesaṃ
upakaraṇāni cintentassa kileso okāsaṃ na labhati. Aparabhāge panassa navakamme
@Footnote: 1 cha.Ma. gaṇhāti  2-2 cha.Ma. ime pāṭhā na dissanti

---------------------------------------------------------------------------------------------
page28.
Niṭṭhite vā vissaṭṭhe vā ayonisomanasikārasativossagge āgamma uppajjati. Evaṃpi
asamudācāravasena anuppanno uppajjati nāma.
     Ekacco pana brahmalokā āgato suddhasatto hoti, tassa anāsevanāya 1- kileso
okāsaṃ na labhati. Aparabhāge panassa laddhāsevanassa ayonisomanasikārasativossagge
āgamma uppajjati. Evaṃpi asamudācāravasena anuppanno uppajjati nāma. Evaṃ tāva
asamudācāravasena anuppannassa uppannatā veditabbā.
      Kathaṃ ananubhūtārammaṇavasena? idhekacco ananubhūtapubbaṃ manāpiyarūpādiārammaṇaṃ
Labhati, tassa tattha ayonisomanasikārasativossagge āgamma rāgo uppajjati. Evaṃ
ananubhūtārammaṇavasena anuppanno uppajjati nāma.
      Uppannoti jāto sañjāto nibbatto abhinibbatto pātubhūto. Bhiyyobhāvāyāti
punappunaṃ bhāvāya. Vepullāyāti vipulabhāvāya rāsibhāvāya. Tattha sakiṃ uppanno
kāmacchando na nirujjhissati, sakiṃ niruddho vā sveva puna 2- uppajjissatīti
aṭṭhānametaṃ. Ekasmiṃ pana niruddhe etasmiṃ 3- vā ārammaṇe aññatarasmiṃ 4- vā
ārammaṇe aparāparaṃ uppajjamāno bhiyyobhāvāya vepullāya saṃvattati nāma.
      Subhanimittanti rāgaṭṭhāniyaṃ ārammaṇaṃ. "sanimittā 5- bhikkhave uppajjanti
pāpakā akusalā dhammā, no animittā"ti 6- ettha hi 7- nimittanti paccayassa nāmaṃ.
"adhicittamanuyuttena bhikkhave bhikkhunā pañca nimittāni kālena kālaṃ
manasikātabbānī"ti 8- ettha kāraṇassa. "so taṃ nimittaṃ āsevati bhāvetī"ti 9- ettha
samādhissa. "yaṃ nimittaṃ āgamma yaṃ nimittaṃ manasikaroto anantarā āsavānaṃ khayo
hotī"ti 10- ettha vipassanāya. Idha pana rāgaṭṭhāniyo iṭṭhārammaṇadhammo
"subhanimittan"ti adhippeto. Ayoniso
@Footnote: 1 cha.Ma.,i. anāsevanatāya  2 Ma. niruddho pana puna  3 cha.Ma.,i. tasmiṃ
@4 cha.Ma.,i. aññasmiṃ  5 Ma. subhanimittā  6 aṅ.duka. 20/78/78 sanimittavagga
@7 cha.Ma. hi-saddo na dissati  8 Ma.mū. 12/216/182 vitakkasaṇṭhānasutta
@9 aṅ.navaka. 23/239(35)/435 (syā)  10 aṅ.chakka. 22/298(27)/357 anuttariyavagga
@(syā)

---------------------------------------------------------------------------------------------
page29.
Manasikarototi "tattha katamo ayoniso manasikāro. Anicce niccanti dukkhe
sukhanti anattani attāti asubhe subhanti ayoniso manasikāro uppathamanasikāro,
saccavippaṭikūlena vā cittassa āvajjanā anvāvajjanā 1- ābhogo samannāhāro
manasikāro. Ayaṃpi vuccati ayoniso manasikāro"ti 2- imassa manasikārassa vasena
anupāyena manasikarontassāti. Paṭhamaṃ.
      [12] Dutiye byāpādoti bhattabyāpatti viya cittassa byāpajjanaṃ
pakativijahanabhāvo. "tattha katamaṃ byāpādanīvaraṇaṃ. Anatthaṃ me acarīti āghāto
jāyatī"ti 3- evaṃ vitthāritassa byāpādanīvaraṇassetaṃ adhivacanaṃ. Paṭighanimittanti
aniṭṭhaṃ nimittaṃ. Paṭighassapi paṭighārammaṇassapi etaṃ adhivacanaṃ. Vuttaṃpi cetaṃ
aṭṭhakathāyaṃ "paṭighaṃpi paṭighanimittaṃ, paṭighārammaṇopi dhammo paṭighanimittan"ti.
Sesaṃ yathā 4- kāmacchande vuttanayeneva veditabbaṃ. Yathā cettha, evaṃ ito paresupi.
Tattha tattha hi visesamattameva vakkhāmāti. Dutiyaṃ.
      [13] Tatiye thīnamiddhanti thīnañceva middhañca. Tesu cittassa akammaññatā
thīnaṃ, 5- ālasiyabhāvassetaṃ adhivacanaṃ. Tiṇṇaṃ khandhānaṃ akammaññatā middhaṃ.
Kapimiddhassa capalāyikabhāvassetaṃ 6- adhivacanaṃ. Ubhinnaṃpi "tattha katamaṃ thīnaṃ. Yā
cittassa akallatā 7- akammaññatā olīyanā sallīyanā. Tattha katamaṃ middhaṃ. Yā kāyassa
akallatā akammaññatā onāho pariyonāho"tiādinā 8- nayena vitthāro veditabbo.
Aratītiādīni vibhaṅge vibhattanayeneva veditabbāni. Vuttañhetaṃ:-
           "tattha katamā arati? pantesu vā senāsanesu aññataraññataresu
         vā adhikusalesu dhammesu arati aratitā anabhirati anabhiramaṇā ukkaṇṭhitā
         paritassitā, ayaṃ vuccati arati. Tattha katamā tandī? yā tandī tandiyanā
@Footnote: 1 pāli. anāvajjanā, Sī.,i. āvaṭṭanā anvāvaṭṭanā
@2 abhi.vi. 35/936/455 khuddakavatthuvibhaṅga  3 abhi.saṃ. 34/1160/270 nīvaraṇagocchaka
@4 cha.Ma.,i. sesamettha  5 cha.Ma. thinaṃ 6 cha.Ma.,i. pacalāyikabhāvassetaṃ
@7 cha.Ma. akalyatā. evamuparipi  8 abhi.saṃ. 34/1162-3/270 nīvaraṇagocchaka

---------------------------------------------------------------------------------------------
page30.
         Tandimanatā 1- ālasyaṃ 2-  ālassāyanā ālassāyitattaṃ, ayaṃ vuccati tandi.
         Tattha katamā vijambhitā? yā kāyassa jambhanā vijambhanā ānamanā
         Vinamanā sannamanā paṇamanā paṭṭhabbhanā 3- byādhiyakaṃ, ayaṃ vuccati vijambhitā.
         Tattha katamo bhattasammado? yā bhuttāvissa bhattamucchā bhattakilamatho
         Bhattapariḷāho kāyaduṭṭhullaṃ, 4- ayaṃ vuccati bhattasammado. Tattha katamaṃ cetaso
         ca līnattaṃ? yā cittassa akalyatā akammaññatā olīyanā sallīyanā
         līnaṃ līyanā līyitattaṃ thīnaṃ thīyanā thīyitattaṃ cittassa, idaṃ vuccati cetaso
         ca līnattan"ti. 5-
      Ettha ca purimā cattāro dhammā thīnamiddhanīvaraṇasahajātavasenapi upanissayavasenapi
paccayā honti, cetaso ca līnattaṃ attanova attanā sahajātaṃ na hoti, upanissayakoṭiyā
pana hotīti. Tatiyaṃ.
      [14] Catutthe uddhaccakukkuccanti uddhaccañceva kukkuccañca. Tattha
uddhaccaṃ nāma cittasseva 6- uddhatākāro. Kukkuccaṃ nāma akatakalyāṇassa katapāpassa
tappaccayā vippaṭisāro. Cetaso avūpasamoti uddhaccakukkuccassevetaṃ nāmaṃ.
Avūpasantacittassāti jhānena vā vipassanāya vā avūpasamitacittassa. Ayaṃ pana avūpasamo
uddhaccakukkuccassa upanissayakoṭiyā paccayo hotīti. Catutthaṃ.
      [15] Pañcame vicikicchāti "satthari kaṅkhatī"tiādinā 7- nayena vitthāritaṃ
vicikicchānīvaraṇaṃ. Ayoniso manasikāro vuttalakkhaṇoyevāti. Pañcamaṃ.
      [16] Chaṭṭhe anuppanno vā kāmacchando nuppajjatīti asamudācāravasena
vā ananubhūtārammaṇavasena vāti dvīheva kāraṇehi anuppanno nuppajjati, tathā
vikkhambhito hoti, puna hetuṃ vā paccayaṃ vā na labhati. Idhāpi vattādīnaṃyeva
vasena asamudācāro veditabbo. Ekaccassa hi vuttanayeneva vatte yuttassa vattaṃ
@Footnote: 1 Ma. tandimanasikatā  2 cha.Ma. ālassaṃ  3 pāli,cha.Ma. ayaṃ pāṭho na dissati
@4 ka. kāladubbalyaṃ, Ma. kāyadubbalyaṃ  5 abhi.vi. 35/856-60/429 ekakaniddesa
@6 cha.Ma. cittassa  7 abhi.saṃ. 34/1167/271 nikkhepakaṇḍa;dukanikkhepa

---------------------------------------------------------------------------------------------
page31.
Karontasseva kileso okāsaṃ na labhati, 1- vattavasena vikkhambhito hoti. So taṃ
tathā vikkhambhitameva katvā vivajjetvā 2- arahattaṃ gaṇhāti mālakatissatthero 3- viya.
      So kirāyasmā rohaṇajanapade gameṇḍavāsimahāvihārassa 4- bhikkhācāre nesādakule
nibbatto. Vayaṃ āgamma katagharāvāso "puttadāraṃ posissāmī"ti aduhalasataṃ
saṇṭhapetvā pāsasataṃ yojetvā sūlasataṃ ropetvā bahuṃ pāpaṃ āyūhanto ekadivasaṃ
gehato aggiñca loṇañca gahetvā araññaṃ gato pāse baddhaṃ migaṃ vadhitvā
aṅgārapakkaṃ maṃsaṃ khāditvā pipāsito 5- hutvā gameṇḍavāsimahāvihāraṃ paviṭṭho
pānīyamāḷake dasamattesu pānīyaghaṭesu pipāsāvinodanamattaṃpi pānīyaṃ alabhanto
"kinnāmetaṃ ettakānaṃ bhikkhūnaṃ vasanaṭṭhāne pipāsāya āgatānaṃ pipāsāvinodanamattaṃ
pānīyaṃ natthī"ti ujjhāyituṃ āraddho. Cūḷapiṇḍapātikatissatthero tassa kathaṃ
sutvā tassa santikaṃ gacchanto pānīyamāḷake dasamatte pānīyaghaṭe pūre disvā
"jīvamānapetakasatto ayaṃ bhavissatī"ti cintetvā "upāsaka sace pipāsitosi, piva
pānīyan"ti vatvā kuṭaṃ ukkhipitvā tassa hatthesu āsiñci. Tassa kammaṃ paṭicca
sītaṃ sītaṃ 6- pānīyaṃ tattakapāle 7- pakkhittaṃ viya vinassati, sakalaṃpi pānīyaṃ
pivato 8- pipāsā na pacchijji. Atha naṃ thero āha "yāva dāruṇañca te upāsaka kammaṃ
kataṃ, idāneva peto jāto, vipāko kīdiso bhavissatī"ti.
      So tassa kathaṃ sutvā laddhasaṃvego theraṃ vanditvā tāni aduhalādīni visaṅkharitvā
vegena gharaṃ gantvā puttadāraṃ oloketvā sattiṃ 9- bhinditvā dīpakamigapakkhino
araññe vissajjetvā theraṃ paccupasaṅkamitvā pabbajjaṃ yāci. Dukkarāvuso
pabbajjā, kathaṃ tvaṃ pabbajissasīti. Bhante evarūpaṃ paccakkhakāraṇaṃ disvā kathaṃ na
pabbajissāmīti. Thero tacapañcakakammaṭṭhānaṃ datvā pabbājesi. So
vattābhirato 10- tussitvā buddhavacanaṃ
@Footnote: 1 ka. labhatīti  2 cha.Ma. vivaṭṭetvā. evamuparipi  3 cha.Ma.,i. milakkhatissatthero
@4 cha.Ma. gāmeṇḍavālamahāvihārassa, Ma. maṇḍalavāsimahāvihārassa. evamuparipi
@5 ka. pipāso  6 cha.Ma.,i. pītapītaṃ  7 Sī. tattakaṭāhe, i. tatte kaṭāhe
@8 cha.Ma. sakalepi ghaṭe pivato, i. sakalaghaṭe pivato  9 cha.Ma. satthāni
@10 cha.Ma.,i. vattārabhirato hutvā

---------------------------------------------------------------------------------------------
page32.
Uggaṇhanto ekadivasaṃ devadūtasutte "tamenaṃ bhikkhave nirayapālā puna mahāniraye
pakkhipantī"ti 1- imaṃ ṭhānaṃ sutvā "ettakaṃ dukkharāsiṃ anubhavitaṃ sattaṃ puna
mahāniraye pakkhipanti, aho bhāriyo bhante mahānirayo"ti āha. Āma āvuso bhāriyoti.
Sakkā bhante passitunti. "na sakkā passituṃ, diṭṭhasadisaṃ kātuṃ ekaṃ kāraṇaṃ
dassessāmī"ti sāmaṇere samādapetvā "pāsāṇapiṭṭhe alladārurāsiṃ karohī"ti. 2-
So tathā kāresi. Thero yathānisinnova iddhiyā abhisaṅkharitvā mahānirayato
khajjopanakamattaṃ aggipapaṭikaṃ nīharitvā passantasseva tassa therassa dārurāsimhi
nikkhipi. 3- Tassa tattha nipāto ca dārurāsino jhāyitvā chārikabhāvupagamanañca apacchā
apurimaṃ ahosi.
      So taṃ disvā "bhante imasmiṃ sāsane kati dhurāni nāmā"ti pucchi. Āvuso
vipassanādhurañca 4- ganthadhurañcāti. "bhante gantho nāma paṭibalasabhāvo, 5- mayhaṃ pana
dukkhupanisā saddhā, vipassanādhuraṃ pūressāmi kammaṭṭhānaṃ me dethā"ti vanditvā
nisīdi. Thero "vattasampanno bhikkhū"ti vattasīse ṭhatvā tassa kammaṭṭhānaṃ kathesi.
So kammaṭṭhānaṃ gahetvā vipassanāya ca kammaṃ karoti, vattañca pūreti. Ekadivasaṃ
cittalapabbatamahāvihāre vattaṃ karoti, ekadivasaṃ gameṇḍavāsimahāvihāre, ekadivasaṃ
gocaragāmamahāvihāre. 6- Thīnamiddhe okkantamatte vattaparihānibhayena palāsaṃ 7-
temetvā sīse ṭhapetvā pāde udake otāretvā nisīdi. 8- So ekadivasaṃ
cittalapabbatamahāvihāre dve yāme vattaṃ katvā balavapaccūsakāle niddāya okkamituṃ
āraddhāya allapalāsaṃ 9- sīse ṭhapetvā nisinno pācīnapabbatapasse sāmaṇerassa
aruṇavatīsuttantaṃ 10- sajjhāyantassa:-
@Footnote: 1 Ma.u. 14/270/239 devadūtasutta, aṅ.tika. 20/36/136 devadūtavagga
@2 cha.Ma. kārehīti  3 cha.Ma.,i. pakkhipi  4 ka.,Sī. vāsadhurañca  5 cha.Ma.,i. paṭibalassa
@bhāro  6 Sī.,i. kājaragāmamahāvihāre  7 cha.Ma.,i. palālavaraṇakaṃ, Sī. palālāvaraṇakaṃ
@8 cha.Ma.,i. nisīdati  9 cha.Ma.,i. allapalālaṃ  10 cha.Ma.,i. aruṇavatiyasuttantaṃ

---------------------------------------------------------------------------------------------
page33.
              "ārabbhatha 1- nikkamatha 2-         yuñjatha buddhasāsane
               dhunātha maccuno senaṃ             naḷāgāraṃva kuñjaro.
               Yo imasmiṃ dhammavinaye            appamatto vihessati 3-
               pahāya jātisaṃsāraṃ               dukkhassantaṃ karissatī"ti 4-
idaṃ ṭhānaṃ sutvā "mādisassa āraddhaviriyassa bhikkhuno sammāsambuddhena idaṃ kathitaṃ
bhavissatī"ti pītiṃ uppādetvā jhānaṃ nibbattetvā tadeva pādakaṃ katvā anāgāmiphale
patiṭṭhāya aparāparaṃ vāyamanto saha paṭisambhidāhi arahattaṃ pāpuṇi. Parinibbānakālepi 5-
tadeva kāraṇaṃ dassento evamāha:-
         "allapalāsapuñjāhaṃ 6-           sirenādāya 7- caṅkamiṃ
          pattosmi tatiyaṭṭhānaṃ            natthi me ettha saṃsayo"ti.
Evarūpassa vattavasena vikkhambhitakileso tathā vikkhambhitova hoti.
     Ekaccassa vuttanayeneva ganthesu yuttassa ganthaṃ uggaṇhantassa sajjhāyantassa
vācentassa desentassa pakāsentassa ca kileso okāsaṃ na labhatīti, 8- ganthavasena
vikkhambhitova hoti. So taṃ tathā vikkhambhitameva katvā vivajjetvā arahattaṃ gaṇhāti
māliyadevatthero 9- viya. So kirāyasmā tivassabhikkhukāle kallagāmake 10-
maṇḍalārāmamahāvihāre uddesañca gaṇhāti, vipassanāya ca kammaṃ karoti. Tato 11-
tassekadivasaṃ kallagāme bhikkhāya carato ekā upāsikā yāguulluṅkaṃ datvā
puttasinehaṃ uppādetvā theraṃ antonivesane nisīdāpetvā paṇītabhojanaṃ datvā 12-
"kataragāmavāsikosi tātā"ti pucchi. Maṇḍalārāmamahāvihāre ganthakammaṃ karomi
upāsiketi. Tenahi tāta yāva ganthakammakaraṇā 13- idheva nibaddhaṃ bhikkhaṃ gaṇhāti.
So taṃ
@Footnote: 1 cha.Ma. ārambhatha  2 Sī.,i. nikkhamatha  3 ka. viharissati, cha.Ma.,i. vihassati
@4 saṃ.sa. 15/185/188 aruṇavatīsutta  5 cha.Ma.,i....kāle ca  6 cha.Ma. allaṃ
@palālapuñjāhaṃ  7 cha.Ma. sīsenādāya  8 cha.Ma.,i. labhati  9 cha.Ma.,Sī.,i. maliyadevatthero
@10 Ma.,i. kallagāmato  11 cha.Ma.,i. ayaṃ pāṭho na dissati  12 cha.Ma.,i. bhojetvā
@13 cha.Ma.,i. yāva ganthakammaṃ karosi

---------------------------------------------------------------------------------------------
page34.
Adhivāsetvā tattha nibaddhaṃ bhikkhaṃ gaṇhāti, bhattakiccāvasāne anumodanaṃ karonto
"sukhaṃ hotu, dukkhā muccatū"ti 1- padadvayameva kathetvā gacchati. Antovasse temāsaṃ
tassāeva saṅgahaṃ karonto piṇḍāya pacitiṃ katvā mahāpavāraṇāya saha paṭisambhidāhi
arahattaṃ pāpuṇi. Nevāsikamahāthero āha "āvuso 2- ajja vihāre mahājano
sannipatissati, tassa dhammadānaṃ dadeyyāsī"ti. Thero adhivāsesi.
     Daharasāmaṇerā upāsikāya saññaṃ adaṃsu "ajja te putto dhammaṃ katheti, 3-
vihāraṃ gantvā suṇeyyāsī"ti.  tātā na sabbeva dhammakathaṃ jānanti, mama putto
ettakaṃ kālaṃ mayhaṃ kathento "sukhaṃ hotu, dukkhā muccatū"ti padadvayameva kathesi,
mā keḷiṃ karothāti. Mā tvaṃ upāsike jānanaṃ vā ajānanaṃ vā upaṭṭhayassu, 4-
vihāraṃ gantvā dhammameva suṇāhīti. Upāsikā gandhamālādīni gahetvā gantvā
pūjetvā parisapariyante dhammaṃ suṇamānā nisīdi. Divā dhammakathiko ca sarabhāṇako
ca attano pamāṇaṃ ñatvā uṭṭhahiṃsu. Tato māliyadevatthero dhammāsane nisīditvā
cittavījaniṃ gahetvā pubbakathaṃ 5- vatvā "mahāupāsikāya 6- tayo māse dvīheva padehi
anumodanā katā, ajja sabbarattiṃ tīhi piṭakehi sammasitvā tasseva padadvayassa
atthaṃ kathessāmī"ti dhammadesanaṃ ārabhitvā sabbarattiṃ kathesi. Aruṇuggamane
desanāpariyosāne mahāupāsikā sotāpattiphale patiṭṭhāsi.
     Aparopi tasmiṃyeva vihāre 7- tissabhūtatthero 8- nāma vinayaṃ gaṇhanto
bhikkhācāravelāyaṃ antogāmaṃ paviṭṭho visabhāgārammaṇaṃ olokesi, tassa lobho
uppajji, so patiṭṭhitapādaṃ acāletvā attano pattayāguṃ upaṭṭhākadaharassa patte
ākiritvā "ayaṃ vitakko vaḍḍhamāno maṃ catūsu apāyesu saṃsīdāpessatī"ti 9- tatova
nivattitvā ācariyassa santikaṃ gantvā vanditvā ekamantaṃ ṭhito āha "eko
me byādhi uppanno, ahaṃ etaṃ tikicchituṃ sakkonto āgamissāmi, itarathā
nāgamissāmi,
@Footnote: 1 Sī. muccāti  2 cha.Ma.,i. āvuso mahādeva  3 cha.Ma.,i. kathessati
@4 cha.Ma. upaṭṭhahassu, Sī. upaṭṭhapayassu, i. paṭṭhapayassu  5 Ma. anupubbiṃ kathaṃ
@6 cha.Ma.,i. mayā mahāupāsikāya  7 cha.Ma.,i. mahāvihāre  8 cha.Ma.,i. tissabhūtitthero
@9 Ma. saṃsumbhissatīti

---------------------------------------------------------------------------------------------
page35.
Tumhe divā uddesañca sāyaṃ uddesañca maṃ oloketvā ṭhapetha, paccūsakāle
uddesaṃ pana mā ṭhapayitthā"ti evaṃ vatvā mallaya 1- vāsimahāsaṃgharakkhitattherassa
santikaṃ agamāsi. Thero attano paṇṇasālāya paribhaṇḍaṃ karonto taṃ anoloketvāva
"paṭisāmehi āvuso tava pattacīvaran"ti āha. Bhante eko me byādhi atthi, sace
tumhe taṃ tikicchituṃ sakkotha, paṭisāmessāmīti. Āvuso uppannaṃ rogaṃ tikicchituṃ
samatthassa santikaṃ āgatosi, paṭisāmehīti. Suvaco bhikkhu "amhākaṃ ācariyo ajānitvā
evaṃ na vakkhatī"ti pattacīvaraṃ ṭhapetvā therassa vattaṃ dassetvā 2- ekamantaṃ nisīdi.
     Thero "rāgacarito ayan"ti ñatvā asubhakammaṭṭhānaṃ kathesi. So uṭṭhāya pattacīvaraṃ
aṃse laggetvā theraṃ punappunaṃ vandi. Kiṃ āvuso mahābhūta 3- atirekanipaccakāraṃ
dassesīti. Bhante sace attano kiccaṃ kātuṃ sakkhissāmi, iccetaṃ kusalaṃ. No ce,
idaṃ me pacchimadassananti. Gacchāvuso mahābhūta tādisassa yuttayogassa kulaputtassa
na jhānaṃ vā vipassanā vā maggo vā phalaṃ vā dullabhanti. So therassa
kathaṃ sutvā nipaccakāraṃ dassetvā āgamanakāle vavatthāpitaṃ channasepaṇṇigacchamūlaṃ
gantvā pallaṅkena nisinno asubhakammaṭṭhānaṃ pādakaṃ katvā vipassanaṃ paṭṭhapetvā
arahatte patiṭṭhāya paccūsakāle uddesaṃ sampāpuṇi. Evarūpānaṃ ganthavasena
vikkhambhitakilesā tathā vikkhambhitāva honti.
     Ekaccassa pana vuttanayeneva dhutaṅgāni pariharato kileso okāsaṃ na labhati,
dhutaṅgavasena vikkhambhitova hoti. So taṃ tathā vikkhambhitameva katvā vivajjetvā 4-
arahattaṃ gaṇhāti gāmantapabbhāravāsimahāsivatthero viya. Thero kira mahāgāme
tissavihāre 5- vasanto tepiṭakaṃ atthavasena ca pālivasena ca aṭṭhārasa mahāgaṇe
vācesi. 6- Therassa ovāde ṭhatvā saṭṭhisahassā 7- bhikkhū arahattaṃ pāpuṇiṃsu. Tesu
eko bhikkhu attanā paṭividdhadhammaṃ ārabbha uppannasomanasso cintesi "atthi
@Footnote: 1 cha.Ma.,i. malaYu...  2 cha.Ma.,i. dassetvā vanditvā
@3 cha.Ma.,i. mahābhūti. evamuparipi  4 cha.Ma.,i. vivaṭṭetvā. evamuparipi
@5 cha.Ma.,i. tissamahāvihāre  6 cha.Ma.,i. vāceti  7 cha.Ma. sṭṭhisahassa,
@Sī.,i. tiṃsasahassā

---------------------------------------------------------------------------------------------
page36.
Nu kho idaṃ sukhaṃ amhākaṃ ācariyassā"ti. So āvajjento therassa puthujjanabhāvaṃ
ñatvā "ekenupāyena therassa saṃvegaṃ uppādessāmī"ti attano vasanaṭṭhānato
therassa santikaṃ gantvā vanditvā vattaṃ katvā 1- nisīdi. Atha naṃ thero "kiṃ
āgatosi āvuso piṇḍapātikā"ti āha. "sace me okāsaṃ karissatha, ekaṃ dhammapadaṃ
gaṇhissāmī"ti āgatosmi bhanteti. Bahū āvuso gaṇhanti, tuyhaṃ okāso na
bhavissatīti. So sabbesu rattidivasabhāgesu okāsaṃ alabhanto "bhante evaṃ okāse
asati maraṇassa kathaṃ okāsaṃ labhissathā"ti āha. Tadā thero cintesi "nāyaṃ
uddesatthāya āgato, mayhaṃ panesa saṃvegajananatthāya āgato"ti. Sopi thero "kikkhunā
nāma bhante mādisena bhavitabban"ti vatvā theraṃ vanditvā maṇivaṇṇe ākāse
uppatitvā agamāsi.
     Thero tassa gatakālato paṭṭhāya jātasaṃvego divā uddesañca sāyaṃ uddesañca
vācetvā pattacīvaraṃ hatthapāse ṭhapetvā paccūsakāle uddesaṃ gahetvā otarantena
bhikkhunā saddhiṃ pattacīvaraṃ ādāya otiṇṇo terasa dhutaṅgaguṇe paripuṇṇe adhiṭṭhāya
gāmantapabbhārasenāsanaṃ gantvā pabbhāraṃ paṭijaggitvā mañcapīṭhaṃ ussāpetvā
"arahattaṃ appatvā mañce piṭṭhiṃ na pasāressāmī"ti mānasaṃ bandhitvā caṅkamaṃ
otari. Tassa "ajja arahattaṃ gaṇhissāmī"ti 2- ghaṭentasseva pavāraṇā sampattā.
So pavāraṇāya upakaṭṭhāya "puthujjanabhāvaṃ pahāya visuddhipavāraṇaṃ pavāressāmī"ti
cintento ativiya kilamati. So tāya pavāraṇāya maggaṃ vā phalaṃ vā uppādetuṃ
asakkonto "mādisopi nāma āraddhavipassako nālabhissati, yāva dullabhaṃ idaṃ 3-
arahattan"ti vatvā teneva niyāmena ṭhānacaṅkamabahulo hutvā tiṃsa vassāni samaṇadhammaṃ
katvā mahāpavāraṇāya majjhe ṭhitaṃ puṇṇacandaṃ disvā "kinnu kho candamaṇḍalaṃ
visuddhaṃ, udāhu mayhaṃ sīlan"ti cintento "candamaṇḍalassa 4- sasalakkhaṇaṃ paññāyati,
@Footnote: 1 cha.Ma.,i. dassetvā  2 cha.Ma.,i. ajja arahattaṃ gaṇhissāmi ajja arahattaṃ
@gaṇhissāmīti  3 cha.,i. dullabhañca vatidaṃ, Ma. dullabhataraṃ  4 cha.Ma.,i. candamaṇḍale

---------------------------------------------------------------------------------------------
page37.
Mayhaṃ pana upasampadato paṭṭhāya yāvajjadivasā sīlasmiṃ kāḷakaṃ vā tilakā 1- vā
natthī"ti āvajjetvā sañjātapītisomanasso paripakkañāṇattā pītiṃ vikkhambhetvā
saha paṭisambhidāhi arahattaṃ pāpuṇi. Evarūpassa dhutaṅgavasena vikkhambhito kileso
tathā vikkhambhitova hoti.
     Ekaccassa vuttanayeneva paṭhamajjhānādisamāpajjanabahulatāya kileso okāsaṃ
na labhati, samāpattivasena vikkhambhitova hoti. So taṃ tathā vikkhambhitameva katvā
vivajjetvā arahattaṃ gaṇhāti mahātissatthero viya. Thero kira aṭṭhavassikakālato
pabhūti 2- aṭṭhasamāpattilābhī. So samāpattivikkhambhitānaṃ kilesānaṃ asamudācārena
uggahaparipucchāvaseneva ariyamaggasāmantaṃ kathesi, 3- saṭṭhivassakālepi attano
puthujjanabhāvaṃ na jānāti. Athekadivasaṃ mahāgāme tissamahāvihārato bhikkhusaṃgho
vālikavāsidhammadinnattherassa 4- sāsanaṃ pesesi "thero āgantvā amhākaṃ dhammakathaṃ
kathetū"ti. Thero adhivāsetvā "mama santike mahallakataro bhikkhu natthi, mahātissatthero
kho pana me kammaṭṭhānācariyo, taṃ saṃghattheraṃ katvā gamissāmī"ti cintento
bhikkhusaṃghaparivuto therassa vihāraṃ gantvā divāṭṭhāne therassa vattaṃ dassetvā
ekamantaṃ nisīdi.
     Thero āha "kiṃ dhammadinna cirassaṃ āgatosī"ti. "āma bhante tissamahāvihārato
me bhikkhusaṃgho sāsanaṃ pesesi, ahaṃ ekakova nāgamissāmi, 5- tumhehi pana saddhiṃ
gantukāmo hutvā āgatomhī"ti. So 6- sāraṇīyaṃ kathaṃ kathentova papañcetvā 7-
"kadā bhante tumhehi ayaṃ dhammo adhigato"ti pucchi. Saṭṭhimattāni āvuso dhammadinna
vassāni hontīti. Samādhiṃ 8- bhante vaḷañjethāti. Āma āvusoti. Ekaṃ pokkharaṇiṃ
māpetuṃ sakkuṇeyyātha bhanteti. "na āvuso etaṃ bhāriyan"ti vatvā sammukhaṭṭhāne
pokkharaṇiṃ māpesi. "ettha bhante ekaṃ padumagacchaṃ māpethā"ti ca vutto tampi
māpesi. Idānettha mahantaṃ pupphaṃ dassethāti. Thero tampi dassesi. Ettha
@Footnote: 1 cha.Ma. tilako  2 cha.Ma.,i. avassikakālato paṭṭhāya  3 cha.Ma.,i. katheti
@4 cha.Ma.,i. talaṅgara...., Ma. vālaṅkara....  5 cha.Ma.,i. ekako na gamissāmi
@6 cha.Ma.,i. ayaṃ pāṭho na dissati  7 Ma. vaḍḍhetvā  8 cha.Ma.,i. samāpattiṃ pana

---------------------------------------------------------------------------------------------
page38.
Soḷasavassuddesikaṃ itthīrūpaṃ dassethāti vutto tampi dassesi. Tato naṃ āha "idaṃ
bhante punappunaṃ subhato manasikarothā"ti. Thero attanāva māpitaṃ itthīrūpaṃ olokento
lobhaṃ uppādesi. Tadā attano puthujjanabhāvaṃ ñatvā "avassayo me sappurisa
hohī"ti antevāsikassa santike ukkuṭikaṃ nisīdi. "etadatthamevāhaṃ bhante āgato"ti
therassa asubhavasena sallahukaṃ katvā kammaṭṭhānaṃ kathetvā therassa okāsaṃ kātuṃ
bahi nikkhanto. Suparimadditasaṅkhāro thero tasmiṃ divāṭṭhānato nikkhantamatteyeva
saha paṭisambhidāhi arahattaṃ pāpuṇi. Atha naṃ saṃghattheraṃ katvā dhammadinnatthero
tissamahāvihāraṃ gantvā saṃghassa dhammakathaṃ kathesi. Evarūpassa samāpattivasena
vikkhambhito kileso tathā vikkhambhitova hoti.
     Ekaccassa pana vuttanayeneva vipassanāya kammaṃ karontassa kileso okāsaṃ
na labhati, vipassanāvasena vikkhambhitova hoti. So taṃ tathā vikkhambhitameva katvā
vivajjetvā arahattaṃ gaṇhāti buddhakāle saṭṭhimattā āraddhavipassakā bhikkhū viya.
Te kira satthu santike kammaṭṭhānaṃ gahetvā vivittaṃ araññaṃ pavisitvā vipassanāya
kammaṃ karontā kilesānaṃ asamudācārena 1- "paṭividdhamaggaphalā mayan"ti saññāya
maggaphalatthāya vāyāmaṃ akatvā "amhehi paṭividdhadhammaṃ dasabalassa ārocessāmā"ti
satthu santikaṃ āgacchanti.
     Satthā tesaṃ pure āgamanatova ānandattheraṃ āha "ānanda padhānakammikā
bhikkhū ajja maṃ passituṃ āgamissanti, tesaṃ mama dassanāya okāsaṃ akatvā
`āmakasusānaṃ gantvā allaasubhabhāvanaṃ karothā'ti pahiṇeyyāsī"ti. Thero tesaṃ āgatānaṃ
satthārā kathitasāsanaṃ ārocesi. Te "tathāgato ajānitvā na kathessati, addhā ettha
kāraṇaṃ bhavissatī"ti āmakasusānaṃ gantvā allaasubhaṃ olokentā lobhaṃ uppādetvā
"idaṃ nūna sammāsambuddhena diṭṭhaṃ bhavissatī"ti jātasaṃvegā laddhamattaṃ 2-
@Footnote: 1 cha.Ma. asamudācāravasena  2 cha.Ma. laddhamaggaṃ

---------------------------------------------------------------------------------------------
page39.
Kammaṭṭhānaṃ ādito paṭṭhāya ārabhiṃsu. Satthā tesaṃ vipassanāya āraddhabhāvaṃ ñatvā
gandhakuṭiyaṃ nisinnova imaṃ obhāsagāthaṃ āha:-
          "yānimāni apatthāni 1-        alābūneva 2- sārade
           kāpotakāni aṭṭhīni           tāni disvāna kā ratī"ti. 3-
     Gāthāpariyosāne arahattaphale patiṭṭhahiṃsu. Evarūpānaṃ vipassanāvasena vikkhambhitā
kilesā tathā vikkhambhitāva honti.
      Ekaccassa vuttanayeneva navakammaṃ karontassa kileso okāsaṃ na labhati,
navakammavasena vikkhambhitova hoti. So taṃ tathā vikkhambhitameva katvā vivajjetvā
arahattaṃ gaṇhāti cittalapabbate tissatthero viya. Tassa kira aṭṭhavassikakāle 4-
anabhirati uppajji, so taṃ vinodetuṃ asakkonto attano cīvaraṃ dhovitvā rajitvā
pattaṃ pacitvā kese ohāretvā upajjhāyaṃ vanditvā aṭṭhāsi. Atha naṃ thero
āha "kiṃ āvuso mahātissa atuṭṭhassa viya te ākāro"ti. Āma bhante anabhirati
me uppannā, taṃ vinodetuṃ na sakkomīti. Thero tassājjhāsayaṃ 5- olokento
arahattassa upanissayaṃ disvā anukampāvasena āha "āvuso tissa mayaṃ mahallakā,
ekaṃ no vasanaṭṭhānaṃ karohī"ti. Dutiyakathaṃ akathitapubbo bhikkhu "sādhu bhante"ti
sampaṭicchi.
     Atha naṃ thero āha "āvuso navakammaṃ karonto uddesamaggañca mā caji, 6-
kammaṭṭhānañca manasikarohi, kālena ca kālaṃ kasiṇaparikammaṃ karohī"ti. "evaṃ karissāmi
bhante"ti theraṃ vanditvā tathārūpaṃ pabbhāraṭṭhānaṃ 7- oloketvā "ettha kātuṃ
sakkā"ti dārūni netvā 8- jhāpetvā sodhetvā iṭṭhakāhi parikkhipitvā
dvāravātapānādīni
@Footnote: 1 cha.Ma. apattāni  2 Sī.,i. alāpūneva  3 khu.dha. 25/149/43 adhimānikabhikkhuvatthu
@4 Sī.,i. avassikakāle  5 cha.Ma.,i. tassāsayaṃ  6 cha.Ma.,i. vissajji
@7 cha.Ma.,i. sappāyaṭṭhānaṃ  8 cha.Ma.,i. dārūhi pūretvā

---------------------------------------------------------------------------------------------
page40.
Yojetvā saddhiṃ caṅkamanabhūmiiṭṭhakaparikammādīhi 1- leṇaṃ niṭṭhāpetvā mañcapīṭhaṃ
santharitvā therassa santikaṃ gantvā vanditvā "bhante niṭṭhitaṃ leṇaparikammaṃ,
vasathā"ti āha. Āvuso dukkhena tayā etaṃ kammaṃ kataṃ, ajja ekadivasaṃ tvañcevettha 2-
vasāhīti. So "sādhu bhante"ti vatvā 3- pāde dhovitvā leṇaṃ pavisitvā pallaṅkaṃ
ābhujitvā nisinno attanā katakammaṃ āvajjeti. 4- Tassa "manāpaṃ mayā upajjhāyassa
kāyaveyyāvaccaṃ katan"ti cintentassa abbhantare pīti uppannā. So taṃ
vikkhambhetvā vipassanaṃ vaḍḍhetvā 5- aggaphalaṃ arahattaṃ pāpuṇi. Evarūpassa
navakammavasena vikkhambhito kileso tathā vikkhambhitova hoti.
     Ekacco pana brahmalokato āgato suddhasatto hoti. Tassa anāsevanatāya
kileso na samudācarati, bhavavasena vikkhambhito hoti. So taṃ tathā vikkhambhitameva
katvā vivajjetvā arahattaṃ gaṇhāti āyasmā mahākassapo viya. So hi āyasmā
agāramajjhepi kāme aparibhuñjitvā mahatiṃ sampattiṃ pahāya pabbajitvā nikkhanto
antarāmagge paccuggamanatthāya āgataṃ satthāraṃ disvā vanditvā tīhi ovādehi
upasampadaṃ labhitvā aṭṭhame aruṇe saha paṭisambhidāhi arahattaṃ pāpuṇi. Evarūpassa
bhavavasena vikkhambhitakileso tathā vikkhambhitova hoti.
     Yo pana ananubhūtapubbaṃ rūpādiārammaṇaṃ labhitvā tattheva vipassanaṃ paṭṭhapetvā
vivajjetvā arahattaṃ gaṇhāti, evarūpassa ananubhūtārammaṇavasena anuppanno
kāmacchando nuppajjati nāma.
     Uppanno vā kāmacchando pahīyatīti ettha uppannoti jāto bhūto samudāgato.
Pahīyatīti tadaṅgappahānaṃ vikkhambhanappahānaṃ samucchedappahānaṃ passaddhippahānaṃ 6-
nissaraṇappahānanti imehi pañcahi pahānehi pahīyati, na puna uppajjatīti
@Footnote: 1 cha.Ma.,i. caṅkamanabhūmibhittiparikammādīhi  2 cha.Ma. tvaññevettha
@3 cha.Ma.,i. vanditvā  4 cha.Ma.,i. āvajji  5 cha.Ma.,i. paṭṭhetvā
@6 cha.Ma. paṭippassaddhippahānaṃ

---------------------------------------------------------------------------------------------
page41.
Attho. Tattha vipassanāya kilesā tadaṅgavasena pahīyantīti 1- vipassanā tadaṅgappahānanti
veditabbā. Samāpatti pana kilese vikkhambhetīti sā vikkhambhanappahānanti veditabbā.
Maggo samucchindanto uppajjati, phalaṃ paṭipassambhiyamānaṃ, nibbānaṃ sabbakilesehi
nissaṭanti imāni tīṇi samucchedapaṭipassaddhinissaraṇappahānānīti vuccanti. Imehi
lokiyalokuttarehi pañcahi pahānehi pahīyatīti attho.
      Asubhanimittanti dasasu asubhesu uppannaṃ sārammaṇaṃ paṭhamajjhānaṃ. Tenāhu
porāṇā "asubhampi asubhanimittaṃ, asubhārammaṇā dhammāpi asubhanimittan"ti. Yoniso
manasikarototi tattha "katamo yoniso manasikāro, anicce aniccan"tiādinā nayena
vuttassa 2- upāyamanasikārassa vasena manasikaroto. Anuppanno ceva kāmacchando
nuppajjatīti asamudāgato na samudāgacchati. Uppanno kāmacchando pahīyatīti
samudāgato ca kāmacchando pañcavidhena pahānena pahīyati.
       Apica cha dhammā kāmacchandassa pahānāya saṃvattanti:- asubhanimittassa uggaho
asubhabhāvanānuyogo indriyesu guttadvāratā bhojane mattaññutā kalyāṇamittatā
sappāyakathāti. Dasavidhañhi asubhanimittaṃ uggaṇhantassāpi kāmacchando pahīyati,
bhāventassāpi, indriyesu guttadvārassāpi, 3- catunnaṃ pañcannaṃ ālopānaṃ
okāse sati udakaṃ pivitvā yāpanasīlatāya bhojane mattaññunopi. Tena 4- vuttaṃ:-
           "cattāro pañca ālope      abhutvā udakaṃ pive
            alaṃ phāsuvihārāya           pahitattassa bhikkhuno"ti. 5-
Asubhakammikatissattherasadise asubhabhāvanārate kalyāṇamitte sevantassāpi kāmacchando
pahīyati, ṭhānanisajjādīsu dasaasubhanissitasappāyakathāya pahīyati. Tena vuttaṃ "../../bdpicture/cha dhammā
kāmacchandassa pahānāya saṃvattantī"ti. Chaṭṭhaṃ.
@Footnote: 1 ka. pahīyanti  2 ka. sabbassa  3 cha.Ma.,i. pihitadvārassāpi
@4 i. teneva, cha.Ma. tenetaṃ  5 khu.thera. 26/983/395 sārīputtattheragāthā

---------------------------------------------------------------------------------------------
page42.
     [17] Sattame mettā cetovimuttīti sabbasattesu hitapharaṇakā mettā.
Yasmā pana taṃsampayuttacittaṃ nīvaraṇādīhi paccanīkadhammehi vimuccati, tasmā sā
"cetovimuttī"ti vuccati. Visesato vā sabbabyāpādapariyuṭṭhānena vimuttato cesā 1-
cetovimuttīti veditabbā. Tattha "mettā"ti ettāvatā pubbabhāgāpi 2- vaṭṭati,
"cetovimuttī"ti vuttattā pana idha tikacatukkajjhānavasena appanāva adhippetā. Yoniso
manasikarototi taṃ mettaṃ cetovimuttiṃ vuttalakkhaṇena upāyamanasikārena manasikarontassa.
      Apica cha dhammā byāpādassa pahānāya saṃvattanti:- mettānimittassa uggaho
mettābhāvanānuyogo kammassakatā paccavekkhaṇā paṭisaṅkhānabahulatā kalyāṇamittatā
sappāyakathāti. Odissakaanodissakadisāpharaṇānaṃ hi aññataravasena mettaṃ
uggaṇhantassāpi byāpādo pahīyati, odissaanodissadisāpharaṇavasena 3- mettaṃ
bhāventassāpi. "tvaṃ etassa kuddho kiṃ karissasi, kimassa sīlādīni nāsetuṃ
sakkhissasi, nanu tvaṃ attano kammena āgantvā attano kammeneva gamissasi, parassa
kujjhanaṃ nāma vītacchitaṅgāratattaayasalākagūthādīni 4- gahetvā paraṃ paharitukāmatāsadisaṃ
hoti. Esopi tava kuddho kiṃ karissati, kiṃ te sīlādīni nāsetuṃ sakkhissati, esa
attano kammena āgantvā attano kammeneva gamissati, appaṭicchitaṃ mahodakaṃ viya 5-
paṭivātaṃ khittarajomuṭṭhi viya ca etassevesa kodho matthake patissatī"ti evaṃ attano ca
parassa ca kammassakataṃ paccavekkhatopi, ubhayassa kammassakataṃ paccavekkhitvā paṭisaṅkhāne
ṭhitassāpi, assaguttattherasadise mettābhāvanārate kalyāṇamitte sevantassāpi
byāpādo pahīyati, ṭhānanisajjādīsu mettānissitasappāyakathāyapi pahīyati. Tena vuttaṃ
"../../bdpicture/cha dhammā byāpādassa pahānāya saṃvattantī"ti. Sesamidha ito paresu ca vuttanayeneva
veditabbaṃ, visesamattameva pana vakkhāmāti. Sattamaṃ.
@Footnote: 1 cha.Ma.,i. vimuttattā sā  2 cha.Ma.,i. pubbabhāgopi  3 cha.Ma. odhiso anodhiso
@disāpharaṇavasena  4 Ma....ayasalākasatthaṅkusādīni  5 cha.Ma. appaticchitapaheṇakaṃ viya

---------------------------------------------------------------------------------------------
page43.
     [18] Aṭṭhame ārabbhadhātūtiādīsu 1-  ārabbhadhātu nāma paṭhamaviriyaṃ. 2- Nikkamadhātu
nāma kosajjato nikkhantattā tato balavataraṃ. Parakkamadhātu nāma paraṃ paraṃ ṭhānaṃ
akkamanato tato balavataraṃ. Aṭṭhakathāyaṃ pana "ārambho cetaso kāmānaṃ panudanāya,
nikkamo cetaso paṭighātāya, 3- parakkamo cetaso bandhanacchedāyā"ti vatvā "tīhi
cetehi adhimattaviriyameva kathitan"ti vuttaṃ.
     Āraddhaviriyassāti paripuṇṇaviriyassa ceva paggahitaviriyassa ca. Tattha
catudosāpagataṃ viriyaṃ āraddhanti veditabbaṃ. Na ca atilīnaṃ 4- na ca atipaggahitaṃ,
na ca ajjhattaṃ saṅkhittaṃ, na ca bahiddhā vikkhittaṃ. Tadetaṃ  duvidhaṃ hoti kāyikaṃ
cetasikañca. Tattha "idha bhikkhu divasaṃ caṅkamena nisajjāya āvaraṇīyehi dhammehi cittaṃ
parisodhetī"ti 5- evaṃ rattindivasaṃ 6- pañca koṭṭhāse kāyena ghaṭato vāyamato
kāyikaviriyaṃ veditabbaṃ. "na tāvāhaṃ ito leṇā nikkhamissāmi, yāva me na
anupādāya āsavehi cittaṃ vimuccatī"ti evaṃ okāsaparicchedena vā, "na tāvāhaṃ
imaṃ pallaṅkaṃ bhindissāmī"ti evaṃ nisajjādiparicchedena vā mānasaṃ bandhitvā
ghaṭentassa vāyamantassa cetasikaviriyanti veditabbaṃ. Tadubhayampi idha vaṭṭati.
Duvidhenāpi hi iminā viriyena āraddhaviriyassa anuppannañceva thīnamiddhaṃ
nuppajjati, uppannañca thīnamiddhaṃ pahīyati milakkhatissattherassa viya,
gāmantapabbhāravāsimahāsivattherassa viya, pītimallakattherassa viya,
kuṭumbiyaputtatissattherassa viya ca. Etesu hi purimā tayo aññe ca evarūpā
kāyikaviriyena āraddhaviriyā, kuṭumbiyaputtatissatthero aññe ca evarūpā
cetasikaviriyena āraddhaviriyā, uccavālukavāsimahānāgatthero pana dvīhipi
viriyehi āraddhaviriyova. Thero kira ekaṃ sattāhaṃ caṅkamati, ekaṃ tiṭṭhati, ekaṃ
nisīdati, ekaṃ nipajjati. Mahātherassa ekairiyāpathopi asappāyo nāma natthi, catutthe
sattāhe vipassanaṃ vaḍḍhetvā arahatte patiṭṭhāsi.
@Footnote: 1 cha.Ma. ārambhadhātu  2 cha.Ma.,i. paṭhamārambhavīriyaṃ  3 cha.Ma.,i. palighugghāṭanāya
@4 Ma. alīnaṃ, cha.,i. atilīnaṃ hoti  5 abhi.vi. 35/519/300 jhānavibhaṅga
@6 cha.Ma.,i. rattidivassa

---------------------------------------------------------------------------------------------
page44.
     Apica cha dhammā thīnamiddhassa pahānāya saṃvattanti:- atibhojane nimittaggāho
iriyāpathasamavattanatā 1- ālokasaññāmanasikāro abbhokāsavāso kalyāṇamittatā
sappāyakathāti. Āharahatthakabhuttavammitakatatthavaṭṭakaalaṃsāṭakakākamāsakabrāhmaṇādayo
viya bhojanaṃ bhuñjitvā rattiṭṭhānadivāṭṭhāne nisinnassa hi samaṇadhammaṃ karoto
thīnamiddhaṃ mahāhatthī viya ottharantaṃ āgacchati, catupañcaālopaokāsaṃ pana ṭhapetvā
pānīyaṃ pivitvā yāpanasīlassa bhikkhuno taṃ na hotīti evaṃ atibhojane nimittaṃ
gaṇhantassāpi thīnamiddhaṃ pahīyati. Yasmiṃ iriyāpathe thīnamiddhaṃ okkamati, tato aññaṃ
parivattentassāpi, rattiṃ candālokaṃ dīpālokaṃ ukkālokaṃ divā suriyālokaṃ
manasikarontassāpi, abbhokāse vasantassāpi mahākassapattherasadise pahīnathīnamiddhe
kalyāṇamitte sevantassāpi thīnamiddhaṃ pahīyati, ṭhānanisajjādīsu
dhutaṅganissitasappāyakathāyāpi pahīyati. Tena vuttaṃ "../../bdpicture/cha dhammā thīnamiddhassa pahānāya
saṃvattantī"ti. Aṭṭhamaṃ.
     [19] Navame vūpasantacittassāti jhānena vā vipassanāya vā vūpasamitacittassa.
     Apica cha dhammā uddhaccakukkuccassa pahānāya saṃvattanti:- bahussutatā
paripucchakatā vinaye pakataññutā vuddhasevitā kalyāṇamittatā sappāyakathāti.
Bāhusaccenāpi hi ekaṃ vā dve vā tayo vā cattāro vā pañca vā nikāye
pālivasena ca atthavasena ca uggaṇhantassāpi uddhaccakukkuccaṃ pahīyati,
ṭhānanisajjādīsu 2- kappiyākappiyaparipucchābahulassāpi, vinayapakatiyā 3-
ciṇṇavasibhāvatāya pakataññunopi, vuddhe mahallakatthere upasaṅkamantassāpi,
upālittherasadise vinayadhare kalyāṇamitte sevantassāpi uddhaccakukkuccaṃ pahīyati,
ṭhānanisajjādīsu kappiyākappiyanissitasappāyakathāyapi pahīyati. Tena vuttaṃ "../../bdpicture/cha dhammā
uddhaccakukkuccassa pahānāya saṃvattantī"ti. Navamaṃ.
@Footnote: 1 cha.Ma. iriyāpathasamparivattanatā  2 cha.Ma.,i. ayaṃ pāṭho na dissati
@3 cha.Ma.,i. vinayapaññattiyaṃ

---------------------------------------------------------------------------------------------
page45.
     [20] Dasame yoniso bhikkhave manasikarototi vuttanayeneva upāyato manasikarontassa.
      Apica cha dhammā vicikicchāya pahānāya saṃvattanti:-  bahussutatā paripucchakatā
vinaye pakataññutā adhimokkhabahulatā kalyāṇamittatā sappāyakathāti. Bāhusaccenāpi
hi ekaṃ .pe. Pañca vā nikāye pālivasena ca atthavasena ca uggaṇhantassāpi
vicikicchā pahīyati, tīṇi ratanāni ārabbha paripucchābahulassāpi, vinaye
ciṇṇavasibhāvassāpi, tīsu ṭhānesu okappaniyasaddhāsaṅkhātaadhimokkhabahulassāpi,
saddhādhimutte vakkalittherasadise kalyāṇamitte sevantassāpi vicikicchā pahīyati,
ṭhānanisajjādīsu tiṇṇaṃ ratanānaṃ guṇanissitasappāyakathāyapi pahīyati, ṭhānanisajjādīsu
tiṇṇaṃ ratanānaṃ guṇanissitasappāyakathāyapi pahīyati, tena vuttaṃ "../../bdpicture/cha dhammā vicikicchāya
pahānāya saṃvattantī"ti. Dasamaṃ.
                Imasmiṃ nīvaraṇappahānavagge vaṭṭavivaṭṭaṃ kathitanti.
                    Nīvaraṇappahānavaggavaṇṇanā niṭṭhitā.
                           Dutiyo vaggo.
                         --------------

---------------------------------------------------------------------------------------------
page46.
                        3. Akammaniyavaggavaṇṇanā
      [21-22] Tatiyassa paṭhame abhāvitanti avaḍḍhitaṃ bhāvanāvasena appavattitaṃ.
Akammaniyaṃ hotīti kammakkhamaṃ kammayogaṃ na hoti. Dutiye vuttapariyāyena attho
veditabbo. Ettha ca paṭhame cittanti vaṭṭavasena uppannacittaṃ, dutiye vivaṭṭavasena
uppannacittaṃ. Tattha ca vaṭṭaṃ vaṭṭapādaṃ, vivaṭṭaṃ vivaṭṭapādanti ayaṃ pabhedo
veditabbo. Vaṭṭaṃ nāma tebhūmikaṃ vaṭṭapādaṃ nāma vaṭṭapaṭilābhāya kammaṃ, vivaṭṭaṃ nāma nava
lokuttaradhammā, vivaṭṭapādaṃ nāma vivaṭṭapaṭilābhāya kammaṃ. Iti imesu suttesu
vaṭṭavivaṭṭameva kathitaṃ. Dutiyaṃ.
     [23-24] Tatiye vaṭṭavaseneva uppannacittaṃ veditabbaṃ. Mahato anatthāya
saṃvattatīti devamanussasampattiyo mārabrahmaissariyāni ca dadamānampi punappunaṃ
jātijarābyādhimaraṇasokaparidevadukkhadomanassupāyāse khandhadhātuāyatanapaṭiccasamuppāda-
vaṭṭāni ca dadamānaṃ kevalaṃ dukkhakkhandhameva detīti mahato anatthāya saṃvattati
nāmāti. Tatiyaṃ. Catutthe cittanti vivaṭṭavaseneva uppannacittaṃ. Catutthaṃ.
     [25-26] Pañcamachaṭṭhesu abhāvitaṃ apātubhūtanti ayaṃ viseso. Tatrāyamadhippāyo:-
vaṭṭavasena uppannacittaṃ nāma uppannampi abhāvitaṃ apātubhūtameva hoti. Kasmā?
lokuttarapādakajjhānavipassanāmaggaphalanibbānesu pakkhandituṃ asamatthattā. Vivaṭṭavasena
uppannaṃ pana bhāvitaṃ pātubhūtaṃ nāma hoti. Kasmā? tesu dhammesu pakkhandituṃ
samatthattā. Kurundakavāsipussamittatthero 1- panāha "maggacittameva āvuso bhāvitaṃ
pātubhūtaṃ nāma hotī"ti. Pañcamachaṭṭhaṃ.
      [27-28] Sattamaaṭṭhamesu abahulīkatanti punappunaṃ akataṃ. Imāni dve
vaṭṭavivaṭṭavaseneva uppannacittāneva veditabbānīti. Sattamaaṭṭhamaṃ.
@Footnote: 1 Ma. kurundakavāsīsumittatthero, cha. kurundakavāsī phussamittatthero

---------------------------------------------------------------------------------------------
page47.
      [29] Navame "jātipi dukkhā"tiādinā nayena vaṭṭadukkhaṃ adhivahati āharatīti
dukkhādhivahaṃ. 1- Dukkhādhivāhantipi pāṭho. Tassattho:- lokuttarapādakajjhānādi 2-
ariyadhammābhimukhe dukkhena adhivāhiyati pesiyatīti dukkhādhivāhaṃ. Idampi vaṭṭavasena
uppannacittameva. Tañhi vuttappakārā devamanussādisampattiyo dadamānampi
jātiādīnaṃ adhivahanato dukkhādhivahaṃ ariyadhammādhigamāya duppesanattā 3- dukkhādhivāhañca
nāma hotīti. Navamaṃ.
      [30] Dasame vivaṭṭavasena uppannacittameva cittaṃ. Tañhi manussasukhato
dibbasukhaṃ, dibbasukhato jhānasukhaṃ, jhānasukhato vipassanāsukhaṃ, vipassanāsukhato maggasukhaṃ,
maggasukhato phalasukhaṃ, phalasukhato nibbānasukhaṃ adhivahati āharatīti sukhādhivahaṃ nāma hoti,
sukhādhivāhaṃ vā. Tañhi lokuttarapādakajjhānādiariyadhammābhimukhaṃ suppesayaṃ vissaṭṭhaṃ
indavajirasadisaṃ hotīti sukhādhivāhantipi vuccati. Imasmiṃ 4- vagge vaṭṭavivaṭṭameva
kathitanti.
                      Akammaniyavaggavaṇṇanā niṭṭhitā.
                           Tatiyo vaggo.
                           -----------
@Footnote: 1 Sī. dukkhaṃ āvahati āharatīti dukkhāvahaṃ, cha.Ma. vuttaṃ
@dukkhaṃ....  2 Sī.,i. lokuttarapādakajjhānādīsu  3 cha.Ma.,i. duppesanato
@4 cha.Ma. imasmimpi. evamuparipi

---------------------------------------------------------------------------------------------
page48.
                         4. Adantavaggavaṇṇanā
      [31] Catutthassa paṭhame adantanti savisevanaṃ adantahatthiassādisadisaṃ. Cittanti
vaṭṭavasena uppannacittameva.
      [32] Dutiye dantanti nibbisevanaṃ dantahatthiassādisadisaṃ. Imasmiṃ
suttadvaye vaṭṭavivaṭṭavasena uppannacittameva kathitaṃ. Yathā cettha, evaṃ ito
paresupīti.
      [33] Tatiye aguttanti agopitaṃ satisaṃvararahitaṃ aguttahatthiassādisadisaṃ.
      [34] Catutthe guttanti gopitaṃ avissaṭṭhasatisaṃvaraṃ guttahatthiassādisadisaṃ.
      [35-36] Pañcamachaṭṭhāni arakkhitaṃ rakkhitanti 1- padavasena bujjhanakānaṃ ajjhāsayena
vuttāni. Attho panettha purimasadisoyeva.
      [37-38] Sattaaṭṭhamesupi eseva nayo. Upamā panettha asaṃvutagharadvārādivasena
veditabbā.
      [39-40] Navamadasamāni catūhipi padehi yojetvā vuttāni. Imasmiṃ vagge
vaṭṭavivaṭṭameva kathitanti.
                       Adantavaggavaṇṇanā niṭṭhitā.
                           Catuttho vaggo.
                       ------------------
@Footnote: 1 ka. ekameva "arakkhitaṃ"iti padaṃ dissati

---------------------------------------------------------------------------------------------
page49.
                       5. Paṇihitaacchavaggavaṇṇanā
      [41] Pañcamassa paṭhame seyyathāpīti opammatthe nipāto. Tatra bhagavā katthaci
atthena upamaṃ parivāretvā dasseti vatthasutte 1- viya, 2- pāricchattakopamaaggik-
khandhopamādisuttesu 3- viya ca, katthaci upamāya atthaṃ parivāretvā dasseti
loṇambilasutte 4- viya, suvaṇṇakārasuttasuriyopamādisuttesu  5- viya ca. Imasmiṃ
pana sālisūkopame upamāya atthaṃ parivāretvā dassento seyyathāpi bhikkhavetiādimāha.
Tattha sālisūkanti sāliphalassa 6- sūkaṃ. Yavasūkesupi eseva nayo. Vāsaddo vikappattho.
Micchāpaṇihitanti micchā ṭhapitaṃ. Yathā vijjhituṃ sakkoti, na evaṃ uddhaggaṃ
katvā ṭhapitanti attho. Bhecchatīti 7- bhindissati, chaviṃ chindissatīti attho.
Micchāpaṇihitena cittenāti micchā ṭhapitena cittena. Vaṭṭavasena uppannacittaṃ
sandhāyetaṃ vuttaṃ. Avijjanti aṭṭhasu ṭhānesu aññāṇabhūtaṃ ghanabahulaṃ mahāavijjaṃ.
Vijjaṃ uppādessatīti ettha vijjanti arahattamaggañāṇaṃ. Nibbānanti taṇhāvānato
nikkhantabhāvena evaṃ vuttaṃ amataṃ. Sacchikarissatīti paccakkhaṃ karissati.
      [42]  Dutiye sammāpaṇihitanti yathā bhindituṃ sakkoti, evaṃ uddhaggaṃ katvā
suṭṭhu ṭhapitaṃ. Akkantanti ettha pādeneva akkantaṃ nāma hoti, hatthena uppīḷitaṃ.
Ruḷhisaddavasena pana akkantantveva vuttaṃ. Ayañhettha ariyavohāro. Kasmā pana
aññe sepaṇṇikaṇṭakādayo 8- mahante aggahetvā sukhumaṃ dubbalaṃ sālisūkayavasūkameva
gahitanti? appamattakassāpi kusalakammasseva vadhāya 9- samatthabhāvadassanatthaṃ. Yathā hi
sukhumaṃ dubbalaṃ sālisūkaṃ vā yavasūkaṃ vā hotu, mahantā 10- sepaṇṇikaṇṭakamadanakaṇṭakādayo
vā, etesu yaṅkiñci micchā ṭhapitaṃ hatthaṃ vā pādaṃ vā chindituṃ lohitaṃ vā
@Footnote: 1 pāli. vatthūpasutta, Ma.mū. 12/70/48  2 aṅ.sattaka. 23/66/118 (syā)
@3 aṅ.sattaka. 23/69/129 (syā)  4 pāli. loṇaphalasutta,
@aṅ.tika. 20/101/242  5 aṅ.sattaka. 23/63/102 mahāvagga (syā)  6 Ma. sāliphale
@7 ka.,Ma. bhijjissati...  8 cha.Ma.,i. sepaṇṇikaṇṭakamadanakaṇṭakādayo
@9 cha.Ma.,i. kusalakammassa vivaṭṭāya  10 cha.Ma.,i. mahantamahantā

---------------------------------------------------------------------------------------------
page50.
Uppādetuṃ na sakkoti, sammāpaṇihitaṃpi 1- sakkoti, evameva appamattakaṃ
paṇṇamuṭṭhimattakadānaṃ kusalaṃ 2- vā hotu, mahantaṃ velāmadānādikusalaṃ vā, sace
vaṭṭasampattiṃ paṭṭhetvā vaṭṭasannissitavasena micchā ṭhapitaṃ hoti, vaṭṭameva
āharituṃ sakkoti, no vivaṭṭaṃ. "idaṃ me dānaṃ āsavakkhayāvahaṃ hotū"ti evaṃ pana
vivaṭṭaṃ paṭṭhentena vivaṭṭavasena sammā ṭhapitaṃ arahattampi paccekabodhiñāṇampi
sabbaññutaññāṇampi dātuṃ sakkotiyeva. Vuttañhetaṃ:-
           "paṭisambhidā vimokkhā ca         yā ca sāvakapāramī
            paccekabodhi buddhabhūmi           sabbametena labbhatī"ti. 3-
Imasmiṃ suttadvaye ca vaṭṭavivaṭṭaṃ kathitaṃ.
      [43] Tatiye paduṭṭhacittanti dosena paduṭṭhacittaṃ. Cetasā ceto pariccāti
attano cittena tassa cittaṃ paricchinditvā. Yathābhataṃ nikkhittoti yathā āharitvā
ṭhapito. Evaṃ nirayeti evaṃ niraye ṭhitoyevāti daṭṭhabbo. 4-
      Apāyantiādi sabbaṃ nirayavevacanametaṃ. 5- Nirayo hi ayasaṅkhātā sukhā apetoti
apāyo, dukkhassa gati paṭisaraṇanti duggati, dukkaṭakārino ettha vivasā nipatantīti
vinipāto, nirassādaṭṭhena nirayo.
       [44] Catutthe pasannanti saddhāpasādena pasannaṃ. Sugatinti sukhassa gatiṃ.
Saggaṃ lokanti rūpādīhi sampattīhi suṭṭhu aggaṃ lokaṃ.
       [45] Pañcame udakarahadoti udakadaho. Āviloti avippasanno. Luḷitoti
aparisuddho. 6- Kalalībhūtoti kaddamībhūto. Sippisambukantiādīsu sippiyo ca
sambukā ca sippisambukaṃ. Sakkharāni 7- ca kathalāni ca sakkharakathalaṃ. Macchānaṃ gumbaṃ
ghaṭāti
@Footnote: 1 cha.Ma.,i. sammā ṭhapitaṃ pana  2 cha.Ma.,i. tiṇamuṭṭhimattadānakusalaṃ
@3 pāli. vimokkho (cuḷa.), khu.khu. 25/15/13 nidhikaṇḍasutta  4 cha.Ma. vattabbo
@5 cha.Ma.,i. nirayavevacanameva  6 cha.Ma. aparisaṇṭhito  7 cha.Ma.,i. sakkharā ca kaṭhalāni ca
@sakkharakaṭhalaṃ

---------------------------------------------------------------------------------------------
page51.
Macchagumbaṃ. Carantampi tiṭṭhantampīti ettha sakkharakathalaṃ tiṭṭhatiyeva, itarāni
carantipi tiṭṭhantipi. Yathā pana antarantarā ṭhitāsupi nisinnāsupi nipajjamānāsupi
"etā gāviyo carantī"ti carantiyo upādāya itarāpi "carantī"ti vuccanti, evaṃ
tiṭṭhantameva sakkharakathalaṃ upādāya itarampi dvayaṃ "tiṭṭhantan"ti vuttaṃ, itaradvayaṃ
carantaṃ upādāya sakkharakathalampi "carantan"ti vuttaṃ.
      Āvilenāti pañcahi nīvaraṇehi pariyonaddhena. Attatthaṃ vātiādīsu attano
diṭṭhadhammiko lokiyalokuttaramissako attho attattho nāma. Attano samparāye
lokiyalokuttaramissako attho parattho nāma hoti. Sopi paratthayuttoti parattho. 1-
Tadubhayaṃ ubhayattho nāma. Apica attano diṭṭhadhammikasamparāyiko lokiyalokuttaro attho
attattho nāma, parassa tādisova attho parattho nāma, tadubhayampi ubhayattho nāma. Uttariṃ
vā manussadhammāti dasakusalakammapathasaṅkhātā manussadhammā uttariṃ. Ayañhi dasavidho
dhammo vināpi aññasamādapake 2- satthantarakappāvasāne jātasaṃvegehi manussehi sayameva
samādinnattā manussadhammoti vuccati, tato uttariṃ pana jhānavipassanāmaggaphalāni
veditabbāni. Alamariyañāṇadassanavisesanti ariyānaṃ yuttaṃ, ariyabhāvaṃ vā kātuṃ samatthaṃ
ñāṇadassanasaṅkhātaṃ visesaṃ. Ñāṇameva hi jānanaṭṭhena ñāṇaṃ, dassanaṭṭhena dassananti
veditabbaṃ, dibbacakkhuñāṇavipassanāñāṇamaggañāṇaphalañāṇapaccavekkhaṇañāṇānametaṃ
adhivacanaṃ.
       [46] Chaṭṭhe acchoti amalo, 3- pasannotipi vaṭṭati. Vippasannoti suṭṭhu
pasanno. Anāviloti na āvilo, parisuddhoti attho, pheṇapubbuḷasaṅkhasevālapaṇakarahitoti
vuttaṃ hoti. Anāvilenāti pañcanīvaraṇavippayuttena. 4- Sesaṃ catutthe vuttanayameva.
Imasmiṃ suttadvaye vaṭṭavivaṭṭameva kathitaṃ.
@Footnote: 1 cha.Ma.,i. so hi parattha atthoti parattho  2 cha.Ma.,i. aññaṃ samādapakaṃ  3 cha.Ma. abahalo
@4 cha.Ma. pañcanīvaraṇavimuttena

---------------------------------------------------------------------------------------------
page52.
      [47] Sattame rukkhajātānanti paccatte sāmivacanaṃ, rukkhajātānīti attho.
Rukkhānametaṃ adhivacanaṃ. Yadidanti nipātamattaṃ. Mudutāyāti mudubhāvena. Koci hi rukkho
vaṇṇenapi aggo hoti, koci gandhena, koci rasena, koci thaddhatāya. 1- Candano 2-
pana mudutāya ceva kammaññatāya ca aggo seṭṭhoti dasseti. Cittaṃ bhikkhave
bhāvitaṃ bahulīkatanti ettha samathavipassanāvasena bhāvitañceva punappunaṃ katañca cittaṃ
adhippetaṃ. Kurundakavāsipussamittatthero panāha "ekantaṃ mudu ceva kammaniyañca
cittaṃ nāma abhiññāpādakacatutthajjhānacittameva āvuso"ti.
      [48] Aṭṭhame evaṃ lahuparivattanti evaṃ lahuṃ uppajjitvā lahuṃ nirujjhanakaṃ.
Yāvañcāti adhimattasamānatthe nipāto, ativiya na sukaroti attho. Idanti nipātamattaṃ.
Cittanti ekacce tāva ācariyā "bhavaṅgacittan"ti vadanti, taṃ pana paṭikkhipitvā
"idha cittanti yaṅkiñci antamaso cakkhuviññāṇampi adhippetamevā"ti vuttaṃ.
Imasmimpana ṭhāne 3- milindarājā dhammakathikaṃ nāgasenattheraṃ pucchi "bhante nāgasena
ekasmiṃ accharākkhaṇe pavattitacittasaṅkhārā sace rūpino assu, 4- kativa mahārāsi
bhaveyyā"ti. "vāhasatānaṃ kho mahārāja vīhīnaṃ aḍḍhacūḷavāhā vīhīnaṃ satta ambaṇāni
dve ca tumbā ekaccharākkhaṇe pavattitassa cittassa saṅkhampi na upenti,
kallampi na upenti, kallabhāgampi na upentī"ti. 5- Atha kasmā sammāsambuddhena
"upamāpi na sukarā"ti vuttaṃ. Yatheva vīhiupamaṃ 6- paṭikkhipitvāpi kappadīghabhāvassa
yojanikapabbatena yojanikasāsapapuṇṇanagarena, ca nirayadukkhassa sattisatāhatopamena,
sattasukhassa 7- ca cakkavattisampattiyā upamā katā, evamidhāpi kātabbāti? tattha
"sakkā pana bhante upamā kātun"ti evaṃ pucchāvasena upamā katā, imasmiṃ sutte
pucchāya abhāvena na katā. Idañhi suttaṃ dhammadesanāpariyosāne vuttaṃ. Iti imasmiṃ
sutte cittarāsi nāma kathitoti.
@Footnote: 1 Ma. phuṭṭhatāya  2 cha.Ma. phandano  3 cha.Ma.,i. imasmiṃ panatthe  4 Ma. piṇḍo assa
@5 milinda. 2/109 sabbaññubhāvapañha (cuḷa.)  6 cha.Ma.,i. yatheva hi upamaṃ
@7 cha.Ma.,i. saggasukhassa

---------------------------------------------------------------------------------------------
page53.
      [49] Navame pabhassaranti paṇḍaraṃ parisuddhaṃ. Cittanti bhavaṅgacittaṃ. Kiṃ pana
cittassa vaṇṇo nāma atthīti? natthi. Nīlādīnañhi aññataravaṇṇaṃ hotu suvaṇṇavaṇṇaṃ
vā 1- yaṅkiñci parisuddhatāya "pabhassaran"ti vuccati. Idampi nirupakkilesatāya
parisuddhanti pabhassaraṃ. Tañca khoti taṃ bhavaṅgacittaṃ. Āgantukehīti asahajātehi pacchā
javanakkhaṇe uppajjanakehi. Upakkilesehīti rāgādīhi upakkiliṭṭhattā
upakkiliṭṭhaṃ nāmāti vuccati. Kathaṃ? yathā hi sīlavanto ācārasampannā mātāpitaro
vā ācariyupajjhāyā vā dussīlānaṃ durācārānaṃ avattasampannānaṃ puttānañceva
antevāsikasaddhivihārikānañca vasena "attano putte vā antevāsikasaddhivihārike vā
na tajjenti na sikkhāpenti na ovadanti nānusāsantī"ti avaṇṇaṃ akittiṃ labhanti,
evaṃ sampadamidaṃ veditabbaṃ. Ācārasampannā mātāpitaro viya ca ācariyupajjhāyā
viya ca bhavaṅgacittaṃ daṭṭhabbaṃ, puttādīnaṃ vasena tesaṃ akittilābho viya javanakkhaṇe
rajjanadussanamuyhanasabhāvānaṃ lobhadosamohasahagatānaṃ cittānaṃ vasena uppannehi
āgantukehi upakkilesehi pakatiparisuddhampi bhavaṅgacittaṃ upakkiliṭṭhaṃ nāma
hotīti.
      [50] Dasame bhavaṅgacittameva cittaṃ. Vippamuttanti javanakkhaṇe arajjamānaṃ
adussamānaṃ amuyhamānaṃ tihetukañāṇasampayuttādikusalavasena uppajjamānaṃ āgantukehi
upakkilesehi vimuttaṃ nāma hotīti. 2- Idhāpi yathā sīlavantānaṃ ācārasampannānaṃ
puttādīnaṃ vasena mātādayo "sobhanā eteyeva attano puttakādayo sikkhāpenti
ovadanti anusāsantī"ti vaṇṇakittilābhino honti, evaṃ javanakkhaṇe
uppannakusalacittavasena idaṃ bhavaṅgacittaṃ āgantukehi upakkilesehi
vippamuttanti vuccatīti.
                     Paṇihitaacchavaggavaṇṇanā niṭṭhitā.
                           Pañcamo vaggo.
@Footnote: 1 cha.,i. avaṇṇaṃ vā, Ma. suvaṇṇaṃ vā  2 cha.Ma.,i. vippamuttaṃ nāma hoti

---------------------------------------------------------------------------------------------
page54.
                      6. Accharāsaṅghātavaggavaṇṇanā
      [51] Chaṭṭhassa paṭhame taṃ assutavā puthujjanoti taṃ bhavaṅgacittaṃ sutavirahito
puthujjano. Tattha āgamādhigamābhāvā ñeyyo assutavā iti. Yo hi idaṃ suttaṃ
ādito paṭṭhāya atthavasena upaparikkhanto "idaṃ bhavaṅgacittaṃ nāma pakatiparisuddhampi
javanakkhaṇe uppannehi lobhādīhi upakkilesehi upakkiliṭṭhan"ti neva āgamavasena
na adhigamavasena jānāti. Yassa ca khandhadhātuāyatanapaccayākārasatipaṭṭhānādīsu
uggahaparipucchāya virahitattā 1- yathābhūtañāṇapaṭivedhako 2- neva āgamo, paṭipattiyā
adhigantabbassa anadhigatattā na adhigamo atthi, so āgamādhigamābhāvā ñeyyo
assutavā iti. Svāyaṃ:-
             puthūnaṃ jananādīhi           kāraṇehi puthujjano
             puthujjanantogadhattā        puthu vāyaṃ jano iti.
      So hi puthūnaṃ nānappakārānaṃ kilesānaṃ 3- jananādīhi kāraṇehi puthujjano.
Yathāha:-
          "puthu kilese janentīti puthujjanā, puthu avihatasakkāyadiṭṭhikāti
    puthujjanā, puthu satthārānaṃ mukhullokikāti 4- puthujjanā, puthu sabbagatīhi
    avuṭṭhitāti puthujjanā, puthu nānābhisaṅkhārehi 5- abhisaṅkharontīti puthujjanā,
    puthu nānāoghehi vuyhantīti puthujjanā, puthu nānāsantāpehi
    santappantīti puthujjanā, puthu nānāpariḷāhehi pariḍayhantīti puthujjanā,
    puthu pañcasu kāmaguṇesu rattā giddhā gadhitā mucchitā ajjhopannā 6-
    laggā laggitā palibuddhāti puthujjanā, puthu pañcahi nīvaraṇehi āvuṭā
    nivuṭā ovuṭā 7- pihitā paṭicchannā paṭikujjitāti puthujjanā"ti. 8-
@Footnote: 1 cha.Ma.,i. uggahaparipucchāvinicchayavirahitattā  2 cha.Ma.,i......paṭivedhasādhako
@3 cha.Ma.,i. kilesādīnaṃ  4 Sī. mukhullokakāti  5 cha.Ma. nānābhisaṅkhāre
@6 Ma. ajjhosannā  7 cha.Ma. āvutā nivutā ovutā
@8 khu.mahā. 29/239/179 tissametteyyasuttaniddesa (syā)

---------------------------------------------------------------------------------------------
page55.
      Puthūnaṃ vā gaṇanapathātītānaṃ ariyadhammaparammukhānaṃ nīcadhammasamācārānaṃ janānaṃ
antogadhattātipi 1- puthujjanā, puthu vā ayaṃ visuṃyeva saṅkhyaṃ gato, visaṃsaṭṭho
sīlasutādiguṇayuttehi ariyehi janoti puthujjano. Evametehi "assutavā puthujjano"ti
dvīhi padehi vuttaṃ 2- :-
            duve puthujjanā vuttā      buddhenādiccabandhunā
            andho puthujjano eko     kalyāṇeko puthujjanoti
dve puthujjanā vuttā, tesu andhaputhujjano vutto hotīti veditabbo.
      Yathābhūtaṃ na jānātīti "idañca bhavaṅgacittaṃ evaṃ āgantukehi upakkilesehi
upakkiliṭṭhaṃ nāma hoti, evaṃ vippamuttaṃ nāmā"ti yathāsabhāvato na jānāti.
Tasmāti yasmā na jānāti, tasmā. Cittabhāvanā natthīti cittaṭṭhiti cittapariggaho
natthi, natthibhāveneva "natthī"ti vadāmīti dasseti. Paṭhamaṃ.
      [52] Dutiye sutavāti sutasampanno. Vitthārato panettha assutavāti padassa
paṭipakkhavasena attho veditabbo. Ariyasāvakoti atthi ariyo na sāvako seyyathāpi
buddho ceva paccekabuddho ca, atthi sāvako na ariyo seyyathāpi gihī anāgataphalo,
atthi neva ariyo na sāvako seyyathāpi puthū titthiyā. Atthi ariyo ceva sāvako
ca seyyathāpi samaṇā sakyaputtiyā āgataphalā viññātasāsanā. Idha pana gihī
vā hotu pabbajito vā, yo koci sutavāti ettha vuttassa atthassa vasena
sutasampanno, ayaṃ ariyasāvakoti veditabbo. Yathābhūtaṃ pajānātīti "evamidaṃ
bhavaṅgacittaṃ āgantukehi upakkilesehi vippamuttaṃ hoti, evaṃ upakkiliṭṭhan"ti
yathāsabhāvato pajānāti. Cittabhāvanā atthīti cittaṭṭhiti cittapariggaho atthi,
atthibhāveneva "atthī"ti vadāmīti dasseti. Imasmiṃ sutte balavavipassanā kathitā. Keci
taruṇavipassanāti vadanti. Dutiyaṃ.
@Footnote: 1 cha.Ma.,i. antogadhattāpi  2 cha.Ma.,i. ye te

---------------------------------------------------------------------------------------------
page56.
      [53] Tatiyaṃ atthuppattiyaṃ kathitaṃ. Katarāyaṃ pana atthuppattiyaṃ? aggikkhandho-
pamasuttantaatthuppattiyaṃ. Bhagavā kira ekasmiṃ samaye sāvatthiyaṃ upanissāya jetavanamahā-
vihāre paṭivasati. Buddhānañca yattha katthaci paṭivasantānaṃ pañcavidhaṃ kiccaṃ avijahitameva
hoti. Pañca hi buddhakiccāni 1- nāma purebhattakiccaṃ pacchābhattakiccaṃ
purimayāmakiccaṃ majjhimayāmakiccaṃ pacchimayāmakiccanti.
      Tatridaṃ purebhattakiccaṃ:- bhagavā hi pātova vuṭṭhāya upaṭṭhākānuggahatthaṃ
sarīraphāsukatthañca mukhadhovanādisarīraparikammaṃ katvā yāva bhikkhācāravelā, tāva
vivittāsane vītināmetvā bhikkhācāravelāya antaravāsakaṃ 2- nivāsetvā kāyabandhanaṃ
bandhitvā cīvaraṃ pārupitvā pattamādāya kadāci ekakova, kadāci bhikkhusaṃghaparivuto
gāmaṃ vā nigamaṃ vā piṇḍāya pavisati kadāci pakatiyā, kadāci anekehi pāṭihāriyehi
pavattamānehi. Seyyathīdaṃ? piṇḍāya pavisato lokanāthassa purato purato gantvā
mudugatā vātā paṭhaviṃ sodhenti, valāhakā udakaphussitāni muñcitvā 3- magge reṇuṃ
vūpasametvā upari vitānaṃ hutvā tiṭṭhanti, apare vātā pupphāni 4- upasaṃharitvā
magge okiranti, unnatabhūmippadesā onamanti, onatā unnamanti, pādanikkhepasamaye
samatalā bhūmi 5- hoti, sukhasamphassāni padumapupphāni vā pāde sampaṭicchanti.
Indakhīlassa anto ṭhapitamatte dakkhiṇapāde sarīrā chabbaṇṇarasmiyo nikkhamitvā
suvaṇṇapiñjarāni 6- viya vicitravaṭṭiparikkhittāni 7- viya ca pāsādakūṭāgārādīni
karontiyo 8- ito cito ca dhāvanti, 9- hatthiassavihaṅgamādayo 10- sakasakaṭṭhānesu
ṭhitāyeva madhurenākārena saddaṃ karonti, tathā bheripaṇavādīni 11- turiyāni manussānañca
kāyupagāni ābharaṇāni. Tena saññāṇena manussā jānanti "ajja bhagavā idha piṇḍāya
paviṭṭho"ti. Te sunivatthā supārutā gandhapupphādīni ādāya gharā nikkhamitvā
antaravīthiṃ paṭipajjitvā
@Footnote: 1 Ma. buddhakiccaṃ  2 cha.Ma. ayaṃ pāṭho na dissati  3 cha.Ma. muñcantā  4 Ma. vālukāni
@pupphāni ca  5 cha.Ma. samāva bhūmi  6 cha.Ma. suvaṇṇarasapiñjarāni
@7 Sī. citrapaṭṭaparikkhittāni, cha.Ma. citrapaṭaparikkhittāni  8 cha.Ma. alaṅkarontiyo
@9 Sī. vidhāvanti  10 cha. hatthiassavihaṅgādayo, Ma. hatthiassamahiṃsādayo
@11 cha.Ma. bherivīṇādīni

---------------------------------------------------------------------------------------------
page57.
      Bhagavantaṃ gandhapupphādīhi sakkaccaṃ pūjetvā vanditvā "amhākaṃ bhante dasa
bhikkhū, amhākaṃ vīsati, paññāsaṃ .pe. Amhākaṃ bhikkhusataṃ dethā"ti yācitvā
bhagavatopi pattaṃ gahetvā āsanaṃ paññāpetvā sakkaccaṃ piṇḍapātena paṭimānenti.
Bhagavā katabhattakicco tesaṃ santānāni 1- oloketvā tathā dhammaṃ deseti, yathā keci
saraṇagamane 2- patiṭṭhahanti, keci pañcasu sīlesu, keci sotāpattisakadāgāmianāgāmiphalānaṃ
aññatarasmiṃ, keci pabbajitvā aggaphale arahatteti. Evaṃ mahājanaṃ anuggahetvā
uṭṭhāyāsanā vihāraṃ gacchati. Tattha gantvā gandhamaṇḍalamāḷe paññattapavarabuddhāsane
nisīdati bhikkhūnaṃ bhattakiccapariyosānaṃ āgamayamāno. Tato bhikkhūnaṃ bhattakiccapariyosāne
upaṭṭhāko bhagavato nivedeti. Atha bhagavā gandhakuṭiṃ pavisati. Idaṃ tāva purebhattakiccaṃ.
      Atha bhagavā evaṃ katapurebhattakicco gandhakuṭiyā pamukhaṭṭhāne 3- nisīditvā
pāde dhovitvā 4- bhikkhusaṃghaṃ ovadati "bhikkhave appamādena sampādetha, dullabho
buddhuppādo lokasmiṃ, dullabho manussapaṭilābho, 5- dullabhā saddhāsampatti, 6-
dullabhā pabbajjā, dullabhaṃ dhammassavanan"ti. 7- Tattha keci bhagavantaṃ kammaṭṭhānaṃ
pucchanti. Bhagavā tesaṃ cariyānurūpaṃ kammaṭṭhānaṃ deti. Tato sabbepi bhagavantaṃ
vanditvā attano 8- rattiṭṭhānadivāṭṭhānāni gacchanti. Keci araññaṃ, keci
rukkhamūlaṃ, keci pabbatādīnaṃ aññataraṃ, keci cātummahārājikabhavanaṃ .pe. Keci
vasavattibhavanaṃ. 9- Tato bhagavā gandhakuṭiṃ pavisitvā sace ākaṅkhati, dakkhiṇena passena
sato sampajāno muhuttaṃ sīhaseyyaṃ kappeti. Atha samassāsitakāyo uṭṭhahitvā
dutiyabhāge lokaṃ oloketi. Tatiyabhāge yaṃ gāmaṃ vā nigamaṃ vā upanissāya viharati,
tattha mahājano purebhattaṃ dānaṃ datvā pacchābhattaṃ sunivattho supāruto gandhapupphādīni
ādāya vihāre sannipatati. Tato bhagavā sampattaparisāya anurūpena pāṭihāriyena gantvā
dhammasabhāyaṃ paññattapavarabuddhāsane nisajja
@Footnote: 1 cha.Ma. upanissayacittasantānāni  2 cha.Ma. saraṇagamanesu  3 cha.Ma. upaṭṭhāne
@4 cha.Ma. pakkhāletvā pādapīṭhe ṭhatvā  5 cha.Ma. manussattapaṭilābho  6 cha.Ma. khaṇasampatti
@7 cha.Ma. saddhammassavananti  8 cha.Ma.,i. attano attano  9 cha.Ma.,i. vasavattibhavananti

---------------------------------------------------------------------------------------------
page58.
Dhammaṃ deseti kālayuttaṃ samayayuttaṃ, atha kālaṃ viditvā parisaṃ uyyojeti, manussā
bhagavantaṃ vanditvā pakkamanti. Idaṃ pacchābhattakiccaṃ.
     So evaṃ niṭṭhitapacchābhattakicco sace gattāni osiñcitukāmo hoti, buddhāsanā
uṭṭhāya nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ
gāhāpeti. 1- Upaṭṭhākopi buddhāsanaṃ ānetvā gandhakuṭipariveṇe paññāpeti. Bhagavā
surattaṃ duppaṭṭaṃ 2- nivāsanaṃ nivāsetvā kāyabandhanaṃ bandhitvā uttarāsaṅgaṃ
katvā 3- tattha āgantvā nisīdi 4- ekakova muhuttapaṭisallīno, atha bhikkhū tato 5-
āgamma bhagavato upaṭṭhānaṃ gacchanti. 6- Tattha ekacce pañhaṃ pucchanti, ekacce
kammaṭṭhānaṃ yācanti, ekacce dhammassavanaṃ yācanti. Bhagavā tesaṃ adhippāyaṃ
sampādento purimayāmaṃpi vītināmeti. Idaṃ purimayāmakiccaṃ.
     Purimayāmakiccapariyosāne pana bhikkhūsu bhagavantaṃ vanditvā pakkantesu
sakaladasasahassīlokadhātudevatāyo okāsaṃ labhamānā bhagavantaṃ upasaṅkamma 7- pañhaṃ pucchanti
yathābhisaṅkhataṃ caturakkharampi. 8- Bhagavā tāsaṃ devatānaṃ pañhaṃ vissajjento majjhimayāmaṃ
vītināmeti. Idaṃ majjhimayāmakiccaṃ.
     Pacchimayāmaṃ pana tayo koṭṭhāse katvā purebhattato paṭṭhāya nisajjāpīḷitassa
sarīrassa kilāsubhāvamocanatthaṃ ekaṃ koṭṭhāsaṃ caṅkamena vītināmeti, dutiyakoṭṭhāse
gandhakuṭiṃ pavisitvā dakkhiṇena passena sato sampajāno sīhaseyyaṃ kappeti.
Tatiyakoṭṭhāse paccuṭṭhāya nisīditvā purimabuddhānaṃ santike dānasīlādivasena
katādhikārapuggaladassanatthaṃ buddhacakkhunā lokaṃ voloketi. Idaṃ pacchimayāmakiccaṃ.
     Taṃpi divasaṃ bhagavā imasmiṃyeva kicce ṭhito lokaṃ volokento idaṃ addasa:- mayā
kosalaraṭṭhe cārikaṃ carantena aggikkhandhena upanāmetvā ekasmiṃ sutte desite
@Footnote: 1 cha.Ma. gaṇhāpeti  2 Sī.,i. rattadupaṭṭaṃ  3 cha.Ma. ekaṃsaṃ katvā
@4 cha.Ma.,i. nisīdati  5 cha.Ma.,i. tato tato  6 cha.Ma. āgacchanti
@7 cha.Ma.,i. upasaṅkamitvā  8 cha.Ma.,i. antamaso caturakkharampi

---------------------------------------------------------------------------------------------
page59.
Saṭṭhī bhikkhū arahattaṃ pāpuṇissanti, saṭṭhimattānaṃ uṇhaṃ lohitaṃ mukhato
uggacchissati, saṭṭhimattā gihibhāvaṃ gamissanti. Tattha ye arahattaṃ pāpuṇissanti,
te yaṅkiñci dhammadesanaṃ sutvā pāpuṇissantīti. 1- Itaresaṃ pana bhikkhūnaṃ
saṅgahatthāya cārikaṃ caritukāmo hutvā "ānanda bhikkhūnaṃ ārocehī"ti āha.
      Thero anupariveṇaṃ gantvā "āvuso satthā mahājanassa saṅgahatthāya cārikaṃ
caritukāmo, gantukāmā āgacchathā"ti āha. Bhikkhū mahālābhaṃ labhitvā viya
tuṭṭhamānasā "labhissāma vata mahājanassa dhammaṃ desentassa bhagavato suvaṇṇavaṇṇaṃ
sarīraṃ oloketuṃ madhuradhammakathaṃ sotun"ti paruḷhakesā kese ohārāpetvā 2-
malaggahitapattā patte pacitvā kiliṭṭhacīvarā cīvarāni dhovitvā gamanasajjā ahesuṃ.
Satthā aparicchinnena bhikkhusaṃghena parivuto kosalaraṭṭhaṃ cārikāya nikkhanto
gāmanigamapaṭipāṭiyā ekadivasaṃ ekagāvutadvigāvutatigāvutayojanaparamaṃ 3- cārikaṃ
gantvā 4- ekasmiṃ padese mahantaṃ susirarukkhaṃ agginā sampajjalitaṃ disvā
"imameva vatthuṃ katvā sattahi aṅgehi paṭimaṇḍetvā dhammakathaṃ 5- kathessāmī"ti
gamanaṃ pacchinditvā aññataraṃ rukkhamūlaṃ upasaṅkamitvā nisajjākāraṃ dassesi.
Ānandatthero satthu adhippāyaṃ ñatvā "addhā kāraṇaṃ bhavissati, na akāraṇaṃ 6-
tathāgatā gamanaṃ pacchinditvā nisīdantī"ti catugguṇaṃ saṅghāṭiṃ paññāpeti. 7- Satthā
nisīditvā bhikkhū āmantetvā "passatha no tumhe bhikkhave amuṃ mahantaṃ
aggikkhandhan"ti aggikkhandhopamasuttaṃ 8- desesi. 9-
       Imasmiṃ ca pana veyyākaraṇe bhaññamāne saṭṭhimattānaṃ bhikkhūnaṃ uṇhaṃ lohitaṃ
mukhato uggacchi, saṭṭhimattā bhikkhū sikkhaṃ paccakkhāya hīnāyāvattiṃsu,
saṭṭhimattānaṃ bhikkhūnaṃ anupādāya āsavehi cittāni vimucciṃsu. Tañhi veyyākaraṇaṃ
sutvā saṭṭhimattānaṃ bhikkhūnaṃ nāmakāyo santatto, nāmakāye santatte karajakāyo
santatto,
@Footnote: 1 cha.Ma.,i. pāpuṇissanateva  2 cha.Ma.,i. ohāretvā
@3 cha.Ma. gāvutaaḍḍhayojanatigāvutayojanaparamaṃ  4 cha.Ma.,i. caranto  5 cha.Ma.,i. dhammadesanaṃ
@6 cha.Ma. akāraṇena  7 cha.Ma.,i. paññāpesi  8 cha.Ma.,i. aggikkhandhopamasuttantaṃ,
@aṅ.sattaka. 23/69/129 mahāvagga (syā)  9 cha.Ma. deseti

---------------------------------------------------------------------------------------------
page60.
Karajakāye santatte nidhānagataṃ uṇhaṃ lohitaṃ mukhato uggacchi. Saṭṭhimattā bhikkhū
"dukkaraṃ vata buddhasāsane yāvajīvaṃ paripuṇṇaṃ parisuddhaṃ brahmacariyaṃ caritun"ti
sikkhaṃ paccakkhāya hīnāyāvattanti, 1- saṭṭhimattā bhikkhū satthudesanābhimukhaṃ ñāṇaṃ
pesetvā saha paṭisambhidāhi arahattaṃ pattā.
      Tattha yesaṃ uṇhaṃ lohitaṃ mukhato uggacchi, te pārājikaṃ āpajjiṃsu. Ye
gihibhāvaṃ pattā, te khuddānukhuddakāni sikkhāpadāni maddantā vicariṃsu. Ye arahattaṃ
pattā, te parisuddhasīlāva ahesuṃ. Satthu dhammadesanā imesaṃ tiṇṇampi saphalā
jātā. Arahattaṃ pattānaṃ tāva saphalā hotu, itaresaṃ kathaṃ saphalā jātāti 2- ?
tepi hi sace imaṃ dhammadesanaṃ na suṇeyyuṃ, pamattāva hutvā ṭhānaṃ jahituṃ na
sakkuṇeyyuṃ. Tato nesaṃ taṃ pāpaṃ vaḍḍhamānaṃ apāyesuyeva saṃsīdāpeyya. Imaṃ pana
desanaṃ sutvā jātasaṃvegā ṭhānaṃ jahitvā sāmaṇerabhūmiyaṃ ṭhitā dasa sīlāni pūretvā
yoniso manasikāre yuttapayuttā keci sotāpannā keci sakadāgāmino keci
anāgāmino ahesuṃ, keci devaloke nibbattiṃsu, evaṃ pārājikāpannānampi saphalā
ahosi. Itare pana sace imaṃ dhammadesanaṃ na suṇeyyuṃ, gacchante gacchante kāle
saṃghādisesampi pārājikampi āpajjeyyuṃ. 3- Imaṃ pana dhammadesanaṃ sutvā "aho
sallekhitaṃ buddhasāsanaṃ, na sakkā amhehi yāvajīvaṃ imaṃ paṭipattiṃ pūretuṃ, sikkhaṃ
paccakkhāya upāsakadhammaṃ pūretvā dukkhā muccissāmā"ti gihibhāvaṃ upasaṅkamiṃsu. 4-
Te tīsu saraṇesu patiṭṭhāya pañca sīlāni rakkhitvā upāsakadhammaṃ pūretvā keci
sotāpannā keci sakadāgāmino keci anāgāmino jātā, keci devaloke nibbattāti.
Evametesampi saphalāva ahosi.
      Imaṃ pana satthu dhammadesanaṃ sutvā devasaṅghā yehipi sutā, yehipi na
sutā, sabbesaṃyeva ārocentā vicariṃsu. Bhikkhū sutvā sutvā "dukkaraṃ bho buddhānaṃ
@Footnote: 1 cha.Ma.,i. hīnāyāvattā  2 cha.Ma. saphalāva jātāti
@3 cha.Ma. anupubbena saṅghādisesampi pārājikampi pāpuṇitvā apāyesuyeva
@uppajjitvā mahādukkhaṃ anubhaveyyuṃ  4 cha.Ma. upagamiṃsu

---------------------------------------------------------------------------------------------
page61.
Sāsane yāvajīvaṃ paripuṇṇaṃ parisuddhaṃ brahmacariyaṃ caritun"ti ekakkhaṇeneva dasapi
bhikkhū vīsatipi saṭṭhīpi satampi sahassampi bhikkhū gihī honti. Satthā yathāruciyā
cārikaṃ caritvā na puna jetavanameva gantvā bhikkhū āmantesi "bhikkhave tathāgato
cārikaṃ caramāno ciraṃ ākiṇṇo vihāsi, icchāmahaṃ bhikkhave aḍḍhamāsaṃ paṭisallīyituṃ,
namhi kenaci upasaṅkamitabbo aññatra ekena piṇḍapātanīhārakenā"ti. Aḍḍhamāsaṃ
ekībhāvena vītināmetvā paṭisallānā vuṭṭhito ānandattherena saddhiṃ vihāracārikaṃ
caramāno olokitolokitaṭṭhāne pana tanubhūtaṃ bhikkhusaṃghaṃ disvā jānantoyeva theraṃ
pucchi "ānanda aññasmiṃ kāle tathāgate cārikaṃ caritvā jetavanaṃ āgate sakalavihāro
kāsāvapajjoto isivātapaṭivāto 1- hoti, idāni pana tanubhūto bhikkhusaṃgho dissati,
yebhuyyena ca uppaṇḍuppaṇḍukajātā bhikkhū, kiṃ nu kho etan"ti. Etarahi bhagavā
tumhākaṃ aggikkhandhopamadhammadesanaṃ kathitakālato paṭṭhāya bhikkhū saṃvegappattā hutvā
"mayaṃ etaṃ dhammaṃ sabbākārena paricarituṃ 2- na sakkhissāma, asammāvattantānañca
janassa saddhādeyyaṃ paribhuñjituṃ ayuttan"ti gihibhāvaṃ saṅkamantīti.
      Tasmiṃ khaṇe bhagavato dhammasaṃvego uppajji. Tato theraṃ āha "mayi paṭisallāne
vītināmente na koci mama puttānaṃ ekaṃ assāsaṭṭhānaṃ kathesi. Sāgarassa
hi otaraṇatitthāni viya bahūni imasmiṃ sāsane assāsakāraṇāni. Gacchānanda
gandhakuṭipariveṇe buddhāsanaṃ paññāpetvā bhikkhusaṃghaṃ sannipātehī"ti. Thero tathā
akāsi. Satthā buddhāsanavaragato bhikkhū āmantetvā "bhikkhave mettāya sabbapubbabhāgo
nāma neva appanā, na upacāro, sattānaṃ hitapharaṇamattamevā"ti vatvā imissā
atthuppattiyā imaṃ accharāsaṅghātasuttaṃ 3- desesi.
      Tattha accharāsaṅghātamattanti accharāpaharaṇamattaṃ, dve aṅguliyo paharitvā
saddakaraṇamattanti attho. Mettacittanti sabbasattānaṃ hitapharaṇacittaṃ. Āsevatīti
@Footnote: 1 Sī.,i. isivātaparivāto  2 cha.Ma. paripūretuṃ, i. pūretuṃ
@3 cha.Ma. cūḷaccharāsaṅghātasuttaṃ

---------------------------------------------------------------------------------------------
page62.
Kathaṃ āsevati? āvajjento āsevati, jānanto āsevati, passanto āsevati,
paccavekkhanto āsevati cittaṃ adhiṭṭhahanto 1- āsevati, saddhāya adhimuccanto
āsevati, viriyaṃ paggaṇhanto āsevati, satiṃ upaṭṭhāpento āsevati, cittaṃ
samādahanto āsevati, paññāya pajānanto āsevati, abhiññeyyaṃ abhijānanto āsevati,
pariññeyyaṃ parijānanto āsevati, pahātabbaṃ pajahanto āsevati, bhāvetabbaṃ bhāvento
āsevati, sacchikātabbaṃ sacchikaronto āsevatīti. 2- Idha pana mettāpubbabhāge 3-
hitapharaṇapavattamatteneva āsevatīti veditabbaṃ. 4-
      Arittajjhānoti atucchajjhāno apariccattajjhāno vā. Viharatīti iriyati
vattati 5- pāleti yapeti yāpeti carati viharati. Tena vuccati viharatīti. Iminā
padena mettaṃ āsevantassa bhikkhuno iriyāpathavihāro kathito. Satthusāsanakaroti
satthuanusāsanikaro. Ovādapaṭikaroti ovādakārako. Ettha ca sakiṃ vacanaṃ ovādo,
punappunaṃ vacanaṃ anusāsanī. Sammukhā vacanampi ovādo, pesetvā parammukhā vacanaṃ
anusāsanī. Otiṇṇe vatthusmiṃ vacanaṃ ovādo, otiṇṇe anotiṇṇe vatthusmiṃ vā pana
vacanaṃ 6- anusāsanī. Evaṃ viseso veditabbo. Paramatthato pana ovādoti vā anusāsanīti
vā esa 7- eke ekatthe same sabhāge tajjāte taññevāti. Ettha ca
"accharāsaṅghātamattampi ce bhikkhave bhikkhu mettacittaṃ āsevatī"ti idameva satthu
sāsanañceva ovādo ca, tassa karaṇato esa sāsanakaro ovādapaṭikaroti veditabbo.
      Amoghanti atucchaṃ. Raṭṭhapiṇḍanti ñātiparivaṭṭaṃ pahāya raṭṭhaṃ nissāya
pabbajitena paresaṃ gehato paṭiladdhattā piṇḍapātova raṭṭhapiṇḍo nāma vuccati.
Paribhuñjatīti cattāro paribhogā theyyaparibhogo iṇaparibhogo dāyajjaparibhogo
sāmiparibhogoti. Tattha dussīlassa paribhogo theyyaparibhogo nāma. Sīlavato
apaccavekkhitaparibhogo iṇaparibhogo nāma. Sattannaṃ sekhānaṃ paribhogo dāyajjaparibhogo
nāma.
@Footnote: 1 ka. paccupaṭṭhapento  2 khu.paṭi. 31/535/434 yuganaddhakathā  3 cha.Ma.,i.....bhāgena
@4 cha.Ma. veditabbo  5 cha.Ma.,i. pavattati  6 cha.Ma.,i. otiṇṇe vā anotiṇṇe vā
@vatthusmiṃ tantiṭhapanavasena vacanaṃ  7 cha.Ma. ese

---------------------------------------------------------------------------------------------
page63.
Khīṇāsavassa paribhogo sāmiparibhogo nāma. Tattha imassa bhikkhuno ayaṃ
raṭṭhapiṇḍaparibhogo dvīhi kāraṇehi amogho hoti. Accharāsaṅghātamattampi mettacittaṃ
āsevanto bhikkhu raṭṭhapiṇḍassa sāmiko hutvā paribhuñjatītipissa 1- amogho
raṭṭhapiṇḍaparibhogo. Accharāsaṅghātamattampi mettacittaṃ āsevantassa bhikkhuno
dinnadānaṃ mahiddhiyaṃ 2- hoti mahapphalaṃ mahānisaṃsaṃ mahājutikaṃ mahāvipphārantipissa
amogho raṭṭhapiṇḍaparibhogo. Ko pana vādo ye naṃ bahulīkarontīti ye pana imaṃ
mettacittaṃ bahulaṃ āsevanti bhāventi punappunaṃ karonti, te amoghaṃ raṭṭhapiṇḍaṃ
paribhuñjantīti ettha vattabbameva. 3- Evarūpā hi bhikkhū raṭṭhapiṇḍassa sāmino
anaṇā dāyādā hutvā paribhuñjantīti.
      [54-55] Catutthe bhāvetīti uppādeti vaḍḍheti. Pañcame manasikarotīti
manasmiṃ karoti. Sesaṃ imesu dvīsupi tatiye vuttanayeneva veditabbaṃ. Yo hi
āsevati, ayameva bhāveti, ayaṃ manasikaroti. Yena cittena āsevati, teneva
bhāveti, tena manasikaroti. Sammāsambuddho pana yāya dhammadhātuyā supaṭividdhattā
desanāvilāsasampanno 4- nāma hoti, tassā supaṭividdhattā attano desanāvilāsaṃ
dhammissariyataṃ paṭisambhidāpabhedakusalataṃ appaṭihatasabbaññutañāṇatañca nissāya ekakkhaṇe
uppannaṃ ekacittameva tīhi koṭṭhāsehi vibhajitvā dassetīti. 5-
     [56] Chaṭṭhe ye kecīti aniyāmitavacanaṃ. Akusalāti etesaṃ niyāmitavacanaṃ. Ettāvatā
sabbākusalā asesato pariyādinnā honti. Akusalabhāgiyā akusalapakkhikāti akusalānamevetaṃ
nāmaṃ. Akusalāyeva hi ekacce akusalā 6- sahajātavasena, ekacce upanissayavasena
bhajanti ceva, tesañca pakkhā bhavantīti "akusalabhāgiyā akusalapakkhikā"ti vuccanti.
Sabbe te manopubbaṅgamāti mano pubbaṃ paṭhamataraṃ gacchati etesanti manopubbaṅgamā.
Ete hi kiñcāpi manena saddhiṃ ekuppādaekavatthukaekanirodhaekārammaṇā
@Footnote: 1 cha.Ma. sāmiko hutvā anaṇo hutvā dāyādo hutvā paribhuñjatītipissa
@2 cha.Ma. mahaddhiyaṃ  3 cha.,i. vattabbameva kiṃ, Ma. vattabbameva natthi
@4 cha.Ma. desanāvilāsappatto, i. desanavilāsappattā  5 cha.Ma.,i. dassesīti
@6 cha.Ma.,i. akusalaṃ

---------------------------------------------------------------------------------------------
page64.
Honti, yasmā pana tesaṃ mano uppādako kārako janako samuṭṭhāpako nibbattako,
tasmā manopubbaṅgamā nāma honti.
      Paṭhamaṃ uppajjatīti yathā nāma "rājā nikkhanto"ti vutte "rājāyeva
nikkhanto, sesā rājasenā 1- nikkhantā anikkhantā"ti pucchitabbakāraṇaṃ natthi,
sabbā nikkhantātveva 2- paññāyanti, evameva mano uppannoti vuttakālato 3-
paṭṭhāya avasesā sahajātasaṃsaṭṭhasampayuttā uppannā na uppannāti pucchitabbakāraṇaṃ
natthi, sabbe te uppannātveva paññāyanti. Etamatthavasampaṭicca 4- tehi
saṃsaṭṭhasampayutto ekuppādekanirodhopi samāno mano tesaṃ dhammānaṃ paṭhamaṃ uppajjatīti
vutto. Anvadevāti anudeva, saheva ekatoyevāti attho. Byañjanacchāyaṃ pana gahetvā
paṭhamaṃ cittaṃ uppajjati, pacchā cetasikāti na gahetabbaṃ. Attho hi paṭisaraṇaṃ, na
byañjanaṃ. "manopubbaṅgamā dhammā, manoseṭṭhā manomayā"ti gāthāyapi eseva nayo.
      [57] Sattame kusalāti catubhūmikāpi kusalā dhammā kathitā. Sesaṃ chaṭṭhe
vuttanayeneva veditabbaṃ.
      [58] Aṭṭhame yathayidaṃ bhikkhave pamādoti ettha bhikkhaveti ālapanaṃ, yathā
ayaṃ pamādoti attho. Pamādoti pamajjanākāro. Vuttañhetaṃ:-
             "tattha katamo pamādo? kāyaduccarite vā vacīduccarite vā
      manoduccarite vā pañcasu vā kāmaguṇesu cittassa vossaggo
      vossaggānuppadānaṃ kusalānaṃ vā dhammānaṃ bhāvanāya asakkaccakiriyatā
      asātaccakiriyatā anaṭṭhitakiriyatā olīnavuttitā nikkhittacchandatā
      nikkhittadhuratāanāsevanā abhāvanā abahulīkammaṃ anadhiṭṭhānaṃ ananuyogo pamādo, 5-
      yo evarūpo pamādo pamajjanā pamajjitattaṃ, ayaṃ vuccati pamādo"ti. 6-
@Footnote: 1 Ma. rājaparisā  2 cha.Ma.,i. nikkhantāteva  3 Ma. tassa uppādakālato  4 Ma. etamatthaṃ
@sampaṭiccha  5 cha.Ma.,i. nikkhittadhuratā anadhiṭṭhānaṃ ananuyogo anāsevanā abhāvanā
@abahulīkammaṃ  6 abhi.vi. 35/846/427 khuddakavatthuvibhaṅga

---------------------------------------------------------------------------------------------
page65.
      Uppannā ca kusalā dhammā parihāyantīti idaṃ jhānavipassanānaṃ vasena vuttaṃ.
Maggaphalānaṃ pana sakiṃ uppannānaṃ puna parihānaṃ nāma natthi.
      [59] Navame appamādo pamādapaṭipakkhavasena vitthārato veditabbo.
      [60] Dasame kosajjanti kusītabhāvo. Sesaṃ vuttanayamevāti.
                    Accharāsaṅghātavaggavaṇṇanā niṭṭhitā.
                           Chaṭṭho vaggo.
                           -----------

---------------------------------------------------------------------------------------------
page66.
                      7. Viriyārambhādivaggavaṇṇanā
      [61] Sattamassa paṭhame viriyārambhoti catukiccassa sammappadhānaviriyassa ārambho,
paggahitaparipuṇṇaviriyatāti 1- attho.
      [62] Dutiye mahicchatāti mahālobho. Yaṃ sandhāya vuttaṃ:-
                 "tattha katamā mahicchatā? itarītarehi cīvarapiṇḍapātasenāsana-
           gilānapaccayabhesajjaparikkhārehi pañcahi vā kāmaguṇehi asantuṭṭhassa
           bhiyyokamyatā, yā evarūpā icchā icchāgatā mahicchatā rāgo sārāgo
           cittassa sārāgo. Ayaṃ vuccati mahicchatā"ti. 2-
      [63] Tatiye appicchatāti alobho. Appicchassāti anicchassa. Ettha hi
byañjanaṃ sāvasesaṃ viya, attho pana niravaseso. Na hi appamattikāya icchāya atthibhāvena
so appicchoti vutto, icchāya pana abhāvena punappunaṃ āsevitassa alobhasseva
bhāvena appicchoti vutto.
      Apicettha atricchatā pāpicchatā mahicchatā appicchatāti ayaṃ bhedo veditabbo.
Tattha sakalābhe atittassa paralābhe patthanā atricchatā nāma, tāya samannāgatassa
ekabhājane pakkapūvepi attano patte pakkhitte 3- na supakko viya khuddako viya
ca khāyati, sveva parassa patte pakkhitto supakko viya mahanto viya ca khāyati.
Asantaguṇapakāsanatā 4- pana paṭiggahaṇe ca amattaññutā pāpicchatā nāma, sāpi
"idhekacco assaddho samāno saddhoti maṃ jano jānātū"tiādinā 5- nayena abhidhamme
āgatāyeva, tāya samannāgato puggalo kohaññe patiṭṭhāti. Santaguṇapakāsanatā
@Footnote: 1 cha.Ma.,i. āraddhapaggahita....  2 abhi.vi. 35/850,851/428 khuddakavatthuvibhaṅga
@3 cha.Ma.,i. patite  4 cha.Ma.,i. asantaguṇasambhāvanatā
@5 abhi.vi. 35/851/428 khuddakavatthuvibhaṅga

---------------------------------------------------------------------------------------------
page67.
Pana paṭiggahaṇe ca amattaññutā mahicchatā nāma, sāpi "idhekacco saddho
samāno saddhoti maṃ jano jānātūti icchati, sīlavā samāno sīlavāti maṃ jano
jānātū"ti 1- iminā nayena āgatāyeva. Tāya samannāgato puggalo dussantappiyo 2-
hoti, vijātamātāpissa cittaṃ gahetuṃ na sakkoti. Tenetaṃ vuccati:-
            "aggikkhandho samuddo ca       mahiccho cāpi puggalo
             sakaṭena paccaye dente 3-   tayopete atappiyā"ti. 4-
      Santaguṇaniguhanatā pana paṭiggahaṇe ca mattaññutā appicchatā nāma, tāya samannāgato
puggalo attani vijjamānaṃpi guṇaṃ paṭicchādetukāmatāya saddho samāno "saddhoti maṃ
jano jānātū"ti na icchati. Sīlavā, pavivitto, bahussuto, āraddhaviriyo,
samādhisampanno, paññavā, khīṇāsavo samāno "khīṇāsavoti maṃ jano jānātū"ti
na icchati seyyathāpi majjhantikatthero.
      Thero kira mahākhīṇāsavo ahosi, pattacīvaraṃ panassa pādamattameva agghati.
So asokassa dhammarañño vihāramahadivase saṃghatthero ahosi, athassa atilūkhabhāvaṃ
disvā manussā "bhante thokaṃ bahi hothā"ti āhaṃsu. Thero "mādise khīṇāsave
rañño saṅgahaṃ akaronte añño ko karissatī"ti paṭhaviyaṃ nimujjitvā saṃghattherassa
ukkhipitaṃ piṇḍaṃ 5- gaṇhantoyeva ummujji. Evaṃ khīṇāsavo samāno "khīṇāsavoti
maṃ jano jānātū"ti na icchati. Evaṃ appiccho ca pana bhikkhu anuppannalābhaṃ
uppādeti, uppannaṃ vā 6- thāvaraṃ karoti, dāyakānaṃ cittaṃ ārādheti. Yathā yathā
hi so attano appicchatāya appaṃ gaṇhāti, tathā tathā tassa vatte pasannā
manussā bahū denti.
@Footnote: 1 abhi.vi. 35/851/428 khuddakavatthuvibhaṅga  2 cha.Ma. dussantappayo, ka. duttappiyo,
@pa.sū. 2/186 (syā)  3 bahuke .pe. na pūraye, sammohavinodanī
@618 khuddakavatthuvibhaṅgavaṇṇanā (syā)  4 pa.sū. 2/186 rathavinītasuttavaṇṇanā (syā)
@5 cha.Ma. ukkhittapiṇḍaṃ  6 cha.Ma.,i. vā-saddo na dissati

---------------------------------------------------------------------------------------------
page68.
      Aparopi catubbidho appiccho paccayaappiccho dhutaṅgaappiccho
pariyattiappiccho adhigamaappicchoti. Tattha catūsu paccayesu appiccho
paccayaappiccho nāma. So dāyakassa vasaṃ jānāti, deyyadhammassa vasaṃ jānāti,
attano thāmaṃ jānāti. Yadi hi deyyadhammā bahū honti, dāyako appaṃ 1- dātukāmo,
dāyakassa vasena appaṃ gaṇhāti. Deyyadhammo appo, dāyako bahuṃ dātukāmo,
deyyadhammassa vasena appaṃ gaṇhāti. Deyyadhammopi bahu, dāyakopi bahuṃ dātukāmo,
attano thāmaṃ ñatvā pamāṇameva gaṇhāti.
      Dhutaṅgasamādānassa attani atthibhāvaṃ na jānāpetukāmo dhutaṅgaappiccho nāma. Tassa
vibhāvanatthaṃ imāni vatthūni:- sosānikamahākumārakassapatthero 2- kira saṭṭhivassāni
susāne vasi, añño ekabhikkhupi na aññāsi. Tenevāha:-
            "susāne saṭṭhi vassāni        abbokiṇṇaṃ vasāmahaṃ
             dutiyo maṃ na jāneyya        aho sosānikuttamo"ti.
      Cetiyapabbate dve bhātikattherā vasiṃsu. Kaniṭṭho upaṭṭhākena pesite
ucchukhaṇḍike 3- gahetvā jeṭṭhakassa santikaṃ agamāsi "paribhogaṃ bhante karothā"ti.
Therassa ca bhattakiccaṃ katvā mukhavikkhālanakālo ahosi. So "alaṃ āvuso"ti āha. Kacci
bhante ekāsanikatthāti āha. Āhara āvuso ucchukhaṇḍiketi paṇṇāsa vassāni
ekāsaniko samānopi dhutaṅgaṃ niguhamāno paribhogaṃ katvā mukhaṃ vikkhāletvā puna
dhutaṅgaṃ adhiṭṭhāya gato.
      Yo pana sāketatissatthero viya bahussutabhāvaṃ jānāpetuṃ na icchati, ayaṃ
pariyattiappiccho nāma. Thero kira "khaṇo natthīti uddesaparipucchāsu okāsaṃ
akaronto kadā maraṇakkhaṇaṃ bhante labhissathā"ti codito gaṇaṃ vissajjetvā
@Footnote: 1 cha.Ma. appamattakaṃ
@2 cha.Ma.,i. sosānikamahākumāratthero, pa.sū. 2/187, sosānikamahāsumatthero (syā)
@abbokiṇṇo, pa.sū. 2/187  3 cha.Ma. pesitaṃ ucchukhaṇḍikaṃ, i. pesitā
@ucchukhaṇḍikā, Sī. ucchubhaṇḍikaṃ

---------------------------------------------------------------------------------------------
page69.
Kaṇikāravālikasamuddavihāraṃ gato. Tattha antovassaṃ theranavamajjhimānaṃ upakāro hutvā
mahāpavāraṇāya uposathadivase dhammakathāya janapadaṃ khobhetvā gato.
      Yo pana sotāpannādīsu aññataro hutvā sotāpannādibhāvaṃ jānāpetuṃ
na icchati, ayaṃ adhigamaappiccho nāma tayo kulaputtā 1- viya ghaṭīkārabhumbhakāro 2-
viya ca. Imasmiṃ panatthe laddhāsevanena balavaalobhena samannāgato sekhopi puthujjanopi
appicchoti veditabbo.
      [64] Catutthe asantuṭṭhitāti asantuṭṭhe puggale sevantassa bhajantassa
payirupāsantassa uppanno asantosasaṅkhāto lobho.
      [65] Pañcame santuṭṭhitāti santuṭṭhe puggale sevantassa bhajantassa
payirupāsantassa uppanno alobhasaṅkhāto santoso. Santuṭṭhassāti
itarītarapaccayasantosena samannāgatassa. So panesa santoso dvādasavidho hoti.
Seyyathīdaṃ? cīvare yathālābhasantoso yathābalasantoso yathāsāruppasantosoti tividho.
Evaṃ piṇḍapātādīsu.
      Tassāyaṃ pabhedasaṃvaṇṇanā:- idha bhikkhu cīvaraṃ labhati sundaraṃ vā asundaraṃ
vā. So teneva yāpeti aññaṃ na pattheti, 3- labhantopi na gaṇhāti. Ayamassa
cīvare yathālābhasantoso. Aparo pana 4- pakatidubbalo vā hoti ābādhajarābhibhūto
vā, garucīvaraṃ pārupanto 5- kilamati. So sabhāgena bhikkhunā saddhiṃ taṃ parivattetvā
lahukena yāpentopi santuṭṭhova hoti. Ayamassa cīvare yathābalasantoso. Aparo
paṇītapaccayalābhī hoti. Somārapaṭṭacīvarādīnaṃ 6- aññataraṃ mahagghaṃ labhitvā bahūni vā
pana cīvarāni labhitvā `idaṃ therānaṃ cirapabbajitānaṃ, idaṃ bahussutānaṃ anurūpaṃ,
@Footnote: 1 Ma.mū. 12/325/289 cūḷagosiṅgasutta  2 Ma.Ma. 13/282/258 ghaṭikārasutta
@3 ka.paṭṭheti. evamuparipi  4 cha.Ma. atha pana  5 Ma. dhārento  6 cha.Ma.,i. so
@paṭṭacīvarādīnaṃ

---------------------------------------------------------------------------------------------
page70.
Idaṃ gilānānaṃ, idaṃ appalābhīnaṃ 1- hotū"ti datvā tesaṃ purāṇacīvaraṃ vā
saṅkārakūṭādito vā āpaṇantarikāni 2- uccinitvā tehi saṅghāṭiṃ katvā
dhārentopi santuṭṭhova hoti. Ayamassa cīvare yathāsāruppasantoso.
      Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti,
aññaṃ na pattheti, labhantopi na gaṇhāti. Ayamassa piṇḍapāte yathālābhasantoso. Yo pana
attano pakativiruddhaṃ vā byādhiviruddhaṃ vā piṇḍapātaṃ labhati, yena 3- paribhuttena
aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā
samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo bahuṃ
paṇītapiṇḍapātaṃ labhati. So taṃ cīvaraṃ viya cirapabbajitabahussutaappalābhagilānānaṃ 4- datvā
tesaṃ vā santikā 5- piṇḍāya vā caritvā missakāhāraṃ bhuñjantopi santuṭṭhova
hoti. Ayamassa piṇḍapāte yathāsāruppasantoso.
      Idha pana bhikkhu senāsanaṃ labhati manāpaṃ vā amanāpaṃ vā, so tena
neva somanassaṃ na paṭighaṃ 6- uppādeti, antamaso tiṇasanthārakenāpi yathāladdheneva
tussati. Ayamassa senāsane yathālābhasantoso. Yo pana attano pakativiruddhaṃ vā
byādhiviruddhaṃ vā senāsanaṃ labhati, yatthassa vasato aphāsu hoti, so taṃ sabhāgassa
bhikkhuno datvā tassa santake sappāyasenāsane vasantopi santuṭṭhova hoti. Ayamassa
senāsane yathābalasantoso.
      Aparo mahāpuñño leṇamaṇḍapakūṭāgārādīni bahūni paṇītasenāsanāni labhati.
So tānipi cīvarāni 7- viya cirapabbajitabahussutaappalābhagilānānaṃ datvā yattha katthaci
vasantopi santuṭṭhova hoti. Ayamassa senāsane yathāsāruppasantoso. Yopi
@Footnote: 1 cha.Ma.,i. appalābhānaṃ  2 cha.Ma.,i. nantakāni  3 cha.Ma.,i. yenassa
@4 cha.Ma. theracira....evamuparipi  5 cha.Ma. sesakaṃ, Sī.,i. santakaṃ  6 cha.Ma. na domanassaṃ
@7 cha.Ma. tāni cīvarādīni

---------------------------------------------------------------------------------------------
page71.
"uttamasenāsanaṃ nāma pamādaṭṭhānaṃ, tattha 1- nisinnassa thīnamiddhaṃ okkamati,
niddābhibhūtassa pana paṭibujjhato pāpavitakkā pātubhavantī"ti paṭisañcikkhitvā tādisaṃ
senāsanaṃ pattampi na sampaṭicchati, so taṃ paṭikkhipitvā abbhokāsarukkhamūlādīsu
vasantopi santuṭṭhova hoti. Ayamassa senāsane yathāsāruppasantoso.
      Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva tussati,
aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.
Yo pana telena atthiko phāṇitaṃ labhati, so taṃ sabhāgassa bhikkhuno
datvā tassa hatthato telaṃ gahetvā aññadeva vā pariyesitvā bhesajjaṃ karontopi
santuṭṭhova hoti. Ayamassa 2- gilānapaccaye yathābalasantoso.
      Aparo mahāpuñño bahuṃ telaphāṇitādipaṇītabhesajjaṃ 3- labhati. So taṃ cīvaraṃ
viya cirapabbajitabahussutaappalābhagilānānaṃ datvā tesaṃ ābhatena yena kenaci
yāpentopi santuṭṭhova hoti. Yo pana ekasmiṃ bhājane muttaharīṭakaṃ ṭhapetvā ekasmiṃ
catumadhuraṃ "gaṇhatha bhante yadicchasī"ti 4- vuccamāno "sacassa tesu aññatarenapi rogo
vūpasammati, atha muttaharīṭakaṃ nāma buddhādīhi vaṇṇitan"ti catumadhuraṃ paṭikkhipitvā
muttaharīṭakena bhesajjaṃ karontopi paramasantuṭṭhova hoti. Ayamassa gilānapaccaye
yathāsāruppasantoso. Imesaṃ pana paccekapaccayesu 5- tiṇṇaṃ tiṇṇaṃ santosānaṃ
yathāsāruppasantosova aggo.
     [66-67] Chaṭṭhasattamesu ayonisomanasikārayonisomanasikārā heṭṭhā vuttalakkhaṇāva.
Sesamettha uttānatthamevāti.
     [68] Aṭṭhame asampajaññanti asampajānabhāvo, mohassetaṃ adhivacanaṃ.
Asampajānassāti ajānantassa mūḷhassa. 6-
@Footnote: 1 i. yattha  2 cha.Ma. ayampissa
@3 cha.Ma.,i. telamadhuphāṇitādi....  4 cha.Ma. yadicchakanti  5 Ma. imesu pana catūsu
@paccayesu  6 cha. sammuṭṭhassa, Ma. pamuṭṭhassa

---------------------------------------------------------------------------------------------
page72.
      [69] Navame sampajaññanti sampajānabhāvo, paññāyetaṃ nāmaṃ. Sampajānassāti
sampajānantassa.
      [70] Dasame pāpamittatāti yassa pāpā lāmakā mittā, so pāpamitto.
Pāpamittassa bhāvo pāpamittatā, tenākārena pavattānaṃ catunnaṃ khandhānamevetaṃ
nāmaṃ. Vuttampi cetaṃ:-
                "tattha katamā pāpamittatā? ye te puggalā assaddhā
           dussīlā appassutā maccharino duppaññā. Yā tesaṃ sevanā nisevanā
           saṃsevanā bhajanā sambhajanā bhatti sambhatti sampavaṅkatā. Ayaṃ vuccati
           pāpamittatā"ti. 1-
                    Viriyārambhādivaggavaṇṇanā niṭṭhitā.
                           Sattamo vaggo.
                      --------------------
@Footnote: 1 abhi.vi. 35/901/439 dukaniddesa

---------------------------------------------------------------------------------------------
page73.
                     8. Kalyāṇamittatādivaggavaṇṇanā
      [71] Aṭṭhamassa paṭhame kalyāṇamittatāti kalyāṇā mittā assāti kalyāṇamitto,
tassa bhāvo kalyāṇamittatā. Sesaṃ vuttapaṭipakkhanayena veditabbaṃ.
      [72-73] Dutiye anuyogoti yogo payogo. Ananuyogoti ayogo appayogo.
Anuyogāti anuyogena. Ananuyogāti ananuyogena. Kusalānaṃ dhammānanti catubhūmikakusalānaṃ
dhammānaṃ. Tatiyaṃ uttānatthameva.
      [74] Catutthe bojjhaṅgāti bujjhanakasattassa aṅgabhūtā satta dhammā. Yāya vā
dhammasāmaggiyā so bujjhati, vaṭṭato 1- vā vuṭṭhāti, catusaccadhammaṃ vā sacchikaroti.
Tassā bodhiyā aṅgabhūtātipi bojjhaṅgā. "bojjhaṅgāti kenatthena bojjhaṅgā,
bujjhantīti bojjhaṅgā, anubujjhantīti bojjhaṅgā, paṭibujjhantīti bojjhaṅgā,
sambujjhantīti bojjhaṅgā, bodhāya saṃvattantīti bojjhaṅgā"ti 2- evaṃ panetaṃ padaṃ
vibhattameva.
      [75] Pañcame bhāvanāpāripūriṃ gacchantīti iminā padena bojjhaṅgānaṃ
yāthāvasarasabhūmi nāma kathitā. Sā panesā catubbidhā hoti vipassanā
vipassanāpādakajjhānaṃ maggo phalanti. Tattha vipassanāya uppajjanakāle bojjhaṅgā
kāmāvacarā honti, vipassanāpādakajjhānamhi uppajjanakāle rūpāvacarā arūpāvacarā,
maggaphalesu uppajjanakāle lokuttaRā. Iti imasmiṃ sutte bojjhaṅgā catubhūmikā
kathitā.
      [76] Chaṭṭhassa atthuppattiko nikkhePo. Atthuppattiyañcetaṃ 3- nikkhittaṃ.
Sambahulā kira bhikkhū dhammasabhāyaṃ sannisinnā. Tesaṃ antare bandhulamallasenāpatiṃ
ārabbha ayaṃ kathā udapādi "āvuso asukaṃ nāma kulaṃ pubbe bahuñātikaṃ ahosi bahupakkhaṃ,
@Footnote: 1 cha.Ma. sammohaniddāto  2 khu.paṭi. 31/557/463 bojjhaṅgakathā
@3 cha.Ma.,i. aṭṭhuppattiyaṃ hetaṃ

---------------------------------------------------------------------------------------------
page74.
Idāni appañātikaṃ appapakkhaṃ jātan"ti. Atha bhagavā tesaṃ cittavāraṃ 1- ñatvā
"mayi gate mahatī desanā bhavissatī"ti ñatvā gandhakuṭito nikkhamma dhammasabhāyaṃ
paññattapavarabuddhāsane nisīditvā "kāya nuttha bhikkhave etarahi kathāya sannisinnā"ti
āha. Atha 2- bhagavā aññā gāmanigamādikathā natthi, asukaṃ pana kulaṃ 3- pubbe bahuñātikaṃ
ahosi bahupakkhaṃ, idāni appañātikaṃ appapakkhaṃ jātanti vadantā nisinnamhāti.
Satthā imissā atthuppattiyā appamattikā esā bhikkhave parihānīti idaṃ suttaṃ
ārabhi.
      Tattha appamattikāti parittā parittappamāṇā. Etāya hi parihāniyā saggato
vā maggato vā parihāni nāma natthi, diṭṭhadhammikaparihānimattamevetantiādimāha.
Etaṃ patikiṭṭhanti etaṃ pacchimaṃ etaṃ lāmakaṃ. Yadidaṃ paññāparihānīti yā esā
mama sāsane kammassakatapaññāya jhānapaññāya vipassanāpaññāya maggapaññāya
phalapaññāya ca parihāni, esā pacchimā esā lāmakā esā chaḍḍanīyāti attho.
       [77] Sattamaṃpi atthuppattiyameva kathitaṃ. Dhammasabhāyaṃ kira nisinnesu
bhikkhusaṃghesu ekacce evamāhaṃsu "asukaṃ nāma kulaṃ pubbe appañātikaṃ appapakkhaṃ
ahosi, taṃ idāni bahuñātikaṃ bahupakkaṃ jātan"ti. Kaṃ sandhāya evamāhaṃsūti. Visākhaṃ
upāsikaṃ vesāliyañca licchavī. Satthā tesaṃ cittavāraṃ ñatvā purimanayeneva āgantvā
dhammāsane nisinno "kāya nuttha bhikkhave etarahi kathāya sannisinnā"ti pucchi. Te
yathābhūtaṃ kathayiṃsu. Satthā imissā atthuppattiyā 4- imaṃ suttaṃ ārabhi. Tattha
appamattikāti taṃ sampattiṃ nissāya saggaṃ vā maggaṃ vā sampattānaṃ abhāvato
parittā. Yadidaṃ paññāvuḍḍhīti kammassakatapaññādīnaṃ vuḍḍhi. Tasmāti yasmā ñātīnaṃ
vuḍḍhi nāma diṭṭhadhammikamattā appā parittā, saggaṃ vā maggaṃ vā pāpetuṃ asamatthā,
tasmā. Paññāvuḍḍhiyāti kammassakatādipaññāvuḍḍhiyā.
@Footnote: 1 cha.Ma.,i. cittācāraṃ. evamuparipi  2 cha.Ma.,i. ayaṃ saddo na dissati
@3 cha.Ma.,i. asukaṃ nāma  4 cha.Ma. aṭṭhuppattiyā. evamuparipi

---------------------------------------------------------------------------------------------
page75.
      [78] Aṭṭhamaṃpi atthuppattiyameva kathitaṃ. Sambahulā kira bhikkhū dhammasabhāyaṃ
sannisinnā mahādhanaseṭṭhiputtaṃ ārabbha "asukaṃ nāma kulaṃ pubbe mahābhogaṃ
mahāhiraññasuvaṇṇaṃ ahosi, taṃ idāni appabhogaṃ jātan"ti kathayiṃsu. Satthā
purimanayeneva āgantvā tesaṃ vacanaṃ sutvā imaṃ suttaṃ ārabhi.
      [79] Navamaṃpi atthuppattiyameva vuttaṃ. Dhammasabhāyaṃ kira sannisinnā bhikkhū
kākavaliyaseṭṭhiñca puṇṇaseṭṭhiñca ārabbha "asukaṃ nāma kulaṃ pubbe appabhogaṃ
ahosi, taṃ idāni mahābhogaṃ jātan"ti kathayiṃsu. Satthā purimanayeneva āgantvā
tesaṃ vacanaṃ sutvā imaṃ suttaṃ ārabhi. Sesaṃ imesu dvīsupi heṭṭhā vuttanayeneva
veditabbaṃ.
      [80] Dasamaṃpi atthuppattiyaṃ vuttaṃ. Dhammasabhāyaṃ kira bhikkhū kosalamahārājānaṃ
ārabbha "asukaṃ nāma kulaṃ pubbe mahāyasaṃ mahāparivāraṃ ahosi, idāni appayasaṃ
appaparivāraṃ jātan"ti kathayiṃsu. Satthā purimanayeneva āgantvā tesaṃ  vacanaṃ sutvā
imaṃ desanaṃ 1- ārabhi. Sesaṃ vuttanayeneva veditabbaṃ.
                   Kalyāṇamittatādivaggavaṇṇanā niṭṭhitā.
                           Aṭṭhamo vaggo.
                         --------------
@Footnote: 1 cha.Ma. dhammadesanaṃ

---------------------------------------------------------------------------------------------
page76.
                        9. Pamādādivaggavaṇṇanā
      [81] Navamassāpi paṭhamaṃ atthuppattiyameva kathitaṃ. Sambahulā kira bhikkhū
dhammasabhāyaṃ sannisinnā kumbhaghosakaṃ ārabbha "asukaṃ nāma kulaṃ pubbe appayasaṃ
appaparivāraṃ ahosi, idāni mahāyasaṃ mahāparivāraṃ jātan"ti kathayiṃsu. Satthā purimanayeneva
āgantvā tesaṃ vacanaṃ sutvā imaṃ suttaṃ ārabhi. Tassattho heṭṭhā vuttanayeneva
veditabbo.
      [82] Dutiyādīsu mahato anatthāyāti mahantassa anatthassa atthāya. Sesamettha
uttānamevāti.
                      Pamādādivaggavaṇṇanā niṭṭhitā.
                           Navamo vaggo.
                          ------------
                      10. Dutiyapamādādivaggavaṇṇanā
      [98] Dasame vagge ajjhattikanti niyakajjhattavasena ajjhattikaṃ. Aṅganti
kāraṇaṃ. Iti karitvāti evaṃ katvā. Idaṃ vuttaṃ hoti:- bhikkhave ajjhattaṃ paccattaṃ
attano santāne samuṭṭhitaṃ kāraṇanti katvā na aññaṃ ekaṃ kāraṇaṃ samanupassāmīti.
      [110-114] Bāhiranti ajjhattasantānato bahibhāvaṃ. Saddhammassāti sudhammassa,
sāsanassāti attho. Sammosāyāti vināsāya. Antaradhānāyāti apaññāpanatthāya. 1-
      [115] Ṭhitiyāti ciraṭṭhitatthaṃ. Asammosāya anantaradhānāyāti vuttapaṭipakkha-
nayeneva veditabbo. 2-  Sesamettha catukoṭiye 3- vuttanayameva.
@Footnote: 1 Sī.,i. appaññāṇatthāya, cha. apaññāṇatthāya, Ma. apaññāyanatthāya
@2 cha.Ma.,i. veditabbaṃ  3 cha.Ma.,i. catukkoṭike

---------------------------------------------------------------------------------------------
page77.
      [130] Ito paresu adhammaṃ dhammoti dīpentītiādīsu suttantapariyāyena tāva
dasa kusalakammapathā dhammo, dasa akusalakammapathā adhammo. Tathā cattāro satipaṭṭhānā
cattāro sammappadhānā cattāro iddhipādā pañcindriyāni pañca balāni satta
bojjhaṅgā ariyo aṭṭhaṅgiko maggoti sattatiṃsa bodhipakkhiyadhammā dhammo nāma, 1-
tayo satipaṭṭhānā tayo sammappadhānā tayo iddhipādā cha indriyāni cha balāni
aṭṭha bojjhaṅgā navaṅgiko maggoti ca cattāro 2- upādānā pañca nīvaraṇāni
satta anusayā aṭṭha micchattāti ca ayaṃ adhammoti. 3-
      Tattha adhammoti 4- yaṅkiñci ekaṃ adhammakoṭṭhāsaṃ gahetvā "imaṃ adhammaṃ
dhammoti karissāma, evaṃ amhākaṃ ācariyassa kusalaṃ niyyānikaṃ bhavissati, mayañca loke
pākaṭā bhavissāmā"ti taṃ adhammaṃ "dhammo ayan"ti kathayantā adhammaṃ dhammoti
dīpenti nāma. Tatheva dhammakoṭṭhāsesu ekaṃ gahetvā "ayaṃ adhammo"ti kathentā
dhammaṃ adhammoti dīpenti nāma. Vinayapariyāyena pana bhūtena vatthunā codetvā
sāretvā yathāpaṭiññāya kattabbaṃ kammaṃ dhammo nāma, abhūtena vatthunā acodetvā
asāretvā appaṭiññāya kattabbaṃ kammaṃ adhammo nāma.
      Suttantapariyāyena rāgavinayo dosavinayo mohavinayo saṃvaro pahānaṃ paṭisaṅkhāti
ayaṃ vinayo nāma, rāgādīnaṃ avinayo asaṃvaro appahānaṃ appaṭisaṅkhāti ayaṃ avinayo
nāma. Vinayapariyāyena vatthusampatti ñattisampatti anusāvanasampatti sīmāsampatti
parisasampattīti ayaṃ vinayo nāma. Vatthuvipatti ñattivipatti anusāvanavipatti
sīmāvipatti parisavipattīti ayaṃ avinayo nāma.
      Suttantapariyāyena cattāro satipaṭṭhānā cattāro sammappadhānā .pe. Ariyo
aṭṭhaṅgiko maggoti idaṃ bhāsitaṃ lapitaṃ tathāgatena, tayo satipaṭṭhānā tayo
@Footnote: 1 ka. maggoti dhammo, i. maggoti sattatiṃsa bodhipakkhiyā dhammā  2 i. ca ayaṃ dhammo
@cattāro  3 cha.Ma.,i. ayaṃ adhammo  4 cha.Ma.,i. ayaṃ pāṭho na dissati

---------------------------------------------------------------------------------------------
page78.
Sammappadhānā tayo  iddhipādā cha indriyāni cha balāni aṭṭha sambojjhaṅgā navaṅgiko
maggoti idaṃ abhāsitaṃ alapitaṃ tathāgatena. Vinayapariyāyena cattāro pārājikā
terasa saṅghādisesā dve aniyatā tiṃsa nissaggiyā pācittiyāti idaṃ bhāsitaṃ
lapitaṃ tathāgatena, tayo pārājikā cuddasa saṅghādisesā tayo aniyatā ekattiṃsa
nissaggiyā pācittiyāti idaṃ abhāsitaṃ alapitaṃ tathāgatena.
      Suttantapariyāyena devasikaṃ phalasamāpattisamāpajjanaṃ mahākaruṇāsamāpattisamāpajjanaṃ
buddhacakkhunā lokavolokanaṃ atthuppattivasena suttantadesanā jātakakathāti idaṃ
āciṇṇaṃ, na devasikaṃ phalasamāpattisamāpajjanaṃ .pe. Na jātakakathāti idaṃ anāciṇṇaṃ.
Vinayapariyāyena nimantitassa vassāvāsaṃ vasitvā apaloketvā cārikapakkamanaṃ
pavāretvā cārikapakkamanaṃ, āgantukehi saddhiṃ paṭhamaṃ paṭisaṇṭhārakaraṇanti idaṃ
āciṇṇaṃ, tasseva āciṇṇassa akaraṇaṃ idaṃ anāciṇṇaṃ nāma.
      Suttantapariyāyena cattāro satipaṭṭhānā .pe. Aṭṭhaṅgiko maggoti idaṃ
paññattaṃ nāma, tayo satipaṭṭhānā .pe. Navaṅgiko maggoti idaṃ apaññattaṃ
nāma. Vinayapariyāyena cattāro pārājikā .pe. Tiṃsa nissaggiyā pācittiyāti
idaṃ paññattaṃ nāma, tayo pārājikā .pe. Ekattiṃsa nissaggiyā pācittiyāti
idaṃ apaññattaṃ nāma.
      Yaṃ panetaṃ sabbasuttānaṃ pariyosāne te cimaṃ dhammaṃ antaradhāpentīti
vuttaṃ, tattha pañca antaradhānāni nāma adhigamaantaradhānaṃ paṭipattiantaradhānaṃ
pariyattiantaradhānaṃ liṅgaantaradhānaṃ dhātuantaradhānanti. Tattha adhigamoti cattāro
maggā cattāri phalāni catasso paṭisambhidā tisso vijjā cha abhiññāti. So
parihāyamāno paṭisambhidāto paṭṭhāya parihāyati. Buddhānaṃ hi parinibbānato
vassasahassameva paṭisambhidā nibbattetuṃ na 1- sakkonti, tato paraṃ cha abhiññā, tato
tāpi nibbattetuṃ
@Footnote: 1 cha.Ma.,i. na-saddo na dissati

---------------------------------------------------------------------------------------------
page79.
Asakkontā tisso vijjā nibbattenti. Gacchante gacchante kāle tāpi
nibbattetuṃ asakkontā sukkhavipassakā honti. Eteneva upāyena anāgāmino
sakadāgāmino sotāpannāti. Tesu dharamānesu adhigamo antarahito nāma na hoti.
Pacchimakassa pana sotāpannassa jīvitakkhayena adhigamo antarahito nāma hotīti. 1-  Idaṃ
adhigamaantaradhānaṃ nāma.
      Paṭipattiantaradhānaṃ nāma jhānavipassanāmaggaphalāni nibbattetuṃ asakkontā
cātupārisuddhisīlamattaṃ rakkhanti. Gacchante gacchante kāle "sīlaṃ paripuṇṇaṃ katvā
rakkhāma, padhānañca anuyuñjāma, na ca maggaṃ vā phalaṃ vā sacchikātuṃ sakkoma,
natthi idāni ariyadhammapaṭivedho"ti vosānaṃ āpajjitvā kosajjabahulā aññamaññaṃṃ
na codenti na sārenti akukkuccakā honti, tato paṭṭhāya khuddānukhuddakāni
maddanti. Gacchante gacchante kāle pācittiyathullaccayāni āpajjanti, tato
garukāpattiṃ. Pārājikamattameva tiṭṭhati. Cattāri pārājikāni rakkhantānaṃ bhikkhūnaṃ
satepi sahassepi dharamāne paṭipatti antarahitā nāma na hoti. Pacchimakassa pana bhikkhuno
sīlabhedena vā jīvitakkhayena vā antarahitā hotīti idaṃ paṭipattiantaradhānaṃ nāma.
      Pariyattīti tepiṭake buddhavacane 2- sāṭṭhakathā pāli. Yāva sā tiṭṭhati, tāva
pariyatti paripuṇṇā nāma hoti. Gacchante gacchante kāle kaliyuge 3- rājayuvarājāno 4-
adhammikā honti, tesu adhammikesu rājāmaccādayo adhammikā honti, tato
raṭṭhajanapadavāsinoti. Etesaṃ adhammikatāya devo na sammā vassati, tato sassāni
na sampajjanti. Tesu asampajjantesu paccayadāyakā bhikkhusaṃghassa paccaye dātuṃ
na sakkonti, bhikkhū paccayehi kilamantā antevāsike saṅgahetuṃ na sakkonti.
Gacchante gacchante kāle pariyatti parihāyati, atthavasena dhāretuṃ na sakkonti,
@Footnote: 1 cha.Ma.,i. hoti  2 cha.Ma.,i. tepiṭakaṃ buddhavacanaṃ  3 cha.Ma.,i. ayaṃ pāṭho na dissati
@4 Sī. kaliyugarājāno

---------------------------------------------------------------------------------------------
page80.
Pālivaseneva dhārenti. Tato kāle gacchante gacchante pāliṃpi sakalaṃ dhāretuṃ
na sakkonti, paṭhamaṃ abhidhammapiṭakaṃ parihāyati. Parihāyamānaṃ matthakato paṭṭhāya
parihāyati. Paṭhamameva hi paṭṭhānamahāpakaraṇaṃ parihāyati, tasmiṃ parihīne yamakaṃ, kathāvatthu,
puggalapaññatti, dhātukathā, vibhaṅgo, dhammasaṅgaṇīti. 1-
      Evaṃ abhidhammapiṭake parihīne matthakato paṭṭhāya suttantapiṭakaṃ parihāyati. Paṭhamaṃ
hi aṅguttaranikāyo parihāyati, tasmiṃ paṭhamaṃ ekādasakanipāto, tato dasakanipāto
.pe. Tato ekakanipātoti. Evaṃ aṅguttare parihīne matthakato paṭṭhāya saṃyuttanikāyo
parihāyati. Paṭhamaṃ hi mahāvaggo parihāyati, tato saḷāyatanavaggo, khandhakavaggo,
nidānavaggo sagāthavaggoti. Evaṃ saṃyuttanikāye parihāyante 2- matthakato paṭṭhāya
majjhimanikāyo parihāyati. Paṭhamaṃ hi uparipaṇṇāsako parihāyati, tato majjhimapaṇṇāsako,
tato mūlapaṇṇāsakoti. Evaṃ majjhimanikāye parihīne matthakato paṭṭhāya dīghanikāyo
parihāyati. Paṭhamaṃ hi pāṭiyavaggo 3- parihāyati. Tato mahāvaggo, tato sīlakkhandhakavaggoti.
Evaṃ dīghanikāye parihīne suttantapiṭakaṃ parihīnaṃ nāma hoti. Vinayapiṭakena saddhiṃ
jātakameva dhārenti. Vinayapiṭakaṃ lajjinova dhārenti, lābhakāmā pana "suttante
kathitepi sallakkhentā natthī"ti jātakameva dhārenti. Gacchante gacchante kāle
jātakaṃpi dhāretuṃ na sakkonti. Atha nesaṃ paṭhamaṃ vessantarajātakaṃ parihāyati, tato
paṭilomakkamena puṇṇakajātakaṃ, mahānāradajātakaṃ 4- pariyosāne apaṇṇakajātakaṃ
parihāyati. Evaṃ jātake parihīne vinayapiṭakameva dhārenti.
      Gacchante gacchante kāle vinayapiṭakaṃpi 5- dhāretuṃ na sakkonti. Tato 5- matthakato
paṭṭhāya parihāyati. Paṭhamaṃ hi parivāro parihāyati, tato khandhako, bhikkhunīvibhaṅgo,
mahāvibhaṅgoti anukkamena 6- uposathakkhandhakamattameva dhārenti. Tadāpi pariyatti
antarahitāva na hoti. Yāva pana manussesu catuppadikā gāthā parivattitā 7- tāva
pariyatti
@Footnote: 1 cha.Ma.,i. dhammasaṅgahoti  2 cha.Ma.,i. parihīne  3 cha.Ma. pāthikavaggo
@4 Sī.,i. mahānāradakassapajātakanti, cha.Ma. mahānāradajātakanti  5-5 cha.Ma. ime pāṭhā
@na dissanti  6 ka. bhikkhunīvibhaṅgoti tato anukkamena
@7 cha.Ma. cātuppadikagāthāpi pavattati

---------------------------------------------------------------------------------------------
page81.
Antarahitāva na hoti. Yadā saddho pasanno rājā hatthikkhandhe suvaṇṇacaṅkoṭakamhi
satasahassathavikaṃ ṭhapāpetvā "buddhehi kathitaṃ catuppadikaṃ gāthaṃ jānantā imaṃ
satasahassaṃ 1- gaṇhantū"ti nagare bheriṃ cārāpetvā gaṇhanakaṃ alabhitvā ekavāraṃ
cārāpitenāpi suṇantāpi honti asuṇattāya 2- yāvatatiyaṃ cārāpetvā gaṇhanakaṃ
alabhitvā rājapurisā taṃ satasahassathavikaṃ 3- puna rājakulaṃ pavesenti, tadā pariyatti
antarahitā nāma hotīti. 4- Idaṃ pariyattiantaradhānaṃ nāma.
      Gacchante gacchante kāle cīvaragahaṇaṃ pattagahaṇaṃ sammiñjanapasāraṇaṃ
ālokitavilokitaṃ na pāsādikaṃ hoti, nigaṇṭhasamaṇo 5- viya alābupattaṃ bhikkhū pattaṃ
aggabāhāya pakkhipitvā ādāya vicaranti, ettāvatāpi liṅgaṃ anantarahitameva hoti.
Gacchante gacchante kāle aggabāhato otāretvā hatthena vā sikkāya vā
olambetvā 6- vicaranti, cīvaraṃpi rajanasāruppaṃ akatvā oṭṭhaṭṭhivaṇṇaṃ katvā
vicaranti. Gacchante gacchante kāle rajanaṃ na hoti dasacchindanaṃpi ovaṭṭikavijjhanaṃpi,
kappamattaṃ katvā vaḷañjenti. Puna ovaṭṭikaṃ vissajjetvā 7- kappaṃ na karonti.
Tato ubhayaṃ akatvā dasā chetvā paribbājakā viya vicaranti. Gacchante gacchante kāle
"ko iminā amhākaṃ attho"ti khuddakaṃ kāsāyakhaṇḍaṃ hatthe vā gīvāyaṃ vā bandhanti,
kesesu vā alliyāpenti, dārabharaṇaṃ vā karontā kasitvā vapitvā jīvitaṃ kappentā
vicaranti. Tadā dakkhiṇaṃ dento jano saṃghaṃ uddissa etesaṃ deti. 8-  Idaṃ sandhāya
bhagavatā vuttaṃ "bhavissanti kho panānanda anāgatamaddhānaṃ gotrabhuno kāsāvakaṇṭhā
dussīlā pāpadhammā, tesu dussīlesu pāpadhammesu 9- saṃghaṃ uddissa dānaṃ dassanti.
Tadāpāhaṃ ānanda saṃghagataṃ dakkhiṇaṃ asaṅkheyyaṃ appameyyaṃ vadāmī"ti. 10-  Tato
gacchante gacchante kāle nānāvidhāni kammāni karontā "papañco nāma esa, kiṃ iminā
amhākan"ti kāsāvakhaṇḍaṃ chaḍḍetvā 11- araññe khipanti. Etasmiṃ kāle liṅgaṃ
@Footnote: 1 cha.Ma.,i. sahassaṃ  2 cha.Ma. "ekavāraṃ carāpite nāma suṇantāpi honti
@assuṇantāpī"ti  3 cha.Ma.,i. sahassathavikaṃ  4 cha.Ma. hoti  5 cha.Ma.....samaṇā
@6 Sī. olaggetvā, cha.Ma. olambitvā  7 cha.Ma.,i. vijjhitvā
@8 cha.Ma. dentā...denti  9 pāli.,cha.Ma. ayaṃ pāṭho natthi
@10 Ma.u. 14/380/325 dakkhiṇāvibhaṅgasutta  11 cha.Ma.,i. chinditvā

---------------------------------------------------------------------------------------------
page82.
Antarahitaṃ nāma hoti. Kassapadasabalassa kira kāle tesaṃ tesaṃ setakāni vatthāni 1-
pārupitvā caraṇaṃ cāritaṃ jātanti idaṃ liṅgaantaradhānaṃ nāma hoti.
      Dhātuantaradhānaṃ nāma 2- evaṃ veditabbaṃ:- tīṇi parinibbānāni kilesaparinibbānaṃ
khandhaparinibbānaṃ dhātuparinibbānanti. Tattha kilesaparinibbānaṃ bodhipallaṅke
ahosi, khandhaparinibbānaṃ nāma kusinārāyaṃ, dhātuparinibbānaṃ anāgate bhavissati.
Kathaṃ? tato tattha tattha sakkārasammānaṃ alabhamānā dhātuyo buddhānaṃ adhiṭṭhānabalena
Sakkārasammānalabhanakaṭṭhānaṃ gacchanti. Gacchante gacchante kāle sabbaṭṭhānesu
sakkārasammāno na hoti. Sāsanassa osakkamanakāle imasmiṃ tāmbapaṇṇidīpe dhātuyo
sannipatitvā mahācetiyaṃ gamissanti mahācetiyato nāgadīpacetiyaṃ tato bodhipallaṅkaṃ
gamissanti. Nāgabhavanatopi devalokatopi brahmalokatopi dhātuyo bodhipallaṅkameva
gamissanti. Sāsapamattāpi dhātu na antarā nassissati. 3- Sabbā dhātuyo
mahābodhimaṇḍe sannipatitvā buddharūpaṃ gahetvā bodhimaṇḍe pallaṅkena nisinnaṃ
buddhasarīraṃ 4- dassenti. 5- Dvattiṃsamahāpurisalakkhaṇāni asītyānubyañjanāni
byāmappabhāti sabbaṃ paripuṇṇameva hoti. Tato yamakapāṭihāriyadivase viya pāṭihāriyaṃ
katvā dassenti. 5- Taṃ ṭhānaṃ 6- manussabhūtasatto nāma tattha gato 7- natthi,
dasasahassacakkavāḷe pana devatā sabbāva santipatitvā "ajja dasabalo parinibbāyati,
itodāni paṭṭhāya andhakāraṃ bhavissatī"ti paridevanti. Atha dhātusarīrato tejo samuṭṭhāya
taṃ sarīraṃ apaṇṇattikabhāvaṃ 8- gameti. Dhātusarīrato samuṭṭhitā jālā yāva brahmalokā
uggacchanti, 9- sāsapamattāyapi dhātuyā sati ekajālāva bhavissati. Dhātūsu pariyādānaṃ
gatāsu pacchijjissati. Evaṃ mahantaṃ ānubhāvaṃ dassetvā dhātuyo antaradhāyanti. Tadā
devasaṅgho 10- buddhānaṃ parinibbutadivase viya dibbagandhamālāturiyādīhi sakkāraṃ
katvā tikkhattuṃ padakkhiṇaṃ
@Footnote: 1 cha.Ma.,i. kālato paṭṭhāya yonakānaṃ setavatthaṃ  2 cha.Ma. pana  3 cha.Ma. sāsanassa hi
@osakkanakāle imasmiṃ   tambapaṇṇidīpe sabbā dhātuyo santipatitvā mahācetiyaṃ, tato
@nāgadīpe rājāyatanacetiyaṃ, tato bodhipallaṅkaṃ gamissanti.  .... na nassissati
@4 cha.Ma.,i. nisinnabuddhasarīrasiriṃ  5 Ma. dassessanti  6 cha.Ma. tadā
@7 Sī.,i. gantā  8 Ma. apaṇṇakabhāvaṃ  9 cha.Ma. uggacchissati  10 Sī. sannipatito
@devasaṃgho, cha.Ma. sannipatitā devasaṃghā

---------------------------------------------------------------------------------------------
page83.
Katvā vanditvā "anāgate uppajjanakabuddhaṃ passituṃ labhissāma bhagavā"ti vatvā
sakasakaṭṭhānameva gacchati. 1- Idaṃ dhātuantaradhānaṃ nāma.
      Imassa pañcavidhassa antaradhānassa pariyattiantaradhānameva mūlaṃ. Pariyattiyā
hi antarahitāya paṭipatti antaradhāyati, pariyattiyā ṭhitāya tiṭṭhati. 2- Teneva imasmiṃ
dīpe caṇḍālatissamahābhaye sakko devarājā mahāuḷumpaṃ māpetvā bhikkhūnaṃ
ārocāpesi "mahantaṃ bhayaṃ bhavissati, na sammā devo vassissati, bhikkhū paccayehi
kilamantā pariyattiṃ dhāretuṃ na sakkhissanti, paratīraṃ gantvā ayyehi jīvitaṃ rakkhituṃ
vaṭṭati. Imaṃ mahāullumpaṃ āruyha gacchatha bhante. Yesaṃ ettha nisajjaṭṭhānaṃ
nappahoti, te kaṭṭhakhaṇḍepi uraṃ ṭhapetvā gacchantu sabbesampi bhayaṃ na bhavissatī"ti.
Tadā samuddatīraṃ gantvā saṭṭhī bhikkhū katikaṃ katvā "amhākaṃ ettha gamanakiccaṃ
natthi, mayaṃ idheva hutvā tepiṭakaṃ rakkhissāmā"ti tato nivattitvā dakkhiṇamalayajanapadaṃ
gantvā kandamūlapaṇṇehi jīvitaṃ kappentā vasiṃsu. Kāye vahante nisīditvā sajjhāyaṃ
karonti, avahante vālikaṃ ussāpetvā 3- parivāretvā sīsāni ekaṭṭhāne katvā
pariyattiṃ sammasanti. Iminā niyāmena dvādasa saṃvaccharāni sāṭṭhakathaṃ tepiṭakaṃ
paripuṇṇaṃ dhārayiṃsu. 4-
      Bhaye vūpasante sattasatā bhikkhū attano gataṭṭhānā 5- sāṭṭhakathe tepiṭake
ekakkharaṃpi ekabyañjanaṃpi avināsetvā imameva dīpamāgamma kallagāmajanapade
maṇḍalārāmavihāraṃ pavisiṃsu. Therānaṃ āgamanapavuttiṃ 6- sutvā imasmiṃ dīpe ohīnā
saṭṭhī bhikkhū "there passissāmā"ti gantvā therehi saddhiṃ tepiṭakaṃ sodhentā
ekakkharaṃpi ekabyañjanaṃpi asamentaṃ nāma na passiṃsu. Tasmiṃ ṭhāne therānaṃ ayaṃ
kathā udapādi "pariyatti nu kho sāsanassa mūlaṃ, udāhu paṭipattī"ti. Paṃsukūlikattherā
"paṭipatti mūlan"ti āhaṃsu, dhammakathikā "pariyattī"ti. Atha te therā "tumhākaṃ
@Footnote: 1 cha.Ma. gacchanti  2 cha.Ma. paṭipatti patiṭṭhāti  3 cha.Ma. ussāretvā  4 cha.Ma. katvā
@dhārayiṃsu  5 cha.Ma. gataṭṭhāne  6 Sī. āgatapavattiṃ, cha.Ma. āgamanappavattiṃ

---------------------------------------------------------------------------------------------
page84.
Dvinnaṃpi janānaṃ vacanamatteneva na karoma jinabhāsitaṃ suttaṃ āharathā"ti āhaṃsu.
Suttaṃ āharituṃ na bhāroti 1- "ime ca subhadda bhikkhū sammā vihareyyuṃ, asuñño
loko arahantehi assāti 2- paṭipattimūlakaṃ mahārāja satthusāsanaṃ paṭipattiyaṃ sāritaṃ 3-
paṭipattiyaṃ dharantaṃ 4- tiṭṭhatī"ti 5- suttaṃ āhariṃsu. Imaṃ suttaṃ sutvā
dhammakathikā attano vādaṭhapanatthāya imaṃ suttaṃ āhariṃsu:-
            "yāva tiṭṭhanti suttantā       vinayo yāva dippati
             tāva dakkhanti 6- ālokaṃ     suriye abbhuṭṭhite yathā.
             Suttantesu asantesu         pamuṭṭhe vinayepi ca
             tamo bhavissati loke         suriye aṭṭhaṅgate yathā.
             Suttante rakkhite sante      paṭipatti hoti rakkhitā
             paṭipattiyaṃ ṭhito dhīro         yogakkhemā na dhaṃsatī"ti.
      Imasmiṃ sutte āhaṭe paṃsukūlikattherā tuṇhī ahesuṃ, dhammakathikattherānaṃyeva
vacanaṃ purato ahosi. Yathā hi gavasatassa vā gavasahassassa vā antare paveṇipālikāya
dhenuyā asatiyeva vaṃso paveṇi 7- na ghaṭīyati, evameva 8- āraddhavipassakānaṃ bhikkhūnaṃ
satepi sahassepi saṃvijjamāne pariyattiyā asati ariyamaggapaṭivedho nāma na hoti.
Yathā ca nidhikumbhiyā jānanatthāya pāsāṇapiṭṭhe  akkharesu ṭhapitesu 9- yāva akkharā
dharanti, tāva nidhikumbhiyo naṭṭhā nāma na honti, 10-  evameva pariyattiyā dharamānāya
sāsanaṃ antarahitaṃ nāma na hotīti.
                    Dutiyapamādādivaggavaṇṇanā niṭṭhitā.
                           Dasamo vaggo.
@Footnote: 1 Ma. na garūti  2 dī.Ma. 10/214/133 subhaddaparibbājakavatthu
@3 cha.Ma.,i. paṭipattisārakaṃ  4 cha.Ma. paṭipattiyā dharantāya
@5 milinda. 7/136 saddhammantarapañha (parivattitapotthake)  6 Ma. rakkhanti  7 Ma. sā
@paveṇi  8 cha.Ma. evamevaṃ. evamuparipi  9 Sī. upanibaddhesu
@10 cha.Ma. nidhikumbhi....hoti

---------------------------------------------------------------------------------------------
page85.
                        11. Adhammavaggavaṇṇanā
      [140] Ekādasame vagge adhammaṃ adhammotiādīni vuttanayeneva veditabbāni.
Sesamettha uttānameva. 1-
                       Adhammavaggavaṇṇanā niṭṭhitā.
                         Ekādasamo vaggo.
                         --------------
                       12. Anāpattivaggavaṇṇanā
      [150] Dvādasame pana anāpattiṃ āpattītiādīsu "anāpatti ajānantassa
atheyyacittassa namaraṇādhippāyassa anullapanādhippāyassa namocanādhippāyassā"ti tattha
tattha vuttā anāpatti anāpatti nāma, "jānantassa theyyacittassā"tiādinā
nayena vuttā āpatti āpatti nāma, pañca āpattikkhandhā lahukāpatti nāma,
dve āpattikkhandhā garukāpatti nāma. Dve āpattikkhandhā duṭṭhullāpatti
nāma, pañcāpattikkhandhā aduṭṭhullāpatti nāma. Cha āpattikkhandhā sāvasesāpatti
nāma, eko pārājikāpattikkhandho anavasesāpatti nāma. Sappaṭikammāpatti nāma
sāvasesāpattiyeva, appaṭikammāpatti nāma anavasesāpattiyeva. Sesaṃ sabbattha
uttānameva.
                      Anāpattivaggavaṇṇanā niṭṭhitā.
                          Dvādasamo vaggo.
@Footnote: 1 cha.Ma. uttānamevāti. evamuparipi

---------------------------------------------------------------------------------------------
page86.
                       13. Ekapuggalavaggavaṇṇanā
      [170] Ekapuggalavaggassa paṭhame ekapuggaloti eko puggalo. Ettha ekoti
dutiyādipaṭikkhepattho 1- gaṇanaparicchedo. Puggaloti sammatikathā, na paramatthakathā.
Buddhassa hi bhagavato duvidhā desanā sammatidesanā paramatthadesanā cāti. Tattha
"puggalo satto itthī puriso khattiyo brāhmaṇo devo māro"ti evarūpā
sammatidesanā, "aniccaṃ dukkhaṃ anattā khandhadhātuāyatanasatipaṭṭhānā"ti evarūpā
paramatthadesanā. Tattha bhagavā ye sammativasena desanaṃ sutvā atthaṃ paṭivijjhitvā
mohaṃ pahāya visesamadhigantuṃ samatthā, tesaṃ sammatidesanaṃ deseti. Ye pana paramatthavasena
desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā, tesaṃ
paramatthadesanaṃ deseti.
      Tatrāyaṃ upamā:- yathā hi desabhāsāya kusalo tiṇṇaṃ vedānaṃ atthasaṃvaṇṇako
ācariyo ye damiḷabhāsāya vutte atthaṃ jānanti, tesaṃ damiḷabhāsāya ācikkhati.
Ye andhabhāsādīsu aññatarāya bhāsāya, tesaṃ tesaṃ 2- tāya tāya bhāsāya. Evaṃ
te māṇavakā chekaṃ byattaṃ ācariyamāgamma khippameva sippaṃ uggaṇhanti. Tattha
ācariyo viya buddho bhagavā, tayo vedā viya kathetabbabhāve ṭhitāni tīṇi piṭakāni,
desabhāsāya kosallamiva sammatiparamatthakosallaṃ, nānādesabhāsāya māṇavakā viya
sammatiparamatthavasena paṭivijjhanasamatthaveneyyasattā, ācariyassa damiḷabhāsādiācikkhanaṃ
viya bhagavato sammatiparamatthavasena desanāti 3- veditabbā. Āha 4- cettha:-
                "duve saccāni akkhāsi      sambuddho vadataṃ varo
                 sammatiṃ paramatthañca         tatiyaṃ nūpalabbhati.
@Footnote: 1 Sī. dutiyādipaṭikkhepatthe  2 cha.Ma. tesaṃ  3 cha.Ma. desanā  4 Ma. āhu

---------------------------------------------------------------------------------------------
page87.
                 Saṅketavacanaṃ saccaṃ         lokasammatikāraṇā 1-
                 paramatthavacanaṃ saccaṃ         dhammānaṃ bhūtakāraṇā.
                 Tasmā vohārakusalassa      lokanāthassa satthuno
                 sammutiṃ voharantassa        musāvādo na jāyatī"ti.
      Apica aṭṭhahi kāraṇehi bhagavā puggalakathaṃ katheti:- hirottappadīpanatthaṃ
kammassakatādīpanatthaṃ paccattapurisakāradīpanatthaṃ ānantariyadīpanatthaṃ
brahmavihāradīpanatthaṃ pubbenivāsadīpanatthaṃ dakkhiṇāvisuddhidīpanatthaṃ lokasammatiyā
appahānatthañcāti. "khandhadhātuāyatanāni hiriyanti ottappantī"ti hi vutte
mahājano na jānāti, sammohaṃ āpajjati, paṭisattu hoti "kimidaṃ khandhadhātuāyatanāni
hiriyanti ottappanti nāmā"ti. "itthī hiriyati ottappati, puriso khattiyo
brāhmaṇo devo māro"ti vutte pana jānāti, na sammohaṃ āpajjati, na paṭisattu hoti.
Tasmā bhagavā hirottappadīpanatthaṃ puggalakathaṃ katheti.
      "khandhā kammassakatā, 2-  dhātuyo āyatanānī"ti vuttepi eseva nayo. Tasmā
kammassakatādīpanatthaṃ puggalakathaṃ bhagavā katheti.
      "veḷuvanādayo mahāvihārā khandhehi kārāpitā, dhātūhi āyatanehī"ti vuttepi
eseva nayo. Tasmā bhagavā paccattapurisakāradīpanatthaṃ puggalakathaṃ katheti.
      "khandhā mātaraṃ jīvitā voropenti, pitaraṃ arahantaṃ, ruhiruppādakammaṃ
saṃghabhedakammaṃ karonti, dhātuyo āyatanānī"ti vuttepi eseva nayo. Tasmā bhagavā
ānantariyadīpanatthaṃ puggalakathaṃ katheti.
      "khandhā mettāyanti, dhātuyo āyatanānī"ti vuttepi eseva nayo. Tasmā
bhagavā brahmavihāradīpanatthaṃ puggalakathaṃ katheti.
@Footnote: 1 Ma....kāraṇaṃ. evamuparipi  2 cha.Ma. kammassakā

---------------------------------------------------------------------------------------------
page88.
      "khandhā pubbenivāsaṃ anussaranti, dhātuyo āyatanānī"ti vuttepi eseva
nayo. Tasmā bhagavā pubbenivāsadīpanatthaṃ puggalakathaṃ katheti.
      "khandhā dānaṃ paṭiggaṇhanti, dhātuyo āyatanānī"ti vuttepi mahājano na
jānāti, sammohaṃ āpajjati, paṭisattu hoti "kimidaṃ khandhadhātuāyatanāni paṭiggaṇhanti
nāmā"ti "puggalā paṭiggaṇhanti sīlavanto kalyāṇadhammā"ti vutte pana jānāti,
na sammohaṃ āpajjati, tasmā 1- bhagavā dakkhiṇāvisuddhidīpanatthaṃ puggalakathaṃ katheti.
Lokasammatiṃ buddhā bhagavanto nappajahanti, lokasamaññāya lokaniruttiyā lokābhilāpe
ṭhitāyeva dhammaṃ desenti. Tasmā bhagavā lokasammatiappahānatthaṃpi puggalakathaṃ katheti.
      Iti eko ca so puggalo cāti ekapuggalo. Kenatthena ekapuggalo?
Asadisaṭṭhena guṇavisiṭṭhaṭṭhena asamasamaṭṭhenāti. So hi dasannaṃ pāramīnaṃ paṭipāṭiyā
āvajjanaṃ 2- ādiṃ katvā bodhisambhāraguṇehi ceva buddhaguṇehi ca sesamahājanena
asadisoti asadisaṭṭhenapi ekapuggalo. Yo cassa te guṇā, tesaṃ sattānaṃ guṇehi
visiṭṭhāti guṇavisiṭṭhaṭṭhenapi ekapuggalo. Purimakā sammāsambuddhā sabbasattehi
asamā, tehi saddhiṃ ayameva eko rūpakāyaguṇehi ceva nāmakāyaguṇehi ca samoti
asamasamaṭṭhenapi ekapuggalo.
      Loketi tayo lokā sattaloko okāsaloko saṅkhāralokoti. Tesaṃ vitthārakathā
visuddhimagge 3- vuttā. Tesu idha sattaloko adhippeto. Sattaloke uppajjamānopi
cesa neva devaloke, na brahmaloke, manussalokeyeva uppajjati. Manussalokepi
na aññasmiṃ cakkavāḷe, imasmiṃyeva cakkavāḷe uppajjati. Tatrāpi na sabbaṭṭhānesu.
      "puratthimāya disāya kajaṅgalaṃ 4- nāma nigamo, tassa parena mahāsālā, tato
paraṃ 5- paccantimā janapadā, orato majjhe. Puratthimadakkhiṇāya disāya sallavatī nāma
@Footnote: 1 cha.Ma. na paṭisattu hoti. tasmā  2 Ma. āvajjanapaṭipajjanaṃ
@3 visuddhi. 1/262 aṅke: buddhānussatikathā (syā)  4 cha.Ma. gajaṅgalaṃ
@5 cha.Ma. paRā. evamuparipi

---------------------------------------------------------------------------------------------
page89.
Nadī, tato paraṃ paccantimā janapadā, orato majjhe. Dakkhiṇāya disāya setakaṇṇikaṃ
nāma nigamo, tato paraṃ paccantimā janapadā, orato majjhe. Pacchimāya disāya
thūṇaṃ nāma brāhmaṇagāmo, tato paraṃ paccantimā janapadā, orato majjhe.
Uttarāya disāya usīraddhajo nāma pabbato, tato paraṃ paccantimā janapadā, orato
majjhe"ti 1- evaṃ paricchanne āyāmato tiyojanasate vitthārato diyaḍḍhayojanasate
parikkhepato navayojanasate majjhimapadese uppajjati. Na kevalañca tathāgatova, paccekabuddhā
aggasāvakā asītimahātherā 2- aññepi puññavantā uppajjanti, 2- buddhamātā
buddhapitā cakkavattirājā aññe ca sārappattā brāhmaṇagahapatikā ettheva
uppajjanti.
      Uppajjamāno uppajjatīti idaṃ pana ubhayaṃpi vippakatavacanameva. Uppajjanto
bahujanahitatthāya 3- uppajjati, na aññena kāraṇenāti evaṃ panettha attho veditabbo.
Evarūpañcettha lakkhaṇaṃ na sakkā etaṃ aññena saddalakkhaṇena paṭibāhituṃ.
      Apica uppajjamāno nāma, uppajjati nāma, uppanno nāmāti ayamettha
bhedo veditabbo. Esa hi dīpaṅkarapādamūlato paṭṭhāya laddhabyākaraṇo buddhakārake
dhamme pariyesanto dasa pāramiyo disvā "ime dhammā mayā pūretabbā"ti
katasanniṭṭhāno dānapāramiṃ pūrentopi uppajjamāno nāma. Sīlapāramī .pe.
Upekkhāpāramīti imā dasa pāramiyo pūrentopi, dasa upapāramiyo pūrentopi
uppajjamāno nāma. Dasa paramatthapāramiyo pūrento uppajjamāno nāma. Pañca
mahāpariccāge pariccajantopi uppajjamāno nāma. Ñātatthacariyaṃ lokatthacariyaṃ
buddhatthacariyaṃ 4- pūrayamānopi uppajjamāno nāma. Kappasatasahassādhikāni cattāri
asaṅkhyeyyāni buddhakārakadhamme matthakaṃ pāpentopi uppajjamāno nāma.
Vessantarattabhāvaṃ pahāya tusitapure paṭisandhiṃ gahetvā saṭṭhivassasatasahassādhikā
sattapaṇṇāsavassakoṭiyo
@Footnote: 1 vi.mahā. 5/259/24 cammakkhandhaka  2-2 cha.Ma. ime pāṭhā na dissanti
@3 cha.Ma. bahujanahitāya  4 Sī. ñātatthacariyaṃ lokatthacariyaṃ buddhicariyaṃ,
@cha.Ma. attatthacariyaṃ ñātatthacariyaṃ lokatthacariyaṃ

---------------------------------------------------------------------------------------------
page90.
Tiṭṭhantopi uppajjamāno nāma. Devatāhi yācito pañcamahāvilokitaṃ viloketvā
mahāmāyāya deviyā kucchismiṃ paṭisandhiṃ gaṇhantopi, anūnādhike dasa māse gabbhavāsaṃ
vasantopi uppajjamānova nāma. Ekūnatiṃsa vassāni agāramajjhe tiṭṭhantopi
uppajjamānova nāma. Kāmesu ādīnavaṃ nekkhamme ānisaṃsaṃ disvā rāhulabhaddassa
jātadivase channasahāyo kaṇṭhakaṃ assavaraṃ 1- āruyha nikkhamantopi uppajjamānova
nāma. Tīṇi rajjāni atikkamanto anomānadītīre pabbajanto ca uppajjamānova nāma.
Cha vassāni mahāpadhānaṃ karontopi uppajjamānova nāma. Paripākagate 2- ñāṇe
oḷārikāhāraṃ āharantopi ca uppajjamānova nāma. Sāyaṇhasamaye visākhapuṇṇamāyaṃ
mahābodhimaṇḍaṃ āruyha mārabalaṃ vidhametvā paṭhamayāme pubbenivāsaṃ anussaritvā
majjhimayāme dibbacakkhuṃ visodhetvā pacchimayāmasamanantare dvādasaṅgaṃ paṭiccasamuppādaṃ
anulomapaṭilomato sammasitvā sotāpattimaggaṃ paṭivijjhantopi uppajjamānova nāma.
Sotāpattiphalakkhaṇepi sakadāgāmimaggakkhaṇepi sakadāgāmiphalakkhaṇepi anāgāmimaggakkhaṇepi
anāgāmiphalakkhaṇepi uppajjamānova nāma. Arahattamaggakkhaṇe pana uppajjati
nāma. Arahattaphalakkhaṇe uppanno nāma. Buddhānaṃ hi sāvakānaṃ viya na
paṭipāṭiyā iddhividhañāṇādīni uppajjanti, saheva pana arahattamaggena sakalopi
sabbaññutañāṇādiguṇarāsi āgatova nāma hoti. Tasmā te nibbattitasabbakiccattā 3-
arahattaphalakkhaṇe uppannā nāma honti. Imasmiṃ sutte arahattaphalakkhaṇaṃyeva sandhāya
"uppajjatī"ti veditabbo, uppanno hotīti ayañhettha attho.
      Bahujanahitāyāti mahājanassa hitatthāya uppajjati. Bahuno janassa sukhāyāti
mahājanassa sukhatthāya uppajjati. Lokānukampāyāti sattalokassa anukampaṃ paṭicca
uppajjati. Kataralokassāti 4- ? yo tathāgatassa dhammadesanaṃ sutvā amatapānaṃ pivitvā 5-
dhammaṃ paṭivijjhi, tassatthāya. 6-  Bhagavatā bodhimaṇḍe 7- sattasattāhaṃ vītināmetvā
@Footnote: 1 Sī. kanthakaṃ hayavaraṃ, cha.Ma. kaṇḍakaṃ vāhanavaraṃ  2 cha.Ma. paripakkagate
@3 Sī. nibbatta..., cha.Ma. nipphatta....  4 cha.Ma. katarasattalokassa  5 Sī. pivi
@6 cha.Ma. tassa  7 cha.Ma. bhagavatā hi mahābodhimaṇḍe

---------------------------------------------------------------------------------------------
page91.
Bodhimaṇḍā isipatanaṃ āgamma "dveme bhikkhave antā pabbajitena na sevitabbā"ti
dhammacakkappavattanasutte 1- desite āyasmatā aññākoṇḍaññattherena saddhiṃ
aṭṭhārasakoṭisaṅkhā brahmāno amatapānaṃ piviṃsu, etassa sattalokassa anukampāya
uppanno. Pañcamadivase anattalakkhaṇasuttantapariyosāne 2- pañcavaggiyattherā arahatte
patiṭṭhahiṃsu, etassapi sattalokassa anukampāya uppanno. Tato yasadārakappamukhe
pañcapaṇṇāsa purise arahatte patiṭṭhāpesi, tato kappāsikavanasaṇḍe tiṃsa bhaddavaggiye
tayo magge ca tīṇi phalāni ca sampāpesi, etassa sattalokassa anukampāya uppanno.
Gayāsīse ādittapariyāyasuttantapariyosāne 3- jaṭilasahassaṃ arahatte patiṭṭhāpesi, tathā
laṭṭhivane bimbisārappamukhā ekādasanahutā brāhmaṇagahapatikā satthu dhammadesanaṃ sutvā
sotāpattiphale patiṭṭhahiṃsu, ekanahutaṃ saraṇesu patiṭṭhitaṃ. Tirokuḍḍaanumodanāvasāne
caturāsītiyā pāṇasahassehi amatapānaṃ pītaṃ. Sumanamālākārasamāgame caturāsītiyā
pāṇasahassehi. 4- Dhanapālasamāgame dasahi pāṇasahassehi, khadiraṅgārajātakasamāgame
caturāsītiyā pāṇasahassehi, jambukājīvakasamāgame caturāsītiyā pāṇasahassehi.
Ānandaseṭṭhisamāgame caturāsītiyā pāṇasahassehi amatapānaṃ pītaṃ. Pāsāṇakacetiye
pārāyanasuttantakathādivase cuddasa pāṇakoṭiyo amatapānaṃ piviṃsu. Yamakapāṭihāriyadivase
vīsati pāṇakoṭiyo, tāvatiṃsabhavane paṇḍukambalasilāyaṃ nisīditvā mātaraṃ kāyasakkhiṃ katvā
sattappakaraṇaṃ abhidhammaṃ desentassa asīti pāṇakoṭiyo, devorohane tiṃsa pāṇakoṭiyo,
sakkapañhasuttante asīti devatāsahassāni amatapānaṃ piviṃsu. Mahāsamayasutte maṅgalasutte
cullarāhulovāde samacittapaṭipadāyāti imesu catūsu ṭhānesu abhisamayappattasattānaṃ
paricchedo natthi. Etassapi sattalokassa anukampāya uppannoti. Yāva ajjadivasā ito
paraṃ anāgate sāsanaṃ nissāya saggamokkhamagge patiṭṭhahantānaṃ vasenāpi ayamettha attho
veditabbo.
@Footnote: 1 vi.mahā. 4/13/13 mahākhandhaka, saṃ.Ma. 19/1081/368 saccasaṃyutta
@2 vi.mahā. 4/20/17 pañcavaggikathā, saṃ.kha. 17/59/55 khandhasaṃyutta
@3 vi.mahā. 4/54/44 uruvelapāṭihāriyakathā  4 cha.Ma. caturāsītiyā ca

---------------------------------------------------------------------------------------------
page92.
      Devamanussānanti na kevalaṃ devamanussānaṃyeva, avasesānaṃ nāgasupaṇṇādīnaṃpi
atthāya hitāya sukhāyeva uppanno. Sahetukapaṭisandhike 1- pana maggaphalasacchikiriyāya
bhabbe puggale dassetuṃ evaṃ vuttaṃ. Tasmā etesaṃpi atthāya hitāya sukhāyeva
uppannoti veditabbo.
      Katamo ekapuggaloti ayaṃ pucchā. Pucchā ca nāmesā pañcavidhā hoti
adiṭṭhajotanāpucchā diṭṭhasaṃsandanāpucchā vimaticchedanāpucchā anumatipucchā
kathetukamyatāpucchāti.
      Tāsaṃ idaṃ nānattaṃ:- katamā adiṭṭhajotanāpucchā. Pakatiyā lakkhaṇaṃ aññātaṃ
hoti adiṭṭhaṃ atulitaṃ atīritaṃ avibhūtaṃ avibhāvitaṃ. Tassa ca ñāṇāya dassanāya
tulanāya tīraṇāya vibhūtatthāya vibhāvanatthāya pañhaṃ pucchati, ayaṃ adiṭṭhajotanāpucchā.
      Katamā diṭṭhasaṃsandanāpucchā. Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ
vibhūtaṃ vibhāvitañca, 2-  so aññehi paṇḍitehi saddhiṃ saṃsandanatthāya pañhaṃ pucchati,
ayaṃ diṭṭhasaṃsandanāpucchā.
      Katamā vimaticchedanāpucchā. Pakatiyā saṃsayapakkhanno hoti 3- dveḷhakajāto "evaṃ
nu kho, nanu kho, kiṃ nu kho, kathaṃ nu kho"ti, so vimaticchedanatthāya pañhaṃ
pucchati, ayaṃ vimaticchedanāpucchā.
      Katamā anumatipucchā. Bhagavā hi bhikkhūnaṃ anumatiyā pañhaṃ pucchati "taṃ kiṃ
maññatha bhikkhave rūpaṃ niccaṃ vā aniccaṃ vā"ti, aniccaṃ bhante. Yampanāniccaṃ,
dukkhaṃ vā taṃ sukhaṃ vāti. Dukkhaṃ bhante. Yampanāniccaṃ dukkhaṃ vipariṇāmadhammaṃ, kallaṃ
nu kho taṃ samanupassituṃ etaṃ mama, esohamasmi, eso me attāti, no hetaṃ
bhanteti, ayamanumatipucchā.
@Footnote: 1 Ma. sahetukapaṭisandhivasena  2 cha.Ma. vibhāvitaṃ  3 cha.Ma. saṃsayapakkhando hoti
@vimatipakkhando, i....pakkhanto

---------------------------------------------------------------------------------------------
page93.
      Katamā kathetukamyatāpucchā. Bhagavā bhikkhūnaṃ kathetukamyatāya pañhaṃ pucchati
"cattārome bhikkhave satipaṭṭhānā. Katame cattāro"ti. Ayaṃ kathetukamyatāpucchāti. 1-
      Tattha buddhānaṃ purimā tisso pucchā natthi. Kasmā? buddhānaṃ hi tīsu
addhāsu kiñci saṅkhataṃ addhāvinimuttaṃ vā asaṅkhataṃ vā adiṭṭhaṃ ajānitaṃ atulitaṃ
atīritaṃ avibhūtaṃ avibhāvitaṃ nāma natthi, tasmā nesaṃ 2- adiṭṭhajotanāpucchā natthi.
Yaṃ pana bhagavatā attano ñāṇena paṭividdhaṃ, tassa aññena samaṇena vā brāhmaṇena
vā devena vā mārena vā brahmunā vā saddhiṃ saṃsandanakiccaṃ natthi. Tenassa
diṭṭhasaṃsandanāpucchā natthi. Yasmā panettha akathaṃkathī tiṇṇavicikiccho sabbadhammesu
vihatasaṃsayo, tenassa vimaticchedanāpucchā natthi. Itarā pana dve pucchā bhagavato
atthi, tāsu ayaṃ kathetukamyatāpucchāti veditabbā.
      Idāni tāya pucchāya puṭṭhaṃ ekapuggalaṃ vibhāvento tathāgato arahaṃ
sammāsambuddhoti āha. Tattha tathāgatoti aṭṭhahi kāraṇehi bhagavā tathāgato:- tathā
āgatoti tathāgato, tathā gatoti tathāgato, tathalakkhaṇaṃ āgatoti tathāgato, tathadhamme
yāthāvato abhisambuddhoti tathāgato, tathadassitāya tathāgato, tathāvāditāya tathāgato,
tathākāritāya tathāgato, abhibhavanaṭṭhena tathāgatoti.
      Kathaṃ bhagavā tathā āgatoti tathāgato? yathā sabbalokahitāya ussukkamāpannā purimakā
Sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū
bhagavā, yathā kakusandho bhagavā, yathā konāgamano bhagavā, yathā kassapo bhagavā āgatoti.
Kiṃ vuttaṃ hoti:- yena abhinīhārena ete bhagavanto āgatā, teneva amhākaṃpi bhagavā
āgato. Athavā yathā vipassī bhagavā .pe. Yathā kassapo bhagavā dānapāramiyo pūretvā,
sīlanekkhammapaññāviriyakhantisaccaadhiṭṭhānamettāupekkhāpāramiyo 3- pūretvā imā
dasa pāramiyo dasa upapāramiyo
@Footnote: 1 khu.mahā. 29/700/409 tuvaṭṭakasuttaniddesa, khu.cūḷa. 30/122/47 (syā)
@2 cha.Ma. tesaṃ  3 cha.Ma.....pāramiṃ

---------------------------------------------------------------------------------------------
page94.
Dasa paramatthapāramiyoti samatiṃsa pāramiyo pūretvā, aṅgapariccāgajīvitadhanarajjaputta-
dārapariccāganti ime pañca mahāpariccāge pariccajitvā, pubbayogapubbacariyā-
dhammakkhānañātatthacariyādayo pūretvā buddhacariyāya 1- koṭiṃ patvā āgato, tathā
amhākaṃpi bhagavā āgato. Yathā ca vipassī bhagavā .pe. Kassapo bhagavā cattāro
satipaṭṭhāne cattāro sammappadhāne cattāro iddhipāde pañcindriyāni pañca balāni
satta bojjhaṅge ariyaṃ aṭṭhaṅgikaṃ maggaṃ bhāvetvā brūhetvā āgato, tathā amhākaṃ
bhagavāpi āgato. Evaṃ tathā āgatoti tathāgato. 2-
                     Yatheva lokamhi vipassiādayo
                     sabbaññubhāvaṃ munayo idhāgatā
                     tathā ayaṃ sakyamunīpi āgato
                     tathāgato vuccati tena cakkhumāti.
Evaṃ tathā āgatoti tathāgato.
       Kathaṃ tathā gatoti tathāgato? yathā sampatijāto vipassī bhagavā .pe. Kassapo
Bhagavā gato, kathañca so gatoti? so hi sampatijāto samehi pādehi paṭhaviyaṃ
Patiṭṭhāya uttarābhimukho sattapadavītihārena gato. Yathāha "sampatijāto ānanda
bodhisatto samehi pādehi paṭhaviyaṃ patiṭṭhahitvā uttarābhimukho sattapadavītihārena
gacchati, setamhi chatte anudhāriyamāne, 3-  sabbā ca disā anuviloketi, āsabhiñca
vācaṃ bhāsati "aggohamasmi lokassa, jeṭṭhohamasmi lokassa, seṭṭhohamasmi lokassa,
ayamantimā jāti, natthidāni punabbhavo"ti. 4-  Tañcassa gamanaṃ tathaṃ ahosi avitathaṃ
anekesaṃ visesādhigamānaṃ pubbanimittabhāvena. Paṭhaviyañhi 5- so sampatijāto ca samehi
pādehi patiṭṭhahi, idamassa catuiddhipādapaṭilābhassa pubbanimittaṃ, uttarābhimukhabhāvo
pana sabbalokuttarabhāvassa 6- pubbanimittaṃ, sattapadavītihāro
sattabojjhaṅgaratanapaṭilābhassa
@Footnote: 1 cha.buddhicariyāya  2 cha.Ma. amhākaṃpi bhagavā āgatoti tathāgato  3 pāli. anuhīramāne
@4 Ma.u. 14/207/173 acchariyabbhūtadhammasutta  5 cha.Ma. yañhi
@6 Ma. sabbalokuttarapaṭilābhassa

---------------------------------------------------------------------------------------------
page95.
Pubbanimittaṃ, "suvaṇṇadaṇḍā vītipatanti cāmarā"ti 1- ettha vuttacāmarukkhepo pana
sabbatitthiyanimmathanassa pubbanimittaṃ, setacchattadhāraṇaṃ arahattaphalavimuttidharavimala-
setacchattapaṭilābhassa pubbanimittaṃ, sabbadisāanuvilokanaṃ sabbaññutānāvaraṇañāṇa-
paṭilābhassa pubbanimittaṃ, āsabhivācābhāsanaṃ appaṭivattiyavaradhammacakkappavattanassa
pubbanimittaṃ. Tathā ayaṃ bhagavāpi gato. Tañcassa gamanaṃ tathaṃ ahosi avitathaṃ tesañceva 2-
visesādhigamānaṃ pubbanimittabhāvena. Tenāhu porāṇā:-
                      "muhuttajātova gavampatī yathā
                       samehi pādehi phusī vasundharaṃ
                       so akkamī 3- satta padāni gotamo
                       setañca chattaṃ anudhārayuṃ marū.
                       Gantvāna so satta padāni gotamo
                       disā vilokesi samā samantato
                       aṭṭhaṅgupetaṃ giramabbhudīrayi
                       sīho yathā pabbatamuddhaniṭṭhito"ti.
Evaṃ tathā gatoti tathāgato.
    Athavā yathā vipassī bhagavā .pe. Yathā kassapo bhagavā, ayaṃpi bhagavā tatheva nakkhammena
kāmacchandaṃ pahāya gato, abyāpādena byāpādaṃ, pahāya 4- ālokasaññāya thīnamiddhaṃ,
avikkhepena uddhaccakukkuccaṃ, dhammavavatthānena vicikicchaṃ pahāya gato, ñāṇena
avijjaṃ padāletvā gato, pāmujjena aratiṃ vinodetvā, paṭhamajjhānena nīvaraṇakavāṭaṃ
ugghāṭetvā, dutiyajjhānena vitakkavicāravūpasamaṃ upasametvā, 5- tatiyajjhānena
pītiṃ virājetvā, catutthajjhānena sukhadukkhaṃ pahāya, ākāsānañcāyatanasamāpattiyā
rūpasaññāpaṭighasaññānānattasaññāyo samatikkamitvā,
@Footnote: 1 khu.su. 25/694/470  nālakasutta  2 cha.Ma. tesaṃyeva  3 cha.Ma.,i. vikkamī
@4 cha.Ma.,i. ayaṃ pāṭho na dissati  5 cha.Ma.,i. vitakkavicāraṃ vūpasametvā,
@Sī. vitakkavicāradhūmaṃ

---------------------------------------------------------------------------------------------
page96.
Viññāṇañcāyatanasamāpattiyā ākāsānañcāyatanasaññaṃ, ākiñcaññāyatanasamāpattiyā
viññāṇañcāyatanasaññaṃ, nevasaññānāsaññāyatanasamāpattiyā ākiñcaññāyatanasaññaṃ
samatikkamitvā gato.
      Aniccānupassanāya niccasaññaṃ pahāya, dukkhānupassanāya sukhasaññaṃ,
anattānupassanāya attasaññaṃ, nibbidānupassanāya nandiṃ, virāgānupassanāya rāgaṃ,
nirodhānupassanāya samudayaṃ, upasamānupassanāya 1- ādānaṃ, khayānupassanāya ghanasaññaṃ,
vayānupassanāya āyūhanaṃ, vipariṇāmānupassanāya dhuvasaññaṃ, animittānupassanāya
nimittasaññaṃ, appaṇihitānupassanāya paṇidhiṃ, suññatānupassanāya abhinivesaṃ,
adhipaññādhammavipassanāya sārādānābhinivesaṃ, yathābhūtañāṇadassanena sammohābhinivesaṃ,
ādīnavānupassanāya ālayābhinivesaṃ, paṭisaṅkhānupassanāya appaṭisaṅkhaṃ,
vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe kilese bhañjitvā
sakadāgāmimaggena oḷārike kilese pahāya, anāgāmimaggena anusahagate kilese
samugghāṭetvā, arahattamaggena sabbakilese samucchinditvā gato. Evaṃpi tathā gatoti
tathāgato.
      Kathaṃ tathalakkhaṇaṃ āgatoti tathāgato? paṭhavidhātuyā kakkhaḷalakkhaṇaṃ 2- tathaṃ avitathaṃ,
Āpodhātuyā paggharaṇalakkhaṇaṃ, tejodhātuyā uṇhalakkhaṇaṃ, 3-  vāyodhātuyā
vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.
      Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ,
saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.
      Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ,
sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.
@Footnote: 1 cha.Ma. paṭinissaggānupassanāya  2 cha.Ma. kakkhaḷattalakkhaṇaṃ  3 cha.Ma. uṇhattalakkhaṇaṃ

---------------------------------------------------------------------------------------------
page97.
      Saddhindriyassa adhimokkhalakkhaṇaṃ, viriyindriyassa paggahalakkhaṇaṃ,
satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa
pajānanalakkhaṇaṃ.
      Saddhābalassa assaddhiye akampiyalakkhaṇaṃ, viriyabalassa kosajje, satibalassa
muṭṭhasacce, samādhibalassa uddhacce, paññābalassa avijjāya akampiyalakkhaṇaṃ.
      Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ,
viriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ, passaddhi-
sambojjhaṅgassa upasamalakkhaṇaṃ, samādhisambojjhaṅgassa avikkhepalakkhaṇaṃ, upekkhā-
sambojjhaṅgassa paṭisaṅkhānalakkhaṇaṃ.
      Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya
pariggahalakkhaṇaṃ, sammākammantassa samuṭṭhānalakkhaṇaṃ, sammāājīvassa vodānalakkhaṇaṃ,
sammāvāyāmassa paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa
avikkhepalakkhaṇaṃ.
      Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ,
nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ, phassassa
phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa gahaṇalakkhaṇaṃ,
bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ, maraṇassa
cutilakkhaṇaṃ.
      Dhātūnaṃ suññatālakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhāna-
lakkhaṇaṃ, sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ
adhipatilakkhaṇaṃ, balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa
hetulakkhaṇaṃ.

---------------------------------------------------------------------------------------------
page98.
      Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ,
samathavipassanānaṃ ekarasalakkhaṇaṃ, yuganaddhānaṃ anivattanalakkhaṇaṃ.
      Sīlavisuddhiyā saṃvaralakkhaṇaṃ, cittavisuddhiyā avikkhepalakkhaṇaṃ,
diṭṭhivisuddhiyā dassanalakkhaṇaṃ.
      Khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ.
      Chandassa mūlalakkhaṇaṃ, manasikārassa samuṭṭhānalakkhaṇaṃ, phassassa samodhānalakkhaṇaṃ,
vedanāya samosaraṇalakkhaṇaṃ, samādhissa pamukhalakkhaṇaṃ, satiyā adhipateyyalakkhaṇaṃ, paññāya
taduttarilakkhaṇaṃ, vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ
tathaṃ avitathaṃ. Evaṃ tathalakkhaṇaṃ, ñāṇagatiyā āgato avirajjitvā 1- pattoti 2- tathāgato.
Evaṃ tathalakkhaṇaṃ āgatoti tathāgato.
      Kathaṃ tathadhamme yāthāvato abhisambuddhoti tathāgato? tathadhammā nāma cattāri
Ariyasaccāni. Yathāha "cattārimāni bhikkhave tathāni avitathāni anaññathāni. Katamāni
cattāri? `idaṃ dukkhan'ti bhikkhave tathametaṃ avitathametaṃ anaññathametan"ti 3- vitthāro.
Tāni ca bhagavā abhisambuddho, tasmā tathānaṃ abhisambuddhattā tathāgatoti vuccati.
Abhisambuddhattho hi ettha gatasaddo.
      Apica jarāmaraṇassa jātipaccayā sambhūtasamudāgataṭṭho tatho avitatho anaññatho
.pe. Saṅkhārānaṃ avijjāpaccayā sambhūtasamudāgataṭṭho tatho avitatho anaññatho.
Tathā avijjāya saṅkhārānaṃ paccayaṭṭho, saṅkhārānaṃ viññāṇassa paccayaṭṭho .pe.
Jātiyā jarāmaraṇassa paccayaṭṭho tatho avitatho anaññatho. Taṃ sabbaṃ bhagavā
abhisambuddho. Tasmāpi tathānaṃ abhisambuddhattā tathāgatoti vuccati. Evaṃ tathadhamme
yāthāvato abhisambuddhoti tathāgato.
@Footnote: 1 cha.Ma. avirajjhitvā  2 cha.Ma. patto anuppattoti  3 saṃ.Ma. 19/1090/375 tathasutta

---------------------------------------------------------------------------------------------
page99.
      Kathaṃ tathadassitāya tathāgato? bhagavā yaṃ sadevake loke sadevamanussāya pajāya
aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ
rūpārammaṇaṃ nāma atthi, taṃ sabbākārato jānāti passati. Evaṃ jānatā passatā ca tena
taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā "katamantaṃ
rūpaṃ rūpāyatanaṃ, yaṃ rūpaṃ catunnaṃ mahābhūtānaṃ upādāya vaṇṇibhā sanidassanaṃ sappaṭighaṃ
nīlaṃ pītakan"tiādinā 1- nayena anekehi nāmehi terasahi vārehi dvipaññāsāya
nayehi vibhajjamānaṃ tathameva hoti, vitathaṃ natthi. Esa nayo sotadvārādīsupi
āpāthamāgacchantesu saddādīsu. Vuttañcetaṃ bhagavatā "yaṃ bhikkhave sadevakassa lokassa
.pe. Sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,
tamahaṃ abbhaññāsiṃ, taṃ tathāgatassa viditaṃ, taṃ tathāgate na upaṭṭhāsī"ti. 2-  Evaṃ
tathadassitāya tathāgato. Tathāgatoti padasambhavo veditabbo.
      Kathaṃ tathavāditāya tathāgato? yaṃ rattiṃ bhagavā bodhimaṇḍe aparājitapallaṅke
Nisinno tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho,
yañca rattiṃ yamakasālānaṃ antare anupādisesāya nibbānadhātuyā parinibbāyi,
etthantare pañcacattāḷīsavassaparimāṇakāle paṭhamabodhiyāpi majjhimabodhiyāpi
pacchimabodhiyāpi yaṃ bhagavatā bhāsitaṃ suttaṃ geyyaṃ .pe. Vedallaṃ, sabbantaṃ
atthato ca byañjanato ca anupavajjaṃ anūnamadhikaṃ sabbākāraparipuṇṇaṃ rāgamadanimmadanaṃ
dosamohamadanimmadanaṃ, natthi tattha vālaggamattaṃpi avakkhalitaṃ, 3-  sabbantaṃ
ekamuddikāya lañcitaṃ viya ekanāḷiyā mitaṃ viya ekatulāya tulitaṃ viya ca tathameva hoti
avitathaṃ. Tenāha "yañca cunda rattiṃ tathāgato anuttaraṃ sammāsambodhiṃ abhisambujjhati,
yañca rattiṃ anupādisesāya nibbānadhātuyā parinibbāyati, yaṃ etasmiṃ antare bhāsati
lapati niddisati, sabbantaṃ tatheva ca hoti, no aññathā. Tasmā `tathāgato'ti
vuccatī"ti. 4- Gadaattho hi ettha gatasaddo. Evaṃ tathavāditāya tathāgato.
@Footnote: 1 abhi.saṃ. 34/616/188 rūpakaṇḍa  2 cha.Ma. tathāgato,
@aṅ.catukka. 21/24/29 kāḷakārāmasutta  3 Ma. pakkhalitaṃ
@4 dī.pā. 11/188/117 pañhabyākaraṇa

---------------------------------------------------------------------------------------------
page100.
      Apica āgadanaṃ āgado, vacananti attho. Tatho aviparīto āgado assāti
dakārassa takāraṃ katvā tathāgatoti evameva tasmiṃ atthe padasandhi 1- veditabbā.
      Kathaṃ tathākāritāya tathāgato? 2- bhagavā hi yaṃ vācaṃ bhāsati, tatheva kāyena
Karoti. 2-  Bhagavato hi vācāya kāyo anulometi kāyassāpi vācā, tasmā yathāvādī
tathākārī yathākārī tathāvādī ca hoti. Evaṃbhūtassa cassa yathā vācā, kāyopi
tathāgato, pavattoti attho. Yathā ca kāyo, vācāpi tathā gatāti tathāgato.
Tenevāha "yathāvādī bhikkhave tathāgato tathākārī, yathākārī tathāvādī. Iti yathāvādī
tathākārī, yathākārī tathāvādī. Tasmā `tathāgato'ti vuccatī"ti. 3-  Evaṃ tathākāritāya
tathāgato.
      Kathaṃ abhibhavanaṭṭhena tathāgato? upari bhavaggaṃ heṭṭhā aveciṃ pariyantikaṃ 4- katvā
Tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi
vimuttiyāpi, na tassa tulā vā pamāṇaṃ vā atthi, atulo appameyyo anuttaro
rājarājo 5- devadevo sakkānaṃ atisakko brahmānaṃ atibrahmā. Tenāha "sadevake
bhikkhave loke .pe. Sadevamanussāya tathāgato abhibhū anabhibhūto aññadatthudaso
vasavattī. Tasmā `tathāgato'ti vuccatī"ti. 3-
      Tatreva padasandhi 6- veditabbā:- āgado viya āgado. 7-  Ko panesa?
desanāvilāso ceva puññussayo ca. Teneva 8- mahānubhāvo bhisakko dibbāgadena sappe
viya sabbaparappavādino sadevakañca lokaṃ abhibhavati. Iti sabbalokābhibhavanena tatho
aviparīto desanāvilāso ceva puññussayo ca āgado assāti dakārassa takāraṃ
katvā tathāgatoti veditabbo. Evaṃ abhibhavanaṭṭhena tathāgato.
@Footnote: 1 cha.Ma. padasiddhi  2-2 ka. ime pāṭhā na dissanti  3 aṅ.catukka. 21/23/28
@loksutta  4 cha.Ma. pariyantaṃ  5 Ma. rājātirājā  6 cha.Ma. tatrevaṃ padasiddhi
@7 cha.Ma.,i. agado viya agado  8 cha.Ma. tena hesa

Page 101-200.

page101.
      Apica tathāya gato, tathaṃ gatotipi tathāgato, gatoti avagato atīto patto
paṭipannoti attho. Tattha sakalaṃ lokaṃ tīraṇapariññāya tathāya gato avagatoti tathāgato.
Lokasamudayaṃ pahānapariññāya tathāya gato atītoti tathāgato, lokanirodhaṃ sacchikiriyāya
tathāya gato pattoti tathāgato, lokanirodhagāminīpaṭipadaṃ tathaṃ gato paṭipannoti
tathāgato. Tena yaṃ vuttaṃ bhagavatā:-
             "loko bhikkhave tathāgatena abhisambuddho, lokasmā tathāgato visaṃyutto.
        Lokasamudayo bhikkhave tathāgatena abhisambuddho, lokasamudayo tathāgatassa
        pahīno. Lokanirodho bhikkhave tathāgatena abhisambuddho, lokanirodho tathāgatassa
        sacchikato. Lokanirodhagāminī paṭipadā bhikkhave tathāgatena abhisambuddhā,
        lokanirodhagāminīpaṭipadā tathāgatassa bhāvitā. Yaṃ bhikkhave sadevakassa lokassa
        .pe. Sabbantaṃ tathāgatena abhisambuddhaṃ. Tasmā `tathāgato'ti vuccatī"ti. 1-
      Tassa evaṃpi attho veditabbo. Idaṃpi tathāgatassa tathāgatabhāvadīpane mukhamattameva,
sabbākārena pana tathāgatova tathāgatassa tathāgatabhāvaṃ vaṇṇeyya.
      Arahaṃ sammāsambuddhoti padadvaye pana ārakattā, arīnaṃ arānañca hatattā,
paccayādīnaṃ arahattā, pāpakaraṇe rahābhāvāti imehi tāva kāraṇehi arahanti
veditabbo. Sammā sāmañca sabbadhammānaṃ buddhattā pana sammāsambuddhoti. Ayamettha
saṅkhepo, vitthārato panetaṃ padadvayaṃ visuddhimagge 2- buddhānussati vaṇṇanāyaṃ
bhāsitanti.
      [171] Dutiye pātubhāvoti uppatti nipphatti. Dullabho lokasminti imasmiṃ
sattaloke dullabho paramadullabho. Kasmā dullabhoti? ekavāraṃ dānapāramiṃ pūretvā
buddhena bhavituṃ na sakkā, dve vāre dasa vāre vīsati vāre paññāsa vāre
vārasataṃ vārasahassaṃ vārasatasahassaṃ vārakoṭisatasahassaṃ dānapāramiṃ pūretvā buddhena
@Footnote: 1 aṅ.catukka. 21/23/28 lokasutta  2 visuddhi. 1/251 chaanussatiniddesa (syā)

---------------------------------------------------------------------------------------------
page102.
Bhavituṃ na sakkā. Tathā ekadivasaṃ dve divase dasa divase vīsati divase paññāsa
divase divasasataṃ divasasahassaṃ divasasatasahassaṃ divasakoṭisatasahassaṃ. Ekamāsaṃ dve māse
.pe. Māsakoṭisatasahassaṃ. Ekasaṃvaccharaṃ dve saṃvacchare .pe. Saṃvaccharakoṭisatasahassaṃ.
Ekakappaṃ dve kappe .pe. Kappakoṭisatasahassaṃ. Kappānaṃ ekaṃ asaṅkhyeyyaṃ dve
asaṅkhyeyyāni tīṇi asaṅkhyeyyāni dānapāramiṃ pūretvā buddhena bhavituṃ na sakkā.
Sīlapāramīnekkhammapāramī .pe. Upekkhāpāramīsupi eseva nayo. Pacchimakoṭiyā pana
kappasatasahassādhikāni cattāri asaṅkhyeyyāni dasa pāramiyo pūretvā buddhena
bhavituṃ sakkāti iminā kāraṇena dullabho hoti. 1-
      [172] Tatiye acchariyamanussoti acchariyo manusso. Acchariyoti andhassa
pabbatārohanaṃ viya niccaṃ na hotīti attho. Ayaṃ tāva saddanayo. Ayaṃ pana
aṭṭhakathānayo:- accharāyoggoti acchariyo, accharaṃ paharitvā passitabboti attho.
Apica "tathāgatassa bhikkhave arahato sammāsambuddhassa pātubhāvā cattāro acchariyā
abbhutadhammā pātubhavantī"ti 2- evamādīhi anekehi acchariyabbhutadhammehi
samannāgatattāpi acchariyamanusso. Āciṇṇamanussotipi acchariyamanusso.
      Abhinīhārassa hi sampādake aṭṭhadhamme samodhānetvā ekabuddhassa sammukhe
mahābodhimaṇḍe mānasaṃ bandhitvā nisajjanaṃ 3- nāma na aññassa kassaci āciṇṇaṃ,
sabbaññubodhisattasseva āciṇṇaṃ. Tathā buddhānaṃ santike byākaraṇaṃ labhitvā
anivattakena hutvā viriyādhiṭṭhānaṃ adhiṭṭhāya buddhakārakadhammānaṃ pūraṇaṃpi na aññassa
kassaci āciṇṇaṃ, sabbaññubodhisattasseva āciṇṇaṃ. Tathā pāramiyo gabbhaṃ
gaṇhāpetvā vessantarattabhāvasadise attabhāve ṭhatvā sabbālaṅkārapaṭimaṇḍitānaṃ
hatthīnaṃ satta satāni assānaṃ satta satānīti evaṃ sattasatakaṃ mahādānaṃ datvā
jālikumārasadisaṃ puttaṃ kaṇhājināsadisaṃ dhītaraṃ maddīdevisadisaṃ bhariyañca  dānamukhe
@Footnote: 1 cha.Ma. ayaṃ pāṭho na dissati  2 aṅ.catukka. 21/127/148 paṭhamatathāgataacchariyasutta
@3 Sī.,Ma. nipajjanaṃ

---------------------------------------------------------------------------------------------
page103.
Niyyādetvā yāvatāyukaṃ ṭhatvā dutiye attabhāve tusitabhavane paṭisandhigahaṇaṃpi
na aññassa kassaci āciṇṇaṃ, sabbaññubodhisattasseva āciṇṇaṃ. Tusitabhavane 1-
yāvatāyukaṃ ṭhatvā devatānaṃ āyācanaṃ sampaṭicchitvā pañcamahāvilokanaṃ viloketvā
satassa sampajānassa tusitapurā cavitvā mahābhogakule paṭisandhigahaṇaṃpi na aññassa
kassaci āciṇṇaṃ, sabbaññubodhisattasseva āciṇṇaṃ. Tathā paṭisandhigahaṇadivase
dasasahassilokadhātukampanampi, satassa sampajānassa mātukucchiyaṃ nivāsopi,
satassa sampajānassa mātukucchito nikkhamanadivasepi dasasahassilokadhātukampanampi,
satassa sampajānassa mātukucchiyaṃ nivāsopi, satassa sampajānassa mātukucchito
nikkhamanadivasepi dasasahassilokadhātukampanampi, sampatijātassa sattapadavītihāragamanampi,
dibbasetacchattadhāraṇampi, dibbavālavījanukkhepopi, sabbadisāsu sīhavilokanaṃ
viloketvā attanā paṭisamaṃ kañci sattaṃ adisvā "aggohamasmi lokassā"ti evaṃ
sīhanādanadanampi, paripākagate ñāṇe mahāsampattiṃ pahāya mahābhinikkhamanaṃ, mahābodhimaṇḍe
pallaṅkena nisinnassa māravijayaṃ ādiṃ katvā pubbenivāsānussatidibbacakkhuvisodhanaṃ
katvā paccūsasamaye sabbaññutañāṇaguṇarāsipaṭividdhakkhaṇe dasasahassilokadhātukampanampi,
paṭhamadhammadesanāya uttaraṃ 2- tiparivaṭṭaṃ dhammacakkappavattanampīti evamādi sabbaṃ na
aññassa kassaci āciṇṇaṃ, sabbaññubuddhasseva āciṇṇaṃ. Evaṃ āciṇṇamanussotipi
acchariyamanussotipi acchariyamanusso.
      [173] Catutthe kālakiriyāti ekasmiṃ kāle pākaṭā kiriyāti kālakiriyā.
Tathāgato hi pañcacattāḷīsa vassāni ṭhatvā tīṇi piṭakāni pañca nikāye navaṅgasatthusāsanaṃ
caturāsītidhammakkhandhasahassāni pakāsetvā mahājanaṃ nibbānaninnaṃ nibbānapoṇaṃ
katvā yamakasālānamantare nipanno bhikkhusaṃghaṃ āmantetvā appamādena ovaditvā
sato sampajāno anupādisesāya nibbānadhātuyā parinibbāyi. Ayamassa kālakiriyā 3-
yāvajjakālā 4- pākaṭāti etasmiṃ 5- kāle pākaṭā kiriyāti kālakiriyā.
@Footnote: 1 cha.Ma. tusitapure  2 cha.Ma. anuttaraṃ  3 cha.Ma.,i. kiriyā  4 cha.Ma. yāvajjatanā
@5 cha.Ma. ekasmiṃ

---------------------------------------------------------------------------------------------
page104.
Anutappā 1- hotīti anutāpakarā hoti. Tattha cakkavattirañño kālakiriyā ekacakkavāḷe
devamanussānaṃ anutāpakarā hoti. Buddhānaṃ kālakiriyā dasasahassacakkavāḷe 2-
devamanussānaṃ anutāpakarā hoti. Tena vuttaṃ "bahuno janassa anutappā hotī"ti.
      [174] Pañcame adutiyoti dutiyakassa 3- buddhassa abhāvā adutiyo. Cattāro hi
buddhā sutabuddho catusaccabuddho paccekabuddho sabbaññubuddhoti. Tattha bahussuto
bhikkhu sutabuddho nāma. Khīṇāsavo catusaccabuddho nāma. Kappasatasahassādhikāni
dve asaṅkhyeyyāni pāramiyo pūretvā sāmaṃ paṭividdhapaccekabuddhañāṇo paccekabuddho
nāma. Kappasatasahassādhikāni cattāri vā aṭṭha vā soḷasa vā asaṅkhyeyyāni
pāramiyo pūretvā tiṇṇaṃ mārānaṃ matthakaṃ madditvā paṭividdhasabbaññutañāṇo
sabbaññubuddho nāma. Imesu catūsu buddhesu sabbaññubuddhova adutiyo nāma.
Na hi tena saddhiṃ añño sabbaññubuddho nāma uppajjati.
      Asahāyoti attabhāvena vā paṭividdhadhammehi vā sadiso sahāyo nāma assa
natthīti asahāyo. "laddhasahāyo kho pana so bhagavā sekkhāsekkhānaññeva 4-
paṭipadānan"ti iminā pariyāyena 5- sekkhāsekkhā buddhānaṃ 6- sahāyā nāma honti.
Appaṭimoti paṭimā vuccati attabhāvo, tassa attabhāvasadisā aññā paṭimā natthīti
appaṭimo. Yāpi ca manussā suvaṇṇarajatādimayā paṭimā karonti, tāsu vālaggamattampi
okāsaṃ tathāgatassa attabhāvasadisaṃ kātuṃ samattho nāma natthīti sabbatthāpi appaṭimo.
      Appaṭisamoti attabhāvenevassa paṭisamo nāma koci natthīti appaṭisamo.
Appaṭibhāgoti yena tathāgatena 7- "cattāro satipaṭṭhānā"tiādinā nayena dhammā
desitā, tena puna "cattāro 8- satipaṭṭhānā, tayo vā pañca vā"tiādinā nayena
@Footnote: 1 Sī. ānutappā  2 cha.Ma....cakkavāḷesu  3 cha.Ma. dutiyassa
@4 Sī.,i.,cha.Ma. sekhānañceva  5 cha.Ma.,i. iminā pana pariyāyena  6 cha.Ma. sekhāsekhā
@buddhānaṃ, i. sekhāsekhabuddhānaṃ  7 cha.Ma.,i. ye tathāgatena  8 cha.Ma.,i. tesu na
@cattāro

---------------------------------------------------------------------------------------------
page105.
Paṭibhāgaṃ kātuṃ samattho nāma natthīti appaṭibhāgo. Appaṭipuggaloti añño koci
"ahaṃ buddho"ti evaṃ paṭiññaṃ dātuṃ samattho nāma puggalo 1- natthīti appaṭipuggalo.
Asamoti appaṭipuggalattāva sabbasattehi asamo. Asamasamoti asamā vuccanti
atītānāgatā sabbaññubuddhā, tehi asamehi samoti asamasamo.
      Dvipadānaṃ 2- aggoti sammāsambuddho apadānaṃ dvipadānaṃ catuppadānaṃ bahup-
padānaṃ rūpiarūpisaññiasaññinevasaññināsaññisattānaṃ aggova, kasmā idha dvipadānaṃ
aggoti vutto? seṭṭhataravasena. Imasmiṃ hi loke seṭṭho nāma uppajjamāno
apadacatuppadabahuppadesu nuppajjati, dvipadesuyeva uppajjati. Kataradvipadesūti?
manussesu ceva devesu ca. Manussesu ca 3- uppajjamāno tisahassimahāsahassilokadhātuṃ
vase vattetuṃ samattho buddho hutvā uppajjati. Devesu uppajjamāno dasasahassiloka-
dhātuvasavattī mahābrahmā hutvā uppajjati. So tassa kappiyakārako vā ārāmiko vā
sampajjati. Iti tatopi seṭṭhataravaseneva 4- dvipadānaṃ aggoti vutto.
      [175-186] Chaṭṭhādīsu ekapuggalassa bhikkhave pātubhāvā mahato cakkhussa
pātubhāvo hotīti bhikkhave ekapuggalassa tathāgatassa arahato sammāsambuddhassa
pātubhāvena mahantassa cakkhussa pātubhāvo hoti. Tasmiṃ puggale pātubhūte taṃpi
pātubhūtameva hoti, na vinā tassa pātubhāvena pātubhavati. Pātubhāvoti uppatti
nipphatti. Katamassa cakkhussāti? paññācakkhussāti. Kīvarūpassāti? sāriputtat-
therassa vipassanāpaññāsadisassa mahāmoggallānattherassa samādhipaññāsadisassāti.
Ālokādīsupi eseva nayo. Ubhinnaṃ aggasāvakānaṃ paññāālokasadisoyevāti ettha 5-
āloko, paññāobhāsasadisoyeva ca 6- obhāso adhippeto. "mahato cakkhussa, mahato
ālokassa, mahato obhāsassā"ti imāni tīṇipi 7- lokiyalokuttaramissakāni kathitānīti
veditabbāni.
@Footnote: 1 cha.Ma. kātuṃ samattho puggalo  2 pāli.,Sī.,i. dipadānaṃ  3 cha.Ma.,i. ayaṃ saddo na
@dissati 4 cha.Ma.,i. seṭṭhataravasenesa  5 cha.Ma....sadisoyeva hi ettha  6 cha.Ma. ayaṃ
@saddo na dissati  7 cha.Ma.,i. imāni ca pana tīṇipi

---------------------------------------------------------------------------------------------
page106.
      Channaṃ anuttariyānanti uttarivirahitānaṃ 1- channaṃ uttamadhammānaṃ. Tattha
dassanānuttariyaṃ savanānuttariyaṃ lābhānuttariyaṃ sikkhānuttariyaṃ pāricariyānuttariyaṃ
anussatānuttariyanti imāni cha anuttariyāni. Imesaṃ pātubhāvo hotīti attho.
Āyasmā hi ānandatthero sāyaṃ pātaṃ tathāgataṃ cakkhuviññāṇena daṭṭhuṃ labhati,
idaṃ dassanānuttariyaṃ. Aññopi sotāpanno vā sakadāgāmī vā anāgāmī vā
ānandatthero viya tathāgataṃ dassanāya labhati, idampi dassanānuttariyaṃ. Aparo
pana puthujjanakalyāṇako ānandatthero viya dasabalaṃ dassanāya labhitvā taṃ dassanaṃ
vaḍḍhetvā sotāpattimaggaṃ pāpeti, idaṃ dassanameva nāma, mūladassanaṃ pana
dassanānuttariyaṃ nāma.
      Ānandatthero viya ca abhiṇhaṃ 2- dasabalassa vacanaṃ sotaviññāṇena sotuṃ labhati,
idaṃ savanānuttariyaṃ. Aññepi sotāpannādayo ānandatthero viya tathāgatassa vacanaṃ
savanāya labhanti, idampi savanānuttariyaṃ. Aparo pana puthujjanakalyāṇako ānandatthero
viya tathāgatassa vacanaṃ sotuṃ labhitvā taṃ savanaṃ vaḍḍhetvā sotāpattimaggaṃ pāpeti, idaṃ
savanameva nāma, mūlasavanaṃ pana savanānuttariyaṃ nāma.
      Ānandatthero viya 3- dasabale saddhaṃ paṭilabhati, idaṃ lābhānuttariyaṃ. Aññepi
sotāpannādayo ānandatthero viya dasabale saddhāpaṭilābhaṃ labhitvā 4- paṭilābhaṃ
paṭilabhanti, 5-  idampi lābhānuttariyaṃ. Aparo pana puthujjanakalyāṇako ānandatthero
viya dasabale saddhāpaṭilābhaṃ labhitvā taṃ lābhaṃ vaḍḍhetvā sotāpattimaggaṃ pāpeti,
ayaṃ lābhoyeva nāma, mūlalābho pana lābhānuttariyaṃ nāma.
      Ānandatthero viya ca dasabalassa sāsane tisso sikkhā sikkhati, idaṃ
sikkhānuttariyaṃ. Aññepi sotāpannādayo ānandatthero viya dasabalassa sāsane
@Footnote: 1 cha.Ma.,i. uttaritaravirahitānaṃ  2 cha.Ma.,i. ānandattheroyeva ca abhikkhaṇaṃ
@3 cha.Ma.,i. ānandattheroyeva ca. evamuparipi  4 cha.Ma.,i. labhanti
@5 cha.Ma.,i. paṭilābhaṃ paṭilabhantīti ime pāṭhā na dissanti

---------------------------------------------------------------------------------------------
page107.
Tisso sikkhā sikkhanti, idampi sikkhānuttariyaṃ. Aparo pana puthujjanakalyāṇako
ānandatthero viya dasabalassa sāsane tisso sikkhā sikkhitvā tā sikkhā vaḍḍhetvā
sotāpattimaggaṃ pāpeti, ayaṃ sikkhāyeva nāma, mūlasikkhā pana sikkhānuttariyaṃ nāma.
      Ānandatthero viya ca abhiṇhaṃ dasabalaṃ paricarati, idaṃ pāricariyānuttariyaṃ.
Aññepi sotāpannādayo ānandatthero viya abhiṇhaṃ dasabalaṃ paricaranti, idaṃpi
pāricariyānuttariyaṃ. Aparo pana puthujjanakalyāṇako ānandatthero viya dasabalaṃ
paricaritvā taṃ pāricariyaṃ vaḍḍhetvā sotāpattimaggaṃ pāpeti, ayaṃ pāricariyāyeva
nāma, mūlapāricariyā pana pāricariyānuttariyaṃ nāma.
      Ānandatthero viya ca dasabalassa lokiyalokuttaraguṇe anussarati, idaṃ
anussatānuttariyaṃ. Aññepi sotāpannādayo ānandatthero viya dasabalassa
lokiyalokuttaraguṇe anussaranti, idaṃpi anussatānuttariyaṃ. Aparo pana
puthujjanakalyāṇako ānandatthero viya dasabalassa lokiyalokuttaraguṇe anussaritvā taṃ
anussatiṃ vaḍḍhetvā sotāpattimaggaṃ pāpeti, ayaṃ anussatiyeva nāma, mūlānussati pana
anussatānuttariyaṃ nāma. Imāni cha anuttariyāni, imesaṃ pātubhāvo hoti. Imāni ca
pana cha anuttariyāni lokiyalokuttaramissakāni kathitānīti veditabbāni.
     Catunnaṃ paṭisambhidānaṃ sacchikiriyā hotīti catasso hi paṭisambhidāyo
atthapaṭisambhidā dhammapaṭisambhidā niruttipaṭisambhidā paṭibhāṇapaṭisambhidāti.
Tattha atthesu ñāṇaṃ atthapaṭisambhidā, dhammesu ñāṇaṃ dhammapaṭisambhidā,
atthadhammaniruttābhilāpe ñāṇaṃ niruttipaṭisambhidā, ñāṇesu ñāṇaṃ paṭibhāṇapaṭisambhidā.
Ayamettha saṅkhepo, vitthāro panetāsaṃ abhidhamme 1- āgatoyeva. Imāsaṃ catassannaṃ
paṭisambhidānaṃ buddhuppāde paccakkhakiriyā hoti, na vinā buddhuppādā. Etāsaṃ
sacchikiriyā hotīti attho. 2- Imāpi lokiyalokuttarāva kathitāti veditabbā.
@Footnote: 1 abhi.vi. 35/718/359 paṭisambhidāvibhaṅga  2 cha.Ma.,i. sacchikiriyāti attho

---------------------------------------------------------------------------------------------
page108.
    Anekadhātupaṭivedhoti "cakkhudhātu rūpadhātū"tiādīnaṃ aṭṭhārasannaṃ dhātūnaṃ
buddhuppādeyeva paṭivedho hoti, na vinā buddhuppādenāti attho. Nānādhātu-
paṭivedho hotīti ettha imā ca 1- aṭṭhārasa dhātuyo nānāsabhāvato nānādhātuyoti
veditabbā. Yo panetāsaṃ "nānāsabhāvā etthā"ti 2- evaṃ nānākāraṇato 3-
paṭivedho, ayaṃ nānādhātupaṭivedho nāma. Vijjāvimuttiphalasacchikiriyāti ettha vijjāti
phalañāṇaṃ, vimuttīti tadavasesā sotāpattiphalasampayuttā 4- dhammā.
Sotāpattiphalasacchikiriyāti sototi paṭhamamaggo, tena sotena pattabbaṃ phalanti 5-
sotāpattiphalaṃ. Sakadāgāmiphalādīni pākaṭāneva.
     [187] Anuttaranti niruttaraṃ. 6- Dhammacakkanti seṭṭhacakkaṃ. Cakkasaddo hesa:-
        "catubbhi aṭṭhajjhagamā          aṭṭhābhi ceva 7- soḷasa
         soḷasābhi ca bāttiṃsa 8-      atricchaṃ cakkamāsado
         icchāhatassa posassa         cakkaṃ bhamati matthake"ti 9-
ettha urucakke. 10- "cakkasamārūḷhā jānapadā pariyāyantī"ti 11- ettha
iriyāpathacakke. "athakho so bhikkhave rathakāro yantaṃ cakkaṃ chahi māsehi niṭṭhitaṃ, taṃ
pavattesī"ti 12- ettha dārucakke. "addasā kho doṇo brāhmaṇo bhagavato pādesu
cakkāni sahassārānī"ti 13- ettha lakkhaṇacakke. "cattārimāni bhikkhave cakkāni, yehi
samannāgatānaṃ devamanussānaṃ catucakkaṃ pavattatī"ti 14- ettha sampatticakke. "dibbaṃ
cakkaratanaṃ pātubhavatī"ti 15- ettha ratanacakke. Idha pana dhammacakke āgato.
@Footnote: 1 cha.Ma.,i. nānādhātupaṭivedhoti ettha imāva  2 cha.Ma.,i. etāti
@3 cha.Ma.,i. nānākaraṇato  4 cha.Ma. phasasampayuttā, i. phalasampayuttakā
@5 Sī.,i. pavattaphalanti  6 Ma. anuttariyaṃ  7 cha.Ma. aṭṭhāhipi ca, i. iṭṭhāhi ca
@8 ka. chattiṃsā  9 khu.jā. 27/104/34 mittavindajātaka (syā)  10 Ma. khuracakke
@11 aṅ.tika. 20/63/174 bhayasutta, aṅ.pañcaka. 22/54/75 nīvaraṇavagga (syā)
@12 aṅ.tika. 20/15/106 sacetanasutta  13 aṅ.catukka. 21/36/42 doṇasutta
@14 aṅ.catukka. 21/31/37 cakkasutta  15 dī.Ma. 10/243/150 cakkaratana, Ma.u.
@14/256/223 bālapaṇḍitasutta

---------------------------------------------------------------------------------------------
page109.
      Pavattitanti ettha ca dhammacakkaṃ abhinīharati nāma, abhinīhaṭaṃ nāma, uppādeti
nāma, uppāditaṃ nāma, pavatteti nāma, pavattitaṃ nāmāti ayaṃ pabhedo veditabbo.
Kuto paṭṭhāya dhammacakkaṃ abhinīharati nāmāti? yadā sumedhabrāhmaṇo hutvā kāmesu
Ādīnavaṃ nekkhammeva 1- ānisaṃsaṃ disvā sattasatakamahādānaṃ 2- datvā isipabbajjaṃ
pabbajitvā pañca abhiññā aṭṭha samāpattiyo nibbattesi, tato paṭṭhāya dhammacakkaṃ
abhinīharati nāma.
       Kuto paṭṭhāya abhinīhaṭaṃ nāmāti? yadā aṭṭha dhamme samodhānetvā
Dipaṅkarapādamūle mahābodhimaṇḍatthāya mānasaṃ bandhitvā "byākaraṇamaladdhā na
vuṭṭhahissāmī"ti viriyādhiṭṭhānaṃ adhiṭṭhāya nipanno dasabalassa santikā byākaraṇaṃ
labhi, tato paṭṭhāya dhammacakkaṃ abhinīhaṭaṃ nāma.
       Kuto paṭṭhāya uppādeti nāmāti? tato paṭṭhāya dānapāramiṃ pūrentopi
Dhammacakkaṃ uppādeti nāma. Sīlapāramiṃ pūrentopi .pe. Upekkhāpāramiṃ pūrentopi
dhammacakkaṃ uppādeti nāma. Dasa pāramiyo dasa upapāramiyo dasa paramatthapāramiyo
pūrentopi, pañca mahāpariccāge pariccajantopi, ñātatthacariyaṃ pūrentopi dhammacakkaṃ
uppādeti nāma. Vessantarabhāve ṭhatvā sattasatakamahādānaṃ datvā puttadāraṃ dānamukhe
niyyādetvā 3-  pāramikūṭaṃ gahetvā tusitapure nibbattitvā tattha yāvatāyukaṃ
ṭhatvā devatāhi āyācito paṭiññaṃ datvā pañcamahāvilokanaṃ vilokentopi dhammacakkaṃ
uppādetiyeva nāma. Mātukucchiyaṃ paṭisandhiṃ gaṇhantopi, paṭisandhikkhaṇe
dasasahassacakkavāḷaṃ kampentopi, mātukucchito nikkhantadivase tatheva lokaṃ kampentopi,
sampatijāto sattapadāni gantvā "aggohamasmī"ti sīhanādaṃ nadantopi, ekūnatiṃsa
saṃvaccharāni agāramajjhe vasantopi, mahābhinikkhamanaṃ nikkhamantopi, anomānadītīre
pabbajantopi, mahāpadhāne cha vassāni viriyaṃ karontopi, sujātāya dinnaṃ madhupāyāsaṃ
bhuñjitvā
@Footnote: 1 cha.Ma.,i. nekkhamme ca  2 Sī.,i. sattāhaṃ mahādānaṃ  3 cha.Ma. niyyātetvā

---------------------------------------------------------------------------------------------
page110.
Suvaṇṇapātiṃ nadiyā pavāhetvā sāyaṇhasamaye bodhimaṇḍavaraṃ gato 1- puratthimalokadhātuṃ
olokento nisīditvā suriye dharamāneyeva mārabalaṃ vidhametvā paṭhamayāme pubbenivāsaṃ
anussarantopi, majjhimayāme dibbacakkhuṃ visodhentopi, paccūsakāle samanantare
paccayākāraṃ sammasitvā sotāpattimaggaṃ paṭivijjhantopi, sotāpattiphalaṃ
sacchikarontopi, sakadāgāmimaggaṃ sakadāgāmiphalaṃ anāgāmimaggaṃ anāgāmiphalaṃ
sacchikarontopi, arahattamaggaṃ paṭivijjhantopi dhammacakkaṃ uppādetiyeva nāma.
       Arahattaphalakkhaṇe pana teneva ca dhammacakkaṃ uppāditaṃ nāma. Buddhānaṃ hi
sakalo guṇarāsi 2- arahattaphaleneva saddhiṃ ijjhati. Tasmā tena tasmiṃ khaṇe dhammacakkaṃ
uppāditaṃ nāma hoti.
      Kadā pavatteti nāma? bodhimaṇḍe sattasattāhaṃ vītināmetvā isipatane
Migadāye aññākoṇḍaññattheraṃ kāyasakkhiṃ katvā dhammacakkappavattanasuttantaṃ
desento dhammacakkaṃ pavatteti nāma.
      Yadā pana aññākoṇḍaññattherena dasabalassa desanāñāṇānubhāvanibbattaṃ
savanaṃ labhitvā sabbapaṭhamaṃ dhammo adhigato, tato paṭṭhāya dhammacakkaṃ pavattitaṃ nāma hotīti
veditabbaṃ. 3-  Dhammacakkanti cetaṃ desanāñāṇassapi nāmaṃ paṭivedhañāṇassapi. Tesu
desanāñāṇaṃ lokiyaṃ, paṭivedhañāṇaṃ lokuttaraṃ. Kassa desanāñāṇaṃ paṭivedhañāṇanti 4- ?
na aññassa kassaci, sammāsambuddhasseva desanāñāṇañca paṭivedhañāṇañcāti veditabbaṃ.
      Sammadevāti hetunā nayeneva 5- kāraṇeneva. Anuppavattetīti yathā purato
gacchantassa pacchato gacchanto taṃ anugacchati nāma, evaṃ paṭhamataraṃ satthārā pavattitaṃ
thero anuppavatteti nāma. Kathaṃ? satthā hi "cattārome bhikkhave satipaṭṭhānā,
@Footnote: 1 cha.Ma.,i......varagato  2 cha.Ma. sakalalokiyalokuttaraguṇarāsi, i. sakalaguṇarāsi
@3 i. ñātabbaṃ  4 cha.Ma.,i. desanāpaṭivedhañāṇanti  5 cha.Ma. nayena

---------------------------------------------------------------------------------------------
page111.
Katame cattāro"ti kathento dhammacakkaṃ pavatteti nāma, dhammasenāpati sāriputtat-
theroyeva 1- "cattārome āvuso satipaṭṭhānā"ti kathento dhammacakkaṃ anuppavatteti
nāma. Sammappadhānādīsupi eseva nayo. Na kevalañca bodhipakkhiyadhammesu, "cattārimāni
bhikkhave ariyasaccāni, cattārome bhikkhave ariyavaṃsā"tiādīsupi eseva nayo
netabbo. 2- Evaṃ sammāsambuddho dhammacakkaṃ pavatteti nāma, thero dasabalena pavattitaṃ
dhammacakkaṃ anuppavatteti nāma.
      Evaṃ dhammacakkaṃ anuppavattentena pana therena dhammo desitopi pakāsitopi
satthārā desito pakāsitova hoti. Yo koci 3- bhikkhu vā bhikkhunī vā upāsako
vā upāsikā vā devo vā sakko vā māro vā brahmā vā dhammaṃ desetu,
sabbo 4- so satthārā desito pakāsito nāma hoti, sesajano pana lekhahārakapakkhe 5-
ṭhitova nāma hoti. Kathaṃ? yathā hi raññā dinnaṃ paṇṇaṃ vācetvā taṃ kammaṃ
karonti, yena kenaci tathākāritaṃpi raññā kāritanti pavuccati. 6-  Mahārājā viya
hi sammāsambuddho. Rājapaṇṇaṃ viya tepiṭakaṃ buddhavacanaṃ. Paṇṇadānaṃ viya tepiṭakena
nayamukhadānaṃ 7- paṇṇaṃ vācetvā kammānaṃ 8- karaṇaṃ viya catassannaṃ 9- parisānaṃ attano
balena buddhavacanaṃ uggaṇhāpetvā 10- paresaṃ desanā pakāsanā. Tattha yathā paṇṇaṃ
vācetvā yena kenaci kataṃpi kāritaṃpi taṃ kammaṃ raññā kāritameva hoti, evameva
yena kenaci desitopi pakāsitopi dhammo satthārāva desito pakāsito nāma hotīti
veditabbo. Sesaṃ sabbattha uttānatthamevāti.
                       Ekapuggalavaṇṇanā niṭṭhitā.
                          Terasamo vaggo.
@Footnote: 1 cha.Ma. sāriputtattheropi, i. sāriputtatthero teyeva  2 cha.Ma.,i. ādīsupi ayaṃ
@nayo netabbova  3 cha.Ma.,i. yo hi koci  4 cha.Ma.,i. desetu pakāsetu, sabbo
@5 Sī.,i. lekhahārakapakkhe nayamukhadāne  6 cha.Ma. 1/187/96 thokaṃ visadisaṃ
@7 cha.Ma.,i. tepiṭake nayamukhadānaṃ  8 cha.Ma. taṃtaṃkammānaṃ,  i. vācetvā vācetvā
@kammānaṃ  9 cha.Ma. catunnaṃ, i. kāraṇaṃ viya catunnaṃ  10 cha.Ma.,i. uggaṇhitvā

---------------------------------------------------------------------------------------------
page112.
                          14. Etadaggavagga
                            1. Paṭhamavagga
                          etadaggapadavaṇṇanā
      [188] Etadaggesu paṭhamavaggassa paṭhame etadagganti etaṃ aggaṃ. Ettha
ca ayaṃ aggasaddo ādikoṭikoṭṭhāsaseṭṭhesu dissati. "ajjatagge samma dovārika
āvarāmi dvāraṃ nigaṇṭhānaṃ nigaṇṭhīnan"tiādīsu 1- hi ādimhi dissati. "teneva
aṅgulaggena taṃ aṅgulaggaṃ parāmaseyya, 2-  ucchuggaṃ veḷuggan"tiādīsu koṭiyaṃ.
"ambilaggaṃ vā madhuraggaṃ vā tittaggaṃ vā, 3-  anujānāmi bhikkhave vihāraggena vā
pariveṇaggena vā bhājetun"tiādīsu 4- koṭṭhāse. "yāvatā bhikkhave sattā apadā vā
.pe. Tathāgato tesaṃ aggamakkhāyatī"tiādīsu 5- seṭṭhe. Svāyamidha koṭiyaṃpi vaṭṭati
seṭṭhepi. Te hi therā attano attano seṭṭhaṭṭhāne 6- koṭibhūtāti aggā
seṭṭhabhūtātipi. Tasmā etadagganti esā koṭi eso seṭṭhoti ayamettha attho. Eseva
nayo sabbasuttesu.
      Ayañca etadagge sannikkhepo nāma catūhi kāraṇehi labbhati atthuppattito
āgamanato ciṇṇavasito guṇātirekatoti. Ettha koci thero ekena kāraṇena
etadaggaṭṭhānaṃ labhati, koci dvīhi, koci tīhi, koci sabbeheva catūhipi āyasmā
sāriputtatthero viya. So hi atthuppattitopi mahāpaññatāya etadaggaṭṭhānaṃ labhi
āgamanādīhipi. Kathaṃ? ekasmiṃ hi samaye satthā jetavanamahāvihāre viharanto
gaṇḍāmbarukkhamūle titthiyamathanaṃ 7- yamakapāṭihāriyaṃ dassetvā "atītabuddhā
@Footnote: 1 Ma.Ma. 13/70/47 upālivādasutta  2 abhi.ka. 37/1073/343 paccupannañāṇakathā
@3 saṃ.Ma. 19/374/131 sūdasutta  4 pāli. gāhetuṃ, vi.cu. 7/318/89
@5 aṅ.catukka. 21/34/39, khu.iti. 25/90/308 aggappasādasutta  6 cha.Ma.,i. ṭhāne
@7 cha.Ma. kaṇḍambarukkhamūle titthiyamaddanaṃ

---------------------------------------------------------------------------------------------
page113.
Yamakapāṭihāriyaṃ katvā kahaṃ nu kho vassaṃ upagacchantī"ti 1- āvajjento "tāvatiṃsabhava-
ne"ti ñatvā dve padantarāni dassetvā tatiyena padena tāvatiṃsabhavane paccuṭṭhāsi. Sakko
devarājā bhagavantaṃ disvā paṇḍukambalasilāto uṭṭhāya saddhiṃ devagaṇehi paccuggamanaṃ
agamāsi. Devā cintayiṃsu "sakko devarājā devagaṇaparivuto saṭṭhiyojanāyāmāya
paṇḍukambalasilāyaṃ nisīditvā mahāsampattiṃ anubhavati, buddhānaṃ nāma nisinnakālato
paṭṭhāya na sakkā aññena ettha hatthaṃpi ṭhapetun"ti. Satthāpi tattha nisinno 2- tesaṃ
cittavāraṃ ñatvā mahāpaṃsukūliko viya muṇḍapīṭhakaṃ 3- sabbameva paṇḍukambalasilaṃ
avattharitvā nisīdi. Evaṃ nisīdanto pana attano sarīraṃ mahantaṃ katvā māpesi,
paṇḍukambalaṃ 4- vā khuddakaṃ akāsīti na sallakkhetabbaṃ. Acinteyyo hi buddhavisayo.
Evaṃ nisinno pana mātaraṃ kāyasakkhiṃ katvā dasasahassacakkavāḷadevatānaṃ "kusalā dhammā
akusalā dhammā"tiādikaṃ abhidhammapiṭakaṃ desetuṃ āraddhoti. 5-
      Pāṭihāriyaṭṭhānepi sabbā dvādasayojanikā parisā anuruddhaṃ upasaṅkamitvā
"kahaṃ bhante dasabalo ṭhito"ti pucchiṃsu. 6-  Tāvatiṃsabhavane paṇḍukambalasilāyaṃ vassaṃ
upagantvā abhidhammapiṭakaṃ desetuṃ āraddhoti. 7-  Bhante na mayaṃ satthāraṃ
adisvā gamissāma, kadā satthā āgamissatīti satthu āgamanakālaṃ jānāthāti.
Mahāmoggallānattherassa bhāraṃ karotha, so buddhānaṃ santikaṃ gantvā sāsanaṃ
āharissatīti. Kimpana therassa tattha gantuṃ balaṃ natthīti? atthi, visesavantānampana
visesaṃ passantūti evamāha. Mahājano mahāmoggallānattheraṃ upasaṅkamitvā satthu sāsanaṃ
gahetvā āgamanatthāya yāci. Thero passantasseva mahājanassa 8- mahāpaṭhaviyaṃ nimujjitvā
antosinerunā gantvā satthāraṃ vanditvā āha "bhante mahājano tumhākaṃ  dassanakāmo,
āgamanadivasaṃ vo jānituṃ icchatī"ti. Tenahi "ito temāsaccayena saṅkassanagaradvāre
@Footnote: 1 cha.Ma.,i. kahaṃ nu kho purimabuddhā yamakapāṭihāriyaṃ katvā vassaṃ upagacchantīti
@2 Sī.,i. nisīdantova  3 Sī.,i.,Ma. khuddapīṭhakaṃ  4 cha.Ma.,i. paṇḍukambalasilaṃ
@5 cha.Ma....akusalā dhammā abyākatā dhammāti abhidhammapiṭakaṃ desesi,
@i....abhidhammapiṭakaṃ desesi  6 cha.Ma. gatoti pucchi  7 cha.Ma. abhidhammakathaṃ
@desetuṃ gatoti  8 cha.Ma. passanteyeva mahājane

---------------------------------------------------------------------------------------------
page114.
Passathā"ti 1- vadehīti. Thero bhagavato sāsanaṃ āharitvā mahājanassa kathesi. Mahājano
tattheva temāsaṃ khandhāvāraṃ bandhitvā vasi. Cullaanāthapiṇḍiko dvādasayojanāya
parisāya temāsaṃ yāgubhattaṃ adāsi. 2-
      Satthāpi sattappakaraṇāni desetvā manussalokaṃ āgamanatthāya ākappaṃ
dassesi. Sakko devarājā vissukammaṃ 3- āmantetvā tathāgatassa otaraṇatthāya sopāṇaṃ
māpetuṃ āṇāpesi. So ekato suvaṇṇamayaṃ ekato rajatamayaṃ sopāṇaṃ māpetvā
majjhe maṇimayaṃ māpesi. Satthā maṇimaye sopāṇe ṭhatvā "mahājano maṃ passatū"ti
adhiṭṭhāsi. Attano ānubhāvena "mahājano avīcimahānirayaṃ passatū"ti adhiṭṭhāsi.
Nirayadassanena cassa uppannasaṃvegaṃ 4- ñatvā devalokaṃ dassesi. Athassa otarantassa
mahābrahmā chattaṃ dhāresi, sakko devarājā pattaṃ 5- gaṇhi, suyāmo devarājā
dibbavālavījaniṃ vīji, pañcasikho gandhabbadevaputto beluvapaṇḍuvīṇaṃ samapaññāsāya
tantiyā 6- mucchanāhi mucchitvā 7- vādento purato otari. Buddhānaṃ paṭhaviyaṃ
patiṭṭhitakāle "ahaṃ paṭhamaṃ vandissāmi, ahaṃ paṭhamaṃ vandissāmī"ti mahājano
adhiṭṭhāsi. 8- Saha mahāpaṭhaviakkamanena pana bhagavato neva mahājano na asītimahāsāvakā
paṭhamaṃ vandanaṃ sampāpuṇiṃsu, dhammasenāpati sāriputtattheroyeva pana sampāpuṇi.
      Atha satthā dvādasayojanāya parisāya antare "therassa paññānubhāvaṃ
jānātū"ti 9- puthujjanapañcakaṃ pañhaṃ ārabhi. Paṭhamaṃ lokiyamahājano sallakkhessatīti
puthujjanapañhaṃ pucchi. Ye ye sallakkhiṃsu, te te kathayiṃsu. Dutiyaṃ puthujjanavisayaṃ
atikkamitvā sotāpattimagge pañhaṃ pucchi. Puthujjanā tuṇhī ahesuṃ, sotāpannāva
kathayiṃsu. Tato sotāpannānaṃ visayaṃ atikkamitvā sakadāgāmimagge pañhaṃ pucchi.
Sotāpannā tuṇhī ahesuṃ, sakadāgāminova kathayiṃsu. Tesaṃpi visayaṃ atikkamitvā
@Footnote: 1 cha.Ma. passathātissa  2 cha.Ma. ādāsi  3 cha. vissakammaṃ, Ma. visukammaṃ
@4 cha.Ma.,i. uppannasaṃvegataṃ  5 Sī.,i. pattacīvaraṃ  6 cha.Ma.,i. ayaṃ pāṭho na
@dissati  7 Sī.,i. mucchetvā  8 cha.Ma. aṭṭhāsi  9 cha.Ma. jānantūti

---------------------------------------------------------------------------------------------
page115.
Anāgāmimagge pañhaṃ pucchi. Sakadāgāmino tuṇhī ahesuṃ, anāgāminova kathayiṃsu.
Tesaṃpi visayaṃ atikkamitvā arahattamagge pañhaṃ pucchi. Anāgāmino tuṇhī ahesuṃ,
arahantova kathayiṃsu. Tato heṭṭhimakoṭito paṭṭhāya abhiññāte 1- sāvake pucchi, te
attano paṭisambhidāvisaye ṭhatvā kathayiṃsu. Atha mahāmoggallānaṃ pucchi, sesasāvakā
tuṇhī ahesuṃ, therova kathesi. Tassāpi visayaṃ atikkamitvā sāriputtavisaye pañhaṃ
pucchi. Mahāmoggallāno tuṇhī ahosi, sāriputtattherova kathesi. Therassapi visayaṃ
atikkamitvā buddhavisaye pañhaṃ pucchi. Dhammasenāpati āvajjentopi passituṃ na
sakkoti, puratthimapacchimuttaradakkhiṇā catasso disā catasso anudisāti ito cito
ca oloketvā 2- pañhuppattiṭṭhānaṃ sallakkhetuṃ nāsakkhi.
      Satthā therassa kilamanabhāvaṃ ñatvā 3- "sāriputto kilamati, nayamukhamassa
dassissāmī"ti "āgamehi tvaṃ sāriputtā"ti vatvā "nāyaṃ tuyhaṃ visayo pañho,
buddhānaṃ esa visayo sabbaññūnaṃ yasassīnan"ti buddhavisayabhāvaṃ āvikatvā 4- "bhūtamidaṃ
sāriputta passasī"ti 5- āha. Thero "catumahābhūtikakāyapariggahaṃ me bhagavā ācikkhatī"ti
ñatvā "aññātaṃ bhagavā, aññātaṃ sugatā"ti āha. Etasmiṃ ṭhāne ayaṃ kathā
udapādi:- mahāpañño vata bho sāriputtatthero nāma sabbehi aññātaṃ 6- pañhaṃ
kathesi, buddhehi ca dinnanaye ṭhatvā buddhavisaye pañhaṃ kathesi, iti therassa
paññānubhāvo yattakaṃ ṭhānaṃ buddhānaṃ kittisaddena otthataṃ, sabbaṃ ajjhottharitvā
gatoti. Evaṃ tāva thero atthuppattito mahāpaññatāya etadaggaṭṭhānaṃ labhi.
       Kathaṃ āgamanato? imissāyeva hi atthuppattiyā satthā āha:- sāriputto
Na idāneva paññavāti, atīte pañca jātisatāni isipabbajjaṃ pabbajitvāpi mahā-
paññova ahosi:-
@Footnote: 1 cha.Ma. abhiññāte abhiññāte  2 cha.Ma.,i. olokento  3 cha.Ma. jānitvā
@4 cha.Ma. ācikkhitvā  5 cha.Ma. samanupassasīti  6 cha.Ma.,i. yatra hi sabbehi anaññātaṃ
@nāma

---------------------------------------------------------------------------------------------
page116.
                         "yo pabbajī jātisatāni pañca
                          pahāya kāmāni manoramāni
                          taṃ vītarāgaṃ susamāhitindriyaṃ
                          parinibbutaṃ vandatha sāriputtan"ti.
      Evaṃ pabbajjaṃ upabrūhayamāno ekasmiṃ samaye bārāṇasiyaṃ brāhmaṇakule
nibbatto. Tayo vede uggaṇhitvā tattha sāraṃ apassanto "pabbajitvā ekaṃ
mokkhadhammaṃ gavesituṃ vaṭṭatī"ti cittaṃ uppādesi. Tasmiṃ kāle bodhisattopi
kāsikaraṭṭhe udiccabrāhmaṇamahāsālakule nibbatto vuḍḍhimanvāya uggahitasippo
kāmesu ādīnavaṃ nekkhamme ca ānisaṃsaṃ disvā gharāvāsaṃ pahāya himavantaṃ pavisitvā
kasiṇaparikammaṃ katvā pañca abhiññā aṭṭha samāpattiyo nibbattetvā vanamūlaphalāhāro
himavantapasse 1- vasati. Sopi māṇavo nikkhamitvā tasseva santike pabbaji. Parivāro
mahā ahosi pañcasatamattā isayo.
      Athassa so jeṭṭhantevāsiko ekadesaparisaṃ gahetvā loṇambilasevanatthaṃ manussapathaṃ
agamāsi. Tasmiṃ samaye bodhisatto tasmiṃyeva himavantapadese kālamakāsi. Kālakiriyasamaye
pana antevāsikā sannipatitvā pucchiṃsu "atthi tumhehi koci viseso adhigato"ti.
Bodhisatto "natthi kiñcī"ti vatvā aparihīnajjhāno ābhassarabrahmaloke nibbatto.
So kiñcāpi ākiñcaññāyatanassa lābhī, bodhisattānampana arūpāvacare paṭisandhi nāma na
hoti. Kasmā? abhabbaṭṭhānattā. Iti so arūpasamāpattilābhī samāno 2- rūpāvacare
nibbatti. Antevāsikāpi "ācariyo `natthi kiñcī'ti āha, moghā tassa kālakiriyā"ti
na kiñci sakkārasammānaṃ akaṃsu. Atha so jeṭṭhantevāsiko atikkante vassāvāse
āgantvā "kahaṃ ācariyo"ti pucchi. Kālakatoti. Api nu ācariyena laddhaguṇaṃ
pucchitthāti. Āma pucchimhāti. Kiṃ vadetīti. Natthi kiñcīti.
@Footnote: 1 cha.Ma.,i. himavantappadese  2 cha.Ma. samānopi

---------------------------------------------------------------------------------------------
page117.
Mayaṃpi "ācariyena laddhaguṇo nāma natthī"ti nāssa sakkārasammānaṃ karimhāti.
Tumhe bhāsitassa atthaṃ na jānittha, ācariyo ākiñcaññāyatanassa lābhīti.
      Atha kho 1- te jeṭṭhantevāsikassa kathaṃ na saddahiṃsu. So punappunaṃ kathentopi
saddahāpetuṃ nāsakkhi. Atha bodhisatto āvajjamāno "andhabālo mahājano mayhaṃ
jeṭṭhantevāsikassa kathaṃ na gaṇhāti, imaṃ kāraṇaṃ pākaṭaṃ karissāmī"ti brahmalokato
otaritvā assamapadamatthake ṭhito ākāsagatova jeṭṭhantevāsikassa paññānubhāvaṃ
vaṇṇetvā imaṃ gāthaṃ abhāsi:-
                     "parosahassaṃpi samāgatānaṃ
                      kandeyyuṃ te vassasataṃ apaññā
                      ekova seyyo puriso sapañño
                      yo bhāsitassa vijānāti atthan"ti. 2-
      Evaṃ isigaṇaṃ saññāpetvā bodhisatto brahmalokameva gato. Sesaisigaṇopi
aparihīnajjhāno hutvā kālaṃ katvā brahmalokaparāyano jāto. Tattha bodhisatto
sabbaññutaṃ patto, jeṭṭhantevāsiko sāriputtatthero jāto, sesaisayo buddhaparisā
jātāti. Evaṃ atītepi sāriputto mahāpaññova saṅkhittena bhāsitassa vitthārena
atthaṃ jānituṃ samatthoti veditabbo.
      Idameva ca puthujjanapañcakaṃ atthuppattiṃ katvā:-
                       "parosatañcepi samāgatānaṃ
                        jhāyeyyuṃ jate vassasataṃ apaññā
                        ekova seyyo puriso sapañño
                        yo 3- bhāsitassa vijānāti atthan"ti. 4-
@Footnote: 1 cha.Ma. ayaṃ saddo na dissati, Sī. avasesā  2 khu.jā. 27/99/32 parosahassajātaka (syā)
@3 cha.Ma. so  4 khu.jā. 27/101/33 parosatajātaka

---------------------------------------------------------------------------------------------
page118.
Imaṃ jātakaṃ kathesi, tassa purimajātake vuttanayeneva attho veditabbo. Aparampi
idameva puthujjanapañcakaṃ atthuppattiṃ katvā:-
               "ye saññino tepi duggatā    yepi asaññino tepi duggatā
                etaṃ ubhayaṃ vivajjaya         taṃ samāpattisukhaṃ anaṅgaṇan"ti 1-
imaṃ anaṅgaṇajātakaṃ kathesi. Ettha ca ācariyo kālaṃ karonto antevāsikehi
pucchito "nevasaññināsaññī"ti āha. Sesaṃ vuttanayeneva veditabbaṃ.
       Aparampi 2- idameva puthujjanapañcakaṃ atthuppattiṃ katvā:-
               "candābhaṃ suriyābhañca         yodha paññāya gādhati
                avitakkena jhānena         hoti ābhassarūpago"ti 3-
imaṃ candābhajātakaṃ kathesi. Etthāpi ācariyo kālaṃ karonto antevāsikehi pucchito
"odātakasiṇaṃ candābhaṃ nāma, pītakasiṇaṃ suriyābhaṃ nāmāti. Taṃ ubhayaṃ yo paññāya
gādhati pavisati pakkhandati, sopi avitakkena dutiyajjhānena ābhassarūpago hoti,
tādiso ahan"ti sandhāya "candābhaṃ suriyābhan"ti āha. Sesaṃ purimanayeneva veditabbaṃ.
      Idameva ca puthujjanapañcakaṃ atthuppattiṃ katvā:-
               "āsiṃsetheva 4- puriso      na nibbindeyya paṇḍito
                passāmi vohaṃ attānaṃ       yathā icchiṃ tathā ahu.
                Āsiṃsetheva puriso         na nibbindeyya paṇḍito
                passāmi vohaṃ attānaṃ       udakā thalamubbhataṃ.
                Vāyametheva puriso         na nibbindeyya paṇḍito
                passāmi vohaṃ attānaṃ       yathā icchiṃ tathā ahu.
@Footnote: 1 khu.jā. 27/134/43 jhānasodhanajātaka (syā)  2 Ma. ayampi
@3 khu.jā. 27/135/44 candābhajātaka  4 cha.Ma. āsīsetheva

---------------------------------------------------------------------------------------------
page119.
            Vāyametheva puriso            na nibbindeyya paṇḍito
            passāmi vohaṃ attānaṃ          udakā thalamubbhataṃ.
                     Dukkhūpanītopi naro sapañño
                     āsaṃ na chindeyya sukhāgamāya
                     bahū hi phassā ahitā hitā ca
                     avitakkitāro maccumupapajjanti. 1-
              Acintitampi bhavati              cintitampi vinassati
              na hi cintāmayā bhogā         itthiyā purisassa vā.
              Sarabhaṃ giriduggasmiṃ              yaṃ tvaṃ anussarī pure
              alīnacittassa tuvaṃ 2-           vikkantamanujīvasi.
                     Yo taṃ viduggā narakā samuddhari
                     silāya yogaṃ sarabho karitvā
                     dukkhūpanītaṃ maccumukhā pamocayi
                     alīnacittaṃ tameva vadesi.
                     Kiṃ tvaṃ nu tattheva tadā ahosi
                     udāhu te koci naṃ etadakkhā
                     vivaṭacchado 3- nusi sabbadassī
                     ñāṇaṃ nu te brāhmaṇa bhiṃsarūpaṃ.
                     Na cevahaṃ tattha tadā ahosiṃ
                     na cāpi me koci naṃ etadakkhā
@Footnote: 1 ka. avitakkitā maccumukhaṃ vajanti, cha.Ma. avitakkitā maccamupabbajanti, i. muccaṃ
@upabbajanti  2 Sī. alīnacittaṃ tassa tvaṃ  3 cha.Ma. vivaṭṭacchaddo

---------------------------------------------------------------------------------------------
page120.
                       Gāthāpadānañca subhāsitānaṃ
                   atthaṃ tadā nenti janinda dhīrā"ti 1-
imaṃ terasanipāte sarabhajātakañca kathesi. Imāni pana pañcapi jātakāni atītepi
saṅkhittena bhāsitassa vitthārena atthaṃ mayhaṃ putto jānātīti satthārā dhammasenāpati
sāriputtattherassa paññānubhāvapakāsanatthameva kathitānīti evaṃ āgamanatopi thero
mahāpaññatāya etadaggaṭṭhānaṃ labhi.
      Kathaṃ ciṇṇavasitoti? ciṇṇaṃ kiretaṃ therassa catuparisamajjhe dhammaṃ kathento
Cattāri saccāni amuñcitvā  kathetīti evaṃ ciṇṇavasitopi thero mahāpaññatāya
etadaggaṭṭhānaṃ labhi.
      Kathaṃ guṇātirekatoti? ṭhapetvā hi dasabalaṃ añño koci ekasāvakopi mahāpaññatāya
Dhammasenāpatinā sadiso nāma natthīti evaṃ guṇātirekatopi thero mahāpaññatāya
etadaggaṭṭhānaṃ labhi.
      Yathā ca sāriputtatthero, evaṃ mahāmoggallānattheropi sabbeheva catūhipi
imehi kāraṇehi etadaggaṭṭhānaṃ labhi. Kathaṃ? thero hi mahiddhiko mahānubhāvo
nandopanandasadisaṃ nāgarājānaṃ damesīti evaṃ tāva atthuppattito labhati. 2-  Na panesa
idāneva mahiddhiko mahānubhāvo, atīte pañca jātisatāni isipabbajjaṃ pabbajitopi
mahiddhiko mahānubhāvo ahosīti.
                    Yo pabbajī jātisatāni pañca
                    pahāya kāmāni manoramāni
                    taṃ vītarāgaṃ susamāhitindriyaṃ
                    parinibbutaṃ vandatha moggallānanti.
@Footnote: 1 khu.jā. 27/1854-63/362-3 sarabhajātaka (syā)  2 cha.Ma.,i. labhi

---------------------------------------------------------------------------------------------
page121.
Evaṃ āgamanato ca labhi. Ciṇṇañcetaṃ therassa nirayaṃ gantvā attano iddhibalena niraye
sattānaṃ assāsajananatthaṃ sītaṃ adhiṭṭhāya cakkamattaṃ padumaṃ māpetvā padumakaṇṇikāya
nisīditvā dhammakathaṃ kathesi, devalokaṃ gantvā devasaṅghaṃ kammagatiṃ jānāpetvā
saccakathaṃ kathetīti evaṃ ciṇṇavasito labhati. 1-  Kathaṃ guṇātirekatoti? ṭhapetvā 2-
sammāsambuddhaṃ añño koci 3- sāvako mahāmoggallāno viya mahiddhiko mahānubhāvo
natthīti evaṃ guṇātirekato labhati.
      Yathāpesa, 4-  evaṃ mahākassapattheropi sabbehipi imehi kāraṇehi etadaggaṭṭhānaṃ
labhi. Kathaṃ? sammāsambuddho hi therassa tigāvutamattaṃ paccuggamanaṃ katvā tīhi
ovādehi upasampādetvā cīvaraṃ parivattetvā adāsi. Tasmiṃ samaye mahāpaṭhavī
udakapariyantaṃ katvā kampi, mahājanassa abbhantare therassa kittisaddo ajjhottharitvā
gato. Evaṃ atthuppattito labhi. Na cesa idāneva dhutavādo, 5-  atīte pañca
jātisatāni isipabbajjaṃ pabbajitopi dhutavādo ahosīti.
                      Yo pabbajī jātisatāni pañca
                      pahāya kāmāni manoramāni
                      taṃ vītarāgaṃ susamāhitindriyaṃ
                      parinibbutaṃ vandatha kassapanti. 6-
Evaṃ āgamanato labhi. Ciṇṇañcetaṃ therassa catuparisamajjhagato dhammaṃ kathento dasa
kathāvatthūni avijahitvāva kathetīti evaṃ ciṇṇavasito labhi. Ṭhapetvā sammāsambuddhaṃ
añño sāvako terasahi dhutaṅgaguṇehi mahākassapasadiso natthīti evaṃ guṇātirekato
labhi. Imināva niyāmena tesaṃ tesaṃ therānaṃ yathālābhato guṇe kittetuṃ vaṭṭati.
      Guṇavaseneva hi sammāsambuddho yathā nāma rājā cakkavatti cakkaratanānubhāvena
cakkavāḷagabbhe rajjasiriṃ 7- patvā "pattabbaṃ me pattaṃ, kiṃ me
@Footnote: 1 cha.Ma.,i. labhi  2 cha.Ma. ṭhapetvā ca  3 cha.Ma.,i. ayaṃ pāṭho na dissati
@4 cha.Ma.,i. yathācesa  5 cha.Ma. dhutadharo  6 Sī.,i.,cha.Ma. mahākassapanti
@7 Sī.,i. cakkavattisiriṃ

---------------------------------------------------------------------------------------------
page122.
Idāni mahājanena olokitenā"ti appossukko hutvā rajjasiriṃyeva nānubhoti,
kālena pana kālaṃ vinicchayaṭṭhāne nisīditvā niggahetabbeva niggaṇhāti, paggahetabbe
paggaṇhāti, ṭhānantaresu ṭhapetabbayuttake ṭhānantareva ṭhapesi, 1-  evameva
mahābodhimaṇḍe adhigatassa sabbaññutañāṇassānubhāvena anuppattadhammarajjo dhammarājāpi
"kiṃ me idāni lokena olokitena, anuttaraṃ phalasamāpattisukhaṃ anubhavissāmī"ti
appossukkaṃ 2- anāpajjitvā catuparisamajjhe paññattapavarabuddhāsane nisinno
aṭṭhaṅgasamannāgataṃ brahmassaraṃ nicchāretvā dhammaṃ desayamāno niggahetabbayutte
kaṇhadhamme puggale sinerupapāte 3- pakkhipanto viya apāyabhayasantajjitena niggahetvā
paggahetabbayuttake kalyāṇadhamme puggale ukkhipitvā bhavagge nisīdāpento viya
paggaṇhitvā ṭhānantaresu ṭhapetabbayuttake aññākoṇḍaññattherādayo sāvake
yāthāvasarasaguṇavaseneva ṭhānantaresu ṭhapento etadaggaṃ bhikkhave mama sāvakānaṃ
bhikkhūnaṃ rattaññūnaṃ, yadidaṃ aññākoṇḍañño 4- tiādimāha.
                        Aññākoṇḍaññattheravatthu
      tattha etadagganti padaṃ vuttatthameva. Rattaññūnanti rattiyo jānantānaṃ.
Ṭhapetvā hi sammāsambuddhaṃ añño sāvako aññākoṇḍaññattherato paṭhamataraṃ
pabbajito nāma natthīti. Pabbajitakālato paṭṭhāya thero cirakālaṃ rattiyo jānātīti
rattaññū. Sabbapaṭhamaṃ dhammassa paṭividdhattā yadā tena dhammo paṭividdho, cirakālato
paṭṭhāya taṃ rattiṃ jānātītipi rattaññū. Apica khīṇāsavānaṃ rattindivaparicchedo
pākaṭova hotīti, ayañca paṭhamakhīṇāsavo evampi rattaññūnaṃ sāvakānaṃ ayameva
aggo purimakoṭibhūto seṭṭho. Tena vuttaṃ "rattaññūnaṃ yadidaṃ aññākoṇḍañño"ti.
      Ettha ca yadidanti nipāto, taṃ 5- theraṃ apekkhitvā 6- yo esoti, aggasaddaṃ
@Footnote: 1 cha.Ma.,i. ṭhānantaresu ṭhapeti  2 cha.Ma.,i. appossukkataṃ  3 cha.Ma.,i. sinerupāde
@4 cha.Ma. aññāsikoṇḍañño. evamuparipi  5 cha.Ma.,i. tassa  6 cha.Ma.,i. avekkhitvā

---------------------------------------------------------------------------------------------
page123.
Apekkhitvā yaṃ etanti attho. Aññākoṇḍaññoti aññātakoṇḍañño,
paṭividdhakoṇḍañño. Tenevāha "aññāsi vata bho koṇḍañño, aññāsi vata bho
koṇḍaññoti. Iti hidaṃ āyasmato koṇḍaññassa aññākoṇḍaññotveva nāmaṃ
ahosī"ti. 1-
      Ayampana thero katarabuddhakāle pubbapaṭṭhanaṃ abhinīhāraṃ akāsi, kadā pabbajito,
kadā tena paṭhamaṃ dhammo adhigato, kadā ṭhānantare ṭhapitoti iminā nayena sabbesupi
etadaggesu pañhākammaṃ veditabbaṃ.
      Tattha imassa tāva therassa pañhākamme ayamanupubbikathā:- ito
kappasatasahassamatthake padumuttaro nāma buddho loke udapādi, tassa
paṭividdhasabbaññutañāṇassa mahābodhipallaṅkato uṭṭhahantassa mahāpaṭhaviyaṃ ṭhapetuṃ
pāde ukkhittamatte pādaṃ sampaṭicchanatthaṃ padumapupphaṃ uggacchi, tassa dhurapattāni
navutihatthāni honti, kesaraṃ tiṃsahatthaṃ, kaṇṇikā dvādasahatthā, pādapatiṭṭhitaṭṭhānaṃ
ekādasahatthaṃ. Tassa pana bhagavato sarīraṃ aṭṭhapaṇṇāsahatthubbedhaṃ ahosi. Tassa
padumakaṇṇikāya dakkhiṇapāde patiṭṭhahante mahātumbamattā reṇu uggantvā sarīraṃ
okiramānā otari, vāmapādassa ṭhapanakālepi tathārūpaṃyeva padumaṃ uggantvā pādaṃ
sampaṭicchi. Tatopi uggantvā tassa bhagavato vuttappamāṇāva reṇu sarīraṃ okiri.
Taṃ pana reṇuṃ abhibhavamānā tassa bhagavato sarīrappabhā nikkhamitvā yantanāḷikāya
vissaṭṭhasuvaṇṇarasadhārā viya samantā dvādasayojanaṃ ṭhānaṃ ekobhāsaṃ akāsi.
Tatiyapāduddharaṇakāle paṭhamuggatapadumaṃ antaradhāyi, pādasampaṭicchanatthaṃ aññaṃ navaṃ padumaṃ
uggacchi. Iminā niyāmena yattha yattha gantukāmo hoti, pade pade 2- mahāpadumaṃ
uggacchati. Tenevassa "padumuttarasammāsambuddho"ti nāmaṃ ahosi.
@Footnote: 1 vi.mahā. 4/17/16, saṃ.Ma. 19/1081/370 dhammacakkappavattanasutta  2 cha.Ma. tattha
@tatthapi

---------------------------------------------------------------------------------------------
page124.
      Evaṃ so bhagavā loke uppajjitvā bhikkhusatasahassaparivāro mahājanaṃ
saṅgahatthāya gāmanigamarājadhānīsu bhikkhāya caranto haṃsavatīnagaraṃ sampāpuṇi. Tassa
āgatabhāvaṃ sutvā pitā mahārājā paccuggamanaṃ akāsi. Satthā tassa dhammakathaṃ
kathesi. Desanāpariyosāne keci sotāpannā keci sakadāgāmino keci anāgāmino
keci arahattaṃ pāpuṇiṃsu. Rājā svātanāya dasabalaṃ nimantetvā punadivase kālaṃ
ārocāpetvā bhikkhusatasahassaparivārassa bhagavato sakanivesane mahādānaṃ adāsi.
Satthā bhattānumodanaṃ katvā vihārameva gato. Teneva niyāmena punadivase nāgarā,
punadivase rājāti dīghamaddhānaṃ dānaṃ adaṃsu.
      Tasmiṃ kāle ayaṃ thero haṃsavatīnagare gahapatimahāsālakule nibbatto. Ekadivasaṃ
buddhānaṃ dhammadesanākāle haṃsavatīnagaravāsino gandhamālādihatthe yena buddho, yena
dhammo, yena saṃgho, tanninne tappoṇe tappabbhāre gacchante disvā teneva 1-
mahājanena saddhiṃ dhammadesanaṭṭhānaṃ agamāsi. Tasmiñca samaye padumuttaro bhagavā
attano sāsane paṭhamapaṭividdhadhammaṃ ekaṃ bhikkhuṃ etadaggaṭṭhāne ṭhapesi. So kulaputto
taṃ kāraṇaṃ sutvā "mahā vatāyaṃ bhikkhu, ṭhapetvā kira buddhaṃ añño iminā
paṭhamataraṃ paṭividdhadhammo nāma natthi. Ahaṃpi anāgate ekassa buddhassa sāsane
paṭhamaṃ dhammaṃ paṭivijjhanasamattho bhaveyyan"ti cintetvā desanāpariyosāne bhagavantaṃ
upasaṅkamitvā "sve mayhaṃ bhikkhaṃ gaṇhathā"ti nimantesi. Satthā adhivāsesi.
      So bhagavantaṃ abhivādetvā padakkhiṇaṃ katvā sakanivesanaṃ gantvā sabbarattiṃ
buddhānaṃ nisajjanaṭṭhānaṃ gandhamālādāmādīhi 2- alaṅkaritvā paṇītaṃ khādanīyaṃ bhojanīyaṃ
paṭiyādāpetvā tassā rattiyā accayena sakanivesane bhikkhusatasahassaparivārassa bhagavato
vicittayāgukhajjakaparivāraṃ nānārasasūpabyañjanagandhasālibhojanaṃ datvā bhattakiccapariyosāne
ticīvarassa pahonake vatthayuge 3- tathāgatassa pādamūle ṭhapetvā cintesi
@Footnote: 1 cha.Ma. tena  2 cha.Ma. gandhadāmamālādāmādīhi  3 cha.Ma.,i. vaṅgapaṭṭe

---------------------------------------------------------------------------------------------
page125.
"nāhaṃ parittakassa ṭhānassa atthāya carāmi, mahantaṃ ṭhānaṃ paṭṭhento carāmi,
na kho sakkā ekadivasameva dānaṃ datvā taṃ ṭhānantaraṃ paṭṭhetun"ti "anupaṭipāṭiyā
sattadivasāni dānaṃ datvā paṭṭhessāmī"ti. So teneva niyāmena sattadivasāni mahādānaṃ
datvā bhattakiccapariyosāne dussakoṭṭhāgāraṃ vivarāpetvā uttamaṃ sukhumavatthaṃ
buddhānaṃ pādamūle ṭhapetvā bhikkhusatasahassaṃ ticīvarena acchādetvā tathāgataṃ
upasaṅkamitvā "bhante yo tumhehi ito sattadivasamatthake bhikkhu etadagge ṭhapito,
ahaṃpi so bhikkhu viya anāgate uppajjanakabuddhassa sāsane pabbajitvā paṭhamaṃ
paṭivijjhituṃ samattho bhaveyyan"ti vatvā satthu pādamūle sīsaṃ katvā nipajji.
      Satthā tassa vacanaṃ sutvā "iminā kulaputtena mahāadhikāro kato, samijjhissati
nu kho etassa ayaṃ patthanā no"ti anāgataṃsañāṇaṃ pesetvā āvajjento samijjhanabhāvaṃ 1-
passi. Buddhānaṃ hi atītaṃ vā anāgataṃ vā paccuppannaṃ vā ārabbha āvajjentānaṃ
āvaraṇaṃ nāma natthi, anekakappakoṭisatasahassantarampi 2- atītaṃ vā anāgataṃ vā
cakkavāḷasatasahassantarampi 3- paccuppannaṃ vā āvajjanapaṭibaddhameva manasikārapaṭibaddhameva
hoti. Evaṃ appaṭivattiyena 4- ñāṇena so bhagavā idaṃ addasa "anāgate
satasahassakappapariyosāne gotamo nāma buddho loke uppajjissati, tadā
imassa paṭṭhanā samijjhissatī"ti. Atha naṃ evamāha "ambho kulaputta anāgate
satasahassakappapariyosāne gotamo nāma buddho loke uppajjissati, tvaṃ tassa
paṭhamameva dhammadesanāya tiparivaṭṭadhammacakkappavattanasuttantapariyosāne aṭṭhārasahi
brahmakoṭīhi saddhiṃ sahassanayasampanne sotāpattiphale patiṭṭhahissasī"ti.
      Iti satthā taṃ kulaputtaṃ byākaritvā caturāsīti dhammakkhandhasahassāni
desetvā anupādisesāya nibbānadhātuyā parinibbāyi. Tassa parinibbutassa sarīraṃ
suvaṇṇakkhandho viya ekaghanaṃ ahosi, sarīracetiyampanassa ubbedhena sattayojanikaṃ
akaṃsu. Iṭṭhakā
@Footnote: 1 cha.Ma. samijjhissatīti, i. samijjhanakabhāvaṃ  2 Sī.,i....satasahassantaritampi
@3 Sī.,i.....sahassabbhantaritampi, cha.Ma....sahassantarampi  4 Ma. appaṭihatavattiyena

---------------------------------------------------------------------------------------------
page126.
Suvaṇṇamayā ahesuṃ, haritālamanosilāya mattikākiccaṃ, telena udakakiccaṃ sādhayiṃsu.
Buddhānaṃ dharamānakāle sarīrappabhā dvādasayojanikaṃ phari, parinibbutānaṃ panesā
rasmi nikkhamitvā samantā yojanasataṃ avatthari.
      Ayaṃ seṭṭhī buddhānaṃ sarīracetiyaṃ parivāretvā sahassaratanagghaniyāni 1- kāresi.
Cetiyapatiṭṭhānadivase 2- antocetiye ratanagharaṃ kāresi. So vassasatasahassaṃ mahantaṃ dānamayaṃ
kalyāṇadhammaṃ 3- katvā tato cuto devapure nibbatti. Tassa devesu ceva manussesu
ca saṃsarantasseva navuti 4- kappasahassāni nava kappasahassāni nava kappasatāni nava
ca kappā samatikkantā. Ettakassa kālassa accayena ito ekanavutikappamatthake
ayaṃ kulaputto bandhumatīnagarassa dvārasamīpe rāmagāme 5- kuṭumbikagehe nibbatto
mahākālo nāma 6- ahosi, kaniṭṭhabhātiko panassa cūḷakālo nāma.
      Tasmiṃ samaye vipassī bodhisatto tusitapurā cavitvā bandhumatīnagare bandhumassa
rañño aggamahesiyā kucchismiṃ nibbatto. Anukkamena sabbaññutaṃ patvā
dhammadesanatthāya mahābrahmunā āyācito "katarassa nu kho paṭhamaṃ dhammaṃ desessāmī"ti
cintetvā attano kaniṭṭhaṃ khaṇḍaṃ nāma rājakumāraṃ tissañca purohitaputtaṃ "paṭhamaṃ
dhammaṃ paṭivijjhituṃ samatthā"ti disvā "tesañca dhammaṃ desessāmi, pitu ca saṅgahaṃ
karissāmī"ti bodhimaṇḍato ākāseneva āgantvā kheme migadāye otiṇṇo tepi
pakkosāpetvā dhammaṃ desesi. Desanāpariyosāne te dvepi janā caturāsītiyā
pāṇasahassehi saddhiṃ arahattaphale patiṭṭhahiṃsu.
      Athāparepi bodhisattakāle anupabbajitā caturāsītisahassakulaputtā taṃ pavuttiṃ
sutvā satthu santikaṃ āgantvā dhammadesanaṃ sutvā arahattaphale patiṭṭhahiṃsu. Satthā
naṃ tattheva khaṇḍattheraṃ aggasāvakaṭṭhāne, tissattheraṃ dutiyasāvakaṭṭhāne ṭhapesi.
@Footnote: 1 cha.Ma. sahassaratanagghiyāni  2 cha.Ma. cetiyapatiṭṭhāpanadivase  3 cha.Ma.,i. dānādimayaṃ
@kalyāṇakammaṃ  4 cha.Ma.,i. navanavuti  5 cha.Ma. gāme  6 Sī. mahākāḷoti nāmaṃ,
@cha.Ma.,i. tassa mahākāloti nāmaṃ

---------------------------------------------------------------------------------------------
page127.
Rājāpi taṃ pavuttiṃ sutvā "puttaṃ passissāmī"ti uyyānaṃ gantvā dhammadesanaṃ
sutvā tīsu saraṇesu patiṭṭhāya satthāraṃ svātanāya nimantetvā abhivādetvā
padakkhiṇaṃ katvā pakkāmi.
      So pāsādavaragato nisīditvā cintesi "mayhaṃ jeṭṭhaputto nikkhamitvā buddho
jāto, dutiyaputto me aggasāvako jāto, purohitaputto dutiyasāvako. Ime ca
avasesā bhikkhū gihikālepi mayhaṃ puttameva parivāretvā vicariṃsu, ime pubbepi
idānipi mayhameva bhāro, 1-  ahameva te catūhi paccayehi upaṭṭhahissāmi, aññesaṃ
okāsaṃ na dassāmī"ti vihāradvārakoṭṭhakato paṭṭhāya yāva rājagehadvārā ubhato 2-
passesu khadirapākāraṃ kāretvā vatthehi paṭicchādāpetvā upari suvaṇṇatārakavicittaṃ
samolambitaṃ tālakkhandhamattampi vividhapupphadāmavitānaṃ kāretvā heṭṭhābhūmiṃ
vicittattharaṇehi santharāpetvā anto ubhosu passesu mālāgandhagacchake 3-
puṇṇaghaṭe 4- sakalamaggavāsatthāya ca gandhantaresu pupphāni pupphantaresu 5- gandhāni ca
ṭhapetvā 6- bhagavato kālaṃ ārocāpesi. Bhagavā bhikkhusaṃghaparivuto antosāṇiyāva rājagehaṃ
gantvā bhattakiccaṃ katvā vihāraṃ paccāgacchati. Añño koci daṭṭhumpi na labhati, kuto
pana bhikkhaṃ vā dātuṃ pūjaṃ vā kātuṃ.
      Nāgarā cintesuṃ "ajja satthu loke uppannassa sattamāsādhikāni satta
saṃvaccharāni, mayañca daṭṭhumpi na labhāma, pageva bhikkhaṃ vā dātuṃ pūjaṃ vā kātuṃ
dhammaṃ vā sotuṃ. Rājā `mayhaṃeva buddho, mayhaṃ dhammo, mayhaṃ saṃgho'ti mamāyitvā
sayameva upaṭṭhahati. Satthāva 7- uppajjamāno sadevakassa lokassa atthāya uppanno,
na hi raññoyeva atthāya uppanno. Na hi raññova nirayo 8- uṇho, aññesaṃ
nīluppalasadiso. Tasmā rājānaṃ evaṃ vadāma `sace no satthāraṃ deti, iccetaṃ
kusalaṃ. No ce deti, raññā saddhiṃ yujjhitvā saṃghaṃ gahetvā dānādīni puññāni
@Footnote: 1 cha.Ma. bhārā  2 cha.Ma. ubhosu  3 cha.Ma. mālāgacchakesu  4 Ma. mālāgacchake suvaṇṇaghaṭe
@5 Sī. gandhantare pupphāni pupphantare  6 cha.Ma. gandhe ca ṭhapāpetvā  7 cha.Ma. satthā ca
@8 Sī. narako

---------------------------------------------------------------------------------------------
page128.
Karoma. Na sakkā kho pana suddhanāgareheva evaṃ kātuṃ, ekaṃ jeṭṭhakapurisaṃpi
gaṇhāmā"ti senāpatiṃ upasaṅkamitvā tassa tamatthaṃ ārocetvā "sāmi kiṃ amhākaṃ
pakkho hohisi, udāhu rañño"ti āhaṃsu. So āha "tumhākaṃ pakkho homi,
apica kho pana paṭhamadivaso mayhaṃ dātabbo"ti. Te sampaṭicchiṃsu.
      So rājānaṃ upasaṅkamitvā "nāgarā deva tumhākaṃ kupitā"ti āha. Kimatthaṃ
tātāti? satthāraṃ kira tumheva upaṭṭhahatha, amhe na labhāmāti. Sace aññe
paṭilabhanti, 1- na kuppanti. Alabhantā tumhehi saddhiṃ yujjhitukāmā devāti.
Yujjhāmi tāta, na bhikkhusaṃghaṃ demīti. Deva tumhākaṃ dāsā tumhehi saddhiṃ yujjhāmāti
vadanti, tumhe kaṃ gaṇhitvā yujjhissathāti. Nanu tvaṃ senāpatīti. Nāgarehi vinā
na samattho ahaṃ devāti. Tato rājā "balavanto nāgarā, senāpatipi tesaññeva
pakkho"ti ñatvā "aññāni sattamāsādhikāni satta saṃvaccharāni mayhaṃ bhikkhusaṃghaṃ
dadantū"ti āha. Nāgarā na sampaṭicchiṃsu. Rājā "../../bdpicture/cha vassāni pañca vassānī"ti
evaṃ hāpetvā aññe satta divase yāci. Nāgarā "atikakkhaḷaṃ dāni raññā
saddhiṃ kātuṃ na vaṭṭatī"ti anujāniṃsu. Rājā sattamāsādhikānaṃ sattannaṃ saṃvaccharānaṃ
sajjitaṃ dānamukhaṃ sattannameva divasānaṃ sajjetvā cha divase kesañci apassantānaṃyeva
dānaṃ datvā sattame divase nāgare pakkosāpetvā "sakkhissatha tātā evarūpaṃ
dānaṃ dātun"ti āha. Tepi "nanu amheyeva nissāyetaṃ devassa uppannan"ti
vatvā "sakkhissāmā"ti āhaṃsu. Rājā piṭṭhahatthena assūni puñchamāno bhagavantaṃ
vanditvā "bhante aṭṭhasaṭṭhibhikkhusatasahassaṃ aññassa bhāraṃ katvā yāvajīvaṃ catūhi
paccayehi upaṭṭhahissāmīti cintesiṃ, nāgarānaṃ dāni me anuññātaṃ, nāgarā hi
`mayaṃ dānaṃ dātuṃ na labhāmā'ti bhagavā kuppanti. Sve paṭṭhāya tesaṃ anuggahaṃ
karothā"ti āha.
@Footnote: 1 cha.Ma.,i. sace idānipi labhanti

---------------------------------------------------------------------------------------------
page129.
       Atha dutiyadivase senāpati mahādānaṃ adāsi. Tato nāgarā raññā katasakkārato
uttaritaraṃ sakkārasammānaṃ katvā dānaṃ adaṃsu. Eteneva niyāmena sakalanagarassa
paṭipāṭiyā gatāya dvāragāmavāsino sakkārasammānaṃ sajjayiṃsu. Mahākālakuṭumbiko
cūḷakālaṃ āha "dasabalassa sakkārasammānaṃ sveva amhākaṃ pāpuṇāti, kiṃ sakkāraṃ
karissāmā"ti. Tvameva bhātika jānāhīti. Sace mayhaṃ ruciyā karosi, amhākaṃ
soḷasakarīsamattesu khettesu gahitagahitagabbhā sāliyo atthi. Sāligabbhaṃ phāletvā
ādāya buddhānaṃ anucchavikaṃ pacāpessāmīti. 1-  Evaṃ kariyamāne kassaci upakāro
na hoti, tasmā netaṃ mayhaṃ ruccatīti. Sace tvaṃ evaṃ vadesi, 2-  ahaṃ mayhaṃ
santakaṃ mamāyituṃ labhāmīti soḷasakarīsamattaṃ khettaṃ majjhe bhinditvā aṭṭhakarīsaṭṭhāne
sīmaṃ ṭhapetvā sāligabbhaṃ phāletvā ādāya asambhinnakhīrena pacāpetvā catumadhuraṃ
pakkhipitvā buddhappamukhassa bhikkhusaṃghassa adāsi. Tampi kho sāligabbhaṃ 3- phāletvā
gahitagahitaṭṭhānaṃ puna pūrati. Puthukakāle puthukaggaṃ nāma adāsi, gāmavāsīhi saddhiṃ
aggasassaṃ nāma adāsi, lāyane lāyanaggaṃ, 4-  veṇikaraṇe veṇiggaṃ, kalāpādīsu
kalāpaggaṃ khalaggaṃ bhaṇḍaggaṃ koṭṭhagganti. Evaṃ so ekasasseva navavāre aggadānaṃ
adāsi. Tampi sassaṃ atirekaṃ uṭṭhānasampannaṃ ahosi.
      Yāva buddho dharati, 5-  yāva ca saṃgho 6- dharati, eteneva niyāmena kalyāṇakammaṃ
katvā tato cuto devaloke nibbatti 7- devesu ca manussesu ca saṃsaranto
ekanavutikappe sampattiṃ anubhavitvā amhākaṃ satthu loke uppannakāle
kapilavatthunagarassa avidūre doṇavatthubrāhmaṇagāme brāhmaṇamahāsālakule nibbatti.
Tassa nāmagahaṇadivase koṇḍaññamāṇavoti nāmaṃ akaṃsu. So vuḍḍhimanvāya tayo vede
uggahetvā lakkhaṇamantānaṃ pāraṃ agamāsi. Tena samayena amhākaṃ bodhisatto tusitapurā
cavitvā kapilavatthupure nibbatti. Tassa nāmagahaṇadivase aṭṭhuttarabrāhmaṇasataṃ
ahatavatthehi
@Footnote: 1 cha.Ma. pacāpemāti  2 cha.Ma. na karosi  3 cha.Ma. kuṭumbikassa kho gabbhaṃ
@4 i. dāyane dāyaggaṃ  5 i. buddhā dharanti  6 Sī.,i. sayaṃ
@7 cha.Ma.,i. nibbattitvā

---------------------------------------------------------------------------------------------
page130.
Acchādetvā appodakamadhupāyāsaṃ pāyetvā tesaṃ antare aṭṭha jane uccinitvā
mahātale nisīdāpetvā alaṅkatapaṭiyattaṃ bodhisattaṃ dukūlacumbaṭake nipajjāpetvā
lakkhaṇapaṭiggahaṇatthaṃ tesaṃ santikaṃ ānayiṃsu. Dhurāsane nisinnabrāhmaṇo mahāpurisassa
sarīrasampattiṃ oloketvā dve aṅguliyo ukkhipi. Evaṃ paṭipāṭiyā sattajanā
ukkhipiṃsu. Tesaṃ pana sabbanavako koṇḍaññamāṇavo, so bodhisattassa lakkhaṇavaranipphattiṃ
oloketvā "agāramajjhe ṭhānakāraṇaṃ natthi, ekantenesa vivaṭṭacchado buddho
bhavissatī"ti ekameva aṅguliṃ ukkhipi. Itare pana sattajanā "sace agāraṃ ajjhāvasati, 1-
rājā bhavissati cakkavatti. Sace pabbajissati, buddho bhavissatī"ti dve gatiyo
disvā dve aṅguliyo ukkhipiṃsu. Ayampana koṇḍañño katādhikāro pacchimabhavikasatto
paññāya itare sattajane abhibhavitvā "imehi lakkhaṇehi samannāgatassa agāramajjhe
ṭhānaṃ 2- nāma natthi, nissaṃsayaṃ buddho bhavissatī"ti ekameva gatiṃ addasa, tasmā
ekaṃ aṅguliṃ ukkhipi. Atha te brāhmaṇā attano gharāni gantvā putte āmantayiṃsu
"tātā amhe mahallakā, suddhodanamahārājassa puttaṃ sabbaññutaṃ pattaṃ mayaṃ
sambhāveyyāma vā no vā. Tumhe tasmiṃ kumāre sabbaññutaṃ patte tassa sāsane
pabbajeyyāthā"ti.
      Suddhodanamahārājāpi bodhisattassa dhātiyo ādiṃ katvā parihāraṃ upaṭṭhapento
bodhisattaṃ vuḍḍhiṃ āpādesi. Mahāsattopi vuḍḍhippatto devo viya sampattiṃ
anubhavitvā paripakke ñāṇe kāmesu ādīnavaṃ nekkhamme ca ānisaṃsaṃ disvā
rāhulakumārassa jātadivase channasahāyo kaṇṭhakaṃ āruyha devatāhi vivaṭena dvārena
mahābhinikkhamanaṃ nikkhamitvā teneva rattibhāgena tīṇi rajjāni atikkamitvā
anomānadītīre pabbajitvā ghaṭīkāramahābrahmunā ābhate arahaddhaje gahitamatteyeva
vassasatikatthero viya pāsādikena iriyāpathena rājagahaṃ patvā tattha piṇḍāya caritvā
paṇḍavapabbatacchāyāya piṇḍapātaṃ paribhuñjitvā raññā māgadhena rajjasiriyā
@Footnote: 1 cha.Ma.,i. ajjhāvasissati  2 cha.Ma. ṭhānakāraṇaṃ

---------------------------------------------------------------------------------------------
page131.
Nimantiyamānopi taṃ paṭikkhipitvā anukkamena uruvelaṃ gantvā "ramaṇīyo vatāyaṃ
bhūmibhāgo, alaṃ vatidaṃ kulaputtassa padhānatthikassa padhānāyā"ti padhānābhimukhaṃ cittaṃ
uppādetvā tattha vāsaṃ upagato. Tena samayena itare sattabrāhmaṇā yathākammaṃ
gatā, sabbadaharo pana lakkhaṇapaṭiggāhako koṇḍaññamāṇavo arogo. So "mahāpuriso
pabbajito"ti sutvā tesaṃ brāhmaṇānaṃ putte upasaṅkamitvā evamāha
"siddhatthakumāro kira pabbajito. So hi nissaṃsayaṃ buddho bhavissati. Sace tumhākaṃ
pitaro arogā assu, ajja nikkhamitvā pabbajeyyuṃ. Sace tumhepi icchatha, etha
mayaṃ taṃ mahāpurisaṃ anupabbajissāmā"ti. Te sabbe ekacchandāva bhavituṃ nāsakkhiṃsu.
Tayo janā na pabbajiṃsu, koṇḍaññabrāhmaṇaṃ jeṭṭhakaṃ katvā itare cattāro
pabbajiṃsu. Ime pañca pabbajitā gāmanigamarājadhānīsu bhikkhāya carantā bodhisattassa
santikaṃ agamaṃsu. Te chabbassāni bodhisatte mahāpadhānaṃ padahante "idāni buddho
bhavissati idāni buddho bhavissatī"ti mahāsattaṃ upaṭṭhahamānā santikāvacarāvassa
ahesuṃ. Yadā pana bodhisatto ekatilataṇḍulādīhi vītināmentopi dukkarakārikāya
ariyadhammapaṭivedhassa abhāvaṃ ñatvā oḷārikaṃ āhāraṃ āhari, tadā te pakkamitvā
isipatanaṃ agamaṃsu.
     Atha bodhisatto oḷārikāhāraparibhogena chavimaṃsalohitapāripūriṃ katvā
visākhapuṇṇamīdivase sujātāya dinnaṃ varabhojanaṃ bhuñjitvā suvaṇṇapātiṃ nadiyā paṭisotaṃ
khipitvā "ajja buddho bhavissāmi ajja buddho bhavissāmī"ti katasanniṭṭhāno
sāyaṇhasamaye kālena 1- nāgarājena anekehi thutisatehi abhitthaviyamāno mahābodhimaṇḍaṃ
āruyha acalaṭṭhāne pācīnalokadhātubhimukho pallaṅkena nisīditvā caturaṅgasamannāgataṃ
viriyaṃ adhiṭṭhāya suriye dharamāneyeva mārabalaṃ vidhamitvā paṭhamayāme pubbenivāsaṃ
anussaritvā majjhimayāme dibbacakkhuṃ visodhetvā pacchimayāmasamanantare 2-
paṭiccasamuppāde ñāṇaṃ otāretvā anulomapaṭilomaṃ paccayākāraṃ 3- sammasanto
sabbabuddhehi
@Footnote: 1 Sī. kāḷena  2 cha.Ma.,i. paccūsakālasamanantare  3 Sī. paccayavaṭṭaṃ,
@cha.Ma. paccayākāravaṭṭaṃ

---------------------------------------------------------------------------------------------
page132.
Paṭividdhaṃ asādhāraṇaṃ sabbaññutañāṇaṃ paṭibujjhitvā nibbānārammaṇāya phalasamāpattiyā
tattheva sattāhaṃ vītināmesi.
      Eteneva upāyena sattasattāhe 1- bodhimaṇḍe viharitvā rājāyatanamūle
madhupiṇḍikabhojanaṃ paribhuñjitvā puna ajapālanigrodhamūle āgantvā tattha nisinno
dhammagambhīrataṃ paccavekkhitvā appossukkatāya citte namante 2- mahābrahmunā
yācito buddhacakkhunā lokaṃ volokento tikkhindriyamudindriyādibhede 3- satte
disvā mahābrahmuno dhammadesanāya paṭiññaṃ datvā "kassa nu kho ahaṃ paṭhamaṃ dhammaṃ
desessāmī"ti āḷāruddakānaṃ kālakatabhāvaṃ ñatvā puna cintento "bahupakārā kho pana
me pañcavaggiyā bhikkhū ye maṃ padhānapahitattaṃ upaṭṭhahiṃsu. Yannūnāhaṃ pañcavaggiyānaṃ
bhikkhūnaṃ paṭhamaṃ dhammaṃ deseyyan"ti cittaṃ uppādesi. Idaṃ pana sabbameva buddhānaṃ
parivitakkamattameva, 4- ṭhapetvā pana koṇḍaññabrāhmaṇaṃ añño koci paṭhamaṃ dhammaṃ
paṭivijjhituṃ samattho nāma natthi. So hi etadatthameva kappasatasahassaṃ adhikārakammaṃ
akāsi, buddhappamukhassa bhikkhusaṃghassa nava vāre aggasassadānaṃ adāsi.
      Atha satthā pattacīvaramādāya anupubbena isipatanaṃ gantvā yena pañcavaggiyā
bhikkhū tenupasaṅkami. Te tathāgataṃ āgacchantaṃ disvāva attano katikāya saṇṭhātuṃ
nāsakkhiṃsu. Eko pattacīvaraṃ paṭiggahesi, eko āsanaṃ paññāpesi, eko pādodakaṃ
paccupaṭṭhapesi, eko pāde dhovi, ekova tālapattaṃ 5- gahetvā vījamāno ṭhito.
Evaṃ tesu vattaṃ dassetvā santike nisinnesu koṇḍaññattheraṃ kāyasakkhiṃ katvā
satthā anuttaraṃ teparivaṭṭaṃ dhammacakkappavattanasuttaṃ ārabhi. Manussaparisā pañcajanāva
ahesuṃ, devaparisā aparicchinnā. Desanāpariyosāne koṇḍaññatthero aṭṭhārasahi
mahābrahmakoṭīhi saddhiṃ sotāpattiphale patiṭṭhito. Atha satthā "mayā dukkaratābhataṃ 6-
dhammaṃ paṭhamameva aññāsīti aññākoṇḍañño nāma ayan"ti theraṃ ālapanto
@Footnote: 1 cha.Ma.,i. sattasattāhaṃ  2 Ma. namite  3 cha.Ma.,i. tikkhindriyādibhede
@4 Sī.,i. parivitakkitamattameva  5 cha.Ma. tālavaṇṭaṃ  6 Sī.,cha.Ma. dukkarasatābhataṃ

---------------------------------------------------------------------------------------------
page133.
"aññāsi vata bho koṇḍañño"ti āha. Tassa tadeva nāmaṃ jātaṃ. Tena vuttaṃ
"iti hidaṃ āyasmato koṇḍaññassa aññākoṇḍaññotveva nāmaṃ ahosī"ti.
      Iti thero āsāḷhapuṇṇamāyaṃ 1- sotāpattiphale patiṭṭhito, pāṭipadadivase
bhaddiyatthero, dutiyapakkhadivase vappatthero, tatiyapakkhadivase mahānāmatthero,
pakkhassa catutthiyaṃ assajitthero sotāpattiphale patiṭṭhito. Pañcamiyā pana pakkhassa
anattalakkhaṇasuttapariyosāne 2- sabbepi arahatte patiṭṭhitā.
      Tena kho pana samayena cha loke arahanto honti. Tato paṭṭhāya satthā
yasadārakappamukhe pañcapaññāsa purise, kappāsikavanasaṇḍe tiṃsamatte bhaddavaggiye
gayāsīse piṭṭhipāsāṇe sahassamatte purāṇajaṭileti evaṃ mahājanaṃ ariyabhūmiṃ otāretvā
bimbisārappamukhāni ekādasanahutāni sotāpattiphale, ekanahutaṃ saraṇattaye
patiṭṭhāpetvā jambūdīpatale sāsanaṃ pupphitaphalitaṃ katvā sakalajambūdīpamaṇḍalaṃ
kāsāvapajjotaṃ isivātapaṭivātaṃ 3- karonto ekasmiṃ samaye jetavanamahāvihāraṃ
patvā tattha vasanto bhikkhusaṃghamajjhe paññattavarabuddhāsanagato dhammaṃ desento
"paṭhamaṃ dhammapaṭividdhabhikkhūnaṃ antare mama putto koṇḍañño aggo"ti dassetuṃ
etadaggaṭṭhāneva 4- ṭhapesi.
       Theropi dve aggasāvake attano nipaccakāraṃ karonte disvā buddhānaṃ
santikā apakkamitukāmo hutvā "puṇṇamāṇavo pabbajitvā sāsane aggadhammakathiko
bhavissatī"ti disvā ḍoṇavatthubrāhmaṇagāmaṃ gantvā attano bhāgineyyaṃ puṇṇamāṇavaṃ
pabbājetvā "ayaṃ buddhānaṃ santike vasissatī"ti tassa buddhānaṃ santike vāsibhāvaṃ
katvā sayaṃ dasabalaṃ upasaṅkamitvā "bhagavā mayhaṃ gāmantasenāsanaṃ asappāyaṃ, ākiṇṇo
viharituṃ na sakkomi, chaddantadahaṃ gantvā vasissāmī"ti bhagavantaṃ
@Footnote: 1 cha.Ma. āsāḷhipuṇṇamāyaṃ  2 cha.Ma. anattalakkhaṇasuttantadesanāpariyosāne
@3 Sī.,i. isivātaparivātaṃ  4 cha.Ma.,i. va-saddo na dissati

---------------------------------------------------------------------------------------------
page134.
Anujānāpetvā uṭṭhāyāsanā satthāraṃ vanditvā chaddantadahaṃ gantvā
chaddantahatthikulaṃ nissāya dvādasa vassāni vītināmetvā tattheva anupādisesāya
nibbānadhātuyā parinibbāyi.
                     Sāriputta-moggallānattheravatthu
      [189-190] Dutiyatatiyesu mahāpaññānanti mahatiyā paññāya samannāgatānaṃ.
Iddhimantānanti iddhiyā sampannānaṃ. Sāriputto moggallānoti tesaṃ therānaṃ
nāmaṃ.
      Imesaṃpi pañhākamme ayamanupubbikathā:- ito satasahassakappādhike asaṅkhyeyya-
kappamatthake sāriputto brāhmaṇamahāsālakule nibbatti, nāmena saradamāṇavo nāma ahosi.
Mahāmoggallāno gahapatimahāsālakule nibbatti, nāmena sirivaḍḍhakuṭumbiko 1- nāma
ahosi. Te ubhopi janā sahapaṃsukīḷikā 2- sahāyakā ahesuṃ. Saradamāṇavo pituaccayena
kulasantakaṃ mahādhanaṃ paṭilabhitvā 3- ekadivasaṃ rahogato cintesi "ahaṃ idha lokattabhāvameva
jānāmi, na paralokattabhāvaṃ, jātasattānañca maraṇaṃ nāma dhuvaṃ, mayā ekaṃ pabbajjaṃ
pabbajitvā mokkhadhammagavesanaṃ kātuṃ vaṭṭatī"ti. So sahāyakaṃ upasaṅkamitvā āha
"samma sirivaḍḍha ahaṃ pabbajitvā mokkhadhammaṃ gavesissāmi, tvaṃ mayā saddhiṃ pabbajituṃ
sakkhissasī"ti. Na sakkhissāmi samma, tvaṃyeva pabbajāhīti. So cintesi "paralokaṃ
gacchanto sahāye vā ñātimitte vā gahetvā gato 4- nāma natthi, attanā kataṃ
attanova hotī"ti. Tato ratanakoṭṭhāgāraṃ vivarāpetvā kapaṇaddhikavaṇibbakayācakānaṃ mahādānaṃ
datvā isipabbajjaṃ pabbaji. Tassa eko dve tayoti evaṃ anupabbajjaṃ pabbajitvā 5-
catusattatisahassamattā jaṭilā ahesuṃ. So pañcābhiññā aṭṭha ca samāpattiyo
nibbattetvā tesampi jaṭilānaṃ kasiṇaparikammaṃ ācikkhi. Tepi sabbe pañca abhiññā
aṭṭha samāpattiyo nibbattesuṃ.
@Footnote: 1 cha.Ma. sirivaḍḍhanakuṭumbiyo. evamuparipi  2 cha.Ma. sahapaṃsukīḷitāva
@3 cha.Ma.,i. paṭipajjitvā  4 cha.Ma. gacchantā....gatā  5 cha.Ma.,i. pabbajitā

---------------------------------------------------------------------------------------------
page135.
      Tena samayena anomadassī nāma buddho loke udapādi. Nagaraṃ candavatī nāma ahosi,
pitā yasavanto nāma khattiyo, mātā yasodharā nāma devī, bodhi ajjunarukkho,
nisabhatthero ca anomatthero ca 1- dve aggasāvakā, varuṇatthero nāma upaṭṭhāko,
sundarā ca sumanā cāti dve aggasāvikā, āyu vassasatasahassaṃ ahosi, sarīraṃ
aṭṭhapaññāsahatthubbedhaṃ, sarīrappabhā dvādasayojanaṃ phari, bhikkhusatasahassaparivāro ahosi.
      Athekadivasaṃ paccūsakāle mahākaruṇāsamāpattito vuṭṭhāya lokaṃ volokento
saradatāpasaṃ disvā "ajja mayhaṃ saradatāpasassa santikaṃ gatapaccayena dhammadesanā ca mahatī
bhavissati, so ca aggasāvakaṭṭhānaṃ paṭṭhessati, tassa sahāyako sirivaḍḍhakuṭumbiko
dutiyasāvakaṭṭhānaṃ, desanāpariyosāne cassa parivārā catusattatisahassajaṭilā
arahattaṃ pāpuṇissanti, mayā tattha gantuṃ vaṭṭati"ti attano pattacīvaramādāya
aññaṃ kañci anāmantetvā sīho viya ekacaro hutvā saradatāpasassa antevāsikesu
phalāphalatthāya gatesu "buddhabhāvaṃ me jānātū"ti tassa passantasseva saradatāpasassa
ākāsato otaritvā paṭhaviyaṃ patiṭṭhāsi. Saradatāpaso buddhānubhāvañceva sarīrasampattiṃ 2-
cassa disvā lakkhaṇamante sammasitvā "imehi lakkhaṇehi samannāgato nāma agāramajjhe
vasanto rājāva hoti cakkavatti, pabbajanto loke vivaṭṭacchado sabbaññū buddhoti, 3-
  ayaṃ mahāpuriso nissaṃsayena buddho"ti jānitvā paccuggamanaṃ katvā pañcapatiṭṭhitena
vanditvā āsanaṃ paññāpetvā adāsi. Nisīdi bhagavā paññatte āsane. Saradatāpasopi
attano anucchavikaṃ āsanaṃ gahetvā ekamantaṃ nisīdi.
      Tasmiṃ samaye catusattatisahassajaṭilā paṇītapaṇītāni ojavantāni phalāphalāni
gahetvā ācariyassa santikaṃ sampattā buddhānañceva ācariyassa ca sannisinnāsanaṃ 4-
oloketvā āhaṃsu "ācariya mayaṃ `imasmiṃ loke tumhehi mahantataro natthī'ti
@Footnote: 1 cha.Ma.,i. cāti  2 Sī. sarīranipphattiṃ  3 cha.Ma.,i. buddho hoti
@4 cha.Ma.,i. nisinnāsanaṃ

---------------------------------------------------------------------------------------------
page136.
Vicarāma, ayampana puriso tumhehi mahantataro paññāyatī"ti. 1-  Tātā kiṃ vadetha,
sāsapena saddhiṃ saṭṭhiyojanasatasahassubbdheṃ sineruṃ samaṃ kātuṃ icchatha, sabbaññubuddhena
saddhiṃ mayhaṃ upamaṃ mā karittha puttakāti. Atha te tāpasā "sace ayaṃ itarasatto
abhavissa, na amhākaṃ ācariyo evarūpaṃ upamaṃ āhareyya, yāva mahā vatāyaṃ
puriso"ti sabbeva pādesu patitvā sirasā vandiṃsu.
      Atha ne ācariyo āha "tātā amhākaṃ buddhānaṃ anucchaviko deyyadhammo
natthi, satthā bhikkhācāravelāya idhāgato, mayaṃ yathābalaṃ deyyadhammaṃ dassāma, tumhe
mayhaṃ yaṃ yaṃ paṇītaṃ phalāphalaṃ taṃ taṃ āharathā"ti āharāpetvā hatthe dhovitvā
sayaṃ tathāgatassa patte patiṭṭhapesi. Satthārā phalāphale paṭiggahitamatte devatā
dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhattakiccaṃ
niṭṭhāpetvā nisinne satthari sabbe antevāsike pakkosāpetvā satthu santike
sārāṇīyaṃ kathaṃ kathento nisīdi. Satthā "dve aggasāvakā bhikkhusaṃghena saddhiṃ
āgacchantū"ti cintesi. Te satthu cittaṃ ñatvā satasahassakhīṇāsavaparivārā āgantvā
satthāraṃ vanditvā ekamantaṃ aṭṭhaṃsu.
      Tato saradatāpaso antevāsike āmantesi "tātā buddhānaṃ nisinnāsanampi
nīcaṃ, samaṇasatasahassānampi āsanaṃ natthi, tumhehi ajja uḷāraṃ buddhasakkāraṃ
kātuṃ vaṭṭati, pabbatapādato vaṇṇagandhasampannāni pupphāni āharathā"ti. Kathitakālo 2-
papañco viya hoti, iddhimantānampana visayo acinteyyoti muhuttamatteneva te
tāpasā vaṇṇagandhasampannāni pupphāni āharitvā buddhānaṃ yojanappamāṇaṃ pupphāsanaṃ
paññāpesuṃ, ubhinnaṃ aggasāvakānaṃ tigāvutaṃ, sesabhikkhūnaṃ aḍḍhayojanikādibhedaṃ,
saṃghanavakassa usabhamattaṃ ahosi. Evaṃ paññattesu āsanesu saradatāpaso tathāgatassa purato
añjaliṃ paggahetvā ṭhito "bhante mayhaṃ dīgharattaṃ hitasukhatthāya imaṃ pupphāsanaṃ
abhiruhathā"ti āha.
@Footnote: 1 cha.Ma.,i. maññeti  2 cha.Ma. kathanakālo

---------------------------------------------------------------------------------------------
page137.
             Nānāpupphañca gandhañca      sampādetvāna ekato
             pupphāsanaṃ paññāpetvā     idaṃ vacanamabraviṃ.
             Idaṃ te āsanaṃ vīra        paññattaṃ tavanucchaviṃ
             mama cittaṃ pasādento      nisīda pupphamāsane.
             Sattarattindivaṃ buddho       nisīdi pupphamāsane
             mama cittaṃ pasādetvā      hāsayitvā sadevaketi.
      Evaṃ nisinne satthari dve aggasāvakā sesabhikkhū ca attano attano pattāsanesu
nisīdiṃsu. Saradatāpaso mahantaṃ pupphacchattaṃ gahetvā tathāgatassa matthake dhārayanto
aṭṭhāsi. Satthā "jaṭilānaṃ ayaṃ sakkāro mahapphalo hotū"ti nirodhasamāpattiṃ samāpajji.
Satthu samāpannabhāvaṃ ñatvā dve aggasāvakāpi sesabhikkhūpi samāpattiṃ samāpajjiṃsu.
Tathāgate sattānaṃ nirodhasamāpattiṃ samāpajjitvā nisinne antevāsikā bhikkhācārakāle
sampatte vanamūlaphalāphalaṃ paribhuñjitvā sesakāle buddhānaṃ añjaliṃ paggayha tiṭṭhanti.
Saradatāpaso pana bhikkhācāraṃpi agantvā pupphacchattagahitaniyāmeneva sattāhaṃ
pītisukheneva vītināmesi.
      Satthā nirodhato vuṭṭhāya dakkhiṇapasse nisinnaṃ aggasāvakaṃ nisabhattheraṃ
āmantesi "nisabha sakkārakārakānaṃ tāpasānaṃ pupphāsanānumodanaṃ karohī"ti.
Thero cakkavattirañño santikā paṭiladdhamahālābho mahāyodho viya tuṭṭhamānaso
sāvakapāramiñāṇe ṭhatvā pupphāsanānumodanaṃ ārabhi. Tassa desanāvasāne dutiyasāvakaṃ
āmantesi "tvampi bhikkhu dhammaṃ desehī"ti. Anomattheropi tepiṭakaṃ buddhavacanaṃ
sammasitvā dhammaṃ kathesi. Dvinnaṃ aggasāvakānaṃ desanāya ekassāpi abhisamayo
nāhosi. Atha satthā aparimāṇe buddhavisaye ṭhatvā dhammadesanaṃ ārabhi. Desanāpariyosāne
ṭhapetvā saradatāpasaṃ sabbepi catusattatisahassajaṭilā arahattaṃ pāpuṇiṃsu.

---------------------------------------------------------------------------------------------
page138.
Satthā "etha bhikkhavo"ti hatthaṃ pasāresi. Tesaṃ tāvadeva kesamassuṃ antaradhāyi,
aṭṭha parikkhārā kāye paṭimukkāva ahesuṃ.
      Saradatāpaso kasmā arahattaṃ na pattoti? vikkhittacittattā. Tassa kira buddhānaṃ
Dutiyāsane nisīditvā sāvakapāramiñāṇe ṭhatvā dhammaṃ desayato aggasāvakassa desanaṃ
sotuṃ āraddhakālato paṭṭhāya "aho vatāhaṃpi anāgate uppajjanakassa buddhassa sāsane
iminā sāvakena laddhadhuraṃ labheyyan"ti cittaṃ udapādi. So tena parivitakkena
maggaphalapaṭivedhaṃ kātuṃ nāsakkhi. Tathāgatampana vanditvā sammukhe ṭhatvā āha "bhante
tumhākaṃ antarāsane nisinno bhikkhu tumhākaṃ sāsane ko nāma hotī"ti. Mayā
pavattitadhammacakkaṃ anupavattetā sāvakapāramiñāṇassa koṭippatto soḷasapañhe 1-
paṭivijjhitvā ṭhito mayhaṃ sāsane aggasāvako nisabhatthero nāma esoti. "bhante
yvāyaṃ mayā sattāhaṃ pupphacchattaṃ dhārentena sakkāro kato, ahaṃ imassa phalena aññaṃ
sakkattaṃ vā brahmattaṃ vā na paṭṭhemi, anāgate pana ayaṃ nisabhatthero viya ekassa
buddhassa aggasāvako bhaveyyan"ti paṭṭhanaṃ akāsi.
      Satthā "samijjhissati nu kho imassa tāpasassa paṭṭhanā"ti anāgataṃsañāṇaṃ
pesetvā olokento kappasatasahassādhikaṃ asaṅkhyeyyaṃ atikkamitvā samijjhanabhāvaṃ
addasa. Disvā ca saradatāpasaṃ āha "na te ayaṃ paṭṭhanā moghā bhavissati,
anāgate pana kappasatasahassādhikaṃ asaṅkhyeyyaṃ atikkamitvā gotamo nāma buddho loke
uppajjissati. Tassa mātā mahāmāyā nāma devī bhavissati, pitā suddhodanamahārājā
nāma, putto rāhulo nāma, upaṭṭhāko ānando nāma, dutiyasāvako moggallāno
nāma, tvampana tassa aggasāvako dhammasenāpati sāriputto nāma bhavissasī"ti. Evaṃ
tāpasaṃ byākaritvā dhammakathaṃ kathetvā bhikkhusaṃghaparivāro ākāsaṃ pakkhandi.
@Footnote: 1 cha.Ma.,i. soḷasa paññā

---------------------------------------------------------------------------------------------
page139.
      Saradatāpasopi antevāsikattherānaṃ santikaṃ gantvā sahāyakassa sirivaḍḍha-
kuṭumbikassa sāsanaṃ pesesi "bhante mama sahāyakassa vadetha `sahāyakena te saradatāpasena
anomadassissa buddhassa pādamūle anāgate uppajjanakassa gotamassa buddhassa sāsane
aggasāvakaṭṭhānaṃ paṭṭhitaṃ, tvañca dutiyasāvakaṭṭhānaṃ paṭṭhehī"ti. Evañca pana vatvā
therehi puretarameva ekamuhuttena 1- gantvā sirivaḍḍhassa nivesanadvāre aṭṭhāsi.
      Sirivaḍḍho "cirassaṃ vata me ayyo āgato"ti āsane nisīdāpetvā attanā
nīcatare āsane 2- nisinno "antevāsikaparisā pana te bhante na paññāyatī"ti
pucchi. Āma samma amhākaṃ assame anomadassī buddho āgato, mayaṃ tassa attano
balena sakkāraṃ akarimhā. Satthā sabbesaṃ dhammaṃ desesi, desanāpariyosāne ṭhapetvā
maṃ sesā arahattaṃ patvā pabbajiṃsūti. Tumhe kasmā na pabbajitthāti. Ahaṃ satthu
aggasāvakaṃ nisabhattheraṃ disvā anāgate uppajjanakassa gotamassa nāma buddhassa
sāsane aggasāvakaṭṭhānaṃ paṭṭhesiṃ, tvampi tassa sāsane dutiyasāvakaṭṭhānaṃ paṭṭhehīti.
Mayhaṃ buddhehi saddhiṃ paricayo natthi bhanteti. Buddhehi saddhiṃ kathanaṃ mayhaṃ bhāro
hotu, tvaṃ mahantaṃ adhikāraṃ sajjehīti.
      Sirivaḍḍho tassa vacanaṃ sutvā attano nivesane ṭhāne rājadaṇḍena 3-
aṭṭhakarīsamattaṃ ṭhānaṃ samatalaṃ kāretvā vālukaṃ okirāpetvā lājapañcamāni pupphāni
vikiritvā nīluppalacchadanaṃ maṇḍapaṃ kāretvā buddhāsanaṃ paññāpetvā sesabhikkhūnampi
āsanāni paṭiyādetvā mahantaṃ sakkārasammānaṃ sajjetvā buddhānaṃ nimantanatthāya
saradatāpasassa saññaṃ adāsi. Tāpaso tassa vacanaṃ sutvā buddhappamukhaṃ bhikkhusaṃghaṃ gahetvā
tassa nivesanaṃ agamāsi. Sirivaḍḍho paccuggamanaṃ katvā tathāgatassa hatthato pattaṃ gahetvā
maṇḍapaṃ pavesetvā paññattāsane 4- nisinnassa buddhappamukhassa bhikkhusaṃghassa
@Footnote: 1 cha.Ma. ekapassena  2 cha.Ma.,i. nīcāsane  3 cha.Ma. nivesanadvāre rājamānena
@4 cha.Ma. paññattāsanesu

---------------------------------------------------------------------------------------------
page140.
Dakkhiṇodakaṃ datvā paṇītabhojanena parivisitvā bhattakiccapariyosāne buddhappamukhaṃ
bhikkhusaṃghaṃ mahārahehi vatthehi acchādetvā "bhante nāyaṃ ārambho appamatta-
kaṭṭhānatthāya, imināva niyāmena sattāhaṃ anukampaṃ karohī"ti āha. Satthā adhivāsesi.
So teneva niyāmena sattāhaṃ mahādānaṃ pavattetvā bhagavantaṃ vanditvā añjaliṃ
paggahetvā ṭhito āha "bhante mama sahāyo saradatāpaso yassa satthuno aggasāvako
homīti paṭṭhesi, ahaṃ tasseva dutiyasāvako bhavāmī"ti.
      Satthā anāgataṃ oloketvā tassa paṭṭhanāya samijjhanabhāvaṃ disvā byākāsi
"tvaṃ ito kappasatasahassādhikaṃ asaṅkhyeyyaṃ atikkamitvā gotamabuddhassa dutiyasāvako
bhavissasī"ti. Buddhānaṃ byākaraṇaṃ sutvā sirivaḍḍho haṭṭhapahaṭṭho ahosi. Satthāpi
bhattānumodanaṃ katvā saparivāro vihārameva gato. Sirivaḍḍho tato paṭṭhāya yāvajīvaṃ
kalyāṇakammaṃ katvā dutiyacittavāre 1- kāmāvacaradevaloke nibbatto. Saradatāpaso
cattāro brahmavihāre bhāvetvā brahmaloke nibbatto.
      Tato paṭṭhāya imesaṃ ubhinnaṃpi antarākammaṃ na kathitaṃ. Amhākaṃ pana
buddhassa nibbattito puretarameva saradatāpaso rājagahanagarassa avidūre upatissagāme
sāribrāhmaṇiyā kucchismiṃ paṭisandhiṃ gaṇhi. Taṃdivasameva cassa sahāyopi rājagahasseva
avidūre kolitagāme moggallibrāhmaṇiyā 2- kucchismiṃ paṭisandhiṃ gaṇhi. Tāni kira
dvepi kulāni yāva sattamā kulaparivaṭṭā ābaddhapaṭibaddhasahāyakāneva. Tesaṃ dvinnaṃpi
ekadivasameva gabbhaparihāraṃ adaṃsu. Dasamāsaccayena jātānaṃpi tesaṃ chasaṭṭhī dhātiyo
upanayiṃsu. 3-  Nāmagahaṇadivase sāribrāhmaṇiyā puttassa upatissagāme jeṭṭhakulassa
puttattā upatissoti nāmaṃ akaṃsu, itarassa kolitagāme jeṭṭhakulassa puttattā
kolitoti nāmaṃ akaṃsu. Te ubhopi vuḍḍhimanvāya sabbasippānaṃ pāraṃ agamaṃsu.
@Footnote: 1 cha.Ma. dutiyattavāre  2 Sī. moggallānabrāhmaṇiyā  3 cha.Ma. upaṭṭhahiṃsu

---------------------------------------------------------------------------------------------
page141.
      Upatissamāṇavassa kīḷanatthāya nadiṃ vā uyyānaṃ vā pabbataṃ vā gamanakāle
pañca suvaṇṇasivikāsatāni parivārāni honti, kolitamāṇavassa pañca ājaññarathasatāni.
Dvepi janā pañcapañcamāṇavakasataparivārā honti. Rājagahe ca anusaṃvaccharaṃ
giraggasamajjaṃ nāma hoti, tesaṃ dvinnampi ekaṭṭhāneyeva mañce bandhanti. Dvepi
janā ekatova nisīditvā samajjaṃ passantā hasitabbaṭṭhāne hasanti, saṃvegaṭṭhāne
saṃvejanti, dāyaṃ dātuṃ yuttaṭṭhāne dāyaṃ denti. Tesaṃ imināva niyāmena ekadivasaṃ
samajjaṃ passantānaṃ paripākagatattā ñāṇassa purimadivase 1- viya hasitabbaṭṭhāne hāso
vā saṃvegaṭṭhāne saṃvejanaṃ vā dāyaṃ dātuṃ yuttaṭṭhāne dāyaṃ vā nāhosi. Dvepi
pana janā evaṃ cintayiṃsu "kiṃ ettha oloketabbaṃ atthi, sabbepime appatte vassasate
apaṇṇattikabhāvaṃ gamissanti. Amhehi pana ekaṃ mokkhadhammaṃ gavesituṃ vaṭṭatī"ti
āramamaṇaṃ gahetvā nisīdiṃsu.
       Tato kolito upatissaṃ āha "samma upatissa na tvaṃ aññesu divasesu
viya haṭṭhapahaṭṭho, anattamanadhātuko ahosi, 2-  kiṃ te sallakkhitan"ti. Samma kolita
`etesaṃ olokane sāro natthi, niratthametaṃ, attano mokkhadhammaṃ gavesituṃ vaṭṭatī'ti
imaṃ cintayanto nisinnomhi, tvaṃ pana kasmā anattamano ahosīti. 3-  Sopi tatheva
āha. Athassa attanā saddhiṃ ekajjhāsayataṃ ñatvā upatisso taṃ evamāha "amhākaṃ
ubhinnaṃpi cintitaṃ sucintitaṃ, mokkhadhammaṃ gavesantehi ekaṃ pabbajjaṃ 4- laddhuṃ
vaṭṭati, kassa santike pabbajāmā"ti.
      Tena kho pana samayena sañjayo 5- paribbājako rājagahe paṭivasati mahatiyā
paribbājakaparisāya saddhiṃ. Te "tassa santike pabbajissāmā"ti pañcahi māṇavakasatehi
saddhiṃ sañjayassa santike pabbajiṃsu. Tesaṃ pabbajitakālato paṭṭhāya sañjayo
atirekalābhaggayasaggappatto ahosi. Te katipāheneva sabbaṃ sañjayassa samayaṃ
@Footnote: 1 cha.Ma. purimadivasesu  2 cha.Ma.....dhātukosi  3 cha.Ma. anattamanosīti
@4 cha.Ma. pana ekā pabbajjā  5 cha.Ma. sañcayo. evamuparipi

---------------------------------------------------------------------------------------------
page142.
Parimadditvā 1- "ācariya tumhākaṃ jānanasamayo ettakova, udāhu uttarimpi
atthī"ti pucchiṃsu. Sañjayo "ettakova, sabbaṃ tumhehi ñātan"ti āha. Te tassa kathaṃ
sutvā cintayiṃsu "evaṃ sati imassa santike brahmacariyassa vāso niratthako, mayaṃ
mokkhadhammaṃ gavesituṃ nikkhantā, so imassa santike uppādetuṃ na sakkā. Mahā
kho pana jambūdīpo, gāmanigamarājadhāniyo carantā mayaṃ avassaṃ mokkhadhammadesakaṃ
ekaṃ ācariyaṃ labhissāmā"ti. Te tato paṭṭhāya yattha yattha paṇḍitā samaṇabrāhmaṇā
atthīti suṇanti, tattha tattha gantvā pañhassa sākacchaṃ karonti. Tehi puṭṭhaṃ
pañhaṃ aññe kathetuṃ samatthā natthi, te pana tesaṃ pañhaṃ vissajjenti. Evaṃ
sakalajambūdīpaṃ pariggaṇhitvā nivattitvā sakaṭṭhānameva āgantvā "samma kolita
yo paṭhamaṃ amataṃ adhigacchati, so ārocetū"ti katikaṃ akaṃsu.
      Tena samayena amhākaṃ satthā paṭhamābhisambodhiṃ patvā pavattitapavaradhammacakko
anupubbena rājagahaṃ sampatto hoti. Atha "ekasaṭṭhī arahantā loke uppannā
hontī"ti vuttakāle "caratha bhikkhave cārikaṃ bahujanahitāyā"ti ratanattayaguṇapakāsanatthaṃ
uyyojitānaṃ bhikkhūnaṃ antare pañcavaggiyabbhantare assajitthero paṭinivattitvā
rājagahameva āgato. Punadivase pātova pattacīvaramādāya rājagahaṃ piṇḍāya pāvisi.
      Tasmiṃ samaye upatissaparibbājako pātova bhattakiccaṃ katvā paribbājakārāmaṃ
gacchanto theraṃ disvā cintesi "mayā evarūpo pabbajito nāma na diṭṭhapubboyeva.
Ye vata loke arahanto vā arahattamaggaṃ vā samāpannā, ayaṃ tesaṃ bhikkhūnaṃ aññataro,
yannūnāhaṃ imaṃ bhikkhuṃ upasaṅkamitvā pañhaṃ puccheyyaṃ `kaṃsi tvaṃ āvuso
uddissa pabbajito, ko vā te satthā, kassa vā tvaṃ dhammaṃ rocesī"ti. Athassa
etadahosi "akālo kho imaṃ bhikkhuṃ pañhaṃ pucchituṃ, antaragharaṃ paviṭṭho piṇḍāya
carati, yannūnāhaṃ imaṃ bhikkhuṃ piṭṭhito piṭṭhito anubandheyyaṃ atthikehi upañātaṃ
@Footnote: 1 cha.Ma. pariggaṇhitvā

---------------------------------------------------------------------------------------------
page143.
Maggan"ti. So theraṃ laddhapiṇḍapātaṃ aññataraṃ okāsaṃ gacchantaṃ disvā
nisīditukāmatañcassa ñatvā attano paribbājakapīṭhakaṃ paññāpetvā adāsi.
Bhattakiccapariyosānepissa attano kuṇḍikāya udakaṃ adāsi.
      Evaṃ ācariyavattaṃ katvā katabhattakiccena therena saddhiṃ madhurapaṭisaṇṭhāraṃ katvā
"vippasannāni kho te āvuso indriyāni, parisuddho chavivaṇṇo pariyodāto,
kaṃsi tvaṃ āvuso uddissa pabbajito, ko vā te satthā, kassa vā tvaṃ
dhammaṃ rocesī"ti pucchi. Thero "atthāvuso mahāsamaṇo sakyaputto sakyakulā pabbajito,
tāhaṃ bhagavantaṃ uddissa pabbajito, so ca me bhagavā satthā, tassa cāhaṃ
bhagavato dhammaṃ rocemī"ti āha. Atha naṃ "kiṃvādī panāyasmato satthā kimakkhāyī"ti
pucchi. Thero cintesi "ime paribbājakā nāma sāsanassa paṭipakkhabhūtā, imassa
sāsane 1- gambhīrataṃ dassessāmī"ti. Attano navakabhāvaṃ dassento āha "ahaṃ kho
āvuso navo acirapabbajito, adhunāgato imaṃ dhammavinayaṃ, na tāvāhaṃ sakkomi
vitthārena dhammaṃ desetun"ti. Paribbājako "ahaṃ upatisso nāma, tvaṃ yathāsattiyā
appaṃ vā bahuṃ vā vada, etaṃ nayasatena nayasahassena paṭivijjhituṃ mayhaṃ bhāro"ti
cintetvā āha:-
              "appaṃ vā bahuṃ vā bhāsassu       atthaṃyeva me brūhi
               attheneva me attho          kiṃ kāhasi byañjanaṃ bahun"ti. 2-
      Evaṃ vutte thero "ye dhammā hetuppabhavā"ti 3- gāthaṃ āha. Paribbājako
paṭhamapadadvayameva sutvā sahassanayasampanne sotāpattimagge patiṭṭhahi, itaraṃ padadvayaṃ
sotāpannakāle niṭṭhāpesi. 4-
@Footnote: 1 cha.Ma. imassa sāsanassa  2 vi.mahā. 4/60/52 mahākhandhaka
@3 vi.mahā. 4/60/52, khu.apa. 32/286/36 sārīputtattherāpadāna  4 cha.Ma. niṭṭhāsi

---------------------------------------------------------------------------------------------
page144.
      So sotāpanno hutvā uparivisese appavattante "bhavissati ettha kāraṇan"ti
sallakkhetvā theraṃ āha "bhante mā upari dhammadesanaṃ vaḍḍhayittha, ettakameva
hotu, kahaṃ amhākaṃ satthā vasatī"ti. Veḷuvane paribbājakāti. Bhante tumhe purato
yātha, mayhaṃ eko sahāyako atthi. Amhehi ca aññamaññaṃ katikā katā "yo paṭhamaṃ
amataṃ adhigacchati, so ārocetū"ti. Ahantaṃ paṭiññaṃ mocetvā sahāyakaṃ gahetvā
tumhākaṃ gatamaggeneva satthu santikaṃ gamissāmīti pañcapatiṭṭhitena therassa pādesu
nipatitvā tikkhattuṃ padakkhiṇaṃ katvā theraṃ uyyojetvā paribbājakārāmābhimukho
agamāsi.
       Kolitaparibbājako taṃ dūratova āgacchantaṃ disvā "ajja mayhaṃ sahāyakassa
mukhavaṇṇo na aññesu divasesu viya, addhā tena amataṃ adhigataṃ bhavissatī"ti amatādhigamaṃ
pucchi. Sopissa "āma āvuso amataṃ adhigatan"ti paṭijānitvā tameva gāthaṃ abhāsi.
Gāthāpariyosāne kolito sotāpattiphale patiṭṭhahitvā āha "kahaṃ kira samma satthā
vasatī"ti. `veḷuvane Kira samma vasatī'ti evaṃ no ācariyena assajittherena kathitanti.
Tenahi samma āyāma, satthāraṃ passissāmāti. Sāriputtatthero ca nāmesā sadāpi
ācariyapūjako, tasmā sahāyaṃ kolitamāṇavaṃ evamāha "samma amhehi adhigataṃ amataṃ
amhākaṃ ācariyassa sañjayaparibbājakassapi kathessāma. Bujjhamāno paṭivijjhissati,
appaṭivijjhanto amhākaṃ saddahitvā satthu santikaṃ gamissati, buddhānaṃ desanaṃ
sutvā maggaphalapaṭivedhaṃ karissatī"ti.
      Tato dvepi janā sañjayassa santikaṃ gantvā "ācariya tvaṃ kiṃ karosi,
buddho loke uppanno, svākkhāto dhammo, supaṭipanno saṃgho, āyāma dasabalaṃ
passissāmā"ti. So "kiṃ vadetha tātā"ti tepi vāretvā lābhaggayasaggappattimeva
tesaṃ dīpeti. Te "amhākaṃ evarūpo antevāsikavāso niccameva hotu, tumhākaṃ
pana gamanaṃ vā agamanaṃ vā jānāthā"ti āhaṃsu. Sañjayo "ime ettakaṃ jānantā

---------------------------------------------------------------------------------------------
page145.
Mama vacanaṃ na karissantī"ti ñatvā "gacchatha tumhe tātā, ahaṃ mahallakakāle
antevāsikavāsaṃ vasituṃ na sakkomī"ti āha. Te anekehipi kāraṇehi taṃ bodhetuṃ
asakkontā attano ovāde vattamānaṃ janaṃ ādāya veḷuvanaṃ agamaṃsu. Atha tesaṃ
pañcasu antevāsikasatesu aḍḍhateyyasatā nivattiṃsu, aḍḍhateyyasatā tehi saddhiṃ
agamaṃsu.
      Satthā catuparisamajjhe dhammaṃ desento te dūratova disvā bhikkhū āmantesi
"ete dve bhikkhave sahāyā āgacchanti kolito ca upatisso ca, etameva sāvakayugaṃ
bhavissati aggaṃ bhaddayugan"ti. Atha nesaṃ parisāya cariyavasena dhammadesanaṃ vaḍḍhesi.
Ṭhapetvā dve aggasāvake sabbepi te aḍḍhateyyasatā paribbājakā arahattaṃ
pāpuṇiṃsu. Satthā "etha bhikkhavo"ti hatthaṃ pasāresi. Sabbesaṃ kesamassu antaradhāyi,
iddhimayapattacīvaraṃ kāyapaṭibaddhaṃ ahosi. Dvinnaṃ aggasāvakānaṃpi iddhimayapattacīvaraṃ
āgataṃ, uparimaggattayakiccaṃ pana na niṭṭhāti. Kasmā? sāvakapāramiñāṇassa
mahantatāya.
      Athāyasmā mahāmoggallāno pabbajitadivasato sattame divase magadharaṭṭhe
kallavālagāmakaṃ 1- upanissāya samaṇadhammaṃ karonto thīnamiddhe okkamante 2-
satthārā saṃvejito thīnamiddhaṃ vinodetvā tathāgatena dinnaṃ dhātukammaṭṭhānaṃ
suṇantova uparimaggattayakiccaṃ niṭṭhāpetvā sāvakapāramiñāṇassa matthakaṃ patto.
Sāriputtattheropi pabbajitadivasato aḍḍhamāsaṃ 3- atikkamitvā satthārā saddhiṃ
tameva rājagahaṃ upanissāya sūkarakhātaleṇe 4- viharanto attano bhāgineyyassa
dīghanakhaparibbājakassa vedanāpariggahasuttante 5- desiyamāne suttānusārena ñāṇaṃ
pesetvā parassa vaḍḍhitabhattaṃ bhuñjanto viya sāvakapāramiñāṇassa matthakaṃ patto.
Bhāgineyyo panassa desanāpariyosāne sotāpattiphale patiṭṭhito. Iti dvinnaṃpi
mahāsāvakānaṃ tathāgate rājagahe viharanteyeva
@Footnote: 1 Ma. kalaṇḍuvālagāmantaṃ, i. kallavāḷaputtagāme, aṅ.sattaka. 23/58/87 (syā)
@2 cha.Ma. okkante  3 cha.Ma.,i. addhamāsaṃ  4 cha.Ma.,i. sūkarakhataleṇe
@5 Ma.Ma. 13/205/181-2 dīghanakhasutta

---------------------------------------------------------------------------------------------
page146.
Sāvakapāramiñāṇakiccaṃ matthakaṃ pattaṃ. Aparabhāge pana satthā jetavane viharanto
"mahāpaññānaṃ yadidaṃ sāriputto, iddhimantānaṃ yadidaṃ mahāmoggallāno"ti dvepi
mahāsāvake ṭhānantare ṭhapesīti.
                         Mahākassapattheravatthu
      [191] Catutthe dhutavādānanti ettha dhuto veditabbo, dhutavādo veditabbo,
dhutadhammā veditabbā, dhutaṅgāni veditabbāni. Tattha dhutoti dhutakileso vā puggalo
kilese dhunanto vā 1- dhammo.
      Dhutavādoti ettha pana atthi dhuto na dhutavādo, atthi na dhuto dhutavādo,
atthi neva dhuto na dhutavādo, atthi dhuto ceva dhutavādo ca. Tattha yo dhutaṅgena
attano kilese dhuni, parampana dhutaṅgena na ovadati nānusāsati bakkulatthero 2-
viya, ayaṃ dhuto na dhutavādo. Yathāha "tayidaṃ 3- āyasmā bakkulo dhuto na dhutavādo"ti.
Yo pana dhutaṅgena attano kilese na dhuni, kevalaṃ aññe dhutaṅgena ovadati
anusāsati upanandatthero viya, ayampana na dhuto dhutavādo. Yathāha "tayidaṃ āyasmā
upanando sakyaputto na dhuto dhutavādo"ti. 4-  Yo pana dhutaṅgena attano kilese
na dhuni, aññe dhutaṅgena na ovadati nānusāsati loludāyitthero viya, 4-  ayampana
neva dhuto na dhutavādo. Yathāha "tayidaṃ āyasmā mahāloludāyī 5- neva dhuto na
dhutavādo"ti. Yo pana ubhayasampanno āyasmā mahākassapatthero viya, ayaṃ dhuto
ceva dhutavādo ca. Yathāha "tayidaṃ āyasmā mahākassapo dhuto ceva dhutavādo
cā"ti.
      Dhutadhammā veditabbāti appicchatā santuṭṭhitā sallekhatā pavivekatā
idamatthitāti ime dhutaṅge cetanāya parivārā pañcadhammā "appicchaṃyeva
@Footnote: 1 cha.Ma.,i. kilesadhunano  2 cha.Ma. bākulatthero. evamuparipi  3 Ma. yadidaṃ
@4-4 cha.Ma. yo pana ubhayavipanno lāḷudāyī viya  5 cha.Ma. lāḷudāyī

---------------------------------------------------------------------------------------------
page147.
Nissāyā"tiādivacanato 1- dhutadhammā nāma. Tattha appicchatā ca santuṭṭhitā ca alobho,
sallekhatā ca pavivekatā ca dvīsu dhammesu anupatanti alobhe ceva amohe ca, idamatthitā
ñāṇameva. Tattha alobhena paṭikkhepavatthūsu lobhaṃ, amohena tesveva ādīnavapaṭicchādakamohaṃ
dhunāti. Alobhena ca anuññātaṃ 2- paṭisevanamukhena pavattaṃ kāmasukhallikānuyogaṃ, amohena
dhutaṅgesu atisallekhamukhena pavattaṃ attakilamathānuyogaṃ dhunāti. Tasmā ime dhammā
dhutadhammāti veditabbā.
      Dhutaṅgāni veditabbānīti terasa dhutaṅgāni veditabbāni paṃsukūlikaṅgaṃ .pe.
Nesajjikaṅganti.
      Dhutavādānaṃ yadidaṃ mahākassapoti yattakā dhutaṅgavādaṃ vadanti, tesaṃpi 3- antare
ayaṃ mahākassapatthero aggoti aggaṭṭhāne ṭhapesi. Mahākassapoti uruvelakassapo
nadīkassapo gayākassapo kumārakassapoti ime khuddānukhuddake there upādāya ayaṃ
mahā, āyasmā 4- mahākassapoti vutto.
      Imassāpi pañhākamme ayamanupubbikathā:- atīte kira kappasatahassamatthake
padumuttaro nāma satthā loke udapādi, tasmiṃ haṃsavatīnagaraṃ upanissāya kheme
migadāye viharante vedeho nāma kuṭumbiko asītikoṭidhanavibhavo pātova subhojanaṃ
bhuñjitvā uposathaṅgāni 5- adhiṭṭhāya gandhapupphādīni gahetvā vihāraṃ gantvā
satthāraṃ pūjetvā vanditvā ekamantaṃ nisīdi. Tasmiṃ khaṇe satthā mahānisabhattheraṃ nāma
tatiyasāvakaṃ "etadaggaṃ bhikkhave mama sāvakānaṃ bhikkhūnaṃ dhutavādānaṃ, yadidaṃ nisabho"ti
etadagge ṭhapesi. Upāsako taṃ sutvā pasanno dhammakathāvasāne mahājane uṭṭhāya
gate satthāraṃ vanditvā "bhante sveva mayhaṃ bhikkhaṃ adhivāsethā"ti āha. Mahā
kho upāsaka bhikkhusaṃghoti. Kittako bhagavāti. Aṭṭhasaṭṭhibhikkhusatasahassanti. Bhante
@Footnote: 1 vi.pa. 8/325/281 pañcakavāra, aṅ.pañcaka. 22/181/245 (appicchataṃ...) araññavagga
@(syā)  2 cha.Ma. anuññātānaṃ  3 cha.Ma.,i. tesaṃ sabbesampi  4 cha.Ma.,i. tasmā
@5 Ma. uposathaṃ

---------------------------------------------------------------------------------------------
page148.
Ekaṃ sāmaṇerampi vihāre asesetvā bhikkhaṃ adhivāsethāti. Satthā adhivāsesi
tuṇhībhāvena. Upāsako satthu adhivāsanaṃ viditvā gehaṃ gantvā mahādānaṃ sajjetvā
punadivase satthu kālaṃ ārocāpesi. Satthā pattacīvaramādāya bhikkhusaṃghaparivuto
upāsakassa gharaṃ gantvā paññatte āsane nisinno dakkhiṇodakāvasāne yāguādīni
sampaṭicchanto bhattavissaggaṃ akāsi. Upāsakopi satthu santike nisīdi.
      Tasmiṃ antare mahānisabhatthero piṇḍāya caranto tameva vīthiṃ paṭipajji.
Upāsako disvā uṭṭhāya gantvā theraṃ vanditvā "pattaṃ bhante dethā"ti āha.
Thero pattaṃ adāsi. Bhante idheva pavisatha, satthāpi gehe nisinnoti. Na vaṭṭati 1-
upāsakāti. Upāsako therassa pattaṃ gahetvā piṇḍapātassa pūretvā nīharitvā
adāsi. Tato 2- theraṃ anugantvā nivattitvā 3- satthu santike nisīditvā evamāha
"bhante mahānisabhatthero `satthā gehe nisinno'ti vuttopi 4- pavisituṃ na icchi,
atthi nu kho etassa tumhākaṃ guṇehi atireko guṇo"ti. Buddhānaṃ ca vaṇṇamaccharaṃ
nāma natthi. Atha satthā evamāha "upāsaka mayaṃ bhikkhaṃ āgamayamānā gehe
nisīdāma, na so bhikkhu evaṃ gehe nisīditvā bhikkhaṃ udikkhati. Mayaṃ gāmantasenāsane
vasāma, so araññasmiṃyeva vasati. Mayaṃ channe vasāma, so abbhokāsamhiyeva vasati.
Iti tassa ayañca ayañca guṇo"ti mahāsamuddaṃ pūrayamāno viya kathesi. Upāsako
pakatiyāpi jalamānadīpo telena āsitto 5- viya suṭṭhutaraṃ pasanno hutvā cintesi
"kiṃ mayhaṃ aññāya sampattiyā, anāgate ekassa buddhassa santike dhutavādānaṃ
aggabhāvatthāya paṭṭhanaṃ karissāmī"ti.
      Sopi puna satthāraṃ nimantetvā teneva niyāmena sattadivasāni mahādānaṃ datvā
sattame divase buddhappamukhassa bhikkhusaṃghassa 6- ticīvarāni datvā satthu pādamūle
nipajjitvā evamāha "yaṃ me bhante sattadivasāni mahādānaṃ dentassa mettaṃ
@Footnote: 1 cha.Ma.,i. vaṭṭissati  2 Ma. taṃ  3 cha.Ma.,i. nivatto  4 cha.Ma. vuttepi
@5 Sī.,i. jalamānadīpe tele āsitte viya  6 cha.Ma.,i. mahābhikkhusaṃghassa

---------------------------------------------------------------------------------------------
page149.
Kāyakammaṃ mettaṃ vacīkammaṃ mettaṃ manokammaṃ paccupaṭṭhitaṃ, imināhaṃ na aññaṃ
devasampattiṃ vā sakkamārabrahmasampattiṃ vā paṭṭhemi, idampana me kammaṃ anāgate
ekassa buddhassa santike etassa mahānisabhattherena pattaṃ ṭhānantaraṃ pāpuṇanatthāya
terasadhutaṅgadharānaṃ aggabhāvassa paccayo 1- hotū"ti. Satthā "mahantañca ṭhānantaraṃ 2-
iminā paṭṭhitaṃ, samijjhissati nu kho, no"ti olokento samijjhanabhāvaṃ disvā
āha "tayā mahaggaṭṭhānaṃ 3- paṭṭhitaṃ, anāgate satasahassakappāvasāne gotamo nāma
buddho uppajjissati, tassa tvaṃ tatiyasāvako mahākassapatthero nāma bhavissasī"ti.
Taṃ sutvā upāsako "buddhānaṃ dve kathā nāma natthī"ti punadivase pattabbaṃ
viya taṃ sampattiṃ amaññittha. So yāvatāyukaṃ ṭhatvā nānappakāraṃ dānaṃ datvā sīlaṃ
rakkhitvā nānappakāraṃ kusalakammaṃ 4- katvā tattha kālaṃ katvā 5- sagge nibbatto. 6-
      Tato paṭṭhāya devesu ca manussesu ca sampattiṃ anubhavanto ito ekūnanavutikappe
7- vipassisammāsambuddhe bandhumatīnagaraṃ nissāya kheme migadāye viharante devalokā
cavitvā aññatarasmiṃ parijiṇṇe brāhmaṇakule nibbatti. Tasmiñca kāle vipassī
bhagavā sattame sattame saṃvacchare dhammaṃ katheti, mahantaṃ kolāhalaṃ ahosi.
Sakalajambūdīpe devatā "satthā dhammaṃ kathessatī"ti taṃ ārocenti. Brāhmaṇo
taṃ sāsanaṃ assosi. Tassa brāhmaṇassa nivāsanasāṭako ekova hoti, tathā
brāhmaṇiyā. Pārupanampana dvinnampi ekameva. Sakalanagare ekasāṭakabrāhmaṇoti
paññāyati. Brāhmaṇānaṃ kenacideva kiccena sannipāte sati brāhmaṇiṃ gehe
ṭhapetvā sayaṃ gacchati. Brāhmaṇīnaṃ sannipāte sati sayaṃ gehe tiṭṭhati, brāhmaṇī
taṃ vatthaṃ pārupitvā gacchati. Tasmimpana divase brāhmaṇo brāhmaṇiṃ āha
"bhoti kiṃ rattiṃ dhammassavanaṃ suṇissasi, divā"ti. "mayaṃ mātugāmā 8- nāma rattiṃ
sotuṃ na sakkoma, divā sossāmā"ti 9- brāhmaṇaṃ gehe ṭhapetvā taṃ vatthaṃ pārupitvā
@Footnote: 1 cha.Ma. saccakāro, i. okāro  2 cha.Ma.,i. ṭhānaṃ  3 cha.Ma.,i. manāpaṃ te ṭhānaṃ
@4 cha.Ma.,i. kalyāṇakammaṃ  5 cha.Ma.,i. kato  6 cha.Ma.,i. nibbatti
@7 cha.Ma. ekanavutikappe  8 cha.Ma.,i. mātugāmajātikā  9 cha.Ma.,i. sossāmīti

---------------------------------------------------------------------------------------------
page150.
Upāsikāhi saddhiṃ divā gantvā satthāraṃ vanditvā ekamantaṃ nisinnā dhammaṃ
sutvā upāsikāhiyeva saddhiṃ agamāsi. Atha brāhmaṇo brāhmaṇiṃ gehe ṭhapetvā
taṃ vatthaṃ pārupitvā vihāraṃ gato.
      Tasmiṃ ca samaye satthā parisamajjhe alaṅkatadhammāsane nisinno cittavījaniṃ
ādāya ākāsagaṅgaṃ otārento viya sinerumatthakaṃ 1- katvā sāgaraṃ nimmathento
viya dhammakathaṃ kathesi. Brāhmaṇassa parisante nisinnassa dhammaṃ suṇantassa
paṭhamayāmasmiṃyeva sakalasarīraṃ pūrayamānā pañcavaṇṇā pīti uppajji. So pārutavatthaṃ
saṃharitvā 2- "dasabalassa dassāmī"ti cintesi. Athassa ādīnavasahassaṃ dassayamānaṃ
maccheraṃ uppajjati. 3- So "brāhmaṇiyā ca mayhañca ekameva vatthaṃ, aññaṃ kiñci
pārupanaṃ natthi, apārupitvā ca nāma bahi carituṃ na sakkā"ti sabbatthāpi adātukāmo
ahosi. Athassa nikkhante paṭhamayāme majjhimayāmepi tatheva pīti uppajji. So tatheva
cintetvā tatheva adātukāmo ahosi. Athassa majjhimayāme nikkhante pacchimayāmepi
tatheva pīti uppajji. So "yaṃ vā hotu taṃ vā hotu 4- pacchāpi jānissāmī"ti
vatthaṃ saṃharitvā satthu pādamūle ṭhapesi. Tato vāmahatthaṃ ābhujitvā dakkhiṇahatthena
tikkhattuṃ appoṭhetvā "jitaṃ me, jitaṃ me"ti tayo vāre nadi.
      Tasmiṃ ca samaye bandhumarājā dhammāsanassa pacchato antosāṇiyaṃ nisinnova
dhammaṃ suṇāti. Rañño ca nāma "jitaṃ me, jitaṃ me"ti saddo amanāpo hoti.
So purisaṃ pesesi "gaccha etaṃ pucchāhi kiṃ vadesī"ti. So tena gantvā pucchito
āha "avasesā hatthiyānādīni āruyha asicammādīni gahetvā parasenaṃ jinanti,
na taṃ jitaṃ acchariyaṃ, ahampana pacchato āgacchantassa kuṭagoṇassa 5- muggarena sīsaṃ
bhinditvā taṃ palāpento viya maccheracittaṃ madditvā pārutavatthaṃ dasabalassa adāsiṃ,
taṃ me macchariyaṃ jitan"ti āha. So puriso āgantvā taṃ pavuttiṃ rañño ārocesi.
@Footnote: 1 cha.Ma.,i. sineruṃ matthaṃ  2 cha.Ma. saṃgharitvā. evamuparipi  3 cha.Ma.,i. uppajji
@4 Sī.,i. so taraṇaṃ vā hotu maraṇaṃ vā  5 cha.Ma. duṭṭhagoṇassa

---------------------------------------------------------------------------------------------
page151.
Rājā āha "amhe bhaṇe dasabalassa anurūpaṃ na jānimha, brāhmaṇo jānātī"ti 1-
vatthayugaṃ pesesi. Taṃ disvā brāhmaṇo cintesi "ayaṃ mayhaṃ tuṇhīnisinnassa
paṭhamaṃ kiñci adatvā satthu guṇe kathentassa adāsi, satthu guṇe paṭicca uppannena
mayhaṃ ko attho"ti taṃpi vatthayugaṃ dasabalasseva adāsi. Rājāpi "kiṃ brāhmaṇena
katan"ti pucchitvā "tampi tena vatthayugaṃ tathāgatasseva dinnan"ti sutvā aññānipi
dve yugāni pesesi, so tānipi adāsi. Rājā aññānipi cattārīti evaṃ
yāva dvattiṃsa yugāni pesesi. Atha brāhmaṇo "idaṃ vaḍḍhetvā gahaṇaṃ viya
hotī"ti attano atthāya ekaṃ, brāhmaṇiyā ekanti dve vatthayugāni gahetvā
tiṃsa yugāni tathāgatasseva adāsi. Tato paṭṭhāya cassa satthu vissāsiko jāto.
      Atha naṃ rājā ekadivasaṃ sītasamaye satthu santike dhammaṃ sutvā sahassagghanikaṃ 2-
attano pārupanaṃ rattakambalaṃ datvā āha "ito paṭṭhāya imaṃ pārupitvā dhammaṃ
suṇāhī"ti. So "kiṃ me iminā kambalena imasmiṃ pūtikāye upanītenā"ti cintetvā
antogandhakuṭiyaṃ tathāgatassa mañcassa upari vitānaṃ katvā agamāsi. Athekadivasaṃ
rājā pātova vihāraṃ gantvā antogandhakuṭiyaṃ satthu santike nisīdi. Tasmiṃ ca
samaye chabbaṇṇā buddharaṃsiyo kambale paṭihaññanti, kambalo ativirocati. Rājā
olokento sañjānitvā āha "bhante amhākaṃ esa kambalo, amhehi ekasāṭakassa
brāhmaṇassa dinno"ti. Tumhehi mahārāja brāhmaṇo pūjito, brāhmaṇena ahaṃ
pūjitoti. 3-  Rājā "brāhmaṇo yuttaṃ aññāsi, na mayan"ti pasīditvā yaṃ manussānaṃ
upakārabhūtaṃ, taṃ sabbaṃ aṭṭhaṭṭhakaṃ katvā sabbaṭṭhakaṃ nāma dānaṃ datvā purohitaṭṭhāne
ṭhapesi. Sopi "aṭṭhaṭṭhakaṃ nāma catusaṭṭhī hotī"ti catusaṭṭhī salākabhattāni 4-
upanibandhitvā 5- yāvajīvaṃ dānaṃ datvā sīlaṃ rakkhitvā tato cuto sagge nibbatti.
@Footnote: 1 cha.Ma. jānīti  2 cha.Ma.,i. suṇantaṃ disvā sahassagghanakaṃ  3 cha.Ma.,i. mayaṃ pūjitāti
@4 cha.Ma. salākābhattāni  5 cha.Ma.,i. upanibandhāpetvā

---------------------------------------------------------------------------------------------
page152.
      Puna tato cuto imasmiṃ kappe konāgamanassa 1- ca bhagavato kassapadasabalassa cāti
dvinnaṃ buddhānaṃ antare bārāṇasiyaṃ kuṭumbikaghare nibbatto. So vuḍḍhimanvāya
gharāvāsaṃ vasanto ekadivasaṃ araññe jaṅghavihāraṃ vicarati. 2-  Tasmiṃ ca samaye
paccekabuddho nadītīre cīvarakammaṃ karonto anuvāte appahonte saṃharitvā ṭhapetuṃ
āraddho. So disvā "kasmā bhante saṃharitvā ṭhapethā"ti āha. Anuvāto nappahotīti.
"iminā bhante karothā"ti. So sāṭakaṃ datvā "nibbattanibbattaṭṭhāne me kāci 3-
parihāni mā hotū"ti paṭṭhanaṃ ṭhapesi. 4-
      Atha gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya
pāvisi. Athassa bhaginī paccekabuddhassa piṇḍapātaṃ datvā tassa bhariyaṃ sandhāya
evamāha "evarūpaṃ bālaṃ yojanasatena parivajjeyyan"ti paṭṭhanaṃ ṭhapesi. Sā gehaṅgaṇe 5-
ṭhitā sutvā "imāya dinnaṃ bhattaṃ esa mā bhuñjatū"ti pattaṃ gahetvā piṇḍapātaṃ
chaḍḍetvā kalalassa pūretvā adāsi. Itarā disvā "bāle maṃ tāva akkosa
vā paribhāsa 6- vā, evarūpassa pana dve asaṅkhyeyyāni pūritapāramissa pattato
bhattaṃ chaḍḍetvā kalalaṃ dātuṃ na yuttan"ti āha. Athassa bhariyāya paṭisaṅkhānaṃ
uppajji. Sā "tiṭṭhatha bhante"ti kalalaṃ chaḍḍetvā pattaṃ dhovitvā gandhacuṇṇena
ubbaṭṭetvā catumadhurassa pūretvā adāsi 7- upari āsittena padumagabbhavaṇṇena
sappinā vijjotamānaṃ paccekabuddhassa hatthe ṭhapetvā adāsi "yathā ayaṃ piṇḍapāto
obhāsajāto, evaṃ obhāsajātaṃ me sarīraṃ hotū"ti paṭṭhanaṃ ṭhapesi. Paccekabuddho
anumoditvā ākāsaṃ pakkhanto. 8-  Tepi dve jāyapatikā yāvatāyukaṃ ṭhatvā 9- sagge
nibbattitvā puna tato cavitvā upāsako kassapadasabalassa sammāsambuddhassa kāle
bārāṇasiyaṃ asītikoṭivibhavassa seṭṭhino putto hutvā nibbatti, itarāpi
tādisasseva seṭṭhino dhītā hutvā nibbatti.
@Footnote: 1 cha.Ma.,i. koṇāgamanassa  2 cha.Ma.,i. carati  3 cha.Ma.,i. kenaci
@4 cha.Ma. paṭṭhapesi. evamuparipi  5 cha.Ma. gehadvāre  6 cha.Ma.,i. pahara  7 cha.Ma.,i. ayaṃ
@pāṭho na dissati  8 cha.Ma.,i. pakkhandi  9 cha.Ma.,i. kusalaṃ katvā

---------------------------------------------------------------------------------------------
page153.
      Tassa vuḍḍhippattassa tameva seṭṭhidhītaraṃ ānayiṃsu. Tassā pubbe
aniṭṭhavipākassa tassa kammassa ānubhāvena patikulaṃ paviṭṭhamattāya ummārabbhantare
sakalasarīraṃ ugghāṭitavaccakuṭi viya duggandhaṃ jātaṃ. Seṭṭhikumāro "kassāyaṃ gandho"ti
pucchitvā "seṭṭhikaññāyā"ti sutvā "nīharatha nīharathā"ti āgataniyāmeneva 1- kulagharaṃ
pesesi. Sā eteneva nīhārena sattasu ṭhānesu paṭinivattitā.
      Tena ca samayena kassapadasabalo parinibbāyi. Tassa ghanakoṭṭimāhi
satasahassagghanikāhi rattasuvaṇṇaiṭṭhakāhi yojanubbedhaṃ cetiyaṃ ārabhiṃsu. Tasmiṃ cetiye
kariyamāne sā seṭṭhidhītā cintesi "ahaṃ sattasu ṭhānesu paṭinivattitā, kiṃ me
jīvitenā"ti attano sarīrābharaṇabhaṇḍikaṃ 2- bhañjāpetvā suvaṇṇaiṭṭhakaṃ kāresi ratanāyataṃ
vidiṭṭhivitthīnaṃ 3- caturaṅgulubbedhaṃ. Tato haritālamanosilāpiṇḍaṃ gahetvā aṭṭha
uppalahatthake ādāya cetiyakaraṇaṭṭhānaṃ gatā. Tasmiṃ ca khaṇe ekā iṭṭhakā
sandhiṃ 4- parikkhipitvā āgacchamānā ghaṭaniṭṭhakāya ūnā hoti. Seṭṭhidhītā vaḍḍhakiṃ
āha "imaṃ iṭṭhakaṃ ettha ṭhapethā"ti. Amma bhaddake kāle āgatāsi, sayameva
ṭhapehīti. Sā āruyha telena haritālamanosilaṃ yojetvā tena bandhena iṭṭhakaṃ
patiṭṭhapetvā upari aṭṭhahi uppalahatthakehi pūjaṃ katvā vanditvā "nibbattaṭṭhāne
mama 5- kāyato candanagandho vāyatu, mukhato uppalagandho"ti paṭṭhanaṃ katvā cetiyaṃ
vanditvā padakkhiṇaṃ katvā agamāsi.
      Atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa taṃ ārabbha
sati udapādi. Nagarepi nakkhattaṃ saṅghuṭṭhaṃ hoti. So upaṭṭhāke āha "tadā
idha ānītā seṭṭhidhītā atthi, kahaṃ sā"ti. Kulagehe sāmīti. Ānetha naṃ, nakkhattaṃ
kīḷissāmāti. Te gantvā taṃ vanditvā ṭhitā "kiṃ tātā āgatatthā"ti tāya
@Footnote: 1 Sī. āgatayāneneva, cha.Ma. ābhataniyāmeneva  2 Sī.,i. ābharaṇabhaṇḍaṃ
@3 Sī.,i. vidatthivitthaṇṇaṃ, cha.Ma. vidatthivitthinnaṃ  4 cha.Ma.,i. iṭṭhakāpanti
@5 cha.Ma.,i. nibbattanibbattaṭṭhāne me

---------------------------------------------------------------------------------------------
page154.
Puṭṭhā taṃ pavuttiṃ ācikkhiṃsu. Tātā mayā ābharaṇena 1- cetiyaṃ pūjitaṃ, ābharaṇaṃ me
natthīti. Te gantvā seṭṭhiputtassa ārocesuṃ. Ānetha naṃ, pilandhanaṃ 2-
labhissatīti. 3- Te ānayiṃsu. Tassā saha gharappavesanena sakalagehaṃ candanagandhañceva
nīluppalagandhañca vāyi.
      Seṭṭhiputto taṃ pucchi "paṭhamaṃ tāva 4- sarīrato duggandho vāyi, idāni pana
te sarīrato candanagandho, mukhato uppalagandho vāyati, kiṃ etan"ti. Sā ādito
paṭṭhāya attanā katakammaṃ ārocesi. Seṭṭhiputto "niyyānikaṃ vata buddhānaṃ
sāsanan"ti pasīditvā yojanikaṃ suvaṇṇacetiyaṃ kambalakañcukena parikkhipitvā tattha tattha
rathacakkappamāṇehi suvaṇṇapadumehi alaṅkari. Tesaṃ dvādasahatthā olambakā honti. So
tattha yāvatāyukaṃ ṭhatvā sagge nibbattitvā tato cuto bārāṇasito yojanamatte
ṭhāne aññatarasmiṃ amaccakule nibbatti. Seṭṭhikaññāpi devalokato cavitvā rājakule
jeṭṭhadhītā hutvā nibbatti.
      Tesu vayappattesu kumārassa vasanagāme nakkhattaṃ saṅghuṭṭhaṃ. So mātaraṃ āha
"sāṭakaṃ me amma dehi, nakkhattaṃ kīḷissāmī"ti. Sā dhotavatthaṃ nīharitvā adāsi.
Amma thūlaṃ idanti paṭikkhipi. 5-  Aññaṃ nīharitvā adāsi, taṃpi paṭikkhipi. Aññaṃ
nīharitvā adāsi, tampi paṭikkhipi. Atha naṃ mātā āha "tāta īdise 6- gehe
mayaṃ jātā, natthi no ito sukhumatarassa paṭilābhāya puññan"ti. Tenahi labhanaṭṭhānaṃ
gacchāmi ammāti. Putta ahaṃ ajjeva tuyhaṃ bārāṇasinagare rajjapaṭilābhaṃ icchāmīti.
So mātaraṃ vanditvā āha "gacchāmi ammā"ti. Gaccha tātāti. Evaṃ kirassā
cittaṃ ahosi "kahaṃ gamissati, idha vā ettha vā gehe nisīdissatī"ti. So pana
puññaniyāmena nikkhamitvā bārāṇasiṃ gantvā uyyāne maṅgalasilāpatte sīsaṃ 7-
pārupitvā nipajji. Tassa ca bārāṇasirañño kālakatassa sattamo divaso hoti.
@Footnote: 1 cha.Ma.,i. ābharaṇabhaṇḍena  2 cha.Ma. piḷandhanaṃ  3 cha.Ma.,i. labhissāmāti  4 cha.Ma. tava
@5 cha.Ma.,i. thūlaṃ idaṃ, aññaṃ dehīti  6 cha.Ma.,i. yādise  7 cha.Ma.,i. sasīsaṃ

---------------------------------------------------------------------------------------------
page155.
      Amaccā rañño sarīrakiccaṃ katvā rājaṅgaṇe nisīditvā mantayiṃsu "rañño
ekā dhītāva atthi, putto natthi, arājikaṃ rajjaṃ na vaṭṭati, 1-  ko rājā hotī"ti
mantetvā "tvaṃ hohī"ti āhaṃsu. Purohito āha "bahuṃ oloketuṃ na vaṭṭati,
handa mayaṃ devatānaṃ ārādhetvā 2- phussarathaṃ vissajjessāmā"ti. Te kumudavaṇṇe
cattāro sindhave yojetvā pañcavidhaṃ rājakakudhabhaṇḍaṃ setacchattañca rathasmiṃyeva
ṭhapetvā taṃ 3- vissajjetvā pacchato turiyāni paggaṇhāpesuṃ. Ratho pācīnadvārena
nikkhamitvā uyyānābhimukho ahosi. "paricayena uyyānābhimukho gacchati, nivattemā"ti
keci āhaṃsu. Purohito "mā nivattayitthā"ti āha. Ratho kumārapadakkhiṇaṃ katvā
ārūhanasajjo hutvā aṭṭhāsi. Purohito pārupanakaṇṇaṃ apanetvā pādatalāni
olokento "tiṭṭhatu ayaṃ dīpo, dvisahassadīpaparivāresu catūsu dīpesu eso rajjaṃ 4-
kāretuṃ yutto"ti vatvā "punapi turiyāni paggaṇhatha, punapi turiyāni paggaṇhathā"ti
tikkhattuṃ turiyāni paggaṇhāpesi.
      Atha kumāro mukhaṃ vivaritvā olokento "kena kammena āgatattha tātā"ti
āha. Deva tumhākaṃ rajjaṃ pāpuṇātīti. Rājā tuyhaṃ kahanti. Divaṅgato 5- sāmīti.
Kati divasā atikkantāti. Ajja sattamo divasoti. Putto vā dhītā vā natthīti.
Dhītā atthi deva, putto natthīti. Karissāmi rajjanti. Te tāvadeva abhisekamaṇḍapaṃ
katvā 6- rājadhītaraṃ sabbālaṅkārehi alaṅkaritvā uyyānaṃ ānetvā kumārassa
abhisekaṃ akaṃsu.
      Athassa katābhisekassa satasahassagghanikaṃ 7- vatthaṃ upahariṃsu. So "kimidaṃ tātā"ti
āha. Nivāsanavatthaṃ devāti. Nanu tātā thūlaṃ, aññaṃ sukhumataraṃ natthīti. Manussānaṃ
paribhogavatthesu ito sukhumataraṃ natthi devāti. Tumhākaṃ rājā evarūpaṃ nivāsesīti.
@Footnote: 1 Sī.,i. hotūti  2 cha.Ma.,i. handa mayaṃ devatānaṃ ārādhetvāti ime pāṭhā na
@dissanti  3 cha.Ma.,i. rathaṃ  4 Sī.,i. ekarajjaṃ  5 cha.Ma.,i. devattaṃ gato
@6 cha.Ma. kāretvā  7 cha.Ma. sahassagghanakaṃ

---------------------------------------------------------------------------------------------
page156.
Āma devāti. Na maññe puññavā vata tumhākaṃ rājāti, 1-  suvaṇṇabhiṅgāraṃ 2- āharatha,
labhissāmi 3- vatthanti. Te suvaṇṇabhiṅgāraṃ āhariṃsu. So uṭṭhāya hatthe dhovitvā
mukhaṃ vikkhāletvā hatthena udakaṃ ādāya puratthimadisāyaṃ abbhukkiri, tāvadeva ghanapaṭhaviṃ
bhinditvā aṭṭha kapparukkhā uṭṭhahiṃsu. Puna udakaṃ gahetvā dakkhiṇaṃ pacchimaṃ
uttaranti evaṃ tayopi disāyo 4- abbhukkiri, catūsu disāsu aṭṭhaṭṭhakaṃ 5- katvā
dvattiṃsa kapparukkhā uṭṭhahiṃsu. So ekaṃ dibbadussaṃ nivāsetvā ekaṃ pārupitvā
"nandarañño vijite suttakantikā itthiyo mā suttaṃ kantiṃsūti evaṃ bheriṃ
cārāpethā"ti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ
pavisitvā pāsādaṃ āruyha mahāsampattiṃ anubhavi.
      Evaṃ kāle gacchante ekadivasaṃ devī rañño sampattiṃ 6- disvā "aho vata
tapassī"ti 7- kāruññākāraṃ dassesi. "kimidaṃ devī"ti ca puṭṭhā "atimahatī te deva
sampatti, atīte buddhānaṃ saddahitvā kalyāṇaṃ karittha, idāni anāgatassa paccayaṃ
kusalaṃ na karothā"ti āha. Kassa dassāmi, sīlavanto natthīti. "asuñño deva
jambūdīpo arahantehi, tumhe dānameva sajjetha, ahaṃ arahante yācāmī"ti 8- āha.
Rājā punadivase pācīnadvāre dānaṃ sajjāpesi. Devī pātova uposathaṅgāni
adhiṭṭhāya uparipāsāde puratthābhimukhā urena nipajjitvā "sace etissā disāyaṃ
arahanto atthi, sve āgantvā amhākaṃ bhikkhaṃ gaṇhantū"ti āha. Tassaṃ disāyaṃ
arahanto nāhesuṃ, taṃ sakkāraṃ kapaṇayācakānaṃ adaṃsu.
      Punadivase dakkhiṇadvāre dānaṃ sajjetvā tatheva akāsi, punadivase pacchimadvāre.
Uttaradvāre pana sajjitadivase deviyā tatheva nimantite himavante vasantānaṃ padumavatiyā
puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike
āmantesi "mārisā nandarājā tumhe nimanteti, adhivāsetha tassā"ti.
@Footnote: 1 cha.Ma. rājā  2 Sī.,i. suvaṇṇabhiṅkāraṃ  3 cha.Ma.,i. labhissāma
@4 cha.Ma.,i. catassopi disā  5 cha.Ma. sabbadisāsu aṭṭhaṭṭha  6 cha.Ma.,i. mahāsampattiṃ
@7 cha.Ma.,i. aho tapassīti  8 cha.Ma.,i. lacchāmi

---------------------------------------------------------------------------------------------
page157.
Te adhivāsetvā punadivase anotattadahe mukhaṃ dhovitvā ākāsena āgantvā
uttaradvāre otariṃsu. Manussā āgantvā "pañcasatā deva paccekabuddhā āgatā"ti
rañño ārocesuṃ. Rājā deviyā saddhiṃ gantvā vanditvā pattaṃ gahetvā paccekabuddhe
pāsādaṃ āropetvā tatra tesaṃ dānaṃ datvā bhattakiccāvasāne rājā
saṃghattherassa, devī saṃghanavakassa pādamūle nipajjitvā "ayyā paccayehi na
kilamissatha, 1- mayaṃ puññena na hāyissāma, amhākaṃ yāvajīvaṃ idha nivāsāya paṭiññaṃ
dethā"ti paṭiññaṃ kāretvā uyyāne pañca paṇṇasālāsatāni pañca caṅkamanasatānīti 2-
sabbākārena tesaṃ 3- nivāsanaṭṭhānaṃ sampādetvā tattheva 4- vasāpesuṃ.
      Evaṃ kāle gacchante rañño paccanto kuppi. 5-  So "ahaṃ paccantaṃ vūpasametuṃ
gacchāmi, tvaṃ paccekabuddhesu mā pamajjī"ti deviṃ ovaditvā nagarā nikkhamitvā 6-
gato. Tasmiṃ anāgateyeva paccekabuddhānaṃ āyusaṅkhārā khīṇā. Mahāpadumapaccekabuddho
tiyāmarattiṃ  jhānakīḷaṃ kīḷitvā aruṇuggamane ālambanaphalakaṃ ālambitvā ṭhitakova
anupādisesāya nibbānadhātuyā parinibbāyi, etenupāyena sesāpi sabbeva
parinibbutā. Punadivase devī paccekabuddhānaṃ nisīdanaṭṭhānaṃ haritupalittaṃ kārāpetvā
pupphāni vikiritvā dhūmaṃ datvā tesaṃ āgamanaṃ olokentī nisinnā āgamanaṃ
apassantī purisaṃ pesesi "gaccha tāta jānāhi, kiṃ ayyānaṃ kiñci aphāsukan"ti. So
gantvā mahāpadumassa paṇṇasāladvāraṃ vivaritvā tattha apassanto caṅkamanaṃ gantvā
ālambanaphalakaṃ nissāya ṭhitaṃ disvā vanditvā "kālo bhante"ti āha. Parinibbutassa
sarīraṃ kiṃ kathessati, so "niddāyati maññe"ti gantvā piṭṭhipāde hatthena parāmasi
pādānaṃ sītalatāya ceva thaddhatāya ca parinibbutabhāvaṃ ñatvā dutiyassa santikaṃ
agamāsi, evaṃ tatiyassāti sabbesaṃ parinibbutabhāvaṃ ñatvā rājakulaṃ gato "kahaṃ
tāta paccekabuddhā"ti puṭṭho "parinibbutā devī"ti āha. Devī kandantī rodantī
@Footnote: 1 cha.Ma.,i. kilamissanti  2 cha.Ma.,i. caṅkamasatānīti  3 cha.Ma.,i. tesanti pāṭho na
@dissati  4 cha.Ma.,i. tattha  5 cha.Ma. kupito  6 cha.Ma.,i. nagarā nikkhamitvāti ime
@pāṭhā na dissanti

---------------------------------------------------------------------------------------------
page158.
Nikkhamitvā nāgarehi saddhiṃ tattha gantvā sādhukīḷitaṃ 1- kāretvā paccekabuddhānaṃ
sarīrakiccaṃ katvā dhātuyo gahetvā cetiyaṃ patiṭṭhāpesi.
      Rājā paccantaṃ vūpasametvā āgato paccuggamanaṃ āgacchantiṃ deviṃ pucchi
"kiṃ bhadde paccekabuddhesu nappamajjasi, nirogā ayyā"ti. Parinibbutā devāti.
Rājā cintesi "evarūpānaṃ paṇḍitānaṃ maraṇaṃ uppajji, 2-  amhākaṃ kuto mokkho"ti.
So nagaraṃ agantvā 3- uyyānameva pavisitvā jeṭṭhaputtaṃ pakkosāpetvā tassa rajjaṃ
paṭiyādetvā ovaditvā sayaṃ parasamaṇakapabbajjaṃ 4- pabbaji. Devīpi "imasmiṃ pabbajite
ahaṃ kiṃ karissāmī"ti tattheva uyyāne pabbaji. 5-  Te dvepi jhānaṃ bhāvetvā
tato cutā brahmaloke nibbattiṃsu.
       Tesu tattheva vasantesu amhākaṃ satthā loke uppajjitvā pavattitapavara-
dhammacakko anupubbena rājagahaṃ pāvisi. Satthari tattha vasante ayaṃ pipphalimāṇavo 6-
magadharaṭṭhe mahātitthabrāhmaṇagāme kapilabrāhmaṇassa aggamahesiyā kucchismiṃ
nibbatto, ayaṃ bhaddākāpilānī maddaraṭṭhe sāgalanagare kosiyagottabrāhmaṇassa
aggamahesiyā kucchismiṃ nibbattā. Tesaṃ anukkamena vaḍḍhamānānaṃ pipphalimāṇavassa
vīsatime vasse bhaddāya soḷasame vasse sampatte mātāpitaro puttaṃ oloketvā
"tāta tvaṃ vayappatto, kulavaṃso nāma patiṭṭhāpetabbo"ti ativiya nippīḷayiṃsu. Māṇavo
āha "mayhaṃ sotapathe evarūpaṃ kathaṃ mā kathetha, ahaṃ yāva tumhe jīvatha, 7-  tāva
paṭijaggissāmi, tumhākaṃ accayena 8- nikkhamitvā pabbajissāmī"ti. Te katipāhaṃ
atikkamitvā puna kathayiṃsu, sopi tatheva paṭikkhipati. Punapi kathayiṃsu, punapi paṭikkhipati.
Tato paṭṭhāya mātā nirantaraṃ kathetiyeva.
     Māṇavo "mama mātaraṃ saññāpessāmī"ti rattasuvaṇṇanikkhasahassaṃ datvā
suvaṇṇakārehi ekaṃ itthīrūpaṃ kārāpetvā tassa samajjanaghaṭṭanādikammapariyosāne 9-
@Footnote: 1 Sī. sādhukīḷikaṃ  2 cha.Ma. uppajjati  3 Sī. āgantvā  4 Sī.,cha.Ma. samaṇakapabbajjaṃ
@5 cha.Ma. pabbajitā  6 cha.Ma. pippalimāṇavo  7 cha.Ma. dharatha  8 Sī.,i. pacchato
@9 Sī.,cha.Ma. majjanaghaṭṭanādikammapariyosāne

---------------------------------------------------------------------------------------------
page159.
Taṃ rattavatthāni 1- nivāsāpetvā vaṇṇasampannehi pupphehi ceva nānāalaṅkārehi
ca alaṅkārāpetvā mātaraṃ pakkosāpetvā āha "amma evarūpaṃ ārammaṇaṃ labhanto
gehe vasissāmi 2- alabhanto na vasissāmī"ti. Paṇḍitā brāhmaṇī cintesi "mayhaṃ
putto puññavā dinnadāno katābhinīhāro puññaṃ karonto na ekakova akāsi,
addhā etena sahakatapuññā suvaṇṇarūpakapaṭibhāgā bhavissatī"ti aṭṭha brāhmaṇe
pakkosāpetvā sabbakāmehi santappetvā suvaṇṇarūpakaṃ rathe 3- āropetvā "gacchatha
tātā, yattha amhākaṃ jātigottabhogehi samānakule evarūpaṃ dārikaṃ passatha, idameva
suvaṇṇarūpakaṃ paṇṇākāraṃ 4- katvā dethā"ti uyyojesi.
      Te "amhākaṃ nāma etaṃ kamman"ti nikkhamitvā "kattha gamissāmā"ti cintetvā
"maddaraṭṭhaṃ nāma itthākaro, maddaraṭṭhaṃ gamissāmā"ti maddaraṭṭhe sāgalanagaraṃ agamaṃsu.
Tattha suvaṇṇarūpakaṃ nhānatitthe ṭhapetvā ekamantaṃ 5- nisīdiṃsu. Atha bhaddāya dhātī
bhaddaṃ nahāpetvā alaṅkaritvā sirigabbhe nisīdāpetvā nahāyituṃ gacchantī taṃ rūpakaṃ
disvā "ayyadhītā me idhāgatā"ti saññāya santajjetvā "dubbinīte kiṃ tvaṃ
idhāgatā"ti talasattikaṃ uggiritvā "gaccha sīghan"ti gaṇḍapasse pahari. Hattho
pāsāṇe paṭihato viya vikampittha. 6-  Sā paṭikkamitvā "evaṃ thaddhabhāvaṃ ñatvā
pakkamitvā suvaṇṇarūpakaṃ disvā 7- `ayyadhītā me'ti saññaṃ uppādesiṃ, ayyadhītāya
hi me nivāsanapaṭiggāhikāyapi 8- ayuttā"ti āha. Atha naṃ te manussā parivāretvā
"evarūpā te sāmidhītā"ti pucchiṃsu. Kiṃ esā, imāya sataguṇena sahassaguṇena
mayhaṃ ayyā 9- abhirūpatarā, dvādasahatthe gabbhe nisinnāya padīpakiccaṃ natthi,
sarīrobhāseneva tamaṃ vidhamatīti. "tenahi āgacchāmā"ti pūjaṃ gahetvā suvaṇṇarūpakaṃ
rathe āropetvā koliyagottassa gharadvāre ṭhatvā āgamanaṃ nivedayiṃsu.
@Footnote: 1 cha.Ma. rattavatthaṃ  2 Sī. ṭhassāmi  3 cha.Ma.,i. rathaṃ  4 Sī. saccakāraṃ
@5 cha.Ma. ekamante  6 cha.Ma. kampittha  7 cha.Ma. evaṃ thaddhaṃ nāma mahāgīvaṃ disvā
@8 Ma. nivāsanapaṭiggāhikāpi  9 cha.Ma. ayyadhītā

---------------------------------------------------------------------------------------------
page160.
      Brāhmaṇo paṭisanthāraṃ katvā "kuto āgatatthā"ti pucchi. Magadharaṭṭhe
mahātitthagāme kapilabrāhmaṇassa gharatoti. Kiṃkāraṇā āgatāti. Iminā nāma
kāraṇenāti. "kalyāṇaṃ tātā, samānajātigottavibhavo amhākaṃ brāhmaṇo, dassāma 1-
dārikan"ti paṇṇākāraṃ gaṇhi. Te kapilabrāhmaṇassa sāsanaṃ pahiṇiṃsu "laddhā
dārikā, kattabbaṃ karothā"ti. Taṃ sāsanaṃ sutvā pipphalimāṇavassa ārocayiṃsu "laddhā
kira dārikā"ti. Māṇavo "ahaṃ na labhissantīti cintesiṃ, ime laddhāti vadanti,
anatthiko hutvā paṇṇaṃ pesessāmī"ti rahogato paṇṇaṃ likhi "bhaddā attano
jātigottabhogānurūpaṃ gharāvāsaṃ labhatu, ahaṃ nikkhamitvā pabbajissāmi, mā pacchā
vippaṭisārinī ahosī"ti. Bhaddāpi "asukassa kira maṃ dātukāmo"ti sutvā rahogatā
paṇṇaṃ likhi "ayyaputto attano jātigottabhogānurūpaṃ gharāvāsaṃ labhatu, ahaṃ
nikkhamitvā pabbajissāmi, mā pacchā vippaṭisārī ahosī"ti. Dve paṇṇāni
antarāmagge samāgacchiṃsu. Idaṃ kassa paṇṇanti. Pipphalimāṇavena bhaddāya pahitanti.
Idaṃ kassāti. Bhaddāya pipphalimāṇavassa pahitanti ca vutte dvepi vācetvā "passatha
dārakānaṃ kamman"ti phāletvā araññe chaḍḍetvā samānapaṇṇaṃ likhitvā ito
ca etto ca etesaṃ 2- pesesuṃ. Iti tesaṃ anicchamānānaṃyeva samāgamo ahosi.
       Taṃdivasaṃyeva māṇavopi ekaṃ pupphadāmaṃ gahetvā ṭhapesi. 3-  Bhaddāpi kāpilānī
sayanamajjhe ṭhapetvā 4- bhuttasāyamāsā ubhopi "sayanaṃ abhiruhissāmā"ti samāgantvā
māṇavo dakkhiṇapassena sayanaṃ abhiruhi. Bhaddā vāmapassena abhiruhitvā āha "yassa passe
pupphāni milāyanti, tassa rāgacittaṃ uppannanti jānissāma, imaṃ pupphadāmaṃ
na allīyitabban"ti. Te pana aññamaññaṃ sarīrasamphassabhayena tiyāmarattiṃ niddaṃ
anokkantāva vītināmenti, divā pana hasanamattaṃ 5- nāhosi. Te lokāmisena asaṃsaṭṭhā
yāva mātāpitaro dharanti, tāva kuṭumbaṃ avicāretvā tesu kālakatesu vicārayiṃsu.
@Footnote: 1 cha.Ma. dassāmi  2 cha.Ma. etesanti pāṭho na dissati  3 Ma. ganthitvā pesesi
@4 Sī.,i. tāni vāmena majjhe ṭhapetvā, cha.Ma. tāni sayanamajjhe ṭhapesi
@5 cha.Ma. hāsamattampi

---------------------------------------------------------------------------------------------
page161.
Pipphalimāṇavassa 1- sampatti sattāsītikoṭidhanaṃ, ekadivasaṃ sarīraṃ ubbaṭṭetvā
chaḍḍetabbaṃ suvaṇṇacuṇṇameva magadhanāḷiyā dvādasanāḷimattaṃ laddhuṃ vaṭṭati. Yantabaddhāni
saṭṭhimattāni taḷākāni 2- kammanto dvādasayojaniko, anurādhapurappamāṇo
dāsagāmo, 3- cuddasa hatthānikā, cuddasa assānikā, cuddasa rathānikā.
      So ekadivasaṃ alaṅkataassaṃ 4- āruyha mahājanaparivuto kammantaṃ gantvā
khettakoṭiyaṃ ṭhito naṅgalehi bhinnaṭṭhānato kākādayo sakuṇe gaṇḍuppādādike pāṇake
uddharitvā khādante disvā "tātā ime kiṃ khādantī"ti pucchi. Gaṇḍuppāde
ayyāti. Etehi kataṃ pāpaṃ kassa hotīti. Tumhākaṃ ayyāti. So cintesi "sace
etehi kataṃ pāpaṃ mayhaṃ hoti, kiṃ me karissati sattāsītikoṭidhanaṃ, kiṃ dvādasayojaniko
kammanto, kiṃ saṭṭhiyantabaddhāni taḷākāni, kiṃ dāsagāmā, 5- sabbametaṃ bhaddāya
kāpilāniyā niyyādetvā nikkhamma pabbajissāmī"ti.
      Bhaddāpi kāpilānī tasmiṃ khaṇe antaravatthusmiṃ tayo tilakumbhe pattharāpetvā
dhātīhi parivutā nisinnā kāke tilapāṇake khādamāne disvā "ammā kiṃ ime
khādantī"ti pucchi. Pāṇake ayyeti. Akusalaṃ kassa hotīti. Tumhākaṃ ayyeti. Sā
cintesi "mayhaṃ catuhatthavatthaṃ nāḷikodanamattañca laddhuṃ vaṭṭati, yadi panetaṃ ettakena
janena kataṃ akusalaṃ mayhaṃ hoti, addhā bhavasahassenapi vaṭṭato sīsaṃ ukkhipituṃ
na sakkā, ayyaputte āgatamatteyeva sabbaṃ tassa niyyādetvā nikkhamma
pabbajissāmī"ti.
      Māṇavo āgantvā nhātvā pāsādaṃ āruyha mahārahe pallaṅke nisīdi,
atha cakkavattino anucchavikaṃ bhojanaṃ sajjayiṃsu. Dvepi bhuñjitvā parijane nikkhante
rahogate phāsukaṭṭhāne nisīdiṃsu. Tato māṇavo bhaddaṃ āha "bhadde imaṃ gharaṃ
@Footnote: 1 cha.Ma. mahatī māṇavassa  2 cha.Ma. saṭṭhimahātaḷākāni  3 Sī.,cha.Ma. anurādhapurappamāṇā
@cuddasa gāmā  4 Sī.,i. alaṅkatarathaṃ, alaṅkataassaṃ  5 cha.Ma. kiṃ cuddasa gāmā

---------------------------------------------------------------------------------------------
page162.
Āgacchantī kittakaṃ dhanaṃ āharī"ti. Pañcapaṇṇāsa sakaṭasahassāni ayyāti. Etaṃ
sabbaṃ, yā ca imasmiṃ ghare sattāsītikoṭiyo yantabaddhā saṭṭhitaḷākādibhedā ca
sampatti atthi, sabbaṃ tuyhaṃyeva niyyādemīti. Tumhe pana kuhiṃ gacchatha ayyāti.
Ahaṃ pabbajissāmīti. Ahaṃpi tumhākaṃyeva āgamanaṃ olokayamānā nisinnā, ahaṃpi
pabbajissāmīti. Tesaṃ ādittapaṇṇakuṭi viya tayo bhavā upaṭṭhahiṃsu. Te antarāpaṇato
kāsāyāni 1- vatthāni mattikāpatte ca āharāpetvā aññamaññaṃ kese ohārāpetvā
"ye loke arahanto, te uddissa amhākaṃ pabbajjā"ti vatvā thavikāya patte
osāretvā 2- aṃse laggetvā pāsādato otariṃsu. Gehe dāsesu vā kammakāresu
vā na koci sañjāni.
      Atha ne brāhmaṇagāmato nikkhamma dāsagāmadvārena gacchante ākappakuttavasena
dāsagāmavāsino sañjāniṃsu. Te rodantā pādesu nipatitvā "kiṃ amhe anāthe karotha
ayyā"ti āhaṃsu. "mayaṃ bhaṇe ādittapaṇṇasālā viya tayo bhavāti pabbajimhā, sace
tumhesu ekekaṃ bhujissaṃ karoma, vassasatampi nappahoti. Tumhe ca 3- tumhākaṃ sīsaṃ
dhovitvā bhujissā hutvā jīvathā"ti vatvā tesaṃ rodantānaṃyeva pakkamiṃsu.
Thero purato gacchanto nivattitvā olokento cintesi "ayaṃ bhaddā kāpilānī
sakalajambūdīpagghanikā itthī mayhaṃ pacchato āgacchati. Ṭhānaṃ kho panetaṃ vijjati, yaṃ
kocideva evaṃ cinteyya `ime pabbajitvāpi vinā bhavituṃ na sakkonti, ananucchavikaṃ
karontī'ti. Koci nāma 4- amhesu manaṃ padūsetvā apāyapūrako bhaveyya. 5- Imaṃ pahāya
mayā gantuṃ vaṭṭatī"ti cittaṃ uppādesi.
      So purato gacchanto dvedhāpathaṃ disvā tassa matthake aṭṭhāsi. Bhaddāpi
āgantvā vanditvā aṭṭhāsi. Atha naṃ āha "bhadde tādisiṃ itthiṃ mama pacchato
āgacchantiṃ disvā `ime pabbajitvāpi vinā bhavituṃ na sakkontī'ti cintetvā
@Footnote: 1 cha.Ma. kasāvarasapītāni  2 Ma. osāpetvā  3 cha.Ma. va  4 cha.Ma.,i. koci vā pana
@5 Sī. apāyūpago bhaveyya, Ma. apāyamuccako na bhaveyya

---------------------------------------------------------------------------------------------
page163.
Amhesu paduṭṭhacitto mahājano apāyapūrako bhaveyya. Imasmiṃ dvedhāpathe ṭhatvā 1-
ekaṃ gaṇha, ahaṃ ekena gamissāmī"ti. "āma ayya pabbajitānaṃ mātugāmo nāma
malaṃ, `pabbajitvāpi ime vinā na bhavantī'ti amhākaṃ dosaṃ dassanti, 2- tumhe ekaṃ
maggaṃ gaṇhatha, ahaṃ ekaṃ gaṇhitvā vinā bhavissāmā"ti tikkhattuṃ padakkhiṇaṃ katvā
catūsu ṭhānesu pañcapatiṭṭhitena vanditvā dasanakhasamodhānasamujjalaṃ añjaliṃ paggayha
"satasahassakappappamāṇe addhāne kate 3- mittasanthavo ajja bhijjatī"ti vatvā "tumhe
dakkhiṇajātikā nāma, tumhākaṃ dakkhiṇamaggo vaṭṭati. Mayaṃ mātugāmā nāma vāmajātikā,
amhākaṃ vāmamaggo vaṭṭatī"ti vanditvā maggaṃ paṭipannā. Tesaṃ dvedhāgatakāle
ayaṃ mahāpaṭhavī "ahaṃ cakkavāḷagirisinerupabbate dhāretuṃ sakkomi 4- tumhākaṃ guṇe
dhāretuṃ na sakkomī"ti vadantī viya viravamānā akampi, ākāse asanisaddo viya.
Vaṭṭati, 5- cakkavāḷapabbato oṇami. 6-
      Sammāsambuddhopi veḷuvane mahāvihāre gandhakuṭiyaṃ nisinno paṭhavikampanasaddaṃ
sutvā "kassa nu kho paṭhavī kampatī"ti āvajjento "pipphalimāṇavo ca bhaddā ca
kāpilānī maṃ uddissa appameyyaṃ sampattiṃ pahāya pabbajitvā 7- tesaṃ viyogaṭṭhāne
ubhinnampi guṇabalena ayaṃ paṭhavikampo jāto, mayāpi etesaṃ saṅgahaṃ kātuṃ vaṭṭatī"ti
ñatvā gandhakuṭito nikkhamma sayameva pattacīvaramādāya asītimahātheresu kañci
anāmantetvā tigāvutaṃ maggaṃ paccuggamanaṃ katvā rājagahassa ca nāḷandāya ca antare
bahuputtakanigrodhamūle pallaṅkaṃ ābhujitvā nisīdi. Nisīdanto pana aññatarapaṃsukūliko
viya anisīditvā buddhavesaṃ gahetvā asītihatthā ghanaraṃsiyo 8- vissajjento nisīdi.
Iti tasmiṃ khaṇe paṇṇacchattasakaṭacakkakūṭāgārādippamāṇā buddharaṃsiyo 9- ito cito ca
vipphandantiyo vidhāvantiyo candasahassasuriyasahassauggamanakālo 10- viya kurumānā
taṃ vanantaraṃ 11- ekobhāsaṃ akaṃsu. Dvattiṃsamahāpurisalakkhaṇasiriyā samujjalaṃ
tārāgaṇavikasitaṃ
@Footnote: 1 cha.Ma.,i. tvaṃ  2 Ma. passanti  3 cha.Ma.,i. kato  4 cha.Ma.,i. sakkontīpi
@5 cha.Ma. pavatti  6 Sī.,i. unnami, cha.Ma. unnadi  7 cha.Ma.,i. pabbajitā
@8 cha.Ma.,i. ghanabuddharasmiyo  9 cha.Ma.,i. buddharasmiyo  10 Sī....uggamanakāle
@11 cha.Ma. vanantaṃ. evamuparipi

---------------------------------------------------------------------------------------------
page164.
Viya gaganatalaṃ, 1- supupphitakamalakuvalayaṃ viya salilaṃ vanantaraṃ virocittha. Nigrodharukkhassa
nāma khandho seto hoti, paṇṇāni nāma nīlāni, 2- pakkāni rattāni. Tasmimpana
divase setasākho 3- nigrodho suvaṇṇavaṇṇova ahosi.
      Mahākassapatthero "ayaṃ mayhaṃ satthā bhavissati, imāhaṃ uddissa pabbajito"ti
diṭṭhaṭṭhānato paṭṭhāya oṇato 4- gantvā tīsu ṭhānesu vanditvā "satthā me bhante
bhagavā, sāvakohamasmi, satthā me bhante bhagavā, sāvakohamasmī"ti āha. Atha naṃ bhagavā
avoca "kassapa sace tvaṃ imaṃ nipaccakāraṃ mahāpaṭhaviyā kareyyāsi, sāpi dhāretuṃ na
sakkuṇeyya. Tathāgatassa evaṃ guṇamahantatāya tayā 5- kato nipaccakāro mayhaṃ lomampi
cāletuṃ na sakkoti. Nisīda kassapa, dāyajjaṃ te dassāmī"ti. Athassa bhagavā tīhi
ovādehi upasampadaṃ adāsi. Datvā bahuputtakanigrodhamūlato nikkhamitvā theraṃ
pacchāsamaṇaṃ katvā maggaṃ paṭipajji. Satthu sarīraṃ dvattiṃsamahāpurisalakkhaṇavicittaṃ,
mahākassapassa sattamahāpurisalakkhaṇapaṭimaṇḍitaṃ. So kāñcanamahānāvāya pacchābandho viya
satthu padānupadikaṃ anugañchi. Satthā thokaṃ maggaṃ gantvā maggā okkamma aññatarasmiṃ
rukkhamūle nisajjākāraṃ dasseti, thero "nisīditukāmo satthā"ti ñatvā attano pārutaṃ
paṭṭapilotikaṃ saṃghāṭiṃ catugguṇaṃ katvā paññāpesi.
      Satthā tattha nisīditvā hatthena cīvaraṃ parāmasanto 6- "mudukā kho tyāyaṃ
kassapa paṭṭapilotikāsaṅghāṭī"ti 7- āha. Thero "satthā me saṅghāṭiyā mudukabhāvaṃ
katheti, pārupitukāmo bhavissatī"ti ñatvā "pārupatu bhante bhagavā saṅghāṭin"ti
āha. Tvaṃ kiṃ pārupissasi kassapāti. Tumhākaṃ nivāsanaṃ labhanto pārupissāmīti. 8-
"kimpana tvaṃ kassapa evaṃ imaṃ paribhogajiṇṇaṃ paṃsukūlaṃ dhāretuṃ sakkhissasi. Mayā
hi imassa paṃsukūlassa gahitadivase udakapariyantaṃ katvā mahāpaṭhavī kampi, imaṃ buddhānaṃ
paribhogajiṇṇacīvaraṃ nāma jiṇṇaṃ na sakkā parittaguṇena dhāretuṃ, paṭibalena idaṃ
@Footnote: 1 cha.Ma.,i. samujjalatārāgaṇaṃ  2 cha.Ma. pattāni nāma nīlāni, i. paṇṇāni nīlāni
@3 cha.Ma.,i. satasākho  4 cha.Ma.,i. oṇatoṇato  5 Sī.,i.,cha.Ma. guṇamahantataṃ jānatā tayā
@6 Sī. parimaddanto, cha.Ma. parāmasitvā  7 Sī. paṭapilotinaṃ saṅghāṭīti
@8 cha.Ma.,i. pārupissāmi bhanteti

---------------------------------------------------------------------------------------------
page165.
Paṭipatti pūraṇasamatthena jātipaṃsukūlikena gahetuṃ vaṭṭatī"ti vatvā therena saddhiṃ
cīvaraṃ parivatteti.
      Evampana cīvaraparivattaṃ katvā therena pārupitacīvaraṃ bhagavā pārupi, satthu
cīvaraṃ thero pārupi. Tasmiṃ samaye acetanāpi ayaṃ mahāpaṭhavī "dukkaraṃ bhante kari, 1-
attanā pārutacīvaraṃ sāvakassa dinnapubbaṃ nāma natthi, ahaṃ tumhākaṃ guṇaṃ dhāretuṃ
na sakkomī"ti vadantī viya udakapariyantaṃ katvā kampi. Theropi "laddhaṃ dāni mayā
buddhānaṃ paribhogacīvaraṃ, kiṃ me idāni uttari kattabbaṃ atthī"ti uṇṇatiṃ akatvā
buddhānaṃ santikeyeva terasadhutaṅgaguṇe 2- samādāya sattadivasamattaṃ puthujjano hutvā
aṭṭhame aruṇe saha paṭisambhidāhi arahattaṃ pāpuṇi. Satthāpi "kassapo bhikkhave candūpamo
kulāni upasaṅkamati apakasseva kāyaṃ apakassa cittaṃ niccanavako kulesu appagabbho"ti 3-
evamādīhi suttehi theraṃ thometvā aparabhāge etadeva kassapasaṃyuttaṃ atthuppattiṃ
katvā "mama sāsane dhutavādānaṃ bhikkhūnaṃ mahākassapo aggo"ti
theraṃ ṭhānantare ṭhapesīti.
                          Anuruddhattheravatthu
      [192] Pañcame dibbacakkhukānaṃ yadidaṃ anuruddhoti dibbacakkhukānaṃ yadidaṃ
anuruddhatthero 4- aggoti vadati. Tassa ciṇṇavasitāya aggabhāvo veditabbo. Thero
kira bhojanapapañcamattaṃ ṭhapetvā sesakālaṃ ālokaṃ vaḍḍhetvā dibbacakkhunā satte
olokentova viharati. Iti ahorattaṃ ciṇṇavasitāya esa dibbacakkhukānaṃ aggo
nāma jāto. Apica kappasatasahassaṃ paṭṭhitabhāvena sesadibbacakkhukānaṃ 5- aggova jāto.
     Tatra cassa pubbakamme 6- ayamanupubbikathā:- ayaṃpi hi kulaputto padumuttarasseva
bhagavato kāle pacchābhattaṃ dhammassavanatthaṃ vihāraṃ gacchantena mahājanena saddhiṃ
@Footnote: 1 cha.Ma.,i. akattha  2 cha.Ma. terasa dhutaguṇe  3 saṃ.ni. 16/146/190 candūpamāsutta
@4 cha.Ma. dibbacakkhukabhikkhūnaṃ anuruddhatthero  5 cha.Ma. pesadibbacakkhukānaṃ
@6 cha.Ma.,i. pañhakamme

---------------------------------------------------------------------------------------------
page166.
Agamāsi. Ayaṃ hi tadā aññataro apākaṭanāmo issarakuṭumbiko ahosi. So dasabalaṃ
vanditvā parisapariyante ṭhito dhammakathaṃ suṇāti. Satthā desanaṃ yathānusandhiṃ ghaṭetvā 1-
ekaṃ dibbacakkhukaṃ bhikkhuṃ etadaggaṭṭhāne ṭhapesi.
      Tato kuṭumbikassa etadahosi "mahā vatāyaṃ bhikkhu, yaṃ evaṃ satthā sayaṃ
dibbacakkhukānaṃ aggabhāve 2- ṭhapesi. Aho vatāhampi anāgate uppajjanakabuddhassa
sāsane dibbacakkhukānaṃ aggo bhaveyyan"ti cittaṃ uppādetvā parisantare gantvā
svātanāya bhagavantaṃ bhikkhusatasahassena saddhiṃ nimantetvā punadivase buddhappamukhassa
bhikkhusaṃghassa mahādānaṃ datvā "mahantaṃ mayā ṭhānantaraṃ paṭṭhitan"ti teneva niyāmena
ajja svātanāya 3- nimantetvā sattadivasāni mahādānaṃ pavattetvā saparivārassa
bhagavato uttamavatthāni datvā "bhagavā nāhaṃ imaṃ sakkāraṃ dibbasampattiyā na
manussasampattiyā vā atthāya karomi, yaṃ pana tumhe ito sattadivasamatthake bhikkhuṃ
dibbacakkhukānaṃ aggaṭṭhāne ṭhapayittha, ahampi anāgate ekassa buddhassa sāsane
so bhikkhu viya dibbacakkhukānaṃ aggo bhaveyyan"ti paṭṭhanaṃ katvā satthu pādamūle
nipajji. Satthā anāgate 4- oloketvā tassa paṭṭhanāya samijjhanabhāvaṃ ñatvā evamāha
"ambho purisa anāgate kappasatasahassapariyosāne gotamo nāma buddho uppajjissati,
tassa sāsane tvaṃ dibbacakkhukānaṃ aggo anuruddho nāma bhavissasī"ti. Evañca
pana vatvā bhattānumodanaṃ katvā vihārameva agamāsi.
      Kuṭumbikopi yāva buddho dharati, tāva avijjahitameva kalyāṇakammaṃ katvā
parinibbute satthari niṭṭhite sattayojanike suvaṇṇacetiye bhikkhusaṃghaṃ upasaṅkamitvā
"bhante kiṃ dibbacakkhussa parikamman"ti pucchi. Dīpaṃ dātuṃ vaṭṭati upāsakāti.
Sādhu bhante karissāmīti sahassadīpānaṃyeva tāva dīparukkhānaṃ sahassaṃ kāresi,
tadanantaraṃ tato parittatare, tadanantaraṃ tato parittatareti anekasahasse dīparukkhe
kāresi. Sesadīpā pana aparimāṇā ahesuṃ.
@Footnote: 1 Sī.,i. yathānusandhiṃ gahetvā, cha.Ma. yathānusandhikaṃ  2 cha.Ma. aggaṭṭhāne
@3 cha.Ma.,i. ajjatanāya svātanāya  4 cha.Ma.,i. anāgataṃ

---------------------------------------------------------------------------------------------
page167.
      Evaṃ yāvajīvaṃ kalyāṇakammaṃ katvā devesu ca manussesu ca saṃsaranto
kappasatasahassaṃ atikkamitvā kassapasammāsambuddhakāle bārāṇasiyaṃ kuṭumbikagehe
nibbattitvā parinibbute satthari niṭṭhite yojanike cetiye bahū kaṃsapātiyo
kārāpetvā sappimaṇḍassa pūretvā majjhe ekekaṅgulantarikaṃ ṭhapetvā vaṭṭiyo
ṭhapāpetvā 1- ujjāletvā mukhavaṭṭiyo mukhavaṭṭīsu phusāpento 2- cetiyaṃ
parikkhipāpetvā attano sabbamahantaṃ kaṃsapātiṃ kāretvā sappimaṇḍassa pūretvā
tassā mukhavaṭṭiyaṃ samantato vaṭṭisahassaṃ jālāpetvā majjhaṭṭhāne thūpikapilotikāya
veṭhetvā jālāpetvā kaṃsapātiṃ sīsenādāya 3- sabbarattiṃ yojanikaṃ cetiyaṃ anupariyāyi.
Evantenāpi attabhāvena yāvajīvaṃ kalyāṇakammaṃ katvā devaloke nibbatto.
      Puna anuppanne buddhe tasmiṃyeva nagare duggatakulassa gehe paṭisandhiṃ gaṇhitvā
tiṇahārako 4- sumanaseṭṭhiṃ nāma nissāya vasi. Annabhārotissa nāmaṃ ahosi. So
pana sumanaseṭṭhī devasikaṃ kapaṇaddhikavaṇibbakayācakānaṃ gehadvāre mahādānaṃ deti.
Athekadivasaṃ upariṭṭho nāma paccekabuddho gandhamādanapabbate nirodhasamāpattiṃ
samāpanno, tato vuṭṭhāya "ajja kassa anuggahaṃ kātuṃ vaṭṭatī"ti vīmaṃsi. Paccekabuddhā
ca nāma duggatānukampakā honti, so "ajja mayā annabhārassa anuggahaṃ kātuṃ
vaṭṭatī"ti cintetvā idāni annabhāro aṭṭavito 5- attano gehaṃ āgamissatī"ti
ñatvā pattacīvaraṃ ādāya gandhamādanapabbatato 6- vehāsaṃ abbhuggantvā gāmadvāreyeva
annabhārassa sammukhe paccuṭṭhāsi.
      Annabhāro paccekabuddhaṃ tucchapattahatthaṃ disvā paccekabuddhaṃ abhivādetvā
"api bhante bhikkhaṃ labhitthā"ti pucchi. Labhissāma mahāpuññāti. "bhante thokaṃ
idheva hothā"ti vegena gantvā attano gehe mātugāmaṃ pucchi "bhadde mayhaṃ
ṭhapitabhāgabhattaṃ atthi, natthī"ti. Atthi sāmīti. So tatova gantvā paccekabuddhassa
@Footnote: 1 cha.Ma.,i. ekekaṃ guḷapiṇḍaṃ ṭhapetvā  2 Sī. saṃsāpento, cha.Ma.,i. mukhavaṭṭiyā
@mukhavaṭṭiṃ phusāpento  3 Sī. sīse ṭhapetvā  4 cha.Ma. ayaṃ pāṭho na dissati
@5 Sī. aṭavito  6 cha.Ma....pabbatā

---------------------------------------------------------------------------------------------
page168.
Hatthato pattaṃ ādāya āgantvā "bhadde mayaṃ purimattabhāve kalyāṇakammassa
akatattā bhatiṃ paccāsiṃsamānā viharāma, 1- amhākaṃ dātukamyatāya sati deyyadhammo
na hoti, deyyadhamme sati paṭiggāhakaṃ na labhāma, ajja me upariṭṭhapaccekabuddhova
diṭṭho, bhāgabhattañca atthi, mayhaṃ bhāgabhattaṃ imasmiṃ patte pakkhipāhī"ti.
      Byattā itthī "yato mayhaṃ sāmiko bhāgabhattaṃ deti, mayāpi imasmiṃ dāne
bhāginiyā bhavitabban"ti attano bhāgabhattampi upariṭṭhapaccekabuddhassa patte
patiṭṭhapetvā adāsi. Annabhāro bhattapattaṃ āharitvā paccekabuddhassa hatthe
ṭhapetvā "bhante evarūpā dujjīvitā 2- muccāmā"ti āha. Evaṃ hotu mahāpuññāti.
So attano uttarasāṭakaṃ ekasmiṃ padese attharitvā "bhante idha nisīditvā
paribhuñjathā"ti āha. Paccekabuddho tattha nisīditvā navavidhaṃ pāṭikullaṃ
paccavekkhitvā paribhuñji. Paribhuttakāle annabhāro pattadhovanaudakaṃ adāsi.
Paccekabuddho niṭṭhitabhattakicco:-
               "icchitaṃ paṭṭhitaṃ tuyhaṃ 3-      khippameva 4- samijjhatu
                sabbe pūrentu saṅkappā     cando pannaraso 5- yathā.
                Icchitaṃ paṭṭhitaṃ tuyhaṃ         khippameva samijjhatu
                sabbe pūrentu saṅkappā     maṇi jotiraso yathā"ti 6-
anumodanaṃ katvā maggaṃ paṭipajji. Sumanaseṭṭhissa chatte adhivaṭṭhā devatā "aho
dānaṃ paramadānaṃ upariṭṭhe supatiṭṭhitan"ti tikkhattuṃ vatvā sādhukāraṃ adāsi.
Sumanaseṭṭhī "kiṃ tvaṃ maṃ ettakaṃ kālaṃ dānaṃ dadamānaṃ na passasī"ti āha. Nāhaṃ
tava dāne sādhukāraṃ demi, annabhārena upariṭṭhapaccekabuddhassa dinnapiṇḍapāte
pasīditvā sādhukāraṃ demīti.
@Footnote: 1 Sī. bhojanaṃ paccāsiṃsamānā vicarāma  2 Sī.,i. dujjīvikā  3 Sī. tumhaṃ
@4 cha.Ma.,i. sabbameva  5 Sī. paṇṇarasī  6 cha.Ma. dutiyagāthā na dissati

---------------------------------------------------------------------------------------------
page169.
      Sumanaseṭṭhī cintesi "acchariyaṃ vatidaṃ, ahaṃ ettakaṃ kālaṃ dānaṃ dento
devatā 1- sādhukāraṃ dāpetuṃ nāsakkhiṃ, ayaṃ annabhāro maṃ nissāya vasanto anurūpassa 2-
paṭiggāhakapuggalassa laddhattā ekapiṇḍapātadāneneva sādhukāraṃ dāpesi, etassa
anucchavikaṃ datvā etaṃ piṇḍapātaṃ mama santakaṃ kātuṃ vaṭṭatī"ti annabhāraṃ
pakkosāpetvā "ajja tayā kassaci kiñci dānaṃ dinnaṃ atthī"ti pucchi. 3- Āma
ayya, upariṭṭhapaccekabuddhassa me attano bhāgabhattaṃ dinnanti. Handa bho kahāpaṇaṃ
gaṇhitvā etaṃ piṇḍapātaṃ mayhaṃ dehīti. Na demi ayyāti. So yāva sahassaṃ
vaḍḍhesi, annabhāro "sahassenapi na demī"ti āha. Hotu bho, yadi piṇḍapātaṃ
na desi, sahassaṃ gaṇhitvā pattiṃ me dehīti. "etampi dātuṃ yuttaṃ vā na
yuttaṃ vāti na jānāmi, ayyampana upariṭṭhapaccekabuddhaṃ pucchitvā sace dātuṃ yuttaṃ
bhavissati, dassāmi no ce na dassāmīti. So gantvā 4- paccekabuddhaṃ sampāpuṇitvā
"bhante sumanaseṭṭhī mayhaṃ sahassaṃ datvā tumhākaṃ dinnapiṇḍapāte pattiṃ yācati,
dammi, na dammī"ti. Upamante paṇḍita karissāmi, seyyathāpi kulasatike gāme
ekasmiṃyeva ghare dīpaṃ jāleyya, sesā attano telena vaṭṭiṃ temetvā jālāpetvā
gaṇheyyuṃ, purimadīpassa pabhā atthi natthīti. Atirekatarā bhante pabhā hotīti.
Evameva paṇḍita ulluṅkayāgu vā hotu kaṭacchubhikkhā vā, attano piṇḍapāte
paresaṃ pattiṃ dentassa sahassaṃ vā satasahassaṃ vā, yattakānaṃ deti, tattakānaṃ
puññaṃ vaḍḍhati. 5- Tvaṃ dento ekameva piṇḍapātaṃ adāsi, sumanaseṭṭhissa pana
pattiyā dinnāya dve piṇḍapātā honti eko tava, eko tassāti.
      So paccekabuddhaṃ abhivādetvā sumanaseṭṭhissa santikaṃ gantvā "piṇḍapāte
pattiṃ gaṇha sāmī"ti āha. Handa kahāpaṇasahassaṃ gaṇhāti. Nāhaṃ piṇḍapātaṃ
vikkiṇāmi, saddhāya pana tumhākaṃ pattiṃ demīti. Tāta tvaṃ mayhaṃ saddhāya pattiṃ
@Footnote: 1 Sī. devatāhi, cha.Ma. devataṃ  2 Sī. sādhurūpassa  3 cha.Ma.,i. dinnanti pucchi
@4 cha.Ma. bhavissati dassāmīti gantvā  5 Sī. yattakaṃ deti, tattakaṃ vaḍḍhati

---------------------------------------------------------------------------------------------
page170.
Desi, ahampana tuyhaṃ guṇaṃ pūjento imaṃ sahassaṃ demi, gaṇha tātāti. So
"evaṃ hotū"ti sahassaṃ gaṇhi. Tāta tuyhaṃ sahassaṃ laddhakālato paṭṭhāya sahatthā
kammakaraṇakiccaṃ natthi, vīthiyaṃ gharaṃ māpetvā vasa. Sace yena tuyhaṃ attho, taṃ 1-
ahante dammi āharāpetvā gaṇhāti. Nirodhasamāpattito vuṭṭhitapaccekabuddhassa
dinnapiṇḍapāto nāma taṃ divasameva vipākaṃ deti. Tasmā sumanaseṭṭhī aññadivase
annabhāraṃ gahetvā rājakulaṃ agacchantopi taṃdivasaṃ gahetvāva gato.
       Annabhārassa puññaṃ āgamma rājā seṭṭhiṃ anoloketvā annabhārameva
olokesi. Kiṃ deva imaṃ purisaṃ ativiya olokesīti. Aññaṃ divasaṃ adiṭṭhapubbattā
olokemīti. Oloketabbayuttako esa devāti. Ko panassa oloketabbayuttako guṇoti.
Ajja attano bhāgabhattaṃ sayaṃ abhuñjitvā upariṭṭhapaccekabuddhassa dinnattā mama
hatthato sahassaṃ labhi devāti. Ko nāma esoti. Annabhāro nāma devāti.
"tava hatthato laddhattā mamāpi hatthato laddhuṃ arahati, ahampissa pūjaṃ karissāmī"ti
vatvā sahassaṃ adāsi. Etassa vasanagehaṃ jānātha bhaṇeti. Sādhu devāti. Te
etaṃ gehaṭṭhānaṃ sodhetvā 2- kuddālena āhatāhataṭṭhāne piṅgalanidhikumbhiyo 3- gīvāya
gīvaṃ āhacca ṭhitā disvā rañño ārocayiṃsu. Rājā "tenahi gantvā khanathā"ti
āha. Tesaṃ khanantānaṃ khanantānaṃ heṭṭhā gacchanti. Puna gantvā rañño ārocayiṃsu.
Rājā "annabhārassa vacanena khanathā"ti āha. Te gantvā annabhārassa vacanena 4-
khaniṃsu. Kuddālena āhatāhataṭṭhāne ahicchattakamakulāni viya kumbhiyo uṭṭhahiṃsu. Te
dhanaṃ āharitvā rañño santike rāsiṃ akaṃsu. Rājā amacce sannipātetvā
"imasmiṃ nagare kassa 5- ettakaṃ dhanaṃ atthī"ti pucchi. Natthi kassaci devāti. Tenahi
ayaṃ annabhāro imasmiṃ nagare dhanaseṭṭhī nāma hotūti. Taṃdivasameva seṭṭhicchattaṃ labhi.
@Footnote: 1 Sī. taṃ maṃ  2 cha.Ma. sodhentā  3 cha.Ma. nidhikumbhiyo  4 cha.Ma. annabhārasseva
@vacananti  5 cha.Ma. aññassa

---------------------------------------------------------------------------------------------
page171.
      So tato paṭṭhāya yāvajīvaṃ kalyāṇakammaṃ katvā tato cuto devaloke nibbatto.
Dīgharattaṃ devamanussesu saṃsaritvā amhākaṃ satthu uppajjanakāle kapilavatthunagare
amitodanassa 1- sakkassa gehe paṭisandhiṃ gaṇhi. Nāmagahaṇadivasepissa manussā
anuruddhoti nāmaṃ akaṃsu. Mahānāmasakkassa kaniṭṭhabhātā satthu cullapituputto
paramasukhumālo mahāpuñño ahosi. Suvaṇṇapātiyaṃyevassa bhattaṃ uppajji. Athassa mātā
ekadivasaṃ "mama puttaṃ natthīti padaṃ jānāpessāmī"ti ekaṃ suvaṇṇapātiṃ aññāya
suvaṇṇapātiyā 2- pidahitvā tucchakaṃyeva pesesi, antarāmagge devatā dibbapūvehi
pūresuṃ. Evaṃ mahāpuñño ahosi. Tiṇṇaṃ utūnaṃ anucchavikesu tīsu pāsādesu
alaṅkatanāṭakitthīhi parivuto devo viya sampattiṃ anubhavi.
      Amhākaṃpi bodhisatto tasmiṃ samaye tusitapurā cavitvā suddhodanamahārājassa
aggamahesiyā kucchismiṃ paṭisandhiṃ gahetvā anukkamena vuḍḍhippatto
ekūnatiṃsa vassāni agāramajjhe vasitvā mahābhinikkhamanaṃ nikkhamitvā anukkamena
paṭividdhasabbaññutañāṇo bodhimaṇḍe sattasattāhaṃ vītināmetvā isipatane migadāye
dhammacakkappavattanaṃ pavattetvā lokānuggahaṃ karonto rājagahaṃ āgamma "putto me
rājagahaṃ āgato"ti sutvā "gacchatha bhaṇe 3- me puttaṃ ānethā"ti pitarā pahite
sahassasahassaparivāre dasa amacce ehibhikkhupabbajjāya pabbājetvā kāḷudāyittherena
cārikagamanaṃ āyācito rājagahato vīsatisahassabhikkhuparivāro nikkhamitvā kapilavatthupuraṃ
gantvā ñātisamāgame anekehi iddhipāṭihāriyehi sappāṭihāriyaṃ vicittadhammadesanaṃ
katvā mahājanaṃ amatapānaṃ pāyetvā dutiyadivase pattacīvaramādāya nagaradvāre ṭhatvā "kiṃ
nu kho kulanagaraṃ āgamanaṃ 4- sabbaññubuddhānaṃ āciṇṇan"ti āvajjamāno "sapadānaṃ
piṇḍāya caraṇaṃ āciṇṇan"ti ñatvā sapadānaṃ piṇḍāya caranto "putto me 5-
piṇḍāya caratī"ti sutvā āgatassa rañño dhammaṃ kathetvā tena sakanivesanaṃ
@Footnote: 1 Sī. amittodanassa  2 Sī. suvaṇṇathālaṃ aññena suvaṇṇathālena  3 ka. gaccha
@4 cha.Ma. āgatānaṃ  5 Sī. te

---------------------------------------------------------------------------------------------
page172.
Pavesetvā katasakkārasammāno tattha kattabbaṃ ñātijanānuggahaṃ katvā rāhulakumāraṃ
pabbājetvā na cirasseva kapilavatthupurato mallaraṭṭhe cārikañcaramāno anupiyaambavanaṃ
agamāsi.
      Tasmiṃ samaye suddhodanamahārājā sakyakulāni 1- sannipātetvā āha "sace
mama putto agāraṃ ajjhāvasissa, rājā abhavissa cakkavatti sattaratanasamannāgato.
Nattāpi me rāhulakumāro khattiyagaṇena saddhiṃ taṃ parivāretvā acarissa, tumhepi
ca etamatthaṃ jānātha. Idāni pana me putto buddho jāto, khattiyāvassa parivārā
hontu. Tumhe ekekakulato ekekaṃ dārakaṃ dethā"ti. Evaṃ vutte ekappahāreneva
sahassakhattiyakumārā pabbajiṃsu. Tasmiṃ samaye mahānāmo kuṭumbikassa sāmiko hoti.
So anuruddhaṃ sakkaṃ upasaṅkamitvā etadavoca "etarahi tāta anuruddha abhiññātā
abhiññātā sakyakumārā bhagavantaṃ pabbajitaṃ anupabbajanti, amhākañca kulā 2- natthi
koci agārasmā anagāriyaṃ pabbajito. Tenahi tvaṃ vā pabbaja, ahaṃ vā
pabbajissāmī"ti. So tassa vacanaṃ sutvā gharāvāse ruciṃ akatvā attasattamo
agārasmā anagāriyaṃ pabbajito. Tassa pabbajjānukkamo saṃghabhedakkhandhake 3- āgatova.
      Evaṃ anupiyaambavanaṃ gantvā pabbaji, tesu 4- tasmiṃyeva antovasse
bhaddiyatthero arahattaṃ pāpuṇi, anuruddhatthero dibbacakkhuṃ nibbattesi, devadatto
aṭṭha samāpattiyo nibbattesi, ānandatthero sotāpattiphale patiṭṭhāsi, bhagutthero ca
kimbilatthero 5- ca pacchā arahattaṃ pāpuṇiṃsu. Tesampana sabbesaṃpi therānaṃ attano
attano āgataṭṭhāne pubbapaṭṭhanābhinīhāro āgamissati. 6- Ayaṃ pana anuruddhatthero
dhammasenāpatissa santike kammaṭṭhānaṃ gahetvā cetiyaraṭṭhe pācīnavaṃsamigadāyaṃ gantvā
samaṇadhammaṃ karonto satta mahāpurisavitakke vitakkesi, aṭṭhame kilamati. Satthā
"anuruddho aṭṭhame mahāpurisavitakke kilamatī"ti ñatvā "tassa saṅkappaṃ pūressāmī"ti
tattha gantvā
@Footnote: 1 Sī. sākiyānaṃ gaṇaṃ, cha.Ma. sākiyajanaṃ  2 cha.Ma.,i. amhākaṃ kule
@3 vi.cu. 7/330/112  4 cha.Ma.,i. pabbajitesu pana tesu  5 cha.Ma. kimilatthero
@6 Sī.,i. āvibhavissati

---------------------------------------------------------------------------------------------
page173.
Paññattavarabuddhāsane nisinno aṭṭhamaṃ mahāpurisavitakkaṃ pūretvā catupaccayasantosa-
bhāvanārāmapaṭimaṇḍitaṃ mahāariyavaṃsapaṭipadaṃ 1- kathetvā ākāsena 2- uppatitvā
bhesakaḷāvanameva gato.
      Thero tathāgate gatamatteyeva tevijjo mahākhīṇāsavo hutvā "satthā mayhaṃ
manaṃ jānitvā āgantvā aṭṭhamaṃ mahāpurisavitakkaṃ pūretvā adāsi, so ca me
manoratho matthakaṃ patto"ti buddhānaṃ madhuradhammadesanaṃ 3- attano ca paṭividdhadhammaṃ
ārabbha imā udānagāthā abhāsi 4- :-
             "mama saṅkappamaññāya           satthā loke anuttaro
              manomayena kāyena           iddhiyā upasaṅkami.
              Yathā 5- me ahu saṅkappo     tato uttari desayi
              nippapañcarato buddho          nippapañcamadesayi.
              Tassāhaṃ dhammamaññāya          vihāsiṃ sāsane rato
              tisso vijjā anuppattā       kataṃ buddhassa sāsanan"ti. 6-
      Atha naṃ aparabhāge satthā jetavanamahāvihāre viharanto "mama sāsane dibbacakkhukānaṃ
anuruddho aggo"ti aggaṭṭhāne ṭhapesīti.
                           Bhaddiyattheravatthu
      [193] Chaṭṭhe uccākulikānanti ucce kule jātānaṃ. Bhaddiyoti
anuruddhattherena saddhiṃ nikkhanto sakyarājā. Kāḷigodhāya puttoti kāḷavaṇṇā sā
devī, godhāti panassā nāmaṃ. Tasmā kāḷigodhāti vuccati, tassā puttoti attho.
@Footnote: 1 aṅ.aṭṭhaka. 23/210(30)/232 anuruddhamahāvitakkasutta (syā)  2 cha.Ma.,i. ākāse
@3 cha.Ma.,i. dhammadesanaṃ  4 Sī.,i. udānagāthā āha  5 cha.Ma. yadā,
@aṅ.aṭṭhaka. 23/120/239 (syā), khu.thera. 26/902/387 yadā
@6 khu.thera. 26/901-3/389 anuruddhattheragāthā

---------------------------------------------------------------------------------------------
page174.
Kasmā panāyaṃ uccākulikānaṃ aggoti vutto, kiṃ tato uccākulikatarā natthīti?
āma natthi. Tassa hi mātā sākiyānīnaṃ antare vayena sabbajeṭṭhikā, so evaṃ
vā 1- sākiyakule sampattaṃ rajjaṃ pahāya pabbajito. Tasmā uccākulikānaṃ aggoti
vutto. Apica pubbe paṭṭhanānubhāvena esa anupaṭipāṭiyā pañcajātisatāni rājakule
nibbattitvā rajjaṃ kāresiyeva. So imināpi kāraṇena uccākulikānaṃ aggoti
vutto.
       Pañhākamme panassa ayamanupubbikathā:- ayampi hi atīte padumuttarabuddhakāle
mahābhogakule nibbatto vuttanayeneva dhammassavanatthāya gato. Taṃdivasaṃ satthārā 2-
ekaṃ bhikkhuṃ uccākulikānaṃ bhikkhūnaṃ aggaṭṭhāne ṭhapitaṃ 3- disvā "mayāpi anāgate
ekassa buddhassa sāsane uccākulikānaṃ bhikkhūnaṃ aggena bhavituṃ vaṭṭatī"ti tathāgataṃ
nimantetvā sattadivasāni buddhappamukhassa bhikkhusaṃghassa mahādānaṃ datvā "bhante
ahaṃ imassa dānassa phalena aññaṃ sampattiṃ na ākaṅkhāmi, anāgate pana ekassa
buddhassa sāsane uccākulikānaṃ bhikkhūnaṃ aggo bhaveyyan"ti paṭṭhayitvā pādamūle
nipajji.
      Satthā anāgataṃ olokento samijjhanabhāvaṃ disvā "samijjhissati te idaṃ
kammaṃ, ito kappasatasahassāvasāne gotamo nāma buddho uppajjissati, tvaṃ tassa
sāsane uccākulikānaṃ bhikkhūnaṃ aggo bhavissasī"ti byākaritvā bhattānumodanaṃ katvā
vihāraṃ agamāsi. Sopi taṃ byākaraṇaṃ sutvā 4- uccākulikānaṃ saṃvattanikakammaṃ
pucchitvā dhammāsanāni kāretvā tesu paccattharaṇāni santharāpetvā dhammavījaniyo
dhammakathikavattaṃ uposathāgāre padīpateladānanti evaṃ yāvajīvaṃ bahuvidhaṃ kalyāṇakammaṃ
katvā tattha kālaṃ katvā 5- devesu ca manussesu ca saṃsaranto kassapadasabalassa ca
amhākañca bhagavato antare bārāṇasiyaṃ kuṭumbikassa ghare nibbatto.
@Footnote: 1 Sī.,i. soyeva ca  2 cha.Ma. satthāraṃ  3 cha.Ma. ṭhapentaṃ  4 cha.Ma.,i. labhitvā
@5 cha.Ma.,i. kālakato

---------------------------------------------------------------------------------------------
page175.
      Tena ca samayena sambahulā paccekabuddhā gandhamādanapabbatā āgamma
bārāṇasiyaṃ gaṅgāya nadītīre 1- phāsukaṭṭhāne nisīditvā piṇḍapātaṃ paribhuñjanti,
so kuṭumbiko tesaṃ nibaddhameva tasmiṃ ṭhāne taṃ 2- bhattavissaggakaraṇaṃ ñatvā aṭṭha
pāsāṇaphalakāni attharitvā yāvajīvaṃ paccekabuddhe upaṭṭhahi. Athekaṃ buddhantaraṃ
devamanussesu saṃsaritvā imasmiṃ buddhuppāde kapilavatthunagare khattiyakule
nibbatti. Nāmagahaṇadivase cassa bhaddiyakumāroti nāmaṃ akaṃsu. So puññaṃ 3- āgamma
heṭṭhā anuruddhasutte vuttanayeneva channaṃ khattiyānaṃ abbhantaro hutvā satthari
anupiyaambavane viharante satthu santike pabbajitvā arahattaṃ pāpuṇi. Atha satthā
aparabhāge jetavanamahāvihāre viharanto "mama sāsane uccākulikānaṃ kāḷigodhāya putto
bhaddiyatthero aggo"ti aggaṭṭhāne ṭhapesīti.
                        Lakuṇṭakabhaddiyattheravatthu
      [194] Sattame mañjussarānanti madhurasarānaṃ. Lakuṇṭakabhaddiyoti ubbedhena
rasso, nāmena bhaddiyo. Tassāpi pañhākamme ayamanupubbikathā:- ayaṃpi hi
padumuttarabuddhakāle haṃsavatīnagare mahābhogakule nibbatto vuttanayeneva
dhammassavanatthāya vihāraṃ gato. Tasmiṃ samaye satthārā 4- ekaṃ mañjussaraṃ bhikkhuṃ
etadagge ṭhapitaṃ 5- disvā "aho vatāhampi anāgate ayaṃ bhikkhu viya ekassa buddhassa
sāsane mañjussarānaṃ bhikkhūnaṃ aggo bhaveyyan"ti cittaṃ uppādetvā satthāraṃ
nimantetvā sattadivasāni buddhappamukhassa bhikkhusaṃghassa mahādānaṃ datvā "bhante ahaṃ
imassa dānassa phalena aññaṃ sampattiṃ na ākaṅkhāmi, anāgate pana ekassa buddhassa
sāsane mañjussarānaṃ bhikkhūnaṃ aggo bhaveyyan"ti paṭṭhayitvā satthu pādamūle
nipajji. Satthā anāgataṃ oloketvā 6- samijjhanabhāvaṃ disvā "samijjhissati te
idaṃ kammaṃ,
@Footnote: 1 cha.Ma.,i. tīre  2 cha.Ma.,i. tanti pāṭho na dissati  3 cha.Ma.,i. vayaṃ
@4 cha.Ma.,i. satthāraṃ  5 cha.Ma.,i. ṭhapentaṃ  6 cha.Ma.,i. olokento

---------------------------------------------------------------------------------------------
page176.
Ito kappasatasahassāvasāne gotamo nāma buddho uppajjissati, tvaṃ tassa sāsane
mañjussarānaṃ bhikkhūnaṃ aggo bhavissasī"ti byākaritvā vihāraṃ agamāsi.
      Sopi taṃ byākaraṇaṃ labhitvā yāvajīvaṃ kalyāṇakammaṃ katvā tattha 1- kālakato
devesu ca manussesu ca saṃsaranto vipassisammāsambuddhakāle cittapattakokilo nāma
hutvā kheme migadāye vasanto ekadivasaṃ himavantaṃ gantvā madhuraṃ ambaphalaṃ tuṇḍena
gahetvā āgacchanto bhikkhusaṃghaparivutaṃ satthāraṃ disvā vanditvā 2- cintesi "ahaṃ
aññesu divasesu rittako tathāgataṃ passāmi, ajja pana me imaṃ ambapakkaṃ puttakānaṃ
atthāya ābhataṃ. Tesaṃ aññampi āharitvā dassāmi, imampana dasabalassa dātuṃ
vaṭṭatī"ti otaritvā ākāse carati. Satthā tassa cittaṃ ñatvā asokattheraṃ
nāma upaṭṭhākaṃ oloketi, 3- so pattaṃ nīharitvā satthu hatthe ṭhapesi. So kokilo
dasabalassa patte ambapakkaṃ patiṭṭhāpesi. Satthā tattheva nisīditvā taṃ paribhuñji.
Kokilo pasannacitto punappunaṃ dasabalassa guṇe āvajjetvā dasabalaṃ vanditvā
attano kulāvakaṃ gantvā sattāhaṃ pītisukhena vītināmesi. Ettakaṃ tasmiṃ attabhāve
kalyāṇakammaṃ kataṃ 4- iminā kammena 5- saro madhuro ahosi.
      Kassapasammāsambuddhakāle pana cetiye āraddhe "kiṃ pamāṇaṃ karoma,
sattayojanappamāṇaṃ. Atimahantaṃ evaṃ, 6- chayojanaṃ karoma. Idampi atimahantaṃ,
pañcayojanaṃ karoma, catuyojanaṃ karoma, tiyojanaṃ, dviyojanan"ti vutte ayaṃ tadā
jeṭṭhavaḍḍhakī hutvā "etha bho anāgate sukhapaṭijaggiyaṃ kātuṃ vaṭṭatī"ti vatvā rajjuṃ
ādāya parikkhipanto gāvutamatthake ṭhatvā "ekekaṃ mukhaṃ gāvutaṃ gāvutaṃ hotu 7-
cetiyaṃ yojanāvaṭṭaṃ yojanubbedhaṃ bhavissatī"ti āha. Te tassa vacanena 8- aṭṭhaṃsu iti
appamāṇassa buddhassa pamāṇaṃ akāsīti. Tena kammena nibbattaṭṭhāne 9- aññehi
hīnappamāṇo 10- ahosi.
@Footnote: 1 cha.Ma. tato  2 cha.Ma.,i. ayaṃ pāṭho na dissati  3 cha.Ma.,i. olokesi
@4 cha.Ma.,i. katanti pāṭho na dissati  5 Sī.,i. iminā puññakammena,
@cha.Ma. imināssa kammena  6 cha.Ma.,i. etaṃ  7 cha.Ma. hoti, i. hotūti
@8 cha.Ma.,i. vacane  9 cha.Ma.,i. nibbattanibbattaṭṭhāne  10 cha.Ma.,i. hīnatarappamāṇo

---------------------------------------------------------------------------------------------
page177.
So amhākaṃ satthu kāle sāvatthiyaṃ mahābhogakule nibbatti. "bhaddiyo"tissa nāmaṃ
akaṃsu. So vayappatto satthari jetavane mahāvihāre paṭivasante vihāraṃ gantvā
dhammadesanaṃ sutvā paṭiladdhasaddho pabbajitvā satthu santike kammaṭṭhānaṃ gahetvā
vipassanāya kammaṃ karonto arahattaṃ pāpuṇi. Atha naṃ satthā aparabhāge ariyagaṇamajjhe
nisinno mañjussarānaṃ bhikkhūnaṃ aggaṭṭhāne ṭhapesīti.
                       Piṇḍolabhāradvājattheravatthu
      [195] Aṭṭhame sīhanādikānanti sīhanādaṃ nadantānaṃ. Yadidaṃ piṇḍolabhāradvājo
aggo 1- so kira arahattappattadivase apāpuraṇaṃ 2- ādāya vihārena vihāraṃ pariveṇena
pariveṇaṃ gantvā "yassa magge vā phale vā kaṅkhā atthi, so maṃ pucchatū"ti sīhanādaṃ
nadanto vicari. Buddhānaṃ purato ṭhatvā "imasmiṃ bhante sāsane kattabbakiccaṃ mayhaṃ
matthakaṃ pattan"ti sīhanādaṃ nadati. 3- Tasmā sīhanādikānaṃ aggo nāma jāto.
         Pañhākamme panassa ayamanupubbikathā:- ayaṃ kira padumuttarabuddhakāle
pabbatapāde sīhayoniyaṃ nibbatto. Satthā paccūsasamaye lokaṃ volokento tassa
hetusampattiṃ disvā haṃsavatiyaṃ piṇḍāya caritvā pacchābhattaṃ sīhe gocarāya pakkante
tassa nivāsanaguhaṃ 4- pavisitvā ākāsena pallaṅkaṃ ābhujitvā nirodhaṃ samāpajjitvā
nisīdi. Sīho gocaraṃ labhitvā nivatto guhādvāre ṭhito antoguhāyaṃ dasabalaṃ nisinnaṃ
disvā "mama vasanaṭṭhānaṃ āgantvā añño satto nisīdituṃ samattho nāma natthi, mahanto
vatāyaṃ puriso, yo antoguhāyaṃ pallaṅkaṃ ābhujitvā nisinno. Sarīrappabhāpissa
samantā pattharitvā 5- gatā, mayā evarūpaṃ acchariyaṃ adiṭṭhapubbaṃ. Ayaṃ puriso
imasmiṃ loke pūjanīyānaṃ aggo bhavissatīti, 6- mayāpissa yathāsatti yathābalaṃ
@Footnote: 1 cha.Ma. piṇḍolabhāradvājoti, i. piṇḍolabhāradvājo aggoti
@2 cha.Ma.,i. avāpuraṇaṃ. evamuparipi  3 cha.Ma.,i. nadi  4 cha.Ma. vasanaguhaṃ,
@i. nivāsaguhaṃ  5 cha.Ma. pharitvā  6 cha.Ma.,i. bhavissati

---------------------------------------------------------------------------------------------
page178.
Sakkāraṃ kātuṃ vaṭṭatī"ti jalajathalajāni nānākusumāni āharitvā bhūmito yāva
nisinnapallaṅkaṭṭhānā pupphāsanaṃ pattharitvā sabbarattiṃ  sammukhaṭṭhāne tathāgataṃ
namassamāno aṭṭhāsi. Punadivase purāṇapupphāni apanetvā navapupphehi āsanaṃ
patthari. 1-
      Eteneva niyāmena sattadivasāni pupphāsanaṃ paññāpetvā balavapītisomanassaṃ
nibbattetvā guhādvāre ārakkhaṃ gaṇhāti. Sattame divase satthā nirodhato
vuṭṭhāya guhādvāre aṭṭhāsi. Sīhopi migarājā tathāgataṃ tikkhattuṃ padakkhiṇaṃ katvā
catūsu ṭhānesu vanditvā apakkamitvā 2- aṭṭhāsi. Satthā "vaṭṭissati ettako
upanissayo etassā"ti vehāsaṃ abbhuggantvā vihārameva gato.
       Sopi sīho buddhavippayogena 3- dukkhito kālaṃ katvā haṃsavatīnagare
mahāsālakule 4- paṭisandhiṃ gaṇhitvā vayappatto ekadivasaṃ nagaravāsīhi saddhiṃ vihāraṃ
gantvā dhammadesanaṃ sutvā satthāraṃ ekaṃ bhikkhuṃ sīhanādikānaṃ aggaṭṭhāne ṭhapentaṃ
disvā vuttanayeneva sattāhaṃ mahādānaṃ pavattetvā taṃ ṭhānantaraṃ patthetvā satthārā
samijjhanabhāvaṃ disvā byākato yāvajīvaṃ kusalaṃ katvā tattha kālakato devesu
ca manussesu ca saṃsaranto imasmiṃ buddhuppāde rājagahanagare brāhmaṇamahāsālakule
nibbatti. Nāmena bhāradvājo nāma ahosi. So vayappatto tayo vede
uggaṇhitvā pañcamāṇavakasatānaṃ mante vācento vicarati. So attano jeṭṭhakabhāvena
nimantanaṭṭhānesu sabbesaṃ bhikkhaṃ sayameva sampaṭicchi. Eso kira īsakaṃ loladhātuko
ahosi. So tehi māṇavehi saddhiṃ "kuhiṃ kuhiṃ yāgubhattakhajjakāni 5- pariyesamāno carati.
So gatagataṭṭhāne piṇḍameva paṭimānento caratīti piṇḍolabhāradvājotveva nāmaṃ
paññāyati. 6-
      So ekadivasaṃ satthari rājagahamanuppatte dhammakathaṃ sutvā paṭiladdhasaddho
pabbajitvā vipassanāya kammaṃ karonto arahattaṃ pāpuṇi. Arahattaṃ pattavelāyameva
@Footnote: 1 cha.Ma.,i. santhari  2 cha.Ma.,i. paṭikkamitvā  3 cha.Ma.,i. buddhaviyogena
@4 Sī.,i. mahābhogakule  5 Sī.,i. kahaṃ bhattanti...., cha.Ma. kuhiṃ yāgu kuhiṃ
@bhattanti yāgubhattakhajjakāneva  6 cha.Ma.,i. paññāyi

---------------------------------------------------------------------------------------------
page179.
Apāpuraṇaṃ ādāya vihārena vihāraṃ pariveṇena pariveṇaṃ gantvā "yassa magge
vā phale vā kaṅkhā atthi, so maṃ pucchatū"ti sīhanādaṃ nadanto vicari. So
ekadivasaṃ rājagahaseṭṭhinā 1- veḷuparamparāya ussāpetvā ākāse laggitaṃ
jayakusumavaṇṇaṃ 2- candanasārapattaṃ iddhiyā ādāya sādhukāraṃ dadantena mahājanena parivuto
vihāraṃ gantvā 3- tathāgatassa hatthe ṭhapesi. Satthā jānantova paṭipucchi "kuto
te bhāradvāja ayaṃ patto laddho"ti. So laddhakāraṇaṃ kathesi. Satthā "tvaṃ
evarūpaṃ uttarimanussadhammaṃ 4- mahājanassa dassesi, akattabbaṃ tayā katan"ti
anekapariyāyena vigarahitvā "na bhikkhave gihīnaṃ uttarimanussadhammaṃ iddhipāṭihāriyaṃ
dassetabbaṃ, yo dasseyya, āpatti dukkaṭassā"ti 5- sikkhāpadaṃ paññāpesi.
      Atha bhikkhusaṃghamajjhe kathā udapādi "sīhanādiyatthero arahattaṃ pattadivase
bhikkhusaṃghamajjhe `yassa magge vā phale vā kaṅkhā atthi, so maṃ pucchatū'ti kathesi.
Buddhānampi sammukhe attano arahattappattiṃ kathesi, aññe sāvakā tuṇhī ahesuṃ.
Attano sīhanādikabhāveneva mahājanassa pasādaṃ janetvā vehāsaṃ abbhuggantvā
candanasārapattañca gaṇhī"ti. Te bhikkhū ime tayopi guṇe ekato katvā satthu
kathayiṃsu.  buddhā ca nāma garahitabbayuttake 6- garahanti, pasaṃsitabbayuttake pasaṃsanti 7-
imasmiṃ ṭhāne therassa pasaṃsitabbayuttakameva aggaṃ 8- gahetvā "tiṇṇaṃ kho pana bhikkhave
indriyānaṃ bhāvitattā bahulīkatattā bhāradvājo bhikkhu aññaṃ byākāsi `khīṇā
jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānāmī'ti. Katamesaṃ
tiṇṇaṃ, satindriyassa samādhindriyassa paññindriyassa. Imesaṃ kho bhikkhave
tiṇṇaṃ indriyānaṃ bhāvitattā bahulīkatattā bhāradvājo bhikkhu aññaṃ byākāsi
`khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānāmī"ti 9-
theraṃ pasaṃsitvā sīhanādikānaṃ bhikkhūnaṃ aggaṭṭhāne ṭhapesīti.
@Footnote: 1 Ma. rājagahaseṭṭhino  2 cha.Ma.,i. jayasumanavaṇṇaṃ  3 cha.Ma.,i. āgantvā
@4 Sī.,i. uttamasāradhammaṃ  5 vi.cu. 7/252/11 khuddakavatthukhandhaka
@6 cha.Ma.,i....yuttakaṃ. evamuparipi  7 cha.Ma.,i. pasaṃsantīti  8 Sī.,i.,cha.Ma. aṅgaṃ
@9 saṃ.Ma. 19/519/197 piṇḍolabhāradvājasutta

---------------------------------------------------------------------------------------------
page180.
                     Mantāniputta 1- puṇṇattheravatthu
      [196] Navame puṇṇo mantāniputtoti nāmena puṇṇo, mantāni-
brāhmaṇiyā pana so putto. 2- Tassa pañhākamme ayamanupubbikathā:- ayaṃ kira
padumuttaradasabalassa uppattito puretarameva haṃsavatīnagare brāhmaṇamahāsālakule
nibbatti. Tassa nāmagahaṇadivase gotamoti nāmaṃ akaṃsu. So vayappatto tayo
vede uggaṇhitvā sabbasippesu kovido hutvā pañcamāṇavakasataparivāro vicaranto
tayopi vede oloketvā mokkhadhammaṃ adisvā 3- "idaṃ vedattayaṃ nāma kaddalikkhandho
viya bahimaṭṭhaṃ antonissāraṃ, imaṃ gahetvā vicaraṇaṃ thusabhojanasadisaṃ 4- hoti, kiṃ me
iminā sippenā"ti isipabbajjaṃ pabbajitvā brahmavihāre nibbattetvā
"aparihīnajjhāno brahmalokupago 5- bhavissāmī"ti pañcahi māṇavakasatehi saddhiṃ pabbatapādaṃ
gantvā isipabbajjaṃ pabbaji. Tassa parivārāni aṭṭhārasa jaṭilasahassāni ahesuṃ. So
pañca abhiññā aṭṭha samāpattiyo nibbattetvā tesampi kasiṇaparikammaṃ ācikkhi. Te
tassa ovāde ṭhatvā sabbepi pañca abhiññā aṭṭha samāpattiyo nibbattesuṃ.
      Addhāne atikkante tassa gotamatāpasassa mahallakakāle padumuttaradasabalo
paṭhamābhisambodhiṃ patvā pavattitapavaradhammacakko bhikkhusatasahassaparivāro haṃsavatīnagaraṃ
upanissāya vihāsi. So ekadivasaṃ paccūsasamaye lokaṃ volokento gotamatāpasassa
parisāya arahattupanissayaṃ gotamatāpasassa ca "ahaṃ anāgate uppajjanakabuddhassa 6-
sāsane dhammakathikabhikkhūnaṃ aggo bhaveyyan"ti paṭṭhanabhāvañca disvā pātova
sarīrapaṭijagganaṃ katvā attano pattacīvaraṃ sayameva gahetvā aññātakavesena
gotamatāpasassa antevāsikesu vanamūlaphalāphalatthāya gatesu gantvā gotamassa
paṇṇasālādvāre aṭṭhāsi. Gotamo buddhānaṃ uppannabhāvaṃ ajānantopi dūratova dasabalaṃ
@Footnote: 1 cha.Ma. mantāṇiputta...  2 cha.Ma.,i. puttoti mantāṇiputto
@3 Sī.,i. gavesanto  4 cha.,i. thusakoṭṭanasadisaṃ, Ma. thusakoṭṭhasadisaṃ
@5 Sī.,i. brahmalokaṃ kampento gamissāmīti, cha.Ma. brahmalokūpapanno
@6 cha.Ma. uppajjamānakabuddhassa

---------------------------------------------------------------------------------------------
page181.
Disvā "ayaṃ puriso lokaggo 1- mutto hutvā paññāyati, yathā assa sarīranipphatti
yehi cakkalakkhaṇehi 2- samannāgato agāramajjhe vā tiṭṭhanto cakkavattirājā hoti,
pabbajanto vā vivaṭṭacchado sabbaññubuddho hotī"ti ñatvā paṭhamadassaneneva
dasabalaṃ abhivādetvā "ito etha bhagavā"ti buddhāsanaṃ paññāpetvā adāsi.
Tathāgato gotamassa dhammaṃ desayamāno nisīdi.
     Tasmiṃ samaye te jaṭilā "paṇītapaṇītaṃ vanamūlaphalāphalaṃ ācariyassa datvā sesakaṃ
paribhuñjissāmā"ti āgacchantā dasabalaṃ uccāsane, ācariyaṃ pana nīcāsane nisinnaṃ
disvā "passatha, mayaṃ `imasmiṃ loke amhākaṃ ācariyena uttaritaro natthī'ti vicarāma,
idāni pana no ācariyaṃ nīcāsane nisīdāpetvā uccāsane nisinnako ekova
paññāyati, mahanto vatāyaṃ puriso bhavissatī"ti piṭakāni gahetvā āgacchanti.
Gotamatāpaso "ime maṃ dasabalassa santike vandeyyun"ti bhīto dūrato āha "tātā
mā maṃ vandittha, sadevake loke aggapuggalo sabbesaṃ vandanāraho puriso idha
nisinno, etaṃ vandathā"ti. Tāpasā "na ajānitvā ācariyo kathesī"ti 3- sabbeva
tathāgatassa pāde vandiṃsu. "tātā amhākaṃ aññaṃ dasabalassa dātabbayuttaṃ bhojanaṃ
natthi, imaṃ vanamūlaphalāphalaṃ dassāmā"ti paṇītapaṇītaṃ buddhānaṃ patte patiṭṭhāpesi.
Satthā vanamūlaphalāphalaṃ paribhuñji. Tadanantaraṃ tāpasopi saddhiṃ antevāsikehi paribhuñji,
satthā bhattakiccaṃ katvā "dve aggasāvakā bhikkhusatasahassaṃ gahetvā āgacchantū"ti
cintesi. Tasmiṃ khaṇe aggasāvako mahāvimalatthero 4- "kahaṃ nu kho satthā gato"ti
āvajjento "satthā amhākaṃ āgamanaṃ paccāsiṃsatī"ti bhikkhusatasahassaṃ gahetvā
satthu santikaṃ gantvā vanditvā namassamāno aṭṭhāsi.
     Tāpaso 5- antevāsike āha "tātā amhākaṃ añño sakkāro natthi, bhikkhusaṃgho
dukkhena 6- ṭhito. Buddhappamukhassa bhikkhusaṃghassa pupphāsanaṃ paññāpessāma,
@Footnote: 1 cha.Ma.,i. lokato  2 cha.Ma.,i. yehi ca lakkhaṇehi  3 cha.,i. kathessati
@4 Sī.,i. mahādevatthero, Ma. mahādevilatthero, cha. mahādevalatthero  5 cha.Ma.,i. gotamo
@6 Sī.,i. dukkhaṃ

---------------------------------------------------------------------------------------------
page182.
Jalajathalajapupphāni āharathā"ti. Te tāvadeva pabbatapādato vaṇṇagandhasampannāni pupphāni
iddhiyā āharitvā sāriputtattherassa vatthumhi vuttanayeneva āsanāni paññāpayiṃsu.
Nirodhasamāpattisamāpajjanampi chattadhāraṇampi sabbaṃ vuttanayeneva veditabbaṃ.
     Satthā sattame divase nirodhato vuṭṭhāya parivāretvā ṭhite tāpase disvā
dhammakathikabhāve etadaggappattaṃ sāvakaṃ āmantesi "iminā bhikkhu isigaṇena
mahāsakkāro 1- kato, etesaṃ pupphāsanānumodanaṃ karohī"ti. So satthu vacanaṃ
sampaṭicchitvā tīṇi piṭakāni sammasitvā anumodanaṃ akāsi. Tassa desanāpariyosāne
satthā sayaṃ brahmaghosaṃ nicchāretvā dhammaṃ desesi. Desanāpariyosāne ṭhapetvā
gotamatāpasaṃ sesā aṭṭhārasa sahassajaṭilā arahattaṃ pāpuṇiṃsu.
     Gotamo pana tenattabhāvena paṭivedhaṃ kātuṃ asakkonto bhagavantaṃ āha "bhagavā
yena bhikkhunā paṭhamaṃ dhammo desito, ko nāmāyaṃ tumhākaṃ sāsane"ti. Ayaṃ gotama
mayhaṃ sāsane dhammakathikānaṃ aggoti. "ahampi bhante imassa sattadivasāni katassa
adhikārassa phalena ayaṃ bhikkhu viya anāgate ekassa buddhassa sāsane dhammakathikānaṃ
aggo bhaveyyan"ti paṭṭhanaṃ katvā pādamūle nipajji.
     Satthā anāgataṃ oloketvā anantarāyenassa paṭṭhanāya samijjhanabhāvaṃ ñatvā
"anāgate kappasatasahassāvasāne gotamo nāma buddho uppajjissati, tvaṃ tassa sāsane
dhammakathikānaṃ aggo bhavissasī"ti byākaritvā te arahattaṃ patte tāpase "etha
bhikkhavo"ti āha. Sabbe antarahitakesamassū iddhimayapattacīvaradharā vassasatikattherasadisā
2- ahesuṃ. Satthā bhikkhusaṃghamādāya vihāraṃ gato.
     Gotamopi yāvajīvaṃ tathāgataṃ paricaritvā yathābalaṃ kalyāṇakammaṃ katvā kappasatasahassaṃ
devesu ca manussesu ca saṃsaritvā amhākaṃ bhagavato kāle kapilavatthunagarassa
@Footnote: 1 Sī.,i. buddhasakkāro  2 cha.Ma. vassasaṭṭhikattherasadisā

---------------------------------------------------------------------------------------------
page183.
Avidūre doṇavatthubrāhmaṇagāme brāhmaṇamahāsālakule nibbatti. Tassa nāmagahaṇadivase
puṇṇamāṇavotissa nāmaṃ akaṃsu. So 1- satthari abhisambodhiṃ patvā pavattitapavaradhammacakke
anupubbena āgantvā rājagahaṃ upanissāya viharante aññākoṇḍaññatthero kapilavatthuṃ
āgantvā 2- attano bhāgineyyaṃ puṇṇamāṇavaṃ pabbājetvā punadivase dasabalassa
santikaṃ āgantvā bhagavantaṃ vanditvā āpucchitvā divāvihāratthāya chaddantadahaṃ
gato. Puṇṇopi mantāniputto mātulena aññākoṇḍaññattherena saddhiṃ dasabalassa
santikaṃ agantvā "mayhaṃ pabbajitakiccaṃ matthakaṃ pāpetvā dasabalassa santikaṃ
gamissāmī"ti kapilavatthusmiṃyeva ohīno yoniso manasikāre kammaṃ karonto na
cirasseva arahattaṃ pāpuṇi. Tassa santike pabbajitakulaputtāpi pañcasatā ahesuṃ.
Thero sayaṃ dasakathāvatthuṃ labhitvā 3- tepi dasahi kathāvatthūhi ovadati. Te tassa
ovāde ṭhatvā sabbeva arahattaṃ pattā.
     Te attano pabbajitakiccaṃ matthakaṃ pattaṃ ñatvā upajjhāyaṃ upasaṅkamitvā
āhaṃsu "bhante amhākaṃ kiccaṃ matthakaṃ pattaṃ, dasannañca mahākathāvatthūnaṃ
lābhino, samayo no dasabalaṃ passitun"ti. Thero tesaṃ kathaṃ sutvā cintesi "mama
dasakathāvatthulābhitaṃ satthā jānāti, ahaṃ dhammaṃ desento dasa kathāvatthūni amuñcantova
4- desemi. Mayi gacchante sabbepi te bhikkhū parivāretvā gacchissanti, evaṃ
gaṇasaṅgaṇikāya gantvā pana na yuttaṃ mayhaṃ dasabalaṃ passituṃ, ime tāva gantvā
passantū"ti te bhikkhū āha "āvuso tumhe purato gantvā tathāgataṃ passatha, mama vacanena
cassa pāde vandatha, ahaṃpi tumhākaṃ gatamaggena gamissāmī"ti.
     Te therā sabbepi dasabalassa jātibhūmiraṭṭhavāsino sabbe khīṇāsavā sabbe
dasakathāvatthulābhino attano upajjhāyassa ovādaṃ abhinanditvā 5- theraṃ vanditvā
anupubbena cārikaṃ carantā saṭṭhiyojanamaggaṃ atikkamma rājagahe veḷuvanamahāvihāraṃ
@Footnote: 1 cha.Ma. soti pāṭho na dissati  2 cha. gantvā  3 Sī.,i.,cha.Ma. dasakathāvatthulābhitāya
@4 Sī. amuñcitvāva  5 Sī. amadditvā, cha.Ma. abhinditvā

---------------------------------------------------------------------------------------------
page184.
Gantvā dasabalassa pāde vanditvā ekamantaṃ nisīdiṃsu. Āciṇṇaṃ kho panetaṃ
buddhānaṃ bhagavantānaṃ āgantukehi bhikkhūhi saddhiṃ paṭisammoditunti bhagavā tehi
saddhiṃ "kacci bhikkhave khamanīyan"tiādinā nayena madhurapaṭisaṇṭhāraṃ katvā "kuto
ca tumhe  bhikkhave āgacchathā"ti pucchi. Tehi "jātibhūmito"ti vutte "ko nu
kho bhikkhave jātibhūmikānaṃ bhikkhūnaṃ sabrahmacārīnaṃ 1- evaṃ sambhāvito attanā ca
appiccho appicchakathañca bhikkhūnaṃ kattā"ti dasakathāvatthulābhiṃ bhikkhuṃ pucchi. Tepi
"puṇṇo nāma bhante āyasmā mantāniputto"ti ārocayiṃsu. Taṃ kathaṃ sutvā
āyasmā sāriputto therassa dassanakāmo ahosi.
     Atha satthā rājagahato sāvatthiṃ agamāsi. Puṇṇatthero dasabalassa tattha āgatabhāvaṃ
sutvā "satthāraṃ passissāmī"ti gantvā antogandhakuṭiyaṃyeva tathāgataṃ sampāpuṇi.
Satthā tassa dhammaṃ desesi. Thero dhammaṃ sutvā dasabalaṃ vanditvā paṭisallānatthāya
andhavanaṃ gantvā aññatarasmiṃ rukkhamūle divāvihāratthāya nisīdi. Sāriputtattheropi
tassāgamanaṃ 2- sutvā disānulokito 3- gantvā okāsaṃ sallakkhetvā taṃ rukkhamūlaṃ
upasaṅkamitvā therena saddhiṃ sammoditvā sattavisuddhikkamaṃ 4- pucchi. Theropissa
pucchitapucchitaṃ byākāsi. Te aññamaññassa subhāsitaṃ samanumodiṃsu. Atha satthā
aparabhāge bhikkhusaṃghamajjhe nisinno theraṃ dhammakathikānaṃ aggaṭṭhāne ṭhapesīti.
                        Mahākaccāyanattheravatthu
     [197] Dasame saṅkhittena bhāsitassāti saṅkhittena kathitadhammassa. Vitthārena
atthaṃ vibhajantānanti taṃ desanaṃ vitthāretvā atthaṃ vibhajamānānaṃ. Aññe kira
tathāgatassa saṅkhepavacanaṃ atthavasena vā pūretuṃ na sakkonti byañjanavasena vā,
ayaṃ pana thero ubhayavasenapi sakkoti. Tasmā aggoti vutto. Pubbapaṭṭhanāpi
cassa evarūpāva.
@Footnote: 1 cha. sabrahmacārīhi, i. sabrahmacārī  2 cha.Ma.,i. tassa gamanaṃ
@3 Sī.,cha.Ma. sīsānulokiko, rathavinītasutte pana sīsānulokīti pāṭho dissati
@4 Ma.mū. 12/257/217 rathavinītasutta

---------------------------------------------------------------------------------------------
page185.
     Ayampanassa pañhākamme anupubbikathā:- so kira padumuttarasammāsambuddhakāle
gahapatimahāsālakule nibbattitvā vuḍḍhippatto ekadivasaṃ vuttanayeneva vihāraṃ
gantvā parisapariyante ṭhito dhammaṃ suṇanto satthārā attano 1- saṅkhittena bhāsitassa
vitthārena atthaṃ vibhajantānaṃ aggaṭṭhāne ṭhapentaṃ ekaṃ bhikkhuṃ disvā "mahanto
vatāyaṃ bhikkhu, yaṃ satthā evaṃ vaṇṇeti, mayāpi anāgate ekassa buddhassa sāsane
evarūpena bhavituṃ vaṭṭatī"ti satthāraṃ nimantetvā vuttanayeneva sattāhaṃ mahādānaṃ
datvā "bhante ahaṃ imassa sakkārassa phalena na aññaṃ sampattiṃ paṭṭhemi,
anāgate pana ekassa buddhassa sāsane ito sattadivasamatthake tumhehi ṭhānantare
ṭhapitabhikkhu viya ahampi taṃ ṭhānantaraṃ labheyyan"ti paṭṭhanaṃ katvā satthu 2- pādamūle
nipajji. Satthā anāgataṃ olokento "samijjhissati imassa kulaputtassa paṭṭhanā"ti
disvā "ambho kulaputta anāgate kappasatasahassāvasāne gotamo nāma buddho
uppajjissati, tvaṃ etassa sāsane saṅkhittena bhāsitassa vitthārena atthaṃ
vibhajantānaṃ aggo bhavissasī"ti byākaritvā anumodanaṃ katvā pakkāmi.
     Sopi kulaputto yāvajīvaṃ kusalaṃ katvā kappasatasahassaṃ devamanussesu saṃsaritvā
kassapabuddhakāle bārāṇasiyaṃ kulaghare paṭisandhiṃ gahetvā satthari parinibbute
suvaṇṇacetiyakaraṇaṭṭhānaṃ gantvā satasahassagghanikāya suvaṇṇiṭṭhakāya pūjaṃ katvā "bhagavā
mayhaṃ nibbattanibbattaṭṭhāne sarīraṃ suvaṇṇavaṇṇaṃ hotū"ti paṭṭhanaṃ akāsi. Tato
yāvajīvaṃ kusalakammaṃ katvā ekaṃ buddhantaraṃ devamanussesu saṃsaritvā  amhākaṃ
dasabalassa uppattikāle ujjeninagare purohitassa gehe nibbatti. Tassa nāmagahaṇadivase
"mayhaṃ putto suvaṇṇavaṇṇasarīro attanāva attano nāmaṃ gahetvā āgato"ti
kāñcanamāṇavotvevassa nāmaṃ akaṃsu. So vuḍḍhimanvāya tayo vede uggaṇhitvā pitu
accayena purohitaṭṭhānaṃ labhi. So gottavasena kaccāyano nāma jāto.
@Footnote: 1 cha.Ma. satthāraṃ attanā  2 cha.Ma.,i. satthūti pāṭho nadissati

---------------------------------------------------------------------------------------------
page186.
     Caṇḍapajjotarājā amacce sannipātetvā āha "buddho loke nibbatto,
taṃ ānetuṃ samatthā gantvā ānetha tātā"ti. Deva añño ca 1- dasabalaṃ ānetuṃ
samattho nāma natthi, ācariyo kaccāyanabrāhmaṇova samattho, taṃ pahiṇathāti.
Rājā taṃ pakkosāpetvā "tāta dasabalassa santikaṃ gacchāhī"ti āha. Gantvā
pabbajituṃ labhanto gamissāmi mahārājāti. Yaṅkiñci katvā tathāgataṃ ānehi tātāti.
So "buddhānaṃ santikaṃ gacchantassa mahāparisāya kammaṃ natthī"ti attaṭṭhamo agamāsi.
Athassa satthā dhammaṃ desesi. Desanāpariyosāne saddhiṃ sattahi janehi saha
paṭisambhidāhi arahattaṃ pāpuṇi. Satthā "etha bhikkhavo"ti hatthaṃ pasāresi. Taṃkhaṇaññeva
sabbeva antarahitakesamassū iddhimayapattacīvaradharā vassasatikattherā viya jātā.
     Thero attano kicce matthakaṃ patte tuṇhībhāvena anisīditvā kāḷudāyitthero
viya satthu ujjenigamanatthāya gamanavaṇṇaṃ 2- kathesi. Satthā tassa vacanaṃ sutvā
"kaccāyano attano jātibhūmiyaṃ mama gamanaṃ 3- paccāsiṃsatī"ti aññāsi. Buddhā ca
nāma ekaṃ kāraṇaṃ paṭicca gantuṃ ayuttaṭṭhānaṃ na gacchanti. Tasmā theraṃ āha
"tvaṃyeva bhikkhu gaccha, tayi gatepi rājā pasīdissatī"ti. Thero "buddhānaṃ dve
kathā nāma natthī"ti tathāgataṃ vanditvā attanā saddhiṃ āgateheva sattahi bhikkhūhi
saddhiṃ ujjeniṃ gacchanto antarāmagge tesaṃ ca nāli 4- nāma nigamo, tattha piṇḍāya
cari. Tasmimpi 5- nigame dve seṭṭhidhītaro. Tāsu ekā parijiṇṇakule nibbattā
duggatā mātāpitūnaṃ accayena dhātiṃ nissāya jīvati. Attabhāvo panassā samiddho,
kesā aññāhi ativiya dīghā. Tasmiṃyeva nigame aññā issaraseṭṭhikulassa dhītā
nikkesikā, sā tato pubbe tassā samīpaṃ pesetvā "sataṃ vā sahassaṃ vā
dassāmī"ti vatvāpi kese āharāpetuṃ nāsakkhi.
@Footnote: 1 cha.Ma. ayaṃ saddo na dissati  2 Ma. maggassa vaṇṇaṃ  3 Sī.,i. jātibhūmigamanaṃ
@4 Sī.,cha.Ma. telapanāḷi  5 cha.Ma.,i. tasmiṃ ca

---------------------------------------------------------------------------------------------
page187.
     Tasmiṃ pana divase sā seṭṭhidhītā mahākaccāyanattheraṃ sattahi bhikkhūhi  parivutaṃ
tucchapattaṃ gacchantaṃ 1- disvā "ayaṃ suvaṇṇavaṇṇo eko brāhmaṇabandhubhikkhu
yathādhoteneva pattena gacchati, 2- mayhañca aññaṃ dhanaṃ natthi. Asukaseṭṭhidhītā pana
imesaṃ kesānaṃ atthāya pesesi. Idāni ito laddhauppādena sakkā therassa
deyyadhammaṃ dātun"ti dhātiṃ pesetvā there nimantetvā antogehe nisīdāpesi.
Therānaṃ nisinnakāle gabbhaṃ pavisitvā dhātiyā attano kese kappāpetvā "amma ime
kese asukāya nāma seṭṭhidhītāya datvā yaṃ sā deti, taṃ āhara, ayyānaṃ
piṇḍapātaṃ dassāmā"ti. Dhātī piṭṭhihatthena assūni puñchitvā ekena hatthena
hadayamaṃsaṃ sandhāretvā therānaṃ santike paṭicchādetvā te kese ādāya tassā
seṭṭhidhītāya santikaṃ gatā.
     Paṇītaṃ 3- nāma sāravantaṃpi sayaṃ upanītaṃ gāravaṃ na janeti, tasmā seṭṭhidhītā
cintesi "ahaṃ pubbe bahunāpi dhanena ime kese āharāpetuṃ nāsakkhiṃ, idāni
pana chinnakālato paṭṭhāya na yathāmūlameva lacchissatī"ti dhātiṃ āha "ahaṃ pubbe
tava sāminiyā 4- bahunāpi dhanena kese āharāpetuṃ nāsakkhiṃ, yattha katthaci nītā
pana na jīvakesā 5- nāma aṭṭha kahāpaṇe agghantī"ti aṭṭheva kahāpaṇe adāsi.
Dhātī kahāpaṇe āharitvā seṭṭhidhītāya adāsi. Seṭṭhidhītā ekekaṃ piṇḍapātaṃ
ekekaṃ kahāpaṇikaṃ katvā therānaṃ dāpesi. Thero āvajjitvā seṭṭhidhītāya upanissayaṃ
disvā "kahaṃ seṭṭhidhītā"ti pucchi. Gabbhe ayyāti. Pakkosatha nanti. Sā theresu
gāravena ekavacanena āgantvā there vanditvā balavasaddhaṃ uppādesi. Sukhette
patiṭṭhitapiṇḍapāto diṭṭheva dhamme vipākaṃ detīti saha therānaṃ vandanena kesā
pakatibhāveyeva aṭṭhaṃsu. Therāpi taṃ piṇḍapātaṃ gahetvā passantiyāyeva seṭṭhidhītāya
vehāsaṃ abbhuggantvā kāñcanavanuyyāne otariṃsu.
@Footnote: 1 cha.Ma. āgacchantaṃ  2 cha.Ma. āgacchati 3 cha.Ma. paṇiyaṃ  4 cha.Ma. sāminiṃ
@5 Sī. nītā pana jīvakesā, cha.Ma. vinipātā pana nijjīvakesā

---------------------------------------------------------------------------------------------
page188.
     Uyyānapālo taṃ theraṃ 1- disvā rañño santikaṃ gantvā "deva me ayyo
purohitakaccāyano pabbajitvā uyyānaṃ āgato"ti āha. Rājā caṇḍapajjoto 2-
uyyānaṃ gantvā katabhattakiccaṃ theraṃ pañcapatiṭṭhitena vanditvā ekamantaṃ nisinno
"kahaṃ bhante bhagavā"ti pucchi. Sayaṃ satthā anāgantvā maṃ pesesi mahārājāti.
Kahaṃ bhante ajja bhikkhaṃ alatthāti. Thero rañño pucchāsabhāgena sabbaṃ seṭṭhidhītāya
kataṃ dukkaraṃ ārocesi. Rājā therassa vasanaṭṭhānaṃ paṭiyādetvā theraṃ nimantetvā
nivesanaṃ gantvā seṭṭhidhītaraṃ āharāpetvā 3- aggamahesiṭṭhāne ṭhapesi. Imissā
itthiyā diṭṭhadhammiko ca yasapaṭilābho ahosi.
     Tato paṭṭhāya rājā therassa mahāsakkāraṃ karoti. Therassa dhammakathāya pasīditvā
mahājano therassa santike pabbaji. Tato paṭṭhāya sakalanagaraṃ ekakāsāvapajjotaṃ
isivātapaṭivātaṃ 4- ahosi. Sāpi devī gabbhaṃ labhitvā dasamāsaccayena puttaṃ
vijāyi. Tassa nāmagahaṇadivase gopālakumāroti pitāmahaseṭṭhino 5- nāmaṃ akaṃsu. Sā
puttassa nāmavasena gopālamātā nāma devī jātā. Sā devī there ativiya
pasīditvā rājānaṃ sampaṭicchāpetvā kāñcanavanuyyāne therassa vihāraṃ kāresi.
Thero ujjeninagaraṃ pasādetvā puna satthu santikaṃ gato. Atha satthā aparabhāge jetavane
viharanto madhupiṇḍikasuttantaṃ 6- kaccāyanapeyyālaṃ 7- pārāyanasuttanti ime tayo
suttante atthuppattiṃ katvā theraṃ saṅkhittena bhāsitassa vitthārena atthaṃ
vibhajantānaṃ aggaṭṭhāne ṭhapesīti.
                       Paṭhamavaggavaṇṇanā niṭṭhitā.
                        ----------------
@Footnote: 1 Sī. there  2 Sī. chandajāto  3 cha.Ma. āṇāpetvā  4 Sī.....parivātaṃ
@5 cha.Ma. mātāmahaseṭṭhino  6 cha.Ma. madhupiṇḍikasuttaṃ,
@Ma.mū. 12/199/168  7 pāli. mahākaccāyanabhaddekarattasutta, Ma.u. 14/279/248

---------------------------------------------------------------------------------------------
page189.
                    14. Etadaggavagga   2. Dutiyavagga
                          cūḷapanthakattheravatthu
     [198-200] Dutiyassa paṭhame manomayanti manena nibbattitaṃ. "manomayena
kāyena, iddhiyā upasaṅkamī"ti 1- vuttaṭṭhānasmiṃ manena katakāyo manomayakāyo nāma
jāto. "aññataraṃ manomayaṃ kāyaṃ upapajjatī"ti 2- vuttaṭṭhāne manena nibbattitakāyo
manomayakāyo nāma jāto. Ayamidha adhippeto. Tattha aññe bhikkhū manomayaṃ kāyaṃ
nibbattentā tayo vā cattāro vā nibbattenti, na bahuke. Ekasadiseeva
katvā nibbattenti ekavidhameva kammaṃ kurumāne. Cūḷapanthakatthero 3- pana ekāvajjanena
samaṇasahassaṃ māpesi. Dvepi jane na ekasadisameva akāsi na ekavidhakammaṃ kurumāne.
Tasmā manomayaṃ kāyaṃ abhinimminantānaṃ aggo nāma jāto.
     Cetovivaṭṭakusalānampi cūḷapanthakova aggo, paññāvivaṭṭakusalānampana 4-
mahāpanthakatthero aggoti vutto. Tattha cūḷapanthakatthero catunnaṃ rūpāvacarajjhānānaṃ
lābhitāya "cetovivaṭṭakusalo"ti vutto, mahāpanthakatthero catunnaṃ  arūpāvacarajjhānānaṃ
lābhitāya "paññāvivaṭṭakusalo"ti vutto. Cūḷapanthako ca samāpattikusalatāya
cetovivaṭṭakusalo nāma, mahāpanthako vipassanākusalatāya paññāvivaṭṭakusalo nāma. Eko
cettha samādhilakkhaṇe cheko, eko vipassanālakkhaṇe. Tathā eko samādhigāḷhe,
eko vipassanāgāḷhe. Eko cettha aṅgasaṅkhitte cheko, eko ārammaṇasaṅkhitte.
Tathā eko aṅgavavatthāne cheko, eko ārammaṇavavatthāneti evamettha yojanā
kātabbā.
     Apica cūḷapanthakatthero rūpāvacarajjhānalābhī hutvā jhānaṅgehi vuṭṭhāya arahattaṃ
pattoti cetovivaṭṭakusalo, mahāpanthako arūpāvacarajjhānalābhī hutvā jhānaṅgehi
@Footnote: 1 khu.thera. 26/901/387 anuruddhattheragāthā  2 upapanno,
@vi.cu. 7/333/118 devadattavattha  3 ka. cullapanthakatthero. evamuparipi
@4 cha.Ma.,i. saññāvivaṭṭa.... evamuparipi

---------------------------------------------------------------------------------------------
page190.
Vuṭṭhāya arahattaṃ pattoti paññāvivaṭṭakusalo. Ubhopi panthe jātattā panthakā
nāma jātā. Tesaṃ paṭhamajāto mahāpanthako nāma jāto, 1- itaro 2- cūḷapanthako nāma.
     Imesampana ubhinnampi pañhākamme ayamanupubbikathā:- atīte kira 3-
padumuttarakāle haṃsavatīnagaravāsino dve bhātikakuṭumbikā satthari pasannā nibaddhaṃ
satthu santikaṃ gantvā dhammaṃ suṇanti. Tesu ekadivasaṃ kaniṭṭho  satthāraṃ
dvīhaṅgehi samannāgataṃ ekaṃ bhikkhuṃ "mama sāsane manomayaṃ kāyaṃ abhinimminantānaṃ
cetovivaṭṭakusalānañca ayaṃ bhikkhu aggo"ti etadagge ṭhapentaṃ disvā cintesi "aho
vatāyaṃ bhikkhu eko hutvā dve aṅgāni paripūretvā carati, mayāpi anāgate ekassa
buddhassa sāsane aṅgadvayapūrakena hutvā vicarituṃ vaṭṭatī"ti. So purimanayeneva
satthāraṃ nimantetvā sattāhaṃ mahādānaṃ datvā evamāha "bhante yaṃ bhikkhuṃ tumhe
ito sattadivasamatthake manomayaṅgena ca cetovivaṭṭakusalaṅgena ca `ayaṃ mama sāsane
aggo'ti etadagge ṭhapayittha, ahaṃpi imassa adhikārakammassa phalena so bhikkhu viya
aṅgadvayapūrakova bhaveyyan"ti paṭṭhanaṃ akāsi.
     Satthā anāgataṃ oloketvā anantarāyenassa paṭṭhanāya samijjhanabhāvaṃ disvā
"anāgate kappasatasahassāvasāne gotamo nāma buddho uppajjissati, so taṃ
imasmiṃ ṭhānadvaye ṭhapessatī"ti byākaritvā anumodanaṃ katvā pakkāmi. Bhātāpissa
ekadivasaṃ satthāraṃ paññāvivaṭṭakusalaṃ bhikkhuṃ etadagge ṭhapentaṃ disvā tatheva adhikāraṃ
katvā paṭṭhanaṃ akāsi, satthāpi taṃ byākāsi.
     Te ubhopi janā satthari dharamāne kusalakammaṃ katvā satthu parinibbutakāle
sarīracetiye suvaṇṇapūjaṃ katvā tato cutā devaloke nibbattā. Tesaṃ devamanussesu
saṃsarantānaṃyeva kappasatasahassaṃ atikkantaṃ. Tattha mahāpanthakassa antarā katakalyāṇakammaṃ
na kathīyati, cūḷapanthako pana kassapassa bhagavato sāsane pabbajitvā vīsati
@Footnote: 1 cha.Ma. jātoti pāṭho na dissati  2 cha.Ma. pacchājāto  3 ka. pana

---------------------------------------------------------------------------------------------
page191.
Vassasahassāni odātakasiṇakammaṃ katvā devapure nibbatti. Atha amhākaṃ satthā
abhisambodhiṃ patvā pavattitapavaradhammacakko rājagahaṃ upanissāya veḷuvanamahāvihāre
paṭivasati.
     Imasmiṃ ṭhāne ṭhatvā imesaṃ dvinnampi nibbattiṃ kathetuṃ vaṭṭatīti. Rājagahe
kira dhanaseṭṭhikuladhītā attano dāseneva saddhiṃ santhavaṃ katvā "aññepi me
imaṃ kammaṃ jāneyyun"ti cintetvā bhītā 1- evamāha "amhehi imasmiṃ ṭhāne vasituṃ
na sakkā, sace me mātāpitaro imaṃ dosaṃ jānissanti, khaṇḍākhaṇḍaṃ karissanti,
videsaṃ gantvā vasissāmā"ti hatthasāraṃ gahetvā aggadvārena nikkhamitvā "yattha
vā tattha vā aññehi ajānanaṭṭhānaṃ gantvā vasissāmā"ti ubhopi agamaṃsu.
     Tesaṃ ekasmiṃ ṭhāne vasantānaṃ saṃvāsamanvāya tassā kucchismiṃ gabbho patiṭṭhāsi.
Sā gabbhassa paripākamāgamma sāmikena saddhiṃ mantesi "gabbho me paripākaṃ
gato, ñātibandhuvirahite 2- ṭhāne gabbhavuṭṭhānaṃ nāma ubhinnampi amhākaṃ dukkhameva,
kulagehameva gacchāmā"ti. So "ajja gacchāma, sve gacchāmā"ti divase atikkāmeti.
Sā cintesi "ayaṃ bālo attano dosamahantatāya gantuṃ na ussahati, mātāpitaro
ca nāma ekantahitā, ayaṃ gacchatu vā mā vā, mayā gantuṃ vaṭṭatī"ti. Tasmiṃ
gehā nikkhamante gehaparikkhāraṃ paṭisāmetvā attano kulagharaṃ gatabhāvaṃ
anantaragehavāsīnaṃ 3- ārocetvā maggaṃ paṭipajji.
     Atha so puriso gharaṃ āgato taṃ adisvā paṭivissake pucchitvā "kulagharaṃ
gatā"ti sutvā vegena anubandhitvā antarāmagge sampāpuṇi. Tassāpi tattheva
gabbhavuṭṭhānaṃ ahosi. So "kiṃ idaṃ bhadde"ti pucchi. Sāmi eko putto jātoti.
Idāni kiṃ karissāmāti. Yassatthāya mayaṃ kulagharaṃ gaccheyyāma, 4- taṃ kammaṃ antarāva
nipphannaṃ, tattha gantvā kiṃ karissāma, nivattāmāti dvepi ekacittā hutvā
@Footnote: 1 cha.Ma. bhītāti pāṭho na dissati  2 cha.Ma. ñātimittādivirahite  3 Ma. antikagharavāsīnaṃ
@4 cha.Ma.,i. gacchāma

---------------------------------------------------------------------------------------------
page192.
Nivattiṃsu. Tassa dārakassa ca panthe jātattā panthakoti nāmaṃ akaṃsu. Tassā
na cirasseva aparopi gabbho patiṭṭhahi. Sabbaṃ purimanayeneva vitthāretabbaṃ. Tassapi
dārakassa panthe jātattā paṭhamaṃ jātassa mahāpanthakoti nāmaṃ katvā pacchā
jātassa 1- cūḷapanthakoti nāmaṃ akaṃsu.
     Tepi dve dārake gahetvā attano vasanaṭṭhānameva gatā. Tesaṃ tattha
vasantānaṃ ayaṃ mahāpanthakadārako aññe dārakajane "cullapitā mahāpitā ayyako
ayyikā"ti vadante sutvā mātaraṃ paṭipucchi "amma aññe dārakā ayyakoti
vadanti, 2- kiṃ amhākaṃ ettha 3- ñātakā natthī"ti. Āma tāta tumhākaṃ ettha ñātakā
natthi, rājagahanagare pana te 4- dhanaseṭṭhī nāma ayyako, tattha tumhākaṃ bahū ñātakāti.
Kasmā tattha na gacchāma 5- ammāti. Sā attano āgamanakāraṇaṃ puttassa akathetvā
puttesu punappunaṃ kathentesu sāmikaṃ āha "ime dārakā ativiya pīḷenti, 6- kinno
mātāpitaro disvā maṃsaṃ khādissanti, ehi dārakānaṃ ayyakakulaṃ dassemā"ti. Ahaṃ
sammukhā bhavituṃ na sakkhissāmi, tampana nayissāmīti.  "sādhu ayya 7- yena kenaci
upāyena dārakānaṃ ayyakakulameva daṭṭhuṃ vaṭṭatī"ti dvepi janā dārake ādāya
anupubbena rājagahaṃ patvā nagaradvāre ekissā sālāya nivāsaṃ katvā dārakamātā
dve dārake gahetvā āgatabhāvaṃ mātāpitūnaṃ ārocesi. 8-
     Tesaṃ 9- sāsanaṃ sutvā saṃsāre saṃsarantānaṃ na putto na dhītā nāma natthi,
te amhākaṃ mahāparādhikā, na sakkā tehi amhākaṃ cakkhupathe ṭhātuṃ, ettakaṃ
nāma dhanaṃ gahetvā dvepi janā phāsukaṭṭhānaṃ gantvā jīvantu, dārake pana
mayhaṃ 10- pesentūti. Seṭṭhidhītā mātāpitūhi pesitadhanaṃ gahetvā dārake āgatadūtānaṃ
hattheyeva datvā pesesi. Te 11- ayyakakule vaḍḍhanti. Tesu cūḷapanthako atidaharo,
@Footnote: 1 Sī.,i. itarassa  2 cha.Ma. kathenti ayyako ayyikāti 3 cha.Ma.,i. etthāti pāṭho na
@dissati  4 cha.Ma.,i. vo  5 cha.Ma. gacchatha  6 cha.Ma.,i. maṃ kilamenti
@7 cha.Ma.,i. sāmi  8 cha.Ma.,i. ārocāpesi  9 cha.Ma.,i. te taṃ  10 cha.Ma.,i. idha
@11 cha.Ma.,i. dārakā

---------------------------------------------------------------------------------------------
page193.
Mahāpanthako pana ayyakena saddhiṃ dasabalassa dhammakathaṃ sotuṃ gacchati. Tassa niccaṃ
satthu sammukhā 1- dhammaṃ suṇantassa pabbajjāya cittaṃ nami. So ayyakaṃ āha "sace
tumhe sampaṭicchatha, 2- ahaṃ pabbajeyyan"ti. "kiṃ vadesi tāta, mayhaṃ sakalalokassāpi
pabbajitato taveva pabbajjā bhaddakā. Sace sakkosi, pabbaja tātā"ti sampaṭicchitvā
satthu santikaṃ gato. Satthā "kiṃ mahāseṭṭhi dārako te laddho"ti. "āma bhante,
ayaṃ dārako mayhaṃ nattā, tumhākaṃ santike pabbajāmīti vadatī"ti āha.
     Satthā aññataraṃ piṇḍapātacārikaṃ "imaṃ dārakaṃ pabbājehī"ti āṇāpeti.
Thero tassa tacapañcakakammaṭṭhānaṃ ācikkhitvā pabbājesi. So bahuṃ buddhavacanaṃ
uggaṇhitvā paripuṇṇavasso upasampadaṃ labhi. Upasampanno hutvā yoniso manasikāre
kammaṃ karonto catunnaṃ arūpāvacarajjhānānaṃ lābhī hutvā jhānaṅgehi vuṭṭhāya
arahattaṃ pāpuṇi. Iti so paññāvivaṭṭakusalānaṃ aggo jāto. So jhānasukhena
maggasukhena phalasukhena nibbānasukhena 3- vītivattento cintesi "sakkā nu kho imaṃ
sukhaṃ cūḷapanthakassa dātun"ti. Tato ayyakaseṭṭhissa santikaṃ gantvā "mahāseṭṭhi
sace tumhe sampaṭicchatha, ahaṃ cūḷapanthakaṃ pabbājeyyan"ti āha. Pabbājetha bhanteti.
Thero cūḷapanthakadārakaṃ pabbājetvā dasasu sīlesu patiṭṭhāpesi. Cūḷapanthakasāmaṇero
bhātikassa santike
               "padumaṃ 4- yathā kokanadaṃ 5- sugandhaṃ
                pāto siyā phullamavītagandhaṃ
                aṅgīrasaṃ passa virocamānaṃ
                tapantamādiccamivantalikkhe"ti 6-
imaṃ gāthaṃ gaṇhāti. Gahitagahitapadaṃ uparupari padaṃ gaṇhantassa nassati. Tassa
imameva gāthaṃ gahetuṃ vāyamantassa cattāro māsā atikkantā. Atha naṃ mahāpanthako
@Footnote: 1 cha.Ma. sammukhe  2 cha.Ma. anujāneyyātha 3 Sī. nibbānasukhena ca 4 ka. padmaṃ
@5 Ma. kokanudaṃ  6 saṃ.sa. 15/123/97 pañcarājasutta, aṅ.pañcaka. 23/195/266 (syā)

---------------------------------------------------------------------------------------------
page194.
Āha "panthaka tvaṃ imasmiṃ sāsane abhabbo, catūhi māsehi ekagāthaṃpi gahetuṃ
na sakkosi, pabbajitakiccaṃ pana tvaṃ kathaṃ pāpessasi, nikkhama ito"ti. So therena
paṇāmito vihārapaccante rodamāno aṭṭhāsi.
     Tena samayena satthā rājagahaṃ upanissāya jīvakambavane viharati. Tasmiṃ samaye
jīvako purisaṃ pesesi "pañcahi bhikkhusatehi saddhiṃ satthāraṃ nimantehī"ti. Tena kho
pana samayena mahāpanthako bhattuddesako hoti. So "pañcannaṃ bhikkhusatānaṃ paṭicchatha
bhante"ti vutte 1- "cūḷapanthakaṃ 2- ṭhapetvā sesānaṃ paṭicchāmī"ti āha. Cūḷapanthako
taṃ kathaṃ sutvā bhiyyoso mattāya domanassappatto ahosi. Satthā cūḷapanthakaṃ rodantaṃ
3- disvā "cūḷapanthako mayi gate bujjhissatī"ti gantvā avidūraṭṭhāne attānaṃ
dassetvā "kiṃ tvaṃ panthaka rodasī"ti āha. Bhātā maṃ bhante paṇāmetīti. Panthaka
tuyhaṃ bhātikassa parapuggalānaṃ āsayānusayañāṇaṃ natthi, tvaṃ buddhaveneyyapuggalo
nāmāti iddhiyā abhisaṅkharitvā ekaṃ suddhacoḷakhaṇḍaṃ adāsi "imaṃ gahetvā `rajoharaṇaṃ
rajoharaṇan'ti vatvā bhāvehi panthakā"ti.
     So satthārā dinnaṃ coḷakhaṇḍaṃ "rajoharaṇaṃ rajoharaṇan"ti hatthena
parimajjanto nisīdi. Tassa parimajjantassa pilotikāni 4- kiliṭṭhadhātukāni jātāni.
Punappunaṃ 5- parimajjantassa ukkhaliparipuñchanasadisaṃ jātaṃ. So ñāṇaparipākaṃ āgamma
tattha khayavayaṃ paṭṭhapetvā cintesi "idaṃ coḷakhaṇḍaṃ pakatiyā paṇḍaraṃ parisuddhaṃ,
upādinnakasarīraṃ nissāya kiliṭṭhaṃ jātaṃ, idaṃ cittaṃpi evaṃgatikamevā"ti samādhiṃ
bhāvetvā cattāri rūpāvacarajjhānāni pādakāni katvā saha paṭisambhidāhi arahattaṃ pāpuṇi.
So manomayeneva jhānalābhī 6- hutvā eko hutvā bahudhā, bahudhā hutvā eko ca
bhavituṃ samattho ahosi. Arahattamaggeneva cassa tepiṭakañca cha abhiññā ca āgamiṃsu.
@Footnote: 1 cha.Ma. vutto 2 Sī. bālapanthakaṃ  3 cha.Ma. cūḷapanthakassa khedaṃ  4 Sī.,cha.Ma. lomāni
@5 cha.Ma. puna  6 Sī.,i. manomayañāṇalābhī, cha.Ma. manomayajjhānalābhī

---------------------------------------------------------------------------------------------
page195.
     Punadivase satthā ekūnehi pañcahi bhikkhusatehi saddhiṃ gantvā jīvakassa nivesane
nisīdi. Cūḷapanthako pana attano bhikkhāya appaṭicchitattāyeva na gato. Jīvako
yāguṃ dātuṃ ārabhi, satthā hatthena pattaṃ pidahi. Kasmā bhante na gaṇhathāti.
Vihāre eko bhikkhu atthi jīvakāti. So purisaṃ pahiṇi "gaccha bhaṇe vihāre
nisinnaṃ ayyaṃ gahetvā ehī"ti. Cūḷapanthakattheropi tassa purisassa pure āgamanāyeva
bhikkhusahassaṃ nimminitvā ekaṃpi ekena asadisaṃ, ekassāpi cīvaravicāraṇādisamaṇakammaṃ
aññena asadisaṃ akāsi. So puriso vihāre bhikkhūnaṃ bahubhāvaṃ disvā gantvā
jīvakassa kathesi "bhante imasmiṃ vihāre bhikkhusaṃgho bahutaro, tato pakkositabbaṃ
bhadantaṃ na jānāmī"ti. Jīvako satthāraṃ paṭipucchi "ko nāma bhante vihāre 1-
nisinno bhikkhū"ti. Cūḷapanthako nāma jīvakāti. Gaccha bhaṇe "cūḷapanthako nāma
kataro"ti pucchitvā ānehīti. So vihāraṃ āgantvā "cūḷapanthako nāma bhante
kataro"ti pucchi. "ahaṃ cūḷapanthako ahaṃ cūḷapanthako"ti bhikkhusahassaṃ kathesi. So
puna gantvā jīvakaṃ kathesi "sahassamattā bhikkhū sabbe `ahaṃ cūḷapanthako ahaṃ
cūḷapanthako'ti kathenti, ahaṃ `asuko nāma pakkositabbo'ti na jānāmī"ti. Jīvakopi
paṭividdhasaccatāya "iddhimā bhikkhū"ti nayato ñatvā "paṭhamakathanabhikkhumeva `tumhe
satthā pakkosatī'ti vatvā cīvarakaṇṇe gaṇhatha tātā"ti āha. So vihāraṃ gantvā
tathā akāsi, tāvadeva sahassamattā bhikkhū antaradhāyiṃsu. So theraṃ gahetvā agamāsi.
Satthā tasmiṃ khaṇe yāguṃ gaṇhi.
     Dasabale bhattakiccaṃ katvā vihāraṃ gate dhammasabhāyaṃ kathā udapādi
"yāvamahantā vata buddhā nāma cattāro māse ekaṃ gāthaṃ gaṇhituṃ asakkontaṃ
bhikkhuṃ evaṃ mahiddhikaṃ akaṃsū"ti. Satthā tesaṃ bhikkhūnaṃ cittavāraṃ ñatvā gantvā
paññattāsane nisajja "kiṃ vadetha bhikkhave"ti  pucchi. Na bhagavā aññaṃ kiñci
kathema, cūḷapanthakena tumhākaṃ santikā mahālābho laddhoti tumhākaṃyeva guṇaṃ kathemāti.
@Footnote: 1 Sī. bhante imasmā bhikkhusaṃghā vihāre

---------------------------------------------------------------------------------------------
page196.
Anacchariyaṃ bhikkhave idāni mayhaṃ ovādaṃ katvā lokuttaradāyajjalābho, ayaṃ atītepi
aparipakke ñāṇe ṭhitassa mayhaṃ ovādaṃ katvā lokiyadāyajjaṃ labhīti. Bhikkhū "kadā
bhante"ti āyāciṃsu. Satthā tesaṃ bhikkhūnaṃ atītaṃ āharitvā dassesi.
     Bhikkhave atīte bārāṇasīnagare brahmadatto nāma rājā rajjaṃ kāresi.
Tasmiṃ samaye cūḷakaseṭṭhī 1- nāma paṇḍito byatto sabbanimittāni jānāti. So
ekadivasaṃ rājupaṭṭhānaṃ gacchanto antaravīthiyaṃ matamūsikaṃ 2- disvā taṃkhaṇe nakkhattaṃ
samānetvā idamāha "sakkā cakkhumatā paññavatā kulaputtena imaṃ unduraṃ gahetvā
dārabharaṇaṃ kātuṃ kammante ca sajjetun"ti. 3- Aññataro duggatakulaputto taṃ seṭṭhissa
vacanaṃ sutvā "nāyaṃ ajānitvā kathessatī"ti mūsikaṃ gahetvā ekasmiṃ āpaṇike
biḷārassatthāya datvā kākaṇikaṃ labhi. Tāya kākaṇikāya phāṇitaṃ kiṇitvā 4- ekena
kuṭena pānīyaṃ gaṇhi, 5- araññato āgacchante mālākāre disvā thokaṃ phāṇitakhaṇḍaṃ
datvā ulluṅkena pānīyaṃ adāsi. Te tassa ekekaṃ pupphamuṭṭhiṃ adaṃsu. So tena
pupphamūlena punadivasepi phāṇitañca pānīyaghaṭañca gahetvā pupphārāmameva gato.
Tassa taṃ divasaṃ mālākārā aḍḍhaocitake pupphagacche datvā agamaṃsu. So na
cirasseva iminā upāyena aṭṭha kahāpaṇe labhi.
     Puna ekasmiṃ vātavuṭṭhidivase chaḍḍitauyyānaṃ gantvā patitadārūni 6- rāsiṃ katvā
nisinno rājakumbhakārassa santikā soḷasa kahāpaṇe labhati, 7- so catuvīsatiyā
kahāpaṇesu jātesu "atthi ayaṃ upāyo mayhan"ti nagaradvārato avidūre ṭhāne
ekaṃ pānīyaghaṭaṃ 8- ṭhapetvā pañcasate tiṇahārake pānīyena upaṭṭhahi. Te āhaṃsu
"tvaṃ samma amhākaṃ bahupakāro, kiṃ te karomā"ti. Sopi "mayhaṃ kicce uppanne
karissathā"ti vatvā ito cito ca vicaranto thalapathakammikena ca jalapathakammikena
ca saddhiṃ mittasanthavaṃ akāsi. Tassa thalapathakammiko "sve imaṃ nagaraṃ assavāṇijako
@Footnote: 1 cha. cūḷaseṭṭhi  2 Sī. pūtimūsikaṃ  3 cha.Ma. payojetunti 4 Sī. gahetvā
@5 cha.Ma. gaṇhitvā  6 cha.Ma. patitadārūnaṃ  7 cha.Ma.,i. labhi  8 cha.,i. pānīyacāṭiṃ

---------------------------------------------------------------------------------------------
page197.
Pañca assasatāni gahetvā āgamissatī"ti ācikkhi, so tassa vacanaṃ sutvā
tiṇahārakānaṃ saññaṃ datvā ekekaṃ tiṇakalāpaṃ dviguṇaṃ katvā āharāpesi. Atha
so assānaṃ nagarapatiṭṭhavelāya tiṇakalāpasahassaṃ antodvāre 1- rāsiṃ katvā nisīdi.
Assavāṇijo sakalanagare assānaṃ haritaṃ 2- alabhitvā tassa sahassaṃ datvā taṃ tiṇaṃ
gaṇhi.
     Tato katipāhaccayena samuddakammikasahāyako ārocesi "paṭṭanaṃ mahānāvā
āgatā"ti. So "atthi ayaṃ upāyo"ti aṭṭhahi kahāpaṇehi sabbaparivārasampannaṃ
tāvakālikaṃ rathaṃ gahetvā nāvāpaṭṭanaṃ gantvā ekaaṅgulimuddikaṃ nāvāya 3- saccakāraṃ
datvā avidūre ṭhāne sāṇiyaṃ 4- parikkhipāpetvā tattha nisinno purise āṇāpesi
"bāhirato 5- vāṇijesu āgatesu tatiyena paṭihārena ārocethā"ti. "nāvā
āgatā"ti sutvā bārāṇasito satamattā vāṇijā "bhaṇḍaṃ gaṇhāmā"ti agamaṃsu. Bhaṇḍaṃ
tumhe na labhissatha, asukaṭṭhāne mahāvāṇijena nāma saccakāro dinnoti. Te
tesaṃ sutvā tassa santikaṃ āgatā, pādamūlikapurisā purimasaññāvasena tatiyapaṭihārena
tesaṃ āgatabhāvaṃ ārocesuṃ. Te satamattāpi vāṇijā ekekaṃ sahassaṃ datvā tena
saddhiṃ nāvāya pattikā hutvā puna ekekaṃ sahassaṃ datvā pattiṃ vissajjāpetvā
puna bhaṇḍaṃ attano santakaṃ akaṃsu. So puriso dve satasahassāni gaṇhitvā
bārāṇasiṃ āgantvā "kataññunā bhavituṃ vaṭṭatī"ti ekaṃ satasahassaṃ gahetvā
cūḷakaseṭṭhissa santikaṃ gato.
     Atha naṃ seṭṭhī "kinte tāta katvā idaṃ dhanaṃ laddhan"ti pucchi. So "tumhehi
kathitaupāye ṭhatvā catumāsabbhantareyeva laddhan"ti āha. Seṭṭhī tassa vacanaṃ sutvā
"idāni evarūpaṃ dārakaṃ parasantakaṃ kātuṃ na vaṭṭatī"ti vayappattaṃ dhītaraṃ datvā
sakalakuṭumbassa sāmikaṃ akāsi. Sopi kulaputto seṭṭhino accayena tasmiṃ nagare
@Footnote: 1 cha.Ma. antaradvāre 2 Ma. gocaraṃ, cha. cāriṃ  3 cha. nāvikassa
@4 Ma. sāṇiyā, cha. sāṇiṃ  5 cha.Ma. bāhirakesu

---------------------------------------------------------------------------------------------
page198.
Seṭṭhiṭṭhānaṃ gahetvā yāvatāyukaṃ ṭhatvā yathākammaṃ gato. Satthā dve vatthūni
kathetvā anusandhiṃ ghaṭetvā abhisambuddhakāle imaṃ gāthamāha:-
               "appakenapi medhāvī       pābhaṭena vicakkhaṇo
                samuṭṭhāpeti attānaṃ      aṇuṃ aggiṃva sandhaman"ti. 1-
     Iti satthā dhammasabhāyaṃ sannisinnānaṃ imaṃ kāraṇaṃ dasseti. Dvinnaṃpi
mahāsāvakānaṃ pubbapaṭṭhanato paṭṭhāya ayaṃ anupubbikathā. Aparabhāge pana satthā
ariyagaṇaparivuto dhammāsane nisinno manomayaṃ kāyaṃ abhinimminantānaṃ
cetovivaṭṭakusalānaṃ cūḷapanthakattheraṃ aggaṭṭhāne ṭhapesi, paññāvivaṭṭakusalānaṃ
mahāpanthakanti.
                           Subhūtittheravatthu
     [201] Tatiye araṇavihārīnanti nikkilesavihārīnaṃ. Raṇāti 2- hi rāgādayo kilesā
vuccanti, tesaṃ abhāvena nikkilesavihāro araṇavihāro nāma. So yesaṃ atthi,
te araṇavihārino. Tesaṃ araṇavihārīnaṃ subhūtitthero aggoti. Kiñcāpi hi aññepi
khīṇāsavā araṇavihārino ca, therena pana dhammadesanāya evaṃ 3- nāmaṃ laddhaṃ. Aññe
bhikkhū dhammaṃ desentā uddissakaṃ 4- katvā vaṇṇaṃ vā avaṇṇaṃ vā kathenti, thero
pana dhammaṃ desento satthārā desitaniyāmato anokkamitvā 5- desesi, tasmā
araṇavihārīnaṃ aggo nāma jāto.
     [202] Catutthe dakkhiṇeyyānanti dakkhiṇārahānaṃ. Tattha kiñcāpi aññepi
khīṇāsavā aggadakkhiṇeyyā, thero pana piṇḍāya caranto ghare ghare mettajjhānaṃ
samāpajjitvā samāpattito vuṭṭhāya bhikkhaṃ gaṇhāti "evaṃ bhikkhādāyakānaṃ mahapphalaṃ
bhavissatī"ti. Tasmā dakkhiṇeyyoti 6- vutto. Attabhāvo panassa subhūtimā
samiddho, 7- alaṅkatatoraṇicittapaṭo viya ca ativiya virocati. Tasmā subhūtīti vuccati.
@Footnote: 1 khu.jā. 27/4/2 cullakaseṭṭhijātaka (syā)  2 cha.Ma. raṇanti  3 cha.Ma. etaṃ
@4 Sī. odissakaṃ  5 Ma. anukkamitvā  6 cha.Ma.,i. tasmā dakkhiṇeyyānaṃ aggoti
@7 Sī. suṭṭhu bhūtivā samiddho, cha.Ma. susamiddho

---------------------------------------------------------------------------------------------
page199.
     Tassa pañhākamme ayamanupubbikathā:- ayaṃ kira padumuttare bhagavati
anuppanneyeva haṃsavatīnagare brāhmaṇamahāsālakule nibbatti, nandamāṇavotissa nāmaṃ
akaṃsu. So vayappatto tayo vede uggaṇhitvā tattha sāraṃ apassanto attano
parivārehi catucattāḷīsamāṇavakasahassehi saddhiṃ pabbatapāde isipabbajjaṃ pabbajitvā
pañcābhiññā aṭṭha samāpattiyo nibbattesi, antevāsikepi jhānalābhino akāsi.
     Tasmiṃ samaye padumuttaro bhagavā loke nibbattitvā haṃsavatīnagaraṃ upanissāya
viharanto ekadivasaṃ paccūsasamaye lokaṃ volokento nandatāpasassa antevāsikānaṃ
jaṭilānaṃ arahattupanissayaṃ nandatāpasassa ca dvīhi aṅgehi samannāgatassa sāvakassa
ṭhānantarapaṭṭhanaṃ disvā pātova sarīrapaṭijagganaṃ katvā pubbaṇhasamayaṃ pattacīvaramādāya
sāriputtattherassa vatthumhi vuttanayeneva nandatāpasassa assamaṃ agamāsi. Tattha
phalāphaladānañca pupphāsanapaññāpanañca nirodhasamāpattisamāpajjanañca vuttanayeneva
veditabbaṃ.
     Satthā pana nirodhā vuṭṭhito araṇavihāriyaṅgena ca dakkhiṇeyyaṅgena cāti
dvīhaṅgehi samannāgataṃ ekaṃ sāvakaṃ "isigaṇassa pupphāsanānumodanaṃ karohī"ti
āṇāpesi. So attano visaye ṭhatvā tepiṭakaṃ sammasitvā anumodanaṃ akāsi.
Tassa desanāvasāne satthā sayaṃ dhammaṃ desesi. Desanāpariyosāne sabbe
catucattāḷīsasahassāpi tāpasā arahattaṃ pāpuṇiṃsu. Nandatāpaso pana anumodakassa
bhikkhuno nimittaṃ gaṇhitvā satthu desanānusārena ñāṇaṃ pesetuṃ nāsakkhi. Satthā
"etha bhikkhavo"ti sesabhikkhūnaṃ hatthaṃ pasāresi, sabbepi antarahitakesamassū
iddhimayaparikkhārā vassasatikattherā viya ahesuṃ.
     Nandatāpaso tathāgataṃ vanditvā sammukhe ṭhito āha  "bhante yena bhikkhunā
isigaṇassa pupphāsanānumodanā katā, ko nāmāyaṃ tumhākaṃ sāsane"ti.

---------------------------------------------------------------------------------------------
page200.
Araṇavihāriyaṅgena ca  dakkhiṇeyyaṅgena ca 1- etadaggappatto esoti. "bhante ahaṃpi
iminā sattāhaṃ katena adhikārakammena aññaṃ sampattiṃ na paṭṭhemi, anāgate panāhaṃ
ekassa dasabalassa sāsane ayaṃ thero viya dvīhaṅgehi samannāgato bhaveyyan"ti
paṭṭhanaṃ akāsi. Satthā anantarāyaṃ disvā byākaritvā pakkāmi. Nandatāpasopi
kālena kālaṃ dasabalassa santike dhammaṃ sutvā aparihīnajjhāno brahmaloke nibbatto.
Idamassa kalyāṇakammaṃ. Antarā pana kammaṃ na kathīyati.
     So kappasatasahassaṃ atikkamitvā sāvatthiyaṃ sumanaseṭṭhissa gehe nibbatti.
Subhūtītissa nāmaṃ akaṃsu. Aparabhāge amhākaṃ satthā loke nibbatto rājagahaṃ upanissāya
viharati. Tadā anāthapiṇḍiko seṭṭhī sāvatthiyaṃ uṭṭhānakabhaṇḍaṃ gahetvā attano
sahāyakassa rājagahaseṭṭhino gharaṃ gato satthu uppannabhāvaṃ ñatvā satthāraṃ sītavane
viharantaṃ upasaṅkamitvā paṭhamadassaneneva ca sotāpattiphale patiṭṭhāya satthāraṃ sāvatthiṃ
āgamanatthāya yācitvā pañcacattāḷīsayojanamagge yojane yojane satasahassapariccāgena
vihāre patiṭṭhāpetvā sāvatthiyaṃ rājamānena aṭṭhakarīsappamāṇaṃ jetarājakumārassa
uyyānabhūmiṃ koṭisanthārena kiṇitvā tattha bhagavato vihāraṃ kāretvā adāsi.
Vihāramahadivase ayaṃ subhūtikuṭumbiko anāthapiṇḍikaseṭṭhinā saddhiṃ gantvā
dhammaṃ suṇanto saddhaṃ paṭilabhitvā pabbaji. So upasampanno dve mātikā paguṇā
katvā kammaṭṭhānaṃ kathāpetvā araññe samaṇadhammaṃ karonto vipassanaṃ vaḍḍhetvā
mettajjhānaṃ pādakaṃ katvā arahattaṃ pāpuṇi. Dhammaṃ desento vuttanayeneva dhammaṃ
katheti, piṇḍāya caranto vuttanayeneva mettajjhānato vuṭṭhāya bhikkhaṃ paṭiggaṇhāti. 2-
Atha naṃ satthā imaṃ kāraṇadvayaṃ paṭicca araṇavihārīnañca dakkhiṇeyyānañca bhikkhūnaṃ
aggaṭṭhāne ṭhapesīti.
@Footnote: 1 Sī. araṇavihāraṅge ca dakkhiṇeyyaṅge ca    3 cha.Ma. gaṇhāti

Page 201-300.

page201.
                        Khadiravaniyarevatattheravatthu
     [203] Pañcame āraññakānanti araññavāsīnaṃ. Revato khadiravaniyoti
dhammasenāpatittherassa kaniṭṭhabhātiko. So yathā aññe therā araññe vasamānā vanasabhāgaṃ
udakasabhāgaṃ bhikkhācārasabhāgañca sallakkhetvā araññe vasanti, na evaṃ vasi.
Etāni pana sabhāgāni anādiyitvā ujjaṅgale sakkharasāṇavisame khadiravane paṭivasi.
Tasmā āraññakānaṃ aggoti  vutto.
     Tassa pañhākamme ayamanupubbikathā:- ayaṃ kira atīte padumuttarabuddhakāle
haṃsavatīnagare nibbatto mahāgaṅgāya payāgapatiṭṭhānatitthe nāvākammaṃ karonto paṭivasati.
Tasmiṃ samaye satthā satasahassabhikkhuparivāro cārikaṃ caranto payāgapatiṭṭhānatitthaṃ 1-
sampāpuṇi. So dasabalaṃ disvā cintesi "mayhaṃ kālena kālaṃ buddhadassanaṃ nāma natthi,
ayaṃ me kalyāṇakammassa āyūhanakkhaṇo"ti nāvāsaṅghātaṃ bandhāpetvā upari celavitānaṃ
kāretvā gandhamālādāmāni osāretvā heṭṭhā varapotthacittattharaṇaṃ attharāpetvā
saparivāraṃ satthāraṃ paratīraṃ tāresi.
     Tasmiṃ samaye satthā ekaṃ āraññakaṃ bhikkhuṃ etadagge ṭhapesi. So nāviko
taṃ disvā "mayāpi evameva anāgate ekassa buddhassa sāsane āraññakānaṃ
aggena bhavituṃ vaṭṭatī"ti satthāraṃ nimantetvā sattāhaṃ mahādānaṃ datvā satthu
pādamūle nipajjitvā "bhante yo tumhehi etadagge ṭhapito, so bhikkhu viya ahaṃpi
anāgate ekassa buddhassa sāsane āraññakānaṃ aggo bhaveyyan"ti paṭṭhanaṃ akāsi.
Satthā anantarāyaṃ disvā "anāgate gotamabuddhassa sāsane tvaṃ āraññakānaṃ
aggo bhavissasī"ti byākaritvā pakkāmi. Antarā pana aññaṃ kammaṃ  na kathīyati.
     So yāvajīvaṃ kalyāṇakammaṃ katvā devamanussesu saṃsaranto imasmiṃ buddhuppāde
magadhakkhette nālakabrāhmaṇagāme sārībrāhmaṇiyā kucchimhi paṭisandhiṃ gahetvā
@Footnote: 1 Ma. payāgatitthe

---------------------------------------------------------------------------------------------
page202.
Tiṇṇaṃ bhātikānaṃ tissannaṃ bhaginīnaṃ sabbakaniṭṭho hutvā nibbatti, revatotissa
nāmaṃ akaṃsu. Athassa mātāpitaro cintesuṃ "amhākaṃ vaḍḍhitavaḍḍhite dārake samaṇā
sakyaputtiyā netvā pabbājenti, amhākaṃ puttaṃ revataṃ daharameva gharabandhanena
bandhissāmā"ti samānakulato dārikaṃ ānetvā revatassa ayyikaṃ 1- vandāpetvā "amma
tava ayyikāya mahallakatarā hohī"ti 2- āhaṃsu. Revato tesaṃ kathaṃ sutvā cintesi
"ayaṃ dārikā daharā paṭhamavaye ṭhitā, imissā kira evaṃvidhaṃ rūpaṃ 3- mama ayyikāya
rūpasadisaṃ bhavissati, pucchissāmi tāva nesaṃ adhippāyan"ti cintetvā āha "tumhe
kiṃ kathethā"ti. Tāta "ayaṃ dārikā ayyikā viya te jaraṃ pāpuṇātū"ti vadāmāti.
So "imissā rūpaṃ evaṃvidhaṃ bhavissatī"ti pucchi. Tāta kiṃ vadesi, mahāpuññā
evaṃvidhā hontīti.
     So cintesi "idaṃ kira rūpaṃ iminā niyāmena valittacaṃ bhavissati palitakesaṃ 4-
khaṇḍadantaṃ, ahaṃ evarūpe rūpe rajjitvā kiṃ karissāmi, mama bhātikānaṃ gatamaggameva
gamissāmī"ti tiṭṭhanto viya hutvā samavaye taruṇadārake āha "etha bho vidhāvanikaṃ
karissāmā"ti  nikkhami. Tāta maṅgaladivase mā bahi gacchāti. So dārakehi saddhiṃ
kīḷanto 5- viya attano dhāvanavāre sampatte thokaṃ gantvā papañcetvā āgacchati.
Punavāre 6- sampatte tato dūrataraṃ viya gantvā āgato, tatiyavāre sampatte "ayaṃ
me kālo"ti ñatvā sammukhaṭṭhāneneva palāyitvā paṃsukūlikabhikkhūnaṃ nivāsanaṭṭhānaṃ
araññaṃ gantvā there abhivādetvā pabbajjaṃ yāci. Sappurisa mayaṃ taṃ na jānāma
`kassāsi 7- putto'ti, tvañca alaṅkataniyāmeneva āgato, ko taṃ pabbājetuṃ
ussahissatīti. 8- So ubhopi bāhā paggayha "vilumpanti maṃ vilumpanti man"ti
mahāviravaṃ viravi. Ito cito ca bhikkhū sannipatitvā "sappurisa imasmiṃ ṭhāne tava
vatthaṃ vā pilandhanaṃ vā koci gaṇhanto nāma natthi, tvañca `vilumpantī'ti vadasi, kiṃ
@Footnote: 1 Sī. ayyakaṃ  2 Ma. ayyikā viya mahallakatarā hotūti  3 Ma. evarūpaṃ  4 Sī. palitasīsaṃ
@5 Sī. tiṭṭhanto  6 cha.Ma. puna dutiyavāre, i. anantare  7 Sī. kassāpi
@8 Sī. ussahatīti

---------------------------------------------------------------------------------------------
page203.
Sandhāya vadasī"ti. Bhante nāhaṃ vatthālaṅkāraṃ sandhāya vadāmi, tissannaṃ pana
me sampattīnaṃ vilopo vaṭṭati, taṃ sandhāya vademi. Maṃ tāva tumhe mā pabbājayittha,
bhātaraṃ pana me jānāthāti. Ko nāma pana te bhātāti. Gihikāle upatisso
nāma, idāni pana sāriputto nāma jātoti vadantīti. "āvuso evaṃ sante
ayaṃ kulaputto amhākaṃ kaniṭṭhabhātiko nāma hoti, jeṭṭhabhātiko no dhammasenāpati
puretaraṃyeva āha `amhākaṃ ñātakā sabbe micchādiṭṭhikā, yo koci amhākaṃ
ñāti āgacchati, taṃ yena kenaci upāyena pabbājeyyāthā'ti. Ayaṃ pana therassa
ajjhattabhātiko, 1- pabbājetha nan"ti vatvā tacapañcakakammaṭṭhānaṃ ācikkhitvā
pabbājayiṃsu. Atha naṃ paripuṇṇavassaṃ upasampādetvā kammaṭṭhāne yojayiṃsu.
     Thero kammaṭṭhānaṃ gahetvā ācariyupajjhāyānaṃ avidūre ṭhāne vuttappakāraṃ
khadiravanaṃ pavisitvā samaṇadhammaṃ karoti. Tassa "arahattaṃ appatvā dasabalaṃ vā bhātikattheraṃ
vā na passissāmī"ti vāyamantasseva tayo māsā atikkantā, sukhumālasattassa
lūkhabhojanaṃ bhuñjantassa cittaṃ paṇītaṃ nāhosi, 2- kammaṭṭhānābhimukhaṃ nāgataṃ. 3-
So temāsaccayena pavāretvā vuṭṭhavassova hutvā tasmiṃyeva ṭhāne samaṇadhammaṃ
karoti. Tassa samaṇadhammaṃ karontassa 4- cittaṃ ekaggaṃ ahosi, so vipassanaṃ vaḍḍhetvā
arahattaṃ pāpuṇi.
     Atha āyasmā sāriputto satthāraṃ āha "bhante mayhaṃ kira kaniṭṭhabhātā
revato pabbajito, so abhirameyya vā na vā, gantvā naṃ passissāmī"ti. Bhagavā
revatassa āraddhavipassakabhāvaṃ ñatvā dve vāre paṭikkhipitvā tatiyavāre yācito
arahattappattabhāvaṃ ñatvā "sāriputta ahaṃpi gamissāmi, bhikkhūnaṃ ārocehī"ti.
Thero bhikkhusaṃghaṃ sannipātetvā "āvuso satthā cārikaṃ caritukāmo, gantukāmā
āgacchantū"ti sabbesaṃyeva ārocesi. Dasabalassa cārikatthāya gamanakāle
ohīyanakabhikkhū nāma
@Footnote: 1 Sī. ajjhattikabhātiko  2 Sī. paṇītaṃ nāma na hoti, cha.Ma. cittaṃ valitaṃ nāma hoti
@3 cha.Ma. kammaṭṭhānaṃ vimokkhaṃ na gataṃ  4 Sī. parikammaṃ karontassa karontassa

---------------------------------------------------------------------------------------------
page204.
Appakā honti, "satthu suvaṇṇavaṇṇaṃ sarīraṃ passissāma, madhuradhammakathaṃ vā
suṇissāmā"ti yebhuyyena gantukāmā bahukāva honti. Iti satthā mahābhikkhusaṃgha-
parivāro "revataṃ passissāmī"ti nikkhanto.
     Athekasmiṃ padese ānandatthero dvedhāpathaṃ patvā bhagavantaṃ pucchi "bhante
imasmiṃ ṭhāne dve maggā, kataramaggena bhikkhusaṃgho gacchatī"ti. 1- Kataramaggo ānanda
ujukoti. Bhante ujumaggo tiṃsayojano amanussapatho, parihāramaggo pana saṭṭhiyojaniko
khemo subhikkhoti. Ānanda sīvalī amhehi saddhiṃ āgatoti. Āma bhante āgatoti.
Tenahi saṃgho ujumaggameva gacchatu, 2- sīvalissa puññaṃ vīmaṃsissāmāti. Satthā
bhikkhusaṃghaparivāro sīvalittherassa puññavīmaṃsanatthaṃ aṭavimaggaṃ abhiruhi. Maggaṃ
abhiruhanaṭṭhānatova paṭṭhāya devasaṅgho yojanaṭṭhāne yojanaṭṭhāne nagaraṃ māpetvā
buddhappamukhassa bhikkhusaṃghassa vasanatthāya vihāre paṭiyādesi. Devaputtā raññā
pesitakammakārā viya hutvā yāgukhajjakādīni gahetvā "kahaṃ ayyo sīvalī, kahaṃ ayyo
sīvalī"ti pucchantā gacchanti. Thero taṃ sakkārasammānaṃ gaṇhāpetvā satthu santikaṃ
gacchati. Satthā bhikkhusaṃghena saddhiṃ paribhuñji.
     Imināva niyāmena satthā sakkārasammānaṃ anubhavanto devasikaṃ yojanaparamaṃ
gantvā tiṃsayojanikaṃ kantāraṃ atikkamma khadiravaniyattherassa sabhāgaṭṭhānaṃ 3- patto,
thero satthu āgamanaṃ ñatvā attano vasanaṭṭhāne buddhappamukhassa bhikkhusaṃghassa
pahonakavihāre dasabalassa gandhakuṭiṃ rattiṭṭhānadivāṭṭhānādīni ca iddhiyā māpetvā
tathāgatassa paccuggamanaṃ gato. Satthā alaṅkatapaṭiyattena maggena vihāraṃ pāvisi.
Atha tathāgate gandhakuṭiyaṃ 4- paviṭṭhe bhikkhū vassaggena pattasenāsanāni pavisiṃsu. Devatā
"akālo āhārassā"ti aṭṭhavidhaṃ pānakaṃ āhariṃsu. Satthā bhikkhusaṃghena saddhiṃ pānakaṃ
pivi. Imināva niyāmena tathāgatassa sakkārasammānaṃ anubhavantasseva aḍḍhamāso
atikkanto.
@Footnote: 1 cha.Ma. saṃgho gacchatūti  2 cha.Ma.,i. gaṇhatu  3 Ma. vasanaṭṭhānaṃ  4 cha.Ma.,i. gandhakuṭiṃ

---------------------------------------------------------------------------------------------
page205.
     Athekacce ukkaṇṭhitabhikkhū 1- ekasmiṃ ṭhāne nisīditvā kathaṃ uppādayiṃsu
"satthā dasabalo `mayhaṃ aggasāvakassa kaniṭṭhabhātā'ti vatvā evarūpaṃ navakammikaṃ
bhikkhuṃ passituṃ āgato, imassa vihārassa santike jetavanamahāvihāro vā
veḷuvanamahāvihārādayo vā kiṃ karissanti. Ayaṃpi bhikkhu evarūpassa navakammassa
kārako, kiṃ nāma samaṇadhammaṃ karissatī"ti. Atha satthā cintesi "mayi ciraṃ vasante idaṃ
ṭhānaṃ ākiṇṇaṃ bhavissati, āraññakabhikkhū nāma pavivekatthikā honti, revatassa
aphāsuvihāro bhavissatī"ti tato revatassa divāṭṭhānaṃ gato. Thero ekakova caṅkamanakoṭiyaṃ
ālambanaphalakaṃ 2- nissāya pāsāṇaphalake nisinno satthāraṃ dūratova āgacchantaṃ disvā
paccuggantvā vandi.
     Atha naṃ satthā pucchi "revata imaṃ vāḷamigaṭṭhānaṃ, caṇḍānaṃ hatthiassādīnaṃ
saddaṃ sutvā kinti karosī"ti. Tesaṃ me bhante saddaṃ suṇato araññasmiṃ pīti nāma 3-
uppajjatīti. Satthā imasmiṃ 4- ṭhāne revatattherassa pañcahi gāthāsatehi araññapasaṃsaṃ
5- nāma kathetvā punadivase avidūre ṭhāne piṇḍāya caritvā revatattheraṃ āmantetvā
6- yehi bhikkhūhi therassa avaṇṇo kathito, tesaṃ  kattarayaṭṭhiupāhanatelanāḷicchattānaṃ
pammussanabhāvaṃ akāsi. Te attano parikkhāratthāya nivattā āgatamaggeneva
gacchantā ṭhapitaṭṭhānaṃ sallakkhetuṃ na sakkonti. Paṭhamamhi te alaṅkatapaṭiyattena
maggena gantvā taṃ divasaṃ pana visamamaggena gacchantā tasmiṃ tasmiṃ ṭhāne ukkuṭikaṃ
nisīdanti, jaṇṇukena gacchanti. Te gumbe gacche kaṇṭake ca maddantā attano
vasitaṃ sabhāgaṭṭhānaṃ gantvā tasmiṃ tasmiṃ khadirakhāṇuke attano chattaṃ sañjānanti,
upāhanakattarayaṭṭhitelanāḷiṃ sañjānanti. Te tasmiṃ samaye "iddhimā ayaṃ bhikkhū"ti
ñatvā attano parikkhāre ādāya "dasabalassa paṭiyattasakkāro nāma evarūpo hotī"ti
vadantā agamaṃsu.
@Footnote: 1 Sī.,i. uddhatabhikkhū 2 Sī.,i. ālambanabāhaṃ  3 cha.Ma. araññarati nāma
@4 cha.Ma.,i. tasmiṃ  5 cha.Ma.,i. araññe nivāsānisaṃsaṃ  6 cha. nivattetvā

---------------------------------------------------------------------------------------------
page206.
     Purato 1- gatabhikkhū visākhā upāsikā attano gehe nisinnakāle pucchati
"manāpaṃ nu kho bhante revatattherassa vasanaṭṭhānan"ti. Manāpaṃ upāsike
nandanavanacittalatādipaṭibhāgaṃ taṃ senāsananti. Atha nesaṃ sabbapacchato āgatabhikkhū pucchi
"manāpaṃ ayyā revatattherassa vasanaṭṭhānan"ti. Mā pucchi upāsike, kathetuṃ
ayuttaṭṭhānametaṃ, ajjaṅgalaṃ sakkharapāsāṇavisamaṃ khadiravanaṃ evaṃ, 2- tattha so bhikkhu
viharatīti. Visākhā purimānañca pacchimānañca bhikkhūnaṃ kathaṃ sutvā "kesaṃ nu kho kathā
saccā"ti pacchābhattaṃ 3- gandhamālaṃ ādāya dasabalassa upaṭṭhānaṃ katvā vanditvā
ekamantaṃ nisinnā satthāraṃ pucchi "bhante revatattherassa vasanaṭṭhānaṃ ekacce ayyā
vaṇṇenti, ekacce nindanti, kimetaṃ bhante"ti. Visākhe ramaṇīyaṃ vā hotu mā vā,
yasmiṃ ṭhāne ariyānaṃ cittaṃ ramati, tadevaṭṭhānaṃ ramaṇīyaṃ nāmāti vatvā imaṃ gāthamāha:-
               "gāme vā yadi vāraññe       ninne vā yadi vā thale
                yattha arahanto viharanti        taṃ bhūmirāmaṇeyyakan"ti. 4-
     Atha satthā aparabhāge jetavanamahāvihāre ariyagaṇamajjhe nisinno theraṃ
āraññakānaṃ bhikkhūnaṃ aggaṭṭhāne ṭhapesīti.
                         Kaṅkhārevatattheravatthu
     [204] Chaṭṭhe jhāyīnanti jhānalābhīnaṃ 5- jhānābhiratānaṃ. So kira thero yāva 6-
samāpattiyo dasabalo samāpajjati, tato appatarāpi 7- ṭhapetvā bahutarāpi samāpajjati.
Tasmā jhāyīnaṃ aggo nāma jāto. Kaṅkhāyanabhāvena kaṅkhārevatoti vuccati. Kaṅkhā nāma
kukkuccaṃ, kukkuccakāti 8- attho. Kiṃ pana aññe kukkuccakā natthīti? atthi,
ayaṃ pana thero kappiyepi kukkuccaṃ uppādesi. Tenassa kukkuccapakatā 9- atipākaṭā
jātāti kaṅkhārevatotveva saṅkhyaṃ 10- gato.
@Footnote: 1 Sī.,i. purato purato  2 cha.Ma.,i. etaṃ  3 cha.Ma.,i. pacchābhatte
@4 saṃ.sa. 15/261/280 rāmaṇeyyakasutta,  khu.dha. 25/98/34 khadiravaniyarevatattheravatthu
@5 Sī. jhānasīlānaṃ 6 cha.Ma.,i. yā  7 cha.Ma.,i. appataraṃ  8 cha.Ma.,i. kukkuccakoti
@9 cha.Ma.,i. kukkuccakatā  10 cha.Ma.,i. saṅkha. evamuparipi

---------------------------------------------------------------------------------------------
page207.
     Tassa pañhākamme ayamanupubbikathā:- ayaṃ kira padumuttarabuddhakāle purimanayeneva
mahājanena saddhiṃ vihāraṃ gantvā parisapariyante ṭhito dhammaṃ suṇanto satthāraṃ
ekaṃ bhikkhuṃ jhānābhiratānaṃ aggaṭṭhāne ṭhapentaṃ disvā "mayāpi anāgate evarūpena
bhavituṃ vaṭṭatī"ti desanāvasāne satthāraṃ nimantetvā purimanayeneva sattāhaṃ
mahāsakkāraṃ katvā bhagavantaṃ āha "bhante ahaṃ iminā adhikārakammena na aññaṃ
sampattiṃ patthemi, yathā pana so tumhehi ito sattadivasamatthake bhikkhu jhāyīnaṃ
aggaṭṭhāne ṭhapito, evaṃ ahaṃpi anāgate ekassa buddhassa sāsane jhāyīnaṃ aggo
bhaveyyan"ti paṭṭhanaṃ akāsi. Satthā anāgataṃ oloketvā samijjhanabhāvaṃ disvā
"anāgate kappasatasahassāvasāne gotamo nāma buddho uppajjissati, tassa sāsane
tvaṃ jhāyīnaṃ aggo bhavissasī"ti byākaritvā pakkāmi.
     So yāvajīvaṃ kalyāṇakammaṃ katvā kappasatasahassaṃ devamanussesu saṃsaritvā amhākaṃ
bhagavato kāle sāvatthinagare mahābhogakule nibbatto pacchābhattaṃ dhammassavanatthaṃ
gacchantena mahājanena saddhiṃ vihāraṃ gantvā parisapariyante ṭhito dasabalassa dhammakathaṃ
sutvā saddhaṃ paṭilabhitvā pabbajito, 1- upasampadaṃ labhitvā kammaṭṭhānaṃ kathāpetvā
jhānaparikammaṃ karonto jhānalābhī hutvā jhānameva pādakaṃ katvā arahattaphalaṃ pāpuṇi.
So dasabalena samāpajjitabbasamāpattīnaṃ appatarā ṭhapetvā bahutarā samāpajjanto
ahorattaṃ jhānesu ciṇṇavasī ahosi. Atha naṃ aparabhāge satthā imaṃ guṇaṃ gahetvā jhāyīnaṃ
aggaṭṭhāne ṭhapesi. "akappiyo āvuso guḷo, akappiyo mutto"ti 2- evaṃ pana
kappiyesveva vatthūsu kukkuccassa uppāditatāya kukkuccasaṅkhātāya kaṅkhāya bhāvena
kaṅkhārevatoti saṅkhyaṃ gacchati. 3-
@Footnote: 1 Sī. pabbaji, pabbajito  2 cha.Ma.,i. akappiyā muggā....,
@vi.mahā. 5/272/41  3 cha.Ma.,i. saṅkhaṃ gatoti

---------------------------------------------------------------------------------------------
page208.
                         Soṇakoḷivisattheravatthu
     [205] Sattame āraddhaviriyānanti paggahitaviriyānaṃ paripuṇṇaviriyānaṃ. Soṇo
koḷivisoti soṇoti tassa nāmaṃ, koḷivisoti gottaṃ. Koṭivessoti vā attho,
issariyena koṭipattassa vessakulassa dārakoti adhippāyo. Yasmā pana aññesaṃ
bhikkhūnaṃ viriyaṃ nāma vaḍḍhetabbaṃ hoti, therassa pana bhāvetabbameva 1- ahosi. Tasmā
esa āraddhaviriyānaṃ aggo nāma jāto.
     Tassa pañhākamme ayamanupubbikathā:- ayaṃ kira atīte padumuttarabuddhakāle
seṭṭhikule nibbatti, tassa sirivaḍḍhakumārotissa nāmaṃ akaṃsu. So vayappatto
purimanayeneva vihāraṃ gantvā parisapariyante ṭhito dhammaṃ suṇanto satthāraṃ ekaṃ
bhikkhuṃ āraddhaviriyānaṃ aggaṭṭhāne ṭhapentaṃ disvā "mayāpi anāgate  evarūpena bhavituṃ
vaṭṭatī"ti desanāvasāne dasabalaṃ nimantetvā sattāhaṃ mahādānaṃ datvā vuttanayeneva
paṭṭhanaṃ akāsi. Satthā tassa paṭṭhanāya samijjhanabhāvaṃ disvā purimanayeneva byākaritvā
vihāraṃ gato.
     Sopi sirivaḍḍhaseṭṭhī yāvajīvaṃ kusalaṃ katvā devamanussesu saṃsaranto
kappasatasahassaṃ atikkamitvā imasmiṃ kappe parinibbute kassapadasabale anuppanne
amhākaṃ bhagavati bārāṇasiyaṃ kulagehe paṭisandhiṃ gaṇhi. So attano sahāyakehi saddhiṃ
gaṅgāya kīḷaṃ kīḷati. Atha naṃ ekasmiṃ samaye 2- eko jiṇṇacīvariko paccekabuddho
"bārāṇasiṃ upanissāya gaṅgāya tīre paṇṇasālaṃ katvā vassaṃ upagacchissāmī"ti
udakena samupabyūḷhe daṇḍake ca valliyo ca saṅkaḍḍhati. Ayaṃ kumāro sahāyakehi
saddhiṃ gantvā abhivādetvā ṭhito "bhante kiṃ karothā"ti pucchi. Kumāra upakaṭṭhe
antovasse pabbajitānaṃ vasanaṭṭhānaṃ nāma laddhuṃ vaṭṭatīti. "bhante ajjeva ekadivasaṃ
ayyo yathā tathā āgametu, ahaṃ sve ayyassa vasanaṭṭhānaṃ karissāmī"ti āha.
@Footnote: 1 cha.Ma.,i. hāpetabbameva  2 Sī. atha tasmiṃ samaye, Ma. atha ekasmiṃ samaye, cha. tasmiṃ
@samaye

---------------------------------------------------------------------------------------------
page209.
Paccekabuddho "tasseva kumārassa saṅgahaṃ karissāmī"ti āgatattā adhivāsesi. So
tassa adhivāsanaṃ viditvā gantvā punadivase sakkārasammānaṃ sajjetvā paccekabuddhassa
gamanaṃ 1- olokento aṭṭhāsi. Paccekabuddhopi "kuhiṃ nu kho 2- ajja bhikkhācāraṃ
labhissāmī"ti āvajjetvā 3- tasseva gehadvāraṃ agamāsi.
     Kumāro paccekabuddhaṃ disvā sampiyāyamāno pattaṃ ādāya bhikkhaṃ datvā "imaṃ
antovassaṃ mayhaṃ gehadvārameva āgacchatha bhante"ti paṭiññaṃ gahetvā paccekabuddhe
bhattakiccaṃ katvā pakkante attano sahāyakehi saddhiṃ gantvā ekadivaseneva
paccekabuddhassa vasanapaṇṇasālañca caṅkamanañca divāṭṭhānarattiṭṭhānāni ca
kārāpetvā adāsi. Tasseva 4- paṇṇasālaṃ pavisanavelāya haritupalittāya 5- bhūmiyā
"pādesu kalalaṃ mā laggī"ti attano pārupanaṃ sahassagghanikaṃ 6- rattakambalaṃ bhummattharaṇaṃ
pattharitvā 7- kambalassa vaṇṇena saddhiṃ paccekabuddhassa sarīrappabhaṃ ekasadisaṃ disvā
ativiya pasanno hutvā āha "yathā tumhehi akkantakālato paṭṭhāya imassa
kambalassa ativiya pabhā virocati, evameva mayhaṃpi nibbattanibbattaṭṭhāne hatthapādānaṃ
vaṇṇo bandhujīvakapupphavaṇṇo hotu, sattakkhattuṃ 8- vihatakappāsapaṭalaphassasadisova phasso
hotū"ti. So temāsaṃ paccekabuddhaṃ upaṭṭhahitvā pavāritakāle ticīvaraṃ adāsi.
Paccekabuddho paripuṇṇapattacīvaro gandhamādanameva gato.
     Sopi kulaputto devamanussesu saṃsaranto amhākaṃ bhagavato kāle kāḷacampākanagare
usabhaseṭṭhissa 9- ghare paṭisandhiṃ gaṇhi. Tassa paṭisandhigahaṇakālato paṭṭhāya
seṭṭhikulamhi 10- anekāni paṇṇākārasahassāni āgacchanti. Jātadivaseva sakalanagaraṃ
ekasakkārasammānaṃ ahosi. Athassa nāmagahaṇadivase mātāpitaro "amhākaṃ putto
@Footnote: 1 cha.Ma.,i. āgamanaṃ  2 Ma. kiṃ nu kho, cha.,i. kahaṃ nu kho
@3 Ma. āvajjento gantvā, cha.,i. āvajjento ñatvā  4 Sī.,i. tassa ca
@5 Sī.,i. haritupattāya, cha.Ma. haritūpalittāya  6 cha.Ma.,i. satasahassagghanakaṃ
@7 cha.Ma. sanatharitvā, i. attharitvā  8 cha.Ma. satakkhattuṃ  9 cha.Ma.,i. kāḷacampānagare
@upaseṭṭhissa  10 cha.Ma. seṭṭhikulaṃ

---------------------------------------------------------------------------------------------
page210.
Attano nāmaṃ gaṇhitvāva āgato, rattasuvaṇṇaparisiñcitā 1- viyassa sarīrappabhā"ti 2-
tasmā soṇakumārotvevassa nāmaṃ akaṃsu.
     Athassa seṭṭhī 3- dhātiyo upaṭṭhāpetvā 4- devakumāraṃ viya naṃ sukhena
vaḍḍhesi. 5- Tassa evarūpaṃ āhāravidhānaṃ ahosi:- saṭṭhikarīsamattaṭṭhānaṃ vapitvā 6-
tividhena udakena posenti. Kedāre pavisantīsu udakamātikāsu khīrodakassa ca
gandhodakassa ca anekāni cāṭisahassāni āsiñcanti. Sālisīsānaṃ khīropānakāle 7-
sukādīnaṃ pāṇānaṃ ucchiṭṭhakaraṇanivāraṇatthaṃ vīhigabbhānaṃ sukhumālabhāvatthañca
pariyantaparikkhepe ca antarantarā ca thambhe nikkhanitvā 8- 9- upari thambhānaṃ
sukhumālaṃ ca vatthaṃ pattharitvā 9- upari daṇḍake datvā kilañjehi chādetvā samantā
sāṇiyā parikkhipitvā sabbapariyante ārakkhaṃ gaṇhanti. Sasse nipphanne koṭṭhe
catujātigandhehi paribhaṇḍaṃ katvā upari uttamagandhehi paribhāventi. Anekasahassapurisā
khettaṃ oruyha sālisīsāni vaṇṭesu chinditvā muṭṭhiṃ 10- katvā rajjukehi
bandhitvā sukkhāpenti. Tato koṭṭhassa heṭṭhimatale gandhe pattharitvā 11-
upari sālisīsāni pattharanti. Evaṃ ekantarikaṃ katvā pattharantā koṭṭhakaṃ
pūretvā dvāraṃ pidahanti, tivassasampattakāle koṭṭhakaṃ vivaranti. Vivaṭakāle
sakalanagaraṃ gandhagandhakaṃ 12- hoti. Sālimhi pahaṭe dhuttā thuse kiṇitvā gaṇhanti,
kuṇḍakaṃ pana cūḷupaṭṭhākā 13- labhanti. Mūsalagghāṭitake 14- sālitaṇḍule
vicinitvā gaṇhanti. Te suvaṇṇahīrakapacchiyaṃ pakkhipitvā sattakālaṃ 15-
parissāvetvā gahite pakkuṭṭhitajātirase 16- ekavāraṃ pakkhipitvā uddharanti,
samuggaṭṭhānaṃ 17- sumanapupphasadisaṃ hoti. Taṃ bhojanaṃ suvaṇṇathāle 18- pakkhipitvā
pakkuṭṭhitaappodakamadhupāyāsapūritassa rajatabhājanathālassa upari katvā ādāya gantvā
seṭṭhiputtassa purato ṭhapenti.
@Footnote: 1 Sī.,i.,cha.Ma. rattasuvaṇṇarasaparisittā 2 cha.Ma.,i. sarīracchavīti 3 cha.Ma.,i. saṭṭhi
@4 cha.Ma.,i. upanetvā  5 cha.Ma.,i. vaḍḍhesuṃ 6 cha.Ma. kasitvā
@7 cha.Ma.,i. khīraggahaṇakāle  8 cha.Ma. nikhanitvā  9-9 cha.Ma. ime pāṭhā na dissanti
@10 cha.Ma.,i. muṭṭhimuṭṭhiyo 11 cha.Ma.,i. santharitvā. evamuparipi
@12 cha.Ma. sugandhagandhikaṃ  13 ka. cullapathakā  14 Sī.,i. musalaghaṭṭitakāle,
@cha.Ma. musalaghaṭṭitake  15 cha.Ma.,i. satakālaṃ. evamuparipi
@16 Sī.,i. pakkuthitajātipiṇḍarase  17 Sī.,i. rasato muttamuttaṭṭhānaṃ,
@cha.Ma. pamukhaṭṭhānaṃ  18 cha.Ma. suvaṇṇasarake, i. suvaṇṇathale

---------------------------------------------------------------------------------------------
page211.
     So attano yāpanamattaṃ bhuñjitvā gandhavāsitena udakena mukhaṃ vikkhāletvā
hatthapāde dhovati. Athassa dhotahatthapādassa nānappakāraṃ mukhavāsaṃ upanenti.
Tassa akkamanaṭṭhāne varapotthakacittattharaṇaṃ attharanti. Hatthapādatalānissa
bandhujīvakapupphavaṇṇāni honti, sattakālavihatakappāsassa viya samphasso, pādatalesu
maṇikuṇḍalānittavaṇṇāni 1- lomāni jāyiṃsu. So kassacideva kujjhitvā "jānāhi 2-
bhūmiṃ akkamissāmī"ti vadati. Tassa vayappattassa tiṇṇaṃ utūnaṃ anucchavike tayo
pāsāde kāretvā nāṭakāni ca upaṭṭhāpesuṃ. So mahāsampattiṃ anubhavanto devo maññe
paṭivasati.
     Atha amhākaṃ satthari sabbaññutaṃ patvā pavattitapavaradhammacakke rājagahaṃ
upanissāya viharante pāde lomassa dassanatthaṃ raññā māgadhena pakkosāpetvā
asītiyā gāmikasahassehi saddhiṃ satthu santikaṃ pahito dhammadesanaṃ sutvā paṭiladdhasaddho
satthāraṃ pabbajjaṃ yāci. Atha naṃ bhagavā "anuññātosi mātāpitūhī"ti pucchitvā
ananuññātabhāvaṃ sutvā "na hi 3- soṇa tathāgatā mātāpitūhi ananuññātaṃ puttaṃ
pabbājentī"ti paṭikkhipi. So "sādhu bhagavā"ti tathāgatassa vacanaṃ sirasā sampaṭicchitvā
mātāpitūnaṃ santikaṃ gantvā anujānāpetvā satthu santikaṃ āgamma aññatarassa
bhikkhuno santike pabbaji. Ayamettha saṅkhepo, vitthārato panassa pabbajjāvidhānaṃ
pāliyaṃ 4- āgatameva.
     Tassa pabbajjañca upasampadañca labhitvā rājagahe viharantassa bahū 5-
ñātisālohitā ca sandiṭṭhasambhattā ca sakkārasammānaṃ āharanti, rūpanipphattiyā
vaṇṇaṃ kathenti, aññepi janā passituṃ āgacchanti. Thero cintesi "mama santikaṃ bahū
janā āgacchanti, kammaṭṭhāne vā vipassanāya vā kammaṃ kātuṃ kathaṃ sakkhissāmi,
yannūnāhaṃ satthu santike kammaṭṭhānaṃ gahetvā 6- sītavanasusānaṃ gantvā samaṇadhammaṃ
@Footnote: 1 cha.Ma.....vattavaṇṇāni  2 cha.Ma.,i. ājānāhi  3 cha.Ma. na kho
@4 vi.mahā. 5/243/4 cammakkhandhaka  5 cha.Ma. sambahulā
@6 cha.Ma.,i. kathāpetvā. evamuparipi

---------------------------------------------------------------------------------------------
page212.
Kareyyaṃ. Tatra hi susānaṃ 1- jigucchitvā bahū janā nāgamissanti, evaṃ sante
mama kiccaṃ matthakaṃ pāpuṇissatī"ti satthu santike kammaṭṭhānaṃ gahetvā sītavanaṃ
gantvā samaṇadhammaṃ kātuṃ ārabhi. So cintesi "mayhaṃ sarīraṃ paramasukhumālaṃ, na kho
pana sakkā sukheneva sukhaṃ pāpuṇituṃ, kāyaṃ kilametvāpi samaṇadhammaṃ kātuṃ vaṭṭatī"ti.
Tato ṭhānacaṅkamameva adhiṭṭhāya padhānamakāsi. Tassa sukhumālānaṃ pādatalānaṃ antarehi
photā upaṭṭhāya 2- bhijjiṃsu, caṅkamo ekalohitova ahosi. Pādesu avahantesu
jaṇṇukehipi hatthehipi vāyamitvā caṅkamati. Evaṃ viriyaṃ daḷhaṃ karontopi
obhāsamattaṃpi nibbattetuṃ asakkonto cintesi "sacepi añño āraddhaviriyo
bhaveyya, mādisova bhaveyya. Ahaṃ kho pana evaṃ vāyamanto maggaṃ vā phalaṃ vā uppādetuṃ
na sakkomi, addhā nevāhaṃ 3- ugghaṭitaññū, na vipacitaññū, na neyyo, padaparamena mayā
bhavitabbaṃ. Kiṃ me pabbajjāya, hīnāyāvattitvā bhoge ca bhuñjissāmi puññāni ca
karissāmī"ti.
     Tasmiṃ samaye satthā therassa vitakkaṃ ñatvā sāyaṇhasamaye bhikkhusaṃghaparivuto
tattha gantvā lohitena phuṭṭhaṃ caṅkamaṃ disvā theraṃ vīṇovādena 4- ovaditvā
viriyasamathayojanatthāya 5- tassa kammaṭṭhānaṃ kathetvā gijjhakūṭameva gato. Soṇattheropi
dasabalassa sammukhā ovādaṃ labhitvā na cirasseva arahatte patiṭṭhāsi. Atha satthā aparabhāge
jetavane bhikkhusaṃghaparivuto dhammaṃ desento theraṃ āraddhaviriyānaṃ aggaṭṭhāne ṭhapesīti.
                         Soṇakuṭikaṇṇattheravatthu
     [206] Aṭṭhame kalyāṇavākkaraṇānanti vākkaraṇaṃ vuccati vacanaṃ, kalyāṇavākkaraṇaṃ
madhuravacananti attho. 6- Ayañhi thero dasabalena saddhiṃ ekagandhakuṭiyā tathāgatassa
madhurena saddena 7- dhammakathaṃ kathesi. Athassa satthā sādhukāraṃ adāsi. Tasmā so
kalyāṇavākkaraṇānaṃ aggo nāma jāto. Soṇoti tassa nāmaṃ,
@Footnote: 1 cha.Ma.,i. susānanti  2 Sī.,i.,cha.Ma. antantehi phoṭā uṭṭhāya
@3 Sī.,i. nevamhi 4 vi.mahā. 5/243/5  5 Ma. vīriyasamatayojanatthāya
@6 cha.Ma.,i. vākkaraṇaṃ vuccati vacanakiriyā, madhuravacanānanti attho 7 cha.Ma. sarena

---------------------------------------------------------------------------------------------
page213.
Koṭiagghanikaṃ pana kaṇṇapilandhanaṃ dhāreti. 1- Tasmā kuṭikaṇṇoti vuccati,
soṇakoṭikaṇṇoti attho.
     Tassa pañhākamme ayamanupubbikathā:- ayaṃpi padumuttarabuddhakāle purimanayeneva
mahājanena saddhiṃ vihāraṃ gantvā parisapariyante ṭhito satthu dhammaṃ 2- suṇanto satthāraṃ
ekaṃ bhikkhuṃ kalyāṇavākkaraṇānaṃ aggaṭṭhāne ṭhapentaṃ disvā "mayāpi anāgate ekassa
buddhassa sāsane kalyāṇavākkaraṇānaṃ aggena bhavituṃ vaṭṭatī"ti cintetvā dasabalaṃ
nimantetvā sattāhaṃ mahādānaṃ datvā "bhante yaṃ bhikkhuṃ tumhe ito sattadivasamatthake
kalyāṇavākkaraṇānaṃ aggaṭṭhāne ṭhapayittha, ahaṃpi imassa adhikārakammassa phalena
anāgate ekassa buddhassa sāsane tathārūpo bhaveyyan"ti paṭṭhanaṃ akāsi. Satthā tassa
anantarāyaṃ disvā "anāgate gotamassa buddhassa sāsane kalyāṇavākkaraṇānaṃ aggo
bhavissasī"ti byākaritvā pakkāmi.
     Sopi yāvajīvaṃ kusalaṃ katvā kappasatasahassaṃ devesu ca manussesu ca saṃsaranto
amhākaṃ dasabalassa uppattito puretarameva devalokā cavitvā kāḷiyā nāma
kulagharikāya 3- upāsikāya kucchismiṃ 4- paṭisandhiṃ gaṇhi. Sā paripuṇṇagabbhā 5-
rājagahanagare attano kulānaṃ nivesanaṃ āgatā.
     Tasmiṃ samaye amhākaṃ satthā sabbaññutaṃ patto araññāyatane isipatane
dhammacakkaṃ pavattesi. Dhammacakkappavattane dasasahassacakkavāḷadevatā sannipatiṃsu. Tattha
eko aṭṭhavīsatiyā yakkhasenāpatīnaṃ antare 6- sātāgiro nāma yakkho dasabalassa
dhammakathaṃ sutvā sotāpattiphale patiṭṭhāya cintesi "kiṃ nu kho ayaṃ evaṃ madhuradhammakathā
mama sahāyena hemavatena sutā na sutā"ti. So devasaṅghassa antare olokento
taṃ apassitvā "addhā mama sahāyo tiṇṇaṃ ratanānaṃ uppannabhāvaṃ na jānāti,
@Footnote: 1 cha.Ma. dhāresi 2 cha.Ma. ṭhatvā  3 cha.,i. kuraragharikāya  4 Sī. kāḷī nāma kuraragharikā
@upāsikā, tassā kucchismiṃ  5 cha.Ma.,i. paripakke gabbhe  6 cha.Ma. abbhantare,
@i. abbhantaro

---------------------------------------------------------------------------------------------
page214.
Gacchāmissa dasabalassa ceva vaṇṇaṃ kathessāmi, paṭividdhadhammañcassa ārocessāmī"ti
attano parisāya saddhiṃ rājagahamatthakena tassa santikaṃ agamāsi. 1-
     Hemavatopi tiyojanasahassaṃ himavantaṃ akālapupphitaṃ disvā "mama sahāyena sātāgirena
saddhiṃ himavantakīḷaṃ 2- kīḷissāmī"ti attano parisāya saddhiṃ rājagahamatthakeneva
pāyāsi. Tesaṃ dvinnaṃpi aggabalakāyā kulagharikāya kāḷiyā upāsikāya nivesanamatthake
samāgantvā "tumhe kassa parisā, 3- mayaṃ sātāgirassa. Tumhe kassa parisā,
mayaṃ hemavatassā"ti āhaṃsu. Te haṭṭhatuṭṭhāva gantvā tesaṃ yakkhasenāpatīnaṃ
ārocayiṃsu. Tepi taṃkhaṇaññeva upāsikāya nivesanamatthake samāgacchiṃsu. Sātāgiro
hemavataṃ āha "kahaṃ samma gacchasī"ti. Tava santikaṃ sammāti. Kiṃkāraṇāti. Himavantaṃ
supupphitaṃ disvā tayā saddhiṃ tattha kīḷissāmīti. Tvaṃ pana samma kahaṃ gacchasīti.
Himavantassa kena pupphitabhāvaṃ jānāsīti. Na jānāmi sammāti. Suddhodanamahārājassa
putto siddhatthakumāro dasasahassīlokadhātuṃ kampetvā paṭividdhasabbaññutañāṇo
dasasahassacakkavāḷadevatānaṃ majjhe anuttaraṃ dhammacakkaṃ pavattesi, tassa pavattitabhāvaṃ
na jānāsīti. Na jānāmi sammāti. Tvaṃ ettakameva ṭhānaṃ pupphitaṃ vaṇṇesi, 4-
tassa pana purisassa sakkāratthāya sakaladasasahassacakkavāḷaṃ ekamālāgulasadisaṃ ajja
jātaṃ sammāti. Mālā tāva pupphantu, tayā so satthā akkhīni pūretvā diṭṭhoti.
Āma samma hemavata satthā ca me diṭṭho, dhammo ca suto, amatañca pītaṃ.
Ahaṃ "etaṃ amatadhammaṃ taṃpi jānāpessāmī"ti tava santikaṃ ahaṃ āgatosmi sammāti.
Tesaṃ aññamaññaṃ kathentānaṃyeva upāsikā sirisayanato uṭṭhāya nisinnā taṃ kathāsallāpaṃ
sutvā sadde nimittaṃ gaṇhi. "ayaṃ saddo uddhaṃ, na heṭṭhā, amanussabhāsito,
no manussabhāsito"ti sallakkhetvā ohitasotā paggahitamānasā hutvā nisīdi,
tato:-
@Footnote: 1 cha.Ma.,i. pāyāsi  2 cha.Ma.,i. himavantakīḷitaṃ  3 Sī.,i. purisā
@4 Sī.,i. pupphitanti maññasi, cha.Ma. pupphitanti aññāsi

---------------------------------------------------------------------------------------------
page215.
               "ajja paṇṇaraso uposatho (iti sātāgiro yakkho)
                dibbā ratti upaṭṭhitā
                anomanāmaṃ satthāraṃ
                handa passāma gotaman"ti
evaṃ sātāgirena vutto:- 1-
               "kacci mano supaṇihito (iti hemavato yakkho)
                sabbabhūtesu tādino
                kacci iṭṭhe aniṭṭhe ca
                saṅkappassa vasīkatā"ti 2-
evaṃ hemavato satthu kāyasamācārañca ājīvañca manosamācārañca pucchi. Pucchitapucchitaṃ
sātāgiro vissajjesi. Evaṃ satthu sarīravaṇṇaguṇakathanavasena 3- yathāruciyā
hemavatasuttante niṭṭhite hemavato sahāyakassa dhammadesanānusārena ñāṇaṃ pesetvā
sotāpattiphale patiṭṭhahi.
     Atha kāḷī 4- upāsikā parassa dhamme desiyamāne tathāgataṃ adiṭṭhapubbāva hutvā
anussavaṃ pasādaṃ uppādetvā parassa vaḍḍhitaṃ bhojanaṃ bhuñjamānā viya sotāpattiphale
patiṭṭhahi. 5- Sā sabbamātugāmānaṃ antare paṭhamā sotāpannā sabbajeṭṭhakā ahosi.
Tassā saha sotāpattibhāvena tameva rattiṃ gabbhavuṭṭhānaṃ jātaṃ, paṭiladdhadārakassa
nāmagahaṇadivase soṇoti nāmaṃ akāsi. Sā yathāruciyā kulagehe vasitvā kulagharameva
agamāsi.
     Tasmiṃ samaye mahākaccāyanatthero taṃ nagaraṃ upanissāya upavatte 6- pabbate
paṭivasati. Upāsikā theraṃ upaṭṭhāsi. 7- Thero nibaddhaṃ tassā nivesanaṃ gacchati.
@Footnote: 1 cha.Ma.,i. vutte  2 khu. su. 25/153-4/364 hemavatasutta
@3 cha.Ma.,i. sarīravaṇṇaguṇavaṇṇakathanavasena  4 Sī.,i. ayampi kāḷī
@5 cha.Ma.,i. patiṭṭhāsi  6 Sī.,i. pavatte  7 cha.Ma.,i. upaṭṭhāti

---------------------------------------------------------------------------------------------
page216.
Soṇadārakopi nibaddhaṃ therassa santike vicaranto vissāsiko ahosi. So aparena
samayena therassa santike pabbaji. Thero taṃ upasampādetukāmo tīṇi vassāni
gaṇaṃ pariyesitvā upasampādeti. 1- So upasampanno kammaṭṭhānaṃ kathāpetvā vipassanaṃ
vaḍḍhetvā arahattaṃ patvā therassa santike suttanipātaṃ uggaṇhitvā vuṭṭhavasso
pavāretvā satthāraṃ passitukāmo hutvā upajjhāyaṃ āpucchi. Thero āha "soṇa
tayi gate satthā taṃ ekagandhakuṭiyaṃ vasāpetvā dhammaṃ ajjhesissati, tvaṃ dhammaṃ
kathessasi. Satthā tava dhammakathāya pasīditvā tuyhaṃ varaṃ dassati. Tvaṃ varaṃ gaṇhanto
imañca imañca gaṇhāhi, mama vacanena dasabalassa pāde vandāhī"ti. So upajjhāyena
anuññāto mātuupāsikāya gehaṃ gantvā ārocesi. Sāpi "sādhu tāta tvaṃ
dasabalaṃ passituṃ gacchanto imaṃ kambalaṃ āharitvā satthu vasanagandhakuṭiyā bhummattharaṇaṃ
katvā attharāhī"ti mahantaṃ kambalaṃ adāsi. Soṇatthero taṃ ādāya senāsanaṃ paṭisāmetvā
2- anupubbena satthu vasanaṭṭhānaṃ gantvā dasabalassa buddhāsane nisinnavelāyameva
upasaṅkamitvā abhivādetvā ekamantaṃ aṭṭhāsi. Satthā tena saddhiṃ paṭisanthāraṃ
katvā ānandattheraṃ āmantesi "ānanda imassa bhikkhussa senāsanaṃ jānāhī"ti.
Thero satthu adhippāyaṃ ñatvā antogandhakuṭiyaṃ vemajjhe bhummattharaṇaṃ ussādento
viya 3- atthari.
     Athakho bhagavā bahudeva rattiṃ ajjhokāse vītināmetvā vihāraṃ pāvisi, āyasmāpi
kho soṇo bahudeva rattiṃ ajjhokāse vītināmetvā vihāraṃ pāvisi. Satthā majjhimayāme
4- sīhaseyyaṃ kappetvā paccūsasamaye vuṭṭhāya nisīditvā "ettakena kālena
soṇassa kāyadaratho paṭippassaddho bhavissatī"ti ñatvā āyasmantaṃ soṇaṃ ajjhesi 5-
"paṭibhātu taṃ bhikkhu dhammo bhāsitun"ti. Soṇatthero madhurena sarena ekabyañjanaṃpi
avināsento aṭṭhakavaggiyāni suttāni 6- abhāsi. Gāthāpariyosāne bhagavā
@Footnote: 1 cha.Ma.,i. upasampādesi 2 cha.Ma.,i. saṃsāmetvā  3 cha.Ma.,i. ussārento viya
@4 cha.Ma. pacchimayāme  5 Sī. ajjhabhāsi  6 khu.su. 25/773/486-4 aṭṭhakavagga,
@vi.mahā. 5/258/23 cammakhandhaka

---------------------------------------------------------------------------------------------
page217.
Sādhukāraṃ datvā "sugahito 1- te bhikkhu dhammo, mayā desitakāle ca ajja ca
ekasadisāva desanā, kiñci ūnaṃ vā atirittaṃ 2- vā natthī"ti pasannabhāvaṃ pakāsesi.
Soṇattheropi "ayaṃ okāso"ti sallakkhetvā upajjhāyassa vacanena dasabalaṃ vanditvā
vinayadharapañcamena gaṇena upasampadaṃ ādiṃ katvā sabbe vare yāci, satthā adāsi.
Puna thero mātuupāsikāya vacanena vanditvā "ayaṃ bhante upāsikāya tumhākaṃ
vasanagandhakuṭiyaṃ bhummattharaṇatthaṃ kambalo pahito"ti kambalaṃ datvā uṭṭhāyāsanā
satthāraṃ vanditvā padakkhiṇaṃ katvā pakkāmi. Ayamettha saṅkhepo, vitthārato pana
therassa pabbajjaṃ ādiṃ katvā sabbaṃ sutte 3- āgatameva.
     Iti thero satthu santikā aṭṭha vare labhitvā upajjhāyassa santikaṃ gantvā
sabbaṃ taṃ pavuttiṃ ārocesi. Punadivase mātuupāsikāya nivesanadvāraṃ gantvā
bhikkhatthāya aṭṭhāsi. Upāsikā "putto kira me dvāre ṭhito"ti sutvā vegena
āgantvā abhivādetvā hatthato pattaṃ gahetvā attano nivesane 4- nisīdāpetvā
bhojanaṃ adāsi. Atha naṃ bhattakiccapariyosāne āha "diṭṭho te tāta dasabalo"ti.
Āma upāsiketi. Vandito te mama vacanenāti. Āma vandito, sopi ca me kambalo
tathāgatassa vasanaṭṭhāne bhummattharaṇaṃ katvā atthatoti. Kiṃ tāta tayā kira satthu
dhammakathā kathitā, satthārā ca te sādhukāro dinnoti. Tayā kathaṃ. Ñātā upāsiketi.
Tāta mayhaṃ gehe adhivaṭṭhā devatā dasabalena tuyhaṃ sādhukāre 5- dinneyeva
"dasasahassacakkavāḷadevatā sādhukāraṃ adaṃsū"ti āha, tāta tayā kathitaṃ dhammakathaṃ buddhānaṃ
kathitaniyāmeneva mayhaṃpi kathetuṃ paccāsiṃsāmī"ti. 6- Thero mātu kathaṃ sampaṭicchi. Sā
tassa adhivāsanaṃ viditvā dvāre maṇḍapaṃ kāretvā dasabalassa kathitaniyāmeneva
attano dhammaṃ kathāpesīti. Vatthu ettha samuṭṭhitaṃ. Satthā aparabhāge ariyagaṇamajjhe
nisinno theraṃ kalyāṇavākkaraṇānaṃ aggaṭṭhāne ṭhapesīti.
@Footnote: 1 Ma. sukathito  2 cha.Ma. adhikaṃ vā  3 vi.mahā. 5/258/23 cammakkhandhaka
@4 cha.Ma.,i. antonivesane  5 cha.Ma. sādhukāraṃ  6 Ma. kathehi, taṃ bujjhissāmīti

---------------------------------------------------------------------------------------------
page218.
                           Sīvalittheravatthu
     [207] Navame lābhīnaṃ yadidaṃ sīvalīti ṭhapetvā tathāgataṃ lābhīnaṃ bhikkhūnaṃ
sīvalitthero aggoti dasseti. Tassa pañhākamme ayamanupubbikathā:- ayaṃpi atīte
padumuttarabuddhakāle vuttanayeneva vihāraṃ gantvā parisapariyante ṭhito dhammaṃ suṇanto
satthāraṃ ekaṃ bhikkhuṃ lābhīnaṃ aggaṭṭhāne ṭhapentaṃ disvā "mayāpi anāgate evarūpena
bhavituṃ vaṭṭatī"ti dasabalaṃ nimantetvā purimanayeneva sattāhaṃ mahādānaṃ datvā "bhagavā
ahaṃpi iminā adhikārakammena aññaṃ sampattiṃ na paṭṭhemi, anāgate pana ekassa
buddhassa sāsane ahaṃpi tumhehi so etadagge ṭhapito bhikkhu viya lābhīnamaggo
bhaveyyan"ti paṭṭhanaṃ akāsi. Satthā taṃ anantarāyaṃ disvā "ayante paṭṭhanā
anāgate gotamabuddhassa santike 1- samijjhissatī"ti byākaritvā pakkāmi.
     So kulaputto yāvajīvaṃ kusalaṃ katvā devamanussesu saṃsaranto vipassibuddhakāle
bandhumatīnagarato avidūre ekasmiṃ gāmake 2- paṭisandhiṃ gaṇhi. Tasmiṃ samaye
bandhumatīnagaravāsino raññā saddhiṃ sākacchitvā sākacchitvā dasabalassa dānaṃ denti. Te
ekadivasaṃ sabbeva ekato hutvā dānaṃ datvā "kiṃ nu kho amhākaṃ dānamukhe
natthī"ti madhuñca guḷadadhiñca na addasaṃsu. Te "ito cito 3- āharissāmā"ti janapadato
nagaraṃ pavisanamagge purisaṃ ṭhapesuṃ. Tadā esa kulaputto attano gāmato guḷadadhivārakaṃ
gahetvā "kiñcideva āharissāmī"ti nagaraṃ gacchanto mukhaṃ dhovitvā "dhotahatthapādo
pavisissāmī"ti phāsukaṭṭhānaṃ olokento naṅgalasīsamattaṃ nimmakkhikaṃ daṇḍakamadhuṃ
disvā "puññena me idaṃ uppannan"ti 4- gahetvā nagaraṃ pavisati. Nāgarehi
ṭhapitapuriso taṃ disvā "bho purisa kassaci 5- madhuṃ āharasī"ti pucchi. Na kassaci sāmi,
vikkiṇituṃ pana me idaṃ ānītanti. Tenahi bho imaṃ kahāpaṇaṃ gahetvā etaṃ madhuñca
guḷadadhiñca dehīti.
@Footnote: 1 cha.Ma. sāsane  2 cha.Ma. gāme  3 Sī.,cha.Ma. yato kutoci  4 Sī. nipphannanti
@5 cha.Ma. kassimaṃ

---------------------------------------------------------------------------------------------
page219.
     So cintesi "idaṃ na bahumūlaṃ, ayañca ekappahāreneva bahuṃ deti, vīmaṃsituṃ
vaṭṭatī"ti. Tato naṃ "nāhaṃ ekakahāpaṇena demī"ti āha. Yadi evaṃ dve gahetvā dehīti.
Dvīhipi na demīti. Etenupāyeneva vaḍḍhantaṃ 1- sahassaṃ pāpuṇi. So cintesi
"ativañcituṃ 2- na vaṭṭati, hotu tāva, imassa kattabbakiccaṃ pucchissāmī"ti. Atha naṃ
āha "idaṃ na bahuagghanakaṃ tvañca bahuṃ desi, kena kammena idaṃ gaṇhāsī"ti.
Idha bho nagaravāsino raññā saddhiṃ paṭivirujjhitvā vipassidasabalassa dānaṃ dentā
idaṃ dvayaṃ dānamukhe  apassantā pariyesanti. Sace idaṃ na labhissanti, nāgarānaṃ
parājayo bhavissati. Tasmā sahassaṃ datvā gaṇhāmīti. Kiṃ panetaṃ nāgarānameva
vaṭṭati, aññesaṃ 3- dātuṃ vaṭṭatīti. Yassa kassaci dātuṃ ānītametanti. 4- Atthi pana
kenaci 5- nāgarānaṃ dāne ekadivasaṃ sahassaṃ dinnanti. 6- Natthi sammāti. Imesampana
dvinnaṃ sahassagghanakabhāvaṃ jānāsīti. Āma jānāmīti. Tenahi gaccha, nāgarānaṃ
ācikkha "eko puriso imāni dve mūlena na deti, sahattheneva dātukāmo,
tumhe imesaṃ dvinnaṃ kāraṇā nibbattakā 7- hothā"ti. Tvaṃ pana me imasmiṃ dānamukhe
jeṭṭhakabhāvassa 8- kāyasakkhī hohīti.
     So gāmaparibbayatthaṃ 9- gahitamāsakena pañcakaṭukaṃ gahetvā cuṇṇaṃ katvā dadhito
kañjikaṃ vāhetvā 10- tattha madhupaṭalaṃ pīḷetvā pañcakaṭukacuṇṇena yojetvā ekasmiṃ
paduminipatte pakkhipitvā taṃ saṃvidahitvā ādāya dasabalassa avidūre nisīdi. Mahājanena
āhariyamānassa sakkārassa antare attano pattavāraṃ olokayamāno okāsaṃ ñatvā
satthu santikaṃ gantvā "bhagavā ayaṃ mayhaṃ duggatapaṇṇākāro, imaṃ me anukampaṃ
paṭicca gaṇhathā"ti. Satthā tassa anukampaṃ paṭicca cātummahārājadattiyena selamayena
pattena taṃ paṭiggahetvā yathā aṭṭhasaṭṭhibhikkhusahassassa dīyamānaṃ na khīyati, evaṃ
adhiṭṭhāsi. So kulaputto niṭṭhitabhattakiccaṃ bhagavantaṃ abhivādetvā ekamantaṃ ṭhito
@Footnote: 1 cha.Ma. vaḍḍhantaṃ vaḍḍhantaṃ  2 cha.Ma. atiañchituṃ  3 cha.Ma. na aññesaṃ
@4 cha.Ma. avāritametanti  5 cha.Ma. koci  6 cha.Ma. dātāti  7 Sī. nibbitakkā,
@cha.Ma. nirussukkā 8 Ma. jeṭṭhakabhāve  9 cha.Ma. gāmavāsī paribbayatthaṃ  10 Ma. kañjiyaṃ
@gahetvā

---------------------------------------------------------------------------------------------
page220.
Āha "diṭṭho me bhagavā ajja bandhumatīnagaravāsikehi tumhākaṃ sakkāro āhariyamāno,
ahampi imassa kammassa nissandena nibbattabhave lābhaggayasaggappatto bhaveyyan"ti.
Satthā "evaṃ hotu kulaputtā"ti vatvā tassa ca nagaravāsīnañca bhattānumodanaṃ
katvāva pakkāmi.
     Sopi kulaputto yāvajīvaṃ kusalaṃ katvā devamanussesu saṃsaranto imasmiṃ
buddhuppāde suppavāsāya rājadhītāya kucchismiṃ paṭisandhiṃ gaṇhi. Paṭisandhigahaṇakālato
paṭṭhāya sāyaṃ pātaṃ pañcapaṇṇākārasatāni 1- pāpuṇanti, suppavāsā sampaṭicchati. 2-
Atha naṃ puññavīmaṃsanatthaṃ hatthena bījapacchiṃ phusāpenti, ekekabījato salākasatampi
salākasahassampi nigacchati. Ekakarīsakhettato paññāsampi saṭṭhīpi sakaṭāni uppajjanti.
Koṭṭhapūraṇakālepi koṭṭhadvāraṃ hatthena phusāpenti, rājadhītāya puññena gaṇhantānaṃ
gahitagahitaṭṭhānaṃ puna pūrati. Paripuṇṇabhattakumbhitopi "rājadhītāya puññan"ti vatvā
yassa kassaci dentānaṃ yāva na ukkaḍḍhanti, na tāva bhattaṃ khīyati. Dārake
kucchigateyeva satta vassāni atikkamiṃsu.
     Gabbhe pana paripakke sattāhaṃ mahādukkhaṃ anubhosi. Sā sāmikaṃ āmantetvā
"parammaraṇā 3- jīvamānāva dānaṃ dassāmī"ti satthu santikaṃ pesesi "gaccha imaṃ
pavuttiṃ satthu ārocetvā satthāraṃ nimantetvā 4- yañca satthā vadati, taṃ sādhukaṃ
upalakkhetvā āgantvā mayhaṃ kathehī"ti. So gantvā tassā sāsanaṃ bhagavato
ārocesi. Satthā "sukhinī hotu suppavāsā koḷiyadhītā, sukhinī arogā arogaputtaṃ
vijāyatū"ti āha. Rājā taṃ sutvā bhagavantaṃ abhivādetvā antogāmābhimukho 5- pāyāsi.
Tassa pure āgamanāyeva suppavāsāya kucchito dhammakaraṇā 6- udakaṃ viya gabbho
nikkhami, parivāretvā nisinnajano assumukhova hasituṃ āraddho. Tuṭṭhahaṭṭho mahājano
rañño tuṭṭhisāsanaṃ 7- ārocetuṃ agamāsi.
@Footnote: 1 cha.Ma. pātañca paṇṇākārasatāni   2 cha.Ma. sampattiṃ gacchati  3 cha.Ma. pure maraṇā
@4 cha.Ma. nimantehi   5 Ma. attano gāmābhimukho   6 cha.Ma. dhamakaraṇā
@7 Sī. vaḍḍhisāsanaṃ, cha.Ma. puttasāsanaṃ

---------------------------------------------------------------------------------------------
page221.
     Rājā tesaṃ iṅgitaṃ disvāva "dasabalena kathitakathā nipphannā maññe"ti
cintesi. So āgantvā satthu sāsanaṃ rājadhītāya ārocesi. Rājadhītā "tayā
nimantitaṃ jīvitabhattameva maṅgalabhattaṃ bhavissati, gaccha sattāhaṃ dasabalaṃ nimantehī"ti.
Rājā tathā akāsi. Sattāhaṃ buddhappamukhassa bhikkhusaṃghassa mahādānaṃ pavattayiṃsu.
Dārako sabbesaṃ ñātīnaṃ santattaṃ cittaṃ nibbāpento jātoti sīvalidārakotvevassa
nāmaṃ akaṃsu. So satta vassāni gabbhe vasitattā jātakālato paṭṭhāya sabbakammakkhamo
ahosi. Dhammasenāpati sāriputto sattame divase tena saddhiṃ kathāsallāpaṃ akāsi.
Satthāpi dhammapade gāthaṃ abhāsi:-
      "yomaṃ palipathaṃ duggaṃ         saṃsāraṃ mohamaccagā
       tiṇṇo pāragato 1- jhāyī   anejo akathaṅkathī
       anupādāya nibbuto        tamahaṃ brūmi brāhmaṇan"ti. 2-
     Atha naṃ thero evamāha "kiṃ pana tayā evarūpaṃ dukkharāsiṃ anubhavitvā
pabbajituṃ na vaṭṭatī"ti. Labhamāno pabbajeyyaṃ bhanteti. Suppavāsā taṃ dārakaṃ
therena saddhiṃ kathentaṃ disvā "kiṃ nu kho me putto dhammasenāpatinā saddhiṃ kathetī"ti
theraṃ upasaṅkamitvā pucchi "mayhaṃ putto tumhehi saddhiṃ kiṃ kathesi 3- bhante"ti.
Attanā anubhūtaṃ gabbhavāsadukkhaṃ kathetvā tumhehi anuññāto pabbajissāmīti vadatīti.
Sādhu bhante pabbājetha nanti. Thero taṃ vihāraṃ netvā tacapañcakakammaṭṭhānaṃ
datvā pabbājento "sīvali nāma tuyhaṃ aññena ovādena kammaṃ atthi, tayā
satta vassāni anubhūtadukkhameva paccavekkhāhī"ti. Bhante pabbājanameva tumhākaṃ
bhāro, yaṃ pana mayā kātuṃ sakkā, tamahaṃ jānissāmīti. So paṭhamakesavaṭṭiyā
ohāritakkhaṇeyeva sotāpattiphale patiṭṭhāsi, dutiyāya ohāritakkhaṇe sakadāgāmiphale,
tatiyāya anāgāmiphale. Sabbesaṃyeva pana kesānaṃ voropanañca 4- arahattasacchikiriyā
@Footnote: 1 cha.Ma. pāraṅgato  2 khu.dha. 25/414/89 sīvalittheravatthu
@3 cha.Ma. katheti  4 cha.Ma. oropanañca

---------------------------------------------------------------------------------------------
page222.
Ca appacchā apurā 1- ahosi. Tassa pabbajitadivasato paṭṭhāya bhikkhusaṃghassa cattāro
paccayā yāvadicchakaṃ 2- uppajjanti. Evaṃ ettha vatthuṃ 3- samuṭṭhitaṃ.
     Aparabhāge satthā sāvatthiṃ agamāsi. Thero satthāraṃ abhivādetvā "bhante
mayhaṃ puññaṃ vīmaṃsissāmi, pañca me bhikkhusatāni dethā"ti āha. Gaṇha sīvalīti.
So pañcasate bhikkhū gahetvā himavantābhimukhaṃ gacchanto aṭavimaggaṃ gacchati. Tassa
paṭhamadiṭṭhanigrodhe adhivaṭṭhā devatā satta divasāni dānaṃ adāsi. Iti so:-
     nigrodhaṃ paṭhamaṃ passi          dutiyaṃ paṇḍavapabbataṃ
     tatiyaṃ aciravatiyaṃ             catutthaṃ varasāgaraṃ.
     Pañcamaṃ himavantaṃ so          chaṭṭhaṃ chaddantupāgami 4-
     sattamaṃ gandhamādanaṃ           aṭṭhamaṃ atha revatanti.
     Sabbaṭṭhānesu satta satta divasāneva dānaṃ adaṃsu. Gandhamādanapabbate pana
nāgadattadevarājā nāma sattadivasesu ekadivasaṃ khīrapiṇḍapātaṃ adāsi, ekadivasaṃ
sappipiṇḍapātaṃ adāsi. Bhikkhusaṃgho āha "āvuso imassa devarañño neva dhenuyo
duhamānā 5- paññāyanti, na dadhinimmathanaṃ, kuto te devarāja idaṃ uppajjatī"ti.
"bhante kassapadasabalassa kāle khīrasalākabhattadānassetaṃ phalan"ti devarājā āha.
Aparabhāge satthā khadiravaniyadevatāyāssa 6- paccuggamanaṃ atthuppattiṃ katvā theraṃ attano
sāsane lābhaggappattānaṃ aggaṭṭhāne ṭhapesīti.
                           Vakkalittheravatthu
     [208] Dasame saddhādhimuttānan tisaddhāya adhimuttānaṃ, balavasaddhānaṃ bhikkhūnaṃ
vakkalitthero aggoti dasseti. Aññesaṃ hi saddhā vaḍḍhetabbā hoti, therassa
@Footnote: 1 cha.Ma. apurimā  2 cha.Ma. yadicchakaṃ  3 cha.Ma. vatthu. evamuparipi  4 Sī. chaddantamāgami
@5 cha.Ma. duyhamānā  6 Sī.,cha.Ma. khadiravaniyarevatassa

---------------------------------------------------------------------------------------------
page223.
Pana hāpetabbā jātā. Tasmā so saddhādhimuttānaṃ aggoti vutto. Vakkalīti
tassa 1- nāmaṃ.
     Tassa pañhākamme ayamanupubbikathā:- ayaṃpi hi atīte padumuttarabuddhakāle
vuttanayeneva vihāraṃ gantvā parisapariyante ṭhito dhammaṃ suṇanto satthāraṃ ekaṃ
bhikkhuṃ saddhādhimuttānaṃ aggaṭṭhāne ṭhapentaṃ disvā "mayāpi anāgate evarūpena
bhavituṃ vaṭṭatī"ti vuttanayeneva satthāraṃ nimantetvā sattāhaṃ mahādānaṃ datvā
dasabalaṃ vanditvā "bhante ahampi iminā adhikārakammena tumhehi saddhādhimuttānaṃ
etadagge ṭhapito bhikkhu viya anāgate ekassa buddhassa sāsane saddhādhimuttānaṃ
aggo bhaveyyan"ti paṭṭhanaṃ akāsi. Satthā tassa anantarāyaṃ disvā byākaritvā
pakkāmi.
     Sopi yāvajīvaṃ kusalaṃ katvā devamanussesu saṃsaranto amhākaṃ satthu kāle
sāvatthiyaṃ brāhmaṇakule paṭisandhiṃ gaṇhi, vakkalītissa nāmaṃ akaṃsu. So
vuḍḍhippatto tayo vede uggaṇhitvā dasabalaṃ bhikkhusaṃghaparivutaṃ sāvatthiyaṃ carantaṃ
disvā satthu sarīrasampattiṃ olokento 2- sarīrasampattidassanena atitto dasabalena
saddhiṃyeva carati. 3- Vihāraṃ gacchantena saddhiṃ vihāraṃ gantvā sarīranipphattiṃ
olokentova tiṭṭhati. Dhammasabhāyaṃ nisīditvā dhammaṃ kathentassa sammukhaṭṭhāne ṭhito
dhammaṃ suṇāti. So saddhaṃ paṭilabhitvā "agāramajjhe paṭivasanto 4- nibaddhaṃ dasabalassa
dassanaṃ 5- na labhissāmī"ti pabbajjaṃ yācitvā satthu santike pabbaji.
     Tato paṭṭhāya ṭhapetvā āhārakaraṇavelaṃ avasesakāle yattha ṭhitena 6- sakkā
dasabalaṃ passituṃ, tattha ṭhito yoniso manasikāraṃ pahāya dasabalaṃ olokentova vihāsi. 7-
Satthā tassa ñāṇaparipākaṃ āgamento dīghaṃpi addhānaṃ tasmiṃ rūpadassanavasena
vicarante kiñci avatvā "idānissa ñāṇaṃ paripākagataṃ, sakkā etaṃ bodhetun"ti
ñatvā evamāha "kinte vakkali iminā pūtikāyena diṭṭhena, yo kho vakkali
@Footnote: 1 cha.Ma. panassa  2 Sī. oloketvā  3 cha.Ma. vicarati  4 cha.Ma. vasanto  5 Ma. daṭṭhuṃ
@6 Ma. ṭhito  7 cha.Ma.,i. viharati

---------------------------------------------------------------------------------------------
page224.
Dhammaṃ passati, so maṃ passati. Yo maṃ passati, so dhammaṃ passati. Dhammaṃ hi
vakkali passanto maṃ passati, maṃ passanto dhammaṃ passatī"ti.
     Satthari evaṃ  ovadantepi thero dasabalassa dassanaṃ pahāya neva aññattha gantuṃ
sakkoti. Tato satthā "ayaṃ bhikkhu na saṃvegaṃ alabhitvā bujjhissatī"ti upakaṭṭhāya
vassūpanāyikāya rājagahaṃ gantvā vassūpanāyikadivase "apehi vakkalī"ti taṃ theraṃ
paṇāmesi. 1- Buddhā ca nāma ādeyyavacanā 2- honti, tasmā thero satthāraṃ
paṭippharitvā ṭhātuṃ asakkonto temāsaṃ dasabalassa sammukhe āgantuṃ avisahanto
"kindāni sakkā kātuṃ, tathāgatenamhi paṇāmito, sammukhībhāvaṃ na labhāmi, kiṃ mayhaṃ
jīvitenā"ti gijjhakūṭapabbate papātaṭṭhānaṃ abhiruhi. Satthā tassa kilamanabhāvaṃ ñatvā
"ayaṃ bhikkhu mama santikā assāsaṃ alabhanto maggaphalānaṃ upanissayaṃ nāseyyā"ti
attānaṃ dassetuṃ obhāsaṃ vissajjesi. Athassa satthu diṭṭhakālato paṭṭhāya evaṃ
mahantaṃ sokasallaṃ pahīnaṃ. Satthā sukhataḷāke oghaṃ āharanto viya vakkalittherassa
balavapītisomanassaṃ uppādetuṃ dhammapade gāthamāha:-
      "pāmojjabahulo bhikkhu     pasanno buddhasāsane
       adhigacche padaṃ santaṃ      saṅkhārūpasamaṃ sukhan"ti. 3-
       Vakkalittherassa ca "ehi vakkalī"ti hatthaṃ pasāresi. Thero "dasabalo me
diṭṭho, ehīti avhānampi 4- laddhan"ti balavapītiṃ uppādetvā "kuto gacchāmī"ti
attano gamanabhāvaṃ 5- ajānitvāva dasabalassa sammukhe ākāse pakkhanditvā paṭhamapādena
pabbate ṭhitoyeva satthārā vuttakathaṃ āvajjento ākāseyeva pītiṃ vikkhambhitvā
saha paṭisambhidāhi arahattaṃ patvā tathāgataṃ vandamānova otari. Aparabhāge satthā
ariyagaṇamajjhe nisinno theraṃ saddhādhimuttānaṃ aggaṭṭhāne ṭhapesīti.
                          Dutiyavaggavaṇṇanā.
@Footnote: 1 cha.Ma. paṇāmeti  2 Ma. advejjhavacanā  3 khu.dha. 25/381/83 vakkalittheravatthu
@4 cha.Ma. avhāyanampi  5 Sī.,i. patanabhāvaṃ

---------------------------------------------------------------------------------------------
page225.
                            3. Tatiyavagga
     [209] Tatiyavaggassa paṭhame sikkhākāmānanti tisso sikkhā kāmayamānānaṃ
sampiyāyitvā sikkhantānanti attho. Rāhuloti attano puttaṃ rāhulattheraṃ
dasseti. Thero hi 1- pabbajitadivasato paṭṭhāya pātova uṭṭhahantova hatthapūraṃ vālikaṃ
ukkhipitvā "aho vatāhaṃ ajja dasabalassa ceva ācariyupajjhāyānañca santikā 2- ettakaṃ
ovādañceva anusāsaniñca labheyyan"ti paṭṭheti. Tasmā sikkhākāmānaṃ aggo nāma
jātoti.
     [210] Dutiye saddhāpabbajitānanti saddhāya pabbajitānaṃ. Raṭṭhapāloti raṭṭhaṃ
pāletuṃ samattho, bhinnaṃ vā raṭṭhaṃ sandhāretuṃ samatthe kule jātotipi raṭṭhapāloti
saṅkhaṃ gato. So hi satthu dhammadesanaṃ sutvā paṭiladdhasaddho cuddasa bhattacchede 3-
katvā mātāpitaro pabbajjaṃ anujānāpetvā pabbajito. Tasmā saddhāpabbajitānaṃ
aggo nāma jāto.
                       Rāhula-raṭṭhapālattheravatthu
     imesaṃ pana ubhinnaṃpi therānaṃ pañhākamme ayamanupubbikathā:- ete kira
dvepi atīte padumuttarabuddhakāle haṃsavatīnagare gahapatimahāsālakule nibbattiṃsu. Tesaṃ
daharakāle nāmaṃ vā gottaṃ vā na kathīyati. Te vayappattā pana gharāvāse patiṭṭhāya
attano 4- pituaccayena ubhopi attano ratanakoṭṭhāgārakammike pakkosāpetvā
aparimāṇaṃ dhanaṃ disvā "imaṃ ettakaṃ dhanarāsiṃ ayyakapeyyakādayo 5- attanā saddhiṃ
gahetvā gantuṃ nāsakkhiṃsu, amhehi dāni yena kenaci upāyena imaṃ dhanaṃ gahetvā
gantuṃ vaṭṭatī"ti te ubhopi janā catūsu ṭhānesu 6- kapaṇaddhikādīnaṃ mahādānaṃ dātuṃ
āraddhā. Eko attano dānagge āgatāgataṃ janaṃ āpucchitvā yāgukhajjakādīsu
yassa yaṃ paṭibhāti, tassa taṃ adāsi, tassa teneva kāraṇena āgatavācakoti 7-
@Footnote: 1 cha.Ma. thero kira  2 Ma. santike  3 Ma. cuddasabhattacchedaṃ 4 Sī.,cha.Ma. attano attano
@5 cha.Ma. ayyakapayyakādayo  6 Sī. dvāresu  7 Sī. āgatayācakoti, cha.Ma. āgatapākoti

---------------------------------------------------------------------------------------------
page226.
Nāmaṃ jātaṃ. Itaro apucchitvāva gahitagahitaṃ bhājanaṃ pūretvā pūretvā deti, tassāpi
teneva kāraṇena anāgatavācakoti 1- nāmaṃ jātaṃ, appamādavācakoti 2- attho.
     Te ubhopi ekadivasaṃ pātova mukhadhovanatthaṃ bahigāmaṃ agamaṃsu. Tasmiṃ samaye
himavantato dve mahiddhikā tāpasā bhikkhācāratthāya ākāsena āgantvā tesaṃ
sahāyakānaṃ avidūre otarayamānā 3- "ete passiṃsū"ti ekapasse aṭṭhaṃsu. Te ubhopi
janā tesaṃ alābubhājanādiparikkhāraṃ 4- saṃvidhāya antogāmaṃ sandhāya samupayātānaṃ 5-
santikaṃ āgamma vandiṃsu. Atha ne tāpasā "kāya velāya āgatattha mahāpuññā"ti
āhaṃsu. Te "adhunāva bhante"ti vatvā tesaṃ hatthato alābubhājanāni 6- gahetvā
attano attano gehaṃ netvā bhattakiccapariyosāne nibaddhaṃ bhikkhāgahaṇatthaṃ paṭiññaṃ
gaṇhiṃsu.
     Tesu eko tāpaso sapariḷāhakāyadhātuko hoti, so attano ānubhāvena
mahāsamuddassa udakaṃ dvidhā katvā paṭhavindharanāgarājassa bhavanaṃ gantvā divāvihāraṃ
nisīdi. 7- So utusappāyaṃ  gahetvā paccāgantvā attano upaṭṭhākassa gehe
bhattānumodanaṃ karonto "paṭhavindharanāgarājassa bhavanaṃ viya hotū"ti vadati. Atha naṃ ekadivasaṃ
upaṭṭhāko pucchi "bhante tumhe anumodanaṃ karontā `paṭhavindharanāgarājassa bhavanaṃ
viya hotū'ti vadatha, mayaṃ 8- atthaṃ na jānāma, kiṃ vuttaṃ hoti idaṃ bhante"ti. Āma
kuṭumbika ahaṃ "tuyhaṃ 9- sampatti paṭhavindharanāgarājasampattisadisā hotū"ti vadāmīti.
Kuṭumbiko tato paṭṭhāya paṭhavindharanāgarājassa bhavane cittaṃ ṭhapesi.
     Itaro tāpaso tāvatiṃsabhavanaṃ gantvā suññe serisakkavimāne divāvihāraṃ
karoti. So āgacchanto ca gacchanto ca sakkassa devarājassa sampattiṃ disvā
attano upaṭṭhākassa anumodanaṃ karonto "sakkavimānaṃ viya hotū"ti vadati. Atha
@Footnote: 1 Ma. anaggatapākoti  2 cha.Ma. appamāṇapākoti  3 Ma. otariyamānā, cha. otaritvā mā no
@ete...  4 cha.Ma. lābubhājana...  5 cha.Ma. sandhāya bhikkhāya gatānaṃ  6 cha.Ma. lābubhājanaṃ
@7 cha.Ma. nisīdati  8 cha.Ma. mayamassa  9 cha.Ma. tumhākaṃ

---------------------------------------------------------------------------------------------
page227.
Naṃ sopi kuṭumbiko itaro sahāyako taṃ tāpasaṃ viya pucchi. Atha so tassa
vacanaṃ sutvā sakkabhavane cittaṃ ṭhapesi. Te ubhopi paṭṭhitaṭṭhānesuyeva nibbattā.
     Paṭhavindharabhavane nibbatto paṭhavindharanāgarājā nāma jāto. So nibbattakkhaṇe
attano attabhāvaṃ disvā "amanāpassa vata me ṭhānassa kulupako tāpaso vaṇṇaṃ kathesi,
udarena parisakkitvā vicaraṇaṭṭhānametaṃ, nūna so aññaṃ ṭhānaṃ na jānātī"ti vippaṭisārī
ahosi. Athassa taṃkhaṇaññeva alaṅkatapaṭiyattāni nāganāṭakāni sabbadisāsu turiyāni
paggaṇhiṃsu. So tasmiṃyeva khaṇe taṃ attabhāvaṃ vijahitvā māṇavakavaṇṇī ahosi.
Aḍḍhamāsañca cattāro mahārājāno sakkassa upaṭṭhānaṃ gacchanti. Tasmā sopi
virūpakkhena nāgaraññā saddhiṃ sakkassa upaṭṭhānaṃ gato. Sakko taṃ dūratova āgacchantaṃ
disvā sañjāni. Atha naṃ samīpe āgantvā ṭhitakāle "kahaṃ nibbattosi sammā"ti
pucchi. Mā kathesi mahārāja, urena parisakkaṭṭhāne nibbattomhi, tumhe pana
kalyāṇamittaṃ labhitthāti. Samma tvaṃ "aṭṭhāne nibbattomhī"ti mā vitakkayi, 1-
padumuttaradasabalo loke nibbatti, 2- tvaṃ 3- tassa adhikārakammaṃ katvā imaṃyeva ṭhānaṃ
paṭṭhehi, ubho sukhaṃ vasissāmāti. So "evaṃ deva karissāmī"ti gantvā
padumuttaradasabalaṃ nimantetvā attano nāgabhavane nāgaparisāya saddhiṃ sabbarattiṃ
sakkārasammānaṃ sajjesi.
     Satthā punadivase uṭṭhite aruṇe attano upaṭṭhākaṃ sumanattheraṃ āmantesi
"sumana ajja tathāgato dūraṃ bhikkhācāraṃ gamissati, mā puthujjanabhikkhū āgacchantu,
tipiṭakapaṭisambhidappattā chaḷabhiññā ca 4- āgacchantū"ti. Thero satthu vacanaṃ sutvā
sabbesaṃ ārocesi. Satthārā saddhiṃ satasahassabhikkhū ākāsaṃ pakkhandiṃsu. Paṭhavindharo
nāgaparisāya saddhiṃ dasabalassa paccuggamanaṃ āgantvā 5- satthāraṃ parivāretvā
samuddamatthakena 6- maṇivaṇṇā ūmiyo maddamānaṃ bhikkhusaṃghaṃ oloketvā ādito
satthāraṃ,
@Footnote: 1 Ma. vitakkāhi 2 cha.Ma. nibbatto 3 cha.Ma. ayaṃ pāṭho na dissati
@4 cha.Ma.,i. tepiṭakā paṭisambhidāppattā chaḷabhiññāva  5 cha.Ma.,i. āgato
@6 cha.Ma. samuddamatthake

---------------------------------------------------------------------------------------------
page228.
Pariyosāne saṃghanavakaṃ tathāgatassa puttaṃ uparevatasāmaṇeraṃ nāma olokento
"anacchariyo sesakānaṃ evarūpo iddhānubhāvo, imassa pana taruṇabāladārakassa 1-
evarūpo iddhānubhāvo ativiya acchariyo"ti pītipāmojjaṃ uppādesi.
     Athassa bhavane dasabale nisinne sesabhikkhūsu koṭito paṭṭhāya nisīdantesu
satthu sammukhaṭṭhāneyeva uparevatasāmaṇerassa āsanaṃ pāpuṇi. Nāgarājā yāguṃ
dentopi khajjakaṃ dentopi sakiṃ dasabalaṃ oloketi, sakiṃ uparevatasāmaṇeraṃ. Tassa
kira sarīre satthu sarīre viya dvattiṃsa mahāpurisalakkhaṇāni paññāyanti. Tato
nāgarājā "ayaṃ sāmaṇero buddhānaṃ sadiso paññāyati, kiṃ nu kho hotī"ti
cintetvā avidūre nisinnaṃ aññataraṃ bhikkhuṃ pucchi "ayaṃ bhante sāmaṇero dasabalassa
kiṃ hotī"ti. Putto mahārājāti. So cintesi "mahā vatāyaṃ bhikkhu, evarūpassa
sobhaggappattassa 2- tathāgatassa puttabhāvaṃ labhi. Sarīraṃ cassa 3- ekadesena buddhānaṃ
sarīrasadisaṃ paññāyati, mayāpi anāgate evarūpena bhavituṃ vaṭṭatī"ti sattāhaṃ mahādānaṃ
datvā "bhante ahaṃ imassa adhikārakammassānubhāvena ayaṃ uparevato viya anāgate
ekassa buddhassa putto bhaveyyan"ti paṭṭhanaṃ akāsi. Satthā anantarāyaṃ disvā
"anāgate gotamabuddhassa putto bhavissasī"ti byākaritvā pakkāmi.
     Paṭhavindharopi puna aḍḍhamāse sampatte virūpakkhena saddhiṃ sakkassa upaṭṭhānaṃ
gato. Atha naṃ samīpe ṭhitaṃ sakko pucchi "paṭṭhito te samma ayaṃ devaloko"ti.
Na paṭṭhito sammāti. 4- Kiṃ dosaṃ addasāti. Doso natthi mahārāja, ahaṃ pana
dasabalassa puttaṃ uparevataṃ sāmaṇeraṃ passiṃ. Tassa me diṭṭhakālato paṭṭhāya aññattha
cittaṃ na namati, 5- svāhaṃ "anāgate ekassa buddhassa evarūpo putto bhaveyyan"ti
paṭṭhanaṃ akāsiṃ. Tvaṃpi mahārāja ekaṃ paṭṭhanaṃ karohi, te mayaṃ nibbattaṭṭhāne
na vinā bhavissāmāti. Sakko tassa vacanaṃ sampaṭicchitvā ekaṃ mahānubhāvaṃ bhikkhuṃ
@Footnote: 1 Sī.,i. taruṇalalitadārakassa 2 Sī.,i. evaṃ rūpaggayasaggapattassa
@3 cha.Ma. sarīrampissa  4 cha.Ma. mahārājāti  5 cha.Ma.,i. na nami

---------------------------------------------------------------------------------------------
page229.
Disvā "katarakulā nu kho nikkhamitvā ayaṃ kulaputto pabbajito"ti āvajjento
"ayaṃ bhinnaṃ rajjaṃ 1- sandhāretuṃ samatthassa kulassa putto hutvā cuddasa bhattacchede
katvā mātāpitaro pabbajjaṃ anujānāpetvā pabbajito"ti aññāsi. Ñatvā ca
pana ajānanto viya dasabalaṃ pucchitvā sattāhaṃ mahāsakkāraṃ katvā "bhante
ahaṃ imassa kalyāṇakammassa nissandena tumhākaṃ sāsane ayaṃ kulaputto viya
anāgate ekassa buddhassa sāsane saddhāpabbajitānaṃ aggo bhaveyyan"ti paṭṭhanaṃ
akāsi. Satthā anantarāyaṃ disvā "tvaṃ mahārāja anāgate gotamabuddhasāsane
saddhāpabbajitānaṃ aggo bhavissasī"ti byākaritvā pakkāmi. Sakko ca 2- attano
devapurameva gato.
     Te ubhopi nibbattaṭṭhānato cavitvā devamanussesu saṃsarantā anekasahassakappe
atikkamiṃsu. Ito pana dvānavutikappamatthake pusso nāma buddho loke udapādi.
Tassa pitā mahindo nāma rājā ahosi, vemātikā tayo kaniṭṭhabhātaro. Rājā
divase 3- "mayhaṃyeva buddho mayhaṃ dhammo mayhaṃ saṃgho"ti mamāyanto sayameva dasabalaṃ
nibaddhaṃ bhojanaṃ bhojeti.
     Athassa ekadivasaṃ paccanto kupito. Rājā tayo putte āmantesi 4- "tātā
paccanto kupito, tumhehi vā mayā vā gantabbaṃ. Yadi ahaṃ gacchāmi, tumhehi
iminā niyāmena dasabalo paricaritabbo"ti. Te tayopi ekappahāreneva āhaṃsu
"tāta tumhākaṃ gamanakiccaṃ natthi, mayaṃ core vidhamissāmā"ti pitaraṃ vanditvā
paccantaṃ gantvā core vidhamitvā vijitasaṅgāmā hutvā nivattiṃsu. Te antarāmagge
pādamūlakehi saddhiṃ mantayiṃsu "tātā amhākaṃ āgatakkhaṇeyeva pitā varaṃ dassati,
kataraṃ varaṃ gaṇhāmā"ti. Ayya 5- tumhākaṃ pitu accayena dullabhaṃ nāma natthi, tumhākaṃ
pana jeṭṭhabhātikaṃ pussabuddhaṃ paṭijagganavaraṃ gaṇhathā"ti āhaṃsu. "kalyāṇaṃ tumhehi
@Footnote: 1 cha.Ma.,i. raṭṭhaṃ 2 cha.Ma.,i. sakkopi  3 cha.Ma. rājā divase divase
@4 cha.Ma.,i. so putte āmantesi  5 cha.Ma. ayyā

---------------------------------------------------------------------------------------------
page230.
Vuttan"ti sabbepi ekacittā hutvā gantvā pitaraṃ addasaṃsu. Tadā pitā tesaṃ
pasīditvā varaṃ adāsi. Te "temāsaṃ tathāgataṃ paṭijaggissāmā"ti varaṃ yāciṃsu.
Rājā "ayaṃ dātuṃ na sakkā, aññaṃ varaṃ gaṇhathā"ti āha. Tāta amhākaṃ
aññena varena kiccaṃ natthi, sace tumhe dātukāmā, etaṃyeva no varaṃ dethāti.
Rājā tesu punappunaṃ kathentesu attanā paṭiññātattā "na sakkā na dātun"ti
cintetvā āha "tātā ahaṃ tumhākaṃ varaṃ demi, apica kho pana buddhā nāma
durāsadā honti sīho 1- viya ekacarā, dasabalaṃ paṭijaggantā appamattā bhaveyyāthā"ti.
     Te  cintayiṃsu "amhehi tathāgataṃ paṭijaggantehi anucchavikaṃ katvā paṭijaggituṃ
vaṭṭatī"ti sabbepi ekacittā hutvā dasasīlāni ca samādāya nirāmagandhā hutvā satthu
dānaggapariggāhaṇake 2- tayo purise ṭhapayiṃsu. Tesu eko dhanadhaññuppādako ahosi, eko
māpako, eko dānasaṃvidhāyako. Tesu dhanadhaññuppādako 3- paccuppanne
bimbisāramahārājā jāto, māpako visākho upāsako, dānasaṃvidhāyako raṭṭhapālattheroti.
So tattha yāvajīvaṃ kusalaṃ katvā devapure nibbatto. Ayaṃ pana rāhulatthero nāma
kassapadasabalakāle kiṃkissa rañño 4- jeṭṭhaputto hutvā nibbatti,
paṭhavindharakumārotissa nāmaṃ akaṃsu. Tassa satta bhaginiyo ahesuṃ. Tā dasabalassa satta
pariveṇāni kārayiṃsu. Paṭhavindharo uparajjaṃ labhi. So tā bhaginiyo āha "tumhehi
kāritapariveṇesu mayhaṃpi ekaṃ dethā"ti. Bhātika tumhe uparājaṭṭhāne ṭhitā,
tumhehi nāma amhākaṃ dātabbaṃ, tumhe aññaṃ pariveṇaṃ karothāti. So tāsaṃ
vacanaṃ sutvā pañca vihārasatāni kāresi. Pañca pariveṇasatānītipi vadanti.
So tattha yāvajīvaṃ kusalaṃ katvā devapure nibbatti. Imasmiṃ pana buddhuppāde
paṭhavindharakumāro amhākaṃ bodhisattassa aggamahesiyā kucchismiṃ paṭisandhiṃ
gaṇhi, tassa sahāyako kururaṭṭhe thullakoṭṭhitanigame raṭṭhapālaseṭṭhigehe nibbatti.
@Footnote: 1 cha.Ma.,i. sīhā  2 Sī.,i.,cha.Ma. dānaggaparivahanake  3 Sī.,i. tesaṃ uppādako
@4 cha.Ma.,i. kikissa kāsirañño

---------------------------------------------------------------------------------------------
page231.
     Atha amhākaṃ dasabalo abhisambodhiṃ patvā  pavattitapavaradhammacakko anupubbena 1-
kapilavatthuṃ āgantvā rāhulakumāraṃ pabbājesi. Tassa pabbajjāvidhānaṃ pāliyaṃ 2-
āgatameva. Evaṃ pabbajitassa panassa satthā abhiṇhovādavasena rāhulovādasuttaṃ
abhāsi. Rāhulopi pātova uṭṭhāya hatthena vālukaṃ ukkhipitvā "dasabalassa
ceva ācariyupajjhāyānañca santikā ajja ettakaṃ ovādaṃ labheyyan"ti vadati.
Bhikkhusaṃghamajjhe kathā udapādi "ovādakkhamo vata rāhulasāmaṇero pitu anucchaviko
putto"ti. Satthā bhikkhūnaṃ cittavāraṃ ñatvā "mayi gate ekā dhammadesanā ca
vaḍḍhissati, rāhulassa ca guṇo pākaṭo bhavissatī"ti gantvā dhammasabhāyaṃ buddhāsane
nisinno bhikkhū āmantesi "kāya nuttha bhikkhave etarahi kathāya sannisinnā"ti.
Rāhulasāmaṇerassa ovādakkhamabhāvaṃ kathema bhagavāti. Satthā imasmiṃ ṭhāne ṭhatvā rāhulassa
guṇadīpanatthaṃ migajātakaṃ āharitvā kathesi:-
               "migantipallatthamanekamāyaṃ
                aṭṭhakkharaṃ aḍḍharattāpapāyiṃ 3-
                ekena sotena chamāssasanto
                chahi kalāhatibhoti bhāgineyyo"ti. 4-
     Athassa sattavassikasāmaṇerakāle "mā heva kho rāhulo daharabhāvena kīḷanatthāyapi
sampajānamusā bhāseyyā"ti ambalaṭṭhiyarāhulovādaṃ 5- desesi. Aṭṭhārasavassikasāmaṇera-
kāle tathāgatassa pacchato piṇḍāya pavisantassa satthu ceva attano ca rūpasampattiṃ
disvā gehasitaṃ vitakkaṃ vitakkentassa "yaṅkiñci rāhula rūpan"tiādinā nayena
mahārāhulovādasuttantaṃ 6- kathesi. Saṃyuttake 7- pana rāhulovādopi aṅguttare 8-
rāhulovādopi therassa vipassanācāroyeva. Athassa satthā ñāṇaparipākaṃ ñatvā
@Footnote: 1 Sī.,i. anukkamena  2 vi.mahā. 4/105/119 rāhulavatthu
@3 Sī.,i. aḍḍharattāvapāyiṃ, cha.Ma. aṭṭhakkhuraṃ aḍḍharattā papāyiṃ
@4 khu.jā. 27/16/6 tipallatthamigajātaka (syā)  5 Ma.Ma. 13/107/84 cūḷarāhulovādasutta
@6 Ma.Ma. 13/113/91 mahārāhulovādasutta  7 saṃ.saḷā. 18/187 /132 (syā)
@8 aṅ.catukka. 21/177/188 rāhulasutta

---------------------------------------------------------------------------------------------
page232.
Avassikabhikkhukāle andhavane nisinno cūḷarāhulovādaṃ 1- kathesi. Desanāpariyosāne
rāhulatthero koṭisatasahassāhi devatāhi saddhiṃ arahattaṃ pāpuṇi, sotāpanna-
sakidāgāmianāgāmidevatānaṃ gaṇanā nāma natthi. Atha satthā aparabhāge ariyasaṃghamajjhe
nisinno theraṃ imasmiṃ sāsane sikkhākāmānaṃ aggaṭṭhāne ṭhapesi.
     Satthari pana kururaṭṭhe cārikāya nikkhamitvā thullakoṭṭhitaṃ anuppatte raṭṭhapālo
kulaputto satthu dhammadesanaṃ sutvā paṭiladdhasaddho mātāpitaro anujānāpetvā
dasabalaṃ upasaṅkamitvā satthu āṇattiyā aññatarassa therassa santike pabbaji.
Tassa pabbajitadivasato paṭṭhāya seṭṭhigahapati bhikkhū attano nivesanadvāre 2- gacchante
disvā "kiṃ tumhākaṃ imasmiṃ gehe kammaṃ, ekova puttako ahosi, taṃ gaṇhitvā
gatattha, idāni kiṃ karissathā"ti akkosati paribhāsati. Satthā aḍḍhamāsaṃ thullakoṭṭhite
vasitvā puna sāvatthiṃyeva agamāsi. Athāyasmā raṭṭhapālo yoniso manasikāre 3- kammaṃ
katvā vipassanaṃ vaḍḍhetvā arahattaṃ pāpuṇi. So satthāraṃ anujānāpetvā mātāpitaro
dassanatthaṃ thullakoṭṭhitaṃ gantvā tattha sapadānacārikaṃ piṇḍāya vicaranto pitu
nivesane ābhidosikaṃ pūtikummāsaṃ 4- labhitvā taṃ amataṃ viya paribhuñjanto pitarā
nimantito adhivāsetvā dutiyadivase pitu nivesane piṇḍapātaṃ paribhuñjitvā
alaṅkatapaṭiyatte itthījane asubhasaññaṃ uppādetvā ṭhitakova dhammaṃ desetvā jiyā
mutto viya nārāco 5- ākāse 6- uppatitvā korabyassa rañño migāparaṃ 7- gantvā
maṅgalasilāpaṭṭe nisinno dassanatthāya āgatassa rañño catupārijuññapaṭimaṇḍitaṃ
dhammaṃ 8- desetvā anupubbena cārikañcaramāno puna satthu santikaṃyeva āgato.
Evametaṃ vatthu samuṭṭhitaṃ. Atha satthā aparabhāge ariyagaṇamajjhe nisinno theraṃ imasmiṃ
sāsane saddhāpabbajitānaṃ kulaputtānaṃ aggaṭṭhāne ṭhapesīti.
@Footnote: 1 Ma.u. 14/416/356 saḷāyatanavagga 2 cha.Ma.,i. nivesanadvārena  3 cha.Ma. manasikaronto
@4 cha.Ma.,i. kummāsaṃ  5 i. nārāgo  6 cha.Ma.,i. ākāsaṃ
@7 Sī. migācīraṃ, Ma. migājinaṃ, cha.,i. migacīraṃ  8 Ma.Ma. 13/304/278 raṭṭhapālasutta

---------------------------------------------------------------------------------------------
page233.
                          Kuṇḍadhānattheravatthu
     [211] Tatiye paṭhamaṃ salākaṃ gaṇhantānanti sabbapaṭhamaṃ salākagāhakānaṃ bhikkhūnaṃ
kuṇḍadhānatthero aggoti dasseti. So kira thero mahāsubhaddāya nimantanadivase 1-
tathāgate ugganagaraṃ gacchante "ajja satthā dūraṃ bhikkhācāraṃ gamissati, puthujjanā
salākaṃ mā gaṇhantu, pañcasatā khīṇāsavā gaṇhantū"ti vutte paṭhamameva sīhanādaṃ
naditvā salākaṃ gaṇhi. Cūḷasubhaddāya nimantanadivase tathāgate sāketaṃ gacchantepi
pañcannaṃ bhikkhusatānaṃ antare paṭhamameva salākaṃ gaṇhi, sunāparantajanapadaṃ gacchantepi.
Imehi kāraṇehi thero paṭhamaṃ salākaṃ gaṇhantānaṃ aggo nāma jāto. Kuṇḍadhānoti
panassa nāmaṃ.
     Tassa pañhākamme ayamanupubbikathā:- ayaṃ kira padumuttarabuddhakāle haṃsavatīnagare
kulagehe nibbatto vuttanayeneva vihāraṃ gantvā dhammaṃ suṇanto satthāraṃ ekaṃ
bhikkhuṃ paṭhamasalākaṃ gaṇhantānaṃ aggaṭṭhāne ṭhapentaṃ disvā buddhānaṃ adhikārakammaṃ
katvā taṃ ṭhānantaraṃ paṭṭhetvā satthārā anantarāyaṃ disvā byākato yāvajīvaṃ kusalaṃ
katvā devesu ca manussesu ca saṃsaranto kassapabuddhakāle bhummaṭṭhadevatā hutvā
nibbatti. Dīghāyukabuddhānañca nāma na anvaḍḍhamāsiko uposatho hoti. Vipassidasabalassa
hi chabbassantare chabbassantare uposatho ahosi, kassapadasabalo pana chaṭṭhe chaṭṭhe
māse pātimokkhaṃ osāresi. Tassa pātimokkhaṃ osāraṇakāle disāvāsikā dve sahāyakā
bhikkhū "uposathaṃ karissāmā"ti gacchanti. Ayaṃ bhummadevatā cintesi "imesaṃ
dvinnaṃ bhikkhūnaṃ metti ativiya daḷhā, kiṃ nu kho bhedake sati bhijjeyya, na
bhijjeyyā"ti tesaṃ okāsaṃ olokayamānā tesaṃ avidūreva 2- gacchati.
     Atheko thero ekassa hatthe pattacīvaraṃ datvā sarīravalañjanatthaṃ
@Footnote: 1 cha.Ma.,i. nimantitadivase. evamuparipi 2 cha.Ma. avidūreneva, i. avidūreyeva

---------------------------------------------------------------------------------------------
page234.
Udakaphāsukaṭṭhānaṃ gantvā dhotahatthapādo hutvā gumbasabhāgato nikkhamati. Bhummadevatā
tassa therassa pacchato pacchato uttamarūpitthī hutvā kese vidhunitvā saṃvidhāya
bandhantī viya piṭṭhito paṃsuṃ puñchamānā viya sāṭakaṃ saṃvidhāya nivāsayamānā viya ca hutvā
therassa padānupadikā hutvā gumbato nikkhantā. Ekamante ṭhito sahāyakatthero imaṃ
kāraṇaṃ disvā domanassajāto "naṭṭhodāni me iminā bhikkhunā saddhiṃ dīgharattānugato
sineho. Sacāhaṃ evaṃvidhabhāvaṃ jāneyyaṃ, 1- ettakaṃ addhānaṃ iminā saddhiṃ vissāsaṃ
na kareyyan"ti cintetvā āgacchantassevassa "handāvuso tuyhaṃ pattacīvaraṃ,
tādisena pāpena sahāyena saddhiṃ ekamaggaṃ na gacchāmī"ti āha. Taṃ kathaṃ sutvā
tassa lajjibhikkhuno hadayaṃ tikhiṇasattiṃ gahetvā viddhaṃ viya hoti. 2- Tato naṃ āha
"āvuso kiṃ nāmetaṃ vadasi, ahaṃ ettakaṃ kālaṃ dukkaṭamattaṃpi āpattiṃ na jānāmi.
Tvaṃ pana maṃ ajja `pāpo'ti vadasi, kinte diṭṭhan"ti. Kiṃ aññena diṭṭhena, kiṃ
tvaṃ evaṃvidhena alaṅkatapaṭiyattena mātugāmena saddhiṃ ekaṭṭhāne hutvā nikkhantoti.
Natthetaṃ āvuso mayhaṃ, nāhaṃ evarūpaṃ mātugāmaṃ passāmīti. Tassa yāvatatiyaṃ
kathentassāpi itaro thero kathaṃ asaddahitvā attanā diṭṭhakāraṇaṃyeva atthaṃ gahetvā 3-
tena saddhiṃ ekamaggena agantvā aññena maggena satthu santikaṃ gato. Itaropi
bhikkhu aññena maggena satthu santikaṃyeva gato.
     Tato bhikkhusaṃghassa uposathāgāraṃ pavisanavelāya so bhikkhu taṃ bhikkhuṃ uposathagge
sañjānitvā "imasmiṃ uposathagge evarūpo nāma pāpabhikkhu atthi, nāhaṃ tena
saddhiṃ uposathaṃ karissāmī"ti nikkhamitvā bahi aṭṭhāsi. Bhummadevatā "bhāriyaṃ mayā
kammaṃ katan"ti mahallakaupāsakavaṇṇena tassa santikaṃ gantvā "kasmā bhante
ayyo imasmiṃ ṭhāne ṭhito"ti āha. Upāsaka imaṃ uposathaggaṃ eko pāpabhikkhu
paviṭṭho, ahaṃ tena saddhiṃ uposathaṃ na karomīti vatvā nikkhamitvā bahi ṭhitomhīti.
Bhante mā evaṃ gaṇhatha, parisuddhasīlo esa bhikkhu. Tumhehi diṭṭhamātugāmo nāma
@Footnote: 1 Ma. evaṃ ṭhitabhāvaṃ jāneyyaṃ  2 cha.Ma.,i. ahosi  3 Ma. aṭṭhiṃ katvā

---------------------------------------------------------------------------------------------
page235.
Ahaṃ, mayā tumhākaṃ vīmaṃsanatthāya "daḷhā nu kho imesaṃ therānaṃ metti, no
daḷhā"ti lajjialajjibhāvaṃ olokentena taṃ kammaṃ katanti. Ko pana tvaṃ sappurisāti.
Ahaṃ ekā bhummadevatā bhanteti. Devaputto kathentova dibbānubhāvena ṭhatvā
therassa pādesu nipatitvā 1- "mayhaṃ bhante khamatha, etaṃ dosaṃ thero na jānāti,
uposathaṃ karothā"ti theraṃ yācitvā uposathaggaṃ pavesesi. So thero uposathaṃ tāva
ekaṭṭhāne akāsi, mittasanthavavasena na puna tena saddhiṃ ekaṭṭhāne ahosīti.
Imassa therassa kammaṃ na kathitaṃ, 2- cuditakatthero pana aparāparaṃ vipassanāya kammaṃ
karonto arahattaṃ pāpuṇi.
     Bhummadevatā tassa kammassa nissandena ekabuddhantaraṃ apāyabhayato na muccati. 3-
Sace pana kālena kālaṃ manussattaṃ āgacchati, aññena yena kenaci kato doso
tasseva upari patati. So amhākaṃ bhagavato kāle sāvatthiyaṃ brāhmaṇakule nibbatti,
dhānamāṇavotissa nāmaṃ akaṃsu. So vayappatto tayo vede uggaṇhitvā mahallakakāle
satthu dhammadesanaṃ sutvā paṭiladdhasaddho pabbaji, tassa upasampannadivasato paṭṭhāya ekā
alaṅkatapaṭiyattā itthī tasmiṃ gāmaṃ pavisante saddhiṃyeva gāmaṃ pavisati, nikkhamante
nikkhamati. Vihāraṃ pavisantepi pavisati, tiṭṭhantepi tiṭṭhatīti evaṃ niccānubaddhā
4- paññāyati. Thero taṃ na passati, tassa pana purimakammassa nissandena sā
aññesaṃ 5- upaṭṭhāti.
     Gāme yāgubhikkhaṃ dadamānā itthiyo "bhante ayaṃ eko yāguulluṅko tumhākaṃ,
eko imissā tumhākaṃ sahāyikāyā"ti parihāsaṃ karonti. Therassa mahatī vihesā
hoti. Vihāragataṃpi naṃ sāmaṇerā ceva daharabhikkhū ca parivāretvā "dhāno koṇḍo
jāto"ti parihāsaṃ karonti. Athassa teneva kāraṇena kuṇḍadhānattheroti nāmaṃ
jātaṃ. So uṭṭhāya samuṭṭhāya tehi kariyamānaṃ keḷiṃ sahituṃ asakkonto ummādaṃ
@Footnote: 1 cha.Ma.,i. patitvā  2 cha.Ma. kathiyati 3 cha.Ma. apāyato na muccittha, i. apāyato na
@mucci  4 cha.Ma. niccānubandhā  5 Sī. so aññesaṃ

---------------------------------------------------------------------------------------------
page236.
Gahetvā "tumhākaṃ upajjhāyo koṇḍo, ācariyo koṇḍo"ti 1- vadati. Atha naṃ
satthu ārocesuṃ "kuṇḍadhāno daharasāmaṇerehi saddhiṃ evaṃ pharusavācaṃ vadatī"ti.
Satthā taṃ pakkosāpetvā "saccaṃ bhikkhū"ti pucchitvā "saccaṃ bhagavā"ti vutte
"kasmā evaṃ vadesī"ti āha. Bhante nibaddhaṃ vihesaṃ asahanto evaṃ kathemīti.
"tvaṃ pubbe katakammaṃ yāvajjadivasā jīrāpetuṃ na sakkosi, puna evarūpaṃ pharusaṃ
mā vada bhikkhū"ti vatvā āha:-
               "māvoca pharusaṃ kañci         vuttā paṭivadeyyu taṃ
                dukkhā hi sārambhakathā       paṭidaṇḍā phuseyyu taṃ.
                Sace neresi attānaṃ       kaṃso upahato yathā
                esa pattosi nibbānaṃ       sārambho te na vijjatī"ti. 2-
     Imañca pana tassa therassa mātugāmena saddhiṃ vicaraṇabhāvaṃ kosalaraññopi
kathayiṃsu. Rājā "gacchatha bhaṇe vīmaṃsathā"ti pesetvā sayaṃpi mahanteneva 3- parivārena
saddhiṃ therassa vasanaṭṭhānaṃ gantvā ekamante olokento aṭṭhāsi. Tasmiṃ khaṇe
thero sūcikammaṃ karonto nisinno hoti, sāpissa itthī avidūre ṭhāne ṭhitā
viya paññāyati.
     Rājā taṃ disvā "atthidaṃ kāraṇan"ti tassā ṭhitaṭṭhānaṃ agamāsi. Sā
tasmiṃ āgacchante therassa vasanapaṇṇasālaṃ paviṭṭhā viya ahosi. Rājāpi tāya
saddhiṃyeva paṇṇasālaṃ pavisitvā sabbattha olokento adisvā "nāyaṃ mātugāmo,
therassa eko kammavipāko"ti saññaṃ katvā paṭhamaṃ therassa samīpena āgacchantopi 4-
theraṃ avanditvā tassa kāraṇassa abhūtabhāvaṃ ñatvā āgamma theraṃ vanditvā
ekamantaṃ nisinno "kacci bhante piṇḍapātena 5- na kilamitthā"ti 6- pucchi. Thero
@Footnote: 1 cha.Ma.,i. tumhe koṇḍā, tumhākaṃ upajjhāyā koṇḍā, ācariyā koṇḍāti
@2 khu.dha. 25/133-4/40  3 cha.Ma. mandeneva  4 cha.Ma.,i. gacchantopi
@5 cha.Ma.,i. piṇḍakena  6 cha.Ma.,i. kilamathāti

---------------------------------------------------------------------------------------------
page237.
"vaṭṭati mahārājā"ti āha. "jānāmi bhante ayyassa kathaṃ, evarūpena ca parikkilesikena
1- saddhiṃ carantānaṃ tumhākaṃ ke nāma pasīdissanti, ito paṭṭhāya te 2- katthaci
gamanakiccaṃ natthi, ahaṃ catūhi paccayehi upaṭṭhahissāmi, tumhe yoniso manasikārena
mā pamajjathā"ti 3- nibaddhaṃ bhikkhaṃ pesesi. 4- Thero rājānaṃ upatthambhaṃ 5-
labhitvā bhojanasappāyena ekaggacitto hutvā vipassanaṃ vaḍḍhetvā arahattaṃ pāpuṇi.
Tato paṭṭhāya sā itthī antaradhāyi.
     Mahāsubhaddā ugganagare micchādiṭṭhikule vasamānā "satthā maṃ anukampatū"ti
uposathaṃ adhiṭṭhāya nirāmagandhā hutvā uparipāsādatale ṭhitā "imāni pupphāni
antare aṭhatvā dasabalassa matthake vitānāni 6- hutvā tiṭṭhantu, dasabalo imāya
saññāya sve pañcahi bhikkhusatehi saddhiṃ mayhaṃ bhikkhaṃ gaṇhatū"ti saccakiriyaṃ katvā
aṭṭha pupphamuṭṭhiyo 7- vissajjesi. Pupphāni gantvā dhammadesanavelāya satthu matthake
vitānāni hutvā aṭṭhaṃsu. Satthā taṃ sumanapupphavitānaṃ disvā citteneva subhaddāya
bhikkhaṃ adhivāsetvā punadivase aruṇe uṭṭhite ānandattheraṃ āha "ānanda mayaṃ
ajja dūraṃ bhikkhācāraṃ gamissāma, puthujjanānaṃ adatvā ariyānaṃyeva salākaṃ dehī"ti.
Thero bhikkhūnaṃ ārocesi "āvuso satthā ajja dūraṃ bhikkhācāraṃ gamissati, puthujjanā
mā gaṇhantu, ariyāva salākaṃ gaṇhantū"ti. Kuṇḍadhānatthero "āhara āvuso
salākan"ti paṭhamaṃyeva hatthaṃ pasāresi. "āvuso 8- satthā tādisānaṃ bhikkhūnaṃ salākaṃ
na dāpeti, 9- ariyānaṃyeva dāpetī"ti vitakkaṃ uppādetvā gantvā satthu ārocesi.
Satthā "āharāpentassa salākaṃ dehī"ti āha. Thero cintesi "sace kuṇḍadhānassa
salākaṃ dātuṃ na yutto assa, 10- addhā satthā naṃ paṭibāheyya, bhavissati ekaṃ
kāraṇan"ti "kuṇḍadhānassa salākaṃ dassāmī"ti āgamanaṃ 11- abhinīhari. Kuṇḍadhānatthero
@Footnote: 1 cha.Ma.,i. parikkilesena  2 cha.Ma.,i. vo  3 cha.Ma.,i. manasikāre mā pamajjitthāti
@4 cha.Ma.,i. paṭṭhapesi  5 cha.Ma. upatthambhakaṃ  6 cha.Ma.,i. vitānaṃ. evamuparipi
@7 cha.Ma. sumanapupphamuṭṭhiyo  8 cha.Ma. ānando  9 Ma. na gāhāpesi  10 cha.Ma.,i. salākā
@dātuṃ na yuttā assa  11 Sī.,i.,cha.Ma. gamanaṃ

---------------------------------------------------------------------------------------------
page238.
Tassa pure āgamanāva abhiññāpādakaṃ catutthajjhānaṃ samāpajjitvā iddhiyā ākāse
ṭhatvā "āharāvuso ānanda, satthā maṃ jānāti, mādisaṃ bhikkhuṃ paṭhamaṃ salākaṃ
gaṇhantaṃ satthā na vāretī"ti hatthaṃ pasāretvā salākaṃ gaṇhi. Satthā taṃ
atthuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ aggaṭṭhāne
ṭhapesīti.
                           Vaṅgīsattheravatthu
     [212] Catutthe paṭibhāṇavantānanti sampannapaṭibhāṇānaṃ vaṅgīsatthero aggoti
dasseti. Ayaṃ kira thero dasabalassa santikaṃ upasaṅkamanto cakkhupathato paṭṭhāya
candena saddhiṃ upametvā, suriyena, ākāsena, mahāsamuddena, hatthināgena, sīhena
migaraññā saddhiṃ upametvāpi anekehi padasatehi padasahassehi satthu vaṇṇaṃ vadantoyeva
upasaṅkamati. Tasmā paṭibhāṇavantānaṃ aggo nāma jātoti. 1-
     Tassa pañhākamme ayamanupubbikathā:- ayaṃpi kira padumuttarabuddhakāle haṃsavatīnagare
mahābhogakule paṭisandhiṃ gaṇhi 2- purimanayeneva vihāraṃ gantvā dhammaṃ suṇanto
satthāraṃ ekaṃ bhikkhuṃ paṭibhāṇavantānaṃ aggaṭṭhāne ṭhapentaṃ disvā satthu adhikārakammaṃ
katvā "ahaṃpi anāgate paṭibhāṇavantānaṃ aggo bhaveyyan"ti paṭṭhanaṃ katvā satthārā
byākato yāvajīvaṃ kusalaṃ katvā devamanussesu saṃsaranto imasmiṃ buddhuppāde
sāvatthiya brāhmaṇakule nibbatti. Vaṅgīsamāṇavotissa nāmaṃ akaṃsu. So vayappatto
tayo vede uggaṇhanto ācariyaṃ ārādhetvā chavisīsamantaṃ nāma sikkhitvā chavasīsaṃ
nakhena ākoṭetvā "ayaṃ satto asukayoniyaṃ nāma nibbatto"ti jānāti.
     Brāhmaṇā "ayaṃ amhākaṃ jīvikānaṃ maggo"ti ñatvā vaṅgīsamāṇavaṃ paṭicchannayāne
nisīdāpetvā gāmanigamarājadhāniyo gantvā 3- nagaradvāre vā nigamadvāre
@Footnote: 1 cha.Ma.,i. jāto  2 cha.Ma.,i. gaṇhitvā  3 cha.Ma.,i. carantā

---------------------------------------------------------------------------------------------
page239.
Vā ṭhapetvā mahājanassa rāsibhūtabhāvaṃ ñatvā "yo vaṅgīsaṃ passati, so dhanaṃ vā labhati,
yasaṃ vā labhati, saggaṃ vā gacchatī"ti vadanti. Tesaṃ kathaṃ sutvā bahū janā lañcaṃ datvā
passitukāmā honti. Rājarājamahāmattā tesaṃ santikaṃ gantvā "ācariyassa jānanaviseso
kin"ti 1- pucchanti. Tumhe na jānātha, sakalajambūdīpe amhākaṃ ācariyasadiso añño
paṇḍito nāma natthi, tivassamatthake matakānaṃpi 2- sīsaṃ āharāpetvā nakhena ākoṭetvā
3- "ayaṃ satto asukaṭṭhāne  4- nibbatto"ti jānāti. Vaṅgīsopi mahājanakaṅkhāchedanatthaṃ
te te jane avāhetvā 5- attano attano gatiṃ kathāpeti. Taṃ nissāya mahājanassa
hatthato sataṃpi sahassaṃpi labhati.
     Brāhmaṇā vaṅgīsamāṇavaṃ ādāya yathāruciṃ vicaritvā puna sāvatthiṃ āgamiṃsu.
Vaṅgīso jetavanamahāvihārassa avidūraṭṭhāne ṭhito cintesi "samaṇo gotamo paṇḍitoti
vadati, kiṃ nu kho pana 6- sabbakālaṃ mayā imesaṃyeva vacanaṃ karontena carituṃ vaṭṭati,
paṇḍitānaṃpi santikaṃ gantuṃ vaṭṭatī"ti. So brāhmaṇe āha "tumhe gacchatha,
ahaṃ na bahukehi saddhiṃ gantvā samaṇaṃ gotamaṃ passissāmī"ti. Te āhaṃsu "vaṅgīsa
mā te rucci samaṇaṃ gotamaṃ passituṃ. Yo  hi naṃ passati, taṃ so māyāya
āvaṭṭetī"ti. Vaṅgīso tesaṃ kathaṃ anādayitvā 7- satthu santikaṃ gantvā
madhurapaṭisaṇṭhāraṃ katvā ekamantaṃ nisīdi.
     Atha naṃ satthā pucchi "vaṅgīsa kiñci sippaṃ jānāsī"ti. Āma bho gotama
chavasīsamantaṃ nāmetaṃ jānāmīti. Kiṃ so manto karotīti. Tivassamatthake matānaṃpi
taṃ mantaṃ jappitvā sīsaṃ nakhena ākoṭetvā nibbattaṭṭhānaṃ jānāmīti. Satthā
tassa ekaṃ niraye uppannassa sattassa sīsaṃ dassesi, ekaṃ manussesu uppannassa,
ekaṃ devesu, ekaṃ parinibbutassa sīsaṃ dassesi. So paṭhamaṃ sīsaṃ ākoṭetvā "bho
gotama ayaṃ satto nirayaṃ gato"ti āha. Sādhu sādhu vaṅgīsa sudiṭṭhaṃ tayā, ayaṃ
@Footnote: 1 cha.Ma.,i. ko ācariyassa jānanavisesoti 2 cha.Ma. matakānaṃ  3 i. koṭṭetvā
@4 cha.Ma. asukayoniyaṃ  5 cha.Ma. āvāhetvā  6 cha.Ma.,i. na kho pana
@7 cha.Ma.,i. anādiyitvā

---------------------------------------------------------------------------------------------
page240.
Satto kahaṃ gatoti pucchi. Manussaloke 1- bho gotamāti. Ayaṃ satto kahaṃ gatoti.
Devaloke bho gotamāti tiṇṇaṃpi gataṭṭhānaṃ kathesi. Parinibbutassa pana sīsaṃ nakhena
ākoṭento neva aggaṃ 2- na koṭiṃ passati. Atha naṃ satthā "na sakkosi tvaṃ vaṅgīsā"ti
pucchi. "passatha bho gotama, upaparikkhāmi tāvā"ti punappunaṃ parivatteti. 3-
Bāhirakamantena khīṇāsavassa gatiṃ kathaṃ jānissati, athassa matthakato sedo mucci.
So lajjitvā tuṇhībhūto aṭṭhāsi. Atha naṃ satthā "kilamasi tvaṃ vaṅgīsā"ti āha.
Āma bho gotama, imassa sattassa gataṭṭhānaṃ jānituṃ na  sakkomi. Sace tumhe
jānātha, kathethāti. "vaṅgīsa ahaṃ etaṃpi jānāmi ito uttaritaraṃpi"ti vatvā dhammapade
imā dve gāthā abhāsi:-
               "cutiṃ yo vedi sattānaṃ    upapattiṃ ca sabbaso
                asattaṃ sugataṃ buddhaṃ       tamahaṃ brūmi brāhmaṇaṃ.
                Yassa gatiṃ na jānanti     devā gandhabbamānusā
                khīṇāsavaṃ arahantaṃ        tamahaṃ brūmi brāhmaṇan"ti. 4-
     Tato vaṅgīso āha "bho gotama vijjāya vijjaṃ dentassa parihāni nāma
natthi, ahaṃ attanā jānanakamantaṃ tumhākaṃ dassāmi, tumhe etaṃ mantaṃ mayhaṃ
kathethā"ti. 5- Vaṅgīsa na mayaṃ mantena mantaṃ dema, evameva demāti. "sādhu bho
gotama, detha mama 6- mantan"ti apacitiṃ dassetvā hatthakacchāpakaṃ 7- katvā nisīdi.
Kiṃ vaṅgīsa tumhākaṃ samaye mahagghamantaṃ vā kiñci vā gaṇhantānaṃ parivāso
nāma na hotīti. Na 8- hoti bho gotamāti. Amhākaṃ pana manto nipparivāsoti
saññaṃ karosīti. Brāhmaṇā nāma mantehi atittā honti, tasmā so bhagavantaṃ
"ahaṃ bho gotama tumhehi kathitaniyāmaṃ karissāmī"ti āha. Bhagavā āha "vaṅgīsa
@Footnote: 1 cha.Ma.,i. manussalokaṃ. evamuparipi  2 cha.Ma.,i. antaṃ  3Sī.,i. parivattetvāpi
@4 khu.dha. 25/419-20/90 vaṅgīsattheravatthu  5 Sī.,i.,cha.Ma. dethāti  6 cha.Ma. me
@7 Ma. hatthakucapakaṃ, cha.,i. hatthakacchapakaṃ  8 cha.Ma.,i. ayaṃ saddo na dissati

---------------------------------------------------------------------------------------------
page241.
Mayaṃ imaṃ mantaṃ dentā amhehi samānaliṅgassa demā"ti. Vaṅgīso "yaṅkiñci katvā
mayā imaṃ mantaṃ gaṇhitvā gantuṃ vaṭṭatī"ti brāhmaṇe āha. "tumhe mayi pabbajite
mā cintayittha, ahaṃ mantaṃ uggaṇhitvā 1- sakalajambūdīpe jeṭṭhako bhavissāmi.
Evaṃ sante tumhākaṃpi bhaddakaṃ 2- bhavissatī"ti mantatthāya satthu santike pabbaji.
Satthā "mantaparivāsaṃ tāva vasāhī"ti dvattiṃsākāraṃ ācikkhi. Paññavā satto
dvattiṃsākāraṃ sajjhāyantova tattha khayavayaṃ paṭṭhapetvā vipassanaṃ vaḍḍhetvā arahattaṃ
pāpuṇi.
     Tasmiṃ arahattaṃ patte brāhmaṇā "kiṃ 3- nu kho vaṅgīsassa pavatti, passissāma 4-
nan"ti tassa santikaṃ gantvā "kiṃ bho vaṅgīsa samaṇassa gotamassa santike sippaṃ
sikkhitan"ti pucchiṃsu. Āma sikkhitanti. Tenahi ehi gamissāmāti. Gacchatha tumhe,
tumhehi saddhiṃ gantabbakiccaṃ mayhaṃ niṭṭhitanti. Paṭhamameva amhehi tuyhaṃ kathitaṃ
"samaṇo gotamo attānaṃ passituṃ āgate māyāya āvaṭṭetī"ti. Tvaṃpi 5- idāni samaṇassa
gotamassa vasaṃ āpanno, kiṃ mayaṃ tava santike karissāmāti āgatamaggeneva pakkamiṃsu.
Vaṅgīsattheropi yaṃ yaṃ velaṃ dasabalaṃ passituṃ gacchati, ekaṃ thutiṃ karontova gacchati.
Tena taṃ satthā saṃghamajjhe nisinno paṭibhāṇavantānaṃ aggaṭṭhāne ṭhapesīti.
                      Upasenavaṅgantaputtattheravatthu
     [213] Pañcame samantapāsādikānanti sabbapāsādikānaṃ. Upasenoti tassa
therassa nāmaṃ. Vaṅgantabrāhmaṇassa pana so putto, tasmā vaṅgantaputtoti vuccati.
Ayaṃ pana thero na kevalaṃ attanāva pāsādiko, parisāpissa pāsādikā, iti
parisaṃ nissāya laddhanāmavasena samantapāsādikānaṃ aggo nāma jāto.
@Footnote: 1 cha.Ma. imaṃ mantaṃ gaṇhitvā  2 Ma. sātthakaṃ  3 cha.Ma.,i. kā
@4 Sī.,i. vīmaṃsissāma  5 cha.Ma.,i. tvaṃ hi

---------------------------------------------------------------------------------------------
page242.
     Pañhākamme panassa ayamanupubbikathā:- ayaṃpi hi padumuttarabuddhakāle haṃsavatīnagare
kulagehe nibbatto vayappatto 1- purimanayeneva satthu santikaṃ gantvā dhammaṃ
suṇanto satthāraṃ ekaṃ bhikkhuṃ samantapāsādikānaṃ aggaṭṭhāne ṭhapentaṃ disvā
satthu adhikārakammaṃ katvā taṃ ṭhānantaraṃ paṭṭhetvā yāvajīvaṃ kusalaṃ katvā devamanussesu
saṃsaranto imasmiṃ buddhuppāde nālakabrāhmaṇagāme sāribrāhmaṇiyā kucchismiṃ
paṭisandhiṃ gaṇhi, upasenadārakotissa nāmaṃ akaṃsu.
     So vayappatto tayo vede uggaṇhitvā dasabalassa santike dhammaṃ sutvā
paṭiladdhasaddho pabbaji. So upasampadāya ekavassiko hutvā "ariyagabbhaṃ vaḍḍhemī"ti
ekaṃ kulaputtaṃ attano santike pabbājetvā upasampādesi. So pavāretvā
saddhivihārikassa ekavassikakāle attanā duvasso "dasabalo maṃ passitvā
tussissatī"ti saddhivihārikaṃ ādāya dasabalassa santikaṃ 2- āgato. Satthā taṃ
vanditvā ekamantaṃ nisinnaṃ pucchi "kativassosi tvaṃ bhikkhū"ti. Duvasso ahaṃ
bhagavāti. Ayaṃ pana bhikkhu kativassoti. Ekavasso bhagavāti. Kintāyaṃ bhikkhu hotīti.
Saddhivihāriko me bhagavāti. Atha naṃ satthā "atilahuṃ kho tvaṃ moghapurisa bāhullāya
āvaṭṭo"ti vatvā anekapariyāyena vigarahi. Thero satthu santikā garahaṃ labhitvā bhagavantaṃ
vanditvā "imināva puṇṇacandasassirikena mukhena satthāraṃ parisameva nissāya sādhukāraṃ
dāpessāmī"ti taṃdivasaṃyeva ekaṃ ṭhānaṃ gantvā vipassanākammaṃ katvā na cirasseva
arahattaṃ pāpuṇi. Tato yasmā thero mahākulato ca nikkhamitvā pabbajito
paṭhaviyuttadhammakathiko 3- ca, tasmā tassa dhammakathāya ceva pasīditvā
mittāmaccābhiñātikulehi 4- ca nikkhamitvā bahū kuladārakā therassa santikaṃ 5-
gantvā pabbajanti. "ahaṃ āraññiko, 6- tumhepi āraññikā bhavituṃ sakkontā
pabbajathā"ti terasa dhutaṅgāni ācikkhi 7- "sikkhissāma
@Footnote: 1 cha.Ma.,i. vayaṃ āgamma  2 cha.Ma.,i. dasabalaṃ passituṃ
@3 cha.Ma.,i. pathavighuṭṭhadhammakathikova  4 cha.Ma.,i. mittāmaccañātikulehi
@5 cha.Ma.,i. santike  6 cha.Ma. āraññako. evamuparipi  7 cha.Ma.,i. ācikkhitvā

---------------------------------------------------------------------------------------------
page243.
Bhante"ti vadante pabbājeti. Te attano balena taṃ taṃ dhutaṅgaṃ adhiṭṭhahanti.
Theropi attano dasavassikakāle 1- vinayaṃ paguṇaṃ katvā sabbeva upasampādesi. Evaṃ
upasampannāvassa 2- pañcasatamattā bhikkhū parivārā ahesuṃ.
     Tasmiṃ samaye satthā jetavanamahāvihāre vasanto "icchāmahaṃ bhikkhave aḍḍhamāsaṃ
paṭisallīyitun"ti bhikkhusaṃghassa ārocetvā ekavihārī hoti. Bhikkhusaṃghopi "yo
bhagavantaṃ dassanāya upasaṅkamati, so pācittiyaṃ desāpetabbo"ti 3- katikaṃ akāsi. Tadā
upasenatthero "bhagavantaṃ passissāmī"ti attano parisāya saddhiṃ jetavanaṃ gantvā
satthāraṃ upasaṅkamitvā abhivādetvā ekamantaṃ nisīdi. Satthā kathāsamuṭṭhāpanatthaṃ
aññataraṃ therassa saddhivihārikaṃ āmantesi "manāpāni te bhikkhu paṃsukūlānī"ti. "na kho
me bhante manāpāni paṃsukūlānī"ti vatvā satthu upajjhāyagāravena 4- paṃsukūlikabhāvaṃ
ārocesi. Imasmiṃ ṭhāne satthā "sādhu sādhu upasenā"ti therassa sādhukāraṃ
datvā anekapariyāyena guṇakathaṃ kathesi. Ayamettha saṅkhepo, vitthārato pana idaṃ
vatthu pāliyaṃ āgatameva. Atha satthā aparabhāge ariyagaṇamajjhe nisinno imasmiṃ
sāsane theraṃ samantapāsādikānaṃ aggaṭṭhāne ṭhapesīti.
                           Dabbattheravatthu
     [214] Chaṭṭhe senāsanapaññāpakānanti senāsanaṃ paññāpentānaṃ. Therassa kira
senāsanapaññāpakakāle 5- aṭṭhārasasu mahāvihāresu asammaṭṭhapariveṇaṃ vā appaṭijaggitaṃ
senāsanaṃ vā asodhitaṃ mañcapīṭhaṃ vā anupaṭṭhitaṃ pānīyaparibhojanīyaṃ vā nāhosi. Tasmā
senāsanapaññāpakānaṃ aggo nāma jāto. Dabboti tassa nāmaṃ. Mallarājakule pana
uppannattā mallaputto nāma jāto.
@Footnote: 1 cha.Ma.,i. dasavassakāle  2 cha.Ma. upasampannā cassa
@3 vi.mahāvi. 2/565/50 nissaggiyakaṇḍa  4 cha.Ma. vatvā upajjhāye gāravena
@5 cha.Ma. senāsanapaññāpanakāle

---------------------------------------------------------------------------------------------
page244.
     Tassa pañhākamme ayamanupubbikathā:- ayañhi padumuttarabuddhakāle haṃsavatīnagare
kulagehe nibbattitvā vayappatto vuttanayeneva vihāraṃ gantvā dhammaṃ suṇanto
satthāraṃ ekaṃ bhikkhuṃ senāsanapaññāpakānaṃ aggaṭṭhāne ṭhapentaṃ disvā adhikārakammaṃ
katvā taṃ ṭhānantaraṃ paṭṭhetvā satthārā byākato yāvajīvaṃ kusalaṃ katvā devamanussesu
saṃsaritvā kassapadasabalassa sāsane 1- osakkanakāle pabbaji, tadā tena saddhiṃ apare
cha janāti sattabhikkhū ekacittā hutvā te 2- aññe sāsane agāravaṃ karonte
disvā "idha kiṃ karoma, ekamante samaṇadhammaṃ katvā dukkhassantaṃ karissāmā"ti
nisseṇiṃ bandhitvā uccaṃ pabbatasikharaṃ abhiruhitvā "attano cittabalaṃ jānantā
nisseṇiṃ pātentu, jīvite sālayā otarantu, mā pacchānutāpino ahuvatthā"ti
vatvā sabbe ekacittā hutvā nisseṇiṃ pātetvā "appamattā hotha āvuso"ti
aññamaññaṃ ovaditvā cittaruciyesu ṭhānesu nisīditvā samaṇadhammaṃ kātuṃ ārabhiṃsu.
     Tatreko thero pañcame divase arahattaṃ patvā "mama kiccaṃ nipphannaṃ, ahaṃ
imasmiṃ ṭhāne kiṃ karissāmī"ti iddhiyā uttarakuruto piṇḍapātaṃ āharitvā "āvuso
imaṃ piṇḍapātaṃ paribhuñjatha, bhikkhācārakiccaṃ mamāyattaṃ hotu, tumhe attano kammaṃ
karothā"ti āha. Kiṃ nu kho mayaṃ āvuso nisseṇiṃ pātetvā 3- evaṃ avocumhā
"yo paṭhamaṃ dhammaṃ sacchikaroti, so bhikkhaṃ āharatu, tenābhataṃ sesā paribhuñjitvā
samaṇadhammaṃ karissāmā"ti. 4- Natthi āvusoti. Tumhe attano pubbahetu alabhittha, 5-
mayaṃpi sakkontā vaṭṭassantaṃ karissāma, gacchatha tumheti. Thero tesaṃ 6- saññāpetuṃ
asakkonto phāsukakṭhāne piṇḍapātaṃ paribhuñjitvā gato. Aparo thero sattame
divase anāgāmiphalaṃ patvā tato cuto suddhāvāsabrahmaloke nibbatto.
     Itarepi therā tato cutā ekaṃ buddhantaraṃ devamanussesu saṃsarantā 7- imasmiṃ
buddhuppāde tesu tesu kulesu nibbattā. Eko gandhāraraṭṭhe takkasilānagare 8-
@Footnote: 1 cha.Ma. sāsanassa 2 cha.Ma. ayaṃ pāṭho na dissati 3 cha.Ma. pātentā  4 cha.Ma. karissantīti
@5 cha.Ma. pubbahetunā labhittha  6 cha.Ma.,i. te  7 cha.Ma.,i. saṃsaritvā
@8 cha.Ma.,i. takkasilanagare

---------------------------------------------------------------------------------------------
page245.
Rājagehe nibbatto, eko pabbateyyaraṭṭhe 1- paribbājikāya kucchismiṃ nibbatto,
eko bāhiyaraṭṭhe kuṭumbikassa gehe nibbatto, eko rājagahe 2- nibbatto. Ayaṃ
pana dabbatthero mallaraṭṭhe anupiyanagare ekassa mallarañño gehe paṭisandhiṃ gaṇhi.
Tassa mātā upavijāya 3- kālamakāsi, matasarīraṃ susānaṃ netvā dārucitakaṃ āropetvā
aggiṃ adaṃsu. Tassā aggito 4- santattaṃ udarapaṭalaṃ dvedhā ahosi. Dārako attano
puññabalena uppatitvā ekasmiṃ dabbathambhe nipati. Taṃ dārakaṃ gahetvā ayyikāya
adaṃsu. Sā tassa nāmaṃ gaṇhantī dabbathambhe patitvā 5- laddhajīvitattā dabbotissa
nāmaṃ akāsi.
     Tassa vassikakāle 6- satthā bhikkhusaṃghaparivāro mallaraṭṭhe cārikañcaramāno
anupiyanigamaṃ patvā anupiyavane 7- viharati. Dabbakumāro satthāraṃ disvā
buddhasāsaneyeva 8- pasīditvā pabbajitukāmo hutvā "ahaṃ dasabalassa santike
pabbajissāmī"ti ayyikaṃ āpucchi. Sā "sādhu tātā"ti dabbakumāraṃ ādāya satthu
santikaṃ gantvā "bhante imaṃ kumāraṃ pabbājethā"ti āha. Satthā aññatarassa bhikkhuno
saññamadāsi "bhikkhu imaṃ dārakaṃ pabbājehī"ti. So thero satthu vacanaṃ sutvā
dabbakumāraṃ pabbājento tacapañcakakammaṭṭhānaṃ ācikkhi. Pubbahetusampanno
katābhinīhāro satto paṭhamakesavaṭṭioropanakkhaṇe 9- sotāpattiphale patiṭṭhahi, 10-
dutiyakesavaṭṭiyā oropiyamānāya sakidāgāmiphale, tatiyāya anāgāmiphale. Sabbakesānaṃ pana
oropanañca arahattaphalasacchikiriyā ca apacchā apure ahosi.
     Satthā mallaraṭṭhe yathābhirantaṃ viharitvā rājagahaṃ gantvā veḷuvane vāsaṃ
kappesi. Tatrāyasmā dabbo mallaputto rahogato attano kiccanipphattiṃ oloketvā
saṃghassa veyyāvaccakaraṇe kāyaṃ yojetukāmo cintesi "yannūnāhaṃ saṃghassa senāsanañca
@Footnote: 1 Sī. pabbatiyaraṭṭhe  2 Sī. rājagahe kuṭumbiyagehe, cha.Ma.,i. rājagahe kuṭumbikagehe
@3 Sī.,cha.Ma. upavijaññakāle  4 cha.Ma. aggivegasantattaṃ 5 cha.Ma. dabbatthambhe
@nipatitvā 6 cha.Ma. sattavassikakāle  7 cha.Ma. anupiyambavane  8 cha.Ma.,i. dassaneneva
@9 cha.Ma. paṭhamakesavaṭṭiyā oropiyamānāya  10 cha.Ma. patiṭṭhāsi

---------------------------------------------------------------------------------------------
page246.
Paññāpeyyaṃ, bhattāni ca uddiseyyan"ti. So satthu santikaṃ gantvā attano
parivitakkaṃ ārocesi. Satthā tassa sādhukāraṃ datvā senāsanapaññāpakatañca
bhattuddesakatañca sampaṭicchi. Atha naṃ "ayaṃ dabbo daharova samāno mahante ṭhāne
ṭhito"ti sattavassikakāleyeva upasampādesi. Thero upasampannakālatoyeva paṭṭhāya
rājagahaṃ upanissāya viharantānaṃ sabbabhikkhūnaṃ senāsanāni ca paññāpeti, bhikkhañca
sampaṭicchitvā uddisati. Tassa senāsanapaññāpakabhāvo sabbadisāsu pākaṭo ahosi.
"dabbo kira mallaputto sabhāgasabhāgānaṃ 1- bhikkhūnaṃ ekekaṭṭhāne 2- senāsanāni
paññāpeti, dūrepi senāsanaṃ paññāpetiyeva. Gantuṃ asakkonte iddhiyā netī"ti.
     Atha naṃ bhikkhū vikālepi "amhākaṃ āvuso jīvakambavane senāsanaṃ paññāpehi,
amhākaṃ maddakucchismiṃ migadāye"ti evaṃ senāsanaṃ uddisāpetvā tassa iddhiṃ
passantā gacchanti. Sopi iddhiyā manomayena kāyena 3- abhisaṅkharitvā ekekassa
therassa ekekaṃ attanā sadisaṃ bhikkhuṃ nimminitvā 4- aṅguliyā jalamānāya purato
gantvā "ayaṃ mañco idaṃ pīṭhan"tiādīni vatvā senāsanaṃ paññāpetvā puna
attano vasanaṭṭhānameva āgacchati. Ayamettha saṅkhepo, vitthārato panidaṃ vatthuṃ pāliyaṃ 5-
āgatameva. Satthā idameva kāraṇaṃ atthuppattiṃ katvā aparabhāge ariyagaṇamajjhe
nisinno theraṃ senāsanapaññāpakānaṃ aggaṭṭhāne ṭhapesīti.
                         Pilindavacchattheravatthu
     [215] Sattame devatānaṃ piyamanāpānanti devatānaṃ piyānañceva manāpānañca
pilindavacchatthero 6- aggoti dasseti. So kira anuppanne buddhe cakkavattirājā
hutvā mahājanaṃ pañcasīlesu patiṭṭhāpetvā saggaparāyanaṃ 7- akāsi. Yebhuyyena kira
chasu kāmāvacarasaggesu 8- nibbattadevatā tasseva ovādaṃ labhitvā nibbattaṭṭhānesu 9-
@Footnote: 1 Ma. sabhāgānaṃ sabhāgānaṃ  2 cha.Ma. ekaṭṭhāne  3 cha.Ma.,i. manomaye kāye  4 Sī. datvā
@5 vi.mahāvi. 1/380/284 paṭhamaduṭṭhadosasikkhāpada, vi.cūḷa. 6/189/222 sativinaya
@6 Sī. piḷindivacchatthero  7 cha.Ma. saggaparāyaṇaṃ  8 cha.Ma. kāmasaggesu
@9 cha.Ma.,i. nibbattanibbattaṭṭhāne

---------------------------------------------------------------------------------------------
page247.
Attano sampattiṃ oloketvā "kiṃ 1- nu kho nissāya imaṃ saggasampattiṃ labhimhā"ti
āvajjamānā imaṃ theraṃ disvā "theraṃ nissāya amhehi sampatti laddhā"ti sāyaṃ
pātaṃ theraṃ namassanti. Tasmā so devatānaṃ piyamanāpānaṃ aggo jāto. Pilindoti
panassa nāmaṃ, vacchoti gottaṃ. Tadubhayaṃ saṃsandetvā pilindavacchoti vuccati.
     Tassa pañhākamme ayamanupubbikathā:- ayaṃ kira padumuttarabuddhakāle haṃsavatīnagare
mahābhogakule nibbatto purimanayeneva satthu dhammadesanaṃ suṇanto satthāraṃ ekaṃ
bhikkhuṃ devatānaṃ piyamanāpaṭṭhāne ṭhapentaṃ disvā taṃ ṭhānantaraṃ paṭṭhetvā yāvajīvaṃ
kusalaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule
nibbatti. Pilindavacchotissa nāmaṃ akaṃsu. So aparena samayena satthu dhammadesanaṃ
sutvā paṭiladdhasaddho pabbajitvā upasampanno vipassanaṃ vaḍḍhetvā arahattaṃ pāpuṇi.
So gihīhipi bhikkhūhipi saddhiṃ kathento "ehi vasala, gaccha vasala, hara 2- vasala,
gaṇha vasalā"ti vasalavādeneva samudācarati. Taṃ kathaṃ sutvā 3- āharitvā tathāgataṃ
pucchiṃsu "bhagavā ariyā nāma pharusavācā 4- na hontī"ti. Bhikkhave ariyānaṃ paravambhanavasena
pharusavācā nāma natthi, apica kho pana bhavantare āciṇṇavasena bhaveyyāti. Bhante
pilindavacchatthero uṭṭhāya samuṭṭhāya gihīhipi bhikkhūhipi saddhiṃ kathento "vasala
vasalā"ti katheti, kimettha kāraṇaṃ bhagavāti. Na bhikkhave mayhaṃ puttassa etaṃ
idāneva āciṇṇaṃ, atīte panesa pañca jātisatāni vasalavādibrāhmaṇakule nibbatti.
5- Iccetassa āciṇṇeneva katheti, 5- na pharusavasena. Ariyānañhi vohāro pharusopi
samāno cetanāya apharusabhāvena parisuddhova, appamattakampettha pāpaṃ na upalabbhatīti
vatvā dhammapade imaṃ gāthamāha:-
               "akakkasaṃ viññāpaniṃ          giraṃ saccaṃ udīraye
                yāya nābhisaje kañci        tamahaṃ brūmi brāhmaṇan"ti. 6-
@Footnote: 1 cha.Ma. kaṃ  2 cha.Ma. āhara  3 cha.Ma.,i. sutvāti pāṭho na dissati
@4 cha.Ma. pharusavacanā  5 cha.Ma. iccesa bhavāciṇṇeneva kathesi 6 khu.dha. 25/408/88

---------------------------------------------------------------------------------------------
page248.
     Athekadivasaṃ thero rājagahaṃ piṇḍāya pavisanto ekaṃ purisaṃ pipphalīnaṃ pātiṃ 1-
pūretvā ādāya antonagaraṃ pavisantaṃ disvā "kiṃ te vasala bhājane"ti āha.
So cintesi "ayaṃ hi samaṇo mayā saddhiṃ pātova pharusakathaṃ katheti, imassa
anucchavikameva vattuṃ vaṭṭatī"ti "mūsikavaccaṃ me bhante bhājane"ti āha. Evaṃ bhavissati
vasalāti. Tassa therassa dassanaṃ vijahantassa sabbaṃ mūsikavaccameva ahosi. So cintesi
"imā pipphaliyo mūsikavaccasadisā paññāyanti, sabhāvo nu kho no"ti vīmaṃsanto
hatthena uppīḷesi. Athassa undūravaccabhāvaṃ ñatvā balavadomanassaṃ uppajji. So
"imāyeva nu kho evarūpā,  udāhu sakaṭepī"ti gantvā olokento sabbāpi
pipphaliyo tādisāva disvā hadayaṃ hatthena sandhāretvā "idaṃ na aññassa kammaṃ,
mayā pātova diṭṭhabhikkhussetaṃ kammaṃ, addhā ekaṃ māyaṃ bhavissati, 2- tassa gataṭṭhānaṃ
anuvijjitvā ekaṃ kāraṇaṃ jānissāmī"ti therassa gatamaggaṃ pucchitvā pāyāsi.
     Atheko puriso taṃ ativiya caṇḍitaṃ 3- gacchantaṃ disvā "bho purisa ativiya
caṇḍito gacchasi, kena kammena gacchasī"ti pucchi. So tassa taṃ pavuttiṃ ārocesi.
So tassa taṃ kathaṃ sutvā evamāha "bho mā cintayi, mayhaṃ ayyo pilindavaccho
bhavissati, tvaṃ etadeva bhājanaṃ pūretvā ādāya gantvā therassa purato tiṭṭha.
`kiṃ Nāmetaṃ vasalā'ti vuttakālepi `pipphaliyo bhante'ti vada, thero `evaṃ bhavissati
vasalā'ti vakkhati. Puna sabbā pipphaliyo bhavissantī"ti. So tathā akāsi. Sabbā
pipphaliyo paṭipākatikā ahesuṃ. Idaṃ ettakaṃ vatthuṃ. Aparabhāge pana satthā devatānaṃ
piyamanāpakaraṇameva vatthuṃ katvā theraṃ devatānaṃ piyamanāpānaṃ aggaṭṭhāne ṭhapesīti.
                        Bāhiyadārucīriyattheravatthu
     [216] Aṭṭhame khippābhiññānanti khippaṃadhigatābhiññānaṃ dārucīriyatthero
aggoti dasseti. Ayañhi thero saṅkhittadhammadesanāpariyosāne arahattaṃ pāpuṇi,
@Footnote: 1 cha.Ma. pippalīnaṃ bhājanaṃ  2 Sī.,i. jānissati, cha.Ma. ekaṃ upāyaṃ bhavissati
@3 Sī.,i. caṇḍigataṃ, cha.Ma. caṇḍikataṃ

---------------------------------------------------------------------------------------------
page249.
Maggaphalānaṃ parikammakiccaṃ nāhosi. Tasmā khippābhiññānaṃ aggo nāma jāto.
Bāhiyaraṭṭhe pana jātattā bāhiyotissa nāmaṃ akaṃsu. 1- So aparabhāge dārucīrāni 2-
nivāsesi, 3- tasmā dārucīriyo nāma jāto.
     Tassa pañhākamme ayamanupubbikathā:- ayaṃpi hi padumuttarabuddhakāle haṃsavatīnagare
kulagehe nibbatto dasabalassa dhammaṃ 4- suṇanto satthāraṃ ekaṃ bhikkhuṃ khippābhiññānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ paṭṭhetvā yāvajīvaṃ
kusalaṃ kammaṃ katvā devamanussesu saṃsaranto kassapadasabalassa sāsane 5- osakkanakāle
heṭṭhā vuttehi bhikkhūhi saddhiṃ samaṇadhammaṃ katvā paripuṇṇasīlo jīvitakkhayaṃ patvā
devaloke nibbatti.
     So ekaṃ buddhantaraṃ devaloke vasitvā imasmiṃ buddhuppāde bāhiyaraṭṭhe kulagehe
nibbatto. Vayaṃ āgamma gharāvāsaṃ vasanto "vohāraṃ karissāmī"ti suvaṇṇabhūmigamanīyaṃ
nāvaṃ abhiruhi. Nāvā icchitadesaṃ appatvāva samuddassa majjhe bhinnā, mahājano
macchakacchapabhakkho ahosi. Ayaṃ pana ekaṃ dārukhaṇḍaṃ gahetvā sattame divase
suppārakapaṭṭane uttiṇṇo manussavāsabhāvaṃ ñatvā 6- "acelakaniyāmena manusse
upasaṅkamituṃ 7- ayuttan"ti avidūre ṭhāne ekasmiṃ taḷāke 8- sevālaṃ gahetvā sarīraṃ
veṭhetvā ekasmiṃ devaṭṭhāne 9- patitaṃ ekaṃ kapālaṃ ādāya bhikkhāya pāvisi.
     Manussā taṃ disvā cintesuṃ "sace loke arahanto nāma atthi, evaṃvidhehi
bhavitabbaṃ. Kiṃ nu kho ayyo ukkaṭṭhabhāvena vatthaṃ na gaṇhāti, udāhu dīyamānaṃ
gaṇheyyā"ti vīmaṃsantā nānādisāhi vatthāni adaṃsu. 10- So cintesi "sacāhaṃ na
iminā niyāmena āgamissaṃ, na me ete pasīdeyyuṃ, yaṅkiñci vatvā ime vañcetvā
jīvitupāyaṃ 11- kātuṃ vaṭṭatī"ti vatthāni na paṭiggaṇhi. Manussā bhiyyoso mattāya
@Footnote: 1 cha.Ma. ahosi  2 cha.Ma. dārucīraṃ  3 Sī.,i. dhāresi  4 cha.Ma.,i. dhammadesanaṃ
@5 cha.Ma. sāsanassa  6 cha.Ma. manussāvāsaṃ patvā  7 Sī. passituṃ  8 Sī.,i. ekaṃ
@mahātalākā, cha.Ma. ekaṃ mahātaḷākā  9 cha.Ma. ṭhāne, i. ekasmiṃyeva ṭhāne
@10 cha.Ma.,i. āhariṃsu  11 Sī. jīvikopāyaṃ, cha.Ma. jīvikupāyaṃ

---------------------------------------------------------------------------------------------
page250.
Pasannā mahāsakkāraṃ 1- kariṃsu. Sopi bhattakiccaṃ katvā avidūre ṭhāne devakulaṃ gato.
Mahājano tena saddhiṃyeva gantvā devakulaṃ paṭijaggitvā adāsi. So cintesi "ime
mayhaṃ sevālanivāsanamatte pasīditvā evaṃvidhaṃ sakkāraṃ karonti, etesaṃ mayā
ukkaṭṭheneva bhavituṃ vaṭṭatī"ti sallahukāni rukkhaphalakāni gahetvā tacchetvā vākesu
āvuṇitvā cīvaraṃ katvā nivāsetvā pārupitvā jīvitaṃ 2- kappento vasi.
     Atha yo so kassapabuddhakāle sattasu janesu samaṇadhammaṃ karontesu eko bhikkhu
suddhāvāsabrahmaloke nibbatto, so nibbattasamanantarameva attano brahmasampattiṃ
oloketvā āgataṭṭhānaṃ āvajjento sattannaṃ janānaṃ pabbataṃ abhiruyha 3-
samaṇadhammakaraṇaṭṭhānaṃ disvā sesānaṃ channaṃ nibbattaṭṭhānaṃ āvajjento 4- ekassa
parinibbutabhāvaṃ itaresaṃ pañcannaṃ kāmāvacaradevaloke nibbattabhāvaṃ ñatvā kālānukālaṃ
te pañcajane āvajjeti. Imasmiṃ pana kāle "kahaṃ nu kho"ti āvajjento
dārucīriyaṃ suppārakapaṭṭanaṃ upanissāya kuhanakammena jīvitaṃ kappentaṃ disvā "naṭṭho
vatāyaṃ bālo, pubbe samaṇadhammaṃ karonto atiukkaṭṭhabhāvena arahatāpi ābhataṃ
piṇḍapātaṃ aparibhuñjanto 5- idāni udaratthāya anarahāva arahattaṃ paṭijānitvā lokaṃ
vañcento carati, 6- dasabalassa ca nibbattabhāvaṃ na jānāti, gacchāmi naṃ saṃvejetvā
dasabalassa nibbattabhāvaṃ jānāpemī"ti taṃkhaṇeneva brahmalokato suppārakapaṭṭane
rattibhāgasamanantare dārucīriyassa sammukhe pāturahosi.
     So attano vasanaṭṭhāne obhāsaṃ disvā bahi nikkhamitvā ṭhito mahābrahmaṃ
oloketvā añjaliṃ sampaggayha "ke tumhe"ti pucchi. Ahaṃ tuyhaṃ porāṇakasahāyo
anāgāmiphalaṃ patvā brahmaloke nibbatto. Amhākaṃ pana sabbajeṭṭhako arahattaṃ
patvā parinibbuto, tumeeha pañcajanā devaloke nibbattā. Svāhaṃ taṃ imasmiṃ
ṭhāne kuhanakammena jīvantaṃ disvā dametuṃ āgatoti vatvā idaṃ kāraṇamāha "na
@Footnote: 1 ka. mattāya pasannākāraṃ  2 cha.Ma.,i. jīvakaṃ  3 cha.Ma.,i. āruyha
@4 Ma. āvajjetvā  5 cha.Ma.,i. aparibhuñjitvā  6 cha.Ma.,i. vicarati

---------------------------------------------------------------------------------------------
page251.
Kho tvaṃ bāhiya arahā, napi arahattamaggaṃ 1- samāpanno, sāpi te paṭipadā natthi,
yāya tvaṃ arahā vā assaarahattamaggaṃ 2- vā samāpanno"ti. Athassa satthu uppannabhāvaṃ
sāvatthiyaṃ vasanabhāvañca ācikkhitvā "satthu santikaṃ gacchāhī"ti taṃ uyyojetvā
brahmalokameva agamāsi.
      Dārucīriyopi mahābrahmunā saṃvejito "mokkhamaggaṃ gavesissāmī"ti
vīsatiyojanasataṃ maggaṃ ekarattivāsena gantvā satthāraṃ piṇḍāya paviṭṭhaṃ antaraghare
sampāpuṇitvā satthu pādesu nipatitvā "desetu me bhante bhagavā dhammaṃ, desetu
sugato dhamman"ti yāvatatiyaṃ yāci. Satthā "ettāvatā bāhiyassa ñāṇaṃ paripākaṃ gatan"ti
ñatvā "tasmātiha te bāhiya evaṃ sikkhitabbaṃ diṭṭhe diṭṭhamattaṃ bhavissatī"ti 3-
iminā ovādena ovadi. Sopi desanāpariyosāne antaravīthiyaṃ ṭhitova desanānusārena
ñāṇaṃ pesetvā saha paṭisambhidāhi arahattaṃ pāpuṇi.
     So attano kiccamatthakaṃ patvā 4- bhagavantaṃ pabbajjaṃ yācitvā
aparipuṇṇapattacīvaratāya pattacīvaraṃ pariyesanto saṅkāraṭṭhānato coḷakkhaṇḍāni 5-
saṅkaḍḍhati. Atha naṃ pubbe veriko amanusso ekissā taruṇavacchāya gāviyā sarīre
adhimuccitvā jīvitakkhayaṃ pāpesi. Satthā sāvatthito nikkhamanto antaravīthiyaṃ bāhiyaṃ
saṅkāraṭṭhāne patitaṃ disvā "gaṇhatha bhikkhave bāhiyassa 6- sarīran"ti nīharāpetvā
sarīrakiccaṃ kāretvā cātummahāpathe cetiyaṃ 7- kārāpesi. Tato saṃghamajjhe kathā udapādi
"tathāgato bhikkhusaṃghena bāhiyassa sarīrajjhāpanakiccaṃ kāresi, dhātuyo gahetvā cetiyaṃ
kāresi, kataramaggo nu kho tena sacchikato, sāmaṇero nu kho so, bhikkhu nu kho"ti
cittaṃ uppādayiṃsu. Satthā taṃ atthuppattiṃ katvā "paṇḍito bhikkhave bāhiyo"ti
upari dhammadesanaṃ vaḍḍhetvā tassa parinibbutabhāvaṃ pakāsesi. Sā puna saṃghamajjhe
kathā udapādi "na ca satthārā bāhiyassa bahu dhammo desito, arahattaṃ pattoti
@Footnote: 1 Sī.,i. arahamaggaṃ 2 Sī.,i. assasi 3 khu.u. 25/10/102 bāhiyasutta
@4 cha.Ma.,i. kiccaṃ matthakappattaṃ ñatvā  5 Ma. coḷakkhaṇḍaṃ  6 cha.Ma.,i. bāhiyassa
@dārucīriyassa  7  pāli. thūpa..,khu.u.25/10/103

---------------------------------------------------------------------------------------------
page252.
Ca vadati, kiṃ nāmetan"ti. Satthā "dhammo mando bahūti akāraṇaṃ, visapītakassa
agado viya ceso"ti 1- vatvā dhammapade gāthamāha:-
               "sahassamapi ce gāthā         anatthapadasañhitā
                ekaṃ gāthāpadaṃ seyyo       yaṃ sutvā upasammatī"ti. 2-
     Desanāpariyosāne caturāsītipāṇasahassāni amatapānaṃ piviṃsu. Idañca pana
bāhiyattherassa vatthu sutte 3- āgatattā vitthārena na kathitaṃ. Aparabhāge pana
satthā saṃghamajjhe nisinno bāhiyattheraṃ khippābhiññānaṃ aggaṭṭhāne ṭhapesīti.
                         Kumārakassapattheravatthu
     [217] Navame cittakathikānanti vicittaṃ katvā dhammaṃ kathentānaṃ. Thero hi 4-
ekassapi dvinnaṃpi dhammaṃ kathento bahūhi upamāhi ca kāraṇehi ca maṇḍayitvā
bodhento kathesi. 5- Tasmā cittakathikānaṃ aggo nāma jāto.
    Tassa pañhākamme ayamanupubbikathā:- ayaṃ hi padumuttarabuddhakāle haṃsavatīnagare
kulagehe paṭisandhiṃ gahetvā 6- vayappatto dasabalassa dhammakathaṃ suṇanto satthāraṃ
ekaṃ bhikkhuṃ cittakathikānaṃ aggaṭṭhāne ṭhapentaṃ disvā adhikārakammaṃ katvā taṃ
ṭhānantaraṃ paṭṭhetvā devamanussesu saṃsaranto kassapabuddhassa sāsane osakkanakāle
sattannaṃ bhikkhūnaṃ abbhantaro hutvā pabbatamatthake samaṇadhammaṃ katvā aparihīnasīlo
tato cuto devaloke nibbattitvā ekaṃ buddhantaraṃ sampattiṃ anubhavamāno amhākaṃ
satthukāle rājagahe ekissā kuladārikāya kucchimhi uppanno. Sā ca paṭhamaṃ
mātāpitaro yācitvā pabbajjaṃ alabhamānā kulagharaṃ gatā gabbhaṃ gaṇhi. Taṃpi 7- ajānantī
sāmikaṃ ārocetvā 8- tena anuññātā bhikkhunīsu pabbaji. 9- Tassā gabbhanimittaṃ
disvā
@Footnote: 1 i. esoti 2 khu.dha. 25/101/35 bāhiyadārucīriyattheravatthu
@3 khu.u. 25/10/101 bāhiyasutta  4 cha.Ma.,i. kira  5 cha.Ma.,i. katheti
@6 cha.Ma.,i. gaṇhitvā  7 Sī. gabbhaṃ saṇṭhitampi  8 cha.Ma. ārādhetvā
@9 cha.Ma.,i. pabbajitā

---------------------------------------------------------------------------------------------
page253.
Bhikkhuniyo devadattaṃ pucchiṃsu, so "assamaṇī"ti āha. Dasabalaṃ pucchiṃsu, satthā
upālittheraṃ paṭicchāpesi. Thero sāvatthinagaravāsīni kulāni visākhañca upāsikaṃ
pakkosāpetvā sodhento "pure laddho gabbho, pabbajjā arogā"ti āha. Satthā
"suvinicchitaṃ adhikaraṇan"ti therassa sādhukāraṃ adāsi.
     Sā bhikkhunī suvaṇṇabimbasadisaṃ puttaṃ vijāyi. Taṃ gahetvā rājā pasenadikosalo
posāpesi, kassapoti cassa nāmaṃ katvā aparabhāge alaṅkaritvā satthu santikaṃ
netvā pabbājesi. Kumārakāle pabbajitattā pana bhagavatā "kassapaṃ pakkosatha,
idaṃ phalaṃ vā khādanīyaṃ vā kassapassa dethā"ti vutte "katarassa kassapassa bhanteti. 1-
Kumārakassapassā"ti evaṃ gahitanāmattā tato paṭṭhāya vuḍḍhakālepi kumārakassapotveva
vuccati. Apica rañño posāvanikaputtattāpi kumārakassapoti taṃ sañjāniṃsu.
     So pabbajitakālato paṭṭhāya vipassanāya ceva kammaṃ karoti, buddhavacanañca
uggaṇhāti. 2- Atha so tena saddhiṃ pabbatamatthake samaṇadhammaṃ katvā anāgāmiphalaṃ patvā
suddhāvāse nibbatto mahābrahmā tasmiṃ samaye āvajjento kumārakassapaṃ disvā
"sahāyako me vipassanāya kilamati, gantvā tassa vipassanāmukhaṃ 3- dassetvā
maggaphalapattiyā 4- upāyaṃ karissāmī"ti brahmaloke ṭhitova pañcadasa pañhe
abhisaṅkharitvā rattibhāgasamanantare kumārakassapattherassa nivāsanaṭṭhāne 5- pāturahosi.
Thero ālokaṃ disvā "ko etthā"ti āha. "ahaṃ pubbe tayā saddhiṃ samaṇadhammaṃ katvā
anāgāmiphalaṃ patvā suddhāvāse nibbattabrahmā"ti āha. Kena kammena āgatatthāti.
Mahābrahmā attano āgatakāraṇaṃ dīpetuṃ te  pañhe ācikkhitvā "tvaṃ ime pañhe
uggaṇhitvā aruṇe uṭṭhite tathāgataṃ upasaṅkamitvā vanditvā puccha, ṭhapetvā hi
tathāgataṃ añño ime pañhe kathetuṃ samattho nāma natthī"ti vatvā brahmalokameva gato.
@Footnote: 1 cha.Ma. katarakassapassāti, i. kattarakassapassa kumārakassapassāti  2 cha.Ma.,i. gaṇhāti
@3 cha.Ma.,i. vipassanāya nayamukhaṃ 4 Sī.,i. maggaphaluppattiyā  5 cha.Ma.,i. vasanaṭṭhāne
@andhavane

---------------------------------------------------------------------------------------------
page254.
     Theropi punadivase satthāraṃ upasaṅkamitvā vanditvā mahābrahmunā kathitaniyāmena
pañhe pucchi. Satthā kumārakassapattherassa arahattaṃ pāpetvā pañhe kathesi.
Thero satthārā kathitaniyāmeneva uggaṇhitvā andhavanaṃ gantvā vipassanaṃ gabbhaṃ
gāhāpetvā arahattaṃ pāpuṇi. Tato paṭṭhāya catunnaṃ 1- parisānaṃ dhammakathaṃ kathento
bahukānaṃpi abahukānaṃpi 2- upamāhi ca kāraṇehi ca maṇḍetvā cittakathikameva 3-
katheti. Atha naṃ satthā pāyāsirañño pañcadasahi pañhehi paṭimaṇḍetvā suttante 4-
sudesite 5- taṃ suttantaṃ atthuppattiṃ katvā imasmiṃ sāsane cittakathikānaṃ
aggaṭṭhāne ṭhapesīti.
                         Mahākoṭṭhitattheravatthu
     [218] Dasame paṭisambhidāppattānanti catasso paṭisambhidā patvā ṭhitānaṃ
mahākoṭṭhitatthero aggoti dasseti. Ayaṃpi hi 6- thero attano paṭisambhidāsu
ciṇṇavasībhāvena 7- abhiññāte abhiññāte mahāsāvake upasaṅkamitvā pañhaṃ pucchantopi
dasabalaṃ upasaṅakmitvā pañhaṃ pucchantopi paṭisambhidāsuyeva pañhaṃ pucchati. Iti
iminā ciṇṇavasena 8- paṭisambhidāppattānaṃ aggo nāma jāto.
     Tassa pañhākamme ayamanupubbikathā:- ayaṃpi hi padumuttarabuddhakāle haṃsavatīnagare
mahābhogakule nibbatto. Aparena samayena satthu dhammakathaṃ suṇanto satthāraṃ ekaṃ
bhikkhuṃ paṭisambhidāppattānaṃ aggaṭṭhāne ṭhapentaṃ disvā adhikārakammaṃ katvā
taṃ ṭhānantaraṃ paṭṭhesi. So yāvajīvaṃ kusalaṃ katvā devamanussesu saṃsaranto imasmiṃ
buddhuppāde sāvatthiyaṃ brāhmaṇakule nibbatti. Koṭṭhitamāṇavotissa nāmaṃ akaṃsu.
So vayappatto tayo vede uggaṇhitvā ekadivasaṃ satthu dhammakathaṃ sutvā
@Footnote: 1 catassannanti pāṭho yuttataro  2 cha.Ma. bahukāhi  3 cha.Ma.,i. cittakathameva
@4 dī.Ma. 10/406/270 pāyāsisutta  5 cha.Ma.,i. desite  6 cha.Ma.,i. ayaṃ hi
@7 Sī.,i. ciṇṇavasena  8 cha.Ma.,i. ciṇṇavasibhāvena

---------------------------------------------------------------------------------------------
page255.
Paṭiladdhasaddho pabbaji. So upasampannakālato paṭṭhāya vipassanāya kammaṃ karonto
saha paṭisambhidāhi arahattaṃ patvā niccakālaṃ paṭisambhidāsuyeva 1- ciṇṇavasī hutvā
pañhaṃ pucchanto paṭisambhidāsuyeva pucchi. 2- Atha naṃ  satthā aparabhāge
mahāvedallasuttaṃ 3- atthuppattiṃ katvā paṭisambhidāppattānaṃ aggaṭṭhāne ṭhapesīti.
                          Tatiyavaggavaṇṇanā.
                         ---------------
@Footnote: 1 cha.Ma. paṭisambhidāsu 2 cha.Ma.,i. pucchati  3 Ma.mū. 12/449/401

---------------------------------------------------------------------------------------------
page256.
                           4. Catutthavagga
                          ānandattheravatthu
     [219-223] Catutthassa paṭhame bahussutānantiādīsu aññepi therā bahussutā
satimantā gatimantā dhitimantā upaṭṭhākā ca atthi, ayaṃ panāyasmā ānando
buddhavacanaṃ uggaṇhanto dasabalassa sāsane bhaṇḍāgārikapariyattiyaṃ ṭhatvā gaṇhi.
Tasmā bahussutānaṃ aggo nāma jāto. Imasseva ca therassa buddhavacanaṃ gahetvā
dhāraṇakasati aññehi therehi balavatarā ahosi, tasmā satimantānaṃ aggo nāma
jāto. Ayameva cāyasmā ekapade  ṭhatvā saṭṭhipadasahassāni gaṇhanto satthārā
kathitaniyāmeneva sabbapadāni sañjānāti, 1- tasmā gatimantānaṃ aggo nāma jāto.
Tasseva cāyasmato buddhavacanaṃ uggaṇhanaviriyañca sajjhāyanaviriyañca dhāraṇaviriyañca
satthu upaṭṭhānaviriyañca aññehi asadisaṃ ahosi, tasmā dhitimantānaṃ aggo nāma
jāto. Tathāgataṃ upaṭṭhahanto cesa na aññesaṃ upaṭṭhākabhikkhūnaṃ upaṭṭhānākārena
upaṭṭhāti, 2- aññe hi tathāgataṃ upaṭṭhahantā na ciraṃ upaṭṭhahiṃsu, na ca buddhānaṃ
manaṃ gahetvā upaṭṭhahiṃsu. Ayaṃ thero pana upaṭṭhākaṭṭhānaladdhadivasato paṭṭhāya
āraddhaviriyo hutvā tathāgatassa manaṃ gahetvā upaṭṭhāti. Tasmā upaṭṭhākānaṃ aggo
nāma jāto.
     Tassa pañhākamme ayamanupubbikathā:- ito kira satasahassamatthake kappe 3-
padumuttaro nāma satthā loke uppajji. Tassa haṃsavatī nāma nagaraṃ ahosi, nando
nāma rājā pitā, sumedhā nāma devī mātā, bodhisatto uttarakumāro nāma
ahosi. So puttassa jātadivase mahābhinikkhamanaṃ nikkhamma pabbajitvā padhānamanuyutto
sabbaññutaṃ patvā "anekajātisaṃsāran"ti udānaṃ udānetvā sattāhaṃ bodhipallaṅke
@Footnote: 1 cha.Ma.,i. jānāti  2 Sī. upaṭṭhahanākārena upaṭṭhahi, cha.Ma. upaṭṭhahi
@3 Sī. satasahassakappe

---------------------------------------------------------------------------------------------
page257.
Vītināmetvā "paṭhaviyaṃ ṭhapessāmī"ti pādaṃ abhinīhari. Atha paṭhaviṃ bhinditvā heṭṭhā
vuttappamāṇaṃ padumaṃ aṭṭhāsi. 1- Tadupādāya bhagavā padumuttarotveva 2- paññāyittha.
Tassa devilo 3- ca sujāto ca dve aggasāvakā ahesuṃ, amitā ca asamā ca
dve aggasāvikā, sumano nāma upaṭṭhāko. Padumuttaro bhagavā pitu saṅgahaṃ kurumāno
bhikkhusatasahassaparivāro haṃsavatiyā rājadhāniyā paṭivasati. 4-
     Kaniṭṭhabhātā panassa sumanakumāro nāma. Tassa rājā haṃsavatīnagarato 5- vīsatiyojanasataṃ
6- bhogagāmaṃ adāsi. So kadāci kadāci āgantvā pitarañca satthārañca passati. Athekadivasaṃ
paccanto kupito sumano rañño pesesi. Rājā "tvaṃ mayā tattha kasmā ṭhapito"ti
paṭipesesi. So core vūpasametvā "upasanto deva janapado"ti rañño paṭivedesi. 7-
Rājā tuṭṭho "sīghaṃ mama putto āgacchatū"ti āha. Tassa sahassamattā amaccā honti.
So tehi saddhiṃ antarāmagge mantesi "mayhaṃ pitā tuṭṭho sace me varaṃ deti, kiṃ
gaṇhissāmī"ti. 8- Atha naṃ ekacce "hatthiṃ gaṇhatha, assaṃ gaṇhatha, janapadaṃ gaṇhatha,
sattaratanāni gaṇhathā"ti āhaṃsu. Apare "tumhe paṭhavissarassa 9- puttā, na tumhākaṃ
dhanaṃ dullabhaṃ, laddhaṃpi cetaṃ sabbaṃ pahāya gamanīyaṃ, puññameva etaṃ  ādāya. 10- Tasmā
deve varaṃ dadamāne temāsaṃ padumuttaraṃ bhagavantaṃ upaṭṭhānavaraṃ 11- gaṇhathā"ti āhaṃsu.
So "tumhe mayhaṃ kalyāṇamittā, mametaṃ 12- cittaṃ atthi, tumhehi pana uppāditaṃ,
evaṃ karissāmī"ti gantvā pitaraṃ vanditvā pitarā āliṅgitvā matthake
cumbitvā 13- "varaṃ te putta demī"ti vutto 14- "icchāmahaṃ mahārāja bhagavantaṃ
temāsaṃ catūhi paccayehi upaṭṭhahanto jīvitaṃ acalaṃ 15- kātuṃ, imaṃ me deva varaṃ
dehī"ti āha. Na sakkā tāta, aññaṃ vadehīti. 16- Deva khattiyānaṃ nāma dvekathā
natthi, etadeva me varaṃ dehi, na mama aññena atthoti. Tāta buddhānaṃ
@Footnote: 1 cha.Ma. uṭṭhāsi  2 cha.Ma. padumuttaroteva  3 cha.Ma. devalo  4 cha.Ma.,i. vasati
@5 cha.Ma.,i. haṃsavatito  6 cha.Ma.,i. vīsayojanasate  7 cha.Ma.,i. pesesi
@8 cha.Ma.,i. gaṇhāmīti 9 Sī.,i. puthuvissarassa  10 Sī.,i.,cha.Ma. ekaṃ ādāya
@gamanīyaṃ  11 cha.,i. upaṭṭhātuṃ varaṃ  12 cha.Ma. na metaṃ
@13 cha.Ma. āliṅgetvā....cumbetvā  14 cha.Ma.,i. vutte  15 cha.Ma.,i. avañjhaṃ
@16 cha.Ma.,i. varehīti

---------------------------------------------------------------------------------------------
page258.
Nāma cittaṃ dujjānaṃ, sace bhagavā na icchissati, mayā dinnepi kiṃ bhavissatīti.
"sādhu deva ahaṃ bhagavato cittaṃ jānissāmī"ti vihāraṃ gato.
     Tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho hoti,
so maṇḍalamāḷe sannipatitānaṃ bhikkhūnaṃ santikaṃ agamāsi. Te taṃ āhaṃsu "rājaputta
kasmā āgatosī"ti. Bhagavantaṃ dassanāya, dassetha me bhagavantanti. Na mayaṃ rājaputta
icchiticchitakkhaṇe satthāraṃ daṭṭhuṃ labhāmāti. Ko pana bhante labhatīti. Sumanatthero
nāma rājaputtoti. So "kuhiṃ bhante thero"ti therassa nisinnaṭṭhānaṃ pucchitvā
gantvā vanditvā "icchāmahaṃ bhante bhagavantaṃ passituṃ, dassetha me 1- bhagavantan"ti
āha. Thero passantasseva rājakumārassa āpokasiṇajjhānaṃ samāpajjitvā mahāpaṭhaviṃ
udakaṃ adhiṭṭhāya paṭhaviyaṃ nimujjitvā satthu gandhakuṭiyaṃyeva pāturahosi. Atha naṃ bhagavā
"sumana kasmā āgatosī"ti āha. Rājaputto bhante bhagavantaṃ dassanāya āgatoti.
Tenahi bhikkhu āsanaṃ paññāpehīti. Puna thero passantasseva rājakumārassa buddhāsanaṃ
gahetvā antogandhakuṭiyaṃ nimujjitvā bahipariveṇe pātubhavitvā pariveṇe āsanaṃ
paññāpesi. Rājakumāro imāni dve acchariyakāraṇāni 2- disvā "mahanto vatāyaṃ
bhikkhū"ti cintesi.
     Bhagavāpi gandhakuṭito nikkhamitvā paññatte āsane nisīdi. Rājaputto bhagavantaṃ
vanditvā paṭisaṇṭhāraṃ akāsi. "kadā āgatosi rājaputtā"ti vutte "bhante tumhesu
gandhakuṭiyaṃ 3- paviṭṭhesu, bhikkhū pana `na mayaṃ icchiticchitakkhaṇe bhagavantaṃ daṭṭhuṃ
labhāmā'ti maṃ therassa santikaṃ pāhesuṃ. Thero pana ekavacaneneva dasseti, thero bhante
tumhākaṃ sāsane vallabho maññe"ti. Āma rājakumāra, vallabho esa bhikkhu mayhaṃ
sāsaneti. Bhante buddhānaṃ sāsane kiṃ katvā vallabho hotīti. 4- Dānaṃ datvā
sīlaṃ samādiyitvā uposathakammaṃ katvā kumārāti. Bhagavā ahaṃ thero viya buddhasāsane
@Footnote: 1 i. meti  2 cha.Ma. acchariyākārāni  3 cha.Ma.,i. gandhakuṭiṃ  4 cha.Ma.,i. vallabhā
@hontīti

---------------------------------------------------------------------------------------------
page259.
Vallabho hotukāmo, sve mayhaṃ bhikkhaṃ adhivāsethāti. Adhivāsesi bhagavā tuṇhībhāvena.
Rājakumāro attano vasanaṭṭhānaṃ gantvā sabbarattiṃ mahāsakkāraṃ sajjetvā sattadivasāni
khandhāvārabhattaṃ nāma adāsi.
     Sattame divase satthāraṃ vanditvā bhante mayā pitu santikā temāsaṃ antovassaṃ
tumhākaṃ paṭijagganavaro laddho, temāsaṃ me vassāvāsaṃ adhivāsethāti. Bhagavā "atthi
nu kho tena 1- attho"ti oloketvā "atthī"ti disvā "suññāgāre kho rājakumāra
tathāgatā abhiramantī"ti āha. Kumāro "aññātaṃ bhagavā aññātaṃ sugatā"ti vatvā
"ahaṃ bhante purimataraṃ gantvā vihāraṃ kāremi, mayā pesite bhikkhusatasahassena
saddhiṃ āgacchathā"ti paṭiññaṃ gahetvā 2- pitu santikaṃ gantvā "dinnā me deva
bhagavatā paṭiññā, mayā pahite bhagavantaṃ peseyyāthā"ti vatvā pitaraṃ vanditvā
nikkhamitvā yojane yojane vihāraṃ karonto vīsatiyojanasataṃ addhānaṃ gato. Gantvā
ca attano nagare vihāraṭṭhānaṃ vicinanto sobhassa 3- kuṭumbikassa uyyānaṃ disvā
satasahassena kiṇitvā satasahassaṃ vissajjetvā vihāraṃ kāresi. Tattha bhagavato gandhakuṭiṃ
sesabhikkhūnañca rattiṭṭhānadivāṭṭhānakuṭileṇamaṇḍape 4- kāretvā pākāraparikkhepaṃ
dvārakoṭṭhakañca niṭṭhāpetvā pitu santikaṃ pesesi "niṭṭhitaṃ mayhaṃ
kiccaṃ, satthāraṃ pahiṇathā"ti.
     Rājā bhagavantaṃ bhojetvā "bhagavā sumanassa kiccaṃ niṭṭhitaṃ, tumhākaṃ gamanaṃ
paccāsiṃsatī"ti āha. Bhagavā bhikkhusatasahassaparivuto 5- yojane yojane vihāresu vasamāno
agamāsi. Kumāro "satthā āgacchatī"ti sutvā yojanaṃ paccuggantvā gandhamālādīhi
pūjayamāno vihāraṃ pavesetvā:-
               "satasahassena me kītaṃ     satasahassena māpitaṃ
                sobhanaṃ nāma uyyānaṃ     paṭiggaṇha mahāmunī"ti
@Footnote: 1 cha.Ma. tattha gatena, i. garena  2 cha.Ma.,i. bhagavantaṃ paṭiññaṃ gāhāpetvā
@3 Sī.,i. sobhanassa nāma,  cha.Ma. sobhananāmassa
@4 Sī.,i.,cha.Ma. rattiṭṭhānadivāṭṭhānatthāya  5 Sī.,i. satasahassabhikkhuparivāro

---------------------------------------------------------------------------------------------
page260.
Vihāraṃ niyyādesi. So vassūpanāyikadivase dānaṃ datvā attano puttadāre ca
amacce ca pakkosāpetvā āha "satthā amhākaṃ santikaṃ dūratova āgato, buddhā
ca nāma me dhammagaruno 1- na āmisacakkhukā. Tasmā ahaṃ imaṃ temāsaṃ dve sāṭake
nivāsetvā dasa sīlāni samādiyitvā idheva vasissāmi, tumhe khīṇāsavasatasahassassa
imināva nīhārena temāsaṃ dānaṃ dadeyyāthā"ti.
     So sumanarājakumāro sumanattherassa vasanaṭṭhānasabhāgeyeva ṭhāne vasanto yaṃ
thero bhagavato vattaṃ karoti, taṃ sabbaṃ disvā "tathāgate 2- ekantavallabho esa
thero, etasseva me ṭhānantaraṃ paṭṭhetuṃ  vaṭṭatī"ti cintetvā upakaṭṭhāya pavāraṇāya
gāmaṃ pavisitvā sattāhaṃ mahādānaṃ datvā sattame divase bhikkhusatasahassassa pādamūle
ticīvaraṃ ṭhapetvā bhagavantaṃ vanditvā "bhante yadetaṃ mayā sattāhaṃ khandhāvārato 3-
paṭṭhāya puññaṃ kataṃ, taṃ neva sakkasampattiṃ, na brahmasampattiṃ 4- paṭṭhayantena,
buddhassa pana upaṭṭhākabhāvaṃ paṭṭhentena kataṃ. Tasmā ahaṃpi ca 5- bhagavā anāgate
sumanatthero viya ekassa buddhassa upaṭṭhāko homī"ti pañcapatiṭṭhitena nipatitvā 6-
vandi. Satthā tassa anantarāyaṃ disvā byākaritvā pakkāmi. Kumāro taṃ sutvā
"buddhā ca nāma advejjhakathā hontī"ti 7- dutiyadivase gotamabuddhassa pattacīvaraṃ
gahetvā piṭṭhito piṭṭhito ca 8- gacchanto viya ahosi.
     So tasmiṃ buddhuppāde vassasatasahassaṃ dānaṃ datvā sagge nibbattitvā
kassapabuddhakāle piṇḍāya carato therassa pattagahaṇatthaṃ uttarisāṭakaṃ datvā pūjaṃ
akāsi, puna sagge nibbattitvā tato cuto bārāṇasirājā hutvā uparipāsādavaragato
gandhamādanato ākāsena āgacchante aṭṭha paccekabuddhe disvā pakkosāpetvā 9-
bhojetvā attano maṅgaluyyāne tesaṃ aṭṭha paṇṇasālāyo kāretvā tesaṃ
@Footnote: 1 cha.Ma. dhammagarukā   2 cha.Ma. imasmiṃ ṭhāne   3 Sī.,i.,cha.Ma. khandhāvāradānato
@4 cha.Ma.,i. mārabrahmasampattiṃ    5  cha.Ma.,i, ayaṃ saddo na dissati
@6 cha.Ma.,i. patiṭṭhahitvā  7 Sī.,i. dvejjhakathā na hontīti
@8 cha.Ma.,i. ayaṃ saddo na dissati   9 cha.Ma.,i. nimantāpetvā

---------------------------------------------------------------------------------------------
page261.
Nisīdanatthāya attano nivesane aṭṭha sabbaratanamayāni pīṭhāni ceva maṇimayānipi
mañcāni ca maṇiādhārake ca paṭiyādetvā dasa vassasahassāni upaṭṭhānaṃ akāsi.
Etāni pākaṭaṭṭhānāni.
     Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure
nibbattitvā tato cuto amitodanasakkassa gehe nibbatti. Athassa sabbeva ñātake
ānandite pamudite karonto jātoti ānandotvevassa nāmaṃ akaṃsu. So anupubbena
katābhinikkhamanena 1- sammāsambodhiṃ patvā paṭhamagamanena kapilavatthuṃ āgantvā tato
nikkhamante 2- bhagavati bhagavato parivāratthaṃ rājakumāresu pabbajantesu bhaddiyādīhi
saddhiṃ nikkhamitvā bhagavato santike pabbajitvā nacirasseva āyasmato puṇṇassa
mantāniputtassa santike dhammakathaṃ sutvā sotāpattiphale patiṭṭhahi.
     Tena kho pana samayena bhagavato paṭhamabodhiyaṃ vīsativassāni anibaddhā upaṭṭhākā
ahesuṃ. Ekadā nāgasamālo pattacīvaraṃ gahetvā vicari ekadā nāgito, ekadā
upavāno, ekadā sunakkhatto, ekadā cundo samaṇuddeso, ekadā sāgato,
ekadā rādho, ekadā meghiyo. Tattha ekadā bhagavā nāgasamālattherena saddhiṃ
addhānamaggaṃ paṭipanno 3- dvedhāpathaṃ patto. Thero maggā okkamma 4- "bhagavā ahaṃ
iminā maggena gacchāmī"ti āha. Atha naṃ bhagavā "ehi bhikkhu, iminā maggena
gacchāmā"ti āha. So "handa bhagavā tumhākaṃ pattacīvaraṃ gaṇhatha, ahaṃ iminā
maggena gacchāmī"ti vatvā pattacīvaraṃ bhūmiyaṃ ṭhapetuṃ āraddho. Atha naṃ  bhagavā
"āhara bhikkhū"ti vatvā pattacīvaraṃ gahetvāva gato. Tassapi bhikkhuno itarena
maggena gacchato corā pattacīvarañceva hariṃsu, sīsañca bhindiṃsu. 5- So "bhagavā idāni
me paṭisaraṇaṃ, na añño"ti cintetvā lohitena galantena bhagavato santikaṃ āgami.
@Footnote: 1 Sī.,cha.Ma. katābhinikkhamane  2 cha.Ma. nikkhante
@3 pāli. addhānamaggapaṭipanno, khu.u. 25/77/226 dvidhāpathasutta  4 Sī. ukkamma
@5 pāliyaṃ ime pāṭhā thokaṃ visadisā, khu.u. 25/77/226

---------------------------------------------------------------------------------------------
page262.
"kimidaṃ bhikkhū"ti ca vutte taṃ pavuttiṃ ārocesi. Atha naṃ bhagavā "mā cintayi
bhikkhu, etassa kāraṇāyeva taṃ nivārayimhā"ti vatvā samassāsesi.
     Ekadā pana bhagavā meghiyattherena saddhiṃ pācīnavaṃsamigadāye 1- jantugāmaṃ agamāsi.
Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā "bhagavā
tumhākaṃ pattacīvaraṃ gaṇhatha, ahaṃ tasmiṃ ambavane samaṇadhammaṃ karomī"ti vatvā bhagavatā
tikkhattuṃ nivāriyamānopi gantvā akusalavitakkehi anvāvasanto 2- paccāgantvā taṃ
pavuttiṃ ārocesi. Taṃpi bhagavā "imameva te kāraṇaṃ sallakkhetvā nivārayimhā"ti
vatvā anupubbena sāvatthiṃ agamāsi. Tattha gandhakuṭipariveṇe paññattapavarabuddhāsane
nisinno bhikkhusaṃghaparivuto bhikkhū āmantesi "bhikkhave idānimhā mahallakā, 3-
`ekacce bhikkhū iminā maggena gacchāmā'ti vatvā 4- ekacce mayhaṃ pattacīvaraṃ
bhūmiyaṃ nikkhipanti, mayhaṃ nibaddhupaṭṭhākaṃ ekaṃ bhikkhuṃ jānāthā"ti. Bhikkhūnaṃ
dhammasaṃvego udapādi. Athāyasmā sāriputto uṭṭhāyāsanā bhagavantaṃ vanditvā
"ahaṃ bhante tumheyeva paṭṭhayamāno satasahassakappādhikaṃ asaṅkhyeyyaṃ pāramiyo pūrayiṃ,
nanu mādiso mahāpañño upaṭṭhāko nāma vaṭṭati, ahaṃ upaṭṭhahissāmī"ti āha. Taṃ bhagavā
"alaṃ sāriputta yassaṃ disāyaṃ tvaṃ viharasi, asuññā ve sā 5- disā, tava hi
ovādo buddhānaṃ ovādasadiso, na me tayā upaṭṭhākakiccaṃ atthī"ti paṭikkhipi.
Eteneva upāyena mahāmoggallānaṃ ādiṃ katvā asītimahāsāvakā uṭṭhahiṃsu. Te
sabbe bhagavā paṭikkhipi.
     Ānandatthero pana tuṇhīyeva nisīdi. Atha naṃ bhikkhū āhaṃsu "āvuso ānanda
bhikkhusaṃgho upaṭṭhākaṭṭhānaṃ yācati, tvaṃpi yācāhī"ti. Yācitvā laddhaṭṭhānaṃ nāma
āvuso kīdisaṃ hoti, kiṃ maṃ satthā na passati. Sace satthā rocessati, 6- "ānando
@Footnote: 1 udāne pana cālikāyaṃ viharati cālike pabbateti pāṭhā dissanti
@2 Sī.,cha.Ma. anvāsatto, i. anvāsanno, pāli. anvāsato,
@khu.u. 25/31/141  3 cha.Ma.,i. idānimhi mahallako  4 cha.Ma.,i. vutte
@5 ka. asuññā vesā  6 cha.Ma. rocissati

---------------------------------------------------------------------------------------------
page263.
Maṃ upaṭṭhahatū"ti vakkhatīti. Atha bhagavā "na bhikkhave ānando aññena 1- ussāhetabbo,
sayameva jānitvā maṃ upaṭṭhahissatī"ti āha. Tato bhikkhū "uṭṭhehi āvuso ānanda,
dasabalaṃ upaṭṭhākaṭṭhānaṃ yācāhī"ti āhaṃsu. Thero uṭṭhahitvā cattāro paṭikkhepā
catasso ca āyācanāti aṭṭha vare yāci.
     Cattāro paṭikkhepā nāma:- "sace me bhante bhagavā attanā laddhaṃ
paṇītaṃ cīvaraṃ na dassati, piṇḍapātaṃ na dassati, ekagandhakuṭiyaṃ vasituṃ na dassati,
nimantane 2- maṃ gahetvā na gamissati, evamāhaṃ 3- bhagavantaṃ upaṭṭhahissāmī"ti vatvā
"kaṃ panettha ānanda ādīnavaṃ addasā"ti vutte āha "sacāhaṃ bhante imāni
vatthūni labhissāmi, bhavissanti vattāro `ānando dasabalena laddhaṃ paṇītaṃ cīvaraṃ
paribhuñjati, piṇḍapātaṃ paribhuñjati, ekagandhakuṭiyaṃ vasati, nimantanaṃ 4- gacchati. Etaṃ
sābhaṃ labhanto tathāgataṃ upaṭṭhahati, 5- ko evaṃ upaṭṭhahato 6- bhāro"ti. Ime cattāro
paṭikkhepe yāci.
     Catasso āyācanā nāma:- "sace bhante bhagavā mayā gahitaṃ nimantanaṃ
gamissati, sacāhaṃ tiroraṭṭhā tirojanapadā bhagavantaṃ daṭṭhuṃ āgataṃ parisaṃ āgatakkhaṇeyeva
bhagavantaṃ dassetuṃ lacchāmi, yadā me kaṅkhā uppajjati, tasmiṃyeva khaṇe bhagavantaṃ
upasaṅkamituṃ lacchāmi, tathā yaṃ bhagavā mayhaṃ parammukhā 7- dhammaṃ desesi, taṃ āgantvā
mayhaṃ kathessati, evamāhaṃ bhagavantaṃ upaṭṭhahissāmī"ti vatvā "kiṃ panettha ānanda
ānisaṃsaṃ passasī"ti vutte āha "idha bhante saddhā kulaputtā bhagavato okāsaṃ
alabhantā maṃ evaṃ vadanti `sve bhante ānanda bhagavatā saddhiṃ amhākaṃ ghare
bhikkhaṃ gaṇheyyāthā'ti. Sace bhagavā tattha na gamissati, icchitakkhaṇeyeva 8- parisaṃ
dassetuṃ, kaṅkhañca vinodetuṃ okāsaṃ na lacchāmi, bhavissanti vattāro `kiṃ ānando
dasabalaṃ upaṭṭhāti. Ettakaṃpissa bhagavā anuggahaṃ na karotī'ti. Bhagavato ca parammukhā
@Footnote: 1 cha.Ma. aññehi  2 cha.Ma.,i. nimantanaṃ  3 cha.Ma.,i. evāhaṃ  4 cha.Ma.,i. ekato
@nimantanaṃ  5 cha.Ma. upaṭṭhāti  6 Sī.,i. upaṭṭhāne  7 cha.Ma.,i. parammukhe
@8 cha.Ma.,i. icchiticchitakkhaṇeyeva

---------------------------------------------------------------------------------------------
page264.
Maṃ pucchissanti `ayaṃ āvuso ānanda gāthā, idaṃ suttaṃ, idaṃ jātakaṃ kattha
desitan'ti. Sacāhaṃ taṃ na sampādayissāmi, 1- bhavissanti vattāro `ettakaṃpi āvuso
na jānāsi, kasmā tvaṃ chāyā viya bhagavantaṃ avijahanto dīgharattaṃ vicarasī'ti.
Tenāhaṃ parammukhā desitassāpi dhammassa puna kathanaṃ icchāmī"ti. Imā catasso
āyācanā nāma yāci. Bhagavāpissa adāsi.
     Evaṃ ime aṭṭha vare gahetvā buddhupaṭṭhāko 2- ahosi. Tasseva ṭhānantaraṃ
patthayantassa 3- kappasatasahassaṃ pūritānaṃ pāramīnaṃ phalaṃ pāpuṇi. So upaṭṭhākaṭṭhānaṃ
laddhadivasato paṭṭhāya dasabalaṃ 4- duvidhena udakena tividhena dantakaṭṭhena
hatthapādaparikammena piṭṭhiparikamme gandhakuṭipariveṇasammajjanenāti evamādīhi kiccehi
upaṭṭhahanto "imāya nāma velāya satthu 5- imaṃ nāma laddhuṃ vaṭṭati, idaṃ nāma kātuṃ
vaṭṭatī"ti. Divasabhāgaṃ santikāvacaro hutvā rattibhāgasamanantare mahantaṃ daṇḍadīpikaṃ
gahetvā ekarattiṃ gandhakuṭipariveṇaṃ nava vāre anupariyāyati. 6- Evañcassa 7-
paṭivacanaṃ ahosi  "sace me thīnamiddhaṃ okkameyya, dasabalena pakkosite 8- paṭivacanaṃ
dātuṃ na sakkuṇeyyan"ti. Tasmā sabbarattiṃ daṇḍadīpikaṃ hatthena na muñcati. Idamettha
vatthu. Aparabhāge pana satthā jetavane viharanto anekapariyāyena dhammabhaṇḍāgārikassa
ānandattherassa vaṇṇaṃ kathetvā theraṃ imasmiṃ sāsane bahussutānaṃ satimantānaṃ
gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesīti.
                        Uruvelakassapattheravatthu
     [224] Dutiye mahāparisānanti mahāparivārānaṃ uruvelakassapo aggoti
dasseti. Aññesañhi therānaṃ kañci kālaṃ mahāparivārā honti kañci kālaṃ
appā, imassa pana therassa dvīhi bhātikehi saddhiṃ ekasamaṇasahassaṃ nibaddhaparivārova
@Footnote: 1 Sī.,i. sampāyissāmi  2 Sī.,i.,cha.Ma. nibaddhupaṭṭhāko  3 cha.Ma. ṭhānantarassa
@atthāya  4 cha.Ma. dasabalassa  5 ka. satthā  6 Sī.,i. anupariyāti
@7 cha.Ma.,i. evañhissa  8 cha.Ma.,i. dasabale pakkosante

---------------------------------------------------------------------------------------------
page265.
Ahosi. Tesu ekekasmiṃ ekekaṃ pabbājente dve samaṇasahassāni honti, dve
dve pabbājente 1- tīṇi sahassāni honti. Tasmā so mahāparivārānaṃ aggo
nāma jāto. Kassapoti panassa gottaṃ. Uruvelāya pabbajitattā uruvelakassapoti
paññāyittha.
     Tassa pañhākamme ayamanupubbikathā:- ayaṃpi hi padumuttarabuddhakāle haṃsavatīnagare
kulagehe paṭisandhiṃ gahetvā vayappatto satthu dhammakathaṃ suṇanto satthāraṃ ekaṃ bhikkhuṃ
mahāparisānaṃ aggaṭṭhāne ṭhapentaṃ disvā "mayāpi anāgate evarūpena bhavituṃ
vaṭṭatī"ti sattāhaṃ buddhappamukhassa bhikkhusaṃghassa mahādānaṃ datvā ticīvarena
acchādetvā satthāraṃ vanditvā mahāparisānaṃ aggaṭṭhāne 2- paṭṭhanaṃ akāsi. Satthā
anantarāyaṃ disvā "anāgate gotamabuddhassa sāsane mahāparisānaṃ aggo bhavissasī"ti
byākaritvā pakkāmi.
     Sopi kulaputto yāvajīvaṃ kalyāṇakammaṃ katvā devamanussesu saṃsaranto ito
dvānavutikappamatthake pussabuddhassa 3- vemātikakaniṭṭhabhātā hutvā nibbatto, pitā
mahindarājā nāma. Apare panassa dve kaniṭṭhabhātaro ahesuṃ. Evaṃ te tayo
bhātaro visuṃ visuṃ ṭhānantaraṃ labhiṃsu. Te heṭṭhā vuttanayeneva kupitaṃ paccantaṃ
vūpasametvā pitu santikā varaṃ labhitvā "temāsaṃ dasabalaṃ paṭijaggissāmā"ti varaṃ
gaṇhiṃsu. Atha nesaṃ etadahosi "amhehi dasabalaṃ paṭijaggantehi anucchavikaṃ kātuṃ
vaṭṭatī"ti ekaṃ amaccaṃ uppādakaṭṭhāne  ṭhapetvā ekaṃ āyavayajānanakaṃ katvā ekaṃ
buddhappamukhassa bhikkhusaṃghassa parivesanakaṭṭhāne 4- ṭhapetvā attano 5- dasasīlāni
samādāya temāsaṃ sikkhāpadāni rakkhiṃsu. Te tayo amaccā heṭṭhā vuttanayeneva imasmiṃ
buddhuppāde bimbisāravisākharaṭṭhapālā jātā.
@Footnote: 1 ka. pabbājenti  2 cha.Ma. aggabhāvatthaṃ  3 cha.Ma. dvenavutikappamatthake
@phussabuddhassa  4 Sī.,cha.Ma. parivesakaṭṭhāne  5 cha.Ma. attanā

---------------------------------------------------------------------------------------------
page266.
     Te pana rājakumārā vuṭṭhavasse 1- dasabale sahatthā buddhappamukhaṃ bhikkhusaṃghaṃ
paccayapūjāya pūjetvā yāvajīvaṃ kalyāṇakammaṃ katvā amhākaṃ dasabalassa nibbattito
puretarameva brāhmaṇakule nibbattitvā attano gottavasena tayopi janā kassapāeva
ca 2- nāma jātā. Te vayappattā tayo vede uggaṇhiṃsu. Tesu 3- jeṭṭhakassa pañca
māṇavakasatāni parivāro ahosi, majjhimassa tīṇi, kaniṭṭhassa dve. Te attano ganthe
sāraṃ 4- oloketvā 5- diṭṭhadhammikameva passiṃsu, na samparāyikaṃ. Atha nesaṃ
jeṭṭhabhātā attano parivārena saddhiṃ uruvelaṃ gantvā isipabbajjaṃ pabbajitvā
uruvelakassapo nāma jāto, mahāgaṅgānadīvaṃsake 6- pabbajito nadīkassapo nāma jāto,
gayāsīse pabbajito gayākassapo nāma jāto.
     Evantesu isipabbajjaṃ pabbajitvā tattha vasantesu bahunnaṃ divasānaṃ accayena
amhākaṃ bodhisatto mahābhinikkhamanaṃ nikkhamitvā paṭiladdhasabbaññutañāṇo 7- anukkamena
dhammacakkaṃ pavattetvā pañcavaggiyatthere arahatte patiṭṭhāpetvā yasadārakappamukhe
pañcapaññāsasahāyakepi vinetvā saṭṭhiṃ arahante "caratha bhikkhave cārikan"ti bahujanahitāya
cārikaṃ pesetvā bhaddavaggiye vinetvā uruvelakassapassa hetuṃ disvā "mayi
gate tayo bhātikā saparivārā arahattaṃ pāpuṇissantī"ti ñatvā ekako adutiyo
uruvelakassapassa vasanaṭṭhānaṃ gantvā vasanatthāya agyāgāraṃ yācitvā tattha gataṃ 8-
nāgadamanaṃ ādiṃ katvā aḍḍhuḍḍhasahassehi pāṭihāriyehi uruvelakassapaṃ saparivāraṃ
vinetvā pabbājesi. Tassa pabbajitabhāvaṃ ñatvā itarepi dve bhātaro saparivārā
āgantvā pabbajiṃsu, sabbepi ehibhikkhū iddhimayapattacīvaradharā ahesuṃ.
     Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe nisinno
"kathaṃ 9- nu kho etesaṃ dhammadesanā sappāyā"ti olokento "ime aggiṃ paricarantā
@Footnote: 1 cha.Ma. vutthavasse  2 Sī. ayaṃ saddo na dissati  3 cha.Ma. tesaṃ  4 ka. gaṇṭhasāraṃ
@5 cha.Ma. olokentā  6 cha.Ma. mahāgaṅgānadīvaṅke  7 cha.Ma. paṭividdha.....  8 cha.Ma. kataṃ
@9 cha.Ma. kathaṃrūpā

---------------------------------------------------------------------------------------------
page267.
Pabbajiṃsu, 1- imesaṃ tayo bhave ādittāgārasadise katvā dassetuṃ vaṭṭatī"ti
ādittapariyāyasuttaṃ 2- desesi. Desanāpariyosāne sabbeva arahattaṃ pattā. Satthā
tehi parivuto anupubbena bimbisārarañño dinnaṃ paṭiññaṃ ñatvā 3- rājagahanagare
laṭṭhivanuyyānaṃ agamāsi. Rājā dasabalassa āgatabhāvaṃ sutvā dvādasanahutehi
brāhmaṇagahapatikehi saddhiṃ satthāraṃ upasaṅkamitvā vanditvā ekamantaṃ nisīdi. Satthā
sabbāvantaṃ parisaṃ oloketvā mahājanaṃ uruvelakassapassa nipaccakāraṃ karontaṃ disvā
"ime mayhaṃ vā kassapassa vā mahantabhāvaṃ na jānanti, savitakkā ca nāma
desanaṃ sampaṭicchituṃ na sakkontī"ti cintetvā "kassapa tuyhaṃ upaṭṭhākānaṃ vitakkaṃ
chindā"ti therassa saññaṃ adāsi. Thero satthu vacanaṃ sampaṭicchitvā uṭṭhāyāsanā
satthāraṃ pañcapatiṭṭhitena vanditvā tālappamāṇaṃ ākāsaṃ uppatitvā iddhivikubbanaṃ
dassetvā "satthā me bhante bhagavā, sāvakohamasmi, satthā me bhante bhagavā,
sāvakohamasmī"ti vatvā oruyha dasabalassa pāde vandi, etenupāyena sattame
vāre sattatālappamāṇaṃ ākāsaṃ abbhuggantvā dasabalassa pāde vanditvā ekamantaṃ
nisīdi.
     Tasmiṃ kāle mahājano "ayaṃ loke mahāsamaṇo"ti satthari nibbitakko jāto, atha 4-
satthā dhammaṃ desesi. Desanāpariyosāne rājā ekādasanahutehi brāhmaṇagahapatikehi
saddhiṃ sotāpattiphale patiṭṭhito, ekaṃ nahutaṃ upāsakattaṃ paṭivedesi. Te hi 5-
uruvelakassapaparivārā sahassamattā bhikkhū attano āsevanavasena cintesuṃ "amhākaṃ
pabbajitakiccaṃ matthakaṃ pattaṃ, bahi gantvā kiṃ karissāmā"ti uruvelakassapattheraṃyeva
parivāretvā vicariṃsu. Tesu ekekasmiṃ ekekaṃ nissitakaṃ gaṇhante dve sahassāni,
dve dve gaṇhante tīṇi sahassāni honti. Tato paṭṭhāya yattakā tesaṃ nissitakā,
tattake kathetuṃ vaṭṭatīti. Idamettha vatthuṃ. Aparabhāge pana satthā jetavane viharanto
theraṃ mahāparisānaṃ aggaṭṭhāne ṭhapesīti.
@Footnote: 1 cha.Ma. vicariṃsu 2 vi.mahā. 4/54/44 mahākhandhaka  3 Sī.,cha.Ma. dinnapaṭiññattā
@4 cha.Ma. athassa  5 cha.Ma. tepi

---------------------------------------------------------------------------------------------
page268.
                          Kāḷudāyittheravatthu
     [225] Tatiye kulappasādakānanti kulaṃ pasādentānaṃ. Ayaṃ hi thero
adiṭṭhabuddhasseva 1- suddhodanamahārājassa nivesanaṃ pasādesi, tasmā kulappasādakānaṃ
aggo nāma jāto.
     Tassa pañhākamme ayamanupubbikathā:- ayaṃ hi padumuttarabuddhakāle haṃsavatīnagare
kulagehe nibbatto satthu dhammadesanaṃ suṇanto satthāraṃ ekaṃ bhikkhuṃ kulappasādakānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. So
yāvajīvaṃ kusalaṃ katvā devamanussesu saṃsaranto amhākaṃ bodhisattassa mātu
kucchiyaṃ paṭisandhigahaṇadivase kapilavatthusmiṃyeva amaccagehe paṭisandhiṃ gaṇhi. Jātadivase
bodhisattenapi saddhiṃyeva jātoti taṃ divasaṃyeva taṃ dukūlacumbiṭake 2- nipajjāpetvā
bodhisattassa upaṭṭhānatthāya nayiṃsu. Bodhisattena hi saddhiṃ bodhirukkho rāhulamātā
catasso nidhikumbhiyo ārohaniyahatthī kaṇṭhako  3- channo kāḷudāyīti ime satta
ekadivase jātattā sattasahajātā 4- nāma ahesuṃ. Athassa nāma gahaṇadivase sakalanāgarassa
udaggacittadivase jātoti udāyītveva nāmaṃ akaṃsu. Thokaṃ kāḷadhātukattā pana
kāḷudāyī nāma jāto. Sopi bodhisattena saddhiṃ kumārakīḷaṃ 5- kīḷanto vuḍḍhiṃ
agamāsi.
     So aparabhāge bodhisatto mahābhinikkhamanaṃ nikkhamitvā anukkamena sabbaññutaṃ
patvā pavattitapavaradhammacakko lokānuggahaṃ karonto rājagahaṃ upanissāya viharati.
Tasmiṃ samaye suddhodanamahārājā "siddhatthakumāro abhisambodhiṃ patvā rājagahaṃ
upanissāya veḷuvane viharatī"ti sutvā purisasahassaparivāraṃ ekaṃ amaccaṃ "puttaṃ me
idha ānehī"ti pesesi. So saṭṭhiyojanamaggaṃ gantvā dasabalassa catuparisamajjhe
@Footnote: 1 cha.Ma. adiṭṭhabuddhadassanaṃyeva  2 Sī.,i. dukūlacumbaṭe, cha.Ma. dukūlacumbuṭake
@3 cha.Ma.,i. kaṇḍako  4 cha.Ma.,i. sahajātā  5 Sī.,i. kumārakīḷikaṃ

---------------------------------------------------------------------------------------------
page269.
Nisīditvā dhammadesanavelāya vihāraṃ pāvisi. So "tiṭṭhatu tāva raññā pahitasāsanan"ti
parisapariyante ṭhito satthu dhammadesanaṃ sutvā yathāṭhitova saddhiṃ purisasahassehi 1-
arahattaṃ pāpuṇi. Atha nesaṃ satthā "etha bhikkhavo"ti hatthaṃ pasāresi, sabbe taṃkhaṇaññeva
iddhimayapattacīvaradharā vassasatikattherā viya ahesuṃ. Arahattaṃ pattakālato paṭṭhāya
pana ariyā nāma majjhattāva hontīti raññā pahitasāsanaṃ dasabalassa na kathesi.
Rājā "neva tato 2- āgacchati, na sāsanaṃ suyyatī"ti "ehi tāta tvaṃ gacchā"ti
teneva niyāmena aññaṃ amaccaṃ pesesi. Sopi gantvā purimanayeneva saddhiṃ parisāya
arahattaṃ patvā tuṇhī ahosi. Evaṃ navahi amaccehi saddhiṃ nava purisasahassāni
pesesi. Sabbe attano kiccaṃ niṭṭhāpetvā tuṇhī ahesuṃ.
     Atha rājā cintesi  "ettakā nāma 3- mayi sinehābhāvena dasabalassa
idhāgamanatthāya na kiñci kathayiṃsu, añño 4- gantvāpi dasabalaṃ ānetuṃ na sakkhissati. 5-
Mayhaṃ kho pana putto udāyī dasabalena saddhiṃ ekavasso 6- sahapaṃsukīḷiko, mayi
cassa sineho atthī"ti kāḷudāyiṃ pakkosāpetvā "tāta purisasahassaparivāro gantvā
dasabalaṃ  ānehī"ti āha. Paṭhamaṃ gatā purisā viya pabbajituṃ labhanto ānessāmi
devāti. Yaṅkiñci katvā mama puttaṃ dassehīti. "sādhu devā"ti rañño  sāsanaṃ
ādāya rājagahaṃ gantvā satthu dhammadesanavelāyeva 7- parisapariyante ṭhito dhammaṃ
sutvā saparivāro arahattaphalaṃ patvā ehibhikkhubhāve patiṭṭhāsi. Tato cintesi "na
tāva dasabalassa kulanagaraṃ gantuṃ esa kālo, vasantasamaye 8- pupphitesu vanasaṇḍesu
haritatiṇasañchannāya paṭhaviyā esa kālo bhavissatī"ti kālaṃ paṭimānento tassa
kālassa āgatabhāvaṃ ñatvā:-
               "nātisītaṃ nātiuṇhaṃ      nātidubbhikkhachātakaṃ
                saddalā haritā bhūmi     esa kālo mahāmunī"ti
@Footnote: 1 i. purisasahassena  2 Sī.,i. gatako, cha.Ma. gato  3 cha.Ma.,i. ettakā janā
@4 cha.Ma.,i. aññe  5 cha.Ma.,i. na sakkhissanti  6 Sī.,i.,cha.Ma. ekavayo
@7 cha.Ma.,i. dhammadesanāvelāya  8 Ma. vasantakālasamaye

---------------------------------------------------------------------------------------------
page270.
Saṭṭhimattāhi gāthāhi dasabalassa kulanagaragamanatthāya maggavaṇṇaṃ vaṇṇesi. Satthā "udāyi
gamanavaṇṇaṃ kathesi, 1- kapilavatthunagaraṃ gantuṃ esa kālo"ti vīsatisahassabhikkhuparivāro
aturitagamanena cārikaṃ nikkhami.
     Udāyitthero satthu nikkhamanabhāvaṃ ñatvā "pitumahārājassa saññaṃ dātuṃ
vaṭṭatī"ti vehāsaṃ abbhuggantvā rañño nivesane pāturahosi. Suddhodanamahārājā
theraṃ disvā tuṭṭhacitto mahārahe pallaṅke nisīdāpetvā attano paṭiyāditassa
nānaggarasabhojanassa pattaṃ pūretvā adāsi. Thero uṭṭhāya gamanākappaṃ 2- dasseti. 3-
Nisīditvā upabhuñja 4- tātāti. Satthu santikaṃ gantvā bhuñjissāmi mahārājāti.
Kahaṃ pana tāta satthāti. Vīsatisahassabhikkhuparivāro tumhākaṃ dassanatthāya cārikaṃ
nikkhanto mahārājāti. Tumhe imaṃ piṇḍapātaṃ paribhuñjitvā yāva mama putto
imaṃ nagaraṃ pāpuṇāti, 5- tāvassa itova piṇḍapātaṃ harathāti. Thero bhattakiccaṃ katvā
dasabalassa āharitabbaṃ bhattaṃ gahetvā dhammakathaṃ kathetvā dasabalassa adassaneneva
sakalarājanivesanaṃ saddhāpaṭilābhaṃ labhāpetvā sabbesaṃ passantānaññeva pattaṃ ākāse
vissajjetvā sayaṃpi vehāsaṃ abbhuggantvā piṇḍapātaṃ ādāya satthu hatthe ṭhapesi,
satthā taṃ piṇḍapātaṃ paribhuñji. Thero saṭṭhiyojanamaggaṃ yojanaparamaṃ gacchantassa
satthuno divase divase rājagehato bhattaṃ āharitvā adāsi. Evaṃ vatthuṃ veditabbaṃ.
Athassa 6- aparabhāge satthā "mayhaṃ pitumahārājassa sakalanivesanaṃ pasādesī"ti theraṃ
kulappasādakānaṃ aggaṭṭhāne ṭhapesīti.
                           Bākulattheravatthu
     [226] Catutthe appābādhānanti nirābādhānaṃ. Bākuloti 7- dvīsu kulesu
vaḍḍhitattā evaṃladdhanāmo thero.
@Footnote: 1 cha.Ma.,i. katheti  2 Sī. gamanākāraṃ  3 cha.Ma.,i. dassesi  4 cha.Ma.,i. nisīditvāva
@bhuñja  5 cha.Ma.,i. sampāpuṇāti  6 cha.Ma.,i. atha  7 Sī.,i. bakkuloti

---------------------------------------------------------------------------------------------
page271.
     Tassa pañhākamme ayamanupubbikathā:- ayaṃ kira atīte ito kappasatasahassādhika-
asaṅkhyeyyamatthake anomadassidasabalassa nibbattito puretarameva brāhmaṇakule paṭisandhiṃ
gaṇhitvā vayaṃ āgamma uggahitavedo vedattaye sāraṃ apassanto "samparāyikatthaṃ
gavesissāmī"ti pabbatapāde isipabbajjaṃ pabbajitvā pañcaabhiññāaṭṭhasamāpattilābhī
hutvā jhānakīḷitāya 1- vītināmesi. Tasmiṃ samaye anomadassibodhisatto sabbaññutaṃ 2-
patvā ariyagaṇaparivuto cārikaṃ carati. Tāpaso "tīṇi ratanāni uppannānī"ti kathaṃ
sutvā satthu santikaṃ gantvā dhammaṃ sutvā desanāpariyosāne saraṇesu patiṭṭhito,
attano ṭhānaṃ pana vijahituṃ nāsakkhi. So kālena kālaṃ satthu dassanāya ceva
gacchati, dhammañca suṇāti.
     Athekasmiṃ samaye tathāgatassa udaravāto uppajji. Tāpaso satthu dassanāya 3-
āgato "satthā gilāno"ti sutvā "ko bhante ābādho"ti. "udaravāto"ti vutte
"ayaṃ kālo mayhaṃ puññaṃ kātun"ti pabbatapādaṃ gantvā nānāvidhāni bhesajjāni
samodhānetvā "idaṃ bhesajjaṃ satthu upanethā"ti upaṭṭhākattherassa adāsi. Saha
bhesajjassa upayogena udaravāto paṭippassambhi. So satthu phāsukakāle gantvā
evamāha "bhante yadidaṃ mama bhesajjena tathāgatassa phāsukaṃ jātaṃ, tassa me nissandena
nibbattanibbattabhave kesoduhanamattaṃpi 4- sarīre byādhi 5- nāma mā hotū"ti.
Idamassa tasmiṃ attabhāve kalyāṇakammaṃ.
     So tato cuto brahmaloke nibbattitvā ekaṃ asaṅkhyeyyaṃ devamanussesu
saṃsaranto padumuttarabuddhakāle haṃsavatīnagare kulagehe paṭisandhiṃ gahetvā satthāraṃ
ekaṃ bhikkhuṃ appābādhānaṃ aggaṭṭhāne ṭhapentaṃ disvā adhikārakammaṃ katvā taṃ
ṭhānantaraṃ paṭṭhesi.
@Footnote: 1 Sī. jhānakīḷikāya  2 Sī. sabbaññutaññāṇaṃ  3 cha.Ma.,i. dassanatthāya
@4 Ma. guduhaṇamattampi, cha.,i. gaddūhanamattampi 5 Sī. sarīravyādhi

---------------------------------------------------------------------------------------------
page272.
     So yāvatāyukaṃ 1- kusalaṃ katvā devamanussesu saṃsaranto vipassidasabalassa
nibbattito puretarameva bandhumatīnagare brāhmaṇakule nibbatto purimanayeneva
isipabbajjaṃ pabbajitvā jhānalābhī hutvā pabbatapāde vasati.
     Vipassibodhisattopi sabbaññutaṃ patvā aṭṭhasaṭṭhibhikkhusatasahassaparivāro
bandhumatīnagaraṃ upanissāya pitumahārājassa saṅgahaṃ karonto kheme migadāye viharati.
Athāyaṃ tāpaso dasabalassa loke nibbattabhāvaṃ ñatvā āgantvā satthu dhammakathaṃ sutvā
saraṇesu patiṭṭhāsi, attano pabbajjaṃ pajahituṃ 2- nāsakkhi, kālena kālaṃ pana satthu
upaṭṭhānaṃ āgacchati. 3-
     Athekasmiṃ samaye ṭhapetvā satthārañceva dve aggasāvake ca himavati pupphitānaṃ
visarukkhānaṃ vātasamphassena bhikkhūnaṃ 4- matthakarogo nāma udapādi. Tāpaso satthu
upaṭṭhānaṃ āgato bhikkhū sīsaṃ pārupitvā nisinne 5- disvā "kiṃ bhante
bhikkhusaṃghasasa aphāsukan"ti pucchi. Bhikkhūnaṃ visapuppharogo 6- āvusoti. Tāpaso
cintesi "ayaṃ kālo mayhaṃ bhikkhusaṃghassa kāyaveyyāvaṭikakammaṃ 7- katvā puññaṃ
nibbattetun"ti attano ānubhāvena nānāvidhāni bhesajjāni saṅkaḍḍhitvā yojetvā
adāsi. Sabbabhikkhūnaṃ rogo taṃkhaṇaññeva vūpasanto.
     So yāvatāyukaṃ ṭhatvā brahmaloke nibbattitvā ekanavutikappe devamanussesu
saṃsaranto kassapabuddhakāle bārāṇasiyaṃ kulagehe nibbatto gharāvāsaṃ vasanto "mayhaṃ
vasanagehaṃ dubbalaṃ, paccantaṃ gantvā dabbasambhāraṃ āharitvā gehaṃ karissāmī"ti
vaḍḍhakīhi saddhiṃ gacchanto antarāmagge ekaṃ jiṇṇamahāvihāraṃ disvā "tiṭṭhatu
tāva mayhaṃ gehakammaṃ, na taṃ mayā saddhiṃ gamissati, yaṅkiñci katvā pana saddhiṃ
gamanakammameva puretaraṃ kātuṃ vaṭṭatī"ti teheva vaḍḍhakīhi dabbasambhāraṃ gāhāpetvā
@Footnote: 1 Sī. yāvajīvaṃ  2 cha.Ma.,i. jahituṃ  3 cha.Ma.,i. gacchati  4 cha.Ma.,i. sesabhikkhūnaṃ
@5 Sī.,i.,cha.Ma. sasīsaṃ pārupitvā nipanne  6 cha. tiṇapupphakarogo
@7 i. kāyaveyyāvaṭikaṃ

---------------------------------------------------------------------------------------------
page273.
Tasmiṃ vihāre uposathāgāraṃ kāresi, bhojanasālaṃ aggisālaṃ 1- jantāgharaṃ kappiyakuṭiṃ
rattiṭṭhānadivāṭṭhānaṃ vaccakuṭiṃ kāresi, 1- yaṃ 2- bhikkhusaṃghassa
upabhogaparibhogabhesajjaṃ nāma, sabbaṃ paṭiyādetvā ṭhapesi.
     So yāvajīvaṃ kusalaṃ katvā ekaṃ buddhantaraṃ devamanussesu saṃsaranto amhākaṃ
dasabalassa nibbattito puretarameva kosambiyaṃ seṭṭhigehe paṭisandhiṃ gaṇhi. Tassa
paṭisandhigahaṇadivasato paṭṭhāya taṃ seṭṭhikulaṃ lābhaggayasaggappattaṃ ahosi. Athassa
mātā puttaṃ vijāyitvā cintesi "ayaṃ dārako puññavā katābhinīhāro, 3- yattakaṃ
kālaṃ arogo dīghāyuko hutvā tiṭṭhati, tattakaṃ amhākaṃ sampattidāyako bhavissati.
Jātadivaseyeva ca mahāyamunāya nhātadārakā 4- nirogā hontī"ti nhāpanatthāya
naṃ pesesi. "pañcame divase sīsaṃ 5- nhāpetvā nadīkīḷanatthāya naṃ pesesī"ti
majjhimabhāṇakā. Tattha dhātiyā dārakaṃ nimujjanummujjanavasena kīḷāpentiyā eko maccho
taṃ dārakaṃ disvā "bhakkho me ayan"ti maññamāno mukhaṃ vivaritvā upagato.
Dhātiyo dārakaṃ chaḍḍetvā palātā, maccho taṃ gili. Puññavā satto dukkhaṃ
na pāpuṇi, sayanagabbhaṃ pavisitvā nisinno viya hoti. 6- Maccho dārakassa tejena
tattakapālaṃ 7- gilitvā ḍayhamāno viya vegena tiṃsayojanaṃ gantvā bārāṇasinagaravāsino
macchabandhassa jālaṃ pāvisi. Mahāmacchā nāma jālena bandhā 8- māriyamānāva maranti,
ayaṃ pana dārakassa tejena jālato nīhaṭamattova mato. Macchabandhā matamacchaṃ 9- labhitvā
phāletvā vikkiṇanti, taṃ pana dārakassa ānubhāvena aphāletvā sakalameva kājena
haritvā "sahassenimaṃ demā"ti vadantā nagare vicariṃsu, koci na gaṇhīti. 10-
     Tasmiṃpi nagare asītikoṭivibhavaṃ 11- seṭṭhikulaṃ atthi, tassa dvāramūlaṃ patvā "kiṃ
gahetvā dethā"ti vuttā "kahāpaṇan"ti āhaṃsu. Tehi kahāpaṇaṃ datvā gahito.
@Footnote: 1-1 cha.Ma.,i. dīghacaṅkamaṃ jantāgharaṃ kappiyakuṭiṃ vaccakuṭiṃ ārogyasālaṃ kāresi
@2 cha.Ma.,i. yaṃkiñci  3 cha.Ma. katādhikāro  4 Sī.,i. nahāpitā dārakā  5 Ma. sasīsaṃ
@6 cha.Ma.,i. nipanno viya ahosi  7 cha. tattaphālaṃ  8 cha.Ma.,i. baddhā
@9 cha.Ma. mahāmacchaṃ 10 cha.Ma. gaṇhāti 11 Sī.,i.,cha.Ma. tasmiṃ pana nagare aputtakaṃ
@asītikoṭivibhavaṃ

---------------------------------------------------------------------------------------------
page274.
Seṭṭhibhariyāpi aññesu divasesu macchena kīḷāyati, 1- taṃdivasaṃ pana macchaṃ phalake ṭhapetvā
sayameva phālesi. Macchaṃ nāma kucchito phālenti, sā pana  piṭṭhito phālentī
macchakucchiyaṃ suvaṇṇavaṇṇaṃ dārakaṃ disvā "macchakucchiyaṃ me putto laddho"ti nadanaṃ 2-
naditvā dārakaṃ ādāya sāmikassa santikaṃ agamāsi. Seṭṭhī tāvadeva bheriñcārāpetvā
dārakaṃ ādāya rañño santikaṃ gantvā "macchakucchiyaṃ me deva laddho dārako,
kiṃ karomā"ti āha. Puññavā esa, yo macchakucchiyaṃ arogo vasi, pālehi 3- nanti.
     Assosi kho itaraṃ kulaṃ "bārāṇasiyaṃ kira ekaṃ seṭṭhikulaṃ macchakucchiyaṃ dārakaṃ
labhatī"ti. Te tattha agamaṃsu. Athassa mātā dārakaṃ alaṅkaritvā kīḷāpiyamānaṃ disvā
"manāpo vatāyaṃ dārako"ti pucchitvā taṃ pavuttiṃ 4- ācikkhi. Itarā "mayhaṃ
putto"ti āha. Kahaṃ pana laddhoti. Macchakucchiyanti. Na tuyhaṃ putto, mayhaṃ
puttoti. Kathante laddhoti. Mayā dasamāse kucchiyā dhārito, atha naṃ nadiyā kīḷāpiyamānaṃ
maccho gilīti. Tuyhaṃ putto aññena macchena gilito bhavissati, ayaṃ pana mayā
macchakucchiyaṃ laddhoti ubhopi rājakulaṃ agamaṃsu. Rājā āha "ayaṃ dasamāse kucchiyā
dhāritattā amātā kātuṃ na sakkā, macchaṃ gaṇhantāpi vikkayakayādīni 5- bahi katvā
gaṇhantā nāma natthi, 6- macchakucchiyaṃ laddhattā ayaṃpi amātā kātuṃ na sakkāti 7-
dārako ubhinnaṃpi kulānaṃ dāyādo hotū"ti. Tato paṭṭhāya dvepi kulāni ativiya
lābhaggayasaggappattāni ahesuṃ. Tassa dvīhi kulehi vaḍḍhitattā bākulakumāroti nāmaṃ
kariṃsu.
     Tassa viññutaṃ pattassa dvīsupi nagaresu tayo tayo pāsāde kāretvā
nāṭakāni paccupaṭṭhapesuṃ. Ekekasmiṃ nagare cattāro cattāro māse vasati, ekekasmiṃ
nagare cattāro māse vuṭṭhassa saṅghāṭanāvāsu maṇḍapaṃ kāretvā tattha naṃ saddhiṃ
nāṭakehi āropenti. So sampattiṃ anubhavamāno catūhi māsehi itaraṃ nagaraṃ gacchati.
Taṃ nagaravāsināṭakā "dvīhi māsehi upaḍḍhamaggaṃ āgato bhavissatī"ti paccuggantvā
@Footnote: 1 cha.Ma.,i. keḷāyati  2 cha.Ma.,i. nādaṃ  3 cha.Ma.,i. posehi  4 cha.Ma.,i. gahetvā
@pakatiṃ  5 cha.Ma.,i. vakkayakanādīni  6 cha.Ma. natthīti  7 cha.Ma. na sakkā

---------------------------------------------------------------------------------------------
page275.
Taṃ parivāretvā dvīhi māsehi attano nagaraṃ nenti, itarā nāṭakā nivattitvā
attano nagarameva gacchanti. Tattha cattāro māse vasitvā teneva niyāmena puna
itaraṃ nagaraṃ gacchati. Evamassa sampattiṃ anubhavantassa asīti vassāni paripuṇṇāni.
     Tasmiṃ samaye amhākaṃ bodhisatto sabbaññutaṃ patvā pavattitapavaradhammacakko
anukkamena cārikaṃ caramāno kosambiṃ pāpuṇi, bārāṇasinti majjhimabhāṇakā.
Bākulaseṭṭhīpi kho "dasabalo āgato"ti sutvā bahuṃ gandhamālaṃ ādāya satthu santikaṃ
gantvā dhammaṃ 1- sutvā paṭiladdhasaddho pabbaji. So sattāhameva puthujjano hutvā
aṭṭhame aruṇe saha paṭisambhidāhi arahattaṃ pāpuṇi. Athassa dvīsu nagaresu gihikāle
paricitamātugāmā 2- attano kulagharāni gantvā tattheva vasamānā cīvarāni katvā
pahiṇiṃsu. Thero ekaṃ aḍḍhamāsaṃ kosambivāsikehi pahitaṃ cīvaraṃ paribhuñjati, aḍḍhamāsaṃ
bārāṇasivāsikehīti. Eteneva niyāmena ca dvīsu nagaresu yaṃ yaṃ uttamaṃ, taṃ
taṃ therasseva āharissanti. 3- Therassa asīti vassāni agāramajjhe vasantassa dvīhi
kulehi 4- gandhapiṇḍaṃ gahetvā upasiṅghanamattaṃpi kālaṃ na koci ābādho nāma ahosi.
Asītime vasse sukheneva pabbajjaṃ upagato. Pabbajitassāpissa appamattakopi ābādho
vā catūhi paccayehi vekallaṃ vā nāhosi. So pacchimakāle parinibbānasamayepi
purāṇagihisahāyakassa acelakassa 5- attano kāyikacetasikasukhadīpanavaseneva sakalaṃ
bākulasuttaṃ 6- kathetvā anupādisesāya nibbānadhātuyā parinibbāyi. Evaṃ
atthuppatti samuṭṭhitā. 7- Satthā pana therassa dharamānakāleyeva there yathāpaṭipāṭiyā
ṭhānantare ṭhapayanto bākulattheraṃ imasmiṃ sāsane appābādhānaṃ aggaṭṭhāne ṭhapesīti.
@Footnote: 1 cha.Ma.,i. dhammakathaṃ  2 cha.Ma. paricārikamātugāmā  3 Sī. āhariyyanti,
@cha.Ma. āhariyati, i. āhariyyati  4 cha.Ma. dvīhaṅgulehi, i. davīhaṅgulīhi
@5 Sī.,i.,cha.Ma. acelakassapassa  6 Ma.u. 14/209/174 bakkulattheracchariyabbhūtasutta
@7 Sī.,i. vatthu samuṭṭhitaṃ

---------------------------------------------------------------------------------------------
page276.
                           Sobhitattheravatthu
     [227] Pañcame pubbenivāsaṃ anussarantānanti pubbenivuṭṭhakhandhasantānaṃ
anussaraṇasamatthānaṃ sobhitatthero aggoti dasseti. So kira pubbenivāsaṃ
anupaṭipāṭiyā anussaramāno pañca kappasatāni asaññībhave 1- acittakapaṭisandhiṃ nayato
aggahesi ākāse padaṃ dassento viya. Tasmā pubbenivāsaṃ anussarantānaṃ aggo
nāma jāto.
     Tassa pañhākamme ayamanupubbikathā:- ayaṃ kira padumuttarabuddhakāle haṃsavatīnagare
kulagehe paṭisandhiṃ gaṇhitvā vayappatto satthu dhammadesanaṃ suṇanto satthāraṃ ekaṃ
bhikkhuṃ pubbenivāsañāṇalābhīnaṃ 2- bhikkhūnaṃ aggaṭṭhāne ṭhapentaṃ disvā adhikārakamma
katvā taṃ ṭhānantaraṃ paṭṭhesi. So yāvajīvaṃ kusalaṃ 3- katvā devamanussesu saṃsaranto
imasmiṃ buddhuppāde sāvatthiyaṃ brāhmaṇakule nibbatti, sobhitotissa nāmaṃ akaṃsu.
     So aparena samayena satthu dhammadesanaṃ sutvā paṭiladdhasaddho pabbajitvā
vipassanaṃ vaḍḍhetvā arahattaṃ patvā pubbenivāsañāṇe ciṇṇavasī ahosi. So
anupaṭipāṭiyā attano nibbattaṭṭhānaṃ anussaranto yāva asaññībhave acittakapaṭisandhi,
tāva paṭisandhiṃ addasa. Tato paraṃ anantare 4- pañcakappasatāni pavuttiṃ adisvā
avasāne cutiṃ disvā "kiṃ nāmetan"ti āvajjamāno nayavasena "asaññībhave 5-
bhavissatī"ti niṭṭhaṃ agamāsi. Satthā imaṃ kāraṇaṃ atthuppattiṃ katvā  theraṃ
pubbenivāsaṃ anussarantānaṃ aggaṭṭhāne ṭhapesīti.
@Footnote: 1 cha.Ma.,i. asaññibhave. evamuparipi  2 Sī. pubbenivāsaññāṇapaṭilābhīnaṃ,
@i. pubbenivāsaṃ anussarantānaṃ ñāṇapaṭilābhanaṃ  3 cha.Ma.,i. kusalakammaṃ  4 cha.,
@i. antare  5 cha.Ma. asaññibhavo, i. saññabhāvo. evamuparipi

---------------------------------------------------------------------------------------------
page277.
                           Upālittheravatthu
     [228] Chaṭṭhe vinayadharānaṃ yadidaṃ upālīti vinayadharānaṃ bhikkhūnaṃ upālitthero
aggoti dasseti. Thero kira tathāgatasseva santike kammaṭṭhānaṃ gahetvā vipassanaṃ
vaḍḍhetvā arahattaṃ pāpuṇi. Tathāgatasseva santike vinayapiṭakaṃ uggaṇhitvā
bhārukacchakavatthuṃ 1- ajjukavatthuṃ 2- kumārakassapavatthunti imāni tīṇi vatthūni
sabbaññutañāṇena saddhiṃ saṃsandetvā kathesi. Tasmā vinayadharānaṃ aggo nāma jāto.
     Tassa pañhākamme ayamanupubbikathā:- ayaṃ kira padumuttarabudadhakāle 3- haṃsavatiyaṃ
kulaghare nibbatto ekadivasaṃ satthu dhammakathaṃ suṇanto satthāraṃ ekaṃ bhikkhuṃ vinayadharānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. So yāvajīvaṃ
kusalaṃ katvā devamanussesu saṃsaranto imasmiṃ buddhuppāde kappakagehe paṭisandhiṃ
gaṇhi, upālidārakotissa nāmaṃ akaṃsu. So vayappatto channaṃ khattiyānaṃ pasādhako hutvā
tathāgate anupiyaambavane viharante pabbajjatthāya nikkhamantehi 4- chahi khattiyehi
saddhiṃ nikkhamitvā pabbaji. Tassa pabbajjāya vidhānaṃ pāliyaṃ 5- āgatameva.
     So pabbajitvā upasampanno satthāraṃ kammaṭṭhānaṃ kathāpetvā "mayhaṃ bhante
araññe vāsaṃ anujānāthā"ti āha. Bhikkhu tava araññe vasantassa ekameva dhuraṃ
vaḍḍhissati, amhākaṃ pana santike vasantassa vāsadhurañca 6- ganthadhurañca
paripūressatīti. Thero satthu vacanaṃ sampaṭicchitvā vipassanāya kammaṃ karonto
nacirasseva arahattaṃ pāpuṇi. Atha naṃ satthā sakalaṃ vinayapiṭakaṃ uggaṇhāpesi. So
aparabhāge heṭṭhā vuttāni tīṇi vatthūni vinicchini, satthā ekekasmiṃ vinicchite
sādhukāraṃ katvā tayo vinicchite atthuppattiṃ katvā theraṃ vinayadharānaṃ aggaṭṭhāne
ṭhapesīti.
@Footnote: 1 Sī. bharukacchakavatthuṃ, vi.mahāvi. 1/78/52 pārājikakaṇḍa: vinītavatthu
@2 vi.mahāvi. 1/158/91 dutiyapārājika  3 cha.Ma. padumuttarabuddhakāle kiresa,
@i. padumuttarabuddhakāle kira  4 cha.Ma.,i. nikkhamantehi tehi
@5 vi.cu. 7/330/112 saṅghabhedakkhandhaka  6 cha.Ma. vipassanādhurañca

---------------------------------------------------------------------------------------------
page278.
                           Nandakattheravatthu
     [229] Sattame bhikkhunovādakānanti bhikkhunī ovādakānaṃ. 1- Ayañhi thero
dhammakathaṃ kathento ekasamodhāne pañcabhikkhunīsatāni arahattaṃ pāpesi. Tasmā
bhikkhunovādakānaṃ aggo nāma jāto.
     Tassa pañhākamme ayamanupubbikathā:- ayañhi padumuttarabuddhakāle haṃsavatīnagare
kulagehe 2- nibbatto satthu dhammakathaṃ 3- suṇanto satthāraṃ ekaṃ bhikkhuṃ
bhikkhunovādakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ
paṭṭhesi. So yāvajīvaṃ kusalaṃ katvā devamanussesu saṃsaranto imasmiṃ buddhuppāde
sāvatthiyaṃ kulagehe paṭisandhiṃ gahetvā vayappatto satthu dhammadesanaṃ sutvā
paṭiladdhasaddho satthu santike pabbajitvā vipassanaṃ vaḍḍhetvā arahattaṃ pāpuṇi, 4-
pubbenivāsañāṇe ciṇṇavasī ahosi. So catūsu parisāsu sampattāsu "sabbesaṃyeva manaṃ
gahetvā kathetuṃ sakkotī"ti dhammakathikanandako nāma jāto. Tathāgatopi kho rohiṇīnadītīre
cumbiṭakulagehā 5- nikkhamitvā pabbajitānaṃ pañcannaṃ sākiyakumārasatānaṃ anabhiratiyā
uppannāya te bhikkhū ādāya kuṇāladahaṃ gantvā kuṇālajātakakathāya 6- nesaṃ
saṃviggamānasabhāvaṃ 7- ñatvā catusaccakathaṃ kathetvā sotāpattiphale patiṭṭhāpesi. Aparabhāge
mahāsamayasuttaṃ 8- kathetvā aggaphalaṃ arahattaṃ pāpesi. Tesaṃ therānaṃ purāṇadutiyikā
"amhedāni idha kiṃ karissāmā"ti vatvā sabbāva ekacittā hutvā mahāpajāpatiṃ
upasaṅkamitvā pabbajjaṃ yāciṃsu. Tāpi pañcasatā theriyā santike  pabbajjañca
upasampadañca labhiṃsu. Atītānantarāyaṃ pana jātiyā sabbāva tā nandakattherassa
rājattabhāve 9- ṭhitassa pādaparicārikā ahesuṃ.
@Footnote: 1 pāli.,cha.Ma. bhikkhunovādakānaṃ yadidaṃ nandakoti,
@aṅ.ekaka. 20/229/25  2 Sī.,i. kulaghare  3 cha.Ma. dhammadesanaṃ  4 Sī.,i. pāpuṇitvā
@5 Sī.,i. cumbaṭakakalahe, Ma. cumbaṭakalahato, cha. cumbuṭakakalahe
@6 khu.jā. 28/296/106 (syā)  7 cha.Ma.,i. saṃviggabhāvaṃ
@8 dī.Ma. 10/331/216  9 cha.Ma. rājaputtabhāve

---------------------------------------------------------------------------------------------
page279.
     Tena samayena satthā "bhikkhū bhikkhuniyo ovadantū"ti āha. Thero attano
vāre sampatte tāsaṃ purimabhave attano pādaparicārikabhāvaṃ ñatvā cintesi "maṃ
imassa bhikkhunīsaṃghassa majjhe nisinnaṃ upamāyo ca kāraṇādīni ca āharitvā
dhammaṃ kathayamānaṃ disvā añño pubbenivāsañāṇalābhī bhikkhu 1- imaṃ kāraṇaṃ oloketvā
`āyasmā nandako yāvajjadivasā orodhe na vissajjeti, sobhatāyasmā orodhaparivuto'ti
vattabbaṃ maññeyyā"ti. Tasmā sayaṃ agantvā aññaṃ bhikkhuṃ pesesi. Tā pana pañcasatā
bhikkhuniyo therassa ovādaṃ paccāsiṃsanti. Iminā kāraṇena bhagavā "attano vāre
sampatte aññaṃ apesetvā sayameva gantvā bhikkhunīsaṃghaṃ ovadāhī"ti theraṃ āha. So
satthu kathaṃ paṭibāhituṃ asakkonto attano vāre sampatte cātuddase bhikkhunīsaṃghe 2-
ovādaṃ datvā sabbāva tā bhikkhuniyo saḷāyatanapaṭimaṇḍitāya dhammadesanāya 3-
sotāpattiphale patiṭṭhāpesi.
     Tā bhikkhuniyo therassa dhammadesanāya attamanā hutvā satthu santikaṃ gantvā
attano paṭividdhaguṇaṃ ārocesuṃ. Satthā "kasmiṃ nu kho dhammaṃ desente imā
bhikkhuniyo uparimaggaphalāni pāpuṇeyyun"ti āvajjento puna "etaṃ 4- nandakassa
dhammadesanaṃ sutvā pañcasatāpi etā arahattaṃ pāpuṇissantī"ti disvā punadivasepi
therasseva santike 5- dhammassavanatthāya pesesi. Tā punadivase dhammaṃ sutvā sabbāva
arahattaṃ pattā. Taṃdivasaṃ bhagavā tāsaṃ bhikkhunīnaṃ attano santikaṃ āgatakāle dhammadesanāya
saphalabhāvaṃ ñatvā "hiyyo nandakassa dhammadesanā cātuddasiyaṃ candasadisī ahosi, ajja
pannarasiyaṃ candasadisī"ti vatvā tadeva kāraṇaṃ atthuppattiṃ katvā theraṃ
bhikkhunovādakānaṃ aggaṭṭhāne ṭhapesīti.
@Footnote: 1 ka. pubbenivāsañāṇabhikkhu  2 Sī.,i.,cha.Ma. bhikkhunisaṃghassa
@3 Ma.u. 14/398/344 nandakovādasutta  4 cha.Ma.,i. taṃyeva  5 cha.Ma.,i. santikaṃ

---------------------------------------------------------------------------------------------
page280.
                           Nandattheravatthu
     [230] Aṭṭhame indriyesu guttadvārānanti chasu indriyesu pidahitadvārānaṃ
nandatthero aggoti dasseti. Kiñcāpi hi satthu sāvakā aguttadvārā nāma
natthi, nandatthero pana dasasu disāsu yaṃ yaṃ disaṃ oloketukāmo hoti, na taṃ
satisampajaññavasena 1- aparicchinditvā oloketi. Tasmā indriyesu guttadvārānaṃ
agto nāma jāto.
     Tassa pañhākamme ayamanupubbikathā:- ayaṃpi hi padumuttarabuddhakāle haṃsavatiyaṃ
kulagehe paṭisandhiṃ gahetvā vayappatto satthu santike dhammaṃ suṇanto satthāraṃ
ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ disvā adhikārakammaṃ
katvā taṃ ṭhānantaraṃ paṭṭhesi. So yāvajīvaṃ kusalaṃ katvā devamanussesu saṃsaranto
kapilavatthupure mahāpajāpatigotamiyā kucchismiṃ paṭisandhiṃ gaṇhi. Athassa nāmagahaṇadivase
ñātisaṅghaṃ nandayanto tosento jātoti nandakumārotveva nāmaṃ akaṃsu.
     Mahāsattopi sabbaññutaṃ patvā pavattitapavaradhammacakko 2- lokānuggahaṃ karonto
rājagahato kapilavatthupuraṃ gantvā paṭhamadassaneneva pitaraṃ sotāpattiphale patiṭṭhāpesi.
Punadivase pitu nivesanaṃ gantvā rāhulamātāya ovādaṃ datvā sesajanassāpi dhammaṃ
kathesi. Punadivase nandakumārassa abhisekagehappavesanaāvāhamaṅgalesu vattamānesu tassa
nivesanaṃ gantvā kumāraṃ pattaṃ gāhāpetvā pabbājetuṃ 3- vihārābhimukho pāyāsi.
Nandakumāraṃ abhisekamaṅgalaṃ na tathā pīḷesi. Pattaṃ ādāya gamanakāle pana janapadakalyāṇī
uparipāsādavaragatā sīhapañjaraṃ ugghāṭetvā "tuvaṭaṃ kho ayyaputta āgaccheyyāsī"ti
yaṃ vācaṃ nicchāresi. Taṃ sutvā gehasitachandarāgavasena olokento ca panesa satthari
gāravena yathāruciyā nimittaṃ gahetuṃ nāsakkhi, tenassa cittasantāpo
@Footnote: 1 cha.Ma.,i. catusampajaññavasena   2 cha.Ma. pavattitavara...evamuparipi,
@i. pavattavaradhammacakko   3 Ma. pabbajāpetuṃ

---------------------------------------------------------------------------------------------
page281.
Ahosi. Atha naṃ "imasmiṃ ṭhāne nivattessati, imasmiṃ ṭhāne nivattessatī"ti
cintitameva 1- satthā vihāraṃ netvā pabbājesi. Pabbajitopi 2- paṭibāhituṃ
asakkonto tuṇhī ahosi. Pabbajitadivasato paṭṭhāya pana janapadakalyāṇiyā vuttavacanameva
sarati. Athassa sā āgantvā avidūre ṭhitā viya ahosi. So anabhiratiyā pīḷito thokaṃ
ṭhānaṃ gacchati, tassa gumbaṃ vā gacchaṃ vā atikkamantasseva dasabalo purato ṭhitako viya
hoti. 3- So aggimhi pakkhittaṃ kukkuṭapattaṃ viya paṭinivattitvā attano
vasanaṭṭhānameva pāvisi. 4-
     Satthā cintesi "nando ativiya pamatto viharati, anabhiratiṃ vūpasametuṃ na
sakkoti, etassa cittanibbāpanaṃ kātuṃ vaṭṭatī"ti. Tato naṃ āha "ehi nanda
devacārikaṃ gamissāmā"ti. 5- Bhagavā kathāhaṃ iddhimantehi gantabbaṭṭhānaṃ gamissāmīti.
Tvaṃ kevalaṃ gamanacittaṃ uppādehi, gantvā passissasīti. So dasabalassa ānubhāvena
tathāgatena saddhiṃyeva devacārikaṃ gantvā sakkassa devarañño nivesanaṃ oloketvā
pañca accharāsatāni addasa. Satthā nandattheraṃ subhanimittavasena tā olokentaṃ
disvā "nanda imā nu kho accharā manāpā, atha janapadakalyāṇī"ti pucchi.
Bhante janapadakalyāṇī imā accharā upanidhāya kaṇṇanāsacchinnakā makkaṭī 6- viya
khāyatīti. Nanda evarūpā accharā samaṇadhammaṃ karontānaṃ na dullabhāti. Sace
me bhante bhagavā pāṭibhogo hoti, ahaṃ samaṇadhammaṃ karissāmīti. Vissaṭṭho 7- tvaṃ
nanda samaṇadhammaṃ kara. Sace te sappaṭisandhikā kālakiriyā bhavissati, ahaṃ etāsaṃ
paṭilābhatthāya pāṭibhogoti. Iti satthā yathāruciyā devacārikaṃ caritvā jetavanameva
paccāgacchi. 8-
     Tato paṭṭhāya nandatthero accharānaṃ hetu rattidivasaṃ samaṇadhammaṃ karoti.
@Footnote: 1 Sī.,i.,cha.Ma. cintentameva  2 Sī. pabbajantepi  3 cha.Ma. ahosi
@4 cha.Ma.,i. pavisati  5 cha.Ma.,i. gacchissāmāti  6 Sī. kaṇṇanāsacchinnā kāṇamakkaṭī
@7 cha.Ma.,i. vissattho  8 cha.Ma.,i. paccāgañchi

---------------------------------------------------------------------------------------------
page282.
Satthā bhikkhū āṇāpesi "tumhe nandassa vasanaṭṭhāne `eko kira bhikkhu dasabalaṃ
pāṭibhogaṃ katvā accharānaṃ hetu samaṇadhammaṃ karotī'ti tattha tattha kathentā vicarathā"ti.
Te satthu vacanaṃ sampaṭicchitvā "bhatako kirāyasmā nando, upakītako kirāyasmā
nando, accharānaṃ hetu brahmacariyaṃ carati, bhagavā kirassa pāṭibhogo pañcannaṃ
accharāsatānaṃ paṭilābhāya kakuṭapādānan"ti 1- te dassanasavanupacāre ṭhatvā kathentā 2-
vicaranti. Nandatthero kathaṃ sutvā "ime bhikkhū na aññaṃ kathenti, maṃ ārabbha
kathenti, ayuttaṃ mama kamman"ti paṭisaṅkhāraṃ 3- uppādetvā vipassanaṃ vaḍḍhetvā
arahattaṃ pāpuṇi. Athassa arahattappattakkhaṇeyeva 4- aññatarā devatā bhagavato tamatthaṃ
ārocesi, sayaṃpi bhagavā aññāsiyeva. Punadivase nandatthero bhagavantaṃ upasaṅkamitvā
evamāha "yaṃ me bhante bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ,
muñcāmahaṃ bhante bhagavantaṃ etasmā paṭissavā"ti. Evaṃ vatthu 5- samuṭṭhitaṃ.
Satthā aparabhāge jetavane viharanto theraṃ indriyesu guttadvārānaṃ aggaṭṭhāne
ṭhapesīti.
                         Mahākappinattheravatthu
     [231] Navame bhikkhuovādakānanti bhikkhū ovadantānaṃ mahākappinatthero
aggoti dassesi. Ayaṃ kira thero ekasamodhānasmiṃyeva dhammakathaṃ kathento bhikkhusahassaṃ
arahattaṃ pāpesi. Tasmā bhikkhuovādakānaṃ aggo nāma jāto.
     Tassa pañhākamme ayamanupubbikathā:- ayaṃ hi padumuttarabuddhakāle haṃsavatiyaṃ
kulaghare nibbattitvā aparabhāge satthu dhammakathaṃ suṇanto satthāraṃ ekaṃ bhikkhuṃ
bhikkhuovādakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ
paṭṭhesi. So yāvajīvaṃ kusalaṃ katvā devamanussesu saṃsaranto kassapasammāsambuddhakāle
@Footnote: 1 Ma. kukkuṭapādikānanti, cha. kakuṭapādīnanti 2 cha.Ma. savanūpacāre kathentā
@3 Sī.,i.,cha.Ma. paṭisaṅakhānaṃ  4 i. arahattappattikkhaṇeyeva
@5 khu.u. 25/22/124 nandasutta

---------------------------------------------------------------------------------------------
page283.
Bārāṇasiyaṃ kulagehe paṭisandhiṃ gahetvā purisasahassagaṇajeṭṭhako hutvā
gabbhasahassapaṭimaṇḍitaṃ mahāpariveṇaṃ kāresi. Te sabbepi janā yāvajīvaṃ kusalaṃ katvā
kappinaupāsakaṃ jeṭṭhakaṃ katvā saputtadārā devaloke nibbattā. Ekaṃ buddhantaraṃ
devamanussesu saṃsariṃsu.
     Atha amhākaṃ satthu nibbattito puretarameva ayaṃ kappino  paccantappadese 1-
kukkuṭavatīnāmanagare rājagehe paṭisandhiṃ gaṇhi, sesaparisā 2- tasmiṃyeva nagare amaccakule
nibbattiṃsu. Tesu kappinakumāro pitu accayena chattaṃ ussāpetvā mahākappinarājā
nāma jāto. Pure 3- kalyāṇakammakaraṇakāle tassa gharasāminī itthī samānajātibhoge
rājakule nibbattitvā mahākappinarañño aggamahesī jātā, anojāpupphasadisavaṇṇatāya
panassā anojādevītveva nāmaṃ ahosi. Mahākappinarājāpi sutacittako 4-
ahosi. So pātova uṭṭhāya catūhi dvārehi sīghaṃ dūte pesesi "yattha bahussute
sutadhare passatha, tato nivattitvā mayhaṃ ārocethā"ti.
     Tena kho pana samayena amhākaṃ satthā loke nibbattitvā sāvatthiṃ upanissāya
paṭivasati. Tasmiṃ kāle sāvatthinagaravāsino vāṇijā sāvatthiyaṃ uṭṭhānabhaṇḍaṃ gahetvā
taṃ nagaraṃ gantvā bhaṇḍaṃ paṭisāmetvā "rājānaṃ passissāmā"ti paṇṇākāraṃ
gahetvā rājakuladvāraṃ gantvā "rājā uyyānaṃ gato"ti sutvā uyyānaṃ gantvā
dvāre ṭhitā paṭihārakassa ārocayiṃsu. Atha rañño nivedite 5- rājā pakkosāpetvā
niyyānite paṇṇākāre 6- vanditvā ṭhite "tātā kuto āgacchathā"ti pucchi.
Sāvatthito devāti. Kacci te raṭṭhā subhikkhā, 7- dhammiko rājāti. Āma devāti.
Attha pana tumhākaṃ dese kiñci sāsananti. Atthi deva, na sakkā pana ucchiṭṭhamukhehi
kathetunti. Rājā suvaṇṇabhiṅgārena udakaṃ dāpesi. Te mukhaṃ vikkhāletvā dasabalābhimukhā
añjaliṃ paggahetvā 8- "deva amhākaṃ dese buddharatanaṃ nāma uppannan"ti āhaṃsu.
@Footnote: 1 cha.Ma. paccantadese  2 cha.Ma. sesapurisā  3 cha.Ma.,i. pubbe  4 cha.Ma.i. sutavittako
@5 cha.Ma. nivedi, te  6 Ma. niyyātitena paṇṇākārena, cha. niyyātitapaṇṇākāre,
@i. niyyānitapaṇṇākāre  7 Sī.,i.,cha.Ma. kacci vo raṭṭhaṃ subhikkhaṃ
@8 Sī.,i. paggaṇhitvā

---------------------------------------------------------------------------------------------
page284.
Rañño "buddho"ti vacane sutamatteyeva sakalasarīraṃ pharamānā pīti uppajji. Tato
"buddhoti tātā vadathā"ti āha. Buddhoti deva vadāmāti. Evaṃ tikkhattuṃ vadāpetvā
"buddhoti padaṃ appamāṇaṃ, na 1- sakkā parimāṇaṃ kātun"ti tasmiṃyeva uppannanti 2-
pasanno satasahassaṃ datvā puna "aparaṃ kiṃ sāsanan"ti pucchi. Deva dhammaratanaṃ
nāma uppannanti. Taṃpi sutvā tatheva tikkhattuṃ paṭiññaṃ gahetvā aparaṃpi satasahassaṃ
datvā puna "aññaṃ kiṃ sāsanan"ti pucchi. Saṃgharatanaṃ deva uppannanti. Taṃ sutvā
tatheva paṭiññaṃ gahetvā aparaṃpi satasahassaṃ datvā dinnabhāvaṃ paṇṇe likhitvā
"tātā deviyā santikaṃ gacchathā"ti pesesi. Tesu gatesu amacce pucchi "tātā
buddho loke uppanno, tumhe kiṃ karissathā"ti. Deva tumhe kiṃ karissathāti. 3-
Ahaṃ pabbajissāmīti. Mayaṃpi pabbajissāmāti. Te sabbepi gharaṃ vā kuṭumbaṃ vā
anapaloketvā ye asse āruyha gatā teheva nikkhamiṃsu.
    Vāṇijā anojādeviyā santikaṃ gantvā paṇṇaṃ dassesuṃ. Sā taṃ vācetvā
"raññā tumhākaṃ bahū kahāpaṇā 4- dinnā, kiṃ tumhehi kataṃ tātā"ti pucchi.
Piyasāsanaṃ devi ānītanti. Amhepi sakkā tātā suṇāpetunti. Sakkā devi,
ucchiṭṭhamukhehi pana vattuṃ na sakkāti. Sā suvaṇṇabhiṅgārena udakaṃ dāpesi.
Te mukhaṃ vikkhāletvā rañño ārocitaniyāmeneva ārocesuṃ. Sāpi taṃ sutvā
uppannapāmujjā teneva nayena ekasmiṃ pade tikkhattuṃ paṭiññaṃ gāhāpetvā
padagaṇanāya 5- tīṇi tīṇi datvā 6- navasatasahassāni adāsi. Vāṇijā sabbānipi dvādasa
satasahassāni labhiṃsu. Atha te "rājā kahaṃ tātā"ti pucchi. Pabbajissāmīti nikkhanto
devīti. "tenahi tātā tumhe gacchathā"ti uyyojetvā raññā saddhiṃ gatānaṃ amaccānaṃ
mātugāme pakkosāpetvā "tumhe attano sāmikānaṃ gataṭṭhānaṃ jānātha ammā"ti
pucchi. Na 7- jānāma ayye, raññā saddhiṃ uyyānakīḷaṃ gatāti. Āma ammā gatā,
@Footnote: 1 cha.Ma. nāssa  2 cha.Ma. pade  3 cha.Ma. kiṃ kattukāmāti  4 Ma. paṇṇākārā
@5 cha.Ma. gahetvā paṭiññāgaṇanāya  6 cha.Ma. katvā  7 cha.Ma. ayaṃ saddo na dissati

---------------------------------------------------------------------------------------------
page285.
Tattha pana gantvā "buddho uppanno, dhammo uppanno, saṃgho uppanno"ti
sutvā "dasabalassa santike pabbajissāmā"ti gatā, tumhe kiṃ karissathāti. Tumhe pana
ayye kiṃ kattukāmāti. Ahaṃ pabbajissāmi, na tehi vantavamanaṃ jivhagge ṭhapeyyanti.
"yadi evaṃ, mayaṃ pabbajissāmā"ti. Sabbāpi rathe yojāpetvā 1- nikkhamiṃsu.
     Rājāpi amaccasahassehi saddhiṃ gaṅgātīraṃ pāpuṇi, tasmiṃ ca samaye gaṅgā
pūrā hoti. Atha naṃ disvā "ayaṃ gaṅgā pūrā hoti caṇḍamacchākiṇṇā, amhehi
ca saddhiṃ āgatā dāsā vā manussā vā natthi, ye te 2- nāvaṃ vā ullumpaṃ 3-
vā amhākaṃ tattha dadeyyuṃ. 4- Etassa pana satthu guṇā nāma heṭṭhā avīcito
upari yāva bhavaggā patthaṭā. Sace pana 5- satthā sammāsambuddho, imesaṃ assānaṃ
khurapiṭṭhāni mā tementūti udakapiṭṭhena asse pakkhandāpesuṃ. Ekassāpi 6-
khurapiṭṭhimattaṃpi na temi, rājamaggena gacchantā viya paratīraṃ patvā parato aññaṃ mahānadiṃ
pāpuṇiṃsu. "dutiyā kiṃ nāmā"ti pucchi. Nīlavāhā 7- nāma gambhīratopi puthulatopi
aḍḍhayojanamattā devāti. Tattha aññā saccakiriyā natthi, tāyaeva saccakiriyāya
taṃpi aḍḍhayojanavitthāraṃ nadiṃ atikkamiṃsu. Atha tatiyaṃ candabhāgaṃ nāma mahānadiṃ
patvā taṃpi tāyaeva saccakiriyāya atikkamiṃsu.
     Satthāpi taṃdivasaṃ paccūsasamaye mahākaruṇāsamāpattito vuṭṭhāya lokaṃ volokento
"ajja mahākappino tiyojanasatikaṃ rajjaṃ pahāya amaccasahassaparivāro mama santike
pabbajituṃ āgacchissatī"ti 8- disvā "mayā tesaṃ paccuggamanaṃ kātuṃ yuttan"ti pātova
sarīrapaṭijagganaṃ katvā bhikkhusaṃghaparivāro sāvatthiyaṃ piṇḍāya caritvā pacchābhattaṃ
piṇḍapātapaṭikkanto sayameva pattacīvaraṃ gahetvā ākāsena uppatitvā candabhāgānadītīre
tesaṃ uttaraṇatitthānaṃ abhimukhaṭṭhāne mahānigrodharukkho atthi, tattha pallaṅkena
nisīditvā parimukhaṃ satiṃ upaṭṭhapetvā chabbaṇṇabuddharasmiyo vissajjesi. Te tena
@Footnote: 1 cha.Ma. yojetvā  2 cha.Ma. no  3 cha.Ma. uḷumpaṃ. evamuparipi  4 cha.Ma.vā katvā
@dadeyyuṃ  5 cha.Ma. esa  6 cha.Ma. ekassa assassāpi  7 cha.Ma. nīlavāhinī
@8 cha.Ma. āgacchatīti

---------------------------------------------------------------------------------------------
page286.
Titthena uttaranti 1- buddharasmiyo ito cito ca dhāvantiyo oloketvā dasabalassa
puṇṇacandasassirikaṃ mukhaṃ disvā "yaṃ satthāraṃ uddissa mayaṃ pabbajitā, satthā
no eso"ti 2- dassaneneva niṭṭhaṃ gantvā diṭṭhaṭṭhānato paṭṭhāya oṇamitvā vandamānā
āgamma satthāraṃ vandiṃsu. Rājā satthu gopphakesu gahetvā satthāraṃ vanditvā
ekamantaṃ nisīdi saddhiṃ amaccasahassena. Satthā tesaṃ dhammakathaṃ kathesi. Desanāpariyosāne
sabbe arahatte patiṭṭhāya satthāraṃ pabbajjaṃ yāciṃsu. Satthā "pubbe imehi
cīvaradānassa dinnattā attano pattacīvarāni gahetvā āgatā"ti suvaṇṇavaṇṇaṃ
hatthaṃ pasāretvā "etha bhikkhavo, svākkhāto dhammo, caratha brahmacariyaṃ
sammādukkhassantakiriyāyā"ti āha. Sā ca tesaṃ āyasmantānaṃ pabbajjā ca upasampadā
ca ahosi, vassasatikattherā 3- viya satthāraṃ parivārayiṃsu.
     Anojāpi devī rathasahassaparivārā gaṅgātīraṃ patvā uttaraṇatthāya 4- āgataṃ
nāvaṃ vā ullumpaṃ vā adisvā attano byattatāya cintesi "rājā saccakiriyaṃ
katvā gato bhavissati, so pana satthā na kevalaṃ tesaṃyeva atthāya nibbatto,
sace so satthā sammāsambuddho, amhākaṃ rathā mā udake nimujjiṃsū"ti udakapiṭṭhena
rathe pakkhandāpesi. Rathānaṃ nemicakkamattaṃpi 5- na temi. Dutiyaṃ nadiṃpi tatiyaṃ nadiṃpi
teneva saccakaraṇena uttari. Uttaramānāeva ca nigrodharukkhamūle satthāraṃ addasa.
Satthāpi "imāsaṃ attano sāmino passantīnaṃ chandarāgo uppajji 6- maggaphalānaṃ
antarāyaṃ kareyya, dhammaṃ sotuñca na sakkhissantī"ti yathā aññamaññaṃ na passanti,
tathā akāsi. Tā sabbāpi titthato uttaritvā dasabalaṃ vanditvā nisīdiṃsu. Satthā
tāsaṃ dhammakathaṃ kathesi. Desanāpariyosāne sabbā sotāpattiphale patiṭṭhāya aññamaññaṃ
passiṃsu. Satthā "uppalavaṇṇā āgacchatū"ti cintesi. Therī āgantvā sabbā
pabbājetvā ādāya bhikkhunīupassayaṃ gatā, satthā bhikkhusahassaṃ gahetvā ākāsena
jetavanaṃ agamāsi.
@Footnote: 1  cha.Ma. uttarantā  2 cha.Ma. addhā so esoti  3 cha.Ma. vassasaṭṭhikattherā
@4 cha. rañño atthāya  5 cha.Ma. nemivaṭṭimattampi  6 cha.Ma. uppajjitvā

---------------------------------------------------------------------------------------------
page287.
     Athāyaṃ mahākappinatthero attano kiccaṃ matthakaṃ pattaṃ ñatvā appossukko
hutvā phalasamāpattisukhena vītināmento araññagatopi rukkhamūlagatopi suññāgāragatopi
"aho sukhaṃ aho sukhan"ti abhiṇhaṃ udānaṃ udānesi. Bhikkhū kathaṃ uppādesuṃ
"kappinatthero rajjasukhaṃ anussaranto udānaṃ udānesī"ti. 1- Te tathāgatassa
ārocesuṃ. Bhagavā "mama putto maggasukhaṃ phalasukhaṃ ārabbha udānaṃ udānesī"ti vatvā
dhammapade imaṃ gāthamāha:-
               "dhammapīti sukhaṃ seti       vippasannena cetasā
                ariyappavedite dhamme    sadā ramati paṇḍito"ti. 2-
     Athekadivasaṃ satthā tassa antevāsikaṃ bhikkhusahassaṃ āmantetvā āha "kacci vo
bhikkhave ācariyo dhammaṃ desetī"ti. Na bhagavā desesi, 3- appossukko
diṭṭhadhammasukhavihāraṃ anuyutto viharati, kassaci ovādamattampi na detīti. Satthā taṃ
pakkosāpetvā "saccaṃ kira tvaṃ kappina antevāsikānaṃ ovādamattaṃpi na desī"ti.
Saccaṃ bhagavāti. Brāhmaṇa mā evaṃ kari, ajjato paṭṭhāya antevāsikānaṃ dhammaṃ
desehīti. "sādhu bhante"ti thero satthu kathaṃ sirasāva sampaṭicchitvā ekasamodhāneyeva
samaṇasahassassa dhammaṃ desetvā sabbe arahattaṃ pāpesi. Aparabhāge satthā saṃghamajjhe
nisinno paṭipāṭiyā there ṭhānantaresu ṭhapento mahākappinattheraṃ bhikkhuovādakānaṃ
aggaṭṭhāne ṭhapesīti.
                           Sāgatattheravatthu
     [232] Dasame tejodhātukusalānanti tejodhātuṃ samāpajjituṃ kusalānaṃ sāgatatthero
aggoti dasseti. Ayañhi thero tejodhātusamāpattiyā ambatitthanāgassa tejasā
tejaṃ pariyādiyitvā taṃ nāgaṃ nibbisevanaṃ akāsi. Tasmā tejodhātukusalānaṃ aggo
nāma jāto.
@Footnote: 1 cha.Ma. udānetīti  2 khu.dha. 25/79/31 mahākappinattheravatthu  3 cha.Ma. deseti

---------------------------------------------------------------------------------------------
page288.
     Tassa pañhākamme ayamanupubbikathā:- ayaṃpi hi padumuttarabuddhakāle haṃsavatiyaṃ
kulagehe paṭisandhiṃ gahetvā aparabhāge satthu dhammadesanaṃ suṇanto satthāraṃ ekaṃ
bhikkhuṃ tejodhātukusalānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ
paṭṭhesi. So yāvajīvaṃ kusalaṃ katvā devamanussesu saṃsaranto imasmiṃ buddhuppāde
sāvatthiyaṃ brāhmaṇakule nibbatto, 1- sāgatamāṇavotissa nāmaṃ akaṃsu. So aparabhāge
satthu dhammadesanaṃ sutvā paṭiladdhasaddho pabbajitvā aṭṭha samāpattiyo nibbattetvā
tattha vasībhāvaṃ pāpuṇi.
     Athekadivasaṃ satthā cārikaṃ caramāno kosambiyanagarasamīpaṃ agamāsi. Tena ca
samayena nadītitthe porāṇakanāvikassa bahū āgantukagamikā verino hutvā taṃ pothetvā
mārayiṃsu. So viruddhena cittena paṭṭhanaṃ ṭhapetvā 2- tasmiṃyeva titthe mahānubhāvo
nāgarājā hutvā nibbatto. So viruddhacittattā akāleyeva vassaṃ vassāpesi, 3-
kāle pana na vassāpesi, sassāni na sammā sampajjanti. Sakalaraṭṭhavāsino
tassa vūpasamanatthaṃ anusaṃvaccharaṃ balikammaṃ karontā 4- vasanatthāya cassa ekaṃ gehaṃ
akaṃsu. Satthāpi teneva titthena uttaritvā bhikkhusaṃghaparivuto "tasmiṃyeva padese
rattiṃ vasissāmī"ti agamāsi.
     Athāyaṃ thero "caṇḍo kirettha nāgarājā"ti sutvā "imaṃ nāgarājānaṃ
dametvā nibbisevanaṃ katvā satthu vasanaṭṭhānaṃ paṭiyādetuṃ vaṭṭatī"ti nāgassa
vasanaṭṭhānaṃ pavisitvā pallaṅkaṃ ābhujitvā nisīdi. Nāgo kujjhitvā "ko nāmāyaṃ
muṇḍako mayhaṃ vasanaṭṭhānaṃ pavisitvā nisinno"ti dhūmāyati, 5- thero uttaritaraṃ
dhūmāyi. Nāgo pajjali, theropi uttaritaraṃ pajjalitvā tassa tejaṃ pariyādiyi. So
"mahanto vatāyaṃ bhikkhū"ti therassa pādamūle nipajjitvā 6- "bhante tumhākaṃ saraṇaṃ
gacchāmī"ti āha. Mayhaṃ saraṇagamanakiccaṃ natthi, dasabalassa saraṇaṃ gacchāhīti. 7- So
"sādhū"ti saraṇaṃ gato.
@Footnote: 1 cha. nibbatti 2 Ma. patthetvā, cha. paṭṭhapetvā  3 cha.Ma. vassāpeti.  evamuparipi
@4 cha.Ma. karonti  5 cha.Ma. dhūpāyi. evamuparipi  6 cha.Ma. nipatitvā  7 cha.Ma. gacchāti

---------------------------------------------------------------------------------------------
page289.
     1- So agacchi taṃ saraṇaṃ sabbaññutañāṇapavarasīsaṃ nibbānārammaṇapavaravilasitakesaṃ
catutthajjhānapavaranalātaṃ vajirasamāpattiñāṇapavarauṇṇābhāsaṃ nīlakasiṇasobhātikkantapavara-
bhamuyugalaṃ dibbacakkhupaññācakkhusamantacakkhupavaracakkhudvayaṃ dibbasotañāṇapavarasotadvayaṃ
gotrabhūñāṇapavarautuṅgaghānaṃ maggaphalavimuttiphalañāṇapavaragaṇḍadvayaṃ lokiyalokuttara-
ñāṇapavaraoṭṭhadvayaṃ sattatiṃsapavarabodhipakkhiyañāṇapavarasubhadantaṃ catumaggañāṇapavaracatudāṭhaṃ
catusaccañāṇapavarajivhaṃ appaṭihatañāṇapavarahanukaṃ anuttaravimokkhādhigamanañāṇapavara-
kaṇṭhaṃ tilakkhaṇañāṇapavaragivarājitaṃ catuvesārajjañāṇapavarabāhudvayaṃ dasānussati-
ñāṇapavaravaṭṭaṅgulisobhaṃ sattasambojjhaṅgapavarapīṇauratalaṃ āsayānusayañāṇapavarathanayugalaṃ
dasabalañāṇapavaramajjhimaṅgaṃ paṭiccasamuppādañāṇapavaranābhiṃ pañcindriyapañcabalapavarajaṅghanaṃ
catusammappadhānapavaraurudvayaṃ dasakusalakammapathapavarajaṅghadvayaṃ caturiddhipādapavarapādadvayaṃ
sīlasamādhipaññāpavarasaṅghāṭiṃ hirottappavarapaṃsukūlapaṭicchādacīvaraṃ aṭṭhaṅgika-
maggañāṇapavaraantaravāsakaṃ catusatipaṭṭhānapavarakāyabandhanaṃ. Buddho iti vibhāvito bhagavā
sabbaññutaṃpi sīsaṃ gato. 1- Ito paṭṭhāya na kañci viheṭheti devaṃpi sammā vassāpeti,
sassāni sammā sampajjanti.
     Kosambiyavāsino "ayyena kira sāgatena ambatitthanāgo damito"ti sutvā
satthu āgamanaṃ udikkhamānā dasabalassa mahāsakkāraṃ sajjayiṃsu. Te dasabalassa mahāsakkāraṃ
datvā 2- chabbaggiyānaṃ vacanena sabbagehesu kāpotikaṃ pasannaṃ paṭiyādetvā
punadivase sāgatattherassa piṇḍāya carantassa gehe gehe thokaṃ thokaṃ adaṃsu.
Thero appaññatte sikkhāpade manussehi yāciyamāno gehe gehe thokaṃ thokaṃ
pivitvā avidūre 3- gantvāva anāhārakabhāvena 4- satiṃ vissajjetvā saṅkāraṭṭhāneva
papati. 5-
@Footnote: 1-1 ime pāṭhā sīhaḷapotthake na dissanti 2 cha.Ma. katvā  3 Sī. satthu avidūraṃ,
@cha.Ma.,i. avidūraṃ  4 Sī. anaharabhāvena, cha.Ma. anāhārikabhāvena, i. anāhārabhāvena
@5 cha.Ma.,i. pati

---------------------------------------------------------------------------------------------
page290.
     Satthā katabhattakicco nikkhamanto taṃ disvā taṃ gāhāpetvā vihāraṃ gantvā
vigarahitvā sikkhāpadaṃ paññāpesi. So punadivase satiṃ labhitvā attanā katakāraṇaṃ
sutvā accayaṃ desetvā dasabalaṃ khamāpetvā uppannasaṃvego vipassanaṃ vaḍḍhetvā
arahattaṃ pāpuṇi. Evaṃ vatthu vinaye 1- samuṭṭhitaṃ. Taṃ tattha āgatanayeneva vitthārato
veditabbaṃ. Aparabhāge pana satthā jetavanamahāvihāre nisīditvā paṭipāṭiyā there
ṭhānantaresu ṭhapento sāgatattheraṃ tejodhātukusalānaṃ aggaṭṭhāne ṭhapesīti.
                           Rādhattheravatthu
     [233] Ekādasame paṭibhāṇeyyakānanti satthu dhammadesanāpaṭibhāṇassa
paccayabhūtānaṃ paṭibhāṇajanakānaṃ. 2-
     Tassa pañhākamme ayamanupubbikathā:- ayaṃ 3- padumuttarabuddhakāle haṃsavatiyaṃ
kulagehe nibbattitvā aparabhāge satthu dhammadesanaṃ suṇanto satthāraṃ ekaṃ bhikkhuṃ
paṭibhāṇeyyakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ
paṭṭhesi. So yāvajīvaṃ tathāgataṃ paricaritvā devamanussesu saṃsaranto imasmiṃ
buddhuppāde rājagahanagare brāhmaṇagehe 4- paṭisandhiṃ gaṇhi, rādhamāṇavotissa nāmaṃ
akaṃsu.
     So mahallakakāle attano puttadārena abahumāno 5- "pabbajitvā kālaṃ
vītināmessāmī"ti vihāraṃ gantvā there pabbajjaṃ yāci, "jiṇṇo mahallaka-
brāhmaṇo"ti na keci pabbājetuṃ icchiṃsu. Athekadivasaṃ brāhmaṇo satthu santikaṃ
gantvā paṭisaṇṭhāraṃ katvā ekamantaṃ nisīdi. Satthā tassa upanissayasampattiṃ disvā
kathaṃ samuṭṭhāpetukāmo "kiṃ brāhmaṇa puttadārā taṃ paṭijaggantī"ti. Kuto bho
gotama paṭijagganaṃ, mahallakoti maṃ bahi nīhariṃsu. Kiṃ pana te brāhmaṇa pabbajituṃ
@Footnote: 1 vi.mahāvi. 2/326/269 surāpānavagga  2 Sī.,i.,cha.Ma. paṭibhāṇajanakānaṃ bhikkhūnaṃ
@rādhatthero aggotidasseti.  therassa hi diṭṭhisamudācārañca okappaniyasaddhañca
@āgamma dasabalassa navanavā dhammadesanā paṭibhāti. tasmā thero  paṭibhāṇeyyakānaṃ aggo nāma
@jāto 3 Sī.,i.,cha.Ma. ayampi hi  4 cha.Ma.,i. brāhmaṇakule  5 cha. abahumato

---------------------------------------------------------------------------------------------
page291.
Na vaṭṭatīti. Ko maṃ bho gotama pabbājessati, mahallakabhāvena maṃ na koci
icchatīti. Satthā sāriputtattherassa saññaṃ adāsi, thero satthu vacanaṃ sirasā
sampaṭicchitvā rādhabrāhmaṇaṃ pabbājetvā cintesi "satthā imaṃ brāhmaṇaṃ
sādarena 1- pabbajāpesi, na kho etaṃ anādarena pariharituṃ vaṭṭatī"ti rādhattheraṃ
ādāya gāmakāvāsaṃ agamāsi. Tatrassa adhunā pabbajitattā kicchalābhissa thero aggaṃpi
2- attano sampattaṃ āvāsaṃ deti, attano sampattaṃ 3- paṇītaṃ piṇḍapātaṃ tasseva
datvā sayaṃ piṇḍāya carati. Rādhatthero senāsanasappāyañca bhojanasappāyañca
labhitvā sāriputtattherassa santike kammaṭṭhānaṃ gahetvā nacirasseva arahattaṃ pāpuṇi.
     Atha naṃ thero gahetvā dasabalaṃ passituṃ āgato. Satthā jānantova pucchi
"yo te mayā sāriputta nissitako dinno, kīdisaṃ tassa, na ukkaṇṭhatī"ti.
Bhante sāsane abhiramako nāma bhikkhu 4- evarūpo bhaveyyāti. Athāyasmā 5-
sāriputtatthero kataññū katavedīti saṃghamajjhe kathā udapādi. Taṃ sutvā satthā bhikkhū
āmantesi "anacchariyaṃ bhikkhave sāriputtassa idāni kataññukataveditā, so atīte
ahetukapaṭisandhiyaṃ nibbattopi kataññūkatavedīyeva ahosī"ti. Katarasmiṃ kāle bhagavāti.
     Atīte bhikkhave pabbatapādamhi pañcasatamattā vaḍḍhakipurisā mahāaraññaṃ
pavisitvā dabbasambhāre chinditvā mahāullumpaṃ bandhitvā nadiyā otārenti.
Atheko hatthināgo ekasmiṃ visamaṭṭhāne soṇḍāya sākhaṃ gaṇhanto sākhābhaṅgaṃ 6-
sandhāretuṃ asakkonto tikhiṇakhāṇuke pādehi aṭṭhāsi, 7- pādo viddho, dukkhavedanā
vattanti. So gamanaṃ abhinīharituṃ asakkonto tattheva nipajji. So katipāhaccayena
te vaḍḍhakī attano samīpena gacchante disvā "ime nissāya ahaṃ jīvitaṃ labhissāmī"ti
tesaṃ anupadaṃ agamāsi. Te nivattitvā hatthiṃ disvā bhītā palāyanti. So tesaṃ
palāyanabhāvaṃ ñatvā aṭṭhāsi, puna ṭhitakāle anubandhi.
@Footnote: 1 Sī. ādarena  2 cha.Ma.,i. ayaṃ pāṭho na dissati  3 cha.Ma.,i. pattaṃ
@4 Sī. abhiramaṇakabhikkhu, cha.Ma. abhiramitabhikkhu nāma  5 cha.Ma. athāyasmato sāriputtassa
@"sāriputtatthero....  6 cha.Ma.,i. sākhābhaṅgavegaṃ  7 cha.Ma.,i. pādena avatthāsi

---------------------------------------------------------------------------------------------
page292.
     Vaḍḍhakijeṭṭhako cintesi "ayaṃ hatthī amhesu tiṭṭhantesu anubandhi, 1-
palāyantesu tiṭṭhati, bhavissati tattha kāraṇan"ti. Sabbe taṃ taṃ rukkhaṃ āruyha tassa
āgamanaṃ paṭimānentā nisīdiṃsu. So tesaṃ santikaṃ āgantvā attano pādaṃ dassento
parivattetvā 2- nipajji. Tadā vaḍḍhakīnaṃ saññā udapādi "gilānabhāvena bho esa
āgacchati, na aññena kāraṇenā"ti tassa santikaṃ gantvā pāde paviṭṭhakhāṇukaṃ
disvā "iminā kāraṇena esa āgato"ti tikhiṇavāsiyā khāṇukoṭiyaṃ 3- odhiṃ katvā 4-
daḷhāya rajjuyā bandhitvā kaḍḍhitvā nīhariṃsu. Athassa vaṇamukhaṃ pīḷetvā pubbalohitaṃ
nīharitvā kasāvodakena dhovitvā attano jānanabhesajjaṃ makkhetvā nacirasseva
phāsukaṃ akaṃsu.
     Hatthināgo gilānā vuṭṭhito cintesi "ime mayhaṃ bahupakārā, ime mayā nissāya
jīvitaṃ laddhaṃ, mayā imesaṃ kataññunā katavedinā bhavituṃ vaṭṭatī"ti attano vasanaṭṭhānaṃ
gantvā setaṃ hatthipotakaṃ 5- ānesi. Vaḍḍhakino hatthipotakaṃ disvā "amhākaṃ
hatthī puttaṃpi gahetvā āgato"ti ativiya tuṭṭhacittā ahesuṃ. Hatthināgo cintesi
"mayi tiṭṭhante `kiṃ nu kho ayaṃ āgato'ti mama āgatakāraṇaṃ jānissantī"ti 6-
ṭhitaṭṭhānato apakkami. 7- Hatthipotako pitu pacchato anupaṭipajjati. 8- Hatthināgo tassa
āgatabhāvaṃ 9- ñatvā nivattanatthāya saddasaññaṃ adāsi. So pitu kathaṃ sutvā nivattitvā
vaḍḍhakīnaṃ santikaṃ gato. Vaḍḍhakino "imaṃ hatthipotakaṃ amhākaṃ dātuṃ āgato bhavissati
eso"ti ñatvā āhaṃsu 10- "amhākaṃ santike tayā kattabbakiccaṃ natthi, pitu
santikaṃyeva gacchā"ti pahiṇiṃsu. Hatthināgo yāvatatiyaṃ attano santikaṃ āgataṃpi puna
vaḍḍhakīnaṃyeva samīpaṃ pesesi. Tato paṭṭhāya vaḍḍhakino hatthipotakaṃ attano santike katvā
paṭijagganti. Bhojanakāle ekekaṃ bhattapiṇḍaṃ denti, bhattaṃ tassa yāvadatthaṃ ahosi.
Atha 11- so
@Footnote: 1 cha.Ma.,i. anubandhati  2 Sī.,i. parivattetvā dassento
@3 cha.Ma.,i. khāṇukakoṭiyaṃ  4 cha.Ma. datvā  5 Sī.,i.,cha.Ma. gandhahatthipotakaṃ
@6 cha.Ma.,i. na jānissantīti  7 cha.Ma.,i. pakkāmi  8 cha.Ma.,i. pacchato pacchato
@anupāyāsi  9 i. āgamanabhāvaṃ  10 cha.Ma. ayaṃ pāṭho na dissati  11 cha.Ma. ayaṃ saddo na
@dissati

---------------------------------------------------------------------------------------------
page293.
Vaḍḍhakīhi antogahane koṭṭitaṃ 1- dabbasambhāraṃ āharitvā aṅgaṇaṭṭhāne rāsiṃ karoti.
Eteneva niyāmena aññaṃpi upakārakammaṃ karoti.
     Satthā imaṃ kāraṇaṃ āharitvā pubbepi sāriputtassa kataññūkatavedibhāvaṃ dīpeti.
Sāriputtatthero hi tadā mahāhatthī ahosi, atthuppattiyaṃ āgato ossaṭṭhaviriyo
bhikkhu hatthipotako ahosi. Saṃyuttanikāyaṃ pana patvā sakalaṃ rādhasaṃyuttaṃ
kathetabbaṃ, 2- dhammapade ca:-
      "nidhīnaṃva pavattāraṃ      yaṃ passe vajjadassinaṃ
       niggayhavādiṃ medhāviṃ   tādisaṃ paṇḍitaṃ bhaje
       tādisaṃ bhajamānassa     seyyo hoti na pāpiyo"ti 3-
gāthā therassa dhammadesanā nāma. Aparabhāge pana satthā paṭipāṭiyā there
ṭhānantaresu ṭhapento rādhattheraṃ paṭibhāṇeyyakānaṃ aggaṭṭhāne ṭhapesīti.
                          Mogharājattheravatthu
     [234] Dvādasame lūkhacīvaradharānanti lūkhacīvaraṃ dhārentānaṃ mogharājā aggoti
dasseti. Ayañhi thero vatthalūkhaṃ suttalūkhaṃ rañjanakalūkhanti 4- tividhena lūkhenapi
samannāgataṃ paṃsukūlaṃ dhāreti. 5- Tasmā lūkhacīvaradharānaṃ aggo nāma jāto.
     Tassa pañhākamme ayamanupubbikathā:-  ayaṃpi hi padumuttarabuddhakāle haṃsavatiyaṃ
kulagehe paṭisandhiṃ gahetvā nibbatti, tato aparabhāge satthu dhammakathaṃ suṇanto satthāraṃ
ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ disvā adhikārakammaṃ katvā taṃ
ṭhānantaraṃ paṭṭhesi. So yāvajīvaṃ kusalaṃ katvā devamanussesu saṃsaranto kassapadasabalassa
nibbattito puretarameva kaṭṭhavāhananagare amaccagehe paṭisandhiṃ gaṇhi. Aparabhāge
vayappatto kaṭṭhavāhanarājānaṃ upaṭṭhahanto amaccaṭṭhānaṃ labhi.
@Footnote: 1 Ma. attano gahaṇakoṭikaṃ  2 Sī.,i.,cha.Ma. ayaṃ pāṭho na dissati
@3 khu.dha. 25/76/30 rādhattheravatthu  4 cha.Ma.,i. satthalūkhaṃ suttalūkhaṃ rajanalūkhanti
@5 cha.Ma.,i. dhāresi

---------------------------------------------------------------------------------------------
page294.
    Tasmiṃ kāle  kassapadasabalo loke uppajji. Kaṭṭhavāhanarājā "buddho kira
loke uppanno"ti sutvā taṃ pakkosāpetvā āha "tāta buddho kira loke
uppanno, imañca paccantanagaraṃ ekappahāreneva ubhohi amhehi tucchakaṃ kātuṃ
na sakkā, tvaṃ tāva majjhimadesaṃ gantvā buddhassa uppannabhāvaṃ ñatvā dasabalaṃ
gahetvā 1- imaṃ nagaraṃ ānehī"ti purisasahassena saddhiṃ pesesi. So anupubbena
satthu santikaṃ gantvā dhammakathaṃ sutvā paṭiladdhasaddho tattheva pabbajitvā vīsati
vassasahassāni samaṇadhammaṃ akāsi. Tena saddhiṃ gatapurisā pana sabbepi nivattitvā
puna rañño santikaṃ āgatā.
     Ayaṃpi thero paripuṇṇasīlo kālaṃ katvā ekaṃ buddhantaraṃ devamanussesu saṃsaranto
amhākaṃ dasabalassa nibbattito puretarameva sāvatthiyaṃ brāhmaṇagehe 2- paṭisandhiṃ
gaṇhi, mogharājamāṇavotissa nāmaṃ akaṃsu. Kaṭṭhavāhanarājāpi kassapassa bhagavato adhikārakammaṃ
katvā ekaṃ buddhantaraṃ saparivāro devamanussesu saṃsaritvā amhākaṃ dasabalassa
nibbattito puretarameva sāvatthiyaṃ purohitagehe paṭisandhiṃ gaṇhi, bāvarimāṇavotissa 3-
nāmaṃ akaṃsu. So aparena samayena tayo vede uggaṇhitvā soḷasannaṃ māṇavakasahassānaṃ
sippaṃ vācento carati. Athassa pasenadikosalarañño jātakāle 4- pitu accayena
purohitaṭṭhānaṃ adaṃsu. Tadā ayaṃpi mogharājamāṇavo bāvaribrāhmaṇassa santike
sippaṃ gaṇhāti.
     Athekadivasaṃ bāvaribrāhmaṇo rahogato attano sippe sāraṃ olokento
samparāyikasāraṃ adisvā "ekaṃ pabbajjaṃ pabbajitvā samparāyikaṃ gavesissāmī"ti
kosalarājānaṃ upasaṅkamitvā attano pabbajjaṃ anujānāpesi. So tena anuññāto
soḷasahi māṇavakasahassehi parivuto pabbajjatthāya nikkhami. Kosalarājāpi tena
saddhiṃyeva ekaṃ amaccaṃ kahāpaṇasahassaṃ datvā pesesi 5- "yasmiṃ ṭhāne ācariyo pabbajati,
@Footnote: 1 Sī.,cha.Ma. ayaṃ pāṭho na dissati  2 cha.Ma. brāhmaṇakule
@3 Sī.,i. bāvārimāṇavotissa  4 cha.Ma. kāle  5 Sī. saddhiṃyeva kahāpaṇānaṃ satasahassaṃ
@pesesi

---------------------------------------------------------------------------------------------
page295.
Tatrassa vasanaṭṭhānaṃ gantvā 1- dethā"ti. Bāvaribrāhmaṇo phāsukaṭṭhānaṃ oloketukāmo
2- majjhimadesato paṭikkamma assakarañño ca malarañño 3- ca sīmantare godhāvaritīre
attano vasanaṭṭhānaṃ kāresi.
     Atheko puriso jaṭilānaṃ dassanatthāya gato tesaṃ santike 4- bhūmiṭṭhāne tehi
anuññāte 5- attano vasanaṭṭhānaṃ akāsi. Tena kataṃ disvā aparaṃ kulasataṃ gehasataṃ
kāresi. Te sabbepi sannipatitvā "mayaṃ ayyānaṃ santike bhūmibhāge vasantā
sukhaṃ vasituṃ na sakkoma, kahāpaṇaṃ sukhasaṃvāsaṃ te dassāmā"ti 6- ekeko ekekaṃ
kahāpaṇaṃ bāvaribrāhmaṇassa vasanaṭṭhāne ṭhapesi. Sabbepi āgatakahāpaṇā 7- satasahassamattā
ahesuṃ. Bāvaribrāhmaṇo "kimatthaṃ ete āgatā"ti āha. Sukhavāsanatthāya 8-
bhanteti. Sacāhaṃ hiraññasuvaṇṇena atthiko assaṃ, ahaṃ mahantaṃ dhanarāsiṃ pahāya
na pabbajeyyaṃ. Tumhākaṃ kahāpaṇe gahetvā gacchathāti. Amhehi ayyassa pariccattaṃ 9-
na puna gaṇhāma, anusaṃvaccharaṃ pana eteneva niyāmena āharissāma, ime gahetvā
ayyo dānaṃ detūti. Brāhmaṇo adhivāsetvā kapaṇaddhikavaṇibbakayācakānaṃ dānamukhe
niyyādeti. 10- Tassa aparāparaṃ dāyakabhāvo sakalajambūdīpe paññāyittha.
     Tato kaliṅgaraṭṭhe dunnavitthe 11- nāma gāme jūjakabrāhmaṇassa vaṃse
jātabrāhmaṇassa brāhmaṇī uṭṭhāya samuṭṭhāya brāhmaṇaṃ codeti "bāvarī kira dānaṃ
deti, gantvā tato hiraññasuvaṇṇaṃ āharā"ti. So tāya codiyamāno saṇṭhāretuṃ 12-
asakkonto bāvarissa santike 13- gacchamāno bāvarimhi bhiyyo 14- dānaṃ datvā
paṇṇasālaṃ pavisitvā nipajjitvā dānaṃ anussaramāne gato. Gantvāva 15- "dānaṃ me
brāhmaṇa dehi, dānaṃ me brāhmaṇa dehī"ti āha. Akāle tvaṃ brāhmaṇa āgato,
sampattayācakānaṃ me dinnaṃ, idāni kahāpaṇā 16- natthīti.  na mayhaṃ brāhmaṇa
@Footnote: 1 cha.Ma. gahetvā  2 cha.,i. olokento  3 Sī. cūḷakarañño, cha.Ma.,i. muḷhakarañño
@4 cha.Ma. santake  5 cha.Ma.,i. anuññāto  6 cha.,i. vasāma, mudhā vasituṃ na kāraṇaṃ,
@sukhavāsaṃ vo dassāmāti  7 cha.Ma. sabbehipi ābhatakahāpaṇā 8 cha.Ma.,i. sukhavāsadānatthāya
@9 i. pariccattā  10 cha.Ma.,i. niyyātesi  11 Sī.,i.,cha.Ma. kāliṅgaraṭṭhe
@dunniviṭṭhe  12 Ma. sandhāretuṃ, cha. saṇṭhātuṃ  13 cha.Ma. santikaṃ  14 cha.Ma. ayaṃ saddo
@na dissati  15 cha.Ma.,i. gantvā ca  16 cha.Ma.,i. kahāpaṇaṃ

---------------------------------------------------------------------------------------------
page296.
Bahūhi kahāpaṇehi attho, tava ettakaṃ dānaṃ dentassa 1- na sakkā kahāpaṇehi vinā
bhavituṃ, mayhaṃ pañca kahāpaṇasatāni dehīti. Brāhmaṇa pañcasatāni natthi, puna kāle
sampatte labhissasīti. Kiṃ panāhaṃ tava dānakāle āgamissāmīti bāvaribrāhmaṇassa
paṇṇasāladvāre vālikaṃ 2- thūpaṃ katvā samantato rattavaṇṇāni pupphāni vikiritvā
mantaṃ jappento viya oṭṭhehi 3- cāletvā cāletvā "muddhā phalatu sattadhā"ti
vadati.
     Bāvaribrāhmaṇo cintesi "ayaṃ mahātapo tapacāraṃ gaṇhitvā caraṇakabrāhmaṇo mayhaṃ
sattadivasamatthake `sattadhā muddhā phalatū'ti 4- vadati, mayhañca imassa dātabbāni pañca
kahāpaṇasatāni natthi, ekaṃsena maṃ esa ghātessatī"ti. Evaṃ tasmiṃ sokasallasamappite
nisinne rattibhāgasamanantare anantarattabhāve bāvarissa mātā devatā hutvā
nibbatti. 5- Sā puttassa sokasallasamappitabhāvaṃ disvā āgantvā āha "tāta esa
muddhaphālabhāvaṃ vā amuddhaphālabhāvaṃ vāpi 6- na jānāti, tvaṃ loke buddhānaṃ
uppannabhāvaṃ na jānāsi. Sace te saṃsayo atthi, satthu santikaṃ gantvā puccha,
so te etaṃ kāraṇaṃ kathessatī"ti. Brāhmaṇo devatāya kathaṃ sutakālato paṭṭhāya
assāsaṃ labhitvā punadivase uṭṭhite aruṇe sabbeva antevāsike pakkosāpetvā 7-
"tātā buddho kira loke uppanno, tumhepi sīghaṃ gantvā `buddho vā no vā'ti
ñatvā āgantvā mayhaṃ ārocetha, ahaṃ satthu santikaṃ gamissāmi. Apica kho pana mayhaṃ
mahallakabhāvena jīvitantarāyo dujjāno, tumhe tassa santikaṃ gantvā iminā ca iminā
ca niyāmena pañhe naṃ pucchathā"ti muddhaphālanapañhaṃ nāma abhisaṅkharitvā adāsi.
     Tato cintesi "sabbe ime māṇavā paṇḍitā, satthu dhammakathaṃ sutvā
attano kicce matthakaṃ patte puna mayhaṃ santikaṃ āgaccheyyuṃ vā no vā"ti.
@Footnote: 1 cha.Ma. dadantassa 2 cha.Ma. vālukaṃ  3 cha.Ma.,i. oṭṭhe  4 Sī.,i. sattadhā muddhaṃ
@phālemīti  5 Sī.,i. nibbattā  6 Sī.,i.,cha.Ma. muddhaṃ vā muddhaphālanaṃ vā
@7 cha.Ma.,i. pakkositvā

---------------------------------------------------------------------------------------------
page297.
Atha attano bhāgineyyassapi ajitamāṇavassa 1- nāma saññaṃ adāsi "tvaṃ pana ekanteneva
mama santikaṃ āgantuṃ arahasi, tayā paṭiladdhaṃ guṇaṃ āgantvā mayhaṃ katheyyāsī"ti.
Atha te soḷasasahassajaṭilā ajitamāṇavaṃ jeṭṭhakaṃ katvā soḷasahi jeṭṭhantevāsikehi saddhiṃ
"satthāraṃ pañhaṃ pucchissāmā"ti cārikaṃ carantā gatagataṭṭhāne "ayyā kahaṃ gacchatha kahaṃ
gacchathā"ti pucchitā "dasabalassa santikaṃ pañhaṃ pucchituṃ gacchāmā"ti koṭito paṭṭhāya
parisaṃ saṅkaḍḍhantā anekayojanasataṃ maggaṃ gatā. Satthā "tesaṃ āgamanadivase pana
aññattha 2- okāso na bhavissati, idaṃ imissā parisāya anucchavikaṭṭhānan"ti gantvā
pāsāṇacetiye piṭṭhipāsāṇe nisīdi. So ajitamāṇavopi sapariso 3- taṃ piṭṭhipāsāṇaṃ
āruyha satthu sarīrasampattiṃ disvā "ayaṃ puriso imasmiṃ loke vivaṭacchado buddho
bhavissatī"ti attano ācariyena pahite pañhe manasā pucchantova gato. 4-
     Taṃdivasaṃ tasmiṃ ṭhāne sampattaparisā dvādasayojanikā ahosi. Tesaṃ soḷasannaṃ
antevāsikānaṃ antare mogharājamāṇavo "ahaṃ sabbehi paṇḍitataro"ti mānatthaddho,
tassa etadahosi "ayaṃ ajitamāṇavo sabbesaṃ jeṭṭhako, etassa paṭhamataraṃ mama pañhaṃ
pucchituṃ na yuttan"ti tassa lajjāyanto paṭhamataraṃ pañhaṃ apucchitvā tena pucchite
dutiyo hutvā satthāraṃ pañhaṃ pucchi. Satthā "mānatthaddho mogharājamāṇavo, 5- na
ca tāvassa ñāṇaṃ paripākaṃ gacchati, assa mānaṃpi nīharituṃ 5- vaṭṭatī"ti cintetvā
āha "tiṭṭha tvaṃ mogharāja, aññe tāva pañhe pucchantū"ti. So satthu santikā
apasādaṃ 6- labhitvā cintesi "ahaṃ ettakaṃ kālaṃ mayā paṇḍitataro nāma natthīti
vicarāmi, buddhā ca nāma mānasaṃ jānitvā 7- na kathenti. Satthā apasādeti, 8-
satthārā mama pucchāya doso diṭṭho bhavissatī"ti tuṇhī ahosi. So aṭṭhahi janehi
paṭipāṭiyā
@Footnote: 1 Ma. piṅgiyamāṇavassa  2 cha.Ma. aññassa  3 Sī.,i. sāpi parisā
@4 Sī.,i. pucchantāva gatā 5-5 Sī. yāvassa ñāṇaṃ paripākaṃ gacchati, athassa mānaṃ
@nīharituṃ,  cha.Ma. na tāvassa ñāṇaṃ paripākaṃ gacchati, assa mānaṃ nivārituṃ
@6 Sī.,i. apasādanaṃ  7 Sī.,i.,cha.Ma. ajānitvā  8 cha.Ma. satthā apasādetīti ime
@pāṭhā na dissanti

---------------------------------------------------------------------------------------------
page298.
Pañhe pucchite adhivāsetuṃ asakkonto navamo hutvā puna uṭṭhāsi. Punapi naṃ
satthā apasādeti.
     So punapi tuṇhī hutvā "navakodāni 1- bhavituṃ na sakkhissāmī"ti pañcadasamo
hutvā pañhaṃ pucchi. Athassa satthā ñāṇassa paripākabhāvaṃ 2- ñatvā pañhaṃ kathesi.
So desanāpariyosāne attano parivārakena jaṭilasahassena saddhiṃ arahattaṃ pāpuṇi.
Iminā ca 3- niyāmeneva sesānipi pannarasa jaṭilasahassāni arahattaṃ pāpuṇiṃsu. Sabbepi
iddhimayapattacīvaradharā ehibhikkhūva ahesuṃ. Sesajanā pana na kathiyanti. Ayaṃ mogharājatthero
tato paṭṭhāya tīhi lūkhehi samannāgataṃ cīvaraṃ dhāreti. Evaṃ pārāyane 4- vatthuṃ
samuṭṭhitaṃ. Satthā pana aparabhāge jetavane nisinno there paṭipāṭiyā ṭhānantaresu
ṭhapento mogharājattheraṃ imasmiṃ sāsane lūkhacīvaradharānaṃ aggaṭṭhāne ṭhapento
"etadaggaṃ bhikkhave mama sāvakānaṃ bhikkhūnaṃ lūkhacīvaradharānaṃ yadidaṃ mogharājā"ti āha.
                          Catutthavaggavaṇṇanā.
     Tattha cattāḷīsasuttamattāya 5- therapāliyā vaṇṇanā niṭṭhitā.
@Footnote: 1 cha.Ma. saṃghanavako dāni  2 Sī.,i. paripākaṃ gatabhāvaṃ  3 cha.Ma.,i. imināva
@4 ka. evaṃ panettha, khu.su. 25/983/524  5 cha.Ma. ekacattālīsamattāya

---------------------------------------------------------------------------------------------
page299.
                           15. Pañcamavagga
                       mahāpajāpatigotamītherīvatthu
     [235] Theripāliyaṃ 1- paṭhame yadidaṃ mahāpajāpatigotamīti mahāpajāpatī gotamī
therī rattaññūnaṃ aggāti dasseti.
     Tassā pañhākamme ayamanupubbikathā:- ayaṃ kira padumuttarabuddhakāle haṃsavatiyaṃ
kulagehe paṭisandhiṃ gaṇhitvā aparena samayena satthu dhammadesanaṃ suṇantī satthāraṃ ekaṃ
bhikkhuniṃ rattaññūnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ
paṭṭhesi. Sā yāvajīvaṃ dānaṃ datvā sīlaṃ rakkhitvā tato cutā devaloke nibbattitvā
puna ekasmiṃ buddhantare devalokato cavitvā bārāṇasiyaṃ pañcannaṃ dāsisatānaṃ
jeṭṭhakadāsī hutvā nibbatti. Atha vassūpanāyikasamaye pañcasatapaccekabuddhā 2-
nandamūlakapabbhārato isipatane otaritvā nagare piṇḍāya caritvā isipatanameva gantvā
"vassūpanāyikakuṭiyā atthāya hatthakammaṃ yācissāmā"ti cintesuṃ. Kasmā? vassakāle 3-
upagacchantena hi nālakapaṭipadaṃ paṭipannenapi pañcachadanānaṃ aññatarena chadaneneva channe
nibaddhasenāsane 4- upagantabbaṃ. Vuttañhetaṃ "na bhikkhave asenāsanikena vassaṃ
upagantabbaṃ, yo  upagaccheyya, āpatti dukkaṭassā"ti. 5- Tasmā vassakāle
upakkaṭṭhe sace senāsanaṃ labhati, iccetaṃ kusalaṃ. No ce labhati, hatthakammaṃ
pariyesitvāpi kātabbaṃ. Hatthakammaṃ alabhantena sāmaṃpi kātabbaṃ, na tveva asenāsanikena
vassaṃ upagantabbaṃ. Ayamanudhammatā. Tasmā te paccekabuddhā "hatthakammaṃ yācissāmā"ti
cīvaraṃ pārupitvā sāyaṇhasamaye nagaraṃ pavisitvā seṭṭhissa gharadvāre aṭṭhaṃsu.
Jeṭṭhakadāsī kuṭaṃ gahetvā udakatitthaṃ gacchantī paccekabuddhe nagaraṃ pavisante addasa.
Seṭṭhī tesaṃ āgatakāraṇaṃ sutvā "amhākaṃ okāso natthi, gacchantū"ti āha.
@Footnote: 1 cha.Ma. therapāliyā  2 cha.Ma.,i. pañca paccekabuddhā  3 cha.Ma. vassaṃ
@4 cha.Ma. sadvārabaddhe senāsane  5 vi.mahā. 4/204/225 vassūpanāyikakkhandhaka

---------------------------------------------------------------------------------------------
page300.
     Atha te nagarā nikkhante jeṭṭhakadāsī kuṭaṃ gahetvā pavisantī disvā kuṭaṃ
otāretvā vanditvā onamitvā mukhaṃ ukkhipitvā 1- "ayyā nagaraṃ paviṭṭhamattāva
nikkhantā, kiṃ nu kho"ti pucchi. Vassūpanāyikakuṭiyā hatthakammaṃ yācituṃ āgatamhāti.
Laddhaṃ bhanteti. Na laddhaṃ upāsiketi. Kiṃ panesā kuṭi issareheva kātabbā, udāhu
duggatehipi sakkā kātunti. Yena kenaci sakkā kātunti. Sādhu bhante mayaṃ karissāma,
sve mayhaṃ bhikkhaṃ gaṇhathāti nimantetvā puna 2- kuṭaṃ gahetvā āgamanatitthamagge 3-
ṭhatvā āgatā avasesadāsiyo "ettheva hothā"ti vatvā sabbāsaṃ āgatakāle āha
"ammā kiṃ niccameva parassa dāsikammaṃ karissatha,  udāhu dāsibhāvato muccituṃ
icchathā"ti. Ajjeva muccituṃ icchāma ayyeti. Yadi evaṃ, mayā pañcasatapaccekabuddhā
4- hatthakammaṃ alabhantā svātanāya nimantitā, tumhākaṃ sāmikehi ekadivasaṃ hatthakammaṃ
dāpethāti. Tā "sādhū"ti sampaṭicchitvā sāyaṃ aṭavito āgatakāle sāmikānaṃ ārocesuṃ.
Te "sādhū"ti jeṭṭhakadāsiyā 5- gehadvāre sannipatiṃsu.
     Atha ne jeṭṭhakadāsī "sve tātā paccekabuddhānaṃ hatthakammaṃ dethā"ti ānisaṃsaṃ
ācikkhitvā yepi na kātukāmā, te gāḷhena ovādena tajjetvā sabbepi
sampaṭicchāpesi. Sā punadivase paccekabuddhānaṃ bhattaṃ datvā sabbesaṃ dāsaputtānaṃ
saññaṃ adāsi. Te tāvadeva araññaṃ pavisitvā dabbasambhāre samodhānetvā sataṃ
sataṃ hutvā ekekaṃ kuṭiṃ caṅkamanādipariveṇaṃ 6- katvā mañcapīṭhapānīyaparibhojanīyādīni
ṭhapetvā paccekabuddhānaṃ temāsaṃ tattheva vasanatthāya paṭiññaṃ kāretvā vārakaṃ
bhikkhaṃ upaṭṭhāpesuṃ. 7- Yā attano vāradivase dātuṃ 8- na sakkoti, tassā jeṭṭhakadāsī
sakagehato nīharitvā deti. Evaṃ temāsaṃ paṭijaggitvā jeṭṭhakadāsī ekaṃ 9- ekekasāṭakaṃ
sajjāpesi, pañca thūlasāṭakasatāni ahesuṃ. Tāni parivattāpetvā pañcannaṃ
@Footnote: 1 Sī.,i. pidhāya   2 Sī.,i. udakaṃ netvā puna   3 Sī.,i. āgamma titthamagge
@4 cha.Ma.,i. paccekabuddhā  5 cha.Ma.,Sī.,i. jeṭṭhakadāsassa
@6 Sī.,i.,cha.Ma. caṅkamanādiparivāraṃ  7 Ma. vārena bhikkhaṃ upaṭṭhapesuṃ,
@cha.,i. vārabhikkhaṃ paṭṭhapesuṃ  8 cha.Ma.,i.ayaṃ pāṭho na dissati   9 cha.Ma. ekekaṃ dāsiṃ

Page 301-400.

page301.
Paccekabuddhasatānaṃ 1- ticīvarāni katvā adāsi. Paccekabuddhā tāsaṃ passantīnaṃyeva
ākāsena gandhamādanapabbataṃ agamaṃsu.
     Tāpi sabbā yāvajīvaṃ kusalaṃ katvā devaloke nibbattiṃsu. Tāsu jeṭṭhikā
tato cavitvā bārāṇasiyā avidūre pesakāragāme pesakārajeṭṭhakassa gehe nibbatti.
Athekadivasaṃ padumavatiyā puttā pañcasatā paccekabuddhā bārāṇasiraññā nimantitā
rājadvāraṃ āgantvā kañci olokentaṃpi adisvā nivattitvā nagaradvārena
nikkhamitvā taṃ pesakāragāmaṃ agamaṃsu. Sā atthī paccekabuddhe disvā sampiyāyamānā
sabbeva vanditvā bhikkhaṃ adāsi. Te bhattakiccaṃ katvā gandhamādanameva agamaṃsu.
     Sāpi yāvajīvaṃ kusalaṃ katvā devamanussesu saṃsarantī amhākaṃ satthu nibbattito
puretarameva devadahanagare mahāsuppabuddhassa gehe paṭisandhiṃ gaṇhi, gotamītissā
nāmaṃ akaṃsu. Mahāmāyāya kaniṭṭhabhaginī hoti. Mantajjhāyakabrāhmaṇā lakkhaṇāni
pariggaṇhantā 2- "imāsaṃ dvinnaṃ kucchiyaṃ vasikadārakā cakkavattino bhavissantī"ti
byākariṃsu. Suddhodanamahārājā vayappattakāle tā dvepi maṅgalaṃ katvā attano
gharaṃ ānesi. Aparabhāge amhākaṃ bodhisatto tusitapurā cavitvā mahāmāyāya deviyā
kucchiyaṃ paṭisandhiṃ gaṇhi. Mahāmāyā tassa jātadivasato sattame divase kālaṃ karitvā
tusitapure nibbatti. Suddhodanamahārājā mahāsattassa mātucchaṃ mahāpajāpatiṃ gotamiṃ
aggamahesiṭṭhāne ṭhapesi. Tasmiṃ kāle nandakumāro jāto. Ayaṃ mahāpajāpatī nandakumāraṃ
dhātīnaṃ datvā sayaṃ bodhisattaṃ samparicarati. 3-
     Aparena samayena bodhisatto mahābhinikkhamanaṃ nikkhamitvā sabbaññutaṃ patvā
lokānuggahaṃ karonto anukkamena kapilavatthupuraṃ patvā nagaraṃ piṇḍāya pāvisi.
Athassa pitā suddhodanamahārājā antaravīthiyaṃyeva dhammakathaṃ sutvā sotāpanno ahosi,
atha dutiyadivase nando pabbaji, sattame divase rāhulo. Satthā aparena samayena
@Footnote: 1 cha.Ma.,i. pañcannaṃ paccekabuddhānaṃ  2 Sī. paṭiggaṇhantā 3 cha.Ma.,i. parihari

---------------------------------------------------------------------------------------------
page302.
Vesāliṃ upanissāya kūṭāgārasālāyaṃ viharati. Tasmiṃ samaye suddhodanamahārājā
setacchattassa heṭṭhā arahattaṃ sacchikatvā parinibbāyi. Tadā mahāpajāpatī pabbajjāya
cittaṃ uppādesi. Tato rohiṇīnadītīre kalahavivādasuttapariyosāne 1- nikkhamitvā
pabbajitānaṃ pañcannaṃ kumārasatānaṃ pādaparicārikā sabbāva ekacittā hutvā
"mahāpajāpatiyā santikaṃ gantvā sabbāva satthu santike pabbajissāmā"ti
mahāpajāpatiṃ jeṭṭhikaṃ katvā satthu santikaṃ gantvā pabbajitukāmā ahesuṃ. Ayaṃ
ca mahāpajāpatī paṭhamameva ekavāraṃ satthāraṃ pabbajjaṃ yācamānā nālattha, tasmā
kappakaṃ pakkosāpetvā kese chindāpetvā kāsāyāni acchādetvā sabbā tā
sākiyāniyo ādāya vesāliṃ gantvā ānandattherena dasabalaṃ yācāpetvā 2- aṭṭhahi
garudhammehi pabbajjañca upasampadañca alattha. Itarā pana sabbāpi ekatova
upasampannā ahesuṃ. Ayamettha saṅkhepo, vitthārato panetaṃ vatthu pāliyaṃ 3- āgatameva.
     Evaṃ upasampannā pana mahāpajāpatī satthāraṃ upasaṅkamitvā abhivādetvā
ekamantaṃ aṭṭhāsi, athassā satthā dhammaṃ desesi. Sā satthu santikeva kammaṭṭhānaṃ
gahetvā arahattaṃ pāpuṇi. Sesā pañcasatā bhikkhuniyo nandakovādasuttapariyosāne 4-
arahattaṃ pāpuṇiṃsu. Evametaṃ vatthu samuṭṭhitaṃ. Aparabhāge satthā jetavane nisinno
bhikkhuniyo ṭhānantaresu ṭhapento mahāpajāpatiṃ rattaññūnaṃ aggaṭṭhāne ṭhapesīti.
                           Khemātherīvatthu
     [236] Dutiye khemāti evaṃnāmikā bhikkhunī. Ito paṭṭhāya ca panassā
pañhākamme ayamanupubbikathāti avatvā sabbattha abhinīhāraṃ ādiṃ katvā vattabbameva
vakkhāma.
@Footnote: 1 khu.su. 25/869/503 kalahavivādasutta  2 Sī.,i. yācetvā
@3 vi.cu. 7/402/231 bhikkhunikkhandhaka  4 Ma.u. 14/398/344 saḷāyatanavagga

---------------------------------------------------------------------------------------------
page303.
     Atīte kira padumuttarabuddhakāle haṃsavatīnagare ayaṃ parapariyāpannā hutvā
nibbatti. Athekadivasaṃ tassa bhagavato aggasāvikaṃ sujātattheriṃ nāma piṇḍāya carantiṃ
disvā tayo modake datvā taṃdivasameva attano gehe 1- vissajjetvā theriyā dānaṃ
datvā "anāgate buddhuppāde tumhe viya mahāpaññā bhaveyyan"ti paṭṭhanaṃ katvā
yāvajīvaṃ kusalakammesu 2- appamattā hutvā kappasatasahassaṃ devamanussesu saṃsarantī 3-
kassapabuddhakāle kiṃkissa rañño 4- gehe paṭisandhiṃ gahetvā sattannaṃ bhaginīnaṃ
abbhantarā hutvā vīsati vassasahassāni geheyeva komāribrahmacariyaṃ caritvā tāhi
bhaginīhi saddhiṃ dasabalassa vasanapariveṇaṃ kāretvā ekaṃ buddhantaraṃ devamanussesu
saṃsarantī imasmiṃ buddhuppāde maddaraṭṭhe sāgalanagare rājakule paṭisandhiṃ gaṇhi,
khemātissā nāmaṃ akaṃsu. Tassā sarīravaṇṇo suvaṇṇarasapiñjaro viya ahosi. Sā pana
vayappattā bimbisārarañño gehaṃ agamāsi.
     Sā tathāgate rājagahaṃ upanissāya veḷuvane viharante "satthā kira rūpe
dosaṃ dassetī"ti rūpamadamattā hutvā "mayhaṃpi rūpe dosaṃ dasseyyā"ti bhayena
dasabalassa dassanāya na gacchati. Rājā cintesi "ahaṃ satthu aggupaṭṭhāko, mādisassa
ca nāma ariyasāvakassa aggamahesī dasabalaṃ dassanāya na gacchati, na me etaṃ
ruccatī"ti. So kavīhi veḷuvanuyyānassa vaṇṇaṃ 5- bandhāpetvā "khemāya deviyā
savanupacāre gāyathā"ti āha. Sā uyyānassa vaṇṇaṃ sutvā gantukāmā hutvā
rājānaṃ paṭipucchi. Rājā "uyyānaṃ gaccha, satthāraṃ pana adisvā āgantuṃ na
labhissasī"ti āha. Sā rañño paṭivacanaṃ adatvāva maggaṃ paṭipajji. Rājā tāya
saddhiṃ gacchante purise āha "sace devī uyyānato nivattamānā dasabalaṃ passati,
iccetaṃ kusalaṃ. Sace na passati, rājāṇāya naṃ dassethā"ti. Athakho sā devī
divasabhāgaṃ uyyāne caritvā nivattantī dasabalaṃ adisvāva gantuṃ āraddhā. Atha
naṃ rājapurisā attano aruciyā deviṃ satthu santikaṃ nayiṃsu.
@Footnote: 1 cha.Ma.,i. kese  2 i. kusalakammena  3 Sī.,i. saṃsaritvā
@4 cha.Ma. kikissa kāsirañño. evamuparipi  5 Sī.,i. vaṇṇe

---------------------------------------------------------------------------------------------
page304.
     Satthā taṃ āgacchantiṃ disvā iddhiyā ekaṃ devaccharaṃ nimminitvā tālapaṇṇaṃ 1-
gahetvā vījamānaṃ viya akāsi. Khemā ca devī taṃ disvā cintesi "ahañcamhi 2-
naṭṭhā, evarūpā nāma dibbaccharapaṭibhāgā 3- itthiyo dasabalassa avidūre tiṭṭhanti, ahaṃ
etāsaṃ paricārikāpi nappahomi, ahaṃ hi nikkāraṇā 4- pāpacittassa vasena naṭṭhā"ti
taṃ nimittaṃ gahetvā tameva itthiṃ olokayamānā aṭṭhāsi. Atha naṃ tassā passantiyāva
tathāgatassa adhiṭṭhānabalena sā itthī paṭhamavayaṃ atikkamma majjhimavaye ṭhitā viya
majjhimavayaṃ atikkamma pacchimavaye ṭhitā viya valittacā palitakesā khaṇḍitapatitadantā 5-
ahosi. Tato tassā passantiyā saddhiṃ tālapaṇṇena parivattetvā patati. 6- Tato
khemā pubbahetusampannattā tasmiṃ ārammaṇe āpāthagate evaṃ cintesi "evaṃvidhaṃpi
nāma sarīraṃ evarūpaṃ vipattiṃ pāpuṇāti, mayhaṃpi sarīraṃ evaṃgatikameva bhavissatī"ti.
Athassā evaṃ cintitakkhaṇe satthā imaṃ dhammapade gāthamāha:-
               "ye rāgarattānupatanti sotaṃ
                sayaṃ kataṃ makkaṭakova jālaṃ
                etaṃpi chetvāna vajanti dhīrā
                anapekkhino sabbadukkhaṃ 7- pahāyā"ti. 8-
     Sā gāthāpariyosāne ṭhitapade ṭhitāyeva saha paṭisambhidāhi arahattaṃ pāpuṇi.
Agāramajjhe vasantena nāma 9- arahattaṃ pattena taṃdivasameva parinibbāyitabbaṃ vā
pabbajitabbaṃ vā hoti, sā pana attano āyusaṅkhārānaṃ pavattanabhāvaṃ ñatvā
"attano pabbajjaṃ anujānāpessāmī"ti satthāraṃ vanditvā rājanivesanaṃ gantvā
rājānaṃ anabhivādetvāva aṭṭhāsi. Rājā iṅgitasaññāṇena 10- aññāsi "ariyadhammaṃ 11-
@Footnote: 1 cha.Ma.,i. tālavaṇṭaṃ  2 Sī. manaṃ vatamhi, i. manā vatamhi, cha.Ma. mānamhi
@3 cha.Ma. devaccharappaṭibhāgā  4 cha.Ma. mānamadaṃ hi nissāya, i. manamhi akāraṇā
@5 Sī. khaṇḍasithiladantā, cha.Ma. khaṇḍaviraḷadantā  6 cha.Ma. paripati  7 Sī.,ka.,Ma. kāmasukhaṃ
@8 khu.dha. 25/347/77 khemātherīvatthu  9 Sī. agāramajjhāvasantena, i. agāramajjhe ca nāma
@10 Sī.,i.,cha. iṅgiteneva, Ma. ekadesañāṇena  11 Sī.,i. ariyadhammaṃ arahattaṃ

---------------------------------------------------------------------------------------------
page305.
Pattā bhavissatī"ti. Atha naṃ āha "devī gatā nu kho satthu dassanāyā"ti. Mahārāja
tumhehi diṭṭhadassanaṃ caritaṃ, 1- ahaṃ pana dasabalaṃ sudiṭṭhaṃ akāsiṃ, pabbajjaṃ me
anujānāthāti. Rājā "sādhu devī"ti sampaṭicchitvā suvaṇṇasivikāya bhikkhunīupassayaṃ
upanetvā pabbājesi, athassā "khemātherī nāma gihibhāve ṭhatvā arahattaṃ pattā"ti
mahāpaññābhāvo 2- pākaṭo ahosīti. 3- Idametthapi vatthuṃ. 4- Atha satthā aparabhāge
jetavane nisinno bhikkhuniyo paṭipāṭiyā ṭhānantaresu ṭhapento khemātheriṃ mahāpaññānaṃ
aggaṭṭhāne ṭhapesīti.
                         Uppalavaṇṇātherīvatthu
     [237] Tatiye uppalavaṇṇāti nīluppalagabbhasadisena 5- vaṇṇena samannāgatattā
evaṃladdhanāmā therī. Sā kira padumuttarabuddhakāle haṃsavatiyaṃ kulagehe paṭisandhiṃ
gaṇhitvā aparabhāge mahājanena saddhiṃ satthu santikaṃ gantvā dhammaṃ suṇantī satthāraṃ
ekaṃ bhikkhuniṃ iddhimantānaṃ 6- aggaṭṭhāne ṭhapentaṃ disvā sattāhaṃ
buddhappamukhassa bhikkhusaṃghassa mahādānaṃ datvā taṃ ṭhānantaraṃ paṭṭhesi. Sā yāvajīvaṃ
kusalaṃ katvā devamanussesu saṃsarantī kassapabuddhakāle bārāṇasinagare kiṃkissa rañño
gehe paṭisandhiṃ gaṇhitvā sattannaṃ bhaginīnaṃ abbhantarā hutvā vīsati vassasahassāni
brahmacariyaṃ caritvā bhikkhusaṃghassa pariveṇaṃ katvā devaloke nibbattā.
     Tato cavitvā puna manussalokaṃ gacchantī 7- ekasmiṃ gāmake 8- sahatthā kammaṃ
katvā jīvanakaṭṭhāne nibbattā. Sā ekadivasaṃ khettakuṭiṃ gacchantī antarāmagge
ekasmiṃ sare pātova pupphitaṃ padumapupphaṃ disvā taṃ saraṃ oruyha tañceva pupphaṃ
lājapakkhipanatthāya paduminiyā pattañca gahetvā kedāre sālisīsāni chinditvā
kuṭiyaṃ 9- nisinnā lāje bhajjitvā pañca lājasatāni gaṇesi. Tasmiṃ khaṇe
@Footnote: 1 cha.Ma. parittaṃ, i. parittakaṃ  2 cha.Ma. mahāpaññabhāvo  3 cha.Ma. ahosi
@4 cha.Ma. idamettha vatthu  5 cha.Ma. nīluppalagabbhasadiseneva  6 cha.Ma. iddhimantīnaṃ
@7 cha.Ma.,i. āgacchantī  8 cha.Ma.,i. gāme  9 cha.Ma.,i. kuṭikāya

---------------------------------------------------------------------------------------------
page306.
Gandhamādanapabbate nirodhasamāpattito vuṭṭhito eko paccekabuddho āgantvā tassā
avidūre aṭṭhāsi. Sā pacajacekabuddhaṃ disvā lājehi saddhiṃ padumapupphaṃ gahetvā
kuṭito oruyha lāje paccekabuddhassa patte khipitvā 1- padumapupphena pattaṃ pidhāya
adāsi. Athassā paccekabuddhe thokaṃ gate etadahosi "pabbajitā nāma pupphena
anatthikā, ahaṃ pupphaṃ gahetvā pilandhissāmī"ti gantvā paccekabuddhassa hatthato
pupphaṃ gahetvā puna cintesi "sace ayyo pupphena anatthiko abhavissa, 2- taṃ
pattamatthake ṭhapituṃ na adāsi, 2- addhā ayyassa attho bhavissatī"ti puna gantvā
pattamatthake ṭhapetvā paccekabuddhaṃ khamāpetvā "bhante imesaṃ me lājānaṃ nissandena
lājagaṇanāya puttā assu, padumapupphanissandena nibbattaṭṭhāne me pade pade
padumapupphaṃ uṭṭhahatū"ti paṭṭhanaṃ akāsi. Paccekabuddho tassā passantiyāva ākāsena
gandhamādanapabbataṃ gantvā taṃ padumaṃ nandamūlakapabbhāre paccekabuddhānaṃ
akkamanasopānasamīpe pādapuñchanaṃ katvā ṭhapesi.
     Sāpi tassa kammassa nissandena devaloke paṭisandhiṃ gaṇhi, nibbattakālato
paṭṭhāya cassā pade pade mahāpadumapupphaṃ uṭṭhāsi. Sā tato cavitvā pabbatapāde
ekasmiṃ padumasare padumagabbhe nibbatti. Taṃ nissāya eko tāpaso vasati, so
pātova mukhadhovanatthāya saraṃ gantvā taṃ pupphaṃ disvā cintesi "idaṃ pupphaṃ sesehi
mahantataraṃ,  sesāni ca pupphitāni, idaṃ makulitameva, bhavitabbamettha kāraṇenā"ti udakaṃ
otaritvā taṃ pupphaṃ gaṇhi. Taṃ tena gahitamattameva pupphitaṃ. Tāpaso antopadumagabbhe
nipannadārikaṃ addasa. Diṭṭhakālato paṭṭhāya ca dhītusinehaṃ labhitvā padumeneva saddhiṃ
paṇṇasālaṃ netvā mañcake nipajjāpesi. Athassā puññānubhāvena aṅguṭṭhake khīraṃ
nibbatti. So tasmiṃ pupphe milāte aññaṃ navapupphaṃ āharitvā taṃ nipajjāpesi.
Athassā ādhāvanavidhāvanavasena 3- kīḷituṃ samatthakālato paṭṭhāya pade pade 4- padumapupphaṃ
@Footnote: 1 cha.Ma.,i. pakkhipitvā  2-2 cha.Ma.,i. pattamatthake ṭhapetuṃ na adassa
@3 Ma. ādhāvanaparidhāvanena, cha. ādhāvanavidhāvanena  4 cha.Ma. padavāre padavāre

---------------------------------------------------------------------------------------------
page307.
Uṭṭhāsi, kuṅkumarāsissa viyassā sarīravaṇṇā ahosi. Sā appattā devavaṇṇaṃ,
atikkantā manussavaṇṇaṃ ahosi. Sā pitari phalāphalatthāya gate paṇṇasālāya
ohiyati.
     Athekadivasaṃ tassā vayappattakāle pitari phalāphalatthāya gate eko vanacarako
taṃ disvā cintesi "manussānaṃ nāma evaṃvidhaṃ rūpaṃ natthi, vīmaṃsissāmi nan"ti
tāpasassa āgamanaṃ udikkhanto nisīdi. Sā pitari āgacchante paṭipathaṃ gantvā
tassa hatthato kājekamaṇḍaluṃ 1- aggahesi, sayaṃ āgantvā nisinnassa tāpasassa
attano karaṇavattaṃ dassesi. Tadā so vanacarako manussabhāvaṃ ñatvā tāpasaṃ
abhivādetvā nisīdi. Tāpaso taṃ vanacarakaṃ vanamūlaphalāphalehi ca pānīyena ca nimantetvā "bho
purisa imasmiṃyeva ṭhāne vasissasi, udāhu gamissasī"ti pucchi. Gamissāmi bhante,
idha kiṃ karissāmīti. Idaṃ tayā diṭṭhakāraṇaṃ ettha 2- gantvā akathetuṃ sakkhissasīti.
Sace ayyo na icchati, kiṃkāraṇā kathessāmīti tāpasaṃ vanditvā puna āgamanakāle
maggasañjānanatthaṃ sākhañca padañca rukkhasaññañca 3- karonto pakkāmi.
     So bārāṇasiṃ gantvā rājānaṃ addasa, rājā "kasmā āgatosī"ti pucchati. 4-
"ahaṃ deva tumhākaṃ vanacarako pabbatapāde acchariyaṃ itthīratanaṃ disvā āgatomhī"ti
sabbaṃ pavuttiṃ kathesi. So tassa vacanaṃ sutvā vegena pabbatapādaṃ gantvā avidūre
ṭhāne khandhāvāraṃ nivesetvā vanacarakena ceva aññehi 5- ca purisehi saddhiṃ tāpasassa
bhattakiccaṃ katvā nisinnavelāya tattha gantvā abhivādetvā paṭisaṇṭhāraṃ katvā
ekamantaṃ nisīdi. Rājā tāpasassa pabbajitaparikkhārabhaṇḍaṃ pādamūle ṭhapetvā "bhante
imasmiṃ ṭhāne kiṃ karoma, gacchāmā"ti āha. Gaccha mahārājāti. Āma gacchāmi
bhante, ayyassa pana samīpe visabhāgaparisā atthīti assumhā, papañcā esā 6-
pabbajitānaṃ, mayā saddhiṃ gacchatu bhanteti. Manussānaṃ nāma cittaṃ duṭṭhaṃ, ayaṃ 7-
@Footnote: 1 Sī.,i. kācakamaṇḍaluṃ, cha.Ma. kājakamaṇḍaluṃ  2 cha.Ma.,i. etto
@3 cha.Ma.,i. sākhāsaññañca rukkhasaññañca  4 cha.Ma.,i. pucchi  5 Sī.,i. appehi
@6 Sī.,i. assumha, papañco eso, cha.Ma. assumha, asāruppā esā  7 Ma. nāma
@cittaṃ duṭṭhaṃ, ayaṃ, cha.,i. duttosayaṃ

---------------------------------------------------------------------------------------------
page308.
Kathaṃ bahunnaṃ majjhe vasissatīti. Tumhākaṃ 1- rucitakālato paṭṭhāya sesānaṃ
jeṭṭhakaṭṭhāne ṭhapetvā paṭijaggissāmi 2- bhanteti.
     So rañño kathaṃ sutvā daharakāle gahitanāmavaseneva "amma padumavatī"ti
dhītaraṃ pakkosi, sā ekavacaneneva paṇṇasālato nikkhamitvā pitaraṃ abhivādetvā
aṭṭhāsi. Atha naṃ pitā āha "tvaṃ amma vayappattā, imasmiṃ ca ṭhāne raññā
diṭṭhakālato paṭṭhāya vasituṃ aphāsukā 3- , raññā saddhiṃ gaccha ammā"ti. Sā "sādhu
tātā"ti pitu vacanaṃ sampaṭicchitvā abhivādetvā rodamānā gacchati. 4- Rājā "imissā
pitu cittaṃ gaṇhāmī"ti tasmiṃyeva ṭhāne kahāpaṇarāsimhi ṭhapetvā abhisekaṃ akāsi.
Atha naṃ gahetvā attano nagaraṃ netvā 5- āgatakālato paṭṭhāya sesaitthiyo
anoloketvā tāya saddhiṃyeva ramati. Tā itthiyo issāpakatā taṃ rañño antare
paribhinditukāmā evamāhaṃsu "nāyaṃ mahārāja manussajātikā, kahaṃ nāma tumhehi
manussānaṃ vicaraṇaṭṭhāne padumāni uṭṭhahantāni diṭṭhapubbāni, addhā ayaṃ yakkhinī,
haratha naṃ mahārājā"ti. Rājā tāsaṃ kathaṃ sutvā tuṇhī ahosi.
     Athassa aparena samayena paccanto kupito. So "garugabbhā 6- padumavatī"ti taṃ nagare
ṭhapetvā paccantaṃ agamāsi.  atha tā itthiyo tassā upaṭṭhāyikāya lañcaṃ 7- datvā
"imissā dārakaṃ jātamattameva apanetvā ekaṃ dārughaṭikaṃ lohitena makkhetvā santike
ṭhapehī"ti āhaṃsu. Padumavatiyāpi nacirasseva gabbhavuṭṭhānaṃ ahosi. Mahāpadumakumāro
ekakova kucchimhi vasi, 8- avasesā ekūnapañcasatā dārakā mahāpadumakumārassa
mātukucchito nikkhamitvā nipannakāle saṃsedajā hutvā nibbattiṃsu. Athassā 9-
"na tāvāyaṃ satiṃ paṭilabhatī"ti ñatvā upaṭṭhāyikā ekaṃ dārughaṭikaṃ lohitena makkhetvā
samīpe ṭhapetvā tāsaṃ itthīnaṃ saññaṃ adāsi. Tā pañcasatāpi itthiyo ekekā
@Footnote: 1 cha.Ma.,i. amhākaṃ  2 Sī. paṭijaggituṃ sakkhissāma  3 Sī.,i. aphāsukaṃ,
@cha.Ma. ayuttā  4 Sī.,i.,cha. parodamānā aṭṭhāsi  5 Ma. gantvā, cha.,i. ānetvā
@6 Sī.,i. garubhārā  7 cha.Ma. lañjaṃ  8 cha.Ma. kucchiyaṃ paṭisandhiṃ gaṇhi  9 cha.Ma. athassa

---------------------------------------------------------------------------------------------
page309.
Ekekaṃ dārakaṃ gahetvā cundakārakānaṃ santike 1- pesetvā karaṇḍake āharāpetvā
attanā attanā gahitadārake tattha nipajjāpetvā bahi lañchanaṃ katvā ṭhapayiṃsu.
     Padumavatīpi kho saññaṃ labhitvā taṃ upaṭṭhāyikaṃ "kiṃ vijātamhi ammā"ti
pucchi. Sā taṃ santajjetvā "kuto tvaṃ dārakaṃ labhissasī"ti vatvā "ayante
kucchito nikkhantadārako"ti lohitamakkhitaṃ dārughaṭikaṃ purato ṭhapesi. Sā taṃ disvā
domanassappattā "sīghaṃ naṃ phāletvā apanehi, sace koci passeyya, lajjitabbaṃ
bhaveyyā"ti āha. Sā tassā kathaṃ sutvā atthakāmā viya dārughaṭikaṃ phāletvā
uddhane pakkhipi.
     Rājāpi  paccantato āgantvā nakkhattaṃ paṭimānento bahinagare khandhāvāraṃ
bandhitvā 2- nisīdi. Atha tā pañcasatā itthiyo rañño paccuggamanaṃ āgantvā
āhaṃsu "tvaṃ mahārāja amhākaṃ na saddahasi, amhehi vuttaṃ akāraṇaṃ viya hoti. Tvaṃ
mahesiyā upaṭṭhāyikaṃ pakkosāpetvā paṭipuccha, dārughaṭikaṃ kho 3- devī vijātā"ti.
Rājā taṃ kāraṇaṃ na upaparikkhitvāva "amanussajātikā ca 4- bhavissatī"ti taṃ gehato
nikkaḍḍhi. Tassā rājagehato saha nikkhamaneneva padumapupphāni antaradhāyiṃsu, sarīrañca
vivaṇṇaṃ 5- ahosi. Sā ekikāva antaravīthiyā pāyāsi. Atha naṃ ekā vayappattā
mahallikā itthī disvā dhītusinehaṃ uppādetvā "kahaṃ gacchasi ammā"ti āha.
Āgantukamhi, vasanaṭṭhānaṃ olokentī vicarāmīti. Idhāgaccha ammāti vasanaṭṭhānaṃ
datvā bhojanaṃ paṭiyādesi.
     Tassā iminā niyāmena tattha vasamānāya tā pañcasatā itthiyo ekacittā
hutvā rājānaṃ āhaṃsu "mahārāja tumhesu khandhāvāraṃ 6- gatesu amhehi gaṅgādevatāya
`amhākaṃ deve vijitasaṅgāme āgate balikammaṃ katvā udakakīḷaṃ karissāmā'ti paṭṭhitaṃ
atthi, etamatthaṃ deva jānāpemā"ti. Rājā tāsaṃ vacanena tuṭṭho gaṅgāya udakakīḷaṃ
@Footnote: 1 Sī. cundānaṃ santikaṃ, Ma. cundakārasantikaṃ, cha. santikaṃ  2 Sī.,i. māpetvā
@3 cha.Ma.,i. te  4 cha.Ma.,i. ayaṃ saddo na dissati  5 cha.Ma.,i. sarīracchavipi vivaṇṇā
@6 cha.Ma. yuddhaṃ

---------------------------------------------------------------------------------------------
page310.
Kātuṃ agamāsi. Tāpi attanā attanā gahitakaraṇḍakaṃ paṭicchannaṃ katvā ādāya
nadiṃ gantvā tesaṃ karaṇḍakānaṃ paṭicchādanatthaṃ  pārupitvā udake patitvā karaṇḍake
vissajjesuṃ. Tepi kho karaṇḍakā sabbeva samāgantvā 1- heṭṭhāsote pasāritajālamhi
laggiṃsu. Tato udakakīḷaṃ kīḷitvā rañño uttiṇṇakāle jālaṃ ukkhipantā te
karaṇḍake disvā 2- rañño santikaṃ ānayiṃsu. Rājā karaṇḍake disvā "kiṃ tātā
karaṇḍakesū"ti āha. Na jānāma devāti. So te karaṇḍake vivarāpetvā olokento
paṭhamaṃ mahāpadumakumārakaraṇḍakaṃ vivarāpesi. Tesaṃ pana sabbesaṃpi karaṇḍakesu
nipajjāpitadivaseyeva puññiddhiyā aṅguṭṭhakesu 3- khīraṃ nibbatti. Sakko devarājā
tassa rañño nikkaṅkhabhāvatthaṃ antokaraṇḍake akkharāni likhāpesi "ime kumārā
padumavatiyā kucchimhi nibbattā bārāṇasirañño puttā, atha nepa dumavatiyā sapattiyo
pañcasatā itthiyo karaṇḍakesu pakkhipitvā udke khipiṃsu, rājā imaṃ kāraṇaṃ
jānātū"ti. Karaṇḍake vivaritamatte rājā akkharāni vācetvā dārake disvā
mahāpadumakumāraṃ ukkhipitvā "vegena rathe yojetha, asse kappetha, ahaṃ ajja
antonagaraṃ pavisitvā ekaccānaṃ mātugāmānaṃ piyaṃ karissāmī"ti pāsādaṃ āruyha
hatthigīvāyaṃ sahassakaraṇḍakaṃ 4- ṭhapetvā bheriṃ cārāpesi "yo padumavatiṃ passati, so
imaṃ sahassaṃ gaṇhatū"ti.
     Taṃ kathaṃ sutvā padumavatī mātu saññaṃ adāsi "hatthigīvato sahassaṃ gaṇha
ammā"ti. Nāhaṃ evarūpaṃ gaṇhituṃ visahāmīti. Sā dutiyampi tatiyampi vutte "kiṃ
vatvā gaṇhāmi ammā"ti āha. "mama dhītā padumavatiṃ deviṃ passatī"ti vatvā
gaṇhāhīti. Sā "yaṃ vā taṃ vā hotū"ti gantvā sahassacaṅkoṭakaṃ gaṇhi. Atha
naṃ manussā pucchiṃsu "padumavatiṃ deviṃ passasi ammā"ti. "ahaṃ na passāmi, dhītā
kira me passatī"ti āha. Te "kahaṃ pana sā ammā"ti  vatvā tāya saddhiṃ
@Footnote: 1 cha.Ma. sabbesaha gantvā, i. sabbepi gantvā  2 Sī.,i. oloketvā
@3 Sī.,i. aṅguṭṭhake, cha.Ma. aṅguṭṭhato  4 cha.Ma.,i. sahassabhaṇḍikaṃ

---------------------------------------------------------------------------------------------
page311.
Gantvā padumavatiṃ sañjānitvā pādesu nipatiṃsu. Tasmiṃ kāle sā "padumavatī devī
ayan"ti vatvā "bhāriyaṃ vata itthiyā kammaṃ kataṃ, yā evaṃvidhassa rañño mahesī
samānā evarūpe ṭhāne nirārakkhā vasī"ti āha. Tepi rājapurisā padumavatiyā
nivesanaṃ netvā 1- setasāṇīhi parikkhipāpetvā dvāre rakkhaṃ 2- ṭhapetvā rañño
ārocesuṃ. Rājā suvaṇṇasivikaṃ 3- pesesi. Sā "ahaṃ evaṃ na gamissāmi, mama
vasanaṭṭhānato paṭṭhāya yāva rājagehaṃ etthantare varapotthakacittattharaṇe attharāpetvā
upari sovaṇṇatārakavicittacelavitānaṃ bandhāpetvā pasādhanatthāya sabbālaṅkāresu
pahitesu padasāva gamissāmi, evaṃ me nāgarā sampattiṃ passissantī"ti āha.
Rājā "padumavatiyā yathāruciṃ karothā"ti āha. Tato padumavatī sabbaṃ pasādhanaṃ
pasādhetvā "rājagehaṃ gamissāmī"ti maggaṃ paṭipajji. Athassā akkantaakkantaṭṭhāne
varapotthakacittattharaṇāni bhinditvā padumapupphāni uṭṭhahiṃsu. Sā mahājanassa attano
sampattiṃ dassetvā rājanivesanaṃ āruyha sabbepi cittattharaṇe tassā mahallikāya
posāvanikamūlaṃ katvā dāpesi.
     Rājāpi kho tā pañcasatā itthiyo pakkosāpetvā "imā te devi dāsiyo
katvā demī"ti āha. Sādhu mahārāja, etāsaṃ mayhaṃ dinnabhāvaṃ sakalanāgare
jānāpehīti. Rājā nagare bheriṃ cārāpesi "padumavatiyā dubbhikā 4- pañcasatā itthiyo
etissāeva dāsiyo katvā dinnā"ti. Sā "tāsaṃ sakalanāgarena 5- dāsībhāvo
sallakkhito"ti ñatvā "ahaṃ mama dāsiyo bhujissā kātuṃ labhāmi devā"ti rājānaṃ
pucchi. Tava icchā devīti. Evaṃ sante tameva bhericārikaṃ  6- pakkosāpetvā
"padumavatīdeviyā attano dāsiyo katvā dinnā pañcasatā itthiyo sabbāva bhujissā
katāti puna bheriñcārāpethā"ti 7- āha. Sā tāsaṃ bhujissabhāve kate ekūnāni
pañca puttasatāni tāsaṃyeva hatthe posanatthāya datvā sayaṃ mahāpadumakumārameva gaṇhi.
@Footnote: 1 cha.Ma.,i. ayaṃ pāṭho na dissati  2 cha.Ma.,i. ārakkhaṃ  3 i. sovaṇṇasīvikaṃ
@4 Sī.,i. dūbhikā  5 Ma. sakalanagare  6 Sī.,i. bherivādakaṃ  7 cha.Ma.,i. carāpethāti

---------------------------------------------------------------------------------------------
page312.
     Atha aparabhāge tesaṃ kumārānaṃ kīḷanakāle sampatte rājā uyyāne nānāvidhaṃ
kīḷanaṭṭhānaṃ kāresi. Te attano soḷasavassuddesikakāle sabbeva ekato hutvā uyyāne
padumasañchannāya maṅgalapokkharaṇiyā kīḷantā navapadumāni pupphitāni purāṇapadumāni ca
vaṇṭato patantāni disvā "imassa tāva anupādinnakassa evarūpā jarā pāpuṇāti,
kimaṅgaṃ pana amhākaṃ sarīrassa. Idaṃpi hi evaṃgatikameva bhavissatī"ti ārammaṇaṃ gahetvā
sabbeva paccekabuddhañāṇaṃ nibbattetvā uṭṭhāyuṭṭhāya padumakaṇṇikāsu pallaṅkena
nisīdiṃsu.
     Atha tehi saddhiṃ āgatapurisā 1- bahutaraṃ divasaṃ ñatvā "ayyaputtā tumhākaṃ
velaṃ jānāthā"ti āhaṃsu. Te sabbe 2- tuṇhī ahesuṃ. Te purisā gantvā rañño
ārocesuṃ "kumārā deva padumakaṇṇikāsu nisinnā, amhesu kathentesupi vacībhedaṃ
na karontī"ti. Yathāruciyā tesaṃ nisīdituṃ dethāti. Te sabbarattiṃ gahitārakkhā
padumakaṇṇikāsu nisinnaniyāmeneva aruṇaṃ uṭṭhāpesuṃ. Purisā gantvā 3- punadivase
upasaṅkamitvā "devā velā jānāthā"ti. Na mayaṃ devā, paccekabuddhā nāma
mayanti. Ayyā tumhe bhāriyaṃ kathaṃ kathetha, paccekabuddhā nāma tumhādisā na honti,
dvaṅgulikesamassudharā 4- kāye paṭimukkaaṭṭhaparikkhārā hontīti. Te dakkhiṇahatthena
sīsaṃ parāmasiṃsu, tāvadeva gihiliṅgaṃ antaradhāyi, aṭṭhaparikkhārā kāyapaṭimukkāva
ahesuṃ. Tato passantasseva mahājanassa ākāseneva nandamūlakapabbhāraṃ agamaṃsu.
     Sāpi kho padumavatī devī "ahaṃ bahuputtā hutvā viyuttā jātā"ti hadayasokaṃ 5-
patvā teneva rogena 6- kālaṃ katvā rājagahanagaradvāragāmake sahatthena kammaṃ
katvā jīvakaṭṭhāne nibbatti. Aparabhāge kulagharaṃ gantvā ekadivasaṃ sāmikassa
khette 7- yāguṃ haramānā tesaṃ attano puttānaṃ antare aṭṭha paccekabuddhe
bhikkhācāravelāya ākāsena gacchante disvā sīghaṃ sīghaṃ gantvā sāmikassa ārocesi
"passatha 8-
@Footnote: 1 cha.Ma. āgatā rājapurisā, i. gatapurisā  2 cha.Ma.,i. ayaṃ pāṭho na dissati
@3 cha.Ma.,i. ayaṃ pāṭho na dissati  4 cha.Ma.,i. dvaṅgula......  5 Sī.,i. hadayasosaṃ
@6 cha.Ma. sokena 7 cha.Ma.,i. khettaṃ  8 cha.Ma.,i. passa

---------------------------------------------------------------------------------------------
page313.
Ayye paccekabuddhe, ete nimantetvā bhojanaṃ dassāmā"ti. So āha "samaṇasakuṇā
nāmete aññathāpi 1- evaṃ caranti, na ete paccekabuddhā"ti. Te tesaṃ kathaṃ
kathentānaṃyeva avidūre ṭhāne otariṃsu. Sā itthī taṃdivasaṃ attano bhattakhajjabhojanaṃ 2-
tesaṃ datvā "svepi aṭṭha janā mayhaṃ bhikkhaṃ gaṇhathā"ti āha. Sādhu upāsike,
tava sakkāro ca ettakova hotu, āsanāni ca aṭṭheva hontu, aññepi bahū
paccekabuddhe disvā tava cittaṃ sandhāreyyāsī"ti. 3- Sā punadivase aṭṭha āsanāni
paññāpetvā aṭṭhannaṃ sakkārasammānaṃ paṭiyādetvā nisīdi.
     Nimantitapaccekabuddhā sesānaṃ saññaṃ adaṃsu "mārisā ajja aññattha agantvā
sabbeva tumhākaṃ mātu saṅgahaṃ karothā"ti. Tesaṃ vacanaṃ sutvā sabbeva ekato
ākāsena gantvā mātu gehadvāre pāturahesuṃ. Sāpi paṭhamaṃ laddhasaññāya 4- bahū
disvā na kampittha, sabbepi gehaṃ pavesetvā āsane nisīdāpesi. Tesu paṭipāṭiyā
nisīdantesu navamo aññāni aṭṭha āsanāni māpetvā sayaṃ dhurāsane nisīdi.
Yāva āsanāni vaḍḍhanti, tāva gehaṃ vaḍḍhati. Evaṃ tesu sabbesu nisinnesu
sā itthī aṭṭhannaṃ paccekabuddhānaṃ paṭiyāditasakkāraṃ pañcasatānaṃpi yāvadatthaṃ datvā
aṭṭha nīluppalahatthake āharitvā nimantitānaṃ paccekabuddhānaṃyeva pādamūle ṭhapetvā
āha "mayhaṃ bhante nibbattanibbattaṭṭhāne sarīravaṇṇo imesaṃ nīluppalānaṃ
antogabbhavaṇṇo viya hotū"ti paṭṭhanaṃ akāsi. Paccekabuddhā mātu anumodanaṃ katvā
gandhamādanaṃyeva agamaṃsu.
     Sāpi yāvajīvaṃ kusalaṃ katvā tato cutā devaloke nibbattitvā imasmiṃ
buddhuppāde sāvatthiyaṃ seṭṭhikule paṭisandhiṃ gaṇhi, nīluppalasamānavaṇṇatāya 5- cassā
uppalavaṇṇātveva nāmaṃ akaṃsu. Athassā vayappattakāle sakalajambūdīparājānova
seṭṭhissa 6- santikaṃ pahiṇiṃsu "dhītaraṃ amhākaṃ detū"ti. Apahiṇanto nāma nāhosi.
@Footnote: 1 Sī. aññadāpi, cha.Ma. aññathāpi  2 Sī.,i. attanā labhanakaṃ khajjabhojjaṃ
@3 cha.Ma. pasādeyyāsīti  4 cha.Ma.,i. laddhasaññatāya
@5 cha.Ma.,i. nīluppalagabbhasamānavaṇṇatāya  6 cha.Ma.,i. sakalajambudīparājāno ca seṭṭhino ca
@seṭṭhissa

---------------------------------------------------------------------------------------------
page314.
Tato seṭṭhī cintesi "ahaṃ sabbesaṃ manaṃ gahetuṃ na sakkhissāmi, upāyaṃ panekaṃ
karissāmī"ti dhītaraṃ pakkosāpetvā "pabbajituṃ amma sakkhissasī"ti āha. Tassā
pacchimabhavikattā taṃ vacanaṃ 1- sīse āsittasatapākatelaṃ viya ahosi, tasmā taṃ pitaraṃ
"pabbajissāmi tātā"ti āha. So tassā sakkāraṃ katvā bhikkhunīupassayaṃ netvā
pabbājesi. Tassā acirapabbajitāyaeva uposathāgāre kālavāro 2- pāpuṇi. Sā dīpaṃ
jāletvā uposathāgāraṃ sammajjitvā dīpasikhāya nimittaṃ gaṇhitvā punappunaṃ 3-
olokayamānā tejokasiṇajjhānaṃ 4- nibbattetvā tadeva pādakaṃ katvā arahattaṃ pāpuṇi.
Arahattaphalena saddhiṃyeva ca iddhivikubbane ciṇṇavasī ahosi. Sā aparabhāge satthu
yamakapāṭihāriyakaraṇadivase "ahaṃ bhante pāṭihāriyaṃ karissāmī"ti sīhanādaṃ nadi.
Satthā idaṃ kāraṇaṃ atthuppattiṃ katvā jetavanamahāvihāre nisinno paṭipāṭiyā
bhikkhuniyo ṭhānantaresu 5- ṭhapento imaṃ theriṃ iddhimantānaṃ aggaṭṭhāne ṭhapesīti.
                          Paṭācārātherīvatthu
     [238] Catutthe vinayadharānaṃ yadidaṃ paṭācārāti paṭācārā therī vinayadharānaṃ 6-
aggāti dasseti. Sā kira padumuttarabuddhakāle haṃsavatiyaṃ kulagehe paṭisandhiṃ gaṇhitvā
aparabhāge satthu dhammadesanaṃ suṇantī satthāraṃ ekaṃ bhikkhuniṃ vinayadharānaṃ aggaṭṭhāne
ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. Sā yāvajīvaṃ kusalaṃ
katvā devamanussesu saṃsaritvā kassapabuddhakāle kiṃkissa rañño gehe paṭisandhiṃ
gaṇhitvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ
caritvā bhikkhusaṃghassa pariveṇaṃ kāretvā 7- puna devaloke nibbattitvā ekaṃ
buddhantaraṃ sampattiṃ anubhavitvā imasmiṃ buddhuppāde sāvatthiyaṃ seṭṭhigehe
paṭisandhiṃ gaṇhi.
@Footnote: 1 cha.Ma. pitu vacanaṃ  2 Sī.,i. tālavāro  3 Sī.,i. gaṇhitvā ṭhatvāva punappunaṃ
@4 cha.Ma.,i. tejokasiṇārammaṇaṃ jhānaṃ  5 cha.Ma. ṭhānantare  6 Ma. vinayadhārīnaṃ
@7 cha.Ma. katvā

---------------------------------------------------------------------------------------------
page315.
     Sā aparabhāge vayappattā attano gehe ekena kammakārena saddhiṃ santhavaṃ
katvā aparabhāge attano samānajātikaṃ kulaṃ gacchantī tassa santhavapurisassa 1- saññaṃ
adāsi "tvaṃ sveva paṭṭhāya maṃ pahārasatenapi 2- daṭṭhuṃ na labhissasi, sace te kammaṃ
atthi, idāni maṃ gaṇhitvā gacchāhī"ti. So "evaṃ hotū"ti anucchavikaṃ hatthasāraṃ
gahetvā taṃ ādāya nagarato tīṇi cattāri yojanāni paṭikkamitvā ekasmiṃ gāmake
vāsaṃ kappesi.
     Atha aparabhāge tassā kucchiyaṃ gabbho patiṭṭhāsi. Sā gabbhe paripakke
"idaṃ amhākaṃ aṭṭhānaṃ 3- kulagehaṃ gacchāma sāmī"ti āha. So "ajja gacchāma,
sve gacchāmā"ti gantuṃ asakkonto kālaṃ vītināmesi. Sā tassa kāraṇaṃ ñatvā
"nāyaṃ bālo maṃ nessatī"ti tasmiṃ bahi gate "ekikāva kulagehaṃ gamissāmī"ti
maggaṃ paṭipajji. So āgantvā taṃ gehe apassanto paṭivissake pucchitvā "kulagehaṃ
gatā"ti sutvā "maṃ nissāya kuladhītā anāthā jātā"ti padānupadikaṃ gantvā
sampāpuṇi. Tassā antarāmaggeva gabbhavuṭṭhānaṃ ahosi. Tato "yassatthāya maggaṃ 4-
gaccheyyāma, so attho antarāmaggeva nipphanno, idāni gantvā kiṃ karissāmā"ti
paṭinivattiṃsu. Puna tassā kucchiyaṃ gabbho patiṭṭhāsīti purimanayeneva vitthāretabbaṃ.
     Antarāmagge panassā gabbhavuṭṭhāne jātamatteyeva catūsu disāsu mahāmegho
uṭṭhahi. 5- Sā taṃ purisaṃ āha "sāmi avelāya catūsu disāsu mahāmegho uṭṭhito,
attano vasanaṭṭhānaṃ  6-  kātuṃ vāyamāhī"ti. So "evaṃ karissāmī"ti daṇḍakehi kuṭikaṃ
katvā "../../bdpicture/chadanatthāya tiṇaṃ  āharissāmī"ti ekasmiṃ mahāvammikapāde tiṇaṃ chindati,
atha naṃ vammike nipanno kaṇhasappo pāde ḍaṃsi, so tasmiṃyeva ṭhāne patito.
Sāpi "idāni āgamissati, idāni āgamissatī"ti sabbarattiṃ khepetvā "addhā
maṃ so `anāthā esā'ti magge chaḍḍetvā gato bhavissatī"ti āloke sañjāte
@Footnote: 1 Sī.,i.,cha.Ma.  katasanthavassa purisassa  2 cha.Ma.,i. paṭihārasatenapi
@3 Sī.,i.,cha.Ma. anāthaṭṭhānaṃ  4 cha.Ma.,i. mayaṃ  5 Sī. mahāmeghā uṭṭhahiṃsu,
@i. mahāmeghā vuṭṭhahiṃsu  6 Sī.,i. anovassakaṭṭhānaṃ

---------------------------------------------------------------------------------------------
page316.
Padānusārena olokentī vammikapāde patitaṃ disvā "maṃ nissāya naṭṭho puriso"ti
paridevitvā daharadārakaṃ passenādāya mahallakaṃ aṅguliṃ 1- gāhāpetvā maggena gacchantī
antarāmagge ekaṃ uttānanadiṃ disvā "dvepi dārake ekappahāreneva ādāya
gantuṃ na sakkhissāmī"ti jeṭṭhakaṃ orimatīre ṭhapetvā daharaṃ dārakaṃ 2- paratīraṃ netvā
pilotikacumbiṭake 3- nipajjāpetvā puna nivattitvā "imaṃ 4- gahetvā
gamissāmī"ti nadiṃ otari.
     Athassā nadīmajjhaṃ pattakāle eko seno "maṃsapiṇḍo ayan"ti saññāya
dārakaṃ gaṇhitvā 5- āgacchati. Sā hatthaṃ pasāretvā senaṃ palāpesi. 6- Tassā taṃ
hatthavikāraṃ disvā mahallakadārako "maṃ pakkosatī"ti saññāya nadiṃ otaritvā
sote patito yathāsotaṃ agamāsi. Sopi seno tassā asampattāyaeva taṃ daharadārakaṃ
gaṇhitvā agamāsi. Sā balavasokābhibhūtā antarāmagge imaṃ vilāpaṃ gītakaṃ gāyantī
gacchati:-
     "ubho puttā kālakatā       panthe mayhaṃ patī mato"ti.
     Sā evaṃ vilapamānā sāvatthiṃ patvā kulasabhāgaṃ 7- gantvāpi sokavaseneva
attano gehaṃ vavatthapetuṃ asakkontī "imasmiṃ ṭhāne evaṃvidhaṃ nāma kulaṃ atthi, kataraṃ
taṃ gehan"ti paṭipucchi. Tvaṃ taṃ kulaṃ paṭipucchitvā kiṃ karissasi, tesaṃ vasanagehaṃ
vātappahārena patitaṃ, tattheva te sabbepi jīvitakkhayaṃ pattā, atha ne khuddakamahallake
ekacittakasmiṃyeva jhāpenti, passa esā dhūmavaṭṭi paññāyatīti. Sā taṃ kathaṃ sutvāva
"kiṃ tumhe vadathā"ti attano nivaṭṭhasāṭakaṃ sandhāretuṃ asakkontī jātiniyāmeneva 8-
bāhā paggayha kandamānā ñātīnaṃ citakaṭṭhānaṃ gantvā taṃ vilāpagītaṃ paripuṇṇaṃ
katvā paridevamānā:-
@Footnote: 1 cha.,i. aṅagulihaṃ  2 cha.Ma.,i. ayaṃ pāṭho na dissati  3 cha.Ma..... cumbaṭake,
@i.....cumabaṭe  4 cha.,i. itaraṃ  5 cha.,i. vijjhituṃ  6 Ma. apasādesi  7 Ma. kulagehaṃ
@8 Sī.,cha.Ma. jātaniyāmeneva

---------------------------------------------------------------------------------------------
page317.
               "ubho puttā kālakatā       panthe mayhaṃ patī mato
                mātā pitā ca bhātā ca     ekacitakasmiṃ ḍayhare"ti
āha. Aññena janena sāṭakaṃ dinnaṃpi phāletvā chaḍḍeti. Atha naṃ diṭṭhadiṭṭhaṭṭhāne
mahājano parivāretvā vicarati. Athassā "ayaṃ paṭācārā 1- paṭavicāraṇaṃ 2- vinā
vicaratī"ti paṭācārātveva nāmaṃ akaṃsu. Yasmā panassā naggabhāvena 3- alajjīva ācāro
4- pākaṭo ahosi, tasmā patito 5- ācāro assāti paṭācārātveva nāmaṃ akaṃsu.
     Sā ekadivasaṃ satthari mahājanassa dhammaṃ desente vihāraṃ pavisitvā parisapariyante
aṭṭhāsi. Satthā mettāya 6- pharitvā "satiṃ paṭilabha bhagini satiṃ paṭilabha bhaginī"ti āha.
Tassā satthu vacanaṃ sutvā balavahirottappaṃ āgataṃ, sā tattheva bhūmiyaṃ nisīdi.
Avidūre ṭhito puriso uttarisāṭakaṃ khipitvā adāsi, sā taṃ nivāsetvā dhammaṃ
assosi. Satthā tassā cariyavasena imā dhammapade gāthā āha:-
               "na santi puttā tāṇāya na    pitā nāpi bandhavā
                antakenādhipannassa         natthi ñātīsu tāṇatā.
                Etamatthavasaṃ ñatvā         paṇḍito sīlasaṃvuto
                nibbānagamanaṃ maggaṃ          khippameva visodhaye"ti. 7-
     Sā gāthāpariyosāne yathāṭhitāva sotāpattiphale patiṭṭhāya satthāraṃ
upasaṅkamitvā vanditvā pabbajjaṃ yāci. Satthā 8- tassā "bhikkhunūpassayaṃ gantvā
pabbajā"ti pabbajjaṃ sampaṭicchi. Sā pabbajitvā nacirasseva arahattaṃ patvā
buddhavacanaṃ uggaṇhi. 9- Vinayapiṭake ciṇṇavasī ahosi. Aparabhāge satthā jetavane
nisinno bhikkhuniyo paṭipāṭiyā ṭhānantaresu ṭhapento paṭācāraṃ vinayadharānaṃ aggaṭṭhāne
ṭhapesīti.
@Footnote: 1 cha. paṭācāraṃ  2 cha.Ma. paṭapariharaṇaṃ 3 Sī. so naggabhāvena 4 cha.Ma. alajjīācāro
@5 Sī. paṭu  6 cha.Ma. mettāpharaṇena  7 khu.dha. 25/288-9/66 paṭācārāvatthu
@8 Sī.,i. ayaṃ pāṭho na dissati  9 cha.Ma.,i. gaṇhantī vinayapiṭake......

---------------------------------------------------------------------------------------------
page318.
                          Dhammadinnātherīvatthu
     [239] Pañcame dhammakathikānanti dhammakathikānaṃ bhikkhunīnaṃ dhammadinnā aggāti
dasseti. Sā kira padumuttarabuddhakāle haṃsavatiyaṃ parāyattaṭṭhāne nibbattitvā
padumuttarassa bhagavato aggasāvakassa sujātattherassa adhikārakammaṃ katvā taṃ ṭhānantaraṃ
paṭṭhesi. Sā yāvajīvaṃ kusalaṃ katvā sagge nibbatti. Sabbaṃ heṭṭhā khemātheriyā
abhinīhāravaseneva veditabbaṃ. Pussabuddhakāle panesā satthu vemātikānaṃ tiṇṇaṃ
bhātikānaṃ dānādhikāre ṭhapitakammikassa 1- gehe vasamānā "ekaṃ dehī"ti vuttā
dve adāsi. Evaṃ sabbaṃ aparihāpentī datvā 2- dvenavutikappe atikkamma
kassapabuddhakāle kiṃkissa rañño gehe paṭisandhiṃ gaṇhitvā sattannaṃ bhaginīnaṃ
abbhantarā hutvā vīsati vassasahassāni brahmacariyaṃ caritvā bhikkhusaṃghassa
vasanapariveṇaṃ kāretvā ekaṃ buddhantaraṃ devamanussesu saṃsarantī imasmiṃ buddhuppāde
kulagehe paṭisandhiṃ gaṇhi. Sā aparabhāge visākhaseṭṭhino bhariyā hutvā gehaṃ gatā. 3-
Visākhaseṭṭhī nāma bimbisārassa sahāyako raññā saddhiṃ dasabalassa paṭhamadassanaṃ gantvā
dhammaṃ sutvā sotāpattiphale patiṭṭhito, aparabhāge anāgāmiphalaṃ sacchākāsi.
     So taṃdivasaṃ gharaṃ gantvā sopānamatthake ṭhitāya dhammadinnāya hatthe pasārite
hatthaṃ anālambitvāva pāsādaṃ abhiruhi. Bhuñjamānopi "imaṃ detha, imaṃ āharathā"ti na
byāhari. Dhammadinnā kaṭacchuṃ gahetvā parivisamānā cintesi "ayaṃ me hatthālambakaṃ 4-
dentiyāpi 5- hatthaṃ nālambi, bhuñjamānopi kiñci na katheti, ko nu kho mayhaṃ
doso"ti. Atha naṃ bhuttāviṃ "ko nu kho me ayyaputta doso"ti pucchi. Dhammadinne
tuyhaṃ doso natthi, ahaṃ pana ajjato 6- paṭṭhāya santhavavasena tumhākaṃ santike
nisīdituṃ vā ṭhātuṃ vā āharāpetvā khādituṃ vā bhuñjituṃ vā abhabbo. Tvaṃ
@Footnote: 1 Ma. ṭhapitakuṭumbikassa  2 Ma. caritvā  3 cha.Ma..... gaṇhitvā aparabhāge
@visākhaseṭṭhino gehaṃ gatā  4 Sī.,i. hattholambakaṃ  5 Ma. karontiyāpi
@6 cha.Ma.,i. ajja

---------------------------------------------------------------------------------------------
page319.
Sace icchasi, imasmiṃ gehe vasa. No ce icchasi, yattakena te dhanena attho,
taṃ gaṇhitvā kulagharaṃ gacchāti. Ayyaputta evaṃ sante nāhaṃ tumhehi 1- chaḍḍitaṃ
kheḷamiva kacavaraṃ sīsena 2- ukkhipitvā carissāmi, mayhaṃ pabbajjaṃ anujānāthāti.
Visākho "sādhu dhammadinne"ti rañño ārocetvā dhammadinnaṃ suvaṇṇasivikāya
bhikkhunīupassayaṃ pabbajjatthāya pesesi.
     Sā pabbajitvā cintesi "ayaṃ tāva seṭṭhī gharamajjhe ṭhitova dukkhassa antaṃ
akāsi, pabbajjaṃ laddhakālato paṭṭhāya pana mayāpi dukkhassantaṃ kātuṃ vaṭṭatī"ti
ācariyupajjhāyānaṃ santikaṃ gantvā "ayye mayhaṃ āciṇṇaṭṭhāne cittaṃ namati, 3-
gāmakāvāsaṃ gacchāmī"ti āha. Theriyo tassā mahākulā nikkhamma pabbajitabhāvena cittaṃ
kopetuṃ 4- asakkontiyo taṃ gahetvā gāmakāvāsaṃ agamaṃsu. Sā atīte madditasaṅkhāratāya
5- nacirasseva saha paṭisambhidāhi arahattaṃ pāpuṇi. Athassā etadahosi "mayhaṃ kiccaṃ
matthakaṃ pattaṃ, idha vasitvā kiṃ karissāmi, rājagahameva gacchāmi, tattha maṃ nissāya
bahu ñātisaṅgho puññāni karissatī"ti theriyo gahetvā nagarameva paccāgatā.
     Visākho tassā āgatabhāvaṃ ñatvā "sīghaṃ āgatā ukkaṇṭhitā nu kho bhavissatī"ti
sāyaṇhasamaye tassā santikaṃ gantvā abhivādetvā ekamantaṃ nisinno
"ukkaṇṭhitabhāvaṃ pucchituṃ ayuttan"ti pañcakkhandhādivasena pañhe pucchi,
dhammadinnā khaggena uppalanālaṃ chindantī viya pucchitaṃ pucchitaṃ vissajjesi.
Upāsako dhammadinnātheriyā ñāṇasūrabhāvaṃ ñatvā attano adhigataṭṭhāne paṭipāṭiyā tīsu
maggesu sabbākārena pañhe pucchitvā uggahavasena arahattamaggepi pucchi.
Dhammadinnā therīpi upāsakassa yāva anāgāmiphalāva visayabhāvaṃ ñatvā "idāni attano
visayaṃ atikkamitvā dhāvatī"ti
@Footnote: 1 cha.Ma.,i. ahaṃ tumhehi  2 cha.Ma. chaḍḍitakheḷaṃ vamitavamanaṃ sīsena  3 cha.Ma.,i. na ramati
@4 cha.Ma. vāretuṃ  5 Sī.,i. majjitasaṅkhāratāya

---------------------------------------------------------------------------------------------
page320.
Taṃ nivattentī "tvaṃ āvuso visākha nāsakkhi pañhānaṃ pariyantaṃ gahetuṃ,
nibbānogadhañahi āvuso visākha brahmacariyaṃ nibbānaparāyanaṃ nibbānapariyosānaṃ.
Ākaṅkhamāno ca 1- tvaṃ āvuso visākha bhagavantaṃ upasaṅkamitvā etamatthaṃ puccheyyāsi.
Yathā ca te bhagavā byākaroti, tathā naṃ dhāreyyāsī"ti 2- āha.
     Visākho satthu santikaṃ gantvā sabbaṃ pucchāvissajjanānayaṃ 3- kathesi. Satthā
tassa vacanaṃ sutvā "mama dhītāya atītānāgatapaccuppannesu khandhesu taṇhā  natthī"ti
vatvā dhammapade imaṃ gāthamāha:-
               "yassa pure ca pacchā ca   majjhe ca natthi kiñcanaṃ
                akiñcanaṃ anādānaṃ       tamahaṃ brūmi brāhmaṇan"ti. 4-
     Tato dhammadinnāya sādhukāraṃ datvā visākhaṃ upāsakaṃ etadavoca "paṇḍitā visākha
dhammadinnā bhikkhunī, mahāpaññā visākha dhammadinnā bhikkhunī. Sacepi 5- tvaṃ visākha
etamatthaṃ puccheyyāsi, ahaṃpi etamatthaṃ 6- byākareyyāmi, 7- yathā taṃ dhammadinnāya
bhikkhuniyā byākataṃ, eso ceva tassa attho, evañca naṃ dhārehī"ti. Evametaṃ
vatthu samuṭṭhitaṃ. Aparabhāge satthā jetavane viharanto 8- paṭipāṭiyā bhikkhuniyo
ṭhānantaresu ṭhapento imameva cūḷavedallaṃ atthuppattiṃ katvā theriṃ imasmiṃ sāsane
dhammakathikānaṃ aggaṭṭhāne ṭhapesīti.
                           Nandātherīvatthu
     [240] Chaṭṭhe jhāyīnaṃ yadidaṃ nandāti jhānābhiratānaṃ nandā therī aggāti
dasseti. Sā kira padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge
@Footnote: 1 Sī.,i. va    2 Ma.mū. 12/466/416 cūḷavedallasutta
@3 Ma. pucchāvissajjanaṃ nayantaṃ kathaṃ  4 khu.dha. 25/421/90 dhammadinnātherīvatthu
@5 cha.Ma. maṃ cepi, i. mañcepi   6 cha.Ma.,i. taṃ evameva  7 cha.Ma.,i. byākareyyaṃ
@8 cha.Ma.,i. nisinno

---------------------------------------------------------------------------------------------
page321.
Dhammakathaṃ 1- suṇantī satthāraṃ ekaṃ bhikkhuniṃ jhānābhiratānaṃ aggaṭṭhāne ṭhapentaṃ disvā
adhikārakammaṃ katvā taṃ ṭhānantaraṃ paṭṭhesi. Sā tato kappasatasahassaṃ devamanussesu
saṃsaritvā amhākaṃ satthu uppattito 2- puretarameva mahāpajāpatiyā gotamiyā
kucchismiṃ paṭisandhiṃ gaṇhi, nandātissā nāmaṃ akaṃsu, rūpanandātipi vuccati. Sā
aparabhāge uttamarūpabhāvena janapadakalyāṇī nāma jātā.
     Sā amhākaṃ dasabale sabbaññutaṃ patvā anupubbena kapilavatthuṃ āgantvā
nandañca rāhulañca pabbājetvā pakkante suddhodanamahārājassa parinibbutakāle
"mahāpajāpatī gotamī rāhulamātā ca nikkhamitvā satthu santike pabbajitā"ti
ñatvā "imāsaṃ pabbajitakālato paṭṭhāya mayhaṃ idha kiṃ kamman"ti mātu mahāpajāpatiyā
santikaṃ gantvā pabbaji. Pabbajitadivasato paṭṭhāya "satthā rūpaṃ garahī"ti satthu
upaṭṭhānaṃ na gacchati, ovādavāre sampatte aññaṃ pesetvā ovādaṃ āharāpesi. 3-
Satthā tassā rūpamadamattameva 4- ñatvā "attano ovādaṃ attanāva āgantvā
gaṇhantu, na bhikkhunīhi aññā pesetabbā"ti āha. Tato rūpanandā aññaṃ
maggaṃ apassantī akāmā ovādaṃ agamāsi.
     Satthā tassā caritavasena iddhiyā ekaṃ itthīrūpaṃ nimminitvā tālapaṇṇaṃ 5-
gahetvā vījamānaṃ viya akāsi. Rūpanandā taṃ disvā cintesi "ahaṃ akāraṇeneva
pamattā hutvā nāgacchāmi, evarūpāpi itthiyo satthu santike vissaṭṭhā vicaranti.
Mama rūpaṃ etāsaṃ rūpassa kallaṃ nāgghati soḷasiṃ, ajānitvāva ettakaṃ kālaṃ
na āgatamhī"ti tameva itthīnimittaṃ gaṇhitvā olokentī aṭṭhāsi. Satthā tassā
pubbahetusampannatāya 6- "aṭṭhīnaṃ nagaraṃ katan"ti 7- dhammapade gāthaṃ vatvā:-
              "caraṃ vā yadi vā tiṭṭhaṃ nisinno uda vā sayan"ti 8-
@Footnote: 1 cha.Ma.,i. satthu dhammaṃ  2 cha.Ma.,i. nibbattito  3 cha.Ma.,i. āharāpeti
@4 cha.Ma.,i. rūpamadamattabhāvaṃ  5 cha.Ma.,i. tālavaṇṭaṃ  6 Sī. pubbahetusampannāya
@7 khu.dha. 25/150/43 janapadakalyāṇīrūpanandāvatthu  8 khu.su. 25/195/371 vijayasutta

---------------------------------------------------------------------------------------------
page322.
Suttaṃ abhāsi. Sā tasmiṃyeva rūpe khayavayaṃ paṭṭhapetvā arahattaṃ pāpuṇi. Imasmiṃ
ṭhāne idaṃ vatthu heṭṭhā khemātheriyā vatthusadisamevāti na vitthāritaṃ. Tato paṭṭhāya
rūpanandā jhānābhiratānaṃ antare dhurappattā ahosi. Satthā aparabhāge jetavane nisinno
paṭipāṭiyā bhikkhuniyo ṭhānantaresu ṭhapento nandātheriṃ jhāyīnaṃ 1- aggaṭṭhāne
ṭhapesīti.
                           Soṇātherīvatthu
     [241] Sattame āraddhaviriyānaṃ yadidaṃ soṇāti paggahitaparipuṇṇaviriyānaṃ
soṇā aggāti dasseti. Ayaṃ kira padumuttarabuddhakāle haṃsavatiyaṃ kulagehe paṭisandhiṃ
gahetvā aparabhāge dhammaṃ suṇantī satthāraṃ ekaṃ bhikkhuniṃ āraddhaviriyānaṃ aggaṭṭhāne
ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ
devamanussesu saṃsaritvā imasmiṃ buddhuppāde sāvatthiyaṃ kulagehe paṭisandhiṃ gahetvā
aparabhāge gharāvāse vuṭṭhā 2- bahū puttadhītaro labhitvā sabbepi visuṃ visuṃ gharāvāse
patiṭṭhāpesi. Te tato paṭṭhāya "ayaṃ amhākaṃ kiṃ karissatī"ti taṃ attano santikaṃ
āgataṃ "mātā"ti saññaṃpi na kariṃsu. Bahuputtikasoṇā tesaṃ attani agāravaṃ 3- ñatvā
"gharāvāsena kiṃ karissāmī"ti nikkhamitvā pabbaji. Atha naṃ bhikkhuniyo "ayaṃ vattaṃ 4-
na jānāti, ayuttaṃ karotī"ti daṇḍakammaṃ karonti. Puttadhītaro taṃ daṇḍakammaṃ
āharantiṃ disvā "ayaṃ yāvajjadivasā sikkhāmattaṃpi 5- na jānātī"ti diṭṭhadiṭṭhaṭṭhāne
upphaṇḍenti. 6- Sā tesaṃ vacanaṃ sutvā uppannasaṃvegā "attano gativisodhanaṃ kātuṃ
vaṭṭatī"ti nisinnaṭṭhānepi ṭhitaṭṭhānepi dvattiṃsākāraṃ sajjhāyati. Sā yatheva pubbe
bahuputtikasoṇattherīti paññāyittha, evaṃ pacchā āraddhaviriyasoṇattherīti pākaṭā
jātā.
@Footnote: 1 Sī. jhāyinīnaṃ  2 Sī. patiṭṭhitā, cha.Ma. vutthā  3 cha.Ma.,i. agāravabhāvaṃ
@4 Sī.,i. mattaṃ  5 Sī.,i. sikkhāpadamattampi  6 Sī.,i. ujjhāyanti,
@cha.Ma. uppaṇḍesuṃ

---------------------------------------------------------------------------------------------
page323.
     Athekadivasaṃ bhikkhuniyo vihāraṃ gacchantiyo "bhikkhunīsaṃghassa udakaṃ tāpeyyāsi
soṇe"ti vatvā agamaṃsu. Sāpi udakatāpanato puretarameva aggisālāya caṅkamitvā
caṅkamitvā dvattiṃsākāraṃ sajjhāyantī vipassanaṃ vaḍḍhesi. Satthā gandhakuṭiyaṃ
nisinnova imaṃ obhāsagāthaṃ abhāsi:-
               "yo ca vassasataṃ jīve    apassaṃ dhammamuttamaṃ
                ekāhaṃ jīvitaṃ seyyo   passato dhammamuttaman"ti. 1-
     Gāthāpariyosāne arahattaṃ patvā cintesi "ahaṃ arahattaṃ pattā, āgantukajano
anupadhāretvāva mayi avamaññāya 2- kiñci vatvā bahuṃ pāpaṃ 3- pasaveyya, tasmā 4-
sallakkhaṇakāraṇaṃ kātuṃ vaṭṭatī"ti. Sā udakabhājanaṃ āropetvā heṭṭhā aggiṃ na akāsi.
Bhikkhuniyo āgantvā uddhanaṃ olokentiyo aggiṃ adisvā "imaṃ mahallikaṃ `bhikkha-
nīsaṃghassa udakaṃ tāpehī'ti avocumhā, ajjāpi uddhane aggiṃpi na karotī"ti āhaṃsu.
Ayye kiṃ tumhākaṃ agginā, uṇhodakena nhāyitukāmā bhājanato udakaṃ gahetvā
nhāyathāti. Tāpi "bhavissati ettha kāraṇan"ti gantvā udake hatthaṃ otāretvā
uṇhabhāvaṃ ñatvā ekaṃ kuṭaṃ āharitvā udakaṃ gaṇhanti, gahitagahitaṭṭhānaṃ pūrati. 5-
Tadā sabbāva tassā arahatte ṭhitabhāvaṃ ñatvā 6- daharatarā tāva pañcapatiṭṭhitena
pādesu patitvā "ayye ettakaṃ kālaṃ tumhe anupadhāretvā viheṭhetvā viheṭhetvā
kathayimhā, khamatha no"ti khamāpesuṃ. Vuḍḍhatarāpi therī 7- ukkuṭikaṃ nisīditvā "khamatha
ayye"ti khamāpesuṃ. Tato paṭṭhāya "mahallakakāle pabbajitvāpi āraddhaviriyabhāvena
nacirasseva aggaphale patiṭṭhitā"ti theriyā guṇo pākaṭo ahosi. Aparabhāge satthā
jetavane nisīditvā bhikkhuniyo paṭipāṭiyā ṭhānantaresu 8- ṭhapento soṇattheriṃ
āraddhaviriyānaṃ aggaṭṭhāne ṭhapesīti.
@Footnote: 1 khu.dha. 25/115/37 bahuputtikātherīvatthu  2 cha.,i. avaññāya  3 cha.Ma. apuññampi
@4 Sī.,i. tassa  5 cha.Ma.,i. paripūrati  6 i. gantvā  7 cha.Ma.,i. ayaṃ pāṭho na
@dissati  8 cha.Ma.,i. ṭhānantare. evamuparipi

---------------------------------------------------------------------------------------------
page324.
                           Sakulātherīvatthu
     [242] Aṭṭhame dibbacakkhukānaṃ yadidaṃ sakulāti 1- dibbacakkhukānaṃ sakulattherī
aggāti dasseti. Ayaṃ kira padumuttarabuddhakāle haṃsavatiyaṃ kulagehe nibbattitvā
aparabhāge 2- satthu dhammakathaṃ suṇantī satthāraṃ ekaṃ bhikkhuniṃ dibbacakkhukānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. Sā
kappasatasahassaṃ devamanussesu saṃsaritvā imasmiṃ buddhuppāde sāvatthiyaṃ kulagehe
nibbattitvā aparabhāge satthu dhammadesanaṃ sutvā paṭiladdhasaddhā pabbajitvā nacirasseva
arahattaṃ pāpuṇi. Sā tato paṭṭhāya dibbacakkhumhi ciṇṇavasī ahosi. Aparabhāge
satthā jetavane nisinno bhikkhuniyo paṭipāṭiyā ṭhānantaresu ṭhapento imaṃ theriṃ
dibbacakkhukānaṃ aggaṭṭhāne ṭhapesīti.
                         Kuṇḍalakesātherīvatthu
     [243] Navame khippābhiññānanti khippābhiññānaṃ bhikkhunīnaṃ bhaddā kuṇḍalakesā
aggāti dasseti. Ayaṃ kira 3- padumuttarabuddhakāle haṃsavatiyaṃ kulagehe nibbattā
satthu dhammakathaṃ sutvā satthāraṃ ekaṃ bhikkhuniṃ khippābhiññānaṃ aggaṭṭhāne ṭhapentaṃ
disvā adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ devamanussesu
saṃsaritvā kassapabuddhakāle kiṃkissa rañño gehe sattannaṃ bhaginīnaṃ abbhantarā
hutvā vīsati vassasahassāni dasasīlāni samādāya komārikabrahmacariyaṃ carati 4- saṃghassa
vasanapariveṇaṃ 5- kāretvā ekaṃ buddhantaraṃ devamanussesu saṃsaritvā imasmiṃ
buddhuppāde rājagahanagare seṭṭhikule paṭisandhiṃ gaṇhi, bhaddātissā nāmaṃ akaṃsu.
    Taṃdivasaṃyeva ca tasmiṃ nagare purohitaputto jāto. Tassa jātavelāya rājanivesanaṃ
@Footnote: 1 cha.Ma. bakulāti  2 cha.Ma. ayaṃ pāṭho na dissati, i. vayappattā
@3 Sī.,i.,cha.Ma. ayampi hi  4 cha.Ma.,i. carantī  5 ka. pana pariveṇaṃ i. vasanakapariveṇaṃ

---------------------------------------------------------------------------------------------
page325.
Ādiṃ katvā sakalanagare āvudhāni pajjaliṃsu. Purohito pātova rājakulaṃ gantvā rājānaṃ
sukhaseyyaṃ pucchi. Rājā "kuto me ācariya sukhaseyyaṃ, 1- ajja sabbarattiṃ rājanivesane
āvudhāni pajjalitāni disvā bhayappattā ahumhā"ti āha. Mahārāja tappaccayā mā
cintayittha, na tumhākaṃyeva gehe āvudhāni pajjaliṃsu, sakalanagare evaṃ ahosīti.
Kiṃkāraṇā ācariyāti. Amhākaṃ gehe coranakkhattena dārako jāto, so sakalanagarassa
sattu hutvā uppanno, tassetaṃ pubbanimittaṃ. Tumhākaṃ upaddavo natthi, sace
pana icchatha, hāretha 2- amhākaṃ pīḷāya hārakammaṃ 3- natthīti. Purohito "mama putto
attano nāmaṃ gahetvāva āgato"ti sattukotveva 4- nāmaṃ akāsi. Seṭṭhigehepi
bhaddā vaḍḍhati, purohitagehepi sattuko vaḍḍhati. So attano ādhāvanavidhāvanena kīḷituṃ
samatthakabhāvato paṭṭhāya attano vicaraṇaṭṭhāne yaṃ yaṃ 5- passati, taṃ taṃ sabbaṃ āharitvā
mātāpitūnaṃ gehe 6- pūreti. Pitā naṃ kāraṇasahassaṃpi 7- vatvā vāretuṃ nāsakkhi.
     Aparabhāge panassa vayappattassa sabbākārenāpi vāretuṃ asakkuṇeyyabhāvaṃ
ñatvā dve nīlasāṭake tassa 8- datvā sandhicchedanaupakaraṇañca siṅghāṭakayantakañca 9-
hatthe datvā "tvaṃ iminā ca 10- kammena jīvāhī"ti taṃ vissajjesi. So taṃdivasato
paṭṭhāya siṅghāṭakayantaṃ khipitvā kulānaṃ pāsāde āruyha sandhiṃ chinditvā parakulesu
nikkhittabhaṇḍaṃ attanā ṭhapitaṃ viya gahetvā gacchati. Sakalanagare tena aviluttagehaṃ
nāma nāhosi. Ekadivasaṃ rājā rathena nagare vicaranto sārathiṃ pucchi "kiṃ nu
kho imasmiṃ nagare tasmiṃ tasmiṃ ghare chiddameva paññāyatī"ti. Deva imasmiṃ nagare
sattuko nāma coro bhittiṃ chinditvā kulānaṃ santakaṃ haratīti. Rājā nagaraguttikaṃ
pakkosāpetvā "imasmiṃ kira nagare evarūpo nāma jāto coro atthi, kasmā
naṃ na gaṇhasī"ti āha. Mayaṃ deva taṃ sahoḍḍhaṃ passituṃ na sakkomāti. Sace
@Footnote: 1 cha.Ma. sukhaseyyā, i. lukhaseyyo  2 Ma. mārema, cha.,i. hārema  3 Ma. māritakammaṃ,
@cha.,i. hāraṇakammaṃ  4 cha.Ma.,i. sattukotevassa  5 Sī.,i. sayaṃ yaṃ  6 cha.Ma.,i. gehaṃ
@7 i. kāraṇaṃ sayaṃpi  8 cha.Ma. ayaṃ pāṭho na dissati, i. nivāsāpetvā
@9 cha.Ma. siṅghāṭakayantañca  10 cha.Ma.,i. imināva

---------------------------------------------------------------------------------------------
page326.
Ajja taṃ coraṃ passasi, gaṇha. Sace na gaṇhasi, 1- rājāṇante 2- karissāmīti. Evaṃ
devāti nagaraguttiko sakalanagare manusse āṇāpetvā 3- taṃ bhittiṃ chinditvā parabhaṇḍaṃ
avaharantaṃ sahoḍḍhameva netvā 4- rañño dassesi. Rājā "imaṃ coraṃ dakkhiṇadvārena
nīharitvā ghātethā"ti āha. Nagaraguttiko rañño paṭisuṇitvā taṃ coraṃ catukke
catukke pahārasahassena tāḷento gāhāpetvā dakkhiṇadvāraṃ gacchati.
     Tasmiṃ samaye ayaṃ bhaddā nāma seṭṭhidhītā mahājanassa kolāhalasaddena 5- sīhapañjaraṃ
ugghāṭetvā olokentī taṃ sattukaṃ coraṃ vadhatthāya 6- nīyamānaṃ disvā ubhohi
hatthehi hadayaṃ sandhārentī gantvā sirisayane adhomukhā nipajji. Sā ca tassa
kulassa ekadhītā, tenassā ñātakā appamattakaṃpi mukhavikāraṃ sahituṃ na sakkonti.
Atha naṃ mātā taṃ 7- sayane nipannaṃ disvā "kiṃ karosi ammā"ti pucchi. 8- Etaṃ
vajjhaṃ katvā nīyamānaṃ coraṃ addasaṃ ammāti 9- etaṃ labhamānā jīvissāmi, alabhamānāya
me maraṇameva varanti. 10- Te taṃ nānappakārenapi 11- saññāpetuṃ asakkontā "maraṇā
jīvitaṃ seyyo"ti sallakkhesuṃ. Athassā pitā nagaraguttikassa santikaṃ gantvā
sahassalañcaṃ datvā "mayhaṃ dhītā core paṭibaddhacittā, yena kenaci upāyena imaṃ
muñcā"ti āha. So "sādhū"ti seṭṭhissa paṭissuṇitvā 12- coraṃ gahetvā yāva
suriyassa atthaṅgamā ito cito ca papañcāpetvā suriye atthaṃ upagate corabhāvaṃ katvā
ekaṃ corakaṃ corakato nīharāpetvā 13- sattukaṃ bandhanā 14- mocetvā sattukaṃ
seṭṭhigehaṃ pesetvā tena bandhanena itaraṃ bandhitvā dakkhiṇadvārena nīharitvā
ghātesi. Seṭṭhidāsāpi sattukaṃ gahetvā seṭṭhino nivesanaṃ āgamiṃsu. Taṃ disvā
seṭṭhī "dhītu manaṃ pūressāmī"ti sattukaṃ gandhodakena nhāpetvā
sabbābharaṇapaṭimaṇḍitaṃ 15- kāretvā pāsādaṃ pesesi.
@Footnote: 1 cha.Ma. naṃ coraṃ gaṇhasi, jīvasi. sace na gaṇhasi  2 Ma. rājadaṇḍe  3 Ma. codetvā,
@cha. cāretvā  4 cha.Ma.,i. gahetvā 5 Sī.,i. kalakalasaddena  6 cha.Ma.,i. tathā
@7 cha.Ma.,i. ayaṃ pāṭho na dissati  8 Sī.,i. pucchiṃsu  9 Sī.,i. āma amma
@addasāmāti, cha.Ma. āma ammāti  10 cha.Ma. maraṇamevāti  11 Sī.,i. anekapariyāyenapi
@12 i. paṭisutvā  13 Sī.,i. atthaṃ upagacchantā cāragato ekaṃ manussaṃ
@nīharāpetvā, cha.Ma. atthaṃ gate cāragato ekaṃ manussaṃ nīharāpetvā
@14 cha.Ma.,i. sattukassa bandhanaṃ  15 cha.Ma. sabbālaṅkārapaṭimaṇḍitaṃ

---------------------------------------------------------------------------------------------
page327.
Bhaddāpi "paripuṇṇā me saṅkappā"ti anekālaṅkārena alaṅkaritvā taṃ paricaramānā
vicarati. 1-
     Sattuko katipāhaṃ vītināmetvā cintesi "imissā pasādhanabhaṇḍakaṃ mayhaṃ
bhavissati, kenaci upāyena imaṃ ābharaṇaṃ gahetuṃ vaṭṭatī"ti samīpe sukhena nisinnakāle
bhaddamāha "mayhaṃ ekaṃ vacanaṃ vattabbaṃ atthī"ti. Seṭṭhidhītā sahassalābhaṃ labhitvā
viya tuṭṭhamānasā "vissaṭṭhaṃ vada ayyā"ti āha. Tvaṃ cintesi "maṃ nissāya iminā
jīvitaṃ laddhan"ti, ahaṃ pana gahitamattova corapapātapabbate adhivatthāya devatāya
"sacāhaṃ jīvitaṃ labhissāmi, balikammaṃ vo 2- dassāmī"ti āyāciṃ. Taṃ nissāya mayā
jīvitaṃ laddhaṃ, sīghaṃ balikammaṃ sajjāpehīti. Bhaddā "ahaṃ tassa manaṃ pūressāmī"ti
balikammaṃ sajjāpetvā sabbaṃ pasādhanaṃ pasādhetvā ekayāne āruyha sāmikena saddhiṃ
corapapātaṃ 3- gantvā "pabbatadevatāya balikammaṃ karissāmī"ti abhiruhituṃ āraddhā.
Sattuko cintesi "sabbesu abhiruhantesu mama imissā ābharaṇaṃ gahetvā 4- na okāso
bhavissatī"ti tameva balibhājanaṃ gāhāpetvā pabbataṃ abhiruhi.
     So bhaddāya saddhiṃ kathento piyakathaṃ na katheti. 5- Sā teneva corassa 6- adhippāyaṃ
aññāsi. Atha naṃ so āha "bhadde tava sāṭakaṃ 7- omuñcitvā kāyāruḷhaṃ te
pasādhanaṃ ettha bhaṇḍikaṃ karohī"ti. Sāmi mayhaṃ ko aparādhoti. Kiṃ panāhaṃ bāle
balikammatthaṃ āgatoti saññaṃ karosi. Ahañhi imissā devatāya yakanaṃ ubbaṭṭetvā
dadeyyaṃ, 8- balikammāpadesena pana tava ābharaṇaṃ gaṇhitukāmo hutvā āgatomhīti.
Kassa pana ayya pasādhanaṃ, kassa ahanti. Mayaṃ evarūpaṃ na jānāma, aññaṃ tava santakaṃ,
aññaṃ mama santakanti. Sādhu ayya, ekaṃ pana me adhippāyaṃ pūretha, alaṅkataniyāmeneva
me purato ca pacchato ca āliṅgituṃ dethāti. So "sādhū"ti sampaṭicchi. Sā tena
sampaṭicchitabhāvaṃ ñatvā purato āliṅgitvā pacchato āliṅgantī viya
@Footnote: 1 cha.Ma. paricarati, i. carati  2 cha.Ma.,i. te 3 cha.Ma.,i. corapapātapabbataṃ
@4 cha.Ma.,i. gahetuṃ  5 ka. kathento viya kathaṃ kathesi  6 cha.Ma.,i. iṅgiteneva tassa
@7 cha.Ma. uttarisāṭakaṃ  8 Sī. khādeyyaṃ, i. ghādeyyaṃ, Ma. mā dadeyyaṃ

---------------------------------------------------------------------------------------------
page328.
Hutvā pabbatapapāte pātesi. So patanto ākāseyeva cuṇṇavicuṇṇo ahosi.
Tāya katavicuṇṇabhāvaṃ disvā pabbate adhivatthā devatā guṇakittanavasena imā
gāthā āha:-
               "na so 1- sabbesu ṭhānesu    puriso hoti paṇḍito
                itthīpi paṇḍitā hoti         tattha tattha vicakkhaṇā.
                Na so 1- sabbesu ṭhānesu    puriso hoti paṇḍito
                itthīpi paṇḍitā hoti         muhuttamapi cintaye"ti. 2-
     Tato bhaddā cintesi "na sakkā mayā iminā  niyāmena puna gehaṃ gantuṃ,
ito gantvā ekaṃ pabbajjaṃ pabbajissāmī"ti nigaṇṭhārāmaṃ gantvā nigaṇṭhe
pabbajjaṃ yāci. Atha naṃ te āhaṃsu "kena niyāmena pabbajjā hotū"ti. Yaṃ
tumhākaṃ pabbajjāya uttamaṃ, tadeva karothāti. Te "sādhū"ti tassā tālaṭṭhinā
kese luñcitvā pabbājesuṃ. Kesā puna vaḍḍhantāpi rāsivasena kuṇḍalāvattā
hutvā vaḍḍhiṃsu. Sā teneva kāraṇena kuṇaḍalakesā nāma jātā. Sā attano
pabbajitaṭṭhāne sabbaṃ sippaṃ uggaṇhitvā 3- "tesaṃ ito uttariṃ 4- viseso
natthī"ti ñatvā gāmanigamarājadhāniyo vicarantī yattha yattha paṇḍitā atthi, tattha tattha
gantvā tesaṃ jānanasippaṃ sabbameva uggaṇhāti. Athassā bahūsu ṭhānesu sikkhitabhāvena
paṭivādaṃ dātuṃ samatthā na honti. Sā attanā saddhiṃ kathetuṃ samatthaṃ adisvā yaṃ gāmaṃ
vā nigamaṃ vā pavisati, tassa dvāre vālukarāsiṃ katvā tattheva jambūsākhaṃ ṭhapesi. 5-
"yo mama vādaṃ āropetuṃ sakkoti, so imaṃ sākhaṃ maddatū"ti samīpe ṭhitānaṃ dārakānaṃ
saññaṃ deti. Taṃ sattāhaṃpi maddantā na honti. Atha naṃ gahetvā pakkamati.
@Footnote: 1 pāli. na hi  2 pāli. lahuṃ atthaṃ vicintitā, khu.apa. 33/161/328 (syā)
@3 ka. uggaṇhi  4 cha.Ma. uttari  5 cha.Ma.,i. ṭhapeti

---------------------------------------------------------------------------------------------
page329.
     Tasmiṃ samaye amhākaṃ bhagavā loke nibbattitvā sāvatthiṃ upanissāya jetavane
viharati. Kuṇḍalakesāpi kho anupubbena sāvatthiṃ patvā antonagare 1- pavisamānā
porāṇaniyāmeneva vālukarāsimhi sākhaṃ ṭhapetvā dārakānaṃ saññaṃ datvā pāvisi.
Tasmiṃ samaye dhammasenāpati bhikkhusaṃghe paviṭṭhe ekakova nagaraṃ pavisanto vālukathūpe 2-
jambūsākhaṃ disvā "kasmā ayaṃ ṭhapitā"ti pucchi. Dārakā naṃ 3- aparihāpetvā kathesuṃ.
Evaṃ sante imaṃ gahetvā maddatha dārakāti. Tesu therassa vacanaṃ sutvā ekacce
maddituṃ na visahiṃsu, ekacce taṃkhaṇaṃyeva madditvā cuṇṇavicuṇṇaṃ akaṃsu. Kuṇḍalakesā
bhattakiccaṃ katvā nikkhamantī taṃ sākhaṃ madditaṃ disvā "kassetaṃ kamman"ti pucchi.
Athassā dhammasenāpatinā kārāpitabhāvaṃ kathayiṃsu. Sā "attano thāmaṃ ajānanto
imaṃ sākhaṃ maddāpetuṃ no visahissati, addhā eso mahanto bhavissati. Ahaṃpi
pana khuddikā bhavantī na sobhissāmi, antogāmameva pavisitvā parisāya saññaṃ
dātuṃ vaṭṭatī"ti cintetvā tathā akāsi. Asītikulasahassanivāse nagare sabhāgavasena
sabbe sañjāniṃsūti 4- veditabbaṃ.
     Theropi bhattakiccaṃ katvā aññatarasmiṃ rukkhamūle nisīdi. Athāyaṃ kuṇḍalakesā
mahājanaparivutā therassa santikaṃ gantvā paṭisaṇṭhāraṃ katvā ekamantaṃ ṭhatvā
"bhante tumhehi sākhā maddāpitā"ti pucchi. Āma mayā maddāpitāti. Evaṃ
sante tumhehi saddhiṃ amhākaṃ vādo hotu bhanteti. Hotu bhaddeti. Kassa pucchā
hotu 5- kassa vissajjananti. Pucchā nāma amhākaṃ pattā, tvaṃ pana tuyhaṃ jānanakaṃ
pucchāti. Sā therena dinnaanumatiyā sabbameva attano jānanakaṃ vādaṃ pucchi,
thero sabbaṃ vissajjesi. Sā sabbaṃ pucchitvā tuṇhī ahosi. Atha naṃ thero
āha "tayā  bahuṃ 6- pucchitaṃ, mayaṃpi ekaṃ pañhaṃ pucchāmā"ti. Pucchatha bhanteti. Ekaṃ
nāma kinti. Kuṇḍalakesā "na  jānāmi bhante"ti āha. Tvaṃ ettakaṃpi na jānāsi,
@Footnote: 1 cha.Ma.,i. antonagaraṃ  2 cha.Ma. vālukāthūpe, i. vālikapuñje
@3 Sī.,i.,cha.Ma. dārakā taṃ kāraṇaṃ  4 Sī.,i. jāniṃsūti  5 Sī.,i. hoti  6 cha.Ma. bahu

---------------------------------------------------------------------------------------------
page330.
Aññaṃ kiṃ jānissasīti. Sā therassa pādesu patitvā "tumhākaṃ saraṇaṃ gacchāmi
bhante"ti āha. Mama saraṇagamanakammaṃ natthi, sadevake loke aggapuggalo dhuravihāre
vasati, taṃ saraṇaṃ gacchāhīti. Sā "evaṃ karissāmi bhante"ti sāyaṇhasamaye satthu
dhammadesanāvelāya satthu santikaṃ gantvā pañca- patiṭṭhitena vanditvā ekamantaṃ
aṭṭhāsi. Satthā tassā madditasaṅkhārāya cariyavasena dhammapade imaṃ gāthamāha:-
               "sahassamapi ce gāthā      anatthapadasañhitā
                ekaṃ gāthāpadaṃ seyyo    yaṃ sutvā upasammatī"ti. 1-
     Sā gāthāpariyosāne yathāṭhitāva saha paṭisambhidāhi arahattaṃ patvā pabbajjaṃ
yāci, satthā tassā pabbajjaṃ sampaṭicchi. Sā bhikkhunīupassayaṃ gantvā pabbaji.
Aparabhāge catuparisamajjhe kathā udapādi "mahantā vatāyaṃ bhaddā kuṇḍalakesā,
yā catuppadikagāthāvasāne arahattaṃ pattā"ti. Satthā taṃ kāraṇaṃ atthuppattiṃ
katvā theriṃ khippābhiññānaṃ aggaṭṭhāne ṭhapesīti.
                         Bhaddakāpilānītherīvatthu
     [244] Dasame pubbenivāsaṃ anussarantīnanti pubbenivuṭṭhakhandhasantānaṃ
anussarantīnaṃ bhaddakāpilānī aggāti dasseti. Sā kira padumuttarabuddhakāle haṃsavatiyaṃ
kulagehe nibbattitvā satthu dhammadesanaṃ suṇantī satthāraṃ ekaṃ bhikkhuniṃ
pubbenivāsaṃ anussarantīnaṃ aggaṭṭhāne ṭhapentaṃ disvā adhikārakammaṃ katvā taṃ
ṭhānantaraṃ paṭṭhesi. Sā kappasatasahassaṃ devamanussesu saṃsaritvā anuppanne buddhe
bārāṇasiyaṃ kulagehe paṭisandhiṃ gaṇhitvā attano bhaginiyā 2- saddhiṃ kalahaṃ karontī tāya
paccekabuddhassa piṇḍapāte dinne "ayaṃ imassa piṇḍapātaṃ datvā attano vasaṃ
vattetī"ti paccekabuddhassa hatthato pattaṃ gaṇhitvā bhattaṃ chaḍḍetvā kalalassa
pūretvā adāsi.
@Footnote: 1 khu.dha. 25/101/35 bāhiyadārucīriyattheravatthu  2 Sī.,i. bhātujāyāya,
@cha.Ma. sāmibhaginiyā

---------------------------------------------------------------------------------------------
page331.
Imassa piṇḍapātaṃ datvā attano vasaṃ vattetī"ti paccekabuddhassa hatthato pattaṃ
gaṇhitvā bhattaṃ chaḍḍetvā kalalassa pūretvā adāsi. Mahājano "bālā ayan"ti
garahitvā "yāya te saddhiṃ kalaho kato, tassā kiñci na karosi, paccekabuddho
te kiṃ aparajjhatī"ti āha. Sā tesaṃ vacanena lajjamānā puna pattaṃ gahetvā
kalalaṃ haritvā 1- dhovitvā gandhacuṇṇena ubbaṭṭetvā catumadhurassa pūretvā upari
āsittena padumagabbhavaṇṇena sappinā vijjotamānaṃ paccekabuddhassa  hatthe ṭhapetvā
"yathāyaṃ piṇḍapāto obhāsajāto, evaṃ obhāsajātaṃ me sarīraṃ hotū"ti paṭṭhanaṃ
paṭṭhesīti sabbametaṃ mahākassapattherassa vatthumhi vuttanayeneva veditabbaṃ.
     Mahākassapatthero pana dakkhiṇamaggaṃ gahetvā dasabalassa santikaṃ bahuputtanigrodhamūlaṃ
gato, ayaṃ bhaddakāpilānī vāmamaggaṃ gaṇhitvāva mātugāmassa pabbajjāya ananuññātabhāvena
paribbājikārāmaṃ agamāsi. Yadā pana mahāpajāpatī gotamī pabbajjañca upasampadañca labhi,
tadā sā theriyā santike pabbajjañca upasampadañca labhitvā aparabhāge vipassanāya kammaṃ
karontī arahattaṃ patvā pubbenivāsañāṇe ciṇṇavasī ahosi. Atha satthā jetavane
nisīditvā bhikkhuniyo paṭipāṭiyā ṭhānantare ṭhapento imaṃ theriṃ pubbenivāsaṃ
anussarantīnaṃ aggaṭṭhāne ṭhapesīti.
                        Bhaddākaccānātherīvatthu
     [245] Ekādasame mahābhiññāppattānanti 2- mahatiyo abhiññāyo pattānaṃ
bhaddākaccānā nāma aggāti dasseti. Ekassa hi buddhassa cattārova janā
mahābhiññā honti, na avasesasāvakā. Avasesasāvakā hi kappasatasahassameva
anussarituṃ sakkonti, na tato paraṃ. Mahābhiññāppattā pana kappasatasahassādhikaṃ
asaṅkhyeyyaṃ anussaranti. Amhākaṃpi satthu sāsane dve aggasāvakā bākulatthero
bhaddākaccānāti ime cattāro ettakaṃ anussarituṃ asakkhiṃsu. 3- Tasmā ayaṃ therī
@Footnote: 1 cha.Ma.,i. hāretvā  2 Sī.,i. mahābhiññappattānanti  3 cha.Ma. sakkhiṃsu

---------------------------------------------------------------------------------------------
page332.
Mahābhiññāppattānaṃ aggā nāma jātā. Bhaddākaccānāti tassā nāmaṃ. Bhaddakaccanassa 1-
viya hi uttamasuvaṇṇassa viya ca tassā sarīravaṇṇo ahosi, 2- tasmā bhaddākaccānātveva
saṅkhaṃ gatā. 2- Rāhulamātāyetaṃ adhivacanaṃ.
     Sāpi 3- padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge
satthu dhammakathaṃ suṇantī satthāraṃ ekaṃ bhikkhuniṃ mahābhiññāppattānaṃ aggaṭṭhāne
ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ
devamanussesu saṃsaritvā imasmiṃ buddhuppāde suppabuddhassa 4- gehe paṭisandhiṃ
gaṇhi, bhaddākaccānātissā nāmaṃ akaṃsu.
     Sā vayappattā bodhisattassa gehaṃ agamāsi. Sā aparabhāge rāhulakumāraṃ
nāma puttaṃ vijāyi. Tassa jātadivase bodhisatto nikkhamitvā bodhimaṇḍe sabbaññutaṃ
patvā lokānuggahaṃ karonto anupubbena kapilavatthuṃ āgamma ñātīnaṃ saṅgahaṃ akāsi.
Aparabhāge parinibbute suddhodanamahārāje mahāpajāpatīgotamī pañcahi mātugāmasatehi
saddhiṃ satthu santike pabbaji. Rāhulamātāpi janapadakalyāṇīpi theriyā santikaṃ gantvā
pabbaji. Sā pabbajitakālato paṭṭhāya bhaddākaccānā therītveva pākaṭā ahosi,
sā aparabhāge vipassanaṃ vaḍḍhetvā arahattaṃ patvā abhiññāsu ciṇṇavasī ahosi.
Ekapallaṅke nisinnā ekāvajjanena kappasatasahassādhikaṃ ekaṃ asaṅkhyeyyaṃ anussarati.
Tassā tasmiṃ guṇe pākaṭe jāte satthā jetavane nisinno bhikkhuniyo paṭipāṭiyā
ṭhānantaresu ṭhapento imaṃ theriṃ mahābhiññāppattānaṃ aggaṭṭhāne ṭhapesīti.
                          Kisāgotamītherīvatthu
     [246] Dvādasame lūkhacīvaradharānanti tīhi lūkhehi samannāgataṃ paṃsukūlaṃ dhārentīnaṃ
kisāgotamī aggāti dasseti. Gotamītissā nāmaṃ, thokaṃ kisādhātukattā 5- pana
@Footnote: 1 cha.Ma.,i. bhaddakañcanassa 2-2 cha.,i. sā tasmā bhaddakañcanāti nāmaṃ labhi, sā pacchā
@kaccānātveva saṅakhaṃ gatā  3 cha.Ma.,i. sā hi  4 cha.Ma.,i. suppabuddhasakkassa
@5 Sī.,i. thokaṃ kilantadhātukattā

---------------------------------------------------------------------------------------------
page333.
Kisāgotamīti vuccati. Ayaṃpi padumuttarabuddhakāle haṃsavatiyaṃ kulagehe nibbattitvā
satthu dhammadesanaṃ suṇantī satthāraṃ ekaṃ bhikkhuniṃ lūkhacīvaradharānaṃ aggaṭṭhāne ṭhapentaṃ
disvā adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ devamanussesu
saṃsaritvā imasmiṃ buddhuppāde sāvatthiyaṃ duggatakule nibbattitvā vayappattakāle
ekaṃ kulaṃ agamāsi, tattha naṃ "duggatakulassa dhītā"ti paribhaviṃsu.
     Sā aparabhāge puttaṃ vijāyi, athassā sammānamakaṃsu. So panassā dārako
ādhāvitvā paridhāvitvā kīḷanavaye ṭhito kālamakāsi, tassā soko udapādi. Sā
"ahaṃ imasmiṃyeva gehe hatalābhasakkārā hutvā puttassa jātakālato paṭṭhāya sakkāraṃ
pāpuṇiṃ, ime mayhaṃ puttaṃ bahi chaḍḍetuṃpi vāyameyyun"ti 1- puttaṃ aṅkenādāya
"puttassa me bhesajjaṃ dethā"ti gehadvārapaṭipāṭiyā vicarati. Diṭṭhadiṭṭhaṭṭhāne manus-
sā "kattha te matassa 2- bhesajjaṃ diṭṭhapubban"ti pāṇiṃ paharitvā parihāsaṃ karonti.
Sā tesaṃ kathāya neva saññittaṃ 3- gacchati. Atha naṃ eko paṇḍitapuriso disvā
"ayaṃ puttasokena cittavikkhepaṃ pattā bhavissati, etassā panassa 4- bhesajjaṃ na
añño jānissati, dasabalova jānissatī"ti cintetvā evamāha "amma tava puttassa
bhesajjaṃ añño jānanto nāma natthi, sadevake pana loke aggapuggalo dasabalo
dhūravihāre vasati, tassa santikaṃ gantvā pucchāhī"ti. Sā "saccaṃ puriso kathetī"ti
puttamādāya tathāgatassa buddhāsane nisinnavelāya parisapariyante ṭhatvā "puttassa
me bhesajjaṃ detha bhagavā"ti āha.
     Satthā tassā upanissayaṃ disvā "bhaddakaṃ te gotami kataṃ bhesajjatthāya
idhāgacchantiyā, gaccha nagaraṃ pavisitvā koṭito paṭṭhāya sakalanagaraṃ caritvā yasmiṃ
gehe koci matapubbo natthi, tato siddhatthakaṃ āharā"ti āha. Sā "sādhu
bhante"ti tuṭṭhamānasā antonagaraṃ pavisitvā paṭhamageheyeva "dasabalo mama puttassa
@Footnote: 1 Ma. vāyamissantīti 2 cha.Ma.,i. matakassa  3 Sī.,cha.,i. saññattiṃ, Ma. paññattiṃ
@4 cha.Ma.,i. etissā pana

---------------------------------------------------------------------------------------------
page334.
Bhesajjatthāya siddhatthakaṃ āharāpeti, siddhatthakaṃ me dethā"ti āha. "handa gotamī"ti
nīharitvā adaṃsu. Ahaṃ evaṃ gahetuṃ na sakkomi, 1- imasmiṃ gehe koci matapubbo
nāma natthīti. Kiṃ vadesi gotami, ko idha matake gaṇetuṃ sakkotīti. "tenahi
alaṃ 2- dasabalo maṃ yattha matapubbo natthi, tato naṃ gaṇhāpetī"ti āha. Sā
imināva niyāmena tatiyagharaṃ gantvā cintesi "sakalanagare ayameva niyāmo bhavissati, idaṃ
hitānukampakena buddhena diṭṭhaṃ bhavissatī"ti saṃvegaṃ labhitvā tatova bahi nikkhamitvā
āmakasusānaṃ gantvā 3- puttaṃ hatthena gahetvā "puttaka ahaṃ imaṃ maraṇaṃ taveva
uppannanti cintesiṃ, na panetaṃ taveva, mahājanasādhāraṇo esa dhammo"ti vatvā
puttaṃ āmakasusāne chaḍḍetvā imaṃ gāthamāha:-
                    "na gāmadhammo no nigamassa dhammo
                     na cāpiyaṃ ekakulassa dhammo
                     sabbassa lokassa sadevakassa
                     esova dhammo yadidaṃ aniccatā"ti. 4-
     Evañca pana vatvā satthu santikaṃ agamāsi. Atha naṃ satthā "laddhā te
gotami siddhatthakā"ti āha. Natthi 5- me bhante siddhatthakena kammaṃ, patiṭṭhaṃ pana
me 6- dethāti āha. Athassā satthā dhammapade imaṃ gāthamāha:-
               "taṃ puttapasusammattaṃ       byāsattamanasaṃ naraṃ
                suttaṃ gāmaṃ mahoghova     maccu ādāya gacchatī"ti. 7-
     Sā gāthāpariyosāne yathāṭhitāva sotāpattiphale patiṭṭhāya pabbajjaṃ yāci,
satthā pabbajjaṃ anujānāti. 8- Sā tikkhattuṃ satthāraṃ padakkhiṇaṃ katvā vanditvā
bhikkhunīupassayaṃ gantvā pabbajjañca upasampadañca labhitvā 9- nacirasseva
yonisomanasikāre kammaṃ karontī vipassanaṃ vaḍḍhesi. Athassā satthā imaṃ obhāsagāthamāha:-
@Footnote: 1 Sī.,i. ayaṃ evaṃ gahetu na sakkā  2 cha.Ma.,i. alaṃ nāhaṃ gaṇhissāmi
@3 Sī.,i. netvā  4 khu.apa. 33/162/333 (syā)  5 cha.,i. niṭṭhitaṃ  6 Ma. tumhe
@7 khu.dha. 25/287/66  8 cha.Ma. anujāni, i. anujānāmi  9 Sī.,i. pabbaji upasampadaṃ
@labhitvā pana

---------------------------------------------------------------------------------------------
page335.
              "yo ca vassasataṃ jīve    apassaṃ amataṃ padaṃ
               ekāhaṃ jīvitaṃ seyyo   passato amataṃ padan"ti. 1-
     Sā gāthāpariyosāne arahattaṃ patvā parikkhāravaḷañje paramukkaṭṭhā hutvā
tīhi lūkhehi samannāgataṃ cīvaraṃ pārupitvā vicari. Aparabhāge satthā jetavane nisinno
bhikkhuniyo paṭipāṭiyā ṭhānantaresu ṭhapento imaṃ theriṃ lūkhacīvaradharānaṃ aggaṭṭhāne
ṭhapesīti.
                         Siṅgālamātātherīvatthu
     [247] Terasame saddhādhimuttānanti saddhālakkhaṇe abhiniviṭṭhānaṃ siṅgālamātā 2-
aggāti dasseti. Ayaṃ kira padumuttarabuddhakāle haṃsavatiyaṃ kulagehe nibbattā
satthu dhammaṃ suṇantī satthāraṃ ekaṃ bhikkhuniṃ saddhādhimuttānaṃ aggaṭṭhāne ṭhapentaṃ
disvā adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ devamanussesu
saṃsaritvā imasmiṃ buddhuppāde rājagahanagare seṭṭhikule nibbattā samānajātikaṃ
kulaṃ gantvā ekaṃ puttaṃ vijāyi, tassā siṅgālakumārotissa nāmaṃ akaṃsu. Sāpi
teneva kāraṇena siṅgālamātā nāma jātā. Sā ekadivasaṃ satthu dhammakathaṃ sutvā
paṭiladdhasaddhā satthu santikaṃ gantvā pabbaji. Pabbajitakālato paṭṭhāya saddhindriyaṃ
adhimattaṃ paṭilabhi. Sā dhammassavanatthāya vihāraṃ gantvā dasabalassa sarīrasampattiṃ 3-
olokayamānāva tiṭṭhati. Satthā tassā saddhālakkhaṇe abhiniviṭṭhabhāvaṃ ñatvā sappāyaṃ
katvā pasādanīyameva dhammaṃ desesi. Sāpi therī saddhālakkhaṇameva dhuraṃ katvā
arahattaṃ pāpuṇi. Atha naṃ satthā aparabhāge jetavane nisīditvā bhikkhuniyo paṭipāṭiyā
ṭhānantaresu ṭhapento imaṃ theriṃ saddhādhimuttānaṃ aggaṭṭhāne ṭhapesīti.
     Terasasuttapaṭimaṇḍitāya theripāliyā vaṇṇanā niṭṭhitā.
@Footnote: 1 khu.dha. 25/114/37  2 Sī.,i. sigālakamātā  3 Sī.,i. sarīranipphattiṃ

---------------------------------------------------------------------------------------------
page336.
                            6. Chaṭṭhavagga
                          tapussa-bhallikavatthu
     [248] Upāsakapāliyā vaṇṇanāyaṃ 1- paṭhame paṭhamaṃ saraṇaṃ gacchantānanti
sabbapaṭhamaṃ saraṇaṃ gacchantānaṃ tapusso 2- ca bhalliko cāti ime dve vāṇijā
aggāti dasseti. Ime kira padumuttarabuddhakāle haṃsavatiyaṃ kulagehe paṭisandhiṃ gahetvā
aparabhāge satthu dhammadesanaṃ suṇantā satthāraṃ dve upāsake paṭhamaṃ saraṇaṃ gacchantānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ paṭṭhayiṃsu. Te
kappasatasahassaṃ devamanussesu saṃsaritvā amhākaṃ bodhisattassa sabbaññutañāṇappattito
puretarameva asitañjananagare kuṭumbikagehe nibbattiṃsu. Jeṭṭhabhātiko tapusso nāma
ahosi, kaniṭṭho bhalliko nāma.
     Te aparena samayena gharāvāsaṃ vasantā kālena kālaṃ pañca sakaṭasatāni
yojāpetvā vāṇijakammaṃ 3- karontā caranti. Tasmiṃ samaye amhākaṃ bodhisatto
sabbaññutaṃ patvā sattasattāhaṃ bodhimaṇḍe viharitvā aṭṭhame sattāhe rājāyatanamūle
nisīdi. Tasmiṃ samaye te vāṇijā pañcamattehi sakaṭasatehi taṃ ṭhānaṃ anuppattā
ahesuṃ. Tesaṃ pañcame 4- anantare attabhāve mātā tasmiṃ padese devatā hutvā
nibbatti. Sā cintesi "idāni buddhānaṃ āhāraṃ 5- laddhuṃ vaṭṭati. Na hi sakkā
ito paraṃ nirāhārehi 6- yāpetuṃ. Ime ca me puttā iminā ṭhānena 7- gacchanti,
tehi ajja buddhānaṃ piṇḍapātaṃ dātuṃ 8- vaṭṭatī"ti pañcasu sakaṭasatesu yuttagoṇānaṃ
gamanupacchedaṃ akāsi. Te "kiṃ nāmetan"ti nānāvidhāni nimittāni olokenti.
Atha nesaṃ kilamanabhāvaṃ ñatvā ekassa purisassa sarīre adhimuccitvā "kiṃkāraṇā
kilamatha, tumhākaṃ añño yakkhāvaṭṭo vā bhūtāvaṭṭo vā nāgāvaṭṭo vā natthi,
@Footnote: 1 Sī.,i. upāsakapāḷiyaṃ, Ma. upāsakapāḷivaṇṇanāya 2 Sī.,i. tapasso
@3 Sī.,i. vaṇijjakammaṃ  4 cha.Ma.,i. ayaṃ pāṭho na dissati  5 cha.Ma.,i. āhāro
@6 Ma. nirāhārena 7 cha.Ma. maggena 8 cha.Ma.,i. dāpetuṃ

---------------------------------------------------------------------------------------------
page337.
Ahaṃ pana vo pañcame attabhāve 1- mātā imasmiṃ ṭhāne bhummadevatā hutvā nibbattā.
Esa dasabalo rājāyatanamūle nisinno, tassa paṭhamapiṇḍapātaṃ dethā"ti.
     Te tassā kathaṃ sutvā tuṭṭhamānasā hutvā manthañca madhupiṇḍikañca suvaṇṇathālena
ādāya satthu santikaṃ gantvā "imaṃ bhojanaṃ paṭiggaṇhatha bhante"ti āhaṃsu. Satthā
atītabuddhānaṃ āciṇṇaṃ olokesi, athassa cattāro mahārājāno selamaye cattāro
patte upanāmesuṃ. Satthā "tesaṃ mahapphalaṃ hotū"ti cattāropi patte "ekova patto
hotū"ti adhiṭṭhāsi. Tasmiṃ khaṇe te vāṇijā tathāgatassa patte manthañca madhupiṇḍikañca
patiṭṭhapetvā paribhuttakāle udakaṃ datvā bhattakiccapariyosāne satthāraṃ abhivādetvā
ekamantaṃ nisīdiṃsu. Atha nesaṃ satthā dhammaṃ desesi, desanāpariyosāne dvepi janā
dvevācike saraṇe patiṭṭhāya satthāraṃ abhivādetvā attano nagaraṃ gantukāmā "bhante
amhākaṃ paricaraṇacetiyaṃ dethā"ti āhaṃsu. 2- Satthā dakkhiṇahatthena sīsaṃ parāmasitvā
parimajjitvā 3- dvinnaṃpi janānaṃ aṭṭha kesadhātuyo 4- adāsi. Te ubhopi janā
dhātuyo 5- suvaṇṇasamugge 6- ṭhapetvā attano nagaraṃ netvā asitañjananagaradvāre
jīvakesadhātuyo cetiye 7- patiṭṭhapesuṃ. Uposathadivase 8- cetiyato nīlarasmi niggacchati.
9- Evametaṃ vatthu samuṭṭhitaṃ. Satthā pana aparabhāge jetavane nisīditvā upāsake
paṭipāṭiyā ṭhānantaresu ṭhapento ime dve jane paṭhamaṃ saraṇaṃ gacchantānaṃ aggaṭṭhāne
ṭhapesīti.
                         Anāthapiṇḍikaseṭṭhivatthu
     [249] Dutiye dāyakānanti dānābhiratānaṃ sudatto gahapati anāthapiṇḍiko
aggoti dasseti. So kira padumuttarabuddhakāle haṃsavatiyaṃ kulagehe nibbatto satthu
dhammakathaṃ suṇanto satthāraṃ ekaṃ upāsakaṃ dāyakānaṃ aggaṭṭhāne ṭhapentaṃ disvā
@Footnote: 1 cha.,i. atītattabhāve  2 cha.Ma. vadiṃsu  3 cha.Ma. ayaṃ pāṭho na dissati
@4 Sī.,i. kesadhātumuṭṭhiyo  5 cha.Ma. kesadhātuyo  6 Sī.,i.,cha.Ma. suvaṇṇasamuggesu
@7 cha.Ma.,i. cetiyaṃ  8 Sī.,i. uposathadivase uposathadivase  9 cha.Ma. nīlarasmiyo
@niggacchanti

---------------------------------------------------------------------------------------------
page338.
Adhikārakammaṃ katvā taṃ ṭhānantaraṃ paṭṭhesi. So kappasatasahassaṃ devamanussesu saṃsaritvā
imasmiṃ buddhuppāde sāvatthiyaṃ sumanaseṭṭhissa gehe nibbatti, sudattotissa nāmaṃ
akaṃsu.
     So aparabhāge gharāvāse patiṭṭhito dāyako dānapati hutvā teneva guṇena
patthaṭanāmadheyyo 1- anāthapiṇḍiko nāma ahosi. So pañcahi sakaṭasatehi bhaṇḍaṃ ādāya
rājagahe attano piyasahāyakassa seṭṭhino gehaṃ gantvā tattha buddhassa bhagavato
uppannabhāvaṃ sutvā balavapaccūsakāle devatānubhāvena vivaṭena dvārena satthāraṃ
upasaṅkamitvā dhammaṃ sutvā sotāpattiphale patiṭṭhāya dutiyadivase buddhappamukhassa
bhikkhusaṃghassa mahādānaṃ datvā sāvatthiyaṃ āgamanatthāya satthu paṭiññaṃ gahetvā
antarāmagge pañcacattāḷīsayojanamagge satasahassaṃ satasahassaṃ datvā yojanikavihāre
kāretvā jetavanaṃ koṭisaṇṭhārena saṇṭharitvā aṭṭhārasahi koṭīhi kiṇitvā aṭṭhārasahi
koṭīhi vihāraṃ kāretvā vihāre niṭṭhite catunnaṃ parisānaṃ purebhattapacchābhattesu
yadicchakaṃ dānaṃ dadanto aṭṭhārasahi koṭīhi vihāramahaṃ niṭṭhāpesi. Vihāramaho navahi
māsehi niṭṭhānaṃ agamāsi, "pañcahī"ti apare. Tesaṃ 2- pana sabbācariyānaṃ vivādo natthi.
     Evaṃ catupaṇṇāsakoṭidhanaṃ vissajjetvā niccakālaṃ gehe evarūpaṃ dānaṃ pavattesi.
Devasikaṃ pañca salākabhattasatāni honti, pañca pakkhikabhattasatāni, pañca salākayāgusatāni,
pañca pakkhikayāgusatāni pañca dhuvabhattasatāni, 3- pañca āgantukabhattasatāni,
pañca gamikabhattasatāni, pañca gilānabhattasatāni, pañca gilānopaṭṭhākabhattasatāni,
pañca āsanasatāni gehe niccaṃ paññattāneva hontīti. Atha naṃ aparabhāge satthā
jetavane nisinno upāsake paṭipāṭiyā ṭhānantaresu ṭhapento dāyakānaṃ aggaṭṭhāne
ṭhapesīti.
@Footnote: 1 i. pattanāmadheyyo  2 Sī.,i.,cha.Ma. temāse  3 cha.,i. dhurabhattasatāni

---------------------------------------------------------------------------------------------
page339.
                           Cittagahapativatthu
     [250] Tatiye dhammakathikānanti dhammakathikaupāsakānaṃ citto gahapati aggoti dasseti.
So kira padumuttarabuddhakāle haṃsavatiyaṃ kulagehe nibbatto aparabhāge dhammakathaṃ suṇanto
satthāraṃ ekaṃ upāsakaṃ dhammakathikānaṃ aggaṭṭhāne ṭhapentaṃ disvā adhikārakammaṃ katvā
taṃ ṭhānantaraṃ paṭṭhesi. So kappasatasahassaṃ devamanussesu saṃsaritvā kassapabuddhakāle
migaluddakagehe nibbatto aparabhāge araññakammaṃ kātuṃ samatthakāle ekadivasaṃ deve
vassante migamāraṇatthāya sattiṃ 1- ādāya araññaṃ gantvā migarūpāni olokento
ekasmiṃ akatapabbhāre sasīsaṃ paṃsukūlaṃ pārupitvā pāsāṇaphalake nisinnaṃ ekaṃ bhikkhuṃ
disvā "eko ayyo samaṇadhammaṃ karonto nisinno bhavissatī"ti saññaṃ uppādetvā
vegena gharaṃ gantvā ekasmiṃ uddhane hiyyo ābhataṃ maṃsaṃ, ekasmiṃ bhattaṃ pacāpetvā
piṇḍapātacārike dve bhikkhū disvā tesaṃ pattaṃ ādāya paññattāsane nisīdāpetvā
bhikkhaṃ samādāpetvā "ayye parivisathā"ti aññaṃ 2- āṇāpetvā taṃ bhattaṃ kuṭe 3-
pakkhipitvā pattena 4- mukhaṃ bandhitvā kuṭaṃ ādāya gacchanto antarāmagge
nānāvidhāni pupphāni ocinitvā pattapuṭakena 5- gahetvā therassa nisinnaṭṭhānaṃ
gantvā kuṭaṃ otāretvā ekamantaṃ ṭhapetvā "mayhaṃ bhante saṅgahaṃ karothā"ti vatvā
therassa pattaṃ ādāya bhattassa pūretvā therassa hatthe ṭhapetvā 6- tehi
missakapupphehi theraṃ pūjetvā ekamante ṭhito "yathāyaṃ rasapiṇḍapātena saddhiṃ pupphapūjā
cittaṃ paritoseti, evaṃ nibbattanibbattaṭṭhāne me paṇṇākārasahassāni ceva
āgacchantu pañcavaṇṇaṃ kusumavassañca vassatū"ti āha.
     Thero tassa upanissayaṃ disvā dvattiṃsākārakammaṭṭhānaṃ ācikkhitvā adāsi.
So yāvajīvaṃ kusalaṃ katvā devaloke nibbatti, nibbattaṭṭhāne jaṇṇukamattena
@Footnote: 1 Sī.,i. satthiṃ  2 cha.Ma. aññe  3 Sī.,i. kuṭake
@4 cha.Ma.,i. paṇṇena  5 Ma. bhattakuṭena  6 cha.Ma.,i. patiṭṭhapetvā

---------------------------------------------------------------------------------------------
page340.
Odhinā dibbapupphavassaṃ vassi, sayañca aññāhi devatāhi adhikatarena yasena 1- samannāgato
ahosi. So ekaṃ buddhantaraṃ devamanussesu saṃsaritvā imasmiṃ buddhuppāde
magadharaṭṭhe macchikāsaṇḍanagare seṭṭhikule nibbatti, jātakālevassa sakalanagare
jaṇṇukamattena odhinā pañcakusumavassaṃ 2- vassi. Athassa mātāpitaro "amhākaṃ putto
attanāva attano nāmaṃ gahetvā āgato, jātadivasepi 3- sakalanagaraṃ pañcavaṇṇehi
pupphehi vicittaṃ jātan"ti cittakumārotissa nāmaṃ akaṃsu.
      So aparabhāge gharāvāse patiṭṭhito pitu accayena tasmiṃ nagare seṭṭhiṭaṭhānaṃ pāpuṇi.
Tasmiṃ samaye pañcavaggiyattherānaṃ antare 4- mahānāmatthero nāma macchikāsaṇḍanagaraṃ
agamāsi. Citto gahapati tassa iriyāpathe pasīditvā pattaṃ ādāya gehaṃ ānetvā 5-
piṇḍapātena paṭimānetvā katabhattakiccaṃ ambātakārāmaṃ nāma uyyānaṃ netvā tatthassa
vasanaṭṭhānaṃ kāretvā nibaddhaṃ attano gehe piṇḍapātaṃ gahetvā vasanatthāya paṭiññaṃ
gaṇhi. Theropissa upanissayaṃ disvā dhammaṃ desento saḷāyatanavibhattimeva desesi.
Citto gahapati purimabhave madditasaṅkhāratāya nacirasseva anāgāmiphalaṃ sampāpuṇi.
Athekadivasaṃ isidattatthero tattha gantvā viharanto seṭṭhissa nivesane
bhattakiccapariyosāne āyasmatā therena pañhaṃ vissajjetuṃ asakkontena ajjhiṭṭho
upāsakassa pañhaṃ vissajjetvā tena pubbe gihisahāyakabhāve ñāte "na idāni
idha vaṭṭhabban"ti yathāsukhaṃ pakkāmi. Punekadivasaṃ seṭṭhī gahapati mahānāmattheraṃ
iddhipāṭihāriyakaraṇatthāya 6- yāci. Sopi tassa tejosamāpattipāṭihāriyāni 7-
dassetvā "idāni idha vasituṃ na yuttan"ti yathāsukhaṃ pakkāmi.
     Athekadivasaṃ dve aggasāvakā bhikkhusahassaparivārā ambātakārāmaṃ agamaṃsu. 8-
Seṭṭhī gahapati tesaṃ mahāsakkāraṃ sajjesi. Sudhammatthero taṃ apasādamāno 9- seṭṭhiṃ
tilasaṅgulikavādena khuṃsetvā tena paṇāmito satthu santikaṃ gantvā ovādaṃ labhitvā
@Footnote: 1 cha.Ma.,i. rūpena 2 cha.Ma.,i. pañcavaṇṇakusumavassaṃ 3 cha.Ma.,i. jātadivasevassa
@4 cha.Ma.,i. abbhantaro   5 Sī.,i. netvā  6 cha.Ma. iddhipāṭihāriyakaraṇatthaṃ
@7 cha.Ma.,i. tejosamāpattipāṭihāriyaṃ  8 Ma. āgamaṃsu   9 cha.Ma.,i. asahamāno

---------------------------------------------------------------------------------------------
page341.
Dasabalassa ovāde ṭhito cittagahapatiṃ khamāpetvā tattheva ambātakārāme viharanto
vipassanaṃ vaḍḍhetvā arahattaṃ pāpuṇi. Tadā upāsako cintesi "ahaṃ dasabalaṃ
adisvāva ciraṃ vītināmesiṃ, satthu santikaṃ gacchantena pana ayuttaṃ tucchahatthena
gantun"ti pañcahi sakaṭasatehi telamadhuphāṇitādīni ādāya "ye dasabalaṃ passitukāmā,
te mayā saddhiṃ  āgacchantū"ti nagare bheriñcārāpetvā dvīhi purisasahassehi parivuto
satthāraṃ passituṃ pakkāmi. Yojane yojane magge 1- devatā paṇṇākāraṃ upaṭṭhapesuṃ.
So satthu santikaṃ gantvā pañcapatiṭṭhitena satthāraṃ vandati, 2- tasmiṃ khaṇe ākāsā
pañcavaṇṇapupphavassaṃ 3- vassi.
     Satthā tassa ajjhāsayavasena tesaṃ 4- saḷāyatanavibhattimeva kathesi. Tassa aḍḍhamāsamattaṃ
dasabalassa dānaṃ dentassāpi sakanivesanato nītāni taṇḍulatelamadhuphāṇitādīni na khīyiṃsu.
Rājagahavāsikehi pahitapaṇṇākārova alaṃ ahosi. Sopi satthāraṃ passitvā attano nagaraṃ
gacchanto sakaṭehi ābhataṃ sabbaṃ bhikkhusaṃghassa adāsi. Sakaṭesu tucchesu jātamattesveva
5- devatā satta ratanāni pūrayiṃsu. Mahājanantare kathā udapādi "yāva
sakkārasammānappatto vatāyaṃ citto gahapatī"ti. Taṃ sutvā satthā dhammapade imaṃ
gāthamāha:-
      "saddho sīlena sampanno     yasobhogasamappito
       yaṃ yaṃ padesaṃ bhajati         tattha tattheva pūjito"ti. 6-
     So tato paṭṭhāya ariyasāvakānaṃyeva upāsakānaṃ pañcahi purisasatehi 7- parivuto
vicarati. Atha naṃ satthā aparabhāge upāsake paṭipāṭiyā ṭhānantaresu ṭhapento
cittasaṃyuttaṃ 8- atthuppattiṃ katvā dhammakathikānaṃ aggaṭṭhāne ṭhapesīti.
@Footnote: 1 Sī.,i. tiṃsayojanamagge, cha.Ma. tiṃsayojane magge  2 cha.Ma.,i. vandi
@3 Sī.,i. pañcavaṇṇānaṃ pupphānaṃ pupphavassaṃ, cha.Ma. pañcavaṇṇānaṃ pupphānaṃ vassaṃ
@4 cha.Ma.,i. ayaṃ pāṭho na dissati 5 Ma. gatamattesveva
@6 khu.dha. 25/303/68 cittagahapativatthu  7 cha.Ma.,i. satehi
@8 saṃ.saḷā. 18/537/347 cittagahapatipucchāsaṃyutta (syā)

---------------------------------------------------------------------------------------------
page342.
                          Hatthakaāḷavakavatthu
     [251] Catutthe catūhi saṅgahavatthūhīti catubbidhena saṅgahavatthunā parisaṃ
saṅgaṇhantānaṃ hatthako āḷavako aggoti dasseti. Ayaṃ kira padumuttarabuddhakāle
haṃsavatiyaṃ kulaghare nibbatto aparabhāge satthu dhammakathaṃ suṇanto satthāraṃ catūhi
saṅgahavatthūhi samannāgataṃ ekaṃ upāsakaṃ ṭhānantare ṭhapentaṃ disvā adhikārakammaṃ
katvā taṃ ṭhānantaraṃ paṭṭhesi. So kappasatasahassaṃ devamanussesu saṃsaritvā imasmiṃ
buddhuppāde āḷaviraṭṭhe āḷavinagare āḷavakassa rañño gehe paṭisandhiṃ gaṇhi, 1-
sve bhattapātiyā 2- saddhiṃ āḷavakassa pesetabbo ahosi.
     Tatrāyaṃ anupubbikathā:- ekadivasaṃ kira āḷavako rājā migaṃ vadhāya 3- araññaṃ
gantvā ekaṃ migaṃ anubandhitvā ghātetvā  dvidhā 4- chinditvā dhanukoṭiyaṃ
laggetvā 5- nivattitvā āgacchanto vātātapena kilantakāyo 6- ekaṃ saṇḍacchāyaṃ 7-
nigrodhamūlaṃ pavisitvā nisīdi. Atha naṃ muhuttaṃ darathaṃ vinodetvā nikkhamantaṃ rukkhe
adhivaṭṭhā devatā "tiṭṭha tiṭṭha, bhakkhosi me"ti hatthe gaṇhi. So daḷhaṃ gahitattā
aññaṃ upāyaṃ apassanto "devasikaṃ te ekekapurisena 8- saddhiṃ pātibhattaṃ 9-
pesissāmī"ti vatvā nagaraṃ gato. Tato paṭṭhāya bandhanāgārato ekekamanussena saddhiṃ
pātibhattaṃ pesesi. Eteneva niyāmena bandhanāgāre manussesu khīṇesu "mahallakamanussesu
gayhamānesu raṭṭhakhobho hotī"ti te agahetvā dahare kumāre gaṇhituṃ ārabhiṃsu. Tato
paṭṭhāya nagare dārakamātaro 10- ca gabbhiniyo ca aññaṃ raṭṭhaṃ gacchanti.
     Tasmiṃ samaye satthā paccūsasamanantare 11- lokaṃ volokento āḷavakakumārassa
tiṇṇaṃ maggaphalānaṃ upanissayaṃ disvā "ayaṃ kumāro kappasatasahassaṃ paṭṭhitapaṭṭhano
devalokā cavitvā āḷavakarañño gehe nibbatto, aññaṃ alabhanto sveva 12- kumāraṃ
@Footnote: 1 Sī.,i. gehe nibbatto  2 Sī.,i.,cha.Ma. bhattacāṭiyā  3 Ma. migavadhāya,
@cha.,i. migavatthāya  4 cha.Ma.,i. ayaṃ pāṭho na dissati 5 Sī. laketvā, cha.Ma. lagetvā
@6 Sī.,i. vātātapakilantatāya  7 Ma. sītacchāyaṃ, cha. sandacchāyaṃ  8 Sī. ekena purisena
@9 Sī.,i.,cha.Ma. cāṭibhattaṃ. evamaparipi  10 Sī.,i. daharakumārā
@11 cha.Ma. paccūsasamayante  12 cha.Ma.,i. kumāraṃ alabhantā sve

---------------------------------------------------------------------------------------------
page343.
Pātibhattena saddhiṃ gahetvā gacchissatī"ti cintetvā sāyaṇhasamaye aññātakavesena
āḷavakassa yakkhassa vasanaṭṭhānaṃ 1- gantvā tassa dovārikaṃ gandhabbaṃ 2- nāma yakkhaṃ
bhavanaṃ pavisanatthāya yāci. So āha "bhagavā tumhe pavisatha, mayhaṃ pana āḷavakassa
anārocanaṃ nāma ayuttan"ti. So himavante yakkhasamāgamaṃ gatassa āḷavakassa santikaṃ
agamāsi. Satthāpi taṃ bhavanaṃ pavisitvā āḷavakassa nisīdanapallaṅke nisīdi.
     Tasmiṃ samaye sātāgirahemavatā āḷavakassa bhavanamatthakena yakkhasamāgamaṃ
gacchantā attano gamane asampajjamāne "kiṃ nu kho kāraṇan"ti āvajjentā satthāraṃ
āḷavakassa bhavane nisinnaṃ disvā satthu santikaṃ gantvā vanditvā yakkhasamāgamaṃ
gantvā āḷavakassa tuṭṭhiṃ pavedayiṃsu "mahālābho 3- te āvuso āḷavaka, yassa 4- te
sadevake loke aggapuggalo bhavane nisinno, gantvā satthu santike dhammaṃ suṇāhī"ti.
So tesaṃ kathaṃ sutvā cintesi "ime ekassa samaṇassa muṇḍakassa mama pallaṅke
nisinnabhāvaṃ kathentī"ti anattamano 5- kodhābhibhūto hutvā "ajja mayhaṃ etena samaṇena
saddhiṃ saṅgāmo bhavissati, tattha me sahāyā nāma hothā"ti 6- dakkhiṇapādaṃ ukkhipitvā
saṭṭhiyojanamattaṃ pabbatakūṭaṃ akkami, taṃ bhijjitvā 7- dvidhā ahosi. Tato paṭṭhāya
āḷavakayuddhaṃ vitthāretabbaṃ. Āḷavako pana sabbarattiṃ tathāgatena saddhiṃ nānākārena 8-
yujjhantopi yaṅkiñci 9- kātuṃ asakkonto satthāraṃ upasaṅkamitvā aṭṭha pañhe
pucchi, satthā vissajjesi. Desanāpariyosāne sotāpattiphale patiṭṭhāsi.
Vitthārato 10- kathetukāmena āḷavakasuttavaṇṇanā 11- oloketabbā.
     Punadivase uṭṭhite aruṇe pātibhattaharaṇavelāya 12- sakalanagare gahetabbayuttakaṃ
dārakaṃ adisvā rañño ārocesuṃ. Rājā āha "gaṇhituṃ ayuttaṭṭhāne pana
atthi tātā"ti. Āma deva ajja rājakule putto jātoti. Gacchatha tātā, mayaṃ
@Footnote: 1 cha.Ma.,i. bhavanadvāraṃ  2 cha.Ma.,i. gadrabhaṃ  3 cha.,i. lābhā  4 Ma. yaṃ
@5 Sī.,i. tato  6 Sī.,i. hontīti 7 Sī. bhinditvā  8 cha.Ma. nānappakārena
@9 cha.Ma. kiñci  10 cha.Ma.,i. vitthāretvā
@11 sā.pa. 1/246/300  12 cha.Ma.,i. cāṭibhattāharaṇavelāYu. evamuparipi

---------------------------------------------------------------------------------------------
page344.
Jīvantā puttaṃ labhissāma, pātibhattena naṃ pesethāti. Te deviyāpi kandamānāya 1-
dārakaṃ gahetvā pātibhattena saddhiṃ āḷavakassa bhavanaṭṭhānaṃ gantvā "handa 2- ayya
tava bhāgaṃ sampaṭicchā"ti āhaṃsu. Āḷavako tesaṃ kathaṃ sutvā ariyasāvakattā
lajjāmāno 3- adhomukho nisīdi. Atha naṃ satthā āha "idāni te āḷavaka lajjanakiccaṃ
natthi, dārakaṃ gahetvā mama hatthe ṭhapehī"ti. Rājapurisā āḷavakakumāraṃ āḷavakassa
hatthe ṭhapesuṃ, āḷavako taṃ ādāya dasabalassa hatthe ṭhapesi, satthā pana gaṇhitvā 4-
puna āḷavakassa hatthe ṭhapesi, āḷavako taṃ gahetvā rājapurisānaṃ hatthe ṭhapesi.
Itissa hatthato hatthaṃ gatattā "hatthako āḷavako"tveva nāmaṃ akaṃsu.
     Atha naṃ te rājapurisā tuṭṭhamānasā ādāya rañño santikaṃ agamaṃsu. Rājā
taṃ disvā "ajja pātibhattaṃ na sampaṭicchatī"ti saññaṃ katvā "kasmā tātā
evameva āgatatthā"ti āha. Deva rājakulassa tuṭṭhi ca vuḍḍhi ca, satthā āḷavakassa
bhavane nisīditvā āḷavakaṃ dametvā upāsakatte patiṭṭhāpetvā kumāraṃ amhākaṃ
dāpesīti. Satthāpi āḷavakaṃ pattacīvaraṃ gāhāpetvā āḷavinagarābhimukho pāyāsi.
So nagaraṃ upasaṅkamanto lajjitvāva paccosakkati. 5- Satthā naṃ oloketvā "lajjasi
āḷavakā"ti pucchi. Āma bhante nagaravāsino maṃ nissāya mātimaraṇaṃ 6- puttadāramaraṇañca
pāpuṇiṃsu, te maṃ passitvā daṇḍehipi leḍḍūhipi usūhipi 7- paharissanti.
Tasmā osakkāmi bhanteti. "āḷavaka natthi te mayā saddhiṃ gacchantassa bhayaṃ,
vissaṭṭho ehī"ti vatvā nagarassa avidūre ṭhāne vanasaṇḍe aṭṭhāsi. Āḷavakarājāpi
nāgare gahetvā satthu paccuggamanaṃ gato. Satthā sampattaparisāya dhammaṃ desesi,
desanāvasāne caturāsīti pāṇasahassāni amatapānaṃ piviṃsu. Te āḷavakassa tattheva
vasanaṭṭhānaṃ gantvā 8- anusaṃvaccharaṃ balikammaṃ paṭṭhapesuṃ.
@Footnote: 1 cha.Ma.,i. vikkandamānāya  2 Sī.,i. handa gaṇha  3 Sī.,i.,cha.Ma. lajjamāno
@4 cha.Ma.,i. paṭiggaṇhitvā  5 cha.Ma. osakkati  6 Sī.,i.,cha.Ma. mātimaraṇaṃ pitimaraṇaṃ
@7 cha.Ma.,i. ayaṃ pāṭho na dissati  8 cha.Ma.,i. katvā

---------------------------------------------------------------------------------------------
page345.
     Āḷavakopi nāgare dhammikāya rakkhāya saṅgaṇhi. Sopi āḷavakakumāro
vuḍḍhippatto satthu dhammadesanaṃ sutvā tīṇi maggaphalāni paṭivijjhi. So sabbakālaṃ
ariyasāvakaupāsakānaṃ pañcahi satehi  1- parivarito 2- carati. Athekadivasaṃ pañcasatehi 3-
upāsakehi saddhiṃ satthu santikaṃ gantvā vanditvā ekamantaṃ nisīdi. Satthā
suvinītaṃ parisaṃ disvā "mahatī te āḷavaka parisā, kathaṃ taṃ saṅgaṇhī"ti 4- āha. Bhagavā
dānena tussantaṃ dānena saṅgaṇhāmi, piyavacanena tussantaṃ piyavacanena saṅgaṇhāmi,
uppannesu kiccesu tesaṃ nittharaṇakaraṇena 5- tussantaṃ uppannakiccanittharaṇena
saṅgaṇhāmi, samānadānena 6- tussantaṃ samānattatāya saṅgaṇhāmīti. Evametaṃ vatthu
samuṭṭhitaṃ. Atha satthā aparabhāge jetavane nisīditvā upāsake ṭhānantaresu ṭhapento
hatthakaṃ āḷavakaṃ catūhi saṅgahavatthūhi parisaṃ saṅgaṇhantānaṃ aggaṭṭhāne ṭhapesīti.
                          Mahānāmasakkavatthu
     [252] Pañcame paṇītadāyakānanti paṇītarasadāyakānaṃ mahānāmo sakko
aggoti dasseti. So kira padumuttarabuddhakāle haṃsavatiyaṃ kulagehe nibbatto satthu
dhammakathaṃ suṇanto satthāraṃ ekaṃ upāsakaṃ paṇītarasadāyakānaṃ aggaṭṭhāne ṭhapentaṃ
disvā adhikārakammaṃ katvā taṃ ṭhānantaraṃ paṭṭhesi. So kappasatasahassaṃ devamanussesu
saṃsaritvā imasmiṃ buddhuppāde kapilavatthupure sakkarājakule 7- nibbattitvā
vayappatto dasabalassa paṭhamadassaneneva 8- sotāpattiphale patiṭṭhāsi.
     Athekasmiṃ samaye satthā verañjāyaṃ vassāvāsaṃ vasitvā anupubbena kapilavatthupuraṃ
gantvā nigrodhārāme paṭivasati. Mahānāmo "satthā āgato"ti sutvā satthu
santikaṃ gantvā abhivādetvā ekamantaṃ nisinno satthāraṃ evamāha "bhagavā sutametaṃ
`bhikkhusaṃgho kira verañjāyaṃ bhikkhācārena kilamatī'ti, mama catumāsaṃ bhikkhusaṃghassa
@Footnote: 1 Ma. parivārasatehi  2 cha.Ma.,i. parivuto  3 cha.Ma.,i. tehi  4 cha.Ma.,i. saṅgahāsīti
@5 Sī.,i.,cha.Ma. nittharaṇena  6 cha.Ma. samānattaṭṭhānena  7 cha.Ma.,i. sakyarājakule
@8 Sī.,i. paṭhamakadassaneyeva

---------------------------------------------------------------------------------------------
page346.
Paṭijagganapaṭiññaṃ detha, ahaṃ bhikkhusaṃghassa sarīre ojaṃ pavesessāmī"ti. Satthā
adhivāsesi. So satthu adhivāsanaṃ viditvā punadivasato paṭṭhāya buddhappamukhaṃ bhikkhusaṃghaṃ
paṇītabhojanīyacatumadhurādīhi 1- paṭijaggitvā puna catumāsaṃ paṭiññaṃ gahetvā aṭṭhamāse
pūretvā puna catumāsaṃ paṭiññaṃ gahetvā sakalasaṃvaccharaṃ paṭijaggi. Satthā tato
paraṃ paṭiññaṃ nādāsi. Mahānāmo pana tato paṭṭhāya aparāparaṃ sampattabhikkhusaṃghassa
teneva niyāmena sakkāraṃ karoti, tassa so guṇo sakalajambūdīpe pākaṭo jāto.
Evametaṃ vatthu samuṭṭhitaṃ. Satthā pana aparabhāge jetavane nisīditvā mahānāmaṃ sakkaṃ
paṇītadāyakānaṃ aggaṭṭhāne ṭhapesīti.
                           Uggagahapativatthu
     [253] Chaṭṭhe manāpadāyakānanti manāpacittarucitabhojanadāyakānaṃ uggo gahapati
vesāliko aggoti dasseti. So kira padumuttarabuddhakāle haṃsavatiyaṃ kulagehe nibbatto
aparabhāge satthu dhammakathaṃ suṇanto satthāraṃ ekaṃ upāsakaṃ manāpadāyakānaṃ aggaṭṭhāne
ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. So kappasatasahassaṃ
devamanussesu saṃsaritvā imasmiṃ buddhuppāde vesāliyaṃ seṭṭhikule nibbatti.
Tassa jātakāle nāmaṃ aniyāmitaṃ. Aparabhāge panassa attabhāvopi uggato ahosi samiddho,
alaṅkatatoraṇaṃ viya ussitacittapaṭo viya ca ativirocittha. Guṇāpissa uggatā ahesuṃ.
So imesaṃ dvinnaṃpi uggatattā uggaseṭṭhītveva saṅkhaṃ gato. So panāyaṃ dasabalassa
paṭhamadassaneneva sotāpattiphale patiṭṭhāya aparabhāge tīṇipi maggaphalāni sacchākāsi.
So attano mahallakakāle rahogato nisīditvā cintesi "yaṃ yaṃ  mayhaṃ piyaṃ manāpaṃ,
taṃ tadeva dasabalassa dassāmi, idaṃ me satthu sammukhāpi 2- sutaṃ `manāpadāyī labhate
manāpan"ti. Athassa etadahosi "api nu kho me cittaṃ jānitvā satthā nivesanadvāraṃ
āgaccheyyā"ti.
@Footnote: 1 cha.Ma.,i. paṇītarasabhojanacatumadhurādīhi  2 Sī. santikāpi

---------------------------------------------------------------------------------------------
page347.
     Satthāpi kho tassa cittaṃ ñatvā bhikkhusaṃghaparivuto nivesanadvāreyeva pāturahosi.
So "satthā āgato"ti sutvā ativiya ussāhajāto dasabalassa santikaṃ gantvā
pañcapatiṭṭhitena vanditvā satthu pattaṃ paṭiggahetvā gharaṃ pavesetvā paññattavara-
buddhāsane satthāraṃ, avasesaāsanesu ca bhikkhusaṃghaṃ nisīdāpetvā buddhappamukhaṃ
bhikkhusaṃghaṃ nānaggarasehi parivisitvā bhattakiccapariyosāne ekamantaṃ nisīditvā
evamāha "sammukhā metaṃ bhante bhagavato sutaṃ sammukhā paṭiggahitaṃ nāma `manāpadāyī labhate
manāpan'ti. Yaṃ yaṃ bhante mayhaṃ manāpaṃ, taṃ taṃ mayā buddhappamukhassa bhikkhusaṃghassa
dinnamevā"ti satthāraṃ pajānāpetvā tato paṭṭhāya yaṃ yaṃ tassa manāpaṃ, taṃ taṃ
buddhappamukhassa bhikkhusaṃghassa deti. Taṃ pana sabbaṃ pañcakanipāte uggasutte 1-
vitthārato āgamissatīti. Evametaṃ vatthu samuṭṭhitaṃ. Satthā aparabhāge jetavane
viharanto taṃ upāsakaṃ manāpadāyakānaṃ aggaṭṭhāne ṭhapesīti.
                           Uggatagahapativatthu
     [254] Sattame saṃghupaṭṭhākānanti bhikkhusaṃghassa upaṭṭhākānaṃ hatthigāmako
uggato gahapati aggoti dasseti. Sopi kira padumuttarabuddhakāle haṃsavatiyaṃ kulagehe
nibbatto aparabhāge satthu dhammadesanaṃ sutvā satthāraṃ ekaṃ upāsakaṃ saṃghupaṭṭhākānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. So
kappasatasahassaṃ devamanussesu saṃsaritvā imasmiṃ buddhuppāde hatthigāme seṭṭhikule
nibbatti, uggatakumārotissa nāmaṃ akaṃsu.
     So aparabhāge gharāvāse patiṭṭhito pitu accayena seṭṭhiṭṭhānaṃ pāpuṇi.
Tena samayena satthā bhikkhusaṃghaparivuto cārikaṃ caranto hatthigāmaṃ patvā nāgabhavanuyyāne
viharati, tadā ayaṃ uggataseṭṭhī sattāhaṃ pānamadamatto hutvā nāṭakehi parivuto
nāgabhavanuyyānaṃ gantvā paricārayamāno dasabalaṃ disvā balavahirottappaṃ paccupaṭṭhāpesi.
Athassa satthāraṃ upasaṅkamantassa sabbo surāmado abbhaṭṭhaṃ agamāsi. So satthāraṃ
@Footnote: 1 aṅ.pañcaka. 22/44/53 (syā)

---------------------------------------------------------------------------------------------
page348.
Vanditvā ekamantaṃ nisīdi. Athassa satthā dhammaṃ desesi. Desanāpariyosāne tīṇi
maggaphalāni paṭivijjhi. Tato paṭṭhāya nāṭakā "tumhe yathāsukhaṃ gacchathā"ti vissajjetvā
dānābhirato hutvā bhikkhusaṃghassa dānameva deti. Devatā rattibhāgasamanantare āgantvā
seṭṭhissa ārocesi "gahapati asuko bhikkhu tevijjo, asuko bhikkhu chaḷabhiñño,
asuko sīlavā, asuko dussīlo"ti. So tāya vacanaṃ sutvāpi guṇaṃ tāva 1- yathābhūtato
jānāti, deyyadhammaṃ pana samacitteneva deti. Satthu santike nisīditvāpi tameva
guṇaṃ katheti. Aparabhāge satthā jetavane nisīditvā taṃ gahapatiṃ saṃghupaṭṭhākānaṃ
aggaṭṭhāne ṭhapesīti.
                            Sūrambaṭṭhavatthu
     [255] Aṭṭhame aveccappasannānanti avigacchanasabhāvena acalena pasādena
samannāgatānaṃ sūro ambaṭṭho 2- aggoti dasseti. Ayaṃ kira padumuttarabuddhakāle
haṃsavatiyaṃ kulagehe nibbatto satthu dhammakathaṃ sutvā satthāraṃ ekaṃ upāsakaṃ
aveccappasannānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ
paṭṭhesi. So kappasatasahassaṃ devamanussesu saṃsaritvā imasmiṃ buddhuppāde
sāvatthiyaṃ seṭṭhikule nibbatti, sūrambaṭṭhotissa nāmaṃ akaṃsu.
     So aparabhāge vayappatto gharāvāse patiṭṭhāya aññatitthiyānaṃ upaṭṭhāko
hutvā carati. Atha satthā paccūsasamaye lokaṃ volokento tassa sotāpattimaggahetuṃ
disvā bhikkhācāravelāya nivesanadvāraṃ agamāsi. So dasabalaṃ disvā cintesi "samaṇo
gotamo mahākule ceva jāto, loke ca atipaññāto, 3- tenassa santikaṃ agamanaṃ nāma na
yuttan"ti. So satthu santikaṃ gantvā pādesu vanditvā pattaṃ gahetvā gharaṃ
pavesetvā mahārahe pallaṅke nisīdāpetvā bhikkhaṃ datvā bhattakiccapariyosāne
ekamantaṃ nisīdi. Satthā tassa cariyavasena dhammaṃ desesi. Desanāpariyosāne
sotāpattiphale patiṭṭhahi. Satthāpi taṃ dametvā vihārameva gato.
@Footnote: 1 Sī. guṇavante 2 Ma.,ka. surabandho  3 cha.Ma. abhiññāto

---------------------------------------------------------------------------------------------
page349.
     Tato māro cintesi "ayaṃ sūrambaṭṭho nāma amhākaṃ santako,  satthā panassa
ajja gehaṃ gato, kiṃ nu kho satthu dhammaṃ sutvā  maggapātubhāvaṃ akaritthāti yāvassa
mama visayā atikkantabhāvaṃ vā anatikkantabhāvaṃ vā jānāmī"ti attano kāmarūpitāya
dasabalassa sarikkhakaṃ rūpaṃ māpetvā cīvaragahaṇaṃpi pattagahaṇaṃpi buddhākappeneva
gantvā dvattiṃsalakkhaṇadharo hutvā sūrambaṭṭhassa gehadvāre aṭṭhāsi. Sūrambaṭṭhopi
"puna dasabalo āgato"ti sutvā "buddhānaṃ aniyyānikagamanaṃ nāma natthi, kena nu kho
kāraṇena āgato"ti vegena "dasabalo"ti saññāya tassa santikaṃ gantvā abhivādetvā
ekamantaṃ ṭhito "bhante tumhe idāneva imasmiṃ gehe bhattakiccaṃ katvā gatā,
kiṃ nu kho kāraṇaṃ paṭicca puna āgatatthā"ti āha. "sūrambaṭṭha mayā dhammaṃ kathentena
ekaṃ anupadhāretvā kathitaṃ atthi, mayā hi pañcakkhandhā `sabbeva aniccā dukkhā
anattā'ti kathitā, na pana te sabbeva evarūpā. Ekacce hi khandhā niccā
dhuvā sassatā atthī"ti āha.
     Tato sūrambaṭṭho cintesi "ayaṃ kathā ativiya bhāriyā. Buddhānañhi dvekathā
nāma natthīti upadhāritvā dasabalassa 1- māro nāma paṭipakkho, addhā ayaṃ māro
bhavissatī"ti cintetvā "mārosi tvan"ti āha. Ariyasāvakena kathitakathā tassa
pharasuppahāro viya ahosi, tasmā sakabhāvena saṇṭhāretuṃ asakkonto "āma sūrambaṭṭha
ahaṃ māro"ti āha. "tādisānaṃ mārānaṃ sataṃpi sahassaṃpi āgantvā mama saddhaṃ
cāletuṃ na sakkonti, mahāgotamo dasabalo mayhaṃ dhammaṃ desento `sabbe saṅkhārā
aniccā'ti bodhetvā desesi, mā me gharadvāre tiṭṭhā"ti accharaṃ pahari. Māro
tassa vacanaṃ sutvā paṭicaritvā 2- kathetuṃ asakkonto tatthevantaradhāyi. Sūrambaṭṭhopi
sāyaṇhasamaye satthu santikaṃ gantvā mārena katakiriyaṃ kathetvā "bhante evaṃ
māro mama saddhaṃ cāletuṃ vāyamitthā"ti āha. Satthā tadeva kāraṇaṃ atthuppattiṃ
katvā imasmiṃ sāsane sūrambaṭṭhaṃ aveccappasannānaṃ aggaṭṭhāne ṭhapesīti.
@Footnote: 1 Sī.,i.,cha.Ma. buddhānaṃ hi anupadhāretvā kathanaṃ nāma natthi, dasabalassa
@2 cha.Ma. paṭippharitvā

---------------------------------------------------------------------------------------------
page350.
                             Jīvakavatthu
     [256] Navame puggalappasannānanti puggaliyappasādena samannāgatānaṃ
upāsakānaṃ jīvako komārabhacco aggoti dasseti. So kira padumuttarabuddhakāle haṃsavatiyaṃ
kulagehe nibbatto satthu dhammakathaṃ suṇanto satthāraṃ ekaṃ upāsakaṃ puggalappasannānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. So
kappasatasahassaṃ devamanussesu saṃsaritvā imasmiṃ buddhuppāde rājagahanagare
abhayaṃ rājakumāraṃ paṭicca sālavatiyā nāma rūpūpajīviniyā kucchismiṃ nibbatto.
Rūpūpajīviniyo ca nāma vijātakāle sace putto hoti, chaḍḍenti. Sace dhītā,
paṭijagganti. Iti sā taṃ dārakaṃ kattarasuppakena saṅkārakūṭe chaḍḍāpeti. Atha naṃ abhayo
rājakumāro rājupaṭṭhānaṃ gacchantaṃ taṃ disvā "kiṃ bhaṇe etaṃ kākehi paripuṇṇan"ti
purise 1- pesetvā "dārako devā"ti vutte "jīvati bhaṇe"ti. "jīvati devā"ti sutvā
attano antepure posāpeti. Tassa jīvatīti kathitattā jīvakoti nāmaṃ akaṃsu, kumārena
posāpitoti komārabhaccotissa nāmaṃ akaṃsūti.
     So attano soḷasavassuddesikakāle takkasilaṃ gantvā vejjasippaṃ uggaṇhitvā
bimbisārarañño santikā sakkāraṃ labhitvā caṇḍapajjotassa rañño rogaṃ phāsuṃ
akāsi. So tassa pañca taṇḍulasakaṭasatāni soḷasa kahāpaṇasahassāni dussasahassaparivāraṃ 2-
anagghaṃ siveyyakaṃ dussayugañca pesesi. Tasmiṃ samaye satthā rājagahaṃ upanissāya
gijjhakūṭe pabbate viharati. Jīvako satthu ussannadhātuke kāye virecanaṃ datvā bhesajjaṃ
karonto "cattāro paccayā mama santakāva hontū"ti satthāraṃ attano vihāre
vasāpetvā satthu bhesajjaṃ katvā taṃ dussayugaṃ upanetvā "idaṃ bhante tumheyeva
paribhogaṃ karothā"ti vatvā tena saddhiṃ laddhaṃ dussasahassaṃ bhikkhusaṃghassa adāsi.
Ayamettha saṅkhepo, vitthārena pana jīvakavatthu khandhake 3- āgatameva. Satthā aparabhāge
jetavane viharanto jīvakaṃ komārabhaccaṃ puggalappasannānaṃ aggaṭṭhāne  ṭhapesīti.
@Footnote: 1 cha.,i. samparikiṇṇanti manusse  2 Sī.,i. rūpasahassaparivāraṃ
@3 vi.mahā. 5/326/123 cīvarakkhandhaka

---------------------------------------------------------------------------------------------
page351.
                          Nakulapitugahapativatthu
      [257] Dasame vissāsakānanti vissāsakaṃ kathaṃ kathentānaṃ upāsakānaṃ antare
nakulapitā gahapati aggoti dasseti. So kira padumuttarabuddhakāle haṃsavatiyaṃ kulagehe
nibbatto satthu dhammadesanaṃ suṇanto satthāraṃ ekaṃ upāsakaṃ vissāsakānaṃ aggaṭṭhāne
ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. So kappasatasahassaṃ
devamanussesu saṃsaritvā imasmiṃ buddhuppāde bhaggaraṭṭhe suṃsumāragirinagare 1-
seṭṭhikule nibbatti. Satthāpi kho bhikkhusaṃghaparivuto cārikañcaramāno taṃ nagaraṃ patvā
bhesakalāvane viharati. Athāyaṃ nakulapitā gahapati suṃsumāragirivāsīhi saddhiṃ satthu santikaṃ
gantvā paṭhamadassaneneva so ca bhariyā ca dasabalaṃ "ayaṃ amhākaṃ putto"ti saññaṃ
patiṭṭhapetvā ubhopi satthu pādesu patitvā "tāta tvaṃ ettakaṃ kālaṃ amhe
chaḍḍetvā kahaṃ vicarasī"ti āhaṃsu. Ayaṃ kira nakulapitā gahapati pubbepi pañca jātisatāni
dasabalassa pitā ahosi, pañca jātisatāni cullapitā, pañca jātisatāni mahāpitā, pañca
jātisatāni mātulo, nakulamātāpi pañca jātisatāni mātā ahosi, pañca jātisatāni
cūḷamātā, pañca jātisatāni mahāmātā, pañca jātisatāni pitucchā. Iti dīgharattaṃ
anugatasinehattā dasabalaṃ disvāva "putto"ti saññaṃ katvā saṇṭhātuṃ nāsakkhiṃsu.
Satthā yāva tesaṃ cittaṃ saññattiṃ nāgacchati, tāva "apethā"ti nāvoca. Atha
nesaṃ yathāmaneneva satiṃ paṭilabhitvā majjhattabhūtānaṃ āsayaṃ ñatvā dhammaṃ desesi.
Desanāpariyosāne ubhopi sotāpattiphale patiṭṭhahiṃsu.
     Satthā aparabhāge tesaṃ mahallakakāle puna taṃ bhagganagaraṃ agamāsi. Te "satthā
āgato"ti sutvā satthu santikaṃ gantvā pañcapatiṭṭhitena vanditvā svātanāya
nimantetvā punadivase attano nivesane buddhappamukhaṃ bhikkhusaṃghaṃ nānaggarasehi
bhojanehi parivisitvā satthāraṃ katabhattakiccaṃ upasaṅkamitvā ekamantaṃ nisīdiṃsu.
Ekamantaṃ nisinno
@Footnote: 1 Ma. saṃsumāragirinagare, cha. susumāragirinagare

---------------------------------------------------------------------------------------------
page352.
Kho nakulapitā gahapati bhagavantaṃ etadavoca "yato me bhante nakulamātā gahapatānī
daharasseva daharā ānītā, nābhijānāmi nakulamātaraṃ gahapatāniṃ manasāpi aticaritā, 1-
kuto pana kāyena. Iccheyyāma mayaṃ bhante diṭṭheva dhamme aññamaññaṃ passituṃ
abhisamparāyañca aññamaññaṃ passitun"ti. Nakulamātāpi kho gahapatānī bhagavantaṃ
etadavoca "yatohaṃ bhante nakulapituno gahapatissa daharasseva daharā ānītā,
nābhijānāmi nakulapitaraṃ gahapatiṃ manasāpi aticaritā, kuto pana kāyena. Iccheyyāma
mayaṃ bhante diṭṭheva dhamme aññamaññaṃ passituṃ abhisamparāyañca aññamaññaṃ
passitun"ti. Athāparabhāge satthā jetavane nisīditvā upāsake paṭipāṭiyā
ṭhānantaresu ṭhapento imaṃ imesaṃ dvinnaṃpi kathaṃ atthuppattiṃ katvā nakulapitaraṃ
gahapatiṃ vissāsakānaṃ aggaṭṭhāne ṭhapesīti.
              Dasasuttapaṭimaṇḍitāya upāsakapāliyā vaṇṇanā niṭṭhitā.
                         ---------------
@Footnote: 1 Sī. aticarittā

---------------------------------------------------------------------------------------------
page353.
                           7. Sattamavagga
                            sujātāvatthu
     [258] Upāsikāpāliyā paṭhame paṭhamaṃ saraṇaṃ gacchantīnanti sabbapaṭhamaṃ saraṇesu
patiṭṭhitānaṃ upāsikānaṃ sujātā nāma seniyadhītā 1- aggāti dasseti. Sāpi
padumuttarabuddhakāle haṃsavatiyaṃ kulagehe nibbatti. Sā aparabhāge satthu dhammakathaṃ
suṇantī satthāraṃ ekaṃ upāsikaṃ paṭhamaṃ saraṇaṃ gacchantīnaṃ aggaṭṭhāne ṭhapentaṃ disvā
adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ devamanussesu saṃsaritvā
amhākaṃ satthu nibbattito puretarameva uruvelāyaṃ senānigame seniyakuṭumbikassa
gehe nibbattitvā vayappattā ekasmiṃ nigrodharukkhe paṭṭhanaṃ akāsi "sace samajātikaṃ
kulagharaṃ gantvā paṭhamagabbhe puttaṃ labhissāmi, anusaṃvaccharaṃ balikammaṃ karissāmī"ti.
Tassā sā paṭṭhanā samijjhi.
     Sā mahāsattassa dukkarakārikaṃ karontassa chaṭṭhe vasse paripuṇṇe
visākhapuṇṇamīdivase 2- "pātova balikammaṃ karissāmī"ti rattiyā paccūsasamayaṃ
paccuṭṭhāya dhenuyo duhāpesi. Vacchakā dhenūnaṃ thanamūlaṃ na agamaṃsu, thanamūle navabhājanamhi
3- upanītamatte attanova dhammatāya khīradhārā pasaviṃsu. 4- Taṃ acchariyaṃ disvā sujātā
sahattheneva khīraṃ gaṇhitvā navabhājane pakkhipitvā sahattheneva aggiṃ katvā
pacitumārabhi. 5- Tasmiṃ pāyāse paccamāne mahantamahantā pubbuḷakā 6- uṭṭhahitvā
dakkhiṇāvaṭṭā hutvā sañcaranti, ekaphussitaṃpi bahi na gacchati. Mahābrahmā chattaṃ
dhāreti, cattāro lokapālā khaggahatthā ārakkhaṃ gaṇhiṃsu, sakko alātāni samānento
aggiṃ jālesi. Devatā catūsu dīpesu ojaṃ saṃharitvā tattha pakkhipiṃsu. Sujātā
ekadivaseyeva imāni acchariyāni disvā puṇṇadāsiṃ āmantesi "amma puṇṇe ajja
amhākaṃ devatā
@Footnote: 1 Sī. sujātā senānīdhītā 2 Sī.,i.,cha.Ma. visākhapuṇṇamadivase  3 Sī. thanamūlena ca
@bhojanamhi  4 cha.Ma.,i. patiṃsu  5 Ma. pacitukāmā  6 Sī.,i. bubbuḷā, Ma.pupphuḷā,
@cha. pubbuḷā

---------------------------------------------------------------------------------------------
page354.
Ativiya pasannā, mayā ettakaṃ kālaṃ evarūpaṃ acchariyaṃ nāma na diṭṭhapubbaṃ, vegena
gantvā devaṭṭhānaṃ paṭijaggāhī"ti. Sā "sādhu ayye"ti tassā vacanaṃ sampaṭicchitvā
turitaturitā rukkhamūlaṃ agamāsi.
     Bodhisattopi kho bhikkhācārakālaṃ āgamayamāno pātova gantvā rukkhamūle
nisīdi. Rukkhamūlaṃ sodhanatthāya gatā puṇṇā āgantvā sujātāya ārocesi "devatā
rukkhamūle nisinnā"ti. Sujātā "sace je saccaṃ bhaṇasi, adāsiṃ karomī"ti vatvā
sabbapasādhanaṃ pasādhetvā satasahassagghanake suvaṇṇathāle pāyāsaṃ vaḍḍhetvā aparāya
suvaṇṇapātiyā pidahitvā setavatthena paliveṭhetvā samantā gandhadāmamālādāmāni
osāretvā ukkhipitvā gantvā mahāpurisaṃ disvā balavapītiṃ uppādetvā
diṭṭhaṭṭhānato paṭṭhāya oṇatoṇatā gantvā sīsato thālaṃ otāretvā vivaritvā saheva
pātiyā pāyāsaṃ mahāpurisassa hatthe ṭhapetvā vanditvā "yathā mayhaṃ manoratho nipphanno,
evaṃ tumhākaṃpi nipphajjatū"ti vatvā pakkāmi. Bodhisatto nerañjarāya nadiyā
tīraṃ gantvā suvaṇṇathālaṃ tīre ṭhapetvā nhātvā paccuttaritvā ekūnapaṇṇāsa
piṇḍe karonto pāyāsaṃ paribhuñjitvā suvaṇṇapātiṃ nadiyā pavāhetvā anukkamena
bodhimaṇḍaṃ āruyha sabbaññutaṃ patvā sattasattāhaṃ bodhimaṇḍe 1- atikkamitvā
isipatane migadāye pavattitapavaradhammacakko sujātāya puttassa yasadārakassa upanissayaṃ
disvā gantvā aññatarasmiṃ rukkhamūle nisīdi.
     Yasopi kulaputto rattibhāgasamanantare vivaṭaṃ itthāgāraṃ disvā sañjātasaṃvego
"upaddūtaṃ vata bho, upasaṭṭhaṃ vata bho"ti vatvā nivesanato nikkhamitvā bahinagare
satthu santikaṃ gantvā dhammadesanaṃ sutvā tīṇi maggaphalāni paṭivijjhi. Athassa
pitā padānupadikaṃ gantvā 2- bhagavantaṃ upasaṅkamitvā yasassa pavuttiṃ pucchi. Satthā
yasaṃ kulaputtaṃ paṭicchādetvā dhammaṃ desesi. Desanāpariyosāne so seṭṭhī gahapati
sotāpattiphale patiṭṭhāsi, yaso arahattaphalaṃ pāpuṇi. Taṃ bhagavā "ehi bhikkhū"ti
@Footnote: 1 Sī. bodhipallaṅke  2 Sī. āgantvā

---------------------------------------------------------------------------------------------
page355.
Āha, tāvadevassa gihiliṅgaṃ antaradhāyi, iddhimayapattacīvaradharo ahosi. Pitāpissa
satthāraṃ nimantesi. Satthā yasaṃ kulaputtaṃ pacchāsamaṇaṃ katvā tassa gharaṃ gantvā
katabhattakicco dhammaṃ desesi, desanāpariyosāne yasassa mātā sujātā, purāṇadutiyikā
ca sotāpattiphale patiṭṭhahiṃsu. Taṃdivasaṃ ayaṃ sujātā tevācikasaraṇe patiṭṭhāsi saddhiṃ
suṇisāya. Ayamettha saṅkhepo, vitthārato panetaṃ vatthu khandhake 1- āgatameva. Satthā
aparabhāge paṭipāṭiyā upāsikāyo ṭhānantaresu ṭhapento imaṃ upāsikaṃ paṭhamaṃ saraṇaṃ
gacchantīnaṃ aggaṭṭhāne ṭhapesīti.
                            Visākhāvatthu
     [259] Dutiye dāyikānanti dānābhiratānaṃ 2- upāsikānaṃ visākhā migāramātā
aggāti dasseti. Sā kira padumuttarabuddhakāle haṃsavatiyaṃ kulagehe nibbattā aparabhāge
satthu dhammadesanaṃ suṇantī satthāraṃ ekaṃ upāsikaṃ dāyikānaṃ aggaṭṭhāne ṭhapentaṃ
disvā adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ devamanussesu
saṃsaritvā kassapabuddhakāle kiṃkissa kāsikarañño gehe sattannaṃ bhaginīnaṃ sabbakaniṭṭhā
hutvā nibbatti. Tadā hi 3- :-
              samaṇī samaṇaguttā ca       bhikkhunī bhikkhudāsikā
              dhammā ceva sudhammā ca    saṃghadāsī ca sattamāti. 4-
     Imā satta bhaginiyo ahesuṃ. Tā etarahi:-
              khemā uppalavaṇṇā ca     paṭācārā ca gotamī
              dhammadinnā mahāmāyā     visākhā cāpi sattamīti
evaṃnāmā hutvā nibbattā. Tatrāyaṃ saṃghadāsī ekaṃ buddhantaraṃ devamanussesu
saṃsaritvā imasmiṃ buddhuppāde aṅgaraṭṭhe bhaddiyanagare meṇḍakaseṭṭhiputtassa
dhanañjayassa
@Footnote: 1 vi.mahā. 4/25/20 pabbajjākathā  2 Ma.,ka. dānābhiratīnaṃ
@3 cha.Ma.,i.  4 Sī. sattimāti

---------------------------------------------------------------------------------------------
page356.
Seṭṭhino aggamahesiyā sumanadeviyā nāma kucchismiṃ nibbatti, visākhātissā
nāmaṃ akaṃsu. Tassā sattavassikakāle dasabalo selabrāhmaṇassa ca aññesañca
bodhaneyyabandhavānaṃ upanissayasampattiṃ disvā mahābhikkhusaṃghaparivāro cārikaṃ caramāno
tasmiṃ raṭṭhe taṃ nagaraṃ pāpuṇi.
     Tasmiṃ ca samaye meṇḍako gahapati tasmiṃ nagare pañcannaṃ mahāpuññānaṃ
jeṭṭhako hutvā seṭṭhiṭṭhānaṃ kāresi. Pañca mahāpuññā nāma meṇḍako seṭṭhī,
candapadumā nāma tasseva aggamahesī, tassa ca putto dhanañjayo nāma tassa
bhariyā sumanadevī nāma, meṇḍakaseṭṭhissa dāso puṇṇo nāmāti. Na kevalañca
meṇḍakaseṭṭhīyeva, bimbisāramahārājassa pana āṇāpavattiṭṭhāne pañca amitabhogā
nāma ahesuṃ jotiko jaṭilo meṇḍako puṇṇo kākabaliyoti. 1- Tesu ayaṃ meṇḍakaseṭṭhī
dasabalassa attano nagaraṃ sampattabhāvaṃ sutvā puttassa dhanañjayaseṭṭhino dhītaraṃ
visākhaṃ dārikaṃ pakkositvā evamāha "amma tuyhaṃpi maṅgalaṃ amhākaṃpi maṅgalaṃ,
tava parivārikehi pañcahi dārikāsatehi saddhiṃ pañca sakaṭasatāni āruyha pañcahi
dāsisatehi parivutā dasabalassa paccuggamanaṃ karohī"ti. Sā pitāmahassa vacanaṃ sutvā
tathā akāsi. Kāraṇākāraṇesu pana kusalattā yāvatikā yānassa bhūmi, yānena
gantvā yānā paccorohitvā pattikāva satthāraṃ upasaṅkamitvā vanditvā ekamantaṃ
aṭṭhāsi. Athassā cariyavasena satthā dhammaṃ desesi. Desanāpariyosāne pañcahi
dārikāsatehi saddhiṃ sotāpattiphale patiṭṭhāsi. Meṇḍakaseṭṭhīpi kho satthu santikaṃ
gantvā satthāraṃ vanditvā ekamantaṃ nisīdi, 2- atha satthā tassapi cariyavasena dhammaṃ
desesi. So desanāpariyosāne sotāpattiphale patiṭṭhāya satthāraṃ svātanāya
nimantetvā punadivase attano nivesane paṇītena khādanīyena bhojanīyena buddhappamukhaṃ
bhikkhusaṃghaṃ parivisitvā etenupāyena aḍḍhamāsaṃ mahādānaṃ adāsi. Satthā bhaddiyanagare
yathābhirantaṃ viharitvā pakkāmi.
@Footnote: 1 Sī.,i.,cha.Ma. kākavaliyo  2 cha.Ma. aṭṭhāsi

---------------------------------------------------------------------------------------------
page357.
     Ito paraṃ aññaṃ kathāmaggaṃ vissajjetvā visākhāya uppattikathāva kathetabbā.
Sāvatthiyañhi kosalarājā bimbisārassa santikaṃ pesesi "mama āṇāpavattiṭṭhāne
amitabhogavindanakulaṃ nāma natthi, 1- tumhākaṃ amitabhogavindanakulaṃ nāma atthi, 1-
amhākaṃ amitabhogavindanakulaṃ pesetū"ti. Rājā amaccehi saddhiṃ mantesi. Amaccā
"mahākulaṃ pesetuṃ na sakkā, ekaṃ pana seṭṭhiputtaṃ pesemā"ti meṇḍakaseṭṭhino puttaṃ
dhanañjayaseṭṭhiṃ āyācayiṃsu. Rājā tesaṃ vacanaṃ sutvā taṃ pesesi. Atha naṃ kosalarājā
sāvatthito sattayojanamatthake sāketanagare seṭṭhiṭṭhānaṃ datvā vāsesi.
     Sāvatthiyañca migāraseṭṭhino putto puṇṇavaḍḍhanakumāro nāma vayappatto
ahosi. Athassa pitā "putto me vayappatto, gharāvāsenassa ābandhanasamayo"ti
ñatvā "amhākaṃ samānajātike kule dārikaṃ pariyesathā"ti kāraṇākāraṇakusale
purise pesesi. Te sāvatthiyaṃ attano rucitaṃ adisvā sāketaṃ agamaṃsu. Taṃdivasañca
visākhā attano samānavayehi pañcahi kumārikāsatehi parivāritā nakkhattakīḷanatthāya
ekaṃ mahāvāpiṃ 2- agamāsi. Tepi purisā antonagaraṃ caritvā attano rucitaṃ dārikaṃ
adisvā bahinagaradvāre aṭṭhaṃsu. Tasmiṃ samaye devo vassituṃ ārabhi. Atha tā
visākhāya saddhiṃ nikkhantā dārikā temanabhayena  vegena sālaṃ pavisiṃsu. Te purisā
tāsaṃpi antare yathārucitaṃ dārikaṃ na passiṃsu. Tāsaṃ pana sabbapacchato visākhā
devaṃ vassantaṃpi agaṇetvā aturitagamanena temayamānāva sālaṃ pāvisi. Te purisā
taṃ disvā cintayiṃsu "rūpavatī tāva aññāpi etaparamā 3- bhaveyya, rūpaṃ panetaṃ
ekaccāya kārikaṃ cakkaṃ 4- viya hoti, kathaṃ samuṭṭhāpetvā kathentā jānissāma
madhuravacanā vā no vā"ti. Tato naṃ āhaṃsu "ativipariṇatavayaitthīvaṇṇā viyasi 5-
ammā"ti. Kiṃ disvā kathetha tātāti. Aññā tayā saddhiṃ kīḷanakumāriyo temanabhayena vegena
āgantvā sālaṃ paviṭṭhā, tvaṃ pana mahallikā viya padavāraṃ anatikkamma āgacchasi,
@Footnote: 1-1 cha.Ma.,i. ime pāṭhā na dissanti  2 cha.Ma. mahāgāmaṃ  3 Sī. rūpavatī nāma aññāpi
@etaparamāva  4 Sī.,i. karakapakkaṃ, cha.Ma. kāritapattaṃ  5 cha.Ma. ativiya pariṇatavayā itthī
@viya yāsi

---------------------------------------------------------------------------------------------
page358.
Sāṭakassa temanabhāvaṃ na gaṇesi. Sace taṃ hatthī vā asso vā anubandheyya,
kiṃ evameva kareyyāsīti. Tātā sāṭakā nāma na dullabhā, sulabhā mayhaṃ kule
sāṭakā. Vayappattā mātugāmā pana vikkiṇiyabhaṇḍasadisā, 1- hatthe vā pāde
vā bhagge aṅgavikalaṃ mātugāmaṃ jigucchantā nuṭṭhahitvā gacchanti, 2- tasmā saṇikaṃ
āgatamhīti.
     Te cintayiṃsu "imāya sadisā imasmiṃ jambūdīpe itthī nāma natthi, yādisā
rūpenapi, kathāyapi tādisāva. Kāraṇākāraṇaṃ ñatvā kathetī"ti tassā upari mālāguḷaṃ
khipiṃsu. Atha visākhā cintesi "ahaṃ pubbe apariggahitā, idāni pana pariggahitamhī"ti
vinītenākārena bhūmiyaṃ nisīdi. Atha naṃ tattheva sāṇiyā parikkhipiṃsu. Sā paṭicchannabhāvaṃ
ñatvā dāsīgaṇaparivutā gehaṃ agamāsi. Tepi migāraseṭṭhino purisā tāya saddhiṃyeva
dhanañjayaseṭṭhissa santikaṃ agamaṃsu. "kataragāmavāsino tātā tumhe"ti ca pucchitā
"sāvatthinagare migāraseṭṭhino purisamhā"ti vatvā "mayaṃ amhākaṃ seṭṭhinā tumhākaṃ
gehe vayappattā dārikā atthīti sutvā pesitā"ti. Sādhu tātā, tumhākaṃ seṭṭhī
kiñcāpi bhogena amhehi asadiso, jātiyā pana sadiso. Sabbākārasampanno
nāma  dullabho gacchatha tumhe seṭṭhissa amhehi sampaṭicchitabhāvaṃ ārocethāti.
     Te tassa vacanaṃ sutvā sāvatthiṃ gantvā migāraseṭṭhissa tuṭṭhiñca vuḍḍhiñca
pavedetvā "laddhā no sāmi sākete dhanañjayaseṭṭhissa gehe dārikā"ti āhaṃsu.
Taṃ sutvā migāraseṭṭhī "mahākulagehe kira no dārikā laddhā"ti tuṭṭhamānaso
hutvā tāvadeva dhanañjayaseṭṭhino sāsanaṃ pahiṇi "idāneva dārikaṃ ānayissāma,
kattabbakiccaṃ karotū"ti. Sopissa paṭisāsanaṃ pesesi "nayidaṃ amhākaṃ bhāriyaṃ, seṭṭhī
pana attano kattabbakiccaṃ karotū"ti. So kosalarañño santikaṃ gantvā ārocesi
"deva ekā me maṅgalakiriyā atthi, dāsassa te puṇṇavaḍḍhanassa dhanañjayaseṭṭhino
dhītaraṃ visākhaṃ nāma dārikaṃ ānessāmi, sāketanagaragamanaṃ me anujānāthā"ti.
@Footnote: 1 Sī.,i.,cha.Ma. paṇiyabhaṇḍasadisā  2 Sī.,i. nuṭṭhubhitvā, cha.Ma. niṭṭhubhitvā

---------------------------------------------------------------------------------------------
page359.
Sādhu mahāseṭṭhi, kiṃ pana amhehipi āgantabbanti. Deva tumhādisānaṃ gamanaṃ kathaṃ 1-
laddhuṃ sakkāti. Rājā 2- mahākulassa saṅgahaṃ kātukāmo "hotu seṭṭhi, āgamissāmī"ti
sampaṭicchitvā migāraseṭṭhinā saddhiṃ sāketanagaraṃ agamāsi. Dhanañjayaseṭṭhī "migāraseṭṭhī
kira kosalarājānaṃ gahetvā āgato"ti sutvā paccuggamanaṃ katvā rājānaṃ gahetvā
attano nivesanaṃ agamāsi. Tāvadeva rañño ca rājabalassa ca migāraseṭṭhino
ca vasanaṭṭhānaṃ ceva mālāgandhabhattādīni ca sabbāni 3- paṭiyādesi. "idaṃ imassa
laddhuṃ vaṭṭati, idaṃ imassā"ti sabbaṃ attanāva jānāti. Te te janā cintayiṃsu
"seṭṭhī amhākameva sakkāraṃ karotī"ti.
     Athekadivasaṃ rājā dhanañjayaseṭṭhino sāsanaṃ pahiṇi "na sakkā seṭṭhinā 4-
cirakālaṃ amhākaṃ bharaṇaposanaṃ kātuṃ, dārikāya gamanakālaṃ jānātū"ti. Sopi rañño
sāsanaṃ pesesi "idāneva vassakālo āgato, na sakkā catumāsaṃ vicarituṃ, tumhākaṃ
balakāyassa yaṃ yaṃ laddhuṃ vaṭṭati, sabbantaṃ mama bhāro. Kevalaṃ devo mayā pesitakāle
gacchatū"ti. Tato paṭṭhāya sāketanagaraṃ niccaṃ nakkhattagāmo viya ahosi. Evaṃ tayo
māsā atikkantā. Dhanañjayaseṭṭhino pana dhītuyā mahālatāpasādhanaṃ na tāva niṭṭhaṃ
gacchati. Athassa kammantādhiṭṭhāyakā āgantvā ārocayiṃsu "tesaṃ asantaṃ nāma
natthi, balakāyassa pana pacanadārūni nappahontī"ti. Gacchatha tātā, hatthisālā
assasālā viyojetvā bhattaṃ pacathāti. Evaṃ pacantānaṃpi aḍḍhamāso atikkanto.
Tato puna ārocayiṃsu "dārūni sāmi nappahontī"ti. Tātā imsamiṃ kāle dārūni
laddhuṃ na sakkā, dussakoṭṭhāgāraṃ pana vivaritvā thūle thūle sāṭake 5- gahetvā
vaṭṭiyo katvā telacāṭiyaṃ temetvā bhattaṃ pacathāti. Iminā niyāmena pacantānaṃ
cattāro māsā pūrayiṃsu.
@Footnote: 1 cha.Ma. ayaṃ pāṭho na dissati 2 Ma. mahārājā  3 mālāgandhavatthādīni ca
@4 Ma. seṭṭhi  5 cha.Ma. thūlasāṭake

---------------------------------------------------------------------------------------------
page360.
     Tato dhanañjayaseṭṭhī dhītuyā mahālatāpasādhanassa niṭṭhitabhāvaṃ ñatvā "sve
dārikaṃ pesissāmī"ti dhītaraṃ samīpe nisīdāpetvā "amma patikule vasantiyā nāma
imañcimañca ācāraṃ sikkhituṃ vaṭṭatī"ti ovādaṃ adāsi. Ayaṃ migāraseṭṭhī antaragabbhe
nisinno 1- dhanañjayaseṭṭhino ovādaṃ assosi. Sopi  seṭṭhī dhītaraṃ evaṃ ovadi:-
     amma sasurakule vasantiyā nāma antoaggi bahi na nīharitabbo,
bahi aggi anto na pavesetabbo, dadantasseva dātabbaṃ, adadantassa
na dātabbaṃ, dadantassāpi adadantassāpi dātabbaṃ, sukhaṃ nisīditabbaṃ, sukhaṃ
bhuñjitabbaṃ, sukhaṃ nipajjitabbaṃ, aggi paricaritabbo, antodevatā namassitabbāti.
      Imaṃ dasavidhaṃ ovādaṃ datvā punadivase sabbā seniyo sannipātetvā rājasenāya
majjhe aṭṭha kuṭumbike pāṭibhoge gahetvā "sace me dhītu gataṭṭhāne doso
uppajjati, tumhehi sodhetabbo"ti vatvā navakoṭiagghanakena mahālatāpasādhanena
dhītaraṃ pasādhitvā nhānacuṇṇamūlaṃ catupaṇṇāsasakaṭadhanaṃ 2- datvā dhītāya saddhiṃ nibaddhaṃ
paricāriniyo 3- pañcasatā rūpadāsiyo 4- pañca ājaññarathasatāni sabbaṃ sakkārañca 5-
satasataṃ datvā kosalarājānañca migāraseṭṭhiñca vissajjetvā dhītu gamanavelāya vajaṃ
adhiṭṭhāyake 6- purise pakkositvā "tātā mama dhītuyā gataṭṭhāne khīrapānatthaṃ dhenūhi,
yānayojanatthaṃ usabhehi ca attho hoti, tasmā mama dhītu gamanamagge vajadvāraṃ
vivaritvā puthulato aṭṭha usabhāni gogaṇena pūretvā tigāvutamattaṃ 7- asukā nāma
kandarā atthi, goyūthe 8- taṃ ṭhānaṃ patte bherisaññāya vajadvāraṃ pidaheyyāthā"ti.
Te "sādhū"ti seṭṭhissa vacanaṃ sampaṭicchitvā tathā akaṃsu. Vajadvāre vivaṭe
uḷāruḷārāyeva gāviyo nikkhamiṃsu. Dvāre pidahite pana visākhāya puññabalena
dammagāvo balavagāvo caṇḍagāvo ca bahi laṅghitvā maggaṃ paṭipajjiṃsu. Atha visākhā
sāvatthinagaraṃ 9- pattakāle cintesi "paṭicchannayānasmiṃ nu kho nisīditvā pavisāmi,
@Footnote: 1 Sī. anantare gabbhe nipanno, cha.Ma. anantaragabbhe nisinno
@2 Ma. catupaṇṇāsakoṭidhanaṃ, cha. catupaṇṇāsasakaṭasataṃ dhanaṃ
@3 Sī.,i. sahacāriniyo, cha.Ma. gamanacāriniyo
@4 cha.,i. dāsiyo                        5 cha.Ma. sabbūpakārañca
@6 cha.Ma.,i. vajādhiṭṭhāyake                 7 cha.Ma. tigāvutamatthake
@8 Ma. attano yūthe, cha. aggagoyūthe          9 cha.Ma. sāvatthinagaradvāraṃ

---------------------------------------------------------------------------------------------
page361.
Udāhu rathe ṭhatvā"ti. Athassā etadahosi "paṭicchannayānena me pavisantiyā
mahālatāpasādhanassa viseso na paññāyissatī"ti. Sā sakalanagarassa attānaṃ dassentī
rathe ṭhatvā nagaraṃ pāvisi. Sāvatthivāsino visākhāya sampattiṃ disvā "esā
kira visākhā nāma evarūpā, 1- ayañca sampatti etissāva anucchavikā"ti āhaṃsu.
Iti sā mahāsampattiyā migāraseṭṭhino gehaṃ pāvisi. Āgatadivase cassā 2-
sakalanagaravāsino "amhākaṃ dhanañjayaseṭṭhī attano nagaraṃ sampattānaṃ mahāsakkāraṃ akāsī"ti
yathāsatti yathābalaṃ paṇṇākāraṃ pahiṇiṃsu. Visākhā pahitapahitaṃ paṇṇākāraṃ tasmiṃyeva
nagare aññamaññesu kulesu sabbatthakameva dāpesi. 3- Athassā rattibhāgasamanantare
ekissā ājaññavaḷavāya gabbhavuṭṭhānaṃ ahosi. Sā dāsīhi daṇḍakadīpikā
gāhāpetvā tattha gantvā vaḷavaṃ uṇhodakena nhāpetvā telena makkhāpetvā
attano vasanaṭṭhānameva agamāsi.
     Migāraseṭṭhīpi sattāhaṃ puttassa āvāhasakkāraṃ karonto dhuravihāre vasantaṃpi
tathāgataṃ manasikatvā sattame divase sakalanivesanaṃ pūrento naggasamaṇake nisīdāpetvā
"āgacchatu me dhītā, arahante vandatū"ti visākhāya sāsanaṃ pahiṇi. Sā "arahanto"ti
vacanaṃ sutvā sotāpannā ariyasāvikā haṭṭhatuṭṭhā hutvā tesaṃ nisīdanaṭṭhānaṃ
gantvā te oloketvā "evarūpā nāma arahanto na honti, hirottappavivajjitānaṃ 4-
nāma santikaṃ kasmā maṃ sasuro pakkosāpessatī"ti "dhī dhī"ti garahitvā attano
vasanaṭṭhānameva gatā. Naggasamaṇā taṃ disvā sabbe ekappahāreneva seṭṭhiṃ garahiṃsu
"kiṃ tvaṃ gahapati aññaṃ nālattha, 5- samaṇassa gotamassa sāvikaṃ mahākāḷakaṇṇiṃ
kasmā imaṃ gehe pavesesi, vegena naṃ imasmā gehā nīharāhī"ti. Tato seṭṭhī
"na sakkā mayā imesaṃ vacanena imaṃ gehā nīharituṃ, mahākulassa dhītā ayan"ti
cintetvā "ācariyā daharā nāma jānitvā vā ajānitvā vā kareyyuṃ, tumhe
@Footnote: 1 Sī.,i. etaṃ rūpaṃ  2 Sī. gatadivaseyevassā  3 Sī. pesesi, Ma. sabbatthakaṃ pesesi
@4 Ma. hirottappavissajjitānaṃ  5 Sī.,i. nālabhittha

---------------------------------------------------------------------------------------------
page362.
Tuṇhī hothā"ti nagge uyyojetvā mahāpallaṅke nisīditvā suvaṇṇakaṭacchuṃ gahetvā
visākhāya parivisiyamāno suvaṇṇapātiyaṃ appodakaṃ madhupāyāsaṃ paribhuñji.
     Tasmiṃ samaye eko piṇḍacāriko thero piṇḍāya caranto seṭṭhissa gharadvāraṃ
pāpuṇi. Visākhā taṃ disvā "sasurassa ācikkhituṃ na ayuttan"ti yathā so theraṃ
passati, evaṃ apagantvā aṭṭhāsi. So pana disvāpi apassanto viya hutvā
adhomukho pāyāsameva bhuñjati. Visākhā "theraṃ disvāpi me sasuro saññaṃ na
karotī"ti ñatvā theraṃ upasaṅkamitvā "aticchatha bhante, mayhaṃ sasuro purāṇaṃ khādatī"ti
āha. So nigaṇṭhehi tāva kathitakāle adhivāsesi, "purāṇaṃ khādatī"ti vuttakkhaṇeyeva
pana hatthaṃ apanetvā "imaṃ pāyāsaṃ ito haratha, etañca imasmā gehā nīharatha.
Ayaṃ hi maṃ evarūpe maṅgalagehe asucikhādakaṃ nāma karotī"ti āha. Tasmiṃ kho
pana nivesane sabbepi dāsakammakarādayo visākhāya santakāva, na koci naṃ hatthe
vā pāde vā gaṇhissati, mukhena kathetuṃ samatthopi nāma natthi. Tato visākhā
sasurassa kathaṃ sutvā āha "tāta na ettakeneva kāraṇena mayaṃ nikkhamāma,
nāhaṃ tumhehi udakatitthato kumbhadāsikā viya ānītā. Dharamānakamātāpitūnaṃ dhītaro
nāma na ettakena nikkhamanti, eteneva ca me kāraṇena pitā me idhāgamanadivase
aṭṭha kuṭumbike pakkosāpetvā `sace mama dhītaraṃ upādāya doso uppajjati,
sodheyyāthā'ti vatvā tesaṃ hatthe maṃ ṭhapesi. Te pakkosāpetvā mayhaṃ dosādosaṃ
sodhāpethā"ti āha.
     Tato seṭṭhī "kalyāṇaṃ esā kathetī"ti aṭṭha kuṭumbike pakkosāpetvā
"ayaṃ dārikā sattame divase paripuṇṇeyeva 1- maṅgalagehe nisinnaṃ maṃ `asucikhādako'ti
vadatī"ti āha. Evaṃ kira ammāti. "tātā mayhaṃ sasuro asuciṃ khāditukāmo bhavissati,
ahaṃ pana evaṃ katvā na kathemi. Ekasmiṃ pana piṇḍapātikatthere gharadvāre ṭhite
@Footnote: 1 cha.Ma. aparipuṇṇeyeva

---------------------------------------------------------------------------------------------
page363.
Ayaṃ appodakaṃ madhupāyāsaṃ bhuñjanto na taṃ manasikaroti, ahaṃ iminā kāraṇena
`aticchatha bhante mayhaṃ sasuro imasmiṃ attabhāve puññaṃ na karoti, purāṇapuññaṃ
khādatī'ti ettakaṃ kathemī"ti 1- āha. Ayye idha doso natthi, amhākaṃ dhītā kāraṇaṃ
katheti, tvaṃ kasmā kujjhasīti. Ayyā esa tāva doso mā hotu, ayaṃ pana dārikā
āgatadivaseyeva mama putte saññaṃ akatvā attano icchitaṭṭhānaṃ agamāsīti. Evaṃ kira
ammāti. Tātā nāhaṃ rucitaṭṭhānaṃ 2- gacchāmi, imasmiṃ pana gehe ājānīyavaḷavāya
vijātāya saññaṃpi akatvā nisīdanaṃ nāma ayuttanti daṇḍadīpikā gāhāpetvā
dāsīhi parivutā tattha gantvā vaḷavāya jātaparihāraṃ kārāpesinti. Ayya amhākaṃ
dhītā tāva 3- gehe dāsīhipi akattabbakammaṃ akāsi, tvaṃ ettha kiṃ dosaṃ passasīti.
     Ayyā esa tāva guṇo hotu, imissā pana pitā idhāgamanadivase ovādaṃ
dento "antoaggi bahi na nīharitabbo"ti āha, kiṃ pana sakkā amhehi
ubhato paṭivissakagehānaṃ aggiṃ adatvā vasitunti. Evaṃ kira ammāti. Tātā mayhaṃ
pitā etaṃ aggiṃ upādāya na kathesi, yā pana antonivesane sassuādīnaṃ mātugāmānaṃ 4-
rahassakathā uppajjati, sā dāsadāsīnaṃ na kathetabbā. Evarūpā hi kathā vaḍḍhamānā
kalahāya saṃvattati, idaṃ sandhāya mayhaṃ pitā kathesi tātāti.
     Ayyā etaṃ tāva evaṃ hotu, imissā pitā "bāhirato aggi anto
na pavesetabbo"ti āha, kiṃ sakkā amhehi antoaggimhi nibbute bāhirato
aggiṃ anāharitunti. Evaṃ kira ammāti. Tātā mayhaṃ pitā etaṃ aggiṃ sandhāya
na kathesi, yaṃ pana dosaṃ dāsakammakārehi kathitaṃ hoti, taṃ antomānusakānaṃ na
kathetabbaṃ .pe. Yaṃpi tena "ye dadanti, tesaṃyeva dātabban"ti vuttaṃ, taṃ "yācitakaṃ
upakaraṇaṃ gahetvā ye paṭidenti, tesaṃyeva dātabban"ti sandhāya vuttaṃ.
@Footnote: 1 Sī.,i.,cha. kathayinti  2 cha.Ma. icchitaṭṭhānaṃ, i. ruccanaṭṭhānaṃ
@3 cha.Ma. tava  4 cha.Ma. ayaṃ pāṭho na dissati

---------------------------------------------------------------------------------------------
page364.
     "ye na dadantī"ti idaṃpi yācitakaṃ upakaraṇaṃ gahetvā ye na paṭidenti,
tesaṃ na dātabbanti sandhāya vuttaṃ.
     "dadantassāpi adadantassāpi dātabban"ti idaṃ pana duggatakesu ñātimittesu
sampattesu paṭidātuṃ sakkontu vā mā vā, dātumeva vaṭṭatīti sandhāya vuttaṃ.
     "sukhaṃ nisīditabban"ti idaṃpi sassusasure disvā uṭṭhātabbaṭṭhāne nisīdituṃ
na vaṭṭatīti sandhāya vuttaṃ.
     "sukhaṃ bhuñjitabban"ti idaṃ pana sassusasurasāmikehi puretaraṃ abhuñjitvā te
parivisitvā sabbehi laddhāladdhaṃ ñatvā pacchā sayaṃ bhuñjituṃ vaṭṭatīti sandhāya
vuttaṃ.
     "sukhaṃ nipajjitabban"ti idaṃ sassusasurasāmikehi puretaraṃ sayanaṃ āruyha na
nipajjitabbaṃ, tesaṃ kātabbayuttakaṃ vattapaṭivattaṃ katvā pacchā sayaṃ nipajjituṃ
yuttanti idaṃ sandhāya vuttaṃ.
     "aggi paricaritabbo"ti idaṃ pana sassusasuraṃpi sāmikaṃpi aggikkhandhaṃ viya
uragarājānaṃ viya ca katvā passituṃ vaṭṭatīti idaṃ sandhāya vuttanti.
     Ete tāva ettakā guṇā hontu, imissā pana pitā 1- antodevataṃ
namassāpeti, 1- imassa ko atthoti. Evaṃ kira ammāti. Āma tātā, evaṃ pitarā 2-
idaṃ sandhāya vuttaṃ 3- "amhākaṃ paveṇigharāvāsavasanakālato 3- paṭṭhāya attano
gharadvārasampattaṃ pabbajitaṃ disvā yaṃ ghare khādanīyaṃ bhojanīyaṃ atthi, tato pabbajitānaṃ
@Footnote: 1-1 Ma. antodevatā namassitabbāti, cha. antodevatā namassāpeti
@2 cha.Ma. etampi hi me pitarā  3-3 cha.Ma. āveṇikagharāvāsaṃ vasanakālato, i. amma
@āveṇigharāvāsaṃ

---------------------------------------------------------------------------------------------
page365.
Datvāva khādituṃ vaṭṭatī"ti. Atha naṃ te āhaṃsu "tuyhaṃ pana mahāseṭṭhi pabbajite
disvā adātabbameva 1- ruccati maññeti. So aññaṃ paṭivacanaṃ apassanto adhomukho
nisīdi.
     Atha naṃ kuṭumbikā "kiṃ seṭṭhi aññopi amhākaṃ dhītu doso atthī"ti pucchiṃsu.
Natthi ayyāti. Kasmā pana naṃ niddosaṃ akāraṇā gehato nīharāpesīti. Tasmiṃ
khaṇe visākhā āha "paṭhamaṃ mayhaṃ sasurassa vacanena gamanaṃ na yuttaṃ, mayhaṃ pana
āgamanadivase mama dosaṃ sodhanatthāya mama pitā tumhākaṃ hatthe ṭhapetvā adāsi,
idāni mayhaṃ gantuṃ sukhan"ti dāsidāse "yānādīni sajjāni karothā"ti āṇāpesi.
Atha naṃ seṭṭhī te kuṭumbike gahetvā "amma mayā ajānitvā kathitaṃ, khamāhi
mayhan"ti āha. Tātā tumhākaṃ khamitabbaṃ tāva khamāmi, ahaṃ pana buddhasāsane
aveccappasannassa kulassa dhītā, na mayaṃ vinā bhikkhusaṃghena vattāma. Sace mama
ruciyā bhikkhusaṃghaṃ paṭijaggituṃ labhāmi, vasissāmīti. Amma tvaṃ yathāruciyā tava samaṇe
paṭijaggāhīti.
     Tato visākhā dasabalaṃ nimantāpetvā punadivase nivesanaṃ pūrentī buddhappamukhaṃ
bhikkhusaṃghaṃ nisīdāpesi. Naggaparisāpi satthu migāraseṭṭhino gehaṃ gatabhāvaṃ sutvā
tattha gantvā gehaṃ parivāretvā nisīdiṃsu. Visākhā dakkhiṇodakaṃ datvā "sabbo
sakkāro paṭiyādito, sasuro me āgantvā dasabalaṃ parivisatū"ti sāsanaṃ pesesi.
So nigaṇṭhānaṃ vacanaṃ sutvā "mama dhītā sammāsambuddhaṃ parivisatū"ti āha. Visākhā
nānaggarasehi dasabalaṃ parivisitvā niṭṭhite bhattakicce puna sāsanaṃ pahiṇi "sasuro
me āgantvā dasabalassa dhammakathaṃ suṇātū"ti. Atha naṃ "idāni agamanaṃ nāma
ativiya akāraṇan"ti dhammakathaṃ sotukāmatāya gacchantaṃ naggasamaṇā āhaṃsu "samaṇassa
gotamassa dhammaṃ suṇanto bahisāṇiyaṃ nisīditvā suṇāhī"ti. Puretarameva gantvā
@Footnote: 1 cha. adānameva

---------------------------------------------------------------------------------------------
page366.
Sāṇiyā parikkhipiṃsu. Migāraseṭṭhī gantvā bahisāṇiyaṃ nisīdi. Tathāgato "tvaṃ
bahisāṇiyaṃ vā nisīda, parakuḍḍe 1- vā parasele vā paracakkavāḷe vā nisīda. Ahaṃ
buddho nāma sakkomi taṃ mama saddaṃ sāvetun"ti suvaṇṇavaṇṇaṃ ambaphalaṃ rukkhakkhandhe 2-
gahetvā cālento viya dhammakathaṃ kathesi, desanāpariyosāne seṭṭhī sotāpattiphale
patiṭṭhāya sāṇiṃ ukkhipitvā satthu pāde pañcapatiṭṭhitena vanditvā satthu
santikeyeva ca "tvaṃ amma ajjato paṭṭhāya 3- mama mātā"ti visākhaṃ attano mātuṭṭhāne
ṭhapesi. Tato paṭṭhāya visākhā migāramātā nāma jātā.
     Sā ekadivasaṃ nagare nakkhattasamaye vattante "antonagare guṇo natthī"ti
dāsīhi parivutā satthu dhammakathaṃ sotuṃ gacchantī "buddhānaṃ santikaṃ uttaravesena 4-
gantuṃ ayuttan"ti mahālatāpasādhanaṃ omuñcitvā dāsiyā hatthe datvā satthāraṃ
upasaṅkamitvā abhivādetvā ekamantaṃ nisīdi, satthā dhammakathaṃ kathesi. Sā satthu
dhammadesanāpariyosāne dasabalaṃ vanditvā nagarābhimukhā pāyāsi. Sāpi dāsī attanāpi
gahitapasādhanassa ṭhapitaṭṭhānaṃ asallakkhetvā gacchantī pasādhanatthāya paṭinivatti. Atha
naṃ visākhā "kahaṃ panetaṃ ṭhapitan"ti paṭipucchi. Gandhakuṭipariveṇe ayyeti. Hotu
je gantvā āhara, gandhakuṭipariveṇe ṭhapitakālato paṭṭhāya āharāpanannāma 5- amhākaṃ
ayuttaṃ. Tasmā taṃ vissajjetvā daṇḍakammaṃ karissāma. Tattha pana ṭhapite ayyānaṃ
palibodho hotīti.
     Punadivase satthā bhikkhusaṃghaparivāro visākhāya nivesanadvāraṃ sampāpuṇi. Nivesane
ca nibaddhaṃ paññattāni āsanāni. Visākhā satthu pattaṃ gaṇhitvā satthāraṃ
gehaṃ pavesetvā paññattāsanesuyeva nisīdāpetvā katabhattakicce satthari taṃ pasādhanaṃ
āharitvā satthu pādamūle nikkhipitvā "idaṃ bhante tumhākaṃ dammī"ti āha.
Satthā "alaṅkāro nāma pabbajitānaṃ na vaṭṭatī"ti paṭikkhipi. Jānāmi bhanate,
@Footnote: 1 cha.Ma. parakuṭṭe 2 Sī.,i.,cha.Ma. suvaṇṇavaṇṇaphalaṃ ambarukkhaṃ khandhe
@3 cha.Ma. ajja ādiṃ katvā  4 Ma. uttamavesena, cha.,i. uddhatavesena  5 Ma. āharaṇaṃ nāma

---------------------------------------------------------------------------------------------
page367.
Ahaṃ pana imaṃ agghāpetvā dhanaṃ gahetvā tumhākaṃ vasanagandhakuṭiṃ karissāmīti. Tadā
satthā adhivāsesi. Sāpi taṃ agghāpetvā navakoṭidhanaṃ gahetvā gabbhasahassapaṭimaṇḍite
pubbārāmavihāre tathāgatassa vasanagandhakuṭiṃ kāresi. Visākhāya pana nivesanaṃ pubbaṇhasamaye
kāsāvapajjotaṃ isivātapaṭivātameva 1- hoti anāthapiṇḍikassa gehe viya. Tassāpi gehe
sabbadānāni 2- paṭiyattāneva ahesuṃ. Sā pubbaṇhasamaye bhikkhusaṃghassa āmisasaṅgahaṃ
katvā pacchābhatte bhesajjāni ceva aṭṭhavidhapānāni ca gaṇhāpetvā vihāraṃ gantvā
bhikkhusaṃghassa datvā pacchā satthu dhammadesanaṃ sutvā āgacchati. Satthā aparabhāge
upāsikāyo paṭipāṭiyā ṭhānantaresu ṭhapento visākhaṃ migāramātaraṃ dāyikānaṃ aggaṭṭhāne
ṭhapesīti.
                        Khujjuttarā-sāmāvatīvatthu
     [260-261] Tatiyacatutthesu bahussutānaṃ yadidaṃ khujjuttarā, mettāvihārīnaṃ
yadidaṃ sāmāvatīti bahussutānaṃ upāsikānaṃ khujjuttarā 3- aggā, mettāvihārīnaṃ
upāsikānaṃ 3- sāmāvatī aggāti dasseti. Tā kira dvepi padumuttarabuddhakāle
haṃsavatiyaṃ kulagehe paṭisandhiṃ gaṇhitvā aparabhāge "satthu dhammakathaṃ sossāmā"ti vihāraṃ
agamaṃsu. Tattha khujjuttarā satthāraṃ ekaṃ upāsikaṃ 4- bahussutānaṃ aggaṭṭhāne
ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. Sāmāvatī 5-
mettāvihārīnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ
paṭṭhesi. Tāsaṃ dvinnaṃpi yāvajīvaṃ kusalaṃ katvā devaloke nibbattitvā
devamanussesu saṃsarantīnaṃyeva kappasatasahassaṃ atikkantaṃ.
     Atha amhākaṃ satthu nibbattito puretarameva allakapparaṭṭhe ahivātakarogo
nāma udapādi. Ekekasmiṃ gehe ekappahāreneva dasapi vīsatipi tiṃsapi 6- janā maranti,
@Footnote: 1 Sī. isivātaparivātameva  2 cha.Ma. sabbabhattāni  3-3 cha.Ma.,i. ime pāṭhā na
@dissanti  4 ka. upāsikānaṃ  5 cha.Ma. sāmāvatīpi ekaṃ upāsikaṃ  6 Sī. vajjiraṭṭhe,
@Ma. mallaraṭṭhe

---------------------------------------------------------------------------------------------
page368.
Tiroraṭṭhaṃ pana gatā jīvitaṃ labhanti. Taṃ ñatvā eko puriso attano puttadāraṃ
ādāya "aññaṃ raṭṭhaṃ gamissāmī"ti tato nikkhami. Athassa ghare gahitapātheyyaṃ
antarāmagge kantāre atiṇṇeyeva 1- parikkhayaṃ agamāsi. Tesaṃ sarīrabalaṃ parihāyi,
sakiṃ mātā puttaṃ ukkhipati, sakiṃ pitā. Athassa pitā cintesi "amhākaṃ sarīrabalaṃ
parihīnaṃ, puttaṃ ukkhipitvā gacchantā kantāraṃ nittharituṃ  na sakkhissāmā"ti. So
tassa mātaraṃ ajānāpetvāva udakakiccena ohīno viya puttaṃ magge nisīdāpetvā
ekakova maggaṃ paṭipajji. Athassa bhariyā āgamanaṃ olokayamānā ṭhitā hatthe
puttaṃ adisvā viravamānā gantvā "kahaṃ me sāmi putto"ti āha. Ko tava
puttenattho, jīvamānā puttaṃ labhissāmāti. Sā "atisāhasiko vatāyaṃ puriso"ti
vatvā "gaccha tvaṃ, nāhaṃ tādisena saddhiṃ gamissāmī"ti āha. So "anupadhāretvā
me bhadde kataṃ, khametaṃ mayhan"ti vatvā puttaṃ ādāya gato. 2-
     Te taṃ kantāraṃ samatikkamitvā sāyaṃ ekaṃ gopālakakulaṃ sampāpuṇiṃsu. Taṃdivasañca
gopālakakulavāsino 3- nirudakapāyāsaṃ paciṃsu. Te te disvā "ime ativiya chātakā"ti
pāyāsassa mahābhājanaṃ pūretvā ulluṅkapūraṃ 4- sappiṃ āsiñcitvā adaṃsu. Tesu taṃ
pāyāsaṃ bhuñjantesu sā itthī pamāṇeneva bhuñji, puriso pana pamāṇātikkantaṃ
bhuñjitvā jirāpetuṃ asakkonto rattibhāgasamanantare kālamakāsi. So kālaṃ karonto
tesu sālayabhāvena gopālakānaṃ gehe sunakhiyā kucchismiṃ paṭisandhiṃ gaṇhi. Sunakhī
nacirasseva vijātā. Gopālako taṃ kukkuraṃ sassirikaṃ disvā piṇḍena palobhetvā
attani uppannasinehaṃ gahetvā saddhimeva vicarati. 5-
     Athekadivasaṃ eko paccekabuddho bhikkhācāravelāya gopālakassa gharadvāraṃ
sampatto. Sopi taṃ disvā bhikkhaṃ datvā attānaṃ nissāya vasanatthāya paṭiññaṃ
gaṇhi. Paccekabuddho gopālakakulassa avidūraṭṭhāne ekasmiṃ vanasaṇḍe vāsaṃ upagato.
@Footnote: 1 cha.Ma. anuttiṇṇeyeva, i. anitthiṇṇe  2 cha. ādāyāgato  3 ka. gokulavāsino
@4 cha.Ma. uḷuṅka..., i. ulaṅka...  5 cha.Ma.,i. carati

---------------------------------------------------------------------------------------------
page369.
Gopālako tassa santikaṃ gacchanto taṃ kukkuraṃ gahetvā gacchati, antarāmagge ca
vāḷamigaṭṭhāne vāḷamigānaṃ palāyanatthaṃ rukkhe vā pāsāṇe vā pahāraṃ deti, sopi
kukkuro tassa karaṇavidhānaṃ vavatthapesi. 1- Athekadivasaṃ gopālako 2- paccekabuddhassa
santike nisīditvā "bhante amhākaṃ sabbakālaṃ āgamanaṃ nāma na hoti. Ayaṃ
pana kukkuro cheko, imassa āgatasaññāya amhākaṃ gehadvāraṃ āgaccheyyāthā"ti
āha. So ekadivasaṃ "paccekabuddhaṃ gaṇhitvā ehī"ti kukkuraṃ pesesi. So 3-
kukkuro tassa vacanaṃ sutvā bhikkhācāravelāyaṃ gantvā paccekabuddhassa pādamūle urena
nipajji. Paccekabuddho "ayaṃ mama santikaṃ āgato"ti ñatvā pattacīvaraṃ ādāya
maggaṃ paṭipajji. So tassa vīmaṃsanatthāya nikkhamitvā 4- aññaṃ maggaṃ gaṇhi, kukkuro
purato ṭhatvā gopālakamaggaṃ 5- paṭipannakāle apasakki. Yasmiṃ ca 6- ṭhāne vāḷamigānaṃ
palāyanatthaṃ gopālako rukkhaṃ  vā pāsāṇaṃ vā pahari, taṃ taṃ ṭhānaṃ patvā kukkuro
mahāviravaṃ viravi. Tassa saddena vāḷamigā palāyanti. Paccekabuddhopi katabhattakiccavelāya
mahantaṃ siniddhaṃ piṇḍaṃ tassa deti. Sopi piṇḍalobhena paccekabuddhe uttaritaraṃ
sinehaṃ karoti.
     Gopālako temāsaṃ vuṭṭhassa paccekabuddhassa 7- ticīvarapahonakaṃ sāṭakaṃ katvā 8-
"bhante sace vo ruccati, idheva vasatha, no ce ruccati, yathāsukhaṃ gacchathā"ti āha.
Paccekabuddho gamanākāraṃ dasseti. So gopālako paccekabuddhaṃ anugantvā nivattati.
Kukkuro paccekabuddhassa aññattha gamanabhāvaṃ ñatvā sinehena 9- uppannabalavasoko
hadayaphālanaṃ patvā kālaṃ katvā tāvatiṃsapure nibbatti. Athassa paccekabuddhena
saddhiṃ gamanakāle uccāsaddaṃ katvā vāḷamigānaṃ palāyitabhāvena devatāhi saddhiṃ
kathentassa saddo sakaladevakulaṃ 10- chādetvā aṭṭhāsi. So teneva nāmadheyyaṃ labhitvā
ghosakadevaputto nāma jāto. Athassa tasmiṃ sampattiṃ anubhavantassa manussapathe
@Footnote: 1 cha.Ma. vavatthapeti 2 cha.Ma.,i. so gopālako  3 cha.Ma.,i. ayaṃ pāṭho na dissati
@4 cha.,i. ukkamitvā  5 Sī. gokulamaggaṃ  6 cha.Ma. yasmiṃ ca yasmiṃ ca, i. yasmiṃ
@yasmiṃ ca  7 i. vutthapaccekabuddhassa  8 cha.Ma.,i. datvā  9 cha.Ma.,i. atisinehena
@10 cha.Ma.,i. sakaladevapuraṃ

---------------------------------------------------------------------------------------------
page370.
Kosambinagare udeno nāma rājā rajjaṃ paṭipajji. Tassa vatthu 1- majjhimapaṇṇāsake
bodhirājakumārasuttavaṇṇanāyaṃ 2- vuttanayeneva veditabbaṃ.
     Tasmiṃ pana rajjaṃ kārayamāne ghosakadevaputto cavitvā kosambiyaṃ ekissā
rūpūpajīviniyā kucchismiṃ paṭisandhiṃ gaṇhi. Sā dasamāsaccayena vijāyitvā puttabhāvaṃ
ñatvā saṅkārakūṭe chaḍḍāpesi. Tasmiṃ khaṇe kosambikaseṭṭhino kammantiko pātova
seṭṭhigharaṃ gacchanto "kiṃ nu kho imaṃ kākehi samparikiṇṇan"ti gantvā dārakaṃ
disvā "puññavā esa dārako bhavissatī"ti ekassa purisassa hatthe gehaṃ pesetvā 3-
seṭṭhigharaṃ agamāsi. Seṭṭhīpi rājupaṭṭhānavelāya rājakulaṃ gacchanto antarāmagge
purohitaṃ disvā "ajja kiṃ nakkhattan"ti pucchi. So tattheva ṭhito gaṇetvā "asukaṃ
nāma nakkhattaṃ, ajja iminā nakkhattena jātadārako imasmiṃ nagare seṭṭhiṭṭhānaṃ
labhissatī"ti āha. So tassa kathaṃ sutvā vegena gharaṃ pesesi "imassa purohitassa
dvekathā nāma natthi, gharaṇī ca me garugabbhā, jānātha tāva naṃ vijātā
vā no vā"ti. Te  gantvā jānitvā "ayya na tāva vijāyatī"ti 4- āhaṃsu.
Tenahi gacchatha, imasmiṃ nagare ajja jātadārakaṃ pariyesathāti. Te pariyesantā
tassa seṭṭhino kammantikassa gehe taṃ dārakaṃ disvā seṭṭhino ārocayiṃsu. Tenahi
gacchatha bhaṇe, 5- taṃ kammantikaṃ pakkosathāti. Te taṃ pakkosiṃsu. Atha naṃ seṭṭhī
"gehe kira te dārako atthī"ti pucchi. Āma ayyāti. Taṃ dārakaṃ amhākaṃ
dehīti. Na demi ayyāti. Handa sahassaṃ gaṇhitvā dehīti. So "ayaṃ jīveyya
vā mareyya vā, dujjānamidan"ti sahassaṃ gaṇhitvā adāsi.
     Tato seṭṭhī cintesi "sace me bhariyā dhītaraṃ vijāyissati, imameva puttaṃ
karissāmi. Sace puttaṃ vijāyissati, māressāmī"ti. 6- Cintetvā gehe posesi.
Athassa bhariyā katipāhaccayena puttaṃ vijāyi. 7- Tato seṭṭhī "evaṃ taṃ gāvo madditvā
@Footnote: 1 ka. vatthuṃ  2 pa.sū. 3/298 (syā)  3 ka. pesitvā  4 Ma. vijātīti,
@cha.,i. vijātāti  5 i. tenahi bhaṇe  6 i. ghātessāmīti  7 i. sā puttaṃ vijāyi

---------------------------------------------------------------------------------------------
page371.
Māressantī"ti cintetvā "imaṃ dārakaṃ vajadvāre nipajjāpethā"ti āha. Tattha
naṃ nipajjāpesuṃ. Atha naṃ yūthapati usabho paṭhamaṃ nikkhamanto disvā "evaṃ taṃ
aññe na maddissantī"ti catunnaṃ pādānaṃ antare katvā aṭṭhāsi. Atha naṃ
gopālakā disvā "mahāpuñño eso dārako, 1- yassa tiracchānagatāpi guṇaṃ jānanti,
paṭijaggissāmi 2- nan"ti attano gehaṃ nayiṃsu.
     Sopi seṭṭhī tassa amatabhāvaṃ āvajjento 3- "gopālakehi nīto"ti sutvā
puna sahassaṃ datvā āṇāpetvā āmakasusāne chaḍḍāpesi. Tasmiṃ ca kāle
seṭṭhissa ghare ajapālako susānaṃ nissāya ajikā hareti. 4- Athekā dhenu ajikā
dārakassa puññena maggā okkamma gantvā dārakassa khīraṃ datvā gatā. Tato
nivattamānāpi tattheva gantvā khīramadāsi. Ajapālako cintesi "ayaṃ ajikā pātopi
imasmā ṭhānā okkamitvā gatā, kiṃ nu kho etan"ti gantvā olokento
taṃ dārakaṃ ñatvā 5- "mahāpuñño esa dārako, tiracchānagatāpissa guṇaṃ jānanti,
paṭijaggissāmi nan"ti gaṇhitvā gehaṃ gato.
     Punapi 6- seṭṭhī "mato nu kho dārako, no mato"ti olokāpento ajapālakena
gahitabhāvaṃ ñatvā sahassaṃ datvā āṇāpetvā "sve imaṃ nagaraṃ eko satthavāhaputto
pavisissati, imaṃ dārakaṃ netvā cakkamagge ṭhapetha, evaṃ taṃ sakaṭacakkaṃ chindantaṃ
gamissatī"ti āha. Taṃ tattha nikkhittaṃ satthavāhaputtassa purimasakaṭe goṇā disvā
cattāro pāde thambhe viya otāretvā aṭṭhaṃsu. Satthavāho "kiṃ nu kho etan"ti
tesaṃ ṭhitakāraṇaṃ olokento 7- dārakaṃ disvā "mahāpuñño dārako, paṭijaggituṃ
vaṭṭatī"ti gahetvā agamāsi.
     Seṭṭhīpi tassa cakkapathe matabhāvaṃ vā amatabhāvaṃ vā olokāpento satthavāhena
gahitabhāvaṃ ñatvā tassapi sahassaṃ datvā 8- nagarato avidūraṭṭhāne papāte pātāpesi.
@Footnote: 1 cha.Ma. dārako bhavissati 2 cha.Ma.,i. paṭijaggissāma  3 cha.Ma. anuvijjanto,
@i. anuvajjanto  4 Sī.,i.,cha.Ma. cāreti  5 cha.Ma.,i. disvā  6 cha.,i. punadivase
@7 ka. ñatvā  8 cha.Ma.,i. datvā āṇāpetvā

---------------------------------------------------------------------------------------------
page372.
So tattha papatanto naḷakārānaṃ kammakaraṇaṭṭhāne naḷakārasālāya 1- patito. Sā
tassa puññānubhāvena satavihatakappāsapicusamphassasadisā ahosi. Atha naṃ naḷakārajeṭṭhako
"puññavā esa dārako, paṭijaggituṃ vaṭṭatī"ti gaṇhitvā gehaṃ gato. Seṭṭhī
dārakassa papātato patitaṭṭhāne matabhāvaṃ vā amatabhāvaṃ vā pariyesāpento
naḷakārajeṭṭhakena gahitabhāvaṃ ñatvā tassapi sahassaṃ datvā āṇāpesi.
     Aparabhāge seṭṭhissa sakaputtopi sopi ubho vayappattā ahesuṃ. Seṭṭhī puna
ghosakadārakassa 2- maraṇupāyaṃ 3- cintento attano kumbhakārassa gehaṃ gantvā "ambho
mayhaṃ gehe evarūpo eko avajātadārako atthi, taṃ dārakaṃ yaṅkiñci katvā
māretuṃ vaṭṭatīti rahassena 4- āha. So ubhopi kaṇṇe pidahitvā "evarūpaṃ nāma
bhāriyaṃ kathaṃ kathetuṃ na vaṭṭatī"ti āha. Tato seṭṭhī "ayaṃ mudhā na karissatī"ti
cintetvā "handa bho sahassaṃ gaṇhitvā etaṃ kammaṃ nipphādehī"ti āha. Lañco 5-
nāma abhinnaṃ bhindati, tasmā so sahassaṃ labhitvā sampaṭicchitvā "ahaṃ ayya
asukadivase 6- nāma āvāpaṃ 7- ālimpessāmi, tadā taṃ dārakaṃ asukadivase asukavelāya
nāma pesehī"ti āha. Seṭṭhīpi kho tassa vacanaṃ sampaṭicchitvā tato paṭṭhāya
divase gaṇento kumbhakārena vuttadivasassa sampattabhāvaṃ ñatvā ghosakakumāraṃ
pakkosāpetvā "amhākaṃ tāta asukadivase nāma bahūhi bhājanehi attho, tvaṃ
amhākaṃ kumbhakārassa santikaṃ gantvā `pitarā kira me tumhākaṃ ekaṃ kathitaṃ
atthi, taṃ ajja nipphādehī'ti vadā"ti. 8- So "sādhū"ti tassa vacanaṃ sampaṭicchitvā
nikkhami.
     Atha naṃ antarāmagge seṭṭhissa sakaputto guḷakīḷikaṃ 9- kīḷanto disvā vegena
gantvā "ahaṃ bhātika dārakehi saddhiṃ kīḷanto ettakaṃ nāma jito, taṃ ne 10-
@Footnote: 1 Sī.,i. naḷakārasālāyaṃ, cha.Ma. ekasālāya 2 Ma. punassa dārakassa
@3 cha.Ma.,i. māraṇupāyaṃ  4 cha.Ma. vaṭṭati rahassenāti  5 Sī.,cha.Ma. lañcaṃ
@6 i. asukadivasaṃ  7 Ma. āmaṃ. evamuparipi  8 cha.Ma. vadehīti āha, i. vada
@9 Sī.,i.,cha.Ma. guḷakīḷaṃ  10 cha.Ma.,i. taṃ me

---------------------------------------------------------------------------------------------
page373.
Paṭijinitvā dehī"ti āha. So "mayhaṃ idāni okāso natthi, pitā maṃ
accāyikakammena kumbhakārassa santikaṃ pahiṇī"ti āha. Itaro "ahaṃ bhātika 1- tattha
gamissāmi, tvaṃ manussehi 2- saddhiṃ kīḷitvā mayhaṃ lakkhaṃ paccāharitvā dehī"ti
āha. "tenahi gacchā"ti attano kathitasāsanaṃ tassa kathetvā dārakehi saddhiṃ kīḷi. Sopi
kumāro kumbhakārassa santikaṃ gantvā taṃ sāsanaṃ ārocesi. So "sādhu tāta
nipphādessāmī"ti taṃ kumāraṃ gabbhaṃ pavesetvā 3- tikhiṇāya vāsiyā khaṇḍākhaṇḍikaṃ
chinditvā 4- cāṭiyaṃ pakkhipitvā cāṭimukhaṃ pidahitvā bhājanantare ṭhapetvā āvāpaṃ
ālimpesi. Ghosakakumāro bahuṃ 5- jinitvā kaniṭṭhassa āgamanaṃ olokento nisīdi.
So taṃ cirāyamānaṃ ñatvā "kiṃ nu kho bhavissatī"ti 6- kumbhakāragehasabhāgaṃ 7- gantvā
katthaci adisvā "gehaṃ gato bhavissatī"ti nivattitvā gehaṃ agamāsi.
     Seṭṭhī naṃ dūratova āgacchantaṃ disvā "kiṃ nu kho kāraṇaṃ bhavissati, mayā
esa māraṇatthāya kumbhakārasantikaṃ pahito, so idāni puna idheva āgacchatī"ti
āgacchantaṃyeva naṃ "kiṃ tāta kumbhakārassa santikaṃ na gatosī"ti āha. Āma
tāta na gatomhīti. Kasmā tātāti. So attano nivattakāraṇañca kaniṭṭhabhātikassa
gatakāraṇañca 8- seṭṭhissa kathesi. 9- Seṭṭhī tassa vacanaṃ sutvā sutakālato 10- paṭṭhāya
mahāpaṭhaviyā ajjhotthaṭo viya hutvā  "kiṃ nāmetaṃ tvaṃ 11- vadasī"ti vibbhantacitto
12- vegena kumbhakārassa santikaṃ gantvā aññesaṃ santike akathanīyabhāvena "pekkha
bho, pekkha bho"ti āha. Kiṃ pekkhāpesi tvaṃ, niṭṭhitaṃ etaṃ kammanti. So tatova
paṭinivattitvā gehaṃ agamāsi. Tato paṭṭhāya cassa cetasikarogo uppajji.
     So tasmiṃ kāle tena saddhiṃ asambhuñjitvā 13- "yena kenaci upāyena mama
puttassa sattameva 14- passituṃ vaṭṭatī"ti ekaṃ paṇṇaṃ likhitvā ghosakakumāraṃ
pakkosāpetvā 15-
@Footnote: 1 i. bhātiya  2 cha.Ma.,i. imehi 3 Ma. gabbhe ṭhapetvā 4 Sī.,i. khaṇḍākhaṇḍiyaṃ
@katvā  5 cha.Ma. bahū  6 cha.Ma. cirāyatīti  7 Ma. kumbhakāragehaṃ vegena 8 i. tattha
@gatakāraṇañca  9 cha.Ma. tattha gatakāraṇañca ārocesi  10 cha.Ma.,i. tassa vacanassa sutakālato
@11 i. saccaṃ  12 cha.Ma. vipphandacitto, i. utarastacitto  13 cha.Ma. abhuñjitvā
@(āsaṃ bhinditvā), i. abhuñjitvā  14 Sī. sattuno anatthameva, cha.Ma. sattuno
@antarameva  15 cha.Ma.,i. pakkositvā

---------------------------------------------------------------------------------------------
page374.
"tvaṃ imaṃ paṇṇaṃ ādāya asukagāme nāma amhākaṃ kammantiko atthi, tassa santikaṃ
gantvā 1- imaṃ paṇṇaṃ datvā 1- `imasmiṃ kira paṇṇe sāsanaṃ sīghaṃ karohī'ti vada.
Antarāmagge amhākaṃ sahāyako gāmikaseṭṭhī 2- nāma eko seṭṭhī atthi, tassa gharaṃ
gantvā bhattaṃ bhuñjitvā gaccheyyāsī"ti ca mukhasāsanaṃ 3- adāsi. So seṭṭhiṃ
vanditvā paṇṇaṃ gahetvā nikkhanto antarāmagge gāmikaseṭṭhissa 4- vasanaṭṭhānaṃ
gantvā tassa gehaṃ pucchitvā taṃ bahidvārakoṭṭhake nisīditvā massuparikammaṃ
kārentaṃ 5- vanditvā aṭṭhāsi. "kuto āgacchasi tātā"ti ca vutte
"kosambikaseṭṭhino puttomahi tātā"ti āha. So "amhākaṃ sahāyaseṭṭhino putto"ti
haṭṭhatuṭṭho ahosi.
     Tasmiṃ ca khaṇe tassa seṭṭhino dhītuyā ekā dāsī seṭṭhidhītu pupphāni
āharituṃ gacchati. Atha naṃ seṭṭhī āha "tvaṃ amma etaṃ kammaṃ ṭhapetvā ghosakakumārassa
pāde dhovitvā sayanaṃ attharitvā dehī"ti. Sā tathā katvā āpaṇaṃ gantvā seṭṭhidhītu
pupphāni āhari. Seṭṭhidhītā taṃ disvā "tvaṃ ajja ciraṃ bahi papañcesī"ti
tassā kupitā 6- "kinte ettakaṃ kālaṃ ettha katan"ti āha. "mā kathehi 7- ayye,
mayā evarūpo na diṭṭhapubbo, tuyhaṃ kira pitu sahāyaseṭṭhino putto eko,
na sakkā tassa rūpasampattiṃ kathetuṃ. Seṭṭhī maṃ pupphānaṃ atthāya gacchantiṃ `tassa
kumārassa pāde dhovitvā sayanaṃ attharitvā dehī'ti āha, tenāhaṃ bahi ciraṃ
papañcemī"ti. Sāpikho seṭ ṭhidhītā tassa kumārassa catutthe attabhāve gharasāminī
ahosi, tasmā tassā vacanassa sutakālato paṭṭhāya neva attano ṭhitabhāvaṃ, na
nisinnabhāvaṃ aññāsi. Sā tameva dāsiṃ gahetvā tassa nipannaṭṭhānaṃ gantvā
taṃ niddāyamānaṃ oloketvā dussante 8- paṇṇaṃ disvā "kiṃ nu kho etaṃ paṇṇan"ti
kumāraṃ anuṭṭhāpetvāva paṇṇaṃ gahetvā vācetvā "ayaṃ attano maraṇapaṇṇaṃ
sayameva gahetvā gacchatī"ti 9- taṃ paṇṇaṃ phāletvā tasmiṃ appabuddheyeva "mayā
@Footnote: 1-1 ka. ime pāṭhā na dissanti 2 cha.Ma. gāmakaseṭṭhī, i. gāmaseṭṭhī 3 Ma. sukhasāsanaṃ
@4 cha.Ma.,i. gāmakaseṭṭhissa. evamuparipi  5 Sī.,i. massukammaṃ karontaṃ,
@cha.Ma. karontaṃ  6 cha.Ma. kujjhitvā  7 cha.Ma.,i. kathesi  8 Sī.,i. dasante
@9 cha.Ma. āgacchatīti

---------------------------------------------------------------------------------------------
page375.
Tava santikaṃ putto pesito, sahāyassa me gāmikaseṭṭhissa vayappattā dārikā
atthi, tvaṃ sīghaṃ amhākaṃ āṇāpavattitaṭṭhāne uppādadhanaṃ gaṇhitvā sabbasatena
mama puttassa gāmikaseṭṭhino dhītaraṃ gahetvā maṅgalaṃ karohi. Maṅgale ca niṭṭhite
`iminā me vidhānena 1- katan'ti mayhaṃ sāsanaṃ pesehi. Ahaṃ tava idha kattabbaṃ
jānissāmī"ti paṇṇaṃ likhitvā tameva lañcanaṃ 2- datvā paṭhamaṃ bandhaniyāmeneva dussante
bandhi.
     Sopi kho kumāro taṃdivasaṃ tattha vasitvā punadivase seṭṭhiṃ āpucchitvā
kammantikassa gāmaṃ gantvā paṇṇaṃ adāsi. Kammantiko paṇṇaṃ vācetvā gāmike
sannipātetvā "tumhe ca mama 3- na gaṇetha, mama sāmī attano jeṭṭhakaputtassa
sabbasatena dārikaṃ ānetūti 4- mayhaṃ santikaṃ pesesi, vegena imasmiṃ ṭhāne uppādaṃ
sampiṇḍethā"ti sabbaṃ maṅgalasakkāraṃ sajjetvā gāmikaseṭṭhissa sāsanaṃ pesetvā
sampaṭicchāpetvā sabbasatena maṅgalakiriyaṃ niṭṭhāpetvā kosambikaseṭṭhissa paṇṇaṃ
pahiṇi "mayā tumhehi pahitapaṇṇe sāsanaṃ sutvā idañca idañca katan"ti.
     Seṭṭhī taṃ sāsanaṃ sutvā aggidaḍḍho 5- viya "idāni naṭṭhomhī"ti cintanavasena
lohitapakkhandikarogaṃ patvā "yena kenaci taṃ upāyena pakkosāpetvā 6- mama santakassa
assāmikaṃ karissāmī"ti "maṅgalassa niṭṭhitakālato paṭṭhāya kasmā mayhaṃ putto bahi
hoti, sīghaṃ  āgacchatū"ti sāsanaṃ pesesi. Sāsanaṃ sutvā 7- kumāre gantuṃ āraddhe 7-
seṭṭhidhītā cintesi "ayaṃ bālo `maṃ 8- nissāya 9- ayaṃ sampatti laddhā'ti 9- na
jānāti, yaṅkiñci katvā imassa gamanapaṭibāhanupāyaṃ 10- kātuṃ vaṭṭatī"ti. Tato naṃ āha
"kumāra mā ativegena gacchāhi, 11- kulagāmaṃ gacchantena nāma attano parivacchaṃ
katvā gantuṃ vaṭṭatī"ti.
@Footnote: 1 Ma. vivāhena  2 Sī. lañchaṃ, cha.Ma.,i. lañchanaṃ  3 cha.Ma.,i. tumheva maṃ
@4 cha.,i. ānetuṃ  5 ka. aggimhi daḍḍho  6 cha.,i. pakkositvā
@7-7 Sī.,i. kumāro gantuṃ āraddho  8 Sī.,i. kaṃ  9-9 cha.Ma.,i. imaṃ sampattiṃ
@alatthanti  10 cha.Ma.,i. gamanapaṭibāhanupāyo 11 Sī. mā ativegāyi

---------------------------------------------------------------------------------------------
page376.
     Kosambikaseṭṭhīpi tassa cirāyanabhāvaṃ ñatvā puna sāsanaṃ pahiṇi "kasmā
me putto cirāyati, ahaṃ lohitapakkhandikarogaṃ patto, jīvantameva maṃ āgantvā
daṭṭhuṃ vaṭṭatī"ti. Tasmiṃ kāle seṭṭhidhītā tassa ārocesi "na eso tava pitā,
tvaṃ pana `pitā'ti saññaṃ  karosi. Esa tava māraṇatthāya kammantikassa paṇṇaṃ pahiṇi,
ahaṃ taṃ paṇṇaṃ apanetvā aññaṃ sāsanaṃ likhitvā tava etaṃ sampattiṃ uppādayiṃ. Esa taṃ
`aputtaṃ 1- karissāmī'ti pakkosati, etassa kālakiriyaṃ āgamehī"ti. Athassa 2-
dharamānena agantvā tassa dubbalabhāvaṃ 2- sutvā kosambinagaraṃ agamāsi. Seṭṭhidhītāpi
tassa bahiyeva 3- saññaṃ adāsi "tvaṃ pavisanto sakalagehe tava ārakkhaṃ ṭhapentova
pavisā"ti. Sayaṃpi seṭṭhiputtena saddhimeva pavisitvā ubho hatthe ukkhipitvā
rodantī viya hutvā andhakārakaṭṭhāne nipannakassa seṭṭhissa santikaṃ gantvā
sīseneva hadayaṃ pahari. So dubbalatāya teneva pahārena kālamakāsi.
     Kumāro pitu sarīrakiccaṃ katvā "tumhe mahāseṭṭhissa maṃ sakaputtoti 4- vadathā"ti
pādamūlikānaṃ lañcaṃ adāsi. Tato sattame divase rājā "seṭṭhiṭṭhānārahaṃ ekaṃ laddhuṃ
vaṭṭatī"ti "seṭṭhissa saputtanipputtabhāvaṃ jānāthā"ti pesesi. Seṭṭhipādamūlikā
rañño seṭṭhissa saputtabhāvaṃ kathayiṃsu. Rājā "sādhū"ti sampaṭicchitvā tassa
seṭṭhiṭṭhānaṃ adāsi. So ghosakaseṭṭhī nāma jāto. Atha naṃ bhariyā āha "ayyaputta
tvaṃpi avajāto, mayaṃpi duggatakule nibbattā. Pubbe katakusalavasena pana evarūpaṃ
sampattiṃ labhimhā, adhunāpi kusalaṃ karissāmā"ti. So "sādhu bhadde"ti sampaṭicchitvā
devasikaṃ sahassaṃ vissajjetvā dānaṃ paṭṭhapesi.
     Tasmiṃ samaye tāsaṃ dvinnaṃpi janānaṃ khujjuttarā 5- devalokato cavitvā
ghosakaseṭṭhissa gehe dhātiyā kucchismiṃ paṭisandhiṃ gaṇhi. Sā jātakāle khujjā
ahosīti khujjuttarātvevassā nāmaṃ akaṃsu. Sāmāvatīpi devalokato cavitvā
bhaddavatiyaraṭṭhe 6-
@Footnote: 1 Ma. tava aputtattaṃ  2-2 cha.Ma.,i. dharamānakasseva kālakatabhāvaṃ  3 Sī. pageva
@4 Ma. puttoti  5 Sī.,i. uttarā  6 cha.Ma.,i. bhaddavatiyaraṭṭhe bhaddiyanagare

---------------------------------------------------------------------------------------------
page377.
Bhaddavatiyaseṭṭhissa gehe paṭisandhiṃ gaṇhi, sāmātissā nāmaṃ akaṃsu. Aparabhāge
tasmiṃ nagare chātakabhayaṃ uppajji, manussā chātakabhayabhītā yena vā tena vā gacchanti.
Tadā ayaṃ bhaddavatiyaseṭṭhī bhariyāya saddhiṃ manteti 1- "bhadde imassa 2- chātakabhayassa
anto na paññāyati, kosambinagare amhākaṃ sahāyakassa ghosakaseṭṭhissa santikaṃ
gacchāma, na so amhe disvā sampamajjissatī"ti. Tassa kira so seṭṭhī adiṭṭhasahāyako
ahosi, tasmā evamāha. So sesadhanaṃ nivattāpetvā bhariyañca dhītarañca gaṇhitvā
kosambinagarassa maggaṃ paṭipajji. Te tayopi antarāmagge mahādukkhaṃ anubhavantā
anupubbena kosambiṃ patvā ekāya sālāya nivāsaṃ akaṃsu.
     Ghosakaseṭṭhīpi kho attano gharadvāre kapaṇaddhikavanibbakayācakānaṃ mahādānaṃ
dāpesi. Athāyaṃ bhaddavatiyaseṭṭhī cintesi "na sakkā amhehi imināva kapaṇavesena
sahāyakassa attānaṃ dassetuṃ, sarīre pākatike jāte sunivaṭṭhapārutā seṭṭhiṃ
passissāmā"ti. Te ubhopi dhītaraṃ ghosakaseṭṭhissa dānaggaṃ pahiṇiṃsu. Sā attano
bhattaṃ āharaṇatthāya bhājanaṃ gahetvā dānaggaṃ gantvā ekasmiṃ okāse lajjamānarūpā
aṭṭhāsi. Taṃ disvā dānakammiko cintesi "sesajanā 3- sammukhaṭṭhāne 4- kevaṭṭā
macchaṃ vilopantā 5- viya mahāsaddaṃ katvā gaṇhitvā gacchanti, ayaṃ pana dārikā
kuladhītā bhavissati, upadhisampadāpissā atthī"ti.
     Tato naṃ āha "tvaṃ amma kasmā sesajano viya gaṇhitvā na gacchasī"ti.
Tāta evarūpaṃ sambādhaṭṭhānaṃ kinti katvā pavisissāmīti. 6- Amma kati pana janā
tumheti. Tayo janā tātāti. So tayo bhattapiṇḍe adāsi. Sā taṃ bhattaṃ
mātāpitūnaṃ adāsi, pitā dīgharattaṃ chātakajjhatto 7- atirekaṃ bhuñjitvā kālamakāsi.
Sā punadivase gantvā dveyeva bhattapiṇḍe gaṇhi. Taṃdivasaṃ seṭṭhibhariyā bhattena
ca kilantatāya seṭṭhino ca maraṇasokena rattibhāgasamanantare kālamakāsi. Punadivase
@Footnote: 1 cha.Ma.,i. mantesi  2 cha. imasmiṃ  3 Ma. ime janā 4 cha.Ma.,i. sammukhasammukhaṭṭhāne
@5 cha.,i. macchavilope  6 cha.Ma.,i. pavisāmīti  7 cha.Ma. chātakattā, i. chātajjhatto

---------------------------------------------------------------------------------------------
page378.
Seṭṭhidhītā ekameva bhattapiṇḍaṃ gaṇhi. Dānakammiko tassā kiriyaṃ upadhāretvā
"amma tayā paṭhamadivase tayo piṇḍā gahitā, punadivase dve, ajja ekameva
gaṇhasi. Kiṃ nu kho kāraṇan"ti pucchi. Sā taṃ kāraṇaṃ kathesi. Kataragāmavāsino
pana amma tumheti. Sā taṃpi kāraṇaṃ nippadesato kathesi. "amma evaṃ sante
tvaṃ amhākaṃ seṭṭhidhītā 1- nāma ahosi, mayhañca aññā dārikā natthi, tvaṃ
ito paṭṭhāya mama dhītā ammā"ti taṃ dhītaraṃ katvā gaṇhi.
     Sā uṭṭhāya samuṭṭhāya dānagge mahāsaddaṃ sutvā "kasmā ayaṃ tāta
uccāsaddamahāsaddo"ti āha. Amma mahājanassa antare nāma appasaddaṃ kātuṃ
na sakkāti. Ahamettha upāyaṃ jānāmi tātāti. Kiṃ kātuṃ vaṭṭati ammāti. Samantā
vatiṃ katvā dve dvārāni yojetvā anto bhājanāni ṭhapāpetvā ekena dvārena
pavisitvā bhattaṃ gaṇhitvā ekena dvārena nikkhamanaṃ karotha tātāti. So 2- sādhu
ammāti, punadivasato paṭṭhāya tathā kāresi. Tato paṭṭhāya dānaggaṃ vūpasamanaṃ 3-
viya sannisinnasaddaṃ ahosi.
     Tato ghosakaseṭṭhī pubbe dānaggasmiṃ uccāsaddaṃ mahāsaddaṃ sutvā tadā
taṃ asuṇanto dānakammikaṃ pakkosāpetvā pucchi "tvaṃ ajja dāpesī"ti. 4- Dinnaṃ
ayyāti. Atha kasmā pubbe viya dānagge saddo na suyyatīti. Amma ayya
ekā me dhītā atthi, ahaṃ tāya kathitaupāye ṭhatvā dānaggaṃ nissaddamakāsinti.
Tava dhītā nāma natthi, kuto te dhītā laddhāti. So vañcetuṃ asakkuṇeyyabhāvena
seṭṭhissa sabbaṃ dhītu āgamanavidhānaṃ kathesi. Kasmā pana bho tvaṃ evarūpaṃ bhāriyaṃ
kammaṃ akāsi, tvaṃ ettakaṃ addhānaṃ mama dhītaraṃ attano santike vasamānaṃ nārocesi,
vegena taṃ amhākaṃ gehe 5- āṇāpehīti. So tassa vacanaṃ sutvā akāmato 6-
āṇāpesi. Tato paṭṭhāya seṭṭhī taṃ dhītuṭṭhāne ṭhapetvā "dhītu sakkāraṃ  karomī"ti
attano
@Footnote: 1 Ma. dhītā  2 cha.Ma. ayaṃ pāṭho na dissati  3 Sī.,i. pakkadhūpanaṃ, Ma. dhūpasaraṃ,
@cha. padumassaraṃ  4 cha.Ma.,i. ajja dānaṃ na dāpesīti  5 cha.Ma.,i. gehaṃ
@6 cha.Ma.,i. akāmako

---------------------------------------------------------------------------------------------
page379.
Samānajātikehi kulehi dhītu samānajātivassāni 1- pañca kumārikasatāni tassā
parivāramakāsi.
     Athekadivasaṃ udeno rājā nagaraṃ 2- anusañcaranto taṃ sāmāvatiṃ 3- tāhi kumārīhi
parivāritaṃ kīḷamānaṃ disvā "kassāyaṃ dārikā"ti pucchitvā "ghosakaseṭṭhissa dhītā"ti
sutvā assāmikabhāvaṃ 4- pucchi. Tato assāmikabhāve kathite "gacchatha seṭṭhino kathetha
`tumhākaṃ dhītaraṃ rājā icchatī"ti. Taṃ sutvā seṭṭhī "amhākaṃ aññā dārikā
natthi, ekadhītikaṃ sappativāsena 5- dātuṃ na sakkomā"ti. Rājā taṃ kathaṃ sutvā
seṭṭhiñca bhariyañca 6- bahi katvā sakalagehaṃ lañchāpesi. Sāmāvatī  bahi kīḷitvā
āgacchantī mātāpitaro bahi nisinnake disvā "ammatātā kasmā idha nisīdathā"ti 7-
āha. Te taṃ kāraṇaṃ kathayiṃsu. Ammatātā kasmā tumhe imaṃ paṭivacanaṃ rājānaṃ
na vadetha 8- "mama dhītā sappativāsena vasantī ekikā vasituṃ na sakkhissati, sacassā
parivārā pañcasatā kumāriyo vasāpetha, evaṃ vasatī"ti. 9- Idānipi evaṃ kathāpetha
tātāti. "sādhu amma mayaṃ tava cittaṃ na jānimhā"ti āha. 10- Te tathā kathayiṃsu.
Rājā uttaritaraṃ pasīditvā "sahassaṃpi hotu, sabbā ānethā"ti āha. Atha naṃ
bhaddakena nakkhattamuhuttakena pañcamātugāmasataparivāraṃ rājagahaṃ nayiṃsu. Rājā tā
pañcasatāpi tassāyeva parivāraṃ katvā abhisekaṃ katvā 11- ekasmiṃ pāsāde vasāpesi.
     Tena ca samayena 12- kosambiyaṃ ghosakaseṭṭhī kukkuṭaseṭṭhī pāvārikaseṭṭhīti
seṭṭhinova 13- tayo janā aññamaññaṃ sahāyakā honti. Te tayopi janā pañcasate tāpase
paṭijagganti. Tāpasāpi cattāro māse tesaṃ santike vasitvā aṭṭha māse himavante
vasanti. Athekadivasaṃ te tāpasā himavantato āgacchantā mahākantāre pipāsitā 14-
@Footnote: 1 Sī.,i.,cha.Ma. samānavayāni 2 cha.Ma. nagare  3 Sī. sāmavatiṃ
@4 cha.ma,i. sassāmikaassāmikabhāvaṃ  5 cha.Ma.,i. sapattivāse
@6 cha.ma,i. seṭṭhibhariyañca 7 cha.Ma. nisinnatthāti 8 Sī.,i. paṭivacanaṃ na jānittha,
@cha.Ma. paṭivacanaṃ na jānātha  9 cha.Ma.,i. vasissatīti  10 cha.Ma. vatvā  11 Sī.,i. datvā
@seṭṭhidhītaraṃ,  cha.Ma. katvā visuṃ  12 i. tena  samayena  13 i. seṭṭhino ca, cha.Ma. ayaṃ
@pāṭho na dissati 14 cha.Ma.,i. tasitā

---------------------------------------------------------------------------------------------
page380.
Kilantā ekaṃ mahantaṃ vaṭṭarukkhaṃ gantvā 1- tattha adhivaṭṭhāya devatāya santikā
saṅgahaṃ paccāsiṃsantā nisīdiṃsu. Devatā sabbālaṅkāravibhūsitaṃ hatthaṃ pasāretvā tesaṃ
pānīyapānakādīni datvā kilamathaṃ paṭivanodesi. Te tāya ānubhāvena vimhitā pucchiṃsu "kiṃ
nu kho devate kammaṃ  katvā tayā ayaṃ sampatti laddhā"ti. Devatā āha:- loke buddho
nāma bhagavā uppanno, so etarahi sāvatthiyaṃ viharati. Anāthapiṇḍiko gahapati taṃ
upaṭṭhahati. So uposathadivase 2- attano bhattavettanameva 3- datvā uposathaṃ kārāpeti.
4- Athāhaṃ ekadivasaṃ majjhantike pātarāsatthāya upagato. 5- Kañci bhatikammaṃ 6-
karontaṃ adisvā 7- "ajja manussā kasmā kammaṃ na karontī"ti pucchiṃ. Tassa me
tamatthaṃ 8- ārocesuṃ. Athāhaṃ etadavocaṃ "idāni upaḍḍhadivaso gato, sakkā nu kho
upaḍḍhauposathaṃ 9- kātun"ti. Tato seṭṭhissa paṭivedetvā "sakkā kātun"ti
āhaṃsu. 10- Svāhaṃ upaḍḍhadivasaṃ uposathaṃ samādiyitvā tadaheva kālaṃ katvā imaṃ
sampattiṃ paṭilabhinti.
     Atha te tāpasā "buddho kira uppanno"ti sañjātapītipāmojjā tato
sāvatthiṃ gantukāmā hutvāpi "bahupakārā no upaṭṭhākaseṭṭhino, tesaṃpi imamatthaṃ
ārocessāmā"ti kosambiṃ gantvā seṭṭhīhi katasakkārabahumānā "tadaheva mayaṃ
gacchāmā"ti āhaṃsu. "kiṃ bhante turitattha, nanu tumhe pubbe cattāro pañca
māse vasitvā gacchathā"ti vuttā tampavuttiṃ ārocesuṃ. "tenahi bhante sabbe 11-
gacchāmā"ti ca vutte "gacchāma mayaṃ, tumhe saṇikaṃ āgacchathā"ti sāvatthiṃ gantvā
bhagavato santike pabbajitvā arahattaṃ pāpuṇiṃsu.
     Tepi seṭṭhino pacchā 12- pañcasatasakaṭaparivārā 13- sāvatthiṃ gantvā jetavanato
avidūraṭṭhāne khandhāvāraṃ bandhitvā satthu santikaṃ gantvā pañcapatiṭṭhitena
vanditvā
@Footnote: 1 Sī.,i.,cha.Ma. vaṭarukkhaṃ patvā 2 cha.Ma.,i. uposathadivasesu
@3 cha.Ma.,i. bhatakānaṃ pakatibhattavetanameva  4 cha.Ma.,i. kārāpesi   5 cha.Ma.,i. āgato
@6 cha.Ma.,i. bhatakaṃ kammaṃ  7 i. akarontaṃ disvā  8 cha.Ma. etamatthaṃ  9 Ma. uposathaṃ
@10 Sī.,i. sakkā karotūti āhaṃsu, cha.Ma. āha   11 cha. saheva
@12 i. ayaṃ saddo na dissati      13 cha.Ma. pañcasatapañcasata.....

---------------------------------------------------------------------------------------------
page381.
Ekamantaṃ nisīdiṃsu. Satthā tesaṃ cariyavasena dhammaṃ desesi. Desanāpariyosāne tayopi
sotāpattiphale patiṭṭhāya svātanāya nimantetvā punadivase buddhappamukhassa
bhikkhusaṃghassa mahādānaṃ datvā teneva niyāmena ajjatanāya 1- nimantetvā aḍḍhamāsaṃ
khandhāvārabhattaṃ nāma datvā satthāraṃ attano nagaraṃ āgamanatthāya yāciṃsu. 2- Satthā
suññāgāre tathāgatānaṃ abhiratabhāvaṃ kathesi. 2- Te "aññātaṃ bhante"ti vatvā tumhe
amhehi pahitasāsanena āgaccheyyāthā"ti vatvā satthāraṃ vanditvā tikkhattuṃ padakkhiṇaṃ
katvā attano nagarameva gantvā 3- tayopi janā sake sake uyyāne vihāre
kārāpesuṃ. Ghosakaseṭṭhinā kārito ghositārāmo nāma jāto, kukkuṭaseṭṭhinā
kārito kukkuṭārāmo nāma jāto, pavārikaseṭṭhinā kāritaṃ pāvārikambavanaṃ nāma
jātaṃ. Te vihāre kārāpetvā satthu dūtaṃ pahiṇiṃsu "satthā amhākaṃ saṅgahaṃ
kātuṃ imaṃ nagaraṃ āgacchatū"ti. Satthā "kosambiṃ gamissāmī"ti mahābhikkhusaṃghaparivāro
cārikaṃ nikkhanto 4- antarāmagge māgaṇḍiyabrāhmaṇassa arahattūpanissayaṃ disvā
gamanaṃ vicchinditvā kururaṭṭhe kammāsadhammaṃ nāma nigamaṃ agamāsi.
     Tasmiṃ samaye māgaṇḍiyo sabbarattiṃ bahigāme aggiṃ juhitvā pātova antogāmaṃ
pavisati. Satthāpi punadivase antogāmaṃ piṇḍāya pavisanto paṭipathe māgaṇḍiyabrāhmaṇassa
attānaṃ dassesi. So dasabalaṃ disvā cintesi  "ahaṃ ettakaṃ kālaṃ mama dhītu
rūpasampattiyā sadisaṃ dārakaṃ pariyesanto carāmi, rūpasampattiyā ca satipi evarūpaṃ
gahitapabbajjameva paṭṭhemi. 5- "ayaṃ kho pana pabbajito abhirūpo dassanīyo mama dhītuyeva
anucchaviko"ti vegena gehaṃ agamāsi. Tassa kira brāhmaṇassa pubbe eko pabbajitavaṃso
atthi, tenassa pabbajitameva disvā cittaṃ namati. So brāhmaṇiṃ āmantesi "bhadde 6-
evarūpaṃ pabbajjaṃ paṭṭhesiṃ, 6- mayā kho pana evarūpo pabbajito nāma na diṭṭhapubbo
suvaṇṇavaṇṇo brahmavaṇṇo mama dhītuyeva anucchaviko, sīghaṃ
@Footnote: 1 cha.Ma.,i. ajjatanāya svātanāyāti  2-2 cha.Ma. satthā suññāgāre tathāgatā abhiramantīti
@kathesi  3 cha.Ma. āgantvā  4 cha.Ma. nikkhamanto  5 cha.Ma. patthesiṃ 6-6 cha. ime pāṭhā na
@dissanti

---------------------------------------------------------------------------------------------
page382.
Me dhītaraṃ alaṅkarohī"ti. Brāhmaṇiyā dhītaraṃ alaṅkarontiyāva satthā attano
diṭṭhaṭṭhāne 1- padacetiyāni dassetvā antonagaraṃ pāvisi.
     Atha brāhmaṇo brāhmaṇiyā saddhiṃ dhītaraṃ gahetvā taṃ ṭhānaṃ āgacchanto
gāmaṃ 2- paviṭṭhakāle āgatattā ito cito ca olokento dasabalaṃ adisvā brāhmaṇiṃ
paribhāsati "tava kāraṇabhaddakaṃ nāma natthi, tayi papañcaṃ karontiyāva so pabbajito
nikkhamitvā gato"ti. Brāhmaṇa gato tāva hotu, kataradisābhāgena gatoti. Iminā
disābhāgenāti satthu gataṭṭhānaṃ olokentova padacetiyāni disvā "bhadde imāni
tassa purisassa padāni, ito gato bhavissatī"ti āha. Atha brāhmaṇī satthu
padacetiyaṃ disvā cintesi "bālo vatāyaṃ brāhmaṇo attano bhaddamattassāpi 3-
atthaṃ na jānātī"ti tena saddhiṃ parihāsaṃ karontī āha "yāva ṭhāne vasi 4-
brāhmaṇa, evarūpassa nāma purisassa dhītaraṃ dassāmīti vadasi. 5- Rāgena hi rattassa
dosena duṭṭhassa mohena mūḷhassa purisassa padannāma evarūpaṃ na hoti. Loke
pana vivaṭacchadasabbaññubuddhassa 6- etaṃ padaṃ passa brāhmaṇa:-
                      "rattassa hi ukkuṭikaṃ padaṃ bhave
                       duṭṭhassa hoti avakaḍḍhitaṃ padaṃ
                       mūḷhassa hoti sahasānupīḷitaṃ
                       vivaṭacchadassa idamīdisaṃ padan"ti.
     So brāhmaṇiyā ettakaṃ kathentiyā vacanaṃ asutvā "tvaṃ nāma caṇḍamukharā"ti 7-
āha. Tesaṃ dvinnaṃpi aññamaññaṃ vivādaṃ 8- karontānaṃyeva satthā piṇḍāya caritvā
saddhiṃ bhikkhusaṃghena katabhattakicco brāhmaṇassa dassanupacāreneva nikkhami. Brāhmaṇo
satthāraṃ dūratova āgacchantaṃ disvā brāhmaṇiṃ apasādetvā "ayaṃ so puriso"ti
@Footnote: 1 cha.Ma.,i. ṭhitaṭṭhāne  2 cha.Ma.,i. antogāmaṃ  3 cha.Ma. ganthamattassāpi,
@i. ganthamantassāpi  4 cha.Ma. yāva bālo cāsi, i. yāva bālo asi  5 Sī. carasi
@6 Sī.,i. vivattacchadassa sabbaññubuddhassa  7 Sī. mukharāti  8 Sī.,i. vādapaṭivādaṃ

---------------------------------------------------------------------------------------------
page383.
Haṭṭhapahaṭṭho dasabalassa purato ṭhatvā "bho pabbajita ahaṃ pātova paṭṭhāya taṃ
pariyesanto carāmi, imasmiṃ jambūdīpe mama dhītuyā samānarūpā itthī nāma natthi,
purisopi tayā saddhiṃ samānarūpo nāma natthi, mama dhītaraṃ tuyhaṃ posanatthāya
dammi, gaṇhāhi nan"ti āha. Atha naṃ satthā "ahaṃ brāhmaṇa kāmasaggavāsiyo 1-
uttamarūpadharā nānāvaṇṇaṃ kathaṃ kathentiyo mama palobhanatthameva 2- āgantvā santike
ṭhitā devadhītāpi na icchiṃ, kimaṅgaṃ pana imaṃ gaṇhissāmī"ti vatvā imaṃ
gāthamāha:-
               "disvāna taṇhaṃ aratiñca rāgaṃ 3-
                nāhosi chando api methunasmiṃ
                kimevidaṃ muttakarīsapuṇṇaṃ
                pādāpi naṃ samphusituṃ na icche"ti. 4-
     Māgaṇḍiyā cintesi "anatthikena nāma `alan'ti vuttaṃyeva vaṭṭati. Ayaṃ pana
mama sarīraṃ muttakarīsapuṇṇaṃ nāma katvā `pādāpi naṃ samphusituṃ na icche'ti avoca,
ekaṃ issariyaṭṭhānaṃ labhantī satthumeva 5- passissāmī"ti āghātaṃ bandhi. Satthā taṃ
amanasikatvā cariyavasena brāhmaṇassa dhammadesanaṃ ārabhi. Desanāpariyosāne ubhopi
jāyapatikā 6- anāgāmiphale patiṭṭhāya "idāni amhākaṃ gharāvāsena attho natthī"ti dhītaraṃ
māgaṇḍiyaṃ 7- cūḷapitaraṃ sampaṭicchāpetvā ubhopi pabbajitvā arahattaṃ pāpuṇiṃsu.
Atha rājā udeno cūḷamāgaṇḍiyena saddhiṃ vohāraṃ katvā māgaṇḍiyadārikaṃ
rājānubhāvena gehaṃ ānetvā abhisekaṃ katvā tassā pañcamātugāmasataparivārāya
vāsanatthaṃ 8- visuṃ pāsādaṃ adāsi.
@Footnote: 1 Ma. kāmasaṃsaggavāsino, cha.,i. kāmaggavāsiniyo  2 Ma. posanatthameva  3 cha.Ma. aratiṃ
@ragañca, i. aratiṃ rāgañca  4 khu.su. 25/842/498  5 Sī.,i. antamevassa,
@cha.Ma. antaramevassa  6 cha.Ma.,i. jāyampatikā
@7 Sī.,i. māgandiYu.... sabbattha. evamuparipi 8 Sī.,i. vasanatthāya, cha.Ma. vasanaṭṭhānaṃ

---------------------------------------------------------------------------------------------
page384.
     Satthāpi kho anupubbena cārikaṃ caranto 1- kosambinagaraṃ sampāpuṇi. Seṭṭhino
satthu āgamanaṃ sutvā paccuggamanaṃ katvā pañcapatiṭṭhitena vanditvā ekamantaṃ
nisinnā bhagavantaṃ etadavocuṃ "ime bhante tayo vihārā tumhe uddissa katā,
paṭiggaṇhatha bhante vihāre cātuddisassa saṃghassa saṅgahatthāyā"ti. Paṭiggahesi
bhagavā vihāre. Tepi seṭṭhino satthāraṃ svātanāya nimantetvā abhivādetvā
gharaṃ agamaṃsu.
     Māgaṇḍiyāpi kho satthu āgatabhāvaṃ sutvā chinnabhinnake dhutte pakkosāpetvā
tesaṃ lañcaṃ datvā "tumhe samaṇaṃ gotamaṃ iminā iminā ca niyāmena akkosathā"ti
vatvā uyyojesi. Te satthu antogāmaṃ pavisanavelāya saparivāraṃ satthāraṃ nānāvidhehi
akkosehi akkosiṃsu. Āyasmā ānando satthāraṃ āha "bhante evarūpe
akkosanaṭṭhāne na vasissāma, aññaṃ nagaraṃ gacchāmā"ti. Satthā "ānanda tathāgatā
nāma aṭṭhahi lokadhammehi na kampanti, ayaṃpi saddo sattāhaṃ nātikkamissati,
akkosakānaṃyeva upari patissati, tvaṃ mā vitakkayī"ti. 2- Te hi 3- tayo
nagaraseṭṭhino mahāsakkārena bhagavantaṃ pavesetvā mahādānaṃ adaṃsu. Tesaṃ aparāparaṃ dānaṃ
dadantānaṃyeva māso atikkami, atha nesaṃ etadahosi  "buddhā nāma sabbalokaṃ anukampamānā
uppajjanti, aññesaṃpi okāsaṃ dassāmā"ti. Te 4- kosambinagaravāsinopi janassa
okāsaṃ akaṃsu. Tato paṭṭhāya nāgarā 5- vīthisabhāgena gaṇasabhāgena mahādānaṃ denti.
     Athekadivasaṃ satthā bhikkhusaṃghaparivuto mālākārajeṭṭhakassa gehe nisīdi. Tasmiṃ
khaṇe sāmāvatiyā upaṭṭhāyikā khujjuttarā aṭṭha kahāpaṇe ādāya mālatthāya
taṃ gehaṃ agamāsi. Mālākārajeṭṭhako taṃ disvā "amma uttare ajja tuyhaṃ pupphāni
dātuṃ khaṇo natthi, ahaṃ buddhappamukhaṃ bhikkhusaṃghaṃ parivisissāmi. 6- Tvaṃpi parivesanāya
sahāyikā hohi, evaṃ ito paresaṃ veyyāvaccakaraṇato muccissasī"ti 7- āha. Tato
@Footnote: 1 cha.Ma. caramāno  2 cha.Ma.,i. vitakkayitthāti  3 cha.Ma.,i. tepi
@4 cha.Ma. tato te, i. tato  5 cha.Ma. nāgarāpi 6 cha.Ma.,i. parivisāmi
@7 cha.Ma. muccissatīti

---------------------------------------------------------------------------------------------
page385.
Khujjuttarā attanā laddhaṃ bhojanaṃ bhuñjitvā buddhānaṃ bhattagge veyyāvaccaṃ akāsi.
Sā satthārā upanisinnakathāvasena kathitaṃ dhammaṃ sabbameva uggaṇhi. Anumodanaṃ
pana sutvā sotāpattiphale patiṭṭhāsi.
     Sā aññesu divasesu cattārova kahāpaṇe datvā pupphāni gahetvā gacchati,
tasmiṃ pana divase diṭṭhasaccabhāvena parasantake cittaṃ anuppādetvā sabbeva
aṭṭha kahāpaṇe datvā pacchiṃ pūretvā pupphāni ādāya sāmāvatiyā santikaṃ
agamāsi. Atha naṃ sā pucchi "amma uttare tvaṃ aññesu divasesu na bahūni
pupphāni āharasi, ajja pana bahukāni, kinno rājā uttaritaraṃ pasanno"ti.
Sā musāvādena 1- abhabbatāya atīte attanā kataṃ anigūhitvā sabbaṃ kathesi. "atha
kasmā ajja bahūni 2- āharasī"ti vuttā ca 3- evamāha "ahaṃ ajja dasabalassa dhammaṃ
sutvā amataṃ sacchākāsiṃ, tasmā tumhe na vañcemī"ti. Taṃ sutvā "amma uttare
tayā laddhaṃ amatadhammaṃ amhākaṃpi dehī"ti sabbāva hatthaṃ pasārayiṃsu. Ayye evaṃ
dātuṃ na sakkā, ahaṃ pana satthārā kathitaniyāmena tumhākaṃ dhammaṃ desissāmi, 4-
tumhe attano sotamhi patitaṃ 5- dhammaṃ labhissathāti. Tenahi amma uttare kathehīti.
"evaṃ kathetuṃ na sakkā, mayhaṃ uccaṃ āsanaṃ paññāpetvā tumhe nīcāsanesu
nisīdathā"ti āha. Tā pañcasatāpi itthiyo khujjuttarāya uccāsanaṃ datvā sayaṃ
nīcāsanaṃ 6- gahetvā nisīdiṃsu. Khujjuttarāpi sekkhapaṭisambhidāsu ṭhatvā tāsaṃ dhammaṃ
desesi. Desanāpariyosāne sāmāvatiṃ jeṭṭhikaṃ katvā sabbāva 7- sotāpattiphale
patiṭṭhahiṃsu. Tato paṭṭhāya khujjuttaraṃ veyyāvaccakaraṇato apanetvā "tvaṃ satthu
dhammakathaṃ sutvā āharitvā amhe sāvehī"ti āhaṃsu. Khujjuttarāpi tato paṭṭhāya tathā
akāsi.
     Kasmā panesā dāsī hutvā nibbattāti? sā kira kassapadasabalassa sāsane
Ekāya sāmaṇeriyā attano veyyāvaccaṃ kāresi. Tena kammena pañca jātisatāni
@Footnote: 1 cha.Ma. musāvāde  2 cha.Ma. bahūni pupphāni  3 Sī.,i. āharitthāti ca vuttā
@4 cha.Ma.,i. desessāmi  5 Sī.,i.,cha.Ma. hetumhi sati taṃ  6 cha.Ma.,i. nīcāsanāni
@7 i. sabbāpi

---------------------------------------------------------------------------------------------
page386.
Paresaṃ dāsīyeva hutvā nibbatti. Kasmā pana khujjā ahosīti? anuppanne kira
buddhe ayaṃ bārāṇasīrañño gehe vasantī ekaṃ rājakulupakaṃ paccekabuddhaṃ khujjadhātukaṃ
disvā attanā sahavāsīnaṃ mātugāmānaṃ purato parihāsaṃ karontī khujjākārena vicari.
Tasmā khujjā hutvā nibbatti. Kiṃ pana katvā sā paññavantī 1- jātāti? anuppanne
Buddhe ayaṃ bārāṇasirañño gehe nibbattitvā vasantī aṭṭha paccekabuddhe rājagehato
uṇhapāyāsassa pūrite patte gahetvā gacchante disvā "ettha ṭhapetvā gacchatha
bhante"ti aṭṭha suvaṇṇakaṭake omuñcitvā adāsi. Tassa kammassa nissandena
paññavantī hutvā nibbatti.
     Athakho tā sāmāvatiyā parivārā pañcasatā itthiyo paṭividdhasaccāpi samānā
rañño assaddhabhāvena kālena kālaṃ satthu santikaṃ gantvā buddhadassanaṃ na
labhanti. Tasmā dasabale antaravīthiṃ paṭipanne vātāpānesu appahontesu 2- attano
attano gabbhesu chiddaṃ katvā tehi olokenti. 3- Athekadivasaṃ māgaṇḍiyā attano
pāsādatalato nikkhamitvā caṅkamamānā tāsaṃ vasanaṭṭhānaṃ gantvā gabbhachiddaṃ disvā
"kimidan"ti pucchitvā 4- tāhi tassā satthari baddhāghātataṃ ajānantīhi "satthā
imaṃ nagaraṃ āgato, mayaṃ ettha ṭhatvā satthāraṃ passāma ceva pūjema cā"ti vutte
"idānissa kattabbaṃ jānissāmi, imāpi tassa upaṭṭhāyikā, imāsaṃpi kattabbaṃ
jānissāmī"ti cintetvā gantvā rañño ārocesi 5- "mahārāja sāmāvatimissakānaṃ
bahiddhā paṭṭhanā atthi, katipāhāvasāneva 6- te jīvitaṃ māressanti, sāmāvatī saparivārā
tumhesu sinehaṃ vā pemaṃ vā na karoti, samaṇaṃ pana gotamaṃ antaravīthiyā gacchantaṃ
disvā vātapānesu appahontesu tāni khaṇḍetvāpi okāsaṃ katvā olokentī"ti
āha. Rājā "na tā evarūpaṃ karissantī"ti na saddahi. Puna vuttepi na saddahiyeva.
Atha naṃ tikkhattuṃ vuttepi asaddahantaṃ "sace na  saddahasi, 7- tāsaṃ vasanaṭṭhānaṃ
@Footnote: 1 Sī.,i. sappaññā  2 cha.Ma.i. nappahontesu  3 Sī.,i. tāni khaṇḍitvāpi okāsaṃ
@katvā olokenti  4 cha.Ma. pucchi  5 cha.Ma. raññā saddhiṃ rahogatakāle
@6 cha.Ma. katipāheneva 7 cha.Ma. sace me vacanaṃ na saddahasi

---------------------------------------------------------------------------------------------
page387.
Gantvā upadhārehi mahārājā"ti āha. Rājā gantvā gabbhesu chiddaṃ disvā
"idaṃ kin"ti pucchitvā tasmiṃ atthe ārocite tāsaṃ akujjhitvā kiñci avatvā
chiddāni pidahāpesi. Rājā tato paṭṭhāya tāsaṃ pāsāde chiddakajālavātapānāni 1-
kāresi.
     Sā tena kāraṇena rājānaṃ kopetuṃ asakkontī "deva etāsaṃ tumhesu
pemaṃ atthi vā natthi vāti jānissāma, aṭṭha kukkuṭe pesetvā tumhākaṃ atthāya
pacāpethā"ti āha. Rājā tassā vacanaṃ sutvā "ime pacitvā pesetū"ti sāmāvatiyā
aṭṭha kukkuṭe pahiṇi. Sotāpannā ariyasāvikā jīvamāne kukkuṭe kiṃ pacessati,
alanti vatvā puna 2- hatthenapi phusituṃ na icchi. Māgaṇḍiyā "hotu mahārāja,
eteyeva kukkuṭe samaṇassa gotamassa pacanatthāya pesehī"ti. Rājā tathā akāsi.
Māgaṇḍiyā antarāmaggeyeva te kukkuṭe mārāpetvā "ime kukkuṭe pacāpetvā
samaṇassa gotamassa detū"ti pahiṇi. Sā tathāsaññībhāvena 3- dasabalañca uddissa
pahitabhāvena pacitvā dasabalassa pesesi. Māgaṇḍiyā "passa mahārājā"ti vatvā
ettakenapi rājānaṃ kopetuṃ nāsakkhi.
     Ayaṃ pana udeno tāsu ekekissā vasanaṭṭhāne satta satta divasāni vasi.
Athāyaṃ māgaṇḍiyā ekaṃ kaṇhasappapotakaṃ veṇupabbe 4- pakkhipāpetvā attano
vasanaṭṭhāne ṭhapesi. Raññopi 5- yattha katthaci gacchantassa hatthikantavīṇaṃ ādāyeva
gamanaṃ āciṇṇaṃ, māgaṇḍiyā rañño attano santikaṃ āgamanakāle taṃ sappapotakaṃ
antovīṇāyaṃ pakkhipitvā chiddaṃ pidahāpesi. Atha naṃ sāmāvatiyā santikaṃ gamanakāle
"mahārāja sāmāvatī nāma samaṇassa gotamassa pakkhā, tumhe na gaṇeti, yaṅkiñci
katvā tumhākaṃ dosameva cinteti, appamattā hothā"ti āha. Rājā sāmāvatiyā
vasanaṭṭhānampatto sattāhaṃ vītināmetvā 6- puna sattāhe māgaṇḍiyāya nivesanaṃ
@Footnote: 1 cha.Ma. uddhacchiddakajāla.... 2 cha.Ma.,i. pana  3 Ma. tathāsajjitabhāvena, cha.,i. tesaṃ
@matabhāvena  4 cha.Ma. veḷupabbe  5 cha.Ma.,i. rañño ca  6 cha.Ma.,i. vasanaṭṭhāne sattāhaṃ
@vītināmetvā

---------------------------------------------------------------------------------------------
page388.
Agamāsi. Sā tasmiṃ āgacchanteyeva "kacci te mahārāja sāmāvatī otāraṃ na
gavesatī"ti kathentī viya rañño hatthato vīṇaṃ gahetvā cāletvā "kiṃ nu kho
mahārāja ettha abbhantare vicaratī"ti vatvā sappassa nikkhamanokāsaṃ katvā "abbhumme
anto sappo"ti vīṇaṃ chaḍḍetvā palāyi. Tasmiṃ kāle rājā padittaveḷuvanaṃ 1-
viya pakkhittaloṇaṃ uddhanaṃ viya ca rosena 2- taṭataṭāyanto "vegena saparivāraṃ sāmāvatiṃ
pakkosathā"ti āha. Rājapurisā gantvā pakkosiṃsu.
     Sā rañño kuddhabhāvaṃ ñatvā sesamātugāmānaṃ saññamadāsi. "rājā tumhe
ghātetukāmo pakkosati, ajja divasaṃ odissakena mettāpharaṇena rājānaṃ pharathā"ti
āha. Rājā tā itthiyo pakkosāpetvā sabbāva paṭipāṭiyā ṭhapetvā 3- mahādhanuṃ
ādāya visapītaṃ kaṇḍaṃ 4- sannayhitvā dhanuṃ pūretvā 5- aṭṭhāsi. Tasmiṃ khaṇe sabbāva
tā sāmāvatippamukhā 6- itthiyo odhiso mettaṃ phariṃsu. Rājā kaṇhaṃ neva khipituṃ 7-
na apanetuṃ sakkoti, gattehi sedā mucciṃsu, 8- sarīraṃ vedhati, mukhato kheḷo savati, 9-
gahetabbagahaṇaṃ 10- na passati. Atha naṃ sāmāvatī "kiṃ mahārāja kilamasī"ti āha.
Āma devi kilamāmi, avassayo me hohīti. Sādhu mahārāja kaṇḍaṃ mahāpaṭhavimukhaṃ
karohīti. Rājā tathā akāsi. Sā "rañño hatthato kaṇḍaṃ muccatū"ti adhiṭṭhāsi.
Tasmiṃ khaṇe kaṇḍaṃ mucci. Rājā taṃkhaṇaṃyeva udake nimujjitvā āgamma allakeso
allavattho sāmāvatiyā pādesu patitvā "khama devi mayhaṃ, bhedakānameva vacanena
anupadhāretvā etaṃ katan"ti āha. Khamāmi devāti. Sādhu devi, etaṃ tayā mayhaṃ
khamitaṃ nāma hoti. Rājā ito paṭṭhāya tumhākaṃ yathāruciyā dasabalassa dānaṃ
detha, pacchābhattaṃ vihāraṃ gantvā dhammakathaṃ suṇātha, ajjato 11- paṭṭhāya parihāraṃ
dammīti. Tenahi deva ajjato paṭṭhāya ekaṃ bhikkhuṃ yācitvā ānetha, yo no
dhammaṃ vācessatīti. Rājā satthu santikaṃ gantvā yācanto ānandattheraṃ yāci.
@Footnote: 1 Sī.,i. ādittaṃ veṇuvanaṃ  2 cha.Ma. dosena  3 Sī.,i. ṭhapāpetvā 4 Ma. visapītaṃ
@sallaṃ  5 Ma. pure katvā  6 i. sāmāvatipamukhā  7 Sī.,i. neva kaṇḍaṃ pakkhipituṃ
@8 cha.,i. muccanti  9 cha.Ma.,i. patati 10 Sī.,i. gahetabbagahaṇakaṃ 11 cha. ajja vo

---------------------------------------------------------------------------------------------
page389.
Tato paṭṭhāya tā pañcasatā itthiyo theraṃ pakkosāpetvā sakkārasammānaṃ katvā
katabhattakiccassa therassa santike dhammaṃ pariyāpuṇanti.
     Tā ekadivasaṃ therassa anumodanāya pasannā therassa pañca uttarāsaṅgasatāni
adaṃsu. Thero kira pubbe tunnavāyakāle 1- ekassa paccekabuddhassa ekāya sūciyā
saddhiṃ hatthatalacoḷakkhaṇḍaṃ 2- adāsi. So sūciyā phalena imasmiṃ attabhāve mahāpañño
ahosi, coḷakkhaṇḍassa phalena imināva niyāmena pañcasatakkhattuṃ dussāni paṭilabhi.
     Tato māgaṇḍiyā aññaṃ kātabbaṃ apassantī "uyyānaṃ gacchāma mahārājā"ti
āha. Sādhu devīti ca rañño 3- sampaṭicchitabhāvaṃ ñatvā cūḷapitaraṃ pakkosāpetvā
āha "amhākaṃ uyyānaṃ gamanakāle 4- sāmāvatiyā vasanaṭṭhānaṃ gantvā sāmāvatiṃ
saparivāraṃ anto karitvā `rañño āṇā'ti vatvā dvāraṃ pidahitvā palāsena 5-
paliveṭhetvā gehe aggiṃ dethā"ti. Māgaṇḍiyo tassā vacanaṃ sutvā tathā akāsi.
Tasmiṃ divase sabbāpi tā itthiyo pubbe katassa upapīḷakakammassānubhāvena samāpattiṃ
appituṃ 6- nāsakkhiṃsu, ekappahāreneva bhasmamuṭṭhi 7- viya jhāyiṃsu. Tāsaṃ
ārakkhapurisā rañño santikaṃ gantvā "deva idaṃ nāma kariṃsū"ti ācikkhiṃsu.
     Rājā "kena katan"ti pariyesanto māgaṇḍiyāya kāritabhāvaṃ ñatvā taṃ
pakkosāpetvā "bhadde bhaddakaṃ tayā kammaṃ kataṃ mayā kattabbaṃ karontiyā,
`uṭṭhāya samuṭṭhāya mayhaṃ vadhāya parisakkamānā ghātitā, pasannosmi, tuyhaṃ sampattiṃ
dassāmīti tava ñātake pakkosāpehī"ti. Sā rañño kathaṃ sutvā aññātakepi
ñātake katvā pakkosāpesi. Rājā sabbesaṃ sannipatitabhāvaṃ ñatvā rājaṅgaṇe
galappamāṇesu  āvāṭesu nikhaṇitvā upari ṭhitāni sīsāni bhindāpento mahantehi
ayanaṅgalehi kasāpesi. 8- Māgaṇḍiyampi khaṇḍākhaṇḍikaṃ chindāpetvā pūvapacanakaṭāhe
bhajjāpesi. 9-
@Footnote: 1 Ma. tunnavāyakule  2 Sī.,i.,cha.Ma. hatthatalamattaṃ coḷakhaṇḍaṃ  3 cha.,i. sādhu
@devīti. sā rañño  4 cha.Ma.,i. gatakāle  5 cha.Ma. palālena 6 cha.Ma.,i. appetuṃ
@7 cha.Ma.,i. bhusamuṭṭhi  8 Sī. kasāpetvā  9 cha.Ma. pacāpesi

---------------------------------------------------------------------------------------------
page390.
     Kiṃ pana sāmāvatiyā saparivārāya agginā jhāyanakammanti. 1- Sā kira anuppanne
buddhe geheva pañcamātugāmasatehi saddhiṃ gaṅgāya kīḷitvā bahititthe 2- ṭhitā sīte
jāte avidūraṭṭhāne paccekabuddhassa paṇṇasālaṃ disvā anto asodhetvāva bahi aggiṃ
datvā visibbesuṃ. 3- Antopaṇṇasālāya paccekabuddho nirodhasamāpattiṃ samāpajjitvā
nisinno. Tā jālāsu pacchinnāsu paccekabuddhaṃ disvā "kiṃ amhehi kataṃ, ayaṃ
paccekabuddho rañño kulupako, imaṃ disvā rājā amhākaṃ kujjhissati, idāni
naṃ sujjhāpitaṃ kātuṃ vaṭṭatī"ti aññānipi dārūni pakkhipitvā aggiṃ adaṃsu. Puna
jālāya pacchinnāya paccekabuddho samāpattito vuṭṭhāya tāsaṃ passantīnaṃyeva cīvarāni
pappoṭetvā 4- vehāsaṃ uppatitvā gato. Tena kammena niraye pacitvā pakkāvasesena
imaṃ byasanaṃ pāpuṇiṃsu. Catuparisamajjhe pana kathā udapādi "bahussutāva khujjuttarā,
mātugāmattabhāve ṭhatvā pañcannaṃ mātugāmasatānaṃ dhammaṃ kathetvā sotāpattiphale
patiṭṭhāpesi. Sāmāvatīpi rañño 5- attano kuppitaṃ 6- kaṇḍaṃ mettāpharaṇena pharitvā
paṭibāhī"ti. Tassāpi mahājano guṇaṃ kathesi. Evametaṃ vatthu samuṭṭhitaṃ. Atha satthā
aparabhāge jetavane nisinno tadeva kāraṇaṃ atthuppattiṃ katvā khujjuttaraṃ bahussutānaṃ,
sāmāvatiṃ mettāvihārīnaṃ aggaṭṭhāne ṭhapesīti.
                         Uttarānandamātāvatthu
     [262] Pañcame jhāyīnanti jhānābhiratānaṃ upāsikānaṃ uttarā nandamātā aggāti
dasseti. Sā kira padumuttarabuddhakāle haṃsavatiyaṃ kulagehe nibbattā satthu dhammakathaṃ
suṇantī satthāraṃ ekaṃ upāsikaṃ jhānābhiratānaṃ aggaṭṭhāne ṭhapentaṃ disvā
adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ devamanussesu
saṃsaritvā imasmiṃ buddhuppāde rājagahanagare sumanaseṭṭhiṃ nissāya vasantassa
puṇṇaseṭṭhissa 7- nāma bhariyāya kucchiyaṃ paṭisandhiṃ gaṇhi, uttarātissā nāmaṃ
akaṃsu.
@Footnote: 1 cha.Ma.,i. jhāpanakammanti  2 Sī.,i. bahitīre  3 Sī.,i. visivesuṃ
@4 cha.Ma. papphoṭetvā, i. phoṭetvā  5 cha.Ma. raññā  6 cha.Ma.,i. appitaṃ
@7 cha.,i. puṇṇasīhassa

---------------------------------------------------------------------------------------------
page391.
     Athekasmiṃ nakkhattamahadivase rājagahaseṭṭhī puṇṇaṃ pakkosāpetvā āha "tāta
puṇṇa nakkhattaṃ vā. Uposatho vā duggatassa kiṃ karissati, evaṃ santepi vadehi `kiṃ
nakkhattapariccayaṃ 1- gahetvā nakkhattaṃ kīḷissasi, balavagoṇe ca phālañca naṅgalañca 2-
gahetvā karissasī"ti. "mama bhariyāya saddhiṃ mantetvā jānissāmi ayyā"ti taṃ 3-
bhariyāya ārocesi. "seṭṭhī nāma ayyo issaro, tassa tayā saddhiṃ kathentassa
kathā sobhati, tvaṃ pana attano kasikammaṃ mā vissajjesī"ti āha. So tassā
vacanaṃ sutvā kasikabhaṇḍaṃ ādāya kasituṃ gato.
     Taṃdivasañca sāriputtatthero nirodhasamāpattito vuṭṭhāya "kassa ajja mayā saṅgahaṃ
kātuṃ vaṭṭatī"ti āvajjento imassa puṇṇassa upanissayaṃ disvā bhikkhācāravelāya
pattacīvaramādāya puṇṇassa kasanaṭṭhānaṃ gacchanto avidūre attānaṃ dassesi.
Puṇṇo theraṃ disvā kasiṃ ṭhapetvā therassa santikaṃ gantvā pañcapatiṭṭhitena
vandi. Thero taṃ oloketvā udakasabhāgaṃ pucchi. Tassa etadahosi "ayyo mukhaṃ
dhovitukāmo bhavissatī"ti. Tato vegena gantvā dantakaṭṭhaṃ āharitvā kappiyaṃ katvā
therassa adāsi. There dantakaṭṭhaṃ khādante pattena saddhiṃ dhammakarakaṃ 4- nīharitvā
udakassa pūretvā āhari. Thero mukhaṃ dhovitvā bhikkhācāramaggaṃ 5- paṭipajji. Puṇṇo
cintesi "thero na aññesu divasesu imaṃ maggaṃ paṭipajjati, ajja pana mayhaṃ
saṅgahatthāya paṭipanno bhavissati. Aho vata me bhariyā mamatthāya āharaṇakaāhāraṃ
therassa patte patiṭṭhapeyyā"ti.
     Athassa sā bhariyā "ajja nakkhattadivaso"ti pātova attano labhanakaniyāmena
khādanīyaṃ bhojanīyaṃ saṃvidhāya gahetvā sāmikassa kasanaṭṭhānaṃ āgantvā 6- antarāmagge
theraṃ disvā cintesi "aññesu divasesu mayhaṃ theraṃ disvā deyyadhammo na hoti,
@Footnote: 1 Ma. paribbayaṃ, cha. nakkhattaparibbayaṃ  2 Sī. phālakaṃ naṅgalañca  3 cha.Ma.,i. taṃ kathaṃ
@4 cha.Ma. dhammakaraṇaṃ  5 Sī.,i. bhikkhācāravelāya maggaṃ  6 Ma. gantvā, cha. āgacchantī

---------------------------------------------------------------------------------------------
page392.
Deyyadhamme santepi mama ayyaṃ na passāmi, ajja pana dvinnaṃpi sammukhībhāvo
jāto. Mama sāmikassa pana sampādetvā āharissāmi, imaṃ tāva āhāraṃ therassa
dassāmī"ti tīhi cetanāhi sampayuttaṃ katvā taṃ bhojanaṃ sāriputtattherassa patte
patiṭṭhapetvā "evamidha 1- duggatajīvitā muccāmī"ti āha. Theropi "tava ajjhāsayo
pūratū"ti tassānumodanaṃ katvā tato nivattitvā vihāraṃ agamāsi.
     Sāpi puna attano gehaṃ gantvā sāmikassa āhāraṃ sampādetvā ādāya
kasanaṭṭhānaṃ gantvā sāmikassa kujjhanabhāvato bhītā "sāmi ajja ekadivasaṃ tava manaṃ
sandhārehī"ti āha. Kiṃkāraṇāti. Ahaṃ ajja tāva āhāraṃ āharantī antarāmagge
theraṃ disvā tava bhāgabhattaṃ therassa patte patiṭṭhapetvā puna gehaṃ gantvā
āhāraṃ pacitvā ādāya āgatamhīti. Manāpaṃ te bhadde kataṃ, mayāpi pātova
therassa dantakaṭṭhañca mukhodakañca dinnaṃ. Ajja amhākaṃ samabhāgaṃ 2- sabbaṃpi therassa
amhākaṃ santakameva jātanti dvinnaṃpi janānaṃ ekasadisameva cittaṃ ahosi. Atha
puṇṇo āhārakiccaṃ katvā bhariyāya ūrumhi sīsaṃ katvā muhuttaṃ nipajji.
Athassa niddā okkami. So thokaṃ niddāyitvā pabuddho kasitaṭṭhānaṃ olokesi,
olokitolokitaṭṭhānaṃ mahākosātakīpupphehi sampuṇṇaṃ 3- viya ahosi. So bhariyaṃ
āha "bhadde kiṃ nāmetaṃ ajja imaṃ 4- kasitaṭṭhānaṃ suvaṇṇaṃ hutvā khāyatī"ti. Ayya
ajja te sakaladivase kilantatāya akkhīni maññe bhamantīti. Bhadde mayhaṃ asaddahantī sayaṃ
olokehīti. Tasmiṃ kāle sā oloketvā sabhāvaṃ ayya kathesi, evametaṃ bhavissatīti.
     Puṇro uṭṭhāya ekavatiṃ 5- gahetvā naṅgalasīse pahari, guḷapiṇḍo viya naṅgalasīse
allayitvā 6- aṭṭhāsi. So bhariyaṃ pakkositvā āha "bhadde aññesaṃ ṭhapitabījaṃ 7- nāma
tīhi vā catūhi vā māsehi phalaṃ deti, amhākaṃ pana ayyassa sāriputtattherassa
antare ropitena saddhābījena ajjeva phalaṃ dinnaṃ. Imasmiṃ karīsamatte padese
@Footnote: 1 cha.Ma.,i. evaṃvidhā  2 Sī.,i.,cha.Ma. suppabhātaṃ 3 cha.Ma.,i. samparikiṇṇaṃ
@4 cha.Ma. idaṃ, i. mama  5 Ma. vaṭṭiṃ, cha.,i. ekaṃ kaṭṭhiṃ  6 cha.Ma. allīyitvā,
@i. alliyitvā  7 Sī.,i. vappe vapite bījaṃ, cha.Ma. vapitabījaṃ

---------------------------------------------------------------------------------------------
page393.
Āmalakamattopi suvaṇṇo asuvaṇṇo 1- nāma natthī"ti. Idāni kiṃ karissāma ayyāti.
"bhadde imaṃ ettakaṃ suvaṇṇaṃ thenetvā khādituṃ nāma na sakkā"ti bhariyaṃ tasmiṃ
ṭhāne ṭhapetvā ābhatapātiṃ suvaṇṇassa pūretvā gantvā rañño ārocāpesi
"eko manusso suvaṇṇapātiṃ gahetvā ṭhito"ti. Rājā taṃ pakkosāpetvā "kahante
tāta laddhan"ti pucchi. "deva mayhaṃ ekaṃ kasitaṭṭhānaṃ sabbaṃ suvaṇṇameva jātaṃ,
pahiṇitvā āharāpethā"ti. Tvaṃ kiṃnāmosīti. Puṇṇo nāmāhaṃ devāti. Gacchatha
bhaṇe sakaṭāni yojetvā puṇṇassa kasitaṭṭhānato suvaṇṇaṃ āharathāti.
     Sakaṭehi saddhiṃ gatarājapurisā "rañño puññan"ti vatvā suvaṇṇapiṇḍaṃ 2-
gaṇhanti, 3- taṃ gahitaṃ kasitaleḍḍuṃyeva 3- hoti. Te gantvā rañño ārocesuṃ. Tenahi
bhaṇe gantvā "puṇṇassa puññan"ti vatvāva gaṇhathāti. Gahitaṃ 4- suvaṇṇameva hoti.
Te sabbasuvaṇṇaṃ āharitvā rājaṅgaṇe rāsiṃ akaṃsu. Rāsī ubbedhena tālappamāṇo
ahosi. Rājā vāṇije pakkosāpetvā "kassa gehe ettakaṃ suvaṇṇaṃ atthī"ti
pucchi. Natthi deva kassacīti. Ettakassa pana dhanassa sāmino kiṃ kātuṃ
vaṭṭatīti. Dhanaseṭṭhiṃ nāma naṃ kātuṃ vaṭṭati devāti. Tenahi puṇṇaṃ imasmiṃ nagare
dhanaseṭṭhiṃ nāma kārethāti 5- sabbantaṃ suvaṇṇaṃ tasseva datvā taṃdivasaṃyeva seṭṭhiṭṭhānaṃ
adāsi. So seṭṭhī maṅgalaṃ karonto sattāhaṃ buddhappamukhassa bhikkhusaṃghassa dānaṃ 6-
adāsi. Sattame divase dasabalassa bhattānumodanāya puṇṇaseṭṭhīpi bhariyāpi dhītāpi
sabbe sotāpattiphale patiṭṭhahiṃsu.
     Aparabhāge rājagahaseṭṭhī "puṇṇaseṭṭhino vayappattā dārikā atthī"ti sutvā
attano puttassa kāraṇā tassa gehe 7- pesesi. So tassa vacanaṃ 8- sutvā "nāhaṃ
dhītaraṃ dassāmī"ti paṭisāsanaṃ pesesi. Sumanaseṭṭhīpi puna pesesi "tvaṃ mama gehaṃ
@Footnote: 1 Sī.,i. paṃsucuṇṇo asuvaṇṇaṃ, cha.Ma. paṃsupiṇḍo asuvaṇṇo
@2 cha.Ma.,i. suvaṇṇapiṇḍe  3-3 cha.Ma.,i. gahitagahitampi kasitaleḍḍuyeva
@4 cha.Ma.,i. gahitagahitaṃ  5 cha.Ma.,i. karothāti  6 cha.Ma.,i. mahādānaṃ  7 cha.Ma.,i. gehaṃ
@8 cha.Ma.,i. sāsanaṃ

---------------------------------------------------------------------------------------------
page394.
Nissāya vasitvā idāni ekappahāreneva issaro hutvā mayhaṃ dārikaṃpi na
desī"ti. Tato puṇṇaseṭṭhī āha "imaṃ tāva tumhākaṃ seṭṭhisabhāvameva kathesi,
puriso nāma sabbakāle evaṃvidhoyevāti na sallakkhetabbo. Ahañhi idāni tādise
purise dāse katvā gahetuṃ sakkomi, tuyhaṃ pana jātiṃ vā gottaṃ vā nappahomi. 1-
Apica kho mama dhītā sotāpannā ariyasāvikā devasikaṃ 2- kahāpaṇagghanakehi pūjaṃ
akāsi, 2- tamahaṃ tumhādisassa micchādiṭṭhikassa gehaṃ kathaṃ pesessāmī"ti. 3- Evaṃ
puṇaṇaseṭṭhissa paṭibāhakabhāvaṃ ñatvā rājagahaseṭṭhī puna sāsanaṃ pesesi "porāṇakavissāsaṃ
mā bhindatu, 4- ahaṃ mayhaṃ suṇisāya devasikaṃ dvinnaṃ kahāpaṇānaṃ agghanakāni pupphāni
sajjāpessāmī"ti. So "sādhū"ti sampaṭicchitvā dhītaraṃ tassa gharaṃ pesesi.
     Athekadivasaṃ sā puṇṇaseṭṭhino dhītā uttarā attano sāmikaṃ evamāha "attano
kulagehe māsassa aṭṭha divasāni nibaddhaṃ uposathakammaṃ karomi, idānipi tumhesu
sampaṭicchantesu uposathaṅgāni adhiṭṭhaheyyan"ti. So "na sakkā"ti taṃ na sampaṭicchi.
Sā taṃ saññāpetuṃ asakkontī tuṇhī ahosi. Puna antovasse "uposathikā
bhavissāmī"ti tadāpi okāsaṃ karontī neva alattha. Sā antovasse  aḍḍhatiyesu
māsesu atikkantesu aḍḍhamāse avasiṭṭhe mātāpitūnaṃ sāsanaṃ pesesi "ahaṃ tumhehi
corake 5- pakkhittā ettakesu ṭhānesu 6- ekadivasaṃpi uposathaṅgāni adhiṭṭhātuṃ na
labhāmi, pañcadasa kahāpaṇasahassāni me pesethā"ti. Te dhītu sāsanaṃ sutvā "kiṃkāraṇā"ti
apucchitvāva pahiṇiṃsu. Uttarā te kahāpaṇe gaṇhitvā tasmiṃ nagare sirimā nāma
gaṇikā atthi, taṃ pakkosāpetvā "amma sirime ahaṃ imaṃ aḍḍhamāsaṃ uposathaṅgāni
adhiṭṭhahissāmi, tvaṃ imāni pañcadasa kahāpaṇasahassāni gahetvā imaṃ aḍḍhamāsaṃ
seṭṭhiputtaṃ paricarāhī"ti. Sā "sādhu ayye"ti sampaṭicchi. Tato paṭṭhāya
seṭṭhiputto "sirimāya saddhiṃ modissāmī"ti uttarāya aḍḍhamāsaṃ uposathakammaṃ
sampaṭicchi.
@Footnote: 1 Sī.,i.,cha.Ma. na kopemi  2-2 cha.Ma.,i. pupphehi pūjaṃ karoti  3 Sī.,i.gehaṃ na
@pahiṇissāmīti, cha.Ma. gehaṃ na pesessāmīti  4 Sī.,i. mā maddatu
@5 cha.Ma.,i. cārake  6 cha.,i. ettake addhāne

---------------------------------------------------------------------------------------------
page395.
     Sā tena sampaṭicchitabhāvaṃ ñatvā divase divase pātova dāsīgaṇaparivutā
satthu sahatthā khādanīyaṃ bhojanīyaṃ saṃvidahitvā satthari bhattakiccaṃ katvā vihāraṃ
gate uposathaṅgāni adhiṭṭhāya pāsādavaraṃ āruyha attano sīlāni āvajjamānā
nisīdi. 1- Evaṃ aḍḍhamāsaṃ vītināmetvā uposathavissajjanadivase pātova yāgukhajjakādīna
saṃvidahantī vicarati. 2- Tasmiṃ samaye seṭṭhiputto sirimāya saddhiṃ uparipāsādavaragato
jālavātapānaṃ vivaritvā antaravatthuṃ olokento aṭṭhāsi. Uttarā vātapānachiddena
uddhaṃ olokesi. Seṭṭhiputto uttaraṃ oloketvā "nerayikajātikā vata ayaṃ evaṃvidha
nāma sampattiṃ pahāya ukkhalimasimakkhitā 3- hutvā nikkāraṇā dāsīnaṃ antare
vicaratī"ti hasitaṃ akāsi. Uttarā tassa pamādabhāvaṃ ñatvā "ayaṃ bālo nāma 4- attano
sampatti sabbakālaṃ thāvarāti saññī bhavissatī"ti sayaṃpi hasitaṃ akāsi. Tato sirimā
"ayaṃ petikā 5- mayi ṭhitāya evaṃ mama sāmikena saddhiṃ hasitaṃ karotī"ti kupitā
vegena otari. Uttarā tassā gamanākappeneva 6- "ayaṃ bālā aḍḍhamāsamattaṃ imasmiṃ
gehe vasitvā mayhamevetaṃ gehantisaññī jātā"ti vatvā 7- taṃkhaṇaññeva mettajjhānaṃ
samāpajjitvā aṭṭhāsi. Sirimāpi  dāsīnaṃ antare 8- āgantvā ulluṅkaṃ 9-
gahetvā pūvapacanaṭṭhāne 10- pakkuṭṭhitatelassa 11- pūretvā uttarāya matthake
āsiñci, mettajjhānassa vipphārena uttarāya matthake āsittaṃ pakkuṭṭhitatelaṃ
padumapatte āsittaudakaṃ viya vinivaṭṭitvā gataṃ.
     Tasmiṃ khaṇe sirimāya samīpe ṭhitā dāsiyo taṃ oloketvā "hotu je,
tvaṃ amhākaṃ ayyāya hatthato mūlaṃ gahetvā āgatā imasmiṃ gehe vasamānā
amhākaṃ ayyāya sadisā bhavituṃ vāyamasī"ti sammukhaṭṭhāne 12- taṃ paribhāsiṃsu. Tasmiṃ
khaṇe sirimā attano āgantukabhāvaṃ aññāsi. Sā tatova gantvā uttarāya
pādesu patitvā "ayye anupadhāretvā me kataṃ, khama mayhan"ti āha. Amma
@Footnote: 1 cha.Ma.,i. nisīdati  2 i. carati  3 Sī.,i.,cha.Ma. ukkhalikamasimakkhitā  4 Sī. imaṃ
@5 cha.Ma.,i. ceṭikā  6 cha.Ma.,i. āgamanākappeneva  7 cha.Ma.,i. ñatvā
@8 cha.Ma.,i. antarena  9 cha.Ma.,i. uḷuṅkaṃ 10 i. pūpapacanaṭṭhāne
@11 Sī.,i.,Ma. pakkaṭṭhitatelassa, cha. pakkuṭhitatelassa. evamuparipi
@12 Sī.,i. sammukhasammukhaṭṭhānato uṭṭhāya

---------------------------------------------------------------------------------------------
page396.
Sirime taṃ 1- nāhaṃ tava imasmiṃ ṭhāne khamissāmi, ahaṃ sapitikā dhītā, dasabale
khamanteyeva khamissāmīti.
     Satthāpi kho bhikkhusaṃghaparivāro āgantvā uttarāya nivesane paññattāsane
nisīdi. Sirimā gantvā satthu pādesu patitvā "bhante mayā ayyāya uttarāya
antare eko doso kato, tumhesu khamantesu khamissāmīti vadati, khamatha mayhaṃ
bhagavā"ti. Khamāmi te sirimeti. Sā tasmiṃ kāle gantvā uttaraṃ khamāpesi. Taṃdivasañca
sirimā dasabalassa bhattānumodanaṃ sutvā:-
               "akkodhena jine kodhaṃ        asādhuṃ sādhunā jine
                jine kadariyaṃ dānena         saccenālikavādinan"ti 2-
gāthāpariyosāne sotāpattiphale patiṭṭhitā dasabalaṃ nimantetvā punadivase mahādānaṃ
adāsi. Evametaṃ vatthu samuṭṭhitaṃ. Aparabhāge pana satthā jetavane nisīditvā upāsikāyo
ṭhānantaresu ṭhapento uttaraṃ nandamātaraṃ jhāyīnaṃ aggaṭṭhāne ṭhapesīti.
                           Suppavāsāvatthu
     [263] Chaṭṭhe paṇītadāyikānanti paṇītarasadāyikānaṃ 3- upāsikānaṃ suppavāsā
koliyadhītā aggāti dasseti. Sā kira padumuttarabuddhakāle haṃsavatiyaṃ kulagehe
nibbattā satthu dhammadesanaṃ suṇantī satthāraṃ ekaṃ upāsikaṃ paṇītadāyikānaṃ
aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ paṭṭhesi. Sā
kappasatasahassaṃ devamanussesu saṃsaritvā imasmiṃ buddhuppāde koliyanagare khattiyakule
nibbatti, suppavāsātissā nāmaṃ akaṃsu. Sā vayappattā ekassa sakyakumārassa gehaṃ
gatā paṭhamadassaneneva 4- satthu dhammakathaṃ sutvā sotāpattiphale patiṭṭhāsi. Sā aparabhāge
sīvaliṃ nāma dārakaṃ vijāyi. Tassa vatthu heṭṭhā vitthāritameva.
@Footnote: 1 cha.Ma.,i. ayaṃ pāṭho na dissati  2 khu.dha. 25/223/56  3 Ma. paṇītassa dāyikānaṃ
@4 cha.Ma.,i. paṭhamadassaneyeva

---------------------------------------------------------------------------------------------
page397.
     Sā ekasmiṃ samaye buddhappamukhassa bhikkhusaṃghassa nānaggarasapaṇītabhojanaṃ adāsi.
Satthā katabhattakicco anumodanaṃ karonto suppavāsāya imaṃ dhammaṃ desesi "bhojanaṃ
suppavāse dentī ariyasāvikā paṭiggāhakānaṃ pañca ṭhānāni deti. Āyuṃ deti,
vaṇṇaṃ  deti, sukhaṃ deti, balaṃ deti, paṭibhāṇaṃ deti. Āyuṃ kho pana dhammadānaṃ 1-
datvā āyussa bhāginī hoti dibbassa vā mānusassa vā .pe. Paṭibhāṇaṃ
datvā paṭibhāṇassa bhāginī hoti dibbassa vā mānusassa vā"ti. Evametaṃ vatthuṃ
samuṭṭhitaṃ. Atha aparabhāge satthā jetavane nisīditvā upāsikāyo ṭhānantaresu ṭhapento
suppavāsaṃ koliyadhītaraṃ paṇītadāyikānaṃ aggaṭṭhāne ṭhapesīti.
                            Suppiyāvatthu
     [264] Sattame gilānupaṭṭhākīnanti gilānupaṭṭhākīnaṃ upāsikānaṃ suppiyā
upāsikā aggāti dasseti. Ayaṃ kira padumuttarabuddhakāle haṃsavatiyaṃ kulagehe
nibbattā aparabhāge satthu dhammadesanaṃ suṇantī satthāraṃ ekaṃ upāsikaṃ
gilānupaṭṭhākīnaṃ aggaṭṭhāne ṭhapentaṃ disvā adhikāraṃ katvā taṃ ṭhānantaraṃ paṭṭhesi.
Sā kappasatasahassaṃ devamanussesu saṃsaritvā imasmiṃ buddhuppāde bārāṇasiyaṃ kulagehe
nibbatti, suppiyātissā nāmaṃ akaṃsu. Aparabhāge satthā bhikkhusaṃghaparivāro bārāṇasiṃ
agamāsi. Sā tathāgatassa paṭhamadassaneyeva dhammaṃ sutvā sotāpattiphale patiṭṭhāsi.
     Athekadivasaṃ dhammassavanatthāya vihāraṃ gatā vihāracārikañcaramānā ekaṃ bhikkhuṃ
gilānaṃ disvā abhivādetvā paṭisaṇṭhāraṃ katvā "ayyassa kiṃ laddhuṃ vaṭṭatī"ti
pucchi. Rasaṃ 2- laddhuṃ vaṭṭati upāsiketi. "hotu bhante, ahaṃ pahiṇissāmī"ti theraṃ
abhivādetvā antonagaraṃ gantvā punadivase pavattamaṃsatthāya dāsiṃ antarāpaṇaṃ
pesesi. Sā sakalanagare pavattamaṃsaṃ alabhitvā aladdhabhāvaṃ kathesi. Upāsikā cintesi
"ahaṃ ayyassa rasaṃ pahiṇissāmīti vatvā sace na pesessāmi, ayyo aññatopi
@Footnote: 1 cha.Ma.,i. ayaṃ pāṭho na dissati  2 Ma. maṃsaṃ

---------------------------------------------------------------------------------------------
page398.
Alabhanto kilamissati, yaṅkiñci katvā pesetuṃ vaṭṭatī"ti gabbhaṃ pavisitvā ūrumaṃsaṃ
chinditvā dāsiyā adāsi  "imaṃ 1- maṃsaṃ gahetvā sambhārehi yojetvā rasaṃ katvā
vihāraṃ netvā ayyassa dehi, yo ca 2- maṃ pucchati, gilānāti pavedehī"ti. 3- Sā
tathā akāsi.
     Satthā taṃ kāraṇaṃ ñatvā punadivase bhikkhācāravelāya bhikkhusaṃghaparivuto
upāsikāya gehaṃ agamāsi. Sā tathāgatassa āgatabhāvaṃ sutvā sāmikaṃ āmantesi
"ayyaputta ahaṃ satthu santikaṃ gantuṃ na sakkomi, gaccha tvaṃ satthāraṃ antogehaṃ
pavesetvā nisīdāpehī"ti. So tathā akāsi. Satthā "kahaṃ suppiyā"ti āha. 4-
Gilānā bhanteti. Pakkosatha nanti. Atha te gantvā "satthā taṃ pakkosatī"ti
āhaṃsu. Sā cintesi "sabbalokassa hitānukampako satthā me 5- kāraṇaṃ disvā 6-
pakkosāpessatī"ti sahasā mañcamhā uṭṭhāsi. 7- Athassā buddhānubhāvena taṃkhaṇaṃyeva
vaṇo ruhitvā suñchavī 8- ahosi sesaṭṭhānato atirekataraṃ vippasannavaṇṇo. Tasmiṃ
khaṇe upāsikā sitaṃ katvā dasabalaṃ pañcapatiṭṭhitena vanditvā ekamantaṃ nisīdi.
Satthā "imissā upāsikāya kiṃ aphāsukan"ti pucchi. Sā attanā katakāraṇaṃ
sabbaṃ kathesi. Satthā katabhattakicco vihāraṃ gantvā bhikkhusaṃghaṃ sannipātetvā taṃ
bhikkhuṃ anekapariyāyena vigarahitvā sikkhāpadaṃ 9- paññapesi. 10- Evametaṃ vatthu
samuṭṭhitaṃ. Aparabhāge satthā jetavane nisinno upāsikāyo paṭipāṭiyā ṭhānantaresu
ṭhapento suppiyaṃ upāsikaṃ gilānupaṭṭhākīnaṃ aggaṭṭhāne ṭhapesīti.
                            Kātiyānīvatthu
     [265] Aṭṭhame aveccappasannānanti adhigatena 11-  acalappasādena samannāgatānaṃ
upāsikānaṃ kātiyānī aggāti dasseti. Sā kira padumuttarabuddhakāle haṃsavatiyaṃ
@Footnote: 1 cha.Ma. idaṃ  2 cha.Ma.,i. so ce  3 cha.Ma. vadehīti, i. paṭivādehīti
@4 cha.,i. pucchi  5 Ma. na maṃ, cha.,i. na imaṃ  6 cha.Ma. adisvā  7 cha.Ma. vuṭṭhāsi
@8 Sī.,i. sacchavi, cha.Ma. succhavi  9 vi.mahā. 5/180/50 bhesajjakkhandhaka
@10 i. paññāpesi  11 Ma. avigatena

---------------------------------------------------------------------------------------------
page399.
Kulagehe nibbattā satthāraṃ ekaṃ upāsikaṃ aveccappasannānaṃ aggaṭṭhāne ṭhapentaṃ
disvā adhikārakammaṃ katvā taṃ ṭhānantaraṃ paṭṭhesi. Sā kappasatasahassaṃ devamanussesu
saṃsaritvā imasmiṃ buddhuppāde kulagharanagare 1- nibbattā, kātiyānītissā nāmaṃ
akaṃsu.
     Sā aparabhāge vayappattā kulagharanikāḷiyā 2- sahāyikā daḷhamittā ahosi.
Yadā pana kuṭikaṇṇasoṇatthero "dasabalassa kathitaniyāmena mayhaṃpi dhammaṃ kathehī"ti
mātarā yācito rattibhāge antonagare alaṅkatadhammāsane nisīditvā mātaraṃ kāyasakkhiṃ
katvā dhammadesanaṃ ārabhi, tadā ayaṃ kātiyānī upāsikā kāḷiyā saddhiṃ gantvā
parisapariyante dhammaṃ suṇantī aṭṭhāsi. Tasmiṃ samaye navamattāni 3- corasatāni antonagare
divākatasaññāya koṭito paṭṭhāya ummaṅgaṃ 4- khanitvā imissā kātiyāniyā gharaṃ
pāpuṇiṃsu. Tesaṃ corajeṭṭhako tehi saddhiṃ apavisitvā "kiṃ nu kho ayaṃ parisā
sannipatitā"ti vīmaṃsanatthaṃ 5- soṇattherassa dhammakathanaṭṭhānaṃ gantvā parisapariyante
tiṭṭhamāno imissā kātiyāniyā piṭṭhipasse aṭṭhāsi.
     Tasmiṃ samaye kātiyānī dāsiṃ āmantesi "gaccha je, gehaṃ pavisitvā dīpatelaṃ
āhara, 6- mayaṃ dīpe jāletvā dhammaṃ sossāmā"ti. 6- Sā gharaṃ gantvā dīpaṃ
jāletvā ummaṅgacore disvāpi dīpatelaṃ agaṇhitvāva āgantvā attano ayyāya
ārocesi "ayye gehe corā ummaṅgaṃ khanantī"ti.  taṃ sutvā corajeṭṭhako cintesi
"sacāyaṃ imissā kathaṃ gaṇhitvā gehaṃ gamissati, ettheva naṃ asinā dvedhā
chindissāmi. Sace pana gahitanimitteneva dhammaṃ suṇissati, corehi gahitagahitaṃpi 7-
puna dāpessāmī"ti. Kātiyānīpi kho dāsiyā kathaṃ sutvā "amma mā saddaṃ kari, corā
nāma harantā attanā diṭṭhakameva harissanti, ahaṃ pana ajja dullabhaṃ dhammassavanaṃ 8-
suṇāmi, mā dhammassa antarāyaṃ karohī"ti āha. Corajeṭṭhako tassā vacanaṃ sutvā
cintesi
@Footnote: 1 Ma. kulagehe, cha.,i. kuraragharanagare 2  Ma. kulagharikāya, cha.,i. kuraragharikāya kāḷiyā
@3 cha.Ma. pañcamattāni  4 Sī.,i. ummaggaṃ  5 cha.Ma. vīmaṃsanatthāya
@6-6 Sī. mayampi dīpe jālāpessāma, sahāyikāya kāḷiyā kusalakamme bhāgaṃ
@gaṇhissāmāti, i. mayhampi dīpe....  7 cha.Ma.,i. gahitabhaṇḍakampi
@8 Sī. dullabhavacanaṃ, i. dullabhasavanaṃ, cha.Ma. dullabhassavanaṃ

---------------------------------------------------------------------------------------------
page400.
"iminā ajjhāsayena 1- ṭhitāya nāma gehe bhaṇḍaṃ harantehi amhehi mahāpaṭhavī
pavisitabbā bhaveyyā"ti. So tāvadeva gantvā corehi gahitabhaṇḍaṃ chaḍḍāpetvā
corehi saddhiṃ āgantvā dhammaṃ suṇanto parisapariyante aṭṭhāsi. Kātiyānīpi upāsikā
therassa desanāpariyosāne sotāpattiphale patiṭṭhāsi.
     Atha aruṇe uggate corajeṭṭhako gantvā upāsikāya pādesu patitvā "ayye
sabbesaññeva no khamāhī"ti āha. Kiṃ pana tumhehi mayhaṃ katanti. So sabbaṃ
attanā kataṃ dosaṃ ārocesi. Tenahi tātā khamāmi tumhākanti. Ayye amhākaṃ
evaṃ khamitaṃ nāma na hoti, tumhākaṃ pana puttattherassa santike sabbesaṃyeva
no pabbajjaṃ dāpehīti. Sā sabbepi te gahetvā kuṭikaṇṇasoṇattherassa santike
pabbājesi. Tepi kho corā therassa santike pabbajitvā 2- sabbeva arahattaṃ pāpuṇiṃsu.
Evametaṃ vatthuṃ samuṭṭhitaṃ. Athassā aparabhāge satthā jetavane viharanto upāsikāyo
ṭhānantaresu ṭhapento kātiyānīupāsikaṃ aveccappasannānaṃ aggaṭṭhāne ṭhapesīti.
                           Nakulamātāvatthu
     [266] Navame vissāsikānanti vissāsakathaṃ kathentīnaṃ upāsikānaṃ nakulamātā
gahapatānī aggāti dasseti. Yaṃ panettha vattabbaṃ, taṃ sabbaṃ heṭṭhā upāsakapāliyaṃ
vuttanayameva. 3- Kevalaṃ idha nakulamātaraṃ dhuraṃ katvā veditabbanti.
                          Kālīkuraragharikāvatthu
     [267] Dasame anussavappasannānanti anussaveneva uppannena pasādena 4-
samannāgatānaṃ upāsikānaṃ antare kālī upāsikā kuraragharikā 5- aggāti dasseti. Sā
kira padumuttarabuddhakāle haṃsavatiyaṃ kulagehe nibbattitvā 6- satthu dhammakathaṃ suṇantī
@Footnote: 1 Ma. imissā mahantaajjhāsayena  2 cha.Ma.,i. pabbajitā   3 cha.Ma.,i. vuttameva
@4 Ma. pasannena           5 Ma. kulagharikā      6 cha. kuraragharanagare nibbattā

Page 401-480.

page401.
Satthāraṃ ekaṃ upāsikaṃ anussavappasannānaṃ aggaṭṭhāne ṭhapentaṃ disvā adhikārakammaṃ
katvā taṃ ṭhānantaraṃ paṭṭhesi. Sā kappasatasahassaṃ devamanussesu saṃsaritvā imasmiṃ
buddhuppāde rājagahanagare kulagehe nibbatti, kālītissā nāmaṃ akaṃsu.
     Sā vayappattā kuraragharanagare kulagehaṃ gatā. Athassā saṃvāsena gabbho patiṭṭhahi. Sā
paripuṇṇagabbhā "paresaṃ gehe gabbhavuṭṭhānannāma appaṭirūpan"ti attano kulanagarameva
gantvā rattibhāgasamanantare attano pāsādassa upariākāse ṭhitānaṃ sātāgirahemavatānaṃ
ratanattayassa vaṇṇaṃ kathentānaṃ kathaṃ sutvā anussavādikapasāde 1- uppādetvā satthu
adassaneneva sotāpattiphale patiṭṭhāsi, aparabhāge panassā gabbhavuṭṭhānaṃ ahosi. 2-
Sabbaṃ vatthuṃ heṭṭhā vitthāritameva. Aparabhāge pana satthā jetavane bhikkhusaṃghamajjhe
nisīditvā upāsikāyo ṭhānantaresu ṭhapento imaṃ upāsikaṃ anussavappasannānaṃ
aggaṭṭhāne ṭhapesīti.
              Dasasuttaparimāṇāya upāsikāpāliyā vaṇṇanā niṭṭhitā.
             Ettāvatā ca manorathapūraṇiyā aṅguttaranikāyaṭṭhakathāya
                   sabbāpi etadaggapālivaṇṇanā niṭṭhitā.
                         ---------------
@Footnote: 1 Ma. anussavādhigatappasādaṃ, cha.,i. anussavikappasādaṃ  2 cha.Ma.,i. ahosīti

---------------------------------------------------------------------------------------------
page402.
                          15. Aṭṭhānapāli
                         1. Paṭhamavaggavaṇṇanā
     [268] Aṭṭhānapāliyaṃ 1- aṭṭhānanti hetupaṭikkhePo. Anavakāsoti
paccayapaṭikkhePo. Ubhayenāpi kāraṇameva paṭikkhipati. Kāraṇañhi tadāyattavuttitāya
attano phalassa ṭhānanti vuttaṃ. 2- Yanti yena kāraṇena. Diṭṭhisampannoti
maggadiṭṭhisampanno sotāpanno ariyasāvako. Tassa hi diṭṭhisampanno itipi,
dassanasampanno itipi, āgato imaṃ saddhammaṃ itipi, passati imaṃ saddhammaṃ itipi,
sekkhena ñāṇena samannāgato itipi, sekkhāya vijjāya samannāgato itipi,
dhammasotasamāpanno itipi, ariyo nibbedhikapañño itipi, amatadvāraṃ āhacca tiṭṭhati
itipi 3- bahūni nāmāni honti. Kañci saṅkhāranti catubhūmikesu saṅkhāresu 4- kañci
ekaṃ saṅkhāraṃpi. Niccato upagaccheyyāti niccoti gaṇheyya. Netaṃ ṭhānaṃ vijjatīti
etaṃ kāraṇaṃ natthi na upalabbhati. Yaṃ puthujjanoti yena kāraṇena puthujjano. Ṭhānametaṃ
vijjatīti etaṃ kāraṇaṃ atthi. Sassatadiṭṭhiyā hi so tebhūmikesu saṅkhāresu kañci
saṅkhāraṃ niccato gaṇheyyāti attho. Catubhūmikasaṅkhārā 5- pana tejussadattā
divasasantatto ayoguḷo viya makkhikānaṃ, diṭṭhiyā vā aññesaṃ vā akusalānaṃ ārammaṇaṃ
na honti. Iminā nayena kañci saṅkhāraṃ sukhatotiādīsu attho veditabbo.
     [269] Sukhato upagaccheyyāti "ekantasukhī attā hoti arogo paraṃ maraṇā"ti 6-
evaṃ attadiṭṭhivasena sukhato gāhaṃ sandhāyetaṃ vuttaṃ. Diṭṭhivippayuttacittena pana
ariyasāvako pariḷāhābhibhūto pariḷāhavūpasamatthaṃ mattahatthiparitāsito viya ca
sekkhabrāhmaṇo 7- gūthaṃ kañci saṅkhāraṃ sukhato nupagacchati. 8-
@Footnote: 1 cha.Ma. aṭṭhānapāḷiyā 2 cha.Ma. ṭhānanti ca avakāsoti ca vuccati  3 cha.Ma. itipīti
@4 cha.Ma. saṅakhatasaṅkhāresu  5 cha.Ma. catutthabhūmakasaṅkhārā
@6 dī.Sī. 9/76/31 brahmajālasutta, Ma.u. 14/22,27/18,22 pañcattayasutta
@7 Sī. vokkhabrāhmaṇo, cha.Ma. cokkhabrāhmaṇo  8 cha.Ma. sukhato upagacchati

---------------------------------------------------------------------------------------------
page403.
     [270] Attavāre kasiṇādipaṇṇattisaṅgahatthaṃ "saṅkhāran"ti avatvā kañci dhammanti
vuttaṃ. Idhāpi ariyasāvakassa catubhūmikavasena paricchedo veditabbo, puthujjanassa
tebhūmikavasena. Sabbavāresu vā ariyasāvakassāpi tebhūmikavaseneva paricchedo vaṭṭati.
Yamhi yamhi 1- puthujjano gaṇhāti, tato tato ariyasāvako gāhaṃ vinibbedheti. 2-
Puthujjano hi yaṃ yaṃ niccaṃ sukhaṃ attāti gaṇhāti, taṃ taṃ ariyasāvako aniccaṃ dukkhaṃ
anattāti gaṇhanto taṃ gāhaṃ vinibbedhetīti. 3- Imasmiṃ 4- suttantanaye 5-
puthujjanagāhavinibbedhanaṃ 6- nāma kathitaṃ.
     [271] Mātarantiādīsu janikā ca mātā, janako ca pitā, manussabhūto ca
khīṇāsavo arahāti adhippeto. Kiṃ pana ariyasāvako aññaṃ jīvitā voropeyyāti?
etaṃpi aṭṭhānaṃ. Sace hi 7- bhavantare gataṃ ariyasāvakaṃ attano ariyasāvakabhāvaṃ ajānantaṃpi
koci evaṃ vadeyya "imaṃ kunthakipillikaṃ jīvitā voropetvā sakalacakkavāḷagabbhe
cakkavattirajjaṃ paṭipajjāhī"ti, taṃ neva so jīvitā voropeyya. Athāpi naṃ evaṃ
vadeyyuṃ "sace hi naṃ 8- na ghātessasi, 9- sīsaṃ te chindissāmā"ti. Sīsamevassa
chindeyyuṃ, na ca so taṃ ghāteyya. 10- Puthujjanabhāvassa pana mahāsāvajjabhāvadassanatthaṃ
ariyasāvakassa ca baladīpanatthametaṃ vuttaṃ, 11- ayaṃ hettha adhippāyo:- sāvajjo
puthujjanabhāvo, yattha 12- hi puthujjano mātughātādīnipi anantariyāni 13- karissati.
Mahābalo ca ariyasāvako, yo 14- etāni kammāni na  karotīti.
     [274] Paduṭṭhacittoti 15- vadhakacittena paduṭṭhacitto. Lohitaṃ uppādeyyāti
jīvamānakasarīre khuddakamakkhikāya pivanamattampi lohitaṃ uppādeyya.
     [275] Saṃghaṃ bhindeyyāti samānasaṃvāsakaṃ samānasīmāyaṃ ṭhitaṃ pañcahākārehi
@Footnote: 1 Sī. yaṃ hi yaṃ, cha.Ma. yaṃ yaṃ hi  2 Sī.,i. vinivaṭṭeti, cha.Ma. viniveṭheti
@3 Sī.,i. vinivaṭṭeti, cha.Ma. viniveṭheti  4 cha.Ma. iti imasmiṃ
@5 cha.Ma. suttattaye  6 cha.Ma. puthujjanattaggāhaviniveṭhanaṃ  7 cha.Ma. sacepi  8 cha.Ma. sace
@imaṃ  9 Sī. na ghāteyyāsi  10 ka. ghāṭeyya  11 cha.Ma. vutthaṃ  12 cha.Ma. yatra
@13 cha.Ma. ānantariyāni. evamuparipi  14 Ma. so  15 Sī.,i. duṭṭhacittoti

---------------------------------------------------------------------------------------------
page404.
Sīghaṃ bhindeyya. Vuttaṃpi cetaṃ "pañcahi upāli ākārehi saṃgho bhijjati kammena
uddesena voharanto anussāvanena salākaggāhenā"ti. 1-
     Tattha kammenāti 2- catūsu kammesu aññatarena. 2- Uddesenāti pañcasu
pātimokkhuddesesu aññatarenuddesena. Voharantoti kathayanto, tāhi tāhi
vā 3- uppattīhi 4- adhammaṃ dhammotiādīni aṭṭhārasa bhedakaravatthūni dīpento.
Anussāvanenāti "kiṃ 5- nanu tumhe jānātha mayhaṃ uccākulā pabbajitabhāvañca
bahussutabhāvañca, mādiso nāma uddhammaṃ ubbinayaṃ satthusāsanaṃ gāheyyāti 6-
cittaṃpi uppādetuṃ na tumhākaṃ yuttaṃ, kiṃ mayhaṃ avīci nīluppalavanaṃ viya sītalā,
kimahaṃ apāyato na bhāyāmī"tiādinā nayena kaṇṇamūle vacībhedaṃ katvā anussāvanena.
Salākaggāhenāti evaṃ anussāvetvā tesaṃ cittaṃ upatthambhetvā anivattidhamme
katvā "gaṇhatha imaṃ salākan"ti salākaggāhena.
     Ettha ca kammameva uddeso vā pamāṇaṃ, vohārānussāvanasalākaggāhā
pana pubbabhāgā, aṭṭhārasavatthudīpanavasena hi voharantena tattha rucijananatthaṃ
anussāvetvā salākāya gahitāyapi abhinnova hoti saṃgho. Yadā pana evaṃ cattāro
vā atirekā vā salākaṃ gahetvā āveṇikaṃ kammaṃ 7- vā uddesaṃ vā karonti,
tadā saṃgho bhinno nāma hoti. Evaṃ diṭṭhisampanno puggalo saṃghaṃ bhindeyyāti
netaṃ ṭhānaṃ vijjati. Ettāvatā mātughātādīni pañca anantariyakammāni dassitāni
honti, yāni puthujjano karoti, na ariyasāvako. Tesaṃ āvībhāvatthaṃ:-
              kammato dvārato ceva       kappaṭṭhitiyato tathā
              pākato sādhāraṇādīhi 8-     viññāta bo vinicchayoti. 9-
@Footnote: 1 vi.pari. 8/458/409 upālipañcaka  2-2 cha.Ma. apalokanādīsu catūsu kammesu aññatarena
@kammena  3 cha.Ma. ayaṃ saddo na dissati  4 Ma. upapattīhi  5 cha.Ma. ayaṃ pāṭho na
@dissati  6 Ma. gaṇheyyāti  7 Sī.,i. avenikakammaṃ  8 Sī.,cha.Ma. pākasādhāraṇādīhi
@9 cha.Ma. vinicchayo

---------------------------------------------------------------------------------------------
page405.
     Tattha kammato tāva:-  ettha hi manussabhūtasseva manussabhūtaṃ mātaraṃ vā pitaraṃ
vā aparivattaliṅgaṃ 1- jīvitā voropentassa kammaṃ anantariyaṃ hoti, tassa vipākaṃ
paṭibāhissāmīti sakalacakkavāḷe 2- mahācetiyappamāṇehipi kāñcanathūpehi 3- pūretvāpi
sakalacakkavāḷaṃ pūretvā nisinnabhikkhusaṃghassa mahādānaṃ datvāpi buddhassa bhagavato
saṅghāṭikaṇṇaṃ amuñcanto vicaritvāpi kāyassa bhedā nirayameva upagacchati. 4- Yo pana
sayaṃ manusso tiracchānabhūtaṃ mātaraṃ vā pitaraṃ vā, sayaṃ vā tiracchānabhūto manussabhūtaṃ,
tiracchānabhūtoyeva vā tiracchānabhūtaṃ jīvitā voropeti, tassa kammaṃ anantariyaṃ na hoti,
kammaṃ pana bhāriyaṃ, 5- anantariyaṃ āhacceva tiṭṭhati. Manussajātikānaṃva pana vasena ayaṃ
pañho kathito.
     Tattha eḷakacatukkaṃ saṅgāmacatukkaṃ coracatukkañca kathetabbaṃ. Eḷakaṃ māremīti 6-
abhisandhināpi hi eḷakaṭṭhāne ṭhitaṃ manussabhūtaṃ 7- mātaraṃ vā pitaraṃ vā mārento
anantariyaṃ phusati. Eḷakābhisandhinā mātāpitiabhisandhinā vā eḷakaṃ mārento
anantariyaṃ na phusati, mātāpitiabhisandhinā mātāpitaro mārento phusateva. Esa
nayo itarasmiṃpi catukkadvaye. Yathā ca mātāpitūsu, evaṃ arahantepi etāni catukkāni
veditabbāni. Manussaarahantameva ca māretvā anantariyaṃ phusati, na yakkhabhūtaṃ. Kammaṃ
pana bhāriyaṃ, anantariyasadisameva. Manussaarahantaṃ ca 8- puthujjanakāleyeva satthappahāre
vā vise vā dinnepi yadi so arahattaṃ patvā teneva marati, arahantaghātako hotiyeva.
Yaṃ pana puthujjanakāle dinnaṃ dānaṃ arahattaṃ patvā paribhuñjati, puthujjanasseva
taṃ dinnaṃ hoti. Sesaariyapuggale mārentassa anantariyaṃ natthi, kammaṃ pana bhāriyaṃ,
anantariyasadisameva.
     Lohituppāde tathāgatassa abhijje kāye 9- parupakkamena cammacchedaṃ katvā
@Footnote: 1 cha.Ma. api parivattaliṅgaṃ 2 cha.Ma. sakalacakkavāḷaṃ  3 cha.Ma. kañcanathūpehi
@4 cha.Ma. upapajjati  5 Sī.,cha.Ma. bhāriyaṃ pana hoti  6 cha.Ma. māressāmīti
@7 cha.Ma. manusso manussabhūtaṃ  8 cha.Ma. manussaarahantassa ca  9 cha.Ma. abhejjakāyatāya

---------------------------------------------------------------------------------------------
page406.
Lohitassa paggharaṇannāma natthi, sarīrassa pana antoyeva tasmiṃ 1- ṭhāne lohitaṃ
samosarati. Devadattena paviddhasilato bhijjitvā gatā sakalikā 2- tathāgatassa pādantaṃ
pahari, pharasunā saṃpahaṭo 3- viya pādo antolohitoyeva ahosi. Tathā karontassa
anantariyaṃ hoti. Jīvako pana tathāgatassa ruciyā satthakeneva 4- cammaṃ chinditvā tamhā
ṭhānā duṭṭhalohitaṃ nīharitvā phāsukamakāsi. Tathā karontassa puññakammameva hoti.
     Atha ye parinibbute tathāgate cetiyaṃ bhindanti, bodhiṃ chindanti, dhātuṃ 5-
upakkamanti, tesaṃ kiṃ hotīti? bhāriyaṃ kammaṃ hoti anantariyasadisaṃ. Sadhātukaṃ pana thūpaṃ
vā paṭimaṃ vā bādhiyamānaṃ 6- bodhisākhaṃ chindituṃ vaṭṭati. Sacepi tattha nisinnā 7-
sakuṇā cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ
mahantataraṃ. Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.
Yā pana bodhisākhā bodhigharaṃ bādhati, taṃ geharakkhanatthaṃ chindituṃ na labhati. Bodhiatthaṃ hi
gehaṃ, na gehatthāya bodhi. Āsanagharepi eseva nayo. Yasmiṃ pana āsanaghare dhātu nihitā
hoti, tassa rakkhanatthāya bodhisākhaṃ chindituṃ vaṭṭati. Bodhijagganatthaṃ ojāharaṇasākhaṃ
vā pūtisākhaṃ vā 8- chindituṃ vaṭṭatiyeva, sarīrapaṭijaggane viya puññaṃpi hoti.
     Saṃghabhede sīmaṭṭhasaṃghe 9- asannipatite visuṃ parisaṃ gahetvā katavohārānussāvana-
salākaggāhassa kammaṃ karontassa uddesaṃ vā uddisantassa bhedova hoti
anantariyakammañca. Samaggasaññāya pana vaṭṭatīti saññāya 10- karontassa bhedova hoti, na
anantariyakammaṃ. Tathā navato ūnaparisāya. Sabbantimena paricchedena navannaṃ janānaṃ yo
saṃghaṃ bhindati, tassa anantariyaṃ 11- hoti. Tassa anuvattakānaṃ adhammavādīnaṃ
mahāsāvajjakammaṃ, dhammavādino pana anavajjā. Tattha navannameva saṃghabhede idaṃ suttaṃ:-
"ekato
upāli cattāro honti, ekato cattāro, navamo anussāveti, salākaṃ gāheti
@Footnote: 1 cha.Ma. ekasmiṃ  2 Ma. sakkhalikāpi, cha. sakalikāpi  3 cha.Ma. pahaṭo  4 cha.Ma. satthakena
@5 cha.Ma. dhātumhi  6 cha.Ma. bādhayamānaṃ  7 cha.Ma. nilīnā  8 Sī. ojoharaṇasākhaṃ vā
@pūtiṭhānaṃ vā  9 cha.Ma. saṃghabhedepi sīmaṭṭhakasaṃghe  10 cha.Ma. saññāya vā
@11 cha.Ma. ānantariyakammaṃ

---------------------------------------------------------------------------------------------
page407.
`ayaṃ Dhammo ayaṃ vinayo idaṃ satthusāsanaṃ, imaṃ 1- gaṇhatha, imaṃ rocethā'ti evaṃpi
kho upāli saṃgharāji ceva hoti saṃghabhedo ca. Navannaṃ vā upāli atirekanavannaṃ
vā saṃgharāji ceva hoti saṃhabhedo cā"ti. 2- Etesu ca pana pañcasu saṃghabhedo
vacīkammaṃ, sesāni kāyakammānīti evaṃ kammato viññātabbo vinicchayo.
     Dvāratoti sabbāneva cetāni kāyadvāratopi vacīdvāratopi samuṭṭhahanti.
Purimāni panettha cattāri āṇattikavijjāmayappayogavasena vacīdvārato samuṭṭhahitvāpi
kāyadvārameva pūrenti, saṃghabhedo hatthamuddhāya bhedaṃ karontassa kāyadvārato
samuṭṭhahitvāpi vacīdvārameva pūretīti evamettha dvāratopi viññātabbo vinicchayo.
     Kappaṭṭhitiyatoti saṃghabhedoyeva cettha kappaṭṭhitiyo. Saṇṭhahantepi 3- kappe vā
kappavemajjhe vā saṃghabhedaṃ katvā kappavināseyeva muccati. Sace hi 4- "sve kappo
vinassissatī"ti ajja saṃghabhedaṃ karoti, sve muccati, ekadivasameva niraye paccati.
Evaṃ karaṇaṃ 5- pana natthi. Sesāni cattāri kammāni anantariyāneva honti, na
kappaṭṭhitiyānīti evamettha kappaṭṭhitiyatopi viññātabbo vinicchayo.
     Pākatoti yena ca pañcapetāni kammāni katāni honti, tassa saṃghabhedoyeva
paṭisandhivasena vipaccati, sesāni "ahosikammaṃ nāhosi kammavipāko"ti evamādisaṅkhaṃ 6-
gacchanti. Saṃghabhedābhāve lohituppādo, tadabhāve arahantaghāto, tadabhāve sace
pitā sīlavā hoti, mātā dussīlā, no vā tathā sīlavatī, pitughāto paṭisandhivasena
vipaccati. Sace mātā sīlavatī, mātughāto. Dvīsupi sīlena vā dussīlena vā
samānesu mātughātova paṭisandhivasena vipaccati. Mātā hi dukkarakārinī 7- bahupakārā
ca puttānanti evamettha pākatopi viññātabbo vinicchayo.
@Footnote: 1 ka. idaṃ  2 vi.cu. 7/351/147 saṃghabhedakkhandhaka  3 cha.Ma. saṇṭhahante hi
@4 cha.Ma. sacepi  5 Sī. ettha kāraṇaṃ  6 cha.Ma. evamādīsu saṅkhaṃ  7 Sī. dukkarakāriṇī,
@maṅgalatthadīpaniyaṃ pana dukkarakārikāti pāṭho dissati

---------------------------------------------------------------------------------------------
page408.
     Sādhāraṇādīhīti purimāni cattāri sabbesaṃpi gahaṭṭhapabbajitānaṃ sādhāraṇāni,
saṃghabhedo pana "na kho upāli bhikkhunī saṃghaṃ bhindati, 1- na sikkhamānā, na sāmaṇero,
na sāmaṇerī, na upāsako, na upāsikā saṃghaṃ bhindati. Bhikkhu kho upāli pakatatto
samānasaṃvāsako samānasīmāyaṃ ṭhito saṃghaṃ bhindatī"ti 2- vacanato vuttappakārassa bhikkhunova
hoti, na aññassa, tasmā asādhāraṇo. Ādisaddena sabbe te 3- dukkhavedanāsahagatā
dosamohasampayuttā cāti evamettha sādhāraṇādīhipi viññātabbo vinicchayo.
     [276]  Aññaṃ satthāranti "ayaṃ me satthā satthu kiccaṃ kātuṃ asamattho"ti
bhavantarepi aññatitthakaraṃ "ayaṃ me satthā"ti evaṃ gaṇheyyāti 4- netaṃ ṭhānaṃ
vijjatīti attho.
     [277] Ekissā lokadhātuyāti dasasahassīlokadhātuyā. Tīṇi hi khettāni jātikhettaṃ
āṇākhettaṃ visayakhettaṃ. 5- Tattha jātikhettaṃ nāma dasasahassīlokadhātu. Sā hi tathāgatassa
mātukucchimhi okkamanakāle nikkhamanakāle bodhikāle 6- dhammacakkappavattane
āyusaṅkhāravossajjane parinibbāne ca kampati. Koṭisatasahassacakkavāḷaṃ pana
āṇākhettannāma. Āṭānāṭiyaparittamoraparittadhajaggaparittaratanaparittādīnaṃ hi
ettha āṇā pavattati. Visayakhettassa pana parimāṇaṃ natthi. Buddhānaṃ hi "yāvatakaṃ
ñāṇaṃ tāvatakaṃ 7- 8- ñeyyaṃ, yāvatakaṃ ñeyyaṃ tāvatakaṃ ñāṇaṃ, ñāṇapariyantikaṃ ñeyyaṃ,
ñeyyapariyantikaṃ 8- ñāṇan"ti 9-  vacanato avisayo nāma natthi.
     Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe
buddhā uppajjantīti suttaṃ natthi, na uppajjantīti pana atthi. Tīṇi hi piṭakāni
vinayapiṭakaṃ suttantapiṭakaṃ abhidhammapiṭakaṃ. Tisso saṅgītiyo mahākassapattherassa
saṅgīti,
@Footnote: 1 saṃghabhedakkhandhake pana apica bhedāya parakkamatīti pāli dissati
@2 vi.cu. 7/351/147 upālipañha  3 cha.Ma. sabbepete  4 cha.Ma. gaṇheyya
@5 cha.Ma. visayakhettanti  6 Sī.,cha.Ma. sambodhikāle
@7 ka. yāvatikaṃ... tāvatikaṃ. evamuparipi  8-8 pāli. neyyaṃ... neyyapariyantikaṃ
@9 khu.Ma. 29/320/217 pasūrasuttaniddesa, khu.cu. 30/492/239
@mogharājamāṇavakapañhāniddesa, khu.paṭi. 31/669/577 mahāpaññākathā (syā)

---------------------------------------------------------------------------------------------
page409.
Yasattherassa saṅgīti, moggaliputtattherassa saṅgīti. Imā tisso saṅgītiyo
ārūḷhe tepiṭake buddhavacane imaṃ cakkavāḷaṃ muñcitvā aññattha buddhā
uppajjantīti suttaṃ natthi, na uppajjantīti pana atthi.
     Apubbaṃ acarimanti apure apacchā, ekato na uppajjanti, pure vā
pacchā vā uppajjantīti vuttaṃ hoti. Tattha bodhipallaṅke "bodhiṃ appatvā na
uṭṭhahissāmī"ti nisinnakālato paṭṭhāya yāva mātukucchismiṃ paṭisandhigahaṇaṃ, tāva
pubbeti na veditabbaṃ. Bodhisattassa hi paṭisandhigahaṇe 1- dasasahassacakkavāḷakampaneneva
khettapariggaho kato, etthantare aññassa buddhassa uppatti nivāritāva hoti.
Parinibbānato paṭṭhāya yāva sāsapamattāpi dhātu tiṭṭhati, tāva pacchāti na veditabbaṃ.
Dhātūsu hi ṭhitāsu buddhā ṭhitā nāma honti. 2- Tasmā etthantare aññassa buddhassa
uppatti nivāritāva hoti. Dhātuparinibbāne pana jāte aññassa buddhassa uppatti
na nivāritā.
     Kasmā pana apubbaṃ acarimaṃ na uppajjantīti? anacchariyattā. Buddhā hi
Acchariyamanussā. Yathāha "ekapuggalo bhikkhave loke uppajjamāno uppajjati
acchariyamanusso. Katamo ekapuggalo? tathāgato arahaṃ sammāsambuddho"ti. 3- Yadi ca dve
vā cattāro vā aṭṭha vā soḷasa vā ekato uppajjeyyuṃ, anacchariyā bhaveyyuṃ.
Ekasmiṃ hi vihāre dvinnaṃ cetiyānaṃpi lābhasakkāro uḷāro na hoti, bhikkhūpi
bahutāya anacchariyā jātā, evaṃ buddhāpi bhaveyyuṃ. Tasmā na uppajjanti.
     Desanāya ca visesābhāvato. Yaṃ hi satipaṭṭhānādikaṃ dhammaṃ eko deseti,
aññehi uppajjitvā sova dhammo desetabbo siyā. Tato anacchariyo siyā.
Ekasmiṃ pana dhammaṃ desente desanāpi acchariyāva hoti.
     Vivādabhāvato ca. Bahūsu ca buddhesu uppannesu bahunnaṃ ācariyānaṃ antevāsikā
@Footnote: 1 cha.Ma. paṭisandhikkhaṇe  2 cha.Ma. ṭhitāva honti
@3 aṅ.ekaka. 20/172/22 ekapuggalavagga

---------------------------------------------------------------------------------------------
page410.
Viya "amhākaṃ buddho pāsādiko, amhākaṃ buddho madhurassaro lābhī puññavā"ti
vivadeyyuṃ, tasmāpi na evaṃ uppajjanti.
     Apicetaṃ kāraṇaṃ milindaraññā puṭṭhena nāgasenattherena vitthāritameva. Vuttañhi
tattha 1- :-
     bhante nāgasena bhāsitaṃpi hetaṃ bhagavatā "aṭṭhānametaṃ bhikkhave anavakāso, yaṃ
ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,
netaṃ ṭhānaṃ vijjatī"ti. 2- Desentā 3- ca bhante nāgasena sabbepi tathāgatā sattatiṃsa
bodhipakkhiye dhamme desenti, kathayantā 4- ca cattāri ariyasaccāni kathenti,
sikkhāpentā ca tīsu sikkhāsu sikkhāpenti, anusāsamānā ca appamādapaṭipattiṃ
anusāsanti. Yadi bhante nāgasena sabbesaṃpi tathāgatānaṃ eko uddeso ekā kathā ekā
sikkhā ekā anusandhi, 5- kena kāraṇena dve tathāgatā ekakkhaṇeyeva na uppajjanti.
Ekenapi tāva buddhuppādena ayaṃ loko obhāsajāto, yadi dutiyopi buddho bhaveyya,
dvinnaṃ pabhāya ayaṃ loko bhiyyoso mattāya obhāsajāto bhaveyya. Ovadantā
ca dve tathāgatā sukhaṃ ovadeyyuṃ, anusāsamānā ca sukhaṃ anusāseyyuṃ. Tattha
me kāraṇaṃ desehi, yathāhaṃ nissaṃsayo bhaveyyanti.
     Ayaṃ mahārāja dasasahassīlokadhātu ekabuddhadhāraṇī, ekasseva tathāgatassa guṇaṃ
dhāreti, yadi dutiyo buddho uppajjeyya, nāyaṃ dasasahassīlokadhātu dhāreyya, caleyya
kampeyya nameyya onameyya vinameyya vikireyya vidhameyya viddhaṃseyya, na
ṭhānamupagaccheyya.
     Yathā mahārāja nāvā ekapurisadhāraṇī 6- bhaveyya, ekasmiṃ purise abhirūḷhe
samodakā 7- bhaveyya, atha dutiyo puriso āgaccheyya tādiso āyunā vaṇṇena
@Footnote: 1 milinda.  5/231 anumānapañha  2 dī.pā. 11/161/99, Ma.u. 14/129/115,
@aṅ.ekaka. 20/277/29,  abhi.vi. 35/809/410  3 Sī. desiyantā  4 cha. kathayamānā
@5 cha.Ma. anusiddhi  6 cha.Ma. ekapurisasandhāraṇī  7 Sī. sampādikā, cha.Ma. abhiruḷhe sā
@nāvā samupādikā

---------------------------------------------------------------------------------------------
page411.
Vayena pamāṇena kisathūlena sabbaṅgapaccaṅgena, so taṃ nāvaṃ abhiruheyya, api nu sā
mahārāja nāvā dvinnaṃpi dhāreyyāti. Na hi bhante, caleyya kampeyya nameyya
onameyya vinameyya vikireyya vidhameyya viddhaṃseyya, na ṭhānamupagaccheyya, osīdeyya
udaketi. Evameva kho mahārāja ayaṃ dasasahassīlokadhātu ekabuddhadhāraṇī, ekasseva
tathāgatassa guṇaṃ dhāreti, yadi dutiyo buddho uppajjeyya, nāyaṃ dasasahassīlokadhātu
dhāreyya, caleyya .pe. Na ṭhānamupagaccheyya.
     Yathā vā pana mahārāja puriso yāvadatthaṃ bhojanaṃ bhuñjeyya chādentaṃ yāva
kaṇṭhamabhipūrayitvā, so tato piṇito 1- paripuṇṇo nirantaro tandikato
anonamitadaṇḍajāto 2- punadeva tattakaṃ bhojanaṃ bhuñjeyya, api nu kho so mahārāja puriso
sukhito bhaveyyāti. Na hi bhante, sakiṃ bhuttova mareyyāti. Evameva kho mahārāja
ayaṃ dasasahassīlokadhātu ekabuddhadhāraṇī .pe. Na ṭhānamupagaccheyyāti.
     Kiṃ nu kho bhante nāgasena abhidhammabhārena paṭhavī calatīti. Āma mahārāja 3-
idha mahārāja dve sakaṭā ratanaparipūritā bhaveyyuṃ yāva mukhasmā, ekasakaṭato 4-
ratanaṃ gahetvā ekamhi sakaṭe ākireyyuṃ, api nu kho taṃ mahārāja sakaṭaṃ dvinnaṃpi
sakaṭānaṃ ratanaṃ dhāreyyāti. Na hi bhante, nābhipi tassa phaleyya, arāpi 5- tassa
bhijjeyyuṃ, nemīpi tassa opateyyuṃ, akkhopi tassa bhijjeyyāti. Kiṃ nu kho mahārāja
atiratanabhārena sakaṭaṃ bhijjatīti. Āma bhanteti. Evameva kho mahārāja abhidhammabhārena
paṭhavī calatīti.
     Apica mahārāja imaṃ kāraṇaṃ buddhānaṃ balaparidīpanāya osāritaṃ. Aññaṃpi
tattha aparaṃ 6- kāraṇaṃ suṇohi, yena kāraṇena dve sammāsambuddhā ekakkhaṇe
na uppajjanti. Yadi mahārāja dve sammāsambuddhā ekakkhaṇe uppajjeyyuṃ, parisāya
@Footnote: 1 Sī.,cha.Ma. so dhāto pīṇito  2 Sī. anoṇami daṇḍajāto  3 cha.Ma. āma mahārājāti pāṭho na
@dissati  4 cha.Ma. ekasmā sakaṭato  5 ka. ārāpi  6 cha. abhirūpaṃ

---------------------------------------------------------------------------------------------
page412.
Vivādo uppajjeyya, "tumhākaṃ buddho amhākaṃ buddho"ti ubhatopakkhajātā bhaveyyuṃ.
Yathā mahārāja dvinnaṃ balavāmaccānaṃ parisāya vivādo uppajjati, "tumhākaṃ amacco
amhākaṃ amacco"ti ubhatopakkhajātā honti. Evameva kho mahārāja yadi dve
sammāsambuddhā ekakkhaṇe uppajjeyyuṃ, parisāya vivādo uppajjeyya, "tumahākaṃ
buddho amhākaṃ buddho"ti ubhatopakkhajātā bhaveyyuṃ. Idaṃ paṭhamaṃ kāraṇaṃ suṇohi,
yena kāraṇena dve sammāsambuddhā ekakkhaṇe na  uppajjanti.
     Aparaṃpi uttariṃ kāraṇaṃ suṇohi, yena kāraṇena dve sammāsambuddhā ekakkhaṇe
na uppajjanti. Yadi mahārāja dve sammāsambuddhā ekakkhaṇe uppajjeyyuṃ,
ekapuggalo 1- aggo buddhoti yaṃ vacanaṃ, taṃ micchā bhaveyya. Jeṭṭho buddhoti .pe.
Seṭṭho buddhoti. Visiṭṭho buddhoti. Uttamo buddhoti. Pavaro buddhoti. Asamo
buddhoti. Asamasamo buddhoti. Appaṭimo 2- buddhoti. Appaṭibhāgo buddhoti.
Appaṭipuggalo buddhoti yaṃ vacanaṃ, taṃ micchā bhaveyya. Imaṃpi 3- kho tvaṃ mahārāja
kāraṇaṃ atthato sampaṭiccha, yena kāraṇena dve sammāsambuddhā ekakkhaṇe na
uppajjanti.
     Apica mahārāja buddhānaṃ bhagavantānaṃ sabhāvapakatikā esāyaṃ 4- ekoyeva buddho
loke uppajjati. Kasmā? kāraṇā mahantatāya sabbaññubuddhaguṇānaṃ. Aññaṃpi
mahārāja yaṃ mahantaṃ hoti, taṃ ekaṃyeva hoti. Paṭhavī mahārāja mahantā, 5- sā
ekāyeva. Sāgaro mahanto, so ekoyeva. Sineru girirājā mahanto, so ekoyeva.
Ākāso mahanto, so ekoyeva. Sakko mahanto, so ekoyeva. Brahmā 6-
mahanto, so ekoyeva. Tathāgato arahaṃ sammāsambuddho mahanto, so ekoyeva. Yattha
te uppajjanti, tattha aññesaṃ okāso na hoti. Tasmā tathāgato arahaṃ sammāsambuddho
ekoyeva loke uppajjatīti. Sukathito bhante nāgasena pañho opammehi kāraṇehī"ti.
@Footnote: 1 cha.Ma. ayaṃ pāṭho na dissati  2 cha.Ma. appaṭisamo  3 cha.Ma. idampi  4 cha.Ma. esā, yaṃ
@5 cha.Ma. mahantī  6 milinda. māro mahanto, so ekoyeva. mahābrahmā...

---------------------------------------------------------------------------------------------
page413.
     Ekissā lokadhātuyāti ekasmiṃ cakkavāḷe. Heṭṭhā iminā vacanena 1-
dasacakkavāḷasahassāni gahitāni, tānipi ekacakkavāḷeneva paricchindituṃ vaṭṭanti.
Buddhā hi uppajjamānā imasmiṃyeva cakkavāḷe uppajjanti, uppannaṭṭhāne 2- pana
vārite ito aññesu cakkavāḷesu na uppajjantīti vāritameva hoti.
                          Paṭhamavaggavaṇṇanā.
                        -----------------
@Footnote: 1 cha.Ma. imināva padena  2 cha. uppajjanaṭṭhāne

---------------------------------------------------------------------------------------------
page414.
                         2. Dutiyavaggavaṇṇanā
     [278] Apubbaṃ acarimanti ettha cakkaratanapātubhāvato pubbe pubbaṃ, tasseva
antaradhānato pacchā carimaṃ. Tattha dvidhā cakkaratanassa antaradhānaṃ hoti cakkavattino
kālakiriyāya vā pabbajjāya vā. Antaradhānañca pana taṃ kālakiriyato vā pabbajitato 1-
vā sattame divase antaradhāyati, tato paraṃ cakkavattino pātubhāvo avārito.
     Kasmā pana ekacakkavāḷe dve cakkavattino na uppajjantīti? vivādupacchedato
Anacchariyabhāvato 2- cakkaratanassa mahānubhāvato ca. Dvīsu hi uppajjantesu "amhākaṃ
rājā mahanto, amhākaṃ rājā mahanto"ti vivādo uppajjeyya, "ekasmiṃ dīpe
cakkavatti, ekasmiṃ dīpe cakkavattī"ti ca anacchariyo bhaveyya. Yo cāyaṃ cakkaratanassa
dvisahassadīpaparivāresu catūsu mahādīpesu issariyānuppadānasamattho mahānubhāvo, sopi
parihāyetha. Iti vivādupacchedato anacchariyabhāvato cakkaratanassa mahānubhāvato ca
na ekacakkavāḷe dve uppajjanti.
     [279] Yaṃ itthī arahaṃ assa sammāsambuddhoti ettha tiṭṭhatu tāva sabbaññuguṇe
nibbattetvā lokanittharaṇasamattho buddhabhāvo, paṇidhānamattaṃpi itthiyā na sampajjati.
               "manussattaṃ liṅgasampatti     hetu satthāradassanaṃ
                pabbajjā guṇasampatti      adhikāro ca chandatā
                aṭṭhadhammasamodhānā       abhinīhāro samijjhatī"ti 3-
imāni hi paṇidhānasampattikāraṇāni. Idaṃ 4- paṇidhānaṃpi sampādetuṃ asamatthāya 5-
itthiyā kuto buddhabhāvoti. "aṭṭhānametaṃ bhikkhave anavakāso yaṃ itthī arahaṃ assa
@Footnote: 1 cha.Ma. pabbajjato 2 cha. acchariyabhāvato  3 syāmaraṭṭhapotthakassa pāliyaṃ ayaṃ gāthā na
@dissati,  khu.buddha. 33/59-dīpaṅkarabuddhavaṃsa  4 cha. iti  5 Sī. asamatthatāya

---------------------------------------------------------------------------------------------
page415.
Sammāsambuddho"ti vuttaṃ. Sabbākāraparipūrova puññussayo sabbākāraparipuṇṇameva
attabhāvaṃ nibbattetīti puriso hoti arahaṃ 1- sammāsambuddho, na itthī.
     [280] Rājā assa cakkavattītiādīsupi yasmā itthiyā kosohitavatthuguyhatādīnaṃ
2- abhāvena lakkhaṇāni na paripūrenti, 3- itthīratanābhāvena sattaratanaṃ 4- na
sampajjati, sabbamanussehi ca adhiko attabhāvo na hoti. Tasmā "aṭṭhānametaṃ
bhikkhave anavakāso yaṃ itthī rājā assa cakkavattī"ti vuttaṃ.
     [281] Yasmā ca sakkattādīni tīṇi ṭhānāni uttamāni, itthīliṅgañca hīnaṃ, 5-
tasmāpassā sakkattādīni na paṭisiddhāni. 5- Nanu ca yathā itthīliṅgaṃ, evaṃ
purisaliṅgaṃpi brahmaloke natthi. Tasmā "yaṃ puriso brahmattaṃ kāreyya, ṭhānametaṃ
vijjatī"tipi na vattabbaṃ siyāti. No na vattabbaṃ. Kasmā? idha purisassa tattha
nibbattanato. Brahmattanti hi mahābrahmattaṃ adhippetaṃ. Itthī ca idha jhānaṃ
bhāvetvā kālaṃ katvā brahmapārisajjānaṃ sahabyataṃ 6- upapajjati, na mahābrahmānaṃ.
Puriso pana tattha na uppajjatīti na vattabbo. Samānepi cettha ubhayaliṅgābhāve
purisasaṇṭhānāva brahmāno, na itthīsaṇṭhānā. Tasmā suvuttamevetaṃ.
     [284] Kāyaduccaritassātiādīsu yathā nimbavījakosāṭakivījāni madhuraphalaṃ na
nibbattenti, asātaṃ amadhurameva nibbattenti, evaṃ kāyaduccaritādīni madhuraṃ
vipākaṃ na nibbattenti, amadhurameva nibbattenti. Yathā ca ucchuvījasālivījādīni
madhuraṃ sādhumeva 7- phalaṃ nibbattenti, na asātaṃ kaṭukaṃ. Evaṃ kāyasucaritādīni madhurameva
vipākaṃ nibbattenti, na amadhuraṃ. Vuttaṃpi cetaṃ:-
               "yādisaṃ vapate bījaṃ      tādisaṃ labhate 8- phalaṃ
                kalyāṇakārī kalyāṇaṃ    pāpakārī ca pāpakan"ti. 9-
@Footnote: 1 cha.Ma. purisova arahaṃ hoti  2 cha.Ma. kosohitavatthaguyhatādīnaṃ  3 cha.Ma. paripūranti
@4 cha.Ma. sattaratanasamaṅgitā  5-5 cha.Ma. tasmā cassā sakkattādīnipi paṭisiddhāni
@6 Sī. sahavyataṃ  7 cha.Ma. sādurasameva  8 cha.Ma.,i. harate
@9 saṃ.sa. 15/256/273 samuddakasutta

---------------------------------------------------------------------------------------------
page416.
     Tasmā "aṭṭhānametaṃ bhikkhave anavakāso yaṃ kāyaduccaritassā"tiādi vuttaṃ. 1-
     [290-295] Kāyaduccaritasamaṅgītiādīsu samaṅgīti pañcavidhasamaṅgitā
āyūhanasamaṅgitā cetanāsamaṅgitā kammasamaṅgitā vipākasamaṅgitā upaṭṭhānasamaṅgitāti.
Tattha kusalākusalakammāyūhanakkhaṇe āyūhanasamaṅgitāti vuccati. Tathā cetanāsamaṅgitā. 2-
Yāva pana sattā arahattaṃ na pāpuṇanti, tāva sabbepi sattā pubbe upacitacetanāya
samaṅgitāya cetanāsamaṅginoti vuccanti. Esā cetanāsamaṅgitā. 2- Yāva sattā 3-
arahattaṃ na pāpuṇanti, tāva sabbepi sattā pubbe upacitavipākārahaṃ kammaṃ sandhāya
"kammasamaṅgino"ti vuccanti. Esā kammasamaṅgitā. Vipākasamaṅgitā vipākakkhaṇeyeva
veditabbā. Yāva ca 4- na sattā arahattaṃ pāpuṇanti, tāva tesaṃ tato cavitvā niraye
tāva uppajjamānānaṃ aggijālalohakumbhiādīhi upaṭṭhānākārehi nirayo,
gabbhaseyyakattaṃ āpajjamānānaṃ mātukucchi, devesu uppajjamānānaṃ
kapparukkhavimānādīhi upaṭṭhānākārehi devalokoti evaṃ uppattinimittaṃ 5-
upaṭṭhāti. Iti nesaṃ imināuppattinimittupaṭṭhānena aparimuttakā 6-
upaṭṭhānasamaṅgitā nāma. Sā calati, sesā niccalā. Niraye hi upaṭṭhitepi devaloko
upaṭṭhāti, devaloke upaṭṭhitepi nirayo upaṭṭhāti, manussaloke upaṭṭhitepi
tiracchānayoni upaṭṭhāti, tiracchānayoniyā ca upaṭṭhitāyapi  manussaloko
upaṭṭhātiyeva.
      Tatridaṃ vatthuṃ:- soṇagiripāde kira khelavihāre 7- soṇatthero nāma eko
dhammakathiko. Tassa pitā sunakharājiko 8- nāma ahosi, thero taṃ paṭibāhantopi saṃvare
ṭhapetuṃ asakkonto "mā nassi varāko"ti 9- mahallakakāle akāmakaṃ naṃ pabbājesi.
Tassa gilānaseyyāya nipannassa nirayo upaṭṭhāsi. Soṇagiripādato mahantā sunakhā
āgantvā khāditukāmā viya samparivāresuṃ. So pana maraṇabhayabhīto 10- "vārehi tāta
@Footnote: 1 idheva vaggo navamoti pāli  2-2 etthantare pāṭhā sīhaḷapotthake na dissanti
@3 cha.Ma. ayaṃ pāṭho na dissati  4 cha.Ma. yāva pana  5 cha.Ma. upapattinimittaṃ. evamuparipi
@6 cha.Ma. aparimuttatā  7 Sī. pañcalavihāre, cha.Ma. acelavihāre  8 Sī.,cha.Ma. sunakhavājiko
@9 Ma. pāpakoti  10 cha.Ma. mahābhayabhīto

---------------------------------------------------------------------------------------------
page417.
Soṇa, vārehi tāta soṇā"ti āha. Kiṃ mahātherāti. Na passasi tātāti taṃ
pavuttiṃ ācikkhi. Soṇatthero "kathañhi nāma mādisassa pitā niraye nibbattissati,
patiṭṭhāpi tassa 1- bhavissāmī"ti 2- sāmaṇerehi nānāpupphāni āharitvā 3-
cetiyaṅgaṇabodhiyaṅgaṇesu talasaṇṭharaṇapūjaṃ 4- āsanapūjañca karitvā 5- pitaraṃ mañcakena
cetiyaṅgaṇaṃ haritvā mañce nisīdāpetvā "ayaṃ mahātherena pūjā 6- tumhākaṃ atthāya
katā, `ayaṃ me bhagavā duggatapaṇṇākāro'ti vatvā bhagavantaṃ vanditvā cittaṃ pasādehī"ti
āha. So mahāthero pūjaṃ disvā tathā karonto cittaṃ pasādesi. Tāvadevassa
devaloko upaṭṭhāsi. Nandavanacittalatāvanamissakavanavimānāni 7- ceva devanāṭakāni ca
parivāretvā ṭhitāni viya ahesuṃ. So "apetha soṇa, apetha soṇā"ti theraṃ āha.
Kimidaṃ therāti. 8- Etā te mātaro āgacchantīti. Thero "saggo upaṭṭhito
mahātherassā"ti cintesi. Evaṃ upaṭṭhānasamaṅgitā calatīti veditabbā. Etāsu idha 9-
āyūhanacetanākammasamaṅgitāvasena kāyaduccaritasamaṅgitāvasena ca 10-
"kāyaduccaritasamaṅgī"tiādi vuttaṃ.
     Tattha eke ācariyā "yasmiṃ khaṇe kammaṃ āyūhati, tasmiṃyeva khaṇe tassa
saggo avārito"ti 11- vadanti. Apare pana "āyūhanakammaṃ 12- nāma vipākavāraṃ labhantaṃpi
atthi alabhantaṃpi. Tattha yadā kammaṃ vipākavāraṃ labhati, tasmiṃyeva kāle tassa
saggo vārito"ti vadanti. Sesaṃ sabbattha uttānatthamevāti. 13-
                      Aṭṭhānapālivaṇṇanā niṭṭhitā.
                       ------------------
@Footnote: 1 cha.Ma. patiṭṭhāssa 2 Ma. patiṭṭhānamassa karissāmīti  3 cha.Ma. āharāpetvā
@4 cha.Ma. talasantharaṇapūjaṃ  5 cha.Ma. kāretvā  6 cha.Ma. mahāthera pūjā
@7 cha.Ma. nandanavanacittalatāvanamissakavanaphārusakavanavimānāni  8 cha.Ma. mahātherāti
@9 cha.Ma. samaṅgitāsu idha  10 cha.Ma. kāyaduccaritasamaṅgitāvasena cāti pāṭho na dissati
@11 cha.Ma. vāritoti  12 cha.Ma. āyūhitakammaṃ 13 idheva vaggo dasamoti pāli

---------------------------------------------------------------------------------------------
page418.
                          16. Ekadhammapāli
                          1. Paṭhamavaggavaṇṇanā
     [296] Ekadhammapāliyaṃ ekadhammoti ekasabhāvo. Ekantanibbidāyāti ekantena
vaṭṭe nibbindanatthāya ukkaṇṭhanatthāya. Virāgāyāti vaṭṭe virajjanatthāya, rāgādīnaṃ
vā kilesānaṃ virajjanāya vigamāya. Nirodhāyāti rāgādīnaṃ nirodhāya appavattikaraṇatthāya,
vaṭṭassa 1- vā nirujjhanatthāya. Upasamāyāti kilesavūpasamatthāya. 2- Abhiññāyāti
aniccādivasena lakkhaṇattayaṃ āropetvā abhijānanatthāya. Sambodhāyāti catunnaṃ
saccānaṃ bujjhanatthāya, "bodhi vuccati catūsu maggesu ñāṇan"ti 3- evaṃ vuttassa
vā catumaggañāṇassa paṭivijjhanatthāya. Nibbānāyāti apaccayanibbānassa sacchikaraṇatthāya.
     Iti bhagavā imehi sattahi padehi buddhānussatikammaṭṭhānassa vaṇṇaṃ kathesi.
Kasmā? mahājanassa ussāhajananatthaṃ visakaṇṭakavāṇijo viya attano paṇḍitatāya. 4-
Visakaṇṭakavāṇijo nāma guḷavāṇijo vuccati. So kira vāṇijo khaṇḍasakkarādīni 5-
sakaṭenādāya paccantagāmaṃ gantvā "visakaṇṭakaṃ gaṇhatha, visakaṇṭakaṃ gaṇhathā"ti
ugghosesi. Taṃ sutvā gāmikā "visaṃ nāma kakkhalaṃ 6- ghoraṃ. Yo naṃ khādati, so
marati. Kaṇṭakaṃpi vijjhitvā māreti, ubhopete kakkhalā, ko ettha ānisaṃso"ti
gehadvārāni thakesuṃ, dārake ca palāpesuṃ. Taṃ disvā vāṇijo "avohārakusalā
ime gāmikā, handa ne upāyena gaṇhāpessāmī"ti 7- "atimadhuraṃ gaṇhatha, atisādhuṃ
gaṇhatha, guḷaṃ phāṇitaṃ sakkaraṃ samagghaṃ labbhati, kuṭamāsakakuṭakahāpaṇādīhipi 8- labbhatī"ti
ugghosesi. Taṃ sutvā gāmikā haṭṭhapahaṭṭhā vaggavaggā  gantvā taṃ 9- bahuṃpi mūlaṃ
datvā aggahesuṃ.
@Footnote: 1 cha.Ma. vaṭṭasseva  2 cha.Ma. kilesavūpasamanatthāya
@3 khu.Ma. 29/891/558 sārīputtasuttaniddesa,
@khu.cu. 30/667/321 khaggavisāṇasuttaniddesa  4 Sī. paṇīyassa, cha. paṇiyassa
@5 Sī.,cha. guḷaphāṇitakhaṇḍasakkarādīni, Ma. guḷavāṇijo khaṇḍasakkarādīni  6 cha.Ma. kakkhaḷaṃ
@7 cha.Ma. gāhāpemīti  8 cha.Ma. kūṭamāsakūṭakahāpaṇādīhi vāpi  9 cha.Ma. ayaṃ pāṭho na dissati

---------------------------------------------------------------------------------------------
page419.
     Tattha visakaṇṭakavāṇijassa "visakaṇṭakaṃ gaṇhathā"ti ugghosanaṃ viya bhagavato
buddhānussatikammaṭṭhānakathanaṃ, visakaṇṭake vaṇṇaṃ kathetvā tassa gahaṇatthāya mahājanassa
ussāhakaraṇaṃ viya imehi sattahi padehi buddhānussatikammaṭṭhānassa vaṇṇabhaṇanena tattha
mahājanassa ussāhakaraṇaṃ.
     Katamo ekadhammoti kathetukamyatāpucchā. 1- Buddhānussatīti buddhaṃ ārabbha
uppannā  anussati, buddhaguṇārammaṇāya satiyā etaṃ adhivacanaṃ. 1- Taṃ panetaṃ
buddhānussatikammaṭṭhānaṃ duvidhaṃ hoti cittasampahaṃsanatthañceva vipassanatthañca. Kathaṃ?
yadā hi asubhārammaṇe asubhasaññaṃ 2- bhāventassa bhikkhuno cittuppādo upahaññati
ukkaṇṭhati nirassādo hoti vīthiṃ na paṭipajjati, kuṭagoṇo viya ito cito ca dhāvati. 3-
Tasmiṃ khaṇe esa mūlakammaṭṭhānaṃ pahāya "itipi so bhagavā"tiādinā nayena tathāgatassa
lokiyalokuttaraguṇe anussarati. Tasseva 4- buddhaṃ anussarantassa cittuppādo
pasīdati, vinīvaraṇako 5- hoti. So taṃ cittaṃ evaṃ dametvā puna mūlakammaṭṭhānaṃyeva
manasikaroti. Kathaṃ? yathā nāma balavā puriso kūṭāgārakaṇṇikatthāya mahārukkhaṃ chindanto
sākhapalāsacchedanamatteneva 6- pharasudhārāya vipannāya mahārukkhaṃ chindituṃ asakkontopi
dhuranikkhepaṃ akatvāva kammārasālaṃ gantvā tikhiṇaṃ pharasuṃ kārāpetvā puna taṃ
chindeyya. Evaṃ sampadamidaṃ veditabbaṃ. 7- Evaṃ 8- buddhānussativasena cittaṃ
paridametvā puna mūlakammaṭṭhānaṃ manasikaronto asubhārammaṇaṃ paṭhamajjhānaṃ nibbattetvā
jhānaṅgāni sammasitvā ariyabhūmiṃ okkamati. Evaṃ tāva cittasampahaṃsanatthaṃ hoti.
     Yadā panesa buddhānussatiṃ anussaritvā "ko ayaṃ itipi so bhagavātiādinā
nayena anussari, itthī nu kho puriso nu kho devamanussamārabrahmānaṃ aññataro
nu kho"ti pariggaṇhanto "na aññopi, 9- satisampayuttaṃ pana cittameva anussarī"ti
@Footnote: 1-1 ka. buddhānussatīti buddhaṃ ārabbha uppannāya etaṃ adhivacanaṃ
@2 Ma. asubhārammaṇe subhasaññaṃ,  cha. asubhārammaṇesu aññataraṃ 3 cha.Ma. vidhāvati
@4 cha.Ma. tassevaṃ  5 cha.Ma. vinīvaraṇo  6 Sī..... chedanamatteyeva  7 cha.Ma. daṭṭhabbaṃ
@8 cha.Ma. so evaṃ  9 Sī. nāñño koci, cha.Ma. añño koci

---------------------------------------------------------------------------------------------
page420.
Disvā "taṃ kho panetaṃ cittaṃ khandhato viññāṇakkhandho hoti, tena sampayuttā
vedanā vedanākkhandho, tena sampayuttā saññā saññākkhandho, sahajātā phassādayo
saṅkhārakkhandhoti ime cattāro arūpakkhandhā hontī"ti arūpañca vavatthapetvā
tassa nissayaṃ pariyesanto hadayavatthuṃ disvā tassa nissayāni cattāri mahābhūtāni,
tāni upādāya pavattāni sesaupādārūpāni ca pariggahetvā "sabbampetaṃ rūpaṃ 1-
rūpakkhandho"ti vavatthapetvā "idañca rūpaṃ purimañca arūpan"ti saṅkhepato
rūpārūpabhedato pañcakkhandhesu 2- puna "saṅkhepato pañcapete khandhā dukkhasaccan"ti
dukkhasaccaṃ vavatthapetvā "tassa ca bhavikā 3- taṇhā samudayasaccaṃ, tassā 4- nirodho
nirodhasaccaṃ, nirodhapajānanā paṭipadā maggasaccan"ti evaṃ pubbabhāge cattāri 5- saccāni
vavatthapetvā paṭipāṭiyā ariyabhūmiṃ okkamati. Tadā sabbaṃ imaṃ 6- kammaṭṭhānaṃ
vipassanatthaṃ nāma hoti. Ayaṃ khotiādīsu 7- appanāvāro vuttanayeneva veditabbo.
      [297] Dhammānussatiādīsupi eseva nayo. Ayaṃ panettha vacanattho:- dhammaṃ ārabbha
uppannā anussati 8- dhammānussati, svākkhātādidhammaguṇārammaṇāya 9- satiyā etaṃ
adhivacanaṃ. Saṃghaṃ ārabbha uppannā anussati saṃghānussati, supaṭipannatādisaṃghaguṇā-
rammaṇāya satiyā etaṃ adhivacanaṃ. Sīlaṃ ārabbha uppannā anussati sīlānussati,
akhaṇḍatādisīlaguṇārammaṇāya satiyā etaṃ adhivacanaṃ. Cāgaṃ ārabbha uppannā anussati
cāgānussati, muttacāgatādicāgaguṇārammaṇāya satiyā etaṃ adhivacanaṃ. Devatā ārabbha
uppannā anussati devatānussati, devataṃ 10- sakkhiṭṭhāne ṭhapetvā attano
saddhārammaṇāya 11- satiyā etaṃ adhivacanaṃ. Ānāpāne ārabbha uppannā sati
ānāpānassati, assāsapassāsanimittārammaṇāya satiyā etaṃ adhivacanaṃ. Maraṇaṃ ārabbha
uppannā sati maraṇassati, jīvitindriyupacchedārammaṇāya satiyā etaṃ adhivacanaṃ.
Kesādibhedaṃ rūpakāyaṃ gatā, kāye vā gatāti kāyagatā, kāyagatā ca sā sati
@Footnote: 1 ka. sabbametaṃ 2 cha.Ma. rūpārūpaṃ, pabhedato pañcakkhandhe  3 cha.Ma. tassa pabhāvikā
@4 cha.Ma.  tassa  5 cha.Ma. cattāri ca  6 cha.Ma. tadāssa idaṃ  7 cha.Ma. ādi  8 Ma. sati

---------------------------------------------------------------------------------------------
page421.
Cāti kāyagatāsatīti vattabbe rassaṃ akatvā kāyagatāsatīti vuttā. Kesādikāya
koṭṭhāsanimittārammaṇāya satiyā etaṃ adhivacanaṃ. Upasamaṃ ārabbha uppannā anussati
upasamānussati, sabbadukkhupasamārammaṇāya satiyā etaṃ adhivacanaṃ. Duvidho vā upasamo
accantupasamo ca khayupasamo ca. Tattha accantupasamo nāma nibbānaṃ, khayupasamo nāma maggo.
Evametaṃ duvidhaṃpi upasamaṃ anussarantassa uppannā sati upasamānussatīti ayamettha
attho. Iti imesu dasasu kammaṭṭhānesu ānāpānassati maraṇassati kāyagatāsatīti
imāni tīṇi vipassanatthāneva honti, sesāni satta cittasampahaṃsanatthānipi
vipassanatthānipi 1- hontīti.
                          Paṭhamavaggavaṇṇanā.
                         --------------
@Footnote: 1 Sī.,cha.Ma. ayaṃ pāṭho na dissati

---------------------------------------------------------------------------------------------
page422.
                         2. Dutiyavaggavaṇṇanā
     [298] Dutiye micchādiṭṭhīti dvāsaṭṭhividhāyapi diṭṭhiyā 1- etaṃ adhivacanaṃ.
Micchādiṭṭhikassāti tāya diṭṭhiyā samannāgatassa.
     [299] Sammādiṭṭhīti pañcavidhāyapi sammādiṭṭhiyā etaṃ adhivacanaṃ.
Sammādiṭṭhikassāti tāya samannāgatassa.
     [302] Ayoniso manasikāroti anupāyamanasikāro.
     [303] Yoniso manasikāroti upāyamanasikāro. Tattha ayoniso manasikaroto
pubbe anuppannā micchādiṭṭhi uppajjati, uppannā pana yāva niyāmokkamanā
pavaḍḍhati. Niyāme okkante pavaḍḍhitā 2- nāma hoti. Yoniso manasikaroto pubbe
anuppannā sammādiṭṭhi uppajjati, uppannā pana yāva arahattamaggā pavaḍḍhati.
Arahattaphale patte pavaḍḍhitā nāma hoti.
     [304] Micchādiṭṭhiyā bhikkhave samannāgatā sattāti ettha ekaccā
micchādiṭṭhi saggāvaraṇā ceva hoti maggāvaraṇā ca, ekaccā maggāvaraṇāyeva hoti,
na saggāvaraṇā, 3- ekaccā neva saggāvaraṇā na maggāvaraṇā. Tattha ahetukadiṭṭhi
akiriyadiṭṭhi natthikadiṭṭhīti ayaṃ tividhā saggāvaraṇā ceva hoti maggāvaraṇā ca.
Dasavatthukā antagāhikā micchādiṭṭhi maggāvaraṇāva hoti na saggāvaraṇā.
Vīsativatthukā sakkāyadiṭṭhi neva saggāvaraṇā na maggāvaraṇā. Idaṃ pana vidhānaṃ
paṭikkhipitvā imasmiṃ sutte "micchādiṭṭhiyā bhikkhave samannāgatā"ti vacanato
antamaso vīsativatthukaṃ sakkāyadiṭṭhiṃ upādāya diṭṭhi nāma saggaṃ upanetuṃ samatthā nāma
natthi, ekantaṃ nirayasmiṃyeva nimujjāpetīti vuttaṃ. Yathā hi muggamāsappamāṇāpi
@Footnote: 1 cha.Ma. micchādiṭṭhiyā 2 cha.Ma. vaḍḍhitā  3 cha.Ma. maggāvaraṇāva, na saggāvaraṇā

---------------------------------------------------------------------------------------------
page423.
Pāsāṇasakkharā udake pakkhittā upari pallavamānā 1- nāma natthi, ekantaṃ heṭṭhāva
pavisati, evameva antamaso sakkāyadiṭṭhipi saggaṃ upanetuṃ samatthā nāma natthi,
ekantaṃ apāyesuyeva nimujjāpetīti.
     [305] Sammādiṭṭhiyā samannāgatāti ettha kammassakatasammādiṭṭhi jhānasammādiṭṭhi
vipassanāsammādiṭṭhi maggasammādiṭṭhi phalasammādiṭṭhīti pañcavidhā sammādiṭṭhi.
Tattha kammassakatasammādiṭṭhi sampattibhavaṃ ākaḍḍhati, jhānasammādiṭṭhi rūpabhave 2-
paṭisandhiṃ deti, maggasammādiṭṭhi vaṭṭaṃ viddhaṃseti, phalasammādiṭṭhi bhavaṃ paṭibāhati,
vipassanāsammādiṭṭhi kiṃ karotīti? sāpi paṭisandhiṃ nākaḍḍhati. Tipiṭakacūḷābhayatthero
panāha "sabbā 3- vipassanāsammādiṭṭhi bhāvitā diṭṭheva dhamme arahattaṃ pāpetuṃ
sakkoti, iccetaṃ kusalaṃ. Sace na sakkoti, saggabhave 4- deti āvuso"ti. Evamayaṃ
lokiyalokuttarā sammādiṭṭhi kathitā. Imasmiṃ panatthe lokiyā 5- bhavanipphādikā ca 6-
veditabbā.
     [306] Yañceva kāyakammaṃ yathādiṭṭhi samattaṃ samādinnanti ettha yathādiṭṭhīti
yā yā diṭṭhi, tassā tassā anurūpaṃ. 7- Samattanti paripuṇṇaṃ. Samādinnanti gahitaṃ.
Tadetaṃ yathādiṭṭhiyaṃ ṭhitaṃ kāyakammaṃ, 8- diṭṭhisahajātaṃ kāyakammaṃ, diṭṭhānulomikaṃ
kāyakammanti tividhaṃ hoti. Tattha "pāṇaṃ hanato adinnaṃ ādiyato micchācāraṃ
carato natthi tatonidānaṃ pāpaṃ, natthi pāpassa āgamo"ti yaṃ evaṃladdhikassa sato
pāṇātipātaadinnādānamicchācārasaṅkhātaṃ kāyakammaṃ, idaṃ yathādiṭṭhiyaṃ ṭhitaṃ kāyakammaṃ
nāma. "pāṇaṃ hanato adinnaṃ ādiyato micchācāraṃ carato natthi tatonidānaṃ pāpaṃ, natthi
pāpassa āgamo"ti imāya pana laddhiyā iminā dassanena sahajātaṃ kāyakammaṃ diṭṭhisahajātaṃ
kāyakammaṃ nāma. Tadeva pana samattaṃ samādinnaṃ gahitaṃ parāmaṭṭhaṃ diṭṭhānulomikaṃ
kāyakammaṃ nāma. Vacīkammādīsupi eseva nayo. Yathā panettha "pāṇaṃ hanato adinnaṃ
ādiyato micchācāraṃ carato natthi tatonidānaṃ pāpan"ti yojanā katā, evaṃ
@Footnote: 1 Ma. patitā upari palavamānā, cha. uppilavamānā 2 cha.Ma. rūpārūpabhave  3 cha.Ma. sace
@4 Sī.,cha.Ma. satta bhave  5 cha.Ma. lokikā  6 cha.Ma. va  7 Sī. yā ayaṃ diṭṭhi,  tassā
@anurūpaṃ  8 Sī.,cha.Ma. ṭhitakāyakammaṃ

---------------------------------------------------------------------------------------------
page424.
Vacīkammamanokammesu "musā bhaṇato, pisuṇaṃ kathentassa, pharusaṃ kathentassa,
samphampalapantassa, abhijjhāluno, byāpannacittassa, micchādiṭṭhikassa ca sato natthi
tatonidānaṃ pāpan"ti yojanā kātabbā.
     Yā ca cetanātiādīsu diṭṭhisahajātā ca cetanā cetanā nāma, diṭṭhisahajātāva
paṭṭhanā paṭṭhanā nāma, cetanāpaṭṭhanānaṃ vasena cittaṭṭhapanā 1- paṇidhi nāma, tehi
pana cetanā diṭṭhisampayuttā 2- phassādayo saṅkhārā nāma. Diṭṭhi hi 3- bhikkhave
pāpikāti yasmā tassa puggalassa diṭṭhi pāpikā lāmakā. 4- Nikkhittanti ropitaṃ.
Upādiyatīti gaṇhāti. Kaṭukattāyāti idaṃ purimasseva vevacanaṃ.
               "vaṇṇagandharasūpeto      amboyaṃ ahuvā pure
                tameva pūjaṃ labhamāno    kenambo kaṭukapphalo.
                Pucimandaparivāro       ambo te dadhivāhana
                mūlaṃ mūlena saṃsaṭṭhaṃ      sākhā sākhaṃ 5- nisevare
                asātasannivāsena      tenambo kaṭukapphalo"ti 6-
āgataṭṭhāne viya hi idhāpi kaṭukanti tittikaṃ veditabbaṃ. Asātattāyāti amadhuratāya.
     Imasmiṃ pana bījūpamasutte 7- "diṭṭhīti niyatamicchādiṭṭhi gahitā"ti
porāṇakattherā āhaṃsu. Taṃ pana paṭikkhipitvā "sabbānipi dvāsaṭṭhī diṭṭhigatānī"ti
vuttaṃ. Anantarasutte "pāṇātipātā viramantassa adinnādānā viramantassa micchācārā
viramantassa natthi tatonidānaṃ puññan"tiādinā nayena 8- yathā diṭṭhi tathā
kāyakammādīni 8- yojetvā veditabbāni, idha pana sammādiṭṭhisahajātā cittaṭṭhapanāva
paṭṭhanāti veditabbā. Sammādiṭṭhi panettha lokiyalokuttarā kathitā. Sesaṃ sabbattha
uttānamevāti. 9-
                          Dutiyavaggavaṇṇanā.
@Footnote: 1 Ma. cittapatthanā  2 Sī.,cha. cetanādīhi sampayuttā, Ma. cetanādiṭṭhīhi
@3 cha.Ma. hissa  4 cha.Ma. lāmikā  5 cha.Ma. sākhā  6 khu.jā. 27/221-2/67 dadhivāhanajātaka
@(syā)  7 Sī. bījopamasutte  8-8 cha.Ma. yathādiṭṭhiyaṃ ṭhitakāyakammādīni
@9 cha.Ma. uttānatthamevāti

---------------------------------------------------------------------------------------------
page425.
                         3. Tatiyavaggavaṇṇanā
     [308] Tatiyassa paṭhame micchādiṭṭhikoti na yāthāvadiṭṭhiko. 1- Viparītadassanoti
tāyeva micchādiṭṭhiyā viparītadassano. Saddhammā vuṭṭhāpetvāti dasakusalakammapathadhammato
vuṭṭhāpetvā. Asaddhamme patiṭṭhāpetīti dasākusalakammapathasaṅkhāte asaddhamme
patiṭṭhāpeti. Ekapuggaloti cettha chahi satthārehi saddhiṃ devadatto ca aññe
ca evarūpā veditabbā.
     [309] Dutiye sammādiṭṭhikoti yāthāvadiṭṭhiko. Aviparītadassanoti tāyeva
sammādiṭṭhiyā aviparītadassano. Asaddhammāti dasaakusalakammapathato. Saddhammeti
dasakusalakammapathasaṅkhāte saddhamme. Ekapuggaloti cettha anuppanne buddhe
cakkavattirājā sabbaññubodhisattoti evamādayo labbhanti, uppanne buddhe
buddhā 2- ceva buddhasāvakā
      [310] Tatiye micchādiṭṭhiparamānīti micchādiṭṭhi paramā etesanti
micchādiṭṭhiparamāni. Pañca hi anantariyakammāni mahāsāvajjāni nāma, tehipi
micchādiṭṭhiyeva mahāsāvajjatarāti adhippāyo. Kasmā? tesaṃ hi paricchedo atthi.
Cattāri hi anantariyakammāni niraye nibbattāpentīti vuttāni. Saṃghabhedakammaṃpi
niraye kappaṭṭhitikameva hoti. Evameva tesaṃ 3- paricchedo atthi, koṭi paññāyati,
niyatamicchādiṭṭhiyā pana paricchedo natthi. Sā hi vaṭṭassa mūlaṃ, tāya samannāgatassa
bhavato vuṭṭhānaṃ natthi. Ye tassa sotabbaṃ maññanti, tepi vippaṭipādenti. 4- Tāya ca
samannāgatassa neva saggo atthi  na maggo. Kappavināse mahājane brahmaloke
nibbattentepi 5- niyatamicchādiṭṭhiko tattha anibbattitvā piṭṭhicakkavāḷe
nibbattati. Kiṃ pana piṭṭhicakkavāḷaṃ najjhāyatīti? jhāyati, tasmiṃ hi 6- jhāyamānepi esa
ākāse ekasmiṃ okāse paccatiyevāti vadanti.
@Footnote: 1 cha.Ma. ayāthāvadiṭṭhiko 2 cha.Ma. buddho  3 cha.Ma. evametesaṃ  4 Ma. vippaṭisārenti,
@cha. vippaṭipādeti  5 cha.Ma. nibbattepi  6 cha.Ma. ayaṃ saddo na dissati

---------------------------------------------------------------------------------------------
page426.
     [311] Catutthe makkhalīti "mā khalī"ti vacanaṃ upādāya evaṃladdhanāmo titthakaro.
Nadīmukheti dvinnaṃ nadīnaṃ samāgataṭṭhāne. Desanāmattamevetaṃ, dvinnaṃ kandarānaṃ,
dvinnaṃ udakānaṃ, samuddassa ca, loṇiyā ca, nadiyāti 1- etesaṃpi yassa kassaci
samāgataṭṭhānaṃ aññaṃpi tathārūpaṃ udakaṃ. Khipanti 2- kuminaṃ. Uḍḍeyyāti 3-
oḍḍeyya. Manussā hi naḷehi vā ucchūhi vā veḷūhi vā palāsindhisalākāya 4- vā
ekaṃ dve tayo vā kumbhe gaṇhanappamāṇaṃ kuminaṃ katvā mukhavaṭṭiyā yottena
bandhitvā nadīmukhaṃ netvā dvīsu passesu khāṇuke koṭṭetvā yottehi tattha
bandhanti, taṃ sandhāyetaṃ vuttaṃ. Tasmiṃ hi paviṭṭhassa khuddakamacchassapi mokkho
natthi. Anayāyāti avuḍḍhiyā. Byasanāyāti vināsāya. Makkhali moghapurisoti ayaṃ
makkhaligosālo tucchapuriso. Manussakhipaṃ 5- maññe loke uppannoti mahājanassa
saggamokkhagamanamagge 6- tattha gamananivāraṇatthaṃ manussakuminaṃ viya loke uppanno.
     [312] Pañcamādīsu durakkhāte bhikkhave dhammavinayeti durakkhātadhammavinayo nāma
bāhirakassa sāsanaṃ. Tattha hi satthāpi asabbaññū hoti, dhammopi durakkhāto,
gaṇopi duppaṭipanno. Yo ca samādapetīti yo ācariyapuggalo samādapeti. Yañca
samādapetīti yaṃ antevāsikaṃ samādapeti. Yo ca samādapito tathattāya paṭipajjatīti
yo antevāsiko ācariyena samādapito tassa vacanaṃ karonto tathābhāvāya paṭipajjati.
Bahuṃ apuññaṃ pasavantīti samādapento 7- hi pāṇātipātādīsu janasataṃ 8- samādapento
tesaṃ sabbesaṃpi akusalena samakameva akusalaṃ pāpuṇāti. Tenāha "sabbe te bahuṃ
apuññaṃ pasavantī"ti.
     [313] Svākkhāteti suṭṭhu akkhāte sudesite. Evarūpe hi dhammavinaye satthā
ca sabbaññū hoti, dhammo ca svākkhāto, gaṇo ca supaṭipanno. Sabbe te
@Footnote: 1 Sī.,cha.Ma. samuddassa ca nadiyā cāti  2 cha.Ma. khippanti  3 Sī. oḍḍeyya
@4 Sī.....sinnusalākāya, cha.Ma. palāsantisalākāya  5 cha.Ma. manussakhippaṃ
@6 Ma. saggamokkhagamanamaggo  7 cha.Ma. samādapako  8 cha.Ma. jaṅghasataṃ

---------------------------------------------------------------------------------------------
page427.
Bahuṃ puññaṃ pasavantīti samādapito 1- hi bhikkhu piṇḍāya paviṭṭhe disvā
yāgubhattādīni samādapento sabbesaṃpi dāyakānaṃ kusalena samakaṃ kusalaṃ pāpuṇāti.
Tena vuttaṃ "bahuṃ puññaṃ pasavantī"ti.
     [314] Dāyakena mattā jānitabbāti dāyakapuggalena pamāṇaṃ jānitabbaṃ,
pamāṇena dātabbaṃ, pūretvā atirekaṃ na dātabbaṃ. Na dātabbanti hi avatvā 2-
pamāṇavasena thokaṃ thokaṃ dātabbanti vuttaṃ. Kasmā? pūretvā atireke dinnepi
hi atirekā manussasampatti vā dibbasampatti vā nibbānasampatti vā natthi.
No paṭiggāhakenāti paṭiggāhakassa pana mattaṃ jānitvā paṭiggahaṇakiccaṃ nāma natthi.
Kasmā? tassa hi mattaṃ ñatvā pūretvā 3- mattapaṭiggahaṇamūlikā appicchapaṭipadā
Nāma natthi. Yattakaṃ pana labhati, tattakaṃ gahetabbaṃ. Atirekagahaṇamūlaṃ hissa
puttadāragahaṇaṃ 4- bhavissati.
     [315] Paṭiggāhakena mattā jānitabbāti paṭiggāhakapuggalena pamāṇaṃ
jānitabbaṃ. Kathaṃ? gaṇhantena 5- hi dāyakassa vaso veditabbo, deyyadhammassa vaso
veditabbo, attano thāmo veditabbo. Yadi hi deyyadhammo bahuko 6- hoti, dāyako
appaṃ dātukāmo, dāyakassa vasena appaṃ gaṇhitabbaṃ. Deyyadhammo appo, dāyako
bahuṃ dātukāmo, deyyadhammassa vasena appaṃ gaṇhitabbaṃ. Deyyadhammopi bahu, dāyakopi
bahuṃ dātukāmo hoti, 7- attano thāmaṃ ñatvā pamāṇeneva gaṇhitabbaṃ. Evaṃ mattaṃ
ñatvā paṭiggaṇhanto hi appicchapaṭipadaṃ pūreti. Anuppannassa lābho uppajjati,
uppanno lābho thāvarova hoti. Appasannā pasīdanti, pasannāpi bhiyyo pasīdanti,  8-
mahājanassa cakkhubhūto hoti, sāsanaṃ ciraṭṭhitikaṃ karoti.
@Footnote: 1 cha.Ma. samādapako  2 Ma. dātabbaṃ na dātabbanti avatvā  3 cha. pūretabbā
@4 cha.Ma. puttadārabharaṇaṃ  5 cha.Ma. tena  6 cha.Ma. bahu  7 cha.Ma. ayaṃ pāṭho na dissati
@8 cha.Ma. pasādamāpajjanti

---------------------------------------------------------------------------------------------
page428.
     Tatrimāni vatthūni:- rohanajanapade kira kuḷumariyavihāre 1- eko daharo
dubbhikkhasamaye tasmiṃ gāme ekassa lambakaṇṇassa 2- gehe bhuñjanatthāya kaṭacchubhattaṃ
gahetvā gamanatthāya ca kaṭacchubhattameva labhati. So ekadivasaṃ tasmiṃ gehe ekaṃ āgantukaṃ
disvā ekameva kaṭacchubhattaṃ gaṇhi. Athassa tena kāraṇena 3- so kulaputto pasīditvā
"amhākaṃ kulupakabhadanto evarūpo nāmā"ti rājadvāre mittāmaccānaṃ kathesi. Te
sabbepi tassa appicchaguṇe pasannā ekadivaseneva saṭṭhī dhuvabhattāni paṭṭhapesuṃ. 4-
Evaṃdhammova 5- appiccho anuppannaṃ lābhaṃ uppādeti.
     Saddhātissamahārājāpi cūḷupaṭṭhākaṃ 6- tissāmaccaṃ vīmaṃsitvā tena ekaṃ
tittiraṃ pacāpetvā āharāpesi. Atha paribhogasamaye "aggaṃ datvā paribhuñjissāmī"ti
kassatthasālapariveṇe 7- mahātherassa bhaṇḍakagāhasāmaṇerassa 8- tittiramaṃsaṃ dento tasmiṃ
thokaṃyeva paṭiggaṇhante tassa appicchaguṇe pasīditvā "pasannosmi tāta, aṭṭha te
dhuvabhattāni 9- demī"ti āha. Tāni 10- mahārāja upajjhāyassa demīti. Aparānipi aṭṭha
demīti. Tāni amhākaṃ ācariyassa demīti. Aparānipi aṭṭha te demīti. 11- Tāni
samānupajjhāyānaṃ dammīti. Aparānipi aṭṭha dammīti. Tāni bhikkhusaṃghassa dammīti.
Aparānipi aṭṭha dammīti. So 12- sāmaṇero adhivāsesīti. Evamassa uppanno lābho
thāvaro hoti.
     Appasannā pasīdantīti etthāpi:- dīghabrāhmaṇo kira brāhmaṇe bhojento pañca
pañca bhattasarakāni datvā santappetuṃ nāsakkhi. Athekadivasaṃ "samaṇā kira nāma appicchā"ti
kathaṃ sutvā vīmaṃsanatthāya bhattaṃ gāhāpetvā bhikkhusaṃghassa bhattakiccakaraṇavelāya vihāraṃ
gantvā tiṃsamatte bhikkhū bhojanasālāyaṃ bhuñjanteva 13- disvā ekabhattasarakaṃ
gahetvā saṃghattherassa santikaṃ agamāsi. Thero aṅguliṃ cāletvā thokameva
@Footnote: 1 Sī.,cha.Ma. rohaṇajanapade kira kuṭumbariyavihāre  2 Sī. lambakaṇṇakassa,
@cha.Ma. kammakārassa  3 cha.Ma. "kena kāraṇenā"ti vutte tamatthaṃ
@vatvā...  4 cha.Ma. dhurabhattāni ṭhapesuṃ  5 Ma. evaṃ dhammo ca, cha. evaṃ
@6 Sī. cuḷhaupaṭṭhākaṃ  7 Sī. kanthakasālapariveṇe, cha.Ma. aṭṭhakasālapariveṇe
@8 Sī. bhaṇḍagāhakasāmaṇerassa, cha.Ma. bhaṇḍaggāhasāmaṇerassa  9 cha.Ma. dhurabhattāni
@10 cha.Ma. ayaṃ pāṭho na dissati  11 cha.Ma. aṭṭha dammīti 12 cha.Ma. ayaṃ pāṭho na dissati
@13 cha.Ma. bhuñjante

---------------------------------------------------------------------------------------------
page429.
Aggahesi. Eteneva niyāmena ekabhattasarakaṃ sabbesaṃ sampāpuṇi. Tato brāhmaṇo
"sabboyeva kira etesaṃ 1- samaṇānaṃ guṇo"ti appicchatāya pasanno sahassaṃ vissajjetvā
tasmiṃyeva vihāre cetiyaṃ kāresi. Evaṃ appasannā pasīdanti.
     Pasannā bhiyyo pasīdantīti ettha vatthunā kiccaṃ natthi. Pasannānaṃ hi appicchaṃ
disvā pasādo bhiyyo vaḍḍhatiyeva.
     Majjhantikatissattherādisadise 2- pana appicche disvā mahājano appiccho bhavituṃ
maññatīti appiccho mahājanassa cakkhubhūto nāma hoti.
     "appicchatā bhikkhave saddhammassa ṭhitiyā asammosāya anantaradhānāya saṃvattatī"ti 3-
vacanato pana appiccho sāsanaṃ ciraṭṭhitikaṃ karoti nāma.
     No dāyakenāti svākkhāte dhammavinaye pana dāyakassa pamāṇaṃ ñatvā
dātabbakiccaṃ nāma natthi. Yattako deyyadhammo atthi, tattakaṃ avattharitvā dātuṃ
vaṭṭatīti. Avattharitvā dinnakāraṇā hi esa manussasampattiṃ dibbasampattiṃ
nibbānasampattiṃ ca avattharitvā uttaruttariṃ paṇītappaṇītameva 4- labhati.
     [316] Yo āraddhaviriyo, so dukkhaṃ viharatīti pañcātapamarupapātappadhānaādiccānu-
parivattitaukkuṭikappadhānādīni 5- anuyuñjanto diṭṭheva 6- dhamme dukkhaṃ
vaharatīti, 7- tasseva bāhirasamaye samādinnassa 8- tapacaraṇassa vipākena niraye
uppajjitvā samparāyepi dukkhaṃ viharati.
     [317] Yo kusīto, so dukkhaṃ viharatīti ayaṃpi diṭṭhadhamme ceva samparāye
ca dukkhaṃ viharatīti. 9- Kathaṃ? yassa hi pabbajitakālato paṭṭhāya yoniso manasikāro
@Footnote: 1 cha.Ma. saccoyeva etesaṃ  2 cha.Ma. majjhantikatissattherasadise
@3 aṅ.ekaka. 20/119/18 dutiyapamādādivagga  4 cha.Ma. uttaruttari paṇītapaṇītameva
@5 Sī. pañcatāpatappana...,
@cha.Ma. pañcātapatappanamaruppapātapatanādiccānuparivattanaukkuṭikappadhānādīni
@6 cha.Ma. diṭṭhe ceva  7 cha.Ma. viharati  8 ka. samādiṇṇassa  9 cha.Ma. viharati

---------------------------------------------------------------------------------------------
page430.
Natthi, buddhavacanaṃ na uggaṇhāti, ācariyupajjhāyavattaṃ na karoti, cetiyaṅgaṇa-
bodhiyaṅgaṇavattaṃ na karoti. Janassa pana saddhādeyyaṃ apaccavekkhaṇaparibhogena 1-
paribhuñjitvā divasaṃ seyyasukhaṃ 2- anuyuñjitvā pabuddhakāle tayo vitakke
vitakketi. So katipāheneva bhikkhubhāvā cavati. Evaṃ diṭṭhadhammeva 3- dukkhaṃ viharati.
Pabbajitvā pana samaṇadhammassa sammā akatattā ca:-
              kuso yathā duggahito      hatthamevānukantati
              sāmaññaṃ dupparāmaṭṭhaṃ      nirayāyupakaḍḍhatīti 4-
apāyasmiṃyeva paṭisandhiṃ gaṇhāti. Evaṃ samparāyepi dukkhaṃ viharatīti.
     [318] Yo kusīto, so sukhaṃ viharatīti kālena kālaṃ vuttappakāre tapacaraṇe
kiñci kiñci tapacaraṇaṃ katvā kālena kālaṃ odātavatthavasano mālāgandhavilepanadharo
madhuraṃ bhojanaṃ bhuñjanto mudukāsu seyyāsu sayanto diṭṭhadhamme ceva sukhaṃ viharati
samparāye ca. So hi tassa tapacaraṇassa agāḷhaṃ agahitattā nātibahuṃ niraye
dukkhaṃ anubhavati. Tasmā samparāye sukhaṃ viharati nāma.
     [319] Yo  āraddhaviriyo, so sukhaṃ viharatīti āraddhaviriyo hi pabbajitakālato
paṭṭhāya vattesu paripūrakārī hoti, buddhavacanaṃ uggaṇhāti, yoniso manasikāre
kammaṃ karoti. Athassa vattapūraṇañceva uggahitabuddhavacanañca samaṇadhammakiriyañca
āvajjentassa cittaṃ pasīdatīti. 5- Evaṃ diṭṭheva dhamme sukhaṃ viharati. Diṭṭhadhamme
pana arahattaṃ pāpuṇituṃ asakkonto nibbattabhave khippābhiñño hotīti samparāyepi sukhaṃ
viharati nāma.
     [320] Seyyathāpi bhikkhave appamattakopi gūtho duggandho hotīti idaṃ
@Footnote: 1 cha.Ma. apaccavekkhitaparibhogena  2 Sī. phassasukhaṃ, cha.Ma. seyyasukhaṃ passasukhaṃ
@3 cha.Ma. diṭṭhadhamme ca  4 khu.dha. 25/311/70 dubbacabhikkhuvatthu  5 cha.Ma. pasīdati

---------------------------------------------------------------------------------------------
page431.
Suttaṃ atthuppattiyaṃ vuttaṃ. Kataraatthuppattiyanti? navakanipāte 1- satuppāda-
suttaatthuppattiyaṃ. 2- Tathāgato hi taṃ atthaṃ 3- kathento "nava puggalā nirayato
muttā, tiracchānayonito muttā, pittivisayato muttā"ti 4- kathesi. Athassa etadahosi
"sace kho pana me puttā idaṃ dhammadesanaṃ sutvā khīṇanirayamhā khīṇatiracchānayonikā
khīṇapittivisayā khīṇāpāyaduggativinipātāti maññamānā uparimaggaphalatthāya vāyamituṃ
na maññeyyuṃ, tesaṃ saṃvegaṃ janessāmī"ti saṃvegajananatthaṃ "seyyathāpi bhikkhave"ti
imaṃ suttamārabhi. Tattha appamattakoti thokamattako parittappamāṇo, antamaso kusaggenapi
gahetvā upasiṅghiyamāno duggandhova hoti. Appamattakaṃpi bhavaṃ na vaṇṇemīti
appamattakaṃpi kālaṃ bhave paṭisandhiṃ na vaṇṇeyyāmi. 5- Idāni saupamaṃ 6- dassento
āha antamaso accharāsaṅghātamattaṃpīti. Ettha 7- sabbantimena paricchedena dve
aṅguliyo ekato katvā paharaṇamattaṃpi kālanti vuttaṃ  hoti. Sesaṃ sabbattha
uttānatthamevāti.
                          Tatiyavaggavaṇṇanā.
                           ----------
@Footnote: 1 aṅ.navaka. 23/216(12)/391 saupādisesasutta (syā)  2 navakanipāte ca
@saupādisesasuttanti pāṭho dissati  3 Sī. suttaṃ
@4 aṅ.navaka. 23/216/395  5 cha.Ma. vaṇṇayāmi  6 cha.Ma. idānissa upamaṃ  7 cha.Ma. ayaṃ
@pāṭho na dissati

---------------------------------------------------------------------------------------------
page432.
                         4. Catutthavaggavaṇṇanā
     [322] Catutthassa 1- paṭhame jambūdīpeti jambuyā paññāto pākaṭo dīpoti
jambūdīPo. 2- Imassa kira dīpassa paññāṇabhūtā 3- yojanasatubbedhā paṇṇāsayojanasākhā
pañcadasayojanavaṭṭakkhandhā himavantapabbate jātā kappaṭṭhāyinī mahājambū nāma
atthi, tāya ayaṃ dīpo jambūdīpoti vuccati. Yathā ca imasmiṃ dīpe jambūrukkho
kappaṭṭhāyi, tathā amaragoyāne 4- kadambarukkho, uttarakurūsu kapparukkho, pubbavidehe
sirīsarukkho, asurānaṃ cittapātalī, 5- supaṇṇānaṃ simbalirukkho, devānaṃ
pāricchattakoti imepi kappaṭṭhāyinova.
              Pātalī 6- simbalī jambū     devānaṃ pārichattako
              kadambo kapparukkho ca      sirīsena bhavati sattamanti. 7-
     Ārāmarāmaṇeyyakanti pupphārāmaphalārāmānaṃ rāmaṇeyyakaṃ veḷuvanajīvakambavana-
jetavanapubbārāmasadisaṃ. Taṃ imasmiṃ jambūdīpe appamattakaṃ parittakaṃ, na ca 8- bahukanti
attho. Sesapadesupi eseva nayo. Ettha ca 8- vanarāmaṇeyyakanti nāgavanasālavana-
campakavanādisadisaṃ vaṅkapabbatahimavantapabbatappadesādīsu araññavanaṃ veditabbaṃ. Bhūmi-
rāmaṇeyyakanti jetavanavihāramagadhakhettādisadisaṃ samabhūmiṭṭhānaṃ. Pokkharaṇīrāmaṇeyyakanti
jeṭṭhapokkharaṇīmattapokkharaṇīsadisānaṃ 9- vaṭṭacaturassadīghavaṅkādisaṇṭhānānaṃ pokkharaṇīnaṃ
sannivesanaṭṭhānaṃ. Ukkūlavikūlanti ukkūlañca vikūlañca. Tattha ukkūlaṃ
unnataṭṭhānaṃ, vikūlaṃ ninnaṭṭhānaṃ. 10- Nadīvidugganti nadīnaṃ duggattā 10-
nadīvidugganti vuccati. Khāṇukaṇṭakaṭṭhānanti tattha 11- jātimānānañceva
āhariyamānānañca khāṇukaṇṭakānaṃ patitaṭṭhānaṃ. 11- Pabbatavisamanti girivisamaṃyeva. 12- Ye
odakāti ye ca udake jāyanti, teyeva bahutaRā.
@Footnote: 1 cha.Ma. catutthavaggassa  2 cha.Ma. jambudīPo. evamuparipi 3 cha.Ma. saññāṇabhūtā
@4 Sī.,cha.Ma. aparagoyāne  5 Sī.,cha.Ma. cittapāṭalirukkho 6 cha.Ma. pāṭalī  7 cha.Ma. sirīso
@bhavati sattamoti  8 cha.Ma. ayaṃ saddo na dissati
@9 cha.Ma. jetavanapokkharaṇigaggarāpokkharaṇisadisānaṃ  10-10 Sī.,cha.Ma. nadīvidugganti
@nadīnaṃ bhinnaṃ ṭhānaṃ, taṃ duggamattā  11-11 Sī.,cha.Ma. jātakānañceva āhariyamānānañca
@khāṇukaṇṭakādīnaṃ patiṭṭhānaṭṭhānaṃ  12 cha.Ma. girivisamaṃ

---------------------------------------------------------------------------------------------
page433.
Ito kira suvaṇṇabhūmi sattamattāni yojanasatāni hoti, ekena vātena gacchantī
nāvā sattahi ahorattehi gacchati. Athekasmiṃ samaye evaṃ gacchantī nāvā sattāhaṃpi
nandiyāvaṭṭamacchapiṭṭheneva gatā. Evaṃ odakānaṃ sattānaṃ bahubhāvo veditabbo.
     Apica thalaṭṭhānassa parittabhāvena udakassa ca bahubhāvenāpi ayamettha attho 1-
veditabbo. Yathā hi mahātaḷāke ekova uppalagaccho assa, cattāreva paṇṇāni,
majjheva 2- ekaṃ uppalamakulaṃ assa. Evameva 3- cattāri paṇṇāni viya cattāro dīpā,
majjhe uppalamakulaṃ viya sinerupabbato, sesaudakaṃ viya udakaparikkhitto okāso.
Tassa mahantabhāvo iddhimantānaṃ pākaṭo hoti. Tesaṃ hi ākāsena gacchantānaṃ
cattāro mahādīpā cattāri paṇṇāni viya upaṭṭhahanti, sinerupabbato majjhe
uppalamakulaṃ viya, sesaṃ udakaṃ viya udakaparikkhitto okāso. Evaṃ mahante udake
jātattā odakāva bahutarā veditabbā.
     [323] Dutiyādīsu aññatra manussehīti idha cattāro apāyā aññatra
manussehīti adhippetā.
     Majjhimesu janapadesūti "puratthimāya disāya kajaṅgalaṃ 4- nāma nigamo, tassa
parena mahāsālā, tato parā 5- paccantimā janapadā, orato majjhe. Puratthimadakkhiṇāya
disāya sallavatī 6- nāma nadī, tato parā paccantimā janapadā, orato majjhe.
Dakkhiṇāya disāya setakaṇṇikaṃ nāma nigamo, tato parā paccantimā janapadā,
orato majjhe. Pacchimāya disāya thūnaṃ 7- nāma brāhmaṇagāmo, tato parā paccantimā
janapadā, orato majjhe. Uttarāya disāya usīraddhajo nāma pabbato, tato parā
paccantimā janapadā, orato majjhe"ti evaṃ 8- paricchinne janapadeti attho. Ayaṃ
hi janapado mudiṅgasaṇṭhāno ujukena katthaci asītiyojano hoti, katthaci yojanasatiko,
@Footnote: 1 cha.Ma. ayamattho 2 cha.Ma. tassa cattāri ca, majjhe ca 3 cha.Ma. evamevaṃ  4 cha.Ma. gajaṅgalaṃ
@5 ka. paraṃ  6 ka. puratthimāya anudisāya sālavatī  7 ka. thunaṃ
@8 vi.mahā. 5/259/24 cammakkhandhaka

---------------------------------------------------------------------------------------------
page434.
Majjhe pana 1- tiyojanasatiko, pariyantaparikkhepena navamattayojanasatiko hoti.
Ettake ṭhāne buddhapaccekabuddhabuddhupaṭṭhākabuddhasāvakā 2- buddhamātā buddhapitā
cakkavattirājāti ime sattā nibbattanti. Apica upādāyāpi 3- majjhimappadese 4-
labbhati. Sakalopi hi jambūdīpo majjhimappadeso nāma, sesadīpā paccantimā janapadā.
Tāmbapaṇṇidīpe 5- anurādhapuraṃ majjhimappadeso nāma, seso paccantoti evaṃ nayo
veditabbo.
     [324] Paññavanto ajaḷā aneḷamūgāti ettha kammassakatapaññā jhānapaññā
vipassanāpaññā maggapaññā phalapaññāti etāhi samannāgatā paññavanto
nāma, amūḷhā ajaḷā nāma. Yesaṃ eḷā mukhato na galati, te aneḷamūgā
nāma, aneḷamukhā niddosamukhāti attho. Paṭibalāti samatthā, kāyabalena ceva
ñāṇabalena ca samannāgatā. Atthamaññātunti 6- atthānatthaṃ kāraṇākāraṇaṃ jānituṃ.
Duppaññāti apaññā nippaññā. Jaḷāti mandā 7- mohā. 8-
     [325] Ariyena paññācakkhunāti saha vipassanāmaggena. 9- Avijjāgatāti
avijjandhakārena samannāgatā.
     [326] Ye labhanti tathāgataṃ dassanāyāti ye tathāgatassa guṇe jānitvā
tathāgataṃ cakkhuviññāṇena passituṃ labhanti.
     [327] Tathāgatappaveditanti tathāgatena paveditaṃ pakāsetvā kathitaṃ. Savanāyāti
sotaviññāṇena sotuṃ.
     [328] Dhārentīti taṃ na pamussanti. 10-
@Footnote: 1 cha.Ma. katthaci dviyojanasatiko, majjhe pana  2 cha.Ma. buddhapaccekabuddhā mahāsāvakā
@buddhupaṭṭhākā buddhasāvakā  3 Sī. upādāya upādāyāpi, cha.Ma. upādāyupādāyāpi
@4 cha.Ma. majjhimapadeso  5 Sī.,cha.Ma. tambapaṇṇidīpe  6 ka. aññātunti  7 Sī. dandhā
@8 cha.Ma. momūhā  9 cha. sahavipassanena maggena  10 cha.Ma. pammussanti

---------------------------------------------------------------------------------------------
page435.
     [329] Dhatānaṃ 1- dhammānaṃ atthaṃ upaparikkhantīti paguṇāya pāliyā atthānatthaṃ
upaparikkhanti.
     [330] Atthamaññāya dhammamaññāyāti aṭṭhakathañca pāliñca jānitvā.
Dhammānudhammaṃ paṭipajjantīti anulomapaṭipadaṃ pūrenti.
     [331] Saṃvijanīyesu ṭhānesūti saṃvejanīyesu 2- kāraṇesu. Saṃvijantīti saṃvegaṃ
āpajjanti.
     [332] Yoniso padahantīti upāyena padhānaṃ viriyaṃ karonti.
     [333] Vavassaggārammaṇanti vavassaggo vuccati nibbānaṃ, taṃ ārammaṇaṃ
karitvāti attho. Labhanti samādhinti maggasamādhiñca phalasamādhiñca pāpuṇanti.
     [334] Annaggarasaggānanti uttamannānaṃ ceva uttamarasānañca. Uñchena
kapālābhatena 3- yāpentīti uñchācārena vanamūlaphalāphalena vā kapālena vā
ābhatābhatabhattena 4- yāpenti. Ettha ca yo kassacideva khādanīyabhojanīyassa atthāya
citte uppanne taṃkhaṇaṃyeva taṃ na labhati, ayaṃ annaggarasaggassa 5- na lābhī nāma.
Yassapi taṃkhaṇaṃyeva labhitvā olokentassa vaṇṇagandharasā amanāpā honti, ayaṃpi
annaggarasaggānaṃ na lābhī nāma. Yassa pana vaṇṇagandharasā paṭilabbhanti 6- manāpā honti,
ayaṃ annaggarasaggānaṃ lābhī nāma. So uttamakoṭiyā cakkavattirājā, heṭṭhimakoṭiyā
dhammāsoko veditabbo. Saṅkhepato hi yassa bhattassa ekā pāti satasahassaṃ
agghati, idaṃ annaggarasaggannāma. Yaṃ pana bhikkhusaṃghaṃ piṇḍāya carantaṃ disvā
manussā uttamappaṇītaṃ bhattaṃ denti, idaṃ kinnāmāti? idaṃ uñchena kapālābhatena
yāpente upādāya annaggarasaggaṃ nāma vuccatīti.
@Footnote: 1 cha.Ma. dhātānaṃ  2 cha.Ma. saṃvegajanakesu  3 ka. kapālabhattena
@4 cha.Ma. ābhatabhattena vā  5 cha.Ma. annaggarasaggānaṃ  6 Sī. paṭilabhanti

---------------------------------------------------------------------------------------------
page436.
     [335] Attharasassātiādīsu 1- attharaso nāma cattāri sāmaññaphalāni, dhammaraso
nāma cattāro maggā, vimuttiraso nāma amataṃ nibbānaṃ. Sesaṃ sabbattha
uttānatthamevāti.
                          Catutthavaggavaṇṇanā.
                        Jambūdīpeyyālo niṭṭhito.
                        -----------------
@Footnote: 1 ka. attharasoti

---------------------------------------------------------------------------------------------
page437.
                      17. Pasādakaradhammavaggavaṇṇanā
     [366] Addhamidantiādīsu ekaṃsādhivacanametaṃ, 1- addhā idaṃ lābhaṃ, 2- ekaṃso esa
lābhānanti vuttaṃ hoti. Yadidaṃ āraññakattanti 3- yo ekaṃsaāraññakabhāvo. 4- Idaṃ
vuttaṃ hoti:- āraññakabhāvo nāma lābhānaṃ ekaṃso avassaṃ bhāvitattā 5- na sakkā
āraññakena lābhaṃ na labhitunti. Āraññako hi bhikkhu "attano araññavāsassa
anucchavikaṃ karissāmī"ti pāpakannāma na karoti, athassa "āraññako ayaṃ bhikkhū"ti
sañjātagāravo mahājano catupaccayapūjaṃ karoti. Tena vuttaṃ "addhamidaṃ bhikkhave lābhānaṃ
yadidaṃ āraññakattan"ti. Sesapadesupi eseva nayo. Ettha pana bāhusaccanti
bahussutabhāvo. Thāvareyyanti cirapabbajitattā thāvarappattabhāvo. Ākappasampadāti
cīvaragahaṇādino ākappassa sampatti. Parivārasampadāti suciparivāratā. Kolaputtīti 6-
kulaputtabhāvo. Vaṇṇapokkharatāti sampannarūpatā. Kalyāṇavākkaraṇatāti 7- vacanakiriyāya
madhurabhāvo. Appābādhatāti ārogyasampatti. Arogo hi bhikkhu attano sarīrakalyāṇatāya
8- vāsadhure 9- ca ganthadhure ca paripūriko 10- hoti, tenassa lābhā
uppajjantīti. 11-
                     Soḷasa pasādakaradhammā niṭṭhitā.
                      ---------------------
@Footnote: 1 Sī.,cha.Ma. addhanti ekaṃsādhivacanametaṃ  2 cha.Ma. lābhānaṃ  3 cha.Ma. āraññikattanti
@4 cha.Ma. yo esa āraññikabhāvo  5 cha.Ma. avassabhāvitā  6 ka. kulaputtīti
@7 ka. kalyāṇavakkaraṇatāti  8 cha. sarīrakalyatāya  9 cha.Ma. vipassanādhure
@10 cha.Ma. paripūrakārī 11 cha.Ma. lābho uppajjatīti

---------------------------------------------------------------------------------------------
page438.
                    18. Aparaaccharāsaṅghātavaggavaṇṇanā
     [382] Accharāsaṅghātamattaṃpīti idaṃpi suttaṃ aggikkhandhopamaatthuppattiyaṃyeva
1- vuttaṃ. Appamattāya 2- hi mettāya avipākattaṃ 3- natthi. Tassāyeva
atthuppattiyā ayaṃ desanā āraddhāti veditabbā. Tattha paṭhamanti "gaṇanānupubbato 4-
paṭhamaṃ, idaṃ paṭhamaṃ samāpajjatīti paṭhaman"ti vibhaṅge 5- vuttatthameva. Jhānanti jhānaṃ nāma
duvidhaṃ ārammaṇūpanijjhānañca lakkhaṇūpanijjhānañcāti. Tattha ārammaṇūpanijjhānaṃ
nāma aṭṭha samāpattiyo. Tā hi paṭhavīkasiṇādino ārammaṇassa upanijjhānato 6-
ārammaṇūpanijjhānanti vuccanti. Lakkhaṇūpanijjhānanti vipassanāmaggaphalāni.
Vipassanā hi aniccādivasena saṅkhāralakkhaṇassa upanijjhānato lakkhaṇūpanijjhānannāma,
vipassanāya pana lakkhaṇūpanijjhānakiccaṃ maggena sijjhatīti maggo lakkhaṇūpanijjhānaṃ, phalaṃ
suññataanimittaappaṇihitalakkhaṇassa nibbānasseva upanijjhānato lakkhaṇūpanijjhānanti
vuccati. Tattha imasmiṃ pana atthe ārammaṇūpanijjhānaṃ adhippetaṃ. Ko pana  vādo ye naṃ
bahulīkarontīti ye naṃ paṭhamajjhānaṃ bahulīkaronti, punappunaṃ karonti, tesu
vattabbameva natthi. Sesamettha heṭṭhā vuttanayeneva veditabbaṃ.
     [383] Dutiyantiādīsupi "gaṇanānupubbato dutiyan"tiādinā 7- nayena attho
veditabbo.
     [386-387] Mettanti sabbasattesu hitapharaṇaṃ. Cetovimuttinti cittavimuttiṃ.
Idha appanāmattāva 8- mettā adhippetā. Karuṇādīsupi eseva nayo. Ime pana
cattāro brahmavihārā vaṭṭā 9- honti, vaṭṭapādā honti, vipassanāpādā honti,
diṭṭhadhammasukhavihārā honti, abhiññāpādā vā nirodhapādā vā honti. Lokuttarā
pana  na honti. Kasmā? sattārammaṇattāti.
@Footnote: 1 aṅ.sattaka. 23/69/129  2 cha.Ma. appanāppattāya  3 cha.Ma. vipāke kathāyeva
@4 cha.Ma. gaṇanānupubbatā. evamuparipi  5 abhi.vi. 35/568/311 jhānavibhaṅga
@6 Sī. upanijjhāyanato  7 abhi.vi. 35/579/312  8 cha.Ma. appanāppattāva
@9 Sī.,cha.Ma. vaṭṭaṃ

---------------------------------------------------------------------------------------------
page439.
     [390] Kāye kāyānupassīti ānāpānapabbaṃ iriyāpathapabbaṃ catusampajaññapabbaṃ
paṭikūlamanasikārapabbaṃ dhātumanasikārapabbaṃ navasīvathikapabbanti 1- ajjhattaparikammavasena
cattāri nīlādikasiṇānīti imasmiṃ aṭṭhārasavidhe kāye tameva kāyaṃ paññāya
anupassanto. Viharatīti iriyati vattati. Iminā imassa aṭṭhārasavidhena
kāyānupassanāsatipaṭṭhānaṃ bhāventassa 2- bhikkhuno iriyāpatho kathito hoti. Ātāpīti
tasseva vuttappakārassa satipaṭṭhānassa bhāvanaviriyena 3- viriyavā. Sampajānoti
aṭṭhārasavidhena kāyānupassanāsatipaṭṭhānassa pariggahapaññāya 4- sammāpajānanto. Satimāti
aṭṭhārasavidhena kāyānupassanāpariggāhikāya satiyā samannāgato. Vineyya loke
abhijjhādomanassanti tasmiṃyeva kāyasaṅkhāte loke pañcakāmaguṇikataṇhañca
paṭighasampayuttadomanassañca vinetvā vikkhambhetvā kāye kāyānupassī viharatīti
vuttaṃ hoti. Ettāvatā kāyānupassanāsatipaṭṭhānavasena suddharūpasammasanameva kathitanti
veditabbaṃ.
     Vedanāsu vedanānupassīti sukhādibhedāsu vedanāsu "sukhaṃ vedanaṃ vediyamāno
sukhaṃ vedanaṃ vediyāmīti pajānāti. Dukkhaṃ, adukkhamasukhaṃ, sāmisaṃ vā sukhaṃ, nirāmisaṃ
vā sukhaṃ, sāmisaṃ vā dukkhaṃ, nirāmisaṃ vā dukkhaṃ, sāmisaṃ vā adukkhamasukhaṃ, nirāmisaṃ
vā adukkhamasukhaṃ vedanaṃ vediyamāno nirāmisaṃ adukkhamasukhaṃ vedanaṃ vediyāmīti
pajānātī"ti. 5- Evaṃ vuttaṃ navavidhaṃ vedanaṃ anupassanto ātāpītiādinā panettha
navavidhena vedanānupassanāsatipaṭṭhānassa bhāvanāpariggāhikānaṃ viriyapaññāsatīnaṃ
vasena attho veditabbo. Loketi 6- cettha vedanā 7- veditabbā.
     Cittadhammesupi eseva nayo. Ettha pana citte cittānupassīti "sarāgaṃ vā
cittaṃ sarāgaṃ cittanti pajānātī"ti 8- evaṃ vitthārite soḷasappabhede citte
evaṃ 9-
@Footnote: 1 Sī.,cha.Ma. navasivathikāpabbāni  2 cha.Ma....satipaṭṭhānabhāvakassa  3 cha.Ma. bhāvanakavīriyena
@4 Sī. pariggahaṇapaññāya, cha.Ma. pariggāhikapaññāya  5 dī.Ma. 10/380/254,
@Ma.mū. 12/113/82 mahāsatipaṭṭhānasutta,  abhi.vi. 35/363/232 satipaṭṭhānavibhaṅga
@6 cha.Ma. lokoti  7 Sī. sāva vedanā  8 dī.Ma. 10/381/255,
@Ma.mū. 12/114/83 cittānupassanāsatipaṭṭhāna,
@abhi.vi. 35/365/234 cittānupassanāniddesa  9 cha.Ma. citte tameva cittaṃ

---------------------------------------------------------------------------------------------
page440.
Pariggāhikāya anupassanāya anupassantoti attho. Dhammesu dhammānupassīti "pañcavidha-
nīvaraṇāni, 1- pañcupādānakkhandhā, cha ajjhattikabāhirāyatanāni, satta bojjhaṅgā,
cattāri ariyasaccānī"ti 2- evaṃ koṭṭhāsavasena pañcadhā vuttesu dhammesu
pariggāhikāya 3- anupassanāya te dhamme anupassantoti attho. Ettha pana
vedanānupassanāsatipaṭṭhāne ca cittānupassanāsatipaṭṭhāne ca suddhaarūpasammasanameva kathitaṃ,
dhammānupassanāsatipaṭṭhāne rūpārūpasammasanaṃ. Imāni 4- cattāripi satipaṭṭhānāni
lokiyalokuttaramissakāneva kathitānīti veditabbāni.
     [394] Anuppannānanti anibbattānaṃ. Pāpakānanti lāmakānaṃ. Akusalānaṃ
dhammānanti akosallasambhūtānaṃ lobhādidhammānaṃ. Anuppādāyāti anibbattanatthāya.
Chandaṃ janetīti kattukamyatākusalacchandaṃ uppādeti. Vāyamatīti payogaṃ parakkamaṃ karoti.
Viriyaṃ ārabhatīti kāyikacetasikaviriyaṃ karoti. Cittaṃ paggaṇhātīti teneva
sahajātaviriyena cittaṃ ukkhipati. Padahatīti padhānaviriyaṃ karoti.
     Uppannānanti jātānaṃ nibbattānaṃ. Kusalānaṃ dhammānanti kosalyasambhūtānaṃ 5-
alobhādidhammānaṃ. Ṭhitiyāti ṭhitatthaṃ. Asammosāyāti anassanatthaṃ. Bhiyyobhāvāyāti
punappunaṃ bhāvāya. Vepullāyāti vipulabhāvāya. Bhāvanāyāti vuḍḍhiyā. 6- Pāripūriyāti
paripūraṇatthāya. Ayaṃ tāva catunnaṃ sammappadhānānaṃ ekapadiko atthuddhāro.
     Ayaṃ pana sammappadhānakathā nāma duvidhā lokiyā lokuttarā ca. Tattha
lokiyā sabbapubbabhāge hoti, sā kassapasaṃyuttapariyāyena lokiyamaggakkhaṇeyeva
veditabbā. Vuttañhi tattha:-
     7- "cattārome āvuso sammappadhānā. Katame cattāro. 7- Idhāvuso bhikkhu
     `anuppannā me pāpakā akusalā dhammā uppajjamānā anatthāya
@Footnote: 1 cha.Ma. pañca nīvaraṇāni 2 dī.Ma. 10/382-386/255, Ma.mū. 12/115-119/83,
@abhi.vi. 35/367/237  3 cha.Ma. dhammapariggāhikāya  4 cha.Ma. iti imāni
@5 cha.Ma. kosallasambhūtānaṃ  6 cha.Ma. vaḍḍhiyā  7-7 pāliyaṃ ime pāṭhā na dissanti

---------------------------------------------------------------------------------------------
page441.
     Saṃvatteyyun'ti ātappaṃ karoti, `uppannā me pāpakā akusalā dhammā
     appahīyamānā anatthāya saṃvatteyyun'ti ātappaṃ karoti, `anuppannā me
     kusalā dhammā anuppajjamānā  anatthāya saṃvatteyyun'ti ātappaṃ karoti,
     `uppannā me kusalā dhammā nirujjhamānā anatthāya saṃvatteyyun'ti
     ātappaṃ karotī"ti. 1-
     Ettha ca pāpakā akusalāti lobhādayo veditabbā. Anuppannā me 2- kusalā
dhammāti samathavipassanā ceva maggo ca. Uppannā kusalā nāma samathavipassanāva.
Maggo pana sakiṃ uppajjitvā nirujjhamāno anatthāya saṃvattaniko 3- nāma natthi.
So hi phalassa paccayaṃ datvāva nirujjhati. Uppannā kusalā nāma 4- purimasmiṃpi
vā samathavipassanāva gahetabbāti vuttaṃ, taṃ pana na yuttaṃ. Evaṃ lokiyasammappadhānakathā
sabbapubbabhāge kassapasaṃyuttapariyāyena veditabbā. Lokuttaramaggakkhaṇe panetaṃ
ekameva viriyaṃ catukiccasādhanavasena cattāri nāmāni labhati.
     Tattha anuppannānaṃ pāpakānanti ettha "anuppanno ceva kāmacchando"tiādīsu
vuttanayena attho veditabbo. Uppannānaṃ pāpakānanti ettha catubbidhaṃ uppannaṃ
vattamānuppannaṃ bhutvāvigatuppannaṃ okāsakatuppannaṃ bhūmiladdhuppannanti.
Tattha ye kilesā vijjamānā upādānasamaṅgino, 5- idaṃ vattamānuppannaṃ nāma. Kamme
pana vijahante 6- ārammaṇarasaṃ anubhavitvā niruddhe vipāko 7- bhutvā vigataṃ nāma,
kammaṃ uppajjitvā niruddhaṃ bhutvā vigataṃ nāma. Tadubhayaṃpi bhutvāvigatuppannanti
saṅkhyaṃ 8- gacchati. Kusalakammaṃ 9- aññassa kammassa vipākaṃ paṭibāhitvā attano
vipākassa okāsaṃ karoti, evaṃ kate okāse vipāko uppajjamāno okāsakaraṇato
paṭṭhāya uppannoti vuccati, idaṃ okāsakatuppannaṃ nāma. Pañcakkhandhā pana vipassanāya
@Footnote: 1 saṃ.ni. 16/145/189 anottappīsutta 2 cha.Ma. ayaṃ pāṭho na dissati
@3 cha.Ma. saṃvattanako  4 cha.Ma. uppannā kusalā nāmāti ime pāṭhā na dissanti
@5 Sī.,cha.Ma. uppādādisamaṅgino  6 Sī.,cha.Ma. javite 7 Sī.,cha.Ma. niruddhavipāko
@8 cha.Ma. saṅkhaṃ. evamuparipi  9 cha.Ma. kusalākusalakammaṃ

---------------------------------------------------------------------------------------------
page442.
Bhūmi nāma, te atītādibhedā honti. Tesu anusayitakilesā pana atītā vā anāgatā
vā paccuppannā vāti na vattabbā. Atītakkhandhesu anusayitāpi hi appahīnāva
honti, anāgatakkhandhesu anusayitāpi hi appahīnāva honti, paccuppannakkhandhesu
anusayitāpi hi 1- appahīnāva honti, idaṃ bhūmiladdhuppannaṃ nāma. Tenāhu porāṇā
"tāsu tāsu bhūmīsu asamugghāṭitakilesā 2- bhūmiladdhuppannaṃ nāmāti 3- saṅkhyaṃ
gacchantī"ti.
     Aparaṃpi catubbidhaṃ uppannaṃ samudācāruppannaṃ ārammaṇādhiggahituppannaṃ
avikkhambhituppannaṃ asamugghāṭituppannanti. Tattha sampati vattamānaṃyeva
samudācāruppannaṃ nāma. Sakiṃ cakkhūni ummiletvā ārammaṇe nimitte gahite
anussaritakkhaṇe 4- kilesā nuppajjissantīti na vattabbā. Kasmā? ārammaṇassa
adhigahitattā. Yathā kiṃ? yathā  khīrarukkhassa kudhāriyā pahataṭṭhāne 5- khīraṃ na
nikkhamissatīti na vattabbaṃ, 6- evaṃ. Idaṃ ārammaṇādhiggahituppannaṃ nāma.
Samāpattiyā avikkhambhitakilesā pana imasmiṃ nāma ṭhāne na uppajjissantīti na
vattabbā. Kasmā? avikkhambhitattā. Yathā kiṃ? yathā khīrarukkhaṃ kudhāriyā
āhaneyyuṃ, imasmiṃ nāma ṭhāne khīraṃ na nikkhameyyāti na vattabbaṃ, evaṃ. Idaṃ
avikkhambhituppannaṃ nāma. Maggena asamugghāṭitakilesā pana bhavagge nibbattassāpi
uppajjantīti purimanayeneva vitthāretabbaṃ. Idaṃ asamugghāṭituppannaṃ nāma.
     Imesu uppannesu vattamānuppannaṃ bhutvāvigatuppannaṃ okāsakatuppannaṃ
samudācāruppannanti catubbidhaṃ uppannaṃ na maggavajjhaṃ, bhūmiladdhuppannaṃ
ārammaṇādhiggahituppannaṃ avikkhambhituppannaṃ asamugghāṭituppannanti catubbidhaṃ
maggavajjhaṃ. Maggo hi uppajjamāno ete kilese pajahati. So ye kilese pajahati, te
atītā vā anāgatā vā paccuppannā vāti na vattabbā. Vuttaṃpi cetaṃ:-
@Footnote: 1 cha.Ma. ayaṃ saddo na dissati 2 Sī.,cha.Ma. asamugghātagatā kilesā
@3 cha.Ma. bhūmiladdhuppannā  4 cha.Ma. anussaritānussaritakkhaṇe  5 Sī.,cha.Ma. kuṭhāriyā
@āhatāhataṭṭhāne 6 cha.Ma. vattabbā

---------------------------------------------------------------------------------------------
page443.
        "hañci atīte kilese pajahati, tena hi khīṇaṃ 1- khepeti. Niruddhaṃ nirodheti,
     vigataṃ vigameti, atthaṅgataṃ atthaṅgameti, atītaṃ yaṃ natthi, taṃ pajahati. Hañci
     anāgate kilese pajahati, tena hi ajātaṃ pajahati, anibbattaṃ, anuppannaṃ,
     apātubhūtaṃ pajahati. Anāgataṃ yaṃ natthi, taṃ pajahati. Hañci paccuppanne
     kilese pajahati, tena hi ratto rāgaṃ pajahati, duṭṭho dosaṃ, mūḷho mohaṃ,
     vinibandho 2- mānaṃ, parāmaṭṭho diṭṭhiṃ, vikkhepagato uddhaccaṃ, aniṭṭhaṅgato
     vicikicchaṃ, thāmagato anusayaṃ pajahati, kaṇhasukkadhammā yuganaddhā pavattanti,
     saṅkilesikā maggabhāvanā hoti .pe. Tena hi natthi maggabhāvanā, natthi
     phalasacchikiriyā, natthi kilesappahānaṃ, natthi dhammābhisamayoti. Atthi
     maggabhāvanā .pe. Atthi dhammābhisamayoti. Yathā kathaṃ viya, yathāpi 3- taruṇo
     rukkho .pe. Apātubhūtāyeva pātubhavantī"ti. 4-
     Pāliyaṃ 5- ajātaphalarukkho āgato, jātaphalarukkho pana dīpetabbo. 6- Yathā hi
saphalataruṇambarukkhā, 7- tassa phalāni manussā paribhuñjeyyuṃ, sesāni pātetvā pacchiyo
pūreyyuṃ, athañño puriso taṃ pharasunā chindeyya. Tenassa neva atītāni phalāni
nāsitāni honti, na paccuppannāni na ca anāgatāni. 8- Atītāni hi manussehi
paribhuttāni, anāgatāni anibbattāni, na sakkā nāsetuṃ. Yasmiṃ pana samaye so
chinno, tadā phalāniyeva natthīti paccuppannānipi anāsitāni. Sace pana rukkho
acchinno assa, athassa paṭhavīrasañca āporasañca āgamma yāni phalāni nibbatteyyuṃ,
tāni nāsitāni honti. Tāni hi ajātāneva na jāyanti, anibbattāneva na
nibbattanti, apātubhūtāneva na pātubhavanti. Evameva maggo nāpi atītādibhede
kilese pajahati, nāpi nappajahati. Yesaṃ hi kilesānaṃ maggena khandhesu apariññātesu
uppatti siyā, maggena uppajjitvā khandhānaṃ pariññātattā te kilesā ajātāva
@Footnote: 1 cha.Ma. khīṇaṃyeva  2 cha.Ma. vinibaddho 3 cha.Ma. seyyathāpi
@4 khu.paṭi. 31/699/605 abhisamayakathā  5 cha.Ma. iti pāḷiyaṃ  6 Sī. jātaphalarukkhena pana
@dīpetabbaṃ  7 Sī.,cha.Ma. saphalo taruṇambarukkho  8 cha.Ma. na anāgatapaccuppannāni

---------------------------------------------------------------------------------------------
page444.
Na jāyanti, anibbattāva na nibbattanti, apātubhūtāva na pātubhavanti. Taruṇaputtāya
itthiyā puna avijāyanatthaṃ byādhitānaṃ rogavūpasamanatthampi vā bhesajjehi 1- ayamattho
vibhāvetabbo. Evaṃ maggo ye kilese pajahati, te atītā vā anāgatā vā
paccuppannā vāti na vattabbā. Na ca maggo kilese nappajahati. Ye pana
maggo kilese pajahati, te sandhāya "uppannānaṃ pāpakānan"tiādi vuttaṃ.
     Na kevalañca maggo kileseyeva pajahati, kilesānaṃ pana suppahīnattā 2- ye
uppajjeyyuṃ upādinnakkhandhā, tepi pajahati. 3- Vuttaṃpi cetaṃ
"sotāpattimaggañāṇena abhisaṅkhāraviññāṇassa nirodhena sattabhave ṭhapetvā anamatagge
saṃsāre ye uppajjeyyuṃ nāmañca rūpañca, etthete nirujjhantī"ti vitthāro. Iti
maggo upādinnaanupādinnato 4- vuṭṭhāti. Sabbabhavavasena 5- pana sotāpattimaggo
apāyabhavato vuṭṭhāti, sakadāgāmimaggo sugatibhavekadesato, anāgāmimaggo sugatikāmabhavato,
arahattamaggo rūpārūpabhavato vuṭṭhāti. Sabbabhavehi ca 6- vuṭṭhātiyevātipi vadanti.
     Atha maggakkhaṇe kathaṃ anuppannānaṃ uppādāya bhāvanā hoti, kathaṃ vā uppannānaṃ
ṭhitiyāti? maggappavattiyāyeva. Maggo hi pavattamāno pubbe anuppannapubbattā
anuppanno nāma vuccati. Anāgatapubbaṃ hi ṭhānaṃ gantvā ananubhūtapubbañca 7-
ārammaṇaṃ anubhavitvā vattāro bhavanti 8- "na anāgataṭṭhānaṃ āgatamha, na ananubhūtaṃ
ārammaṇaṃ anubhūtamhā"ti. 8- Yāpassa 9- pavatti, ayameva ṭhiti nāmāti "ṭhitiyā
bhāve"tipi vattuṃ vaṭṭati.  evameva tassa 10- bhikkhuno idaṃ lokuttaramaggakkhaṇe
viriyaṃ "anuppannānaṃ pāpakānaṃ akusalānaṃ dhammānaṃ anuppādāyā"tiādīni cattāri
nāmāni labhati. Ayaṃ lokuttaramaggakkhaṇe sammappadhānakathā. Imasmiṃ pana sutte
lokiyalokuttaramissakāneva sammappadhānāni kathitāni.
@Footnote: 1 cha.Ma. rogavūpasamanatthaṃ pītabhesajjehi cāpi  2 Sī.,cha.Ma. appahīnattā
@3 Sī.,cha.Ma. pajahatiyeva  4 cha.Ma. upādinnato anupādinnato ca  5 cha.Ma. bhavavasena
@6 cha.Ma. ayaṃ saddo na dissati  7 cha.Ma. ananubhūtapubbaṃ vā  8-8 cha.Ma. anāgataṭṭhānaṃ
@āgatamha, ananubhūtaṃ ārammaṇaṃ anubhavāmāti  9 cha.Ma. yā cassa  10 cha.Ma. evametassa

---------------------------------------------------------------------------------------------
page445.
     [398-401] Iddhipādesu chandaṃ nissāya pavatto samādhi chandasamādhi,
padhānabhūtā saṅkhārā padhānasaṅkhāRā. Samannāgatanti tehi dhammehi upetaṃ. Iddhiyā
pādaṃ, iddhibhūtaṃ vā pādanti iddhipādaṃ. Sesesupi eseva nayo. Ayamettha saṅkhepo,
vitthāro pana iddhipādavibhaṅge 1- āgatoeva. Visuddhimagge 2- panassa attho dīpito.
Tatrāyaṃ bhikkhu yadā chandādīsu ekaṃ dhuraṃ nissāya vipassanaṃ vaḍḍhetvā arahattaṃ
pāpuṇi, tadāssa iddhipādo 3- pubbabhāge lokiyo, aparabhāge lokuttaro. Evaṃ
sesāpīti. Imasmiṃpi sutte lokiyalokuttarāva iddhipādā kathitā.
     [402-406] Saddhindriyaṃ bhāvetītiādīsu saddhā ca 4- attano saddhādhure
indaṭṭhaṃ karotīti 5- saddhindriyaṃ. Viriyindriyādīsupi eseva nayo. Bhāvetīti
ettha pana ādikammiko yogāvacaro tīhi kāraṇehi saddhindriyaṃ visodhento
saddhindriyaṃ bhāveti nāma. Viriyindriyādīsupi eseva nayo. Vuttaṃ hetaṃ:-
         "assaddhe puggale parivajjayato, saddhe puggale sevato bhajato
     payirupāsato, pasādaniye suttante paccavekkhato imehi tīhi kāraṇehi 6-
     saddhindriyaṃ visujjhati.
     Kusīte puggale parivajjayato, āraddhaviriye puggale sevato bhajato
     payirupāsato, sammappadhāne paccavekkhato imehi tīhi kāraṇehi viriyindriyaṃ
     visujjhati.
     Muṭṭhassatī puggale parivajjayato, upaṭṭhitassatī puggale sevato bhajato
     payirupāsato, satipaṭṭhāne paccavekkhato imehi tīhi kāraṇehi satindriyaṃ
     visujjhati.
@Footnote: 1 abhi.vi. 35/431/260  2 visuddhi. 2/216 iddhividhaniddesa  3 cha.Ma. paṭhamiddhipādo
@4 cha.Ma. saddhāva  5 cha.Ma. kāretīti  6 pāli.,cha.Ma. tīhākārehi. evamuparipi

---------------------------------------------------------------------------------------------
page446.
     Asamāhite puggale parivajjayato, samāhite puggale sevato bhajato
     payirupāsato, jhānavimokkhe paccavekkhato imehi tīhi kāraṇehi samādhindriyaṃ
     visujjhati.
     Duppaññe puggale parivajjayato, paññavante puggale sevato bhajato
     payirupāsato, gambhīrañāṇacariyaṃ paccavekkhato imehi tīhi kāraṇehi
     paññindriyaṃ visujjhatī"ti. 1-
     Ettha ca gambhīrañāṇacariyaṃ paccavekkhatoti saṇhasukhumaṃ khandhantaraṃ 2- āyatanantaraṃ
dhātantaraṃ 2- indriyabalabojjhaṅgantaraṃ maggantaraṃ phalantarañca paccavekkhantassāti
attho. Imesaṃ hi tiṇṇaṃ tiṇṇaṃ kāraṇānaṃ vasena akatābhiniveso ādikammiko yogāvacaro
saddhādhurādīsu abhinivesaṃ paṭṭhapetvā bhāvento avasāne vivajjetvā 3- arahattaṃ
gaṇhāti. So yāva arahattamaggā imāni indriyāni bhāveti nāma, arahattaphale patte
bhāvitindriyo nāma hotīti. Evaṃ imānipi pañcindriyāni lokiyalokuttarāneva
kathitānīti.
     Saddhābalādīsu saddhāyeva akampiyaṭṭhena balanti saddhābalaṃ, viriyabalādīsupi
eseva nayo. Ettha hi saddhā assaddhiyena 4- na kampati, viriyaṃ kosajjena 5- na
kampati, sati muṭṭhasaccena 6- na kampati, samādhi uddhaccena 7- na kampati, paññā
avijjāya na kampatīti sabbānipi akampiyaṭṭhena balānīti vuccanti. Bhāvanānuyogo 8-
panettha indriyabhāvanāya vuttanayeneva veditabboti. Imāni pañcabalāni 9-
lokiyalokuttarāneva kathitānīti.
     [418] Satisambojjhaṅgaṃ bhāvetīti ettha ayaṃ ādikammikānaṃ kulaputtānaṃ
vasena saddhiṃ atthavaṇṇanāya bhāvanānayo. Tattha satisambojjhaṅgantiādinā nayena
@Footnote: 1 khu.paṭi. 31/424/301 indriyakathā  2-2 ka. ime pāṭhā na dissanti
@3 cha.Ma. vivaṭṭetvā  4 cha.Ma. assaddhiye  5 cha.Ma. kosajje 6 cha.Ma. muṭṭhassacce
@7 cha.Ma. uddhacce  8 cha.Ma. bhāvanānayo  9 cha.Ma. ayaṃ pāṭho na dissati

---------------------------------------------------------------------------------------------
page447.
Vuttānaṃ sattannaṃ ādipadānaṃ tāva ayamettha vaṇṇanā 1- :- satisambojjhaṅge tāva
saraṇaṭṭhena sati, sā panesā upaṭṭhānalakkhaṇā, apilāpanalakkhaṇā vā. Vuttaṃpi cetaṃ:-
"yathā mahārāja rañño bhaṇḍāgāriko rañño  sāpateyyaṃ apilāpeti `ettakaṃ
mahārāja hiraññaṃ, ettakaṃ suvaṇṇaṃ, ettakaṃ sāpateyyan'ti. Evameva kho mahārāja
sati uppajjamānā kusalākusalasāvajjānavajjahīnappaṇītakaṇhasukkasappaṭibhāge dhamme
apilāpeti sarāpeti 2- ime cattāro satipaṭṭhānā"ti 3- vitthāro.
Apilāpanarasā, kiccavaseneva hissā etaṃ lakkhaṇaṃ therena vuttaṃ. Asammosarasā
vā, gocarābhimukhībhāvapaccupaṭṭhānā. Evaṃ satisambojjhaṅgo. 4-
     Tattha bodhiyā, bodhissa vā aṅgoti bojjhaṅgo. Kiṃ vuttaṃ hoti? yā
hi ayaṃ dhammasāmaggiyā 5- lokiyalokuttaramaggakkhaṇe uppajjamānāya līnuddhacca-
patiṭṭhānāyūhanakāmasukhaattakilamathānuyogaucchedasassatābhinivesādīnaṃ anekesaṃ upaddavānaṃ
paṭipakkhabhūtāya satidhammavicayaviriyapītipassaddhisamādhiupekkhāsaṅkhātāya dhammasāmaggiyā
ariyasāvako bujjhatīti katvā bodhīti vuccati, bujjhatīti kilesasantānaniddāya
vuṭṭhahati, 6- cattāri vā ariyasaccāni paṭivijjhati, nibbānameva vā sacchikarotīti
vuttaṃ hoti. Yathāha "satta bojjhaṅge bhāvetvā anuttaraṃ sammāsambodhiṃ
abhisambuddho"ti. 7- Tassā dhammasāmaggisaṅkhātāya bodhiyā aṅgotipi bojjhaṅgo
jhānaṅgamaggaṅgādayo viya. Sesaṃ 8- yathāvuttappakārāya etāya dhammasāmaggiyā bujjhatīti
katvā ariyasāvako bodhīti vuccati, tassa aṅgotipi bojjhaṅgo senaṅgarathaṅgādayo viya.
Tenāhu aṭṭhakathācariyā "bujjhanakassa ca 9- puggalassa aṅgāti 10- bojjhaṅgā"ti.
     Apica "bojjhaṅgāti kenaṭṭhena bojjhaṅgā? bodhāya saṃvattantīti bojjhaṅgā,
Bujjhantīti bojjhaṅgā, anubujjhantīti bojjhaṅgā, paṭibujjhantīti bojjhaṅgā,
@Footnote: 1 cha.Ma. ayamatthavaṇṇanā  2 cha.Ma. ayaṃ pāṭho na dissati
@3 khu.milinda. 13/36(parivattitapotthaka)  4 Sī.,cha.Ma. satieva sambojjhaṅgoti
@satisambojjhaṅgo  5 cha.Ma. dhammasāmaggī yāya  6 cha.Ma. uṭṭhahati  7 pāli. yathābhūtaṃ
@bhāvetvā, saṃ.Ma. 19/378/140 nālandasutta, dī.pā. 11/143/87 sampasādanīyasutta
@8 cha.Ma. yopesa  9 cha.Ma. ayaṃ saddo na dissati  10 cha.Ma. aṅgāti vā

---------------------------------------------------------------------------------------------
page448.
Sambujjhantīti bojjhaṅgā"ti iminā paṭisambhidānayenāpi 1- bojjhaṅgattho
veditabbo. Pasattho sundaro vā bojjhaṅgo sambojjhaṅgo, satieva sambojjhaṅgo
satisambojjhaṅgo, taṃ satisambojjhaṅgaṃ.
     Dhammavicayasambojjhaṅgantiādīsupi catusaccadhamme vicinatīti dhammavicayo. So
pavicayalakkhaṇo, obhāsanaraso, sambodhipaccupaṭṭhāno. 2- Vīrabhāvato, vidhinā īrayitabbato
ca viriyaṃ. Taṃ paggahalakkhaṇaṃ, upatthambhanarasaṃ, anosīdanapaccupaṭṭhānaṃ. Pīṇayatīti 3-
pīti. Sā pharaṇalakkhaṇā, tuṭṭhilakkhaṇā vā, kāyacittānaṃ pīṇanarasā, 4- tesaṃyeva
odagyapaccupaṭṭhānā. 5- Kāyacittadarathappassambhanato passaddhi. Sā upasamalakkhaṇā,
kāyacittadarathamaddanarasā, kāyacittānaṃ aparipphandabhūtapītibhāvapaccupaṭṭhānā. 6- Samādhānato
samādhi. So avikkhepalakkhaṇo, avisāhāralakkhaṇo 7- vā, cittacetasikasampiṇḍanaraso, 8-
cittaṭṭhitipaccupaṭṭhāno. Ajjhupekkhanato upekkhā. Sā paṭisaṅkhānalakkhaṇā, samavāhita-
lakkhaṇā vā, ūnādhikanivāraṇarasā, pakkhapātupacchedanarasā vā, majjhattabhāva-
paccupaṭṭhānā. Sesaṃ vuttanayameva. Bhāvetīti brūheti vaḍḍheti, uppādetīti attho.
     Tattha cattāro dhammā satisambojjhaṅgassa uppādāya saṃvattanti 9- satisampajaññaṃ
muṭṭhassatipuggalaparivajjanatā upaṭṭhitasatipuggalasevanatā tadadhimuttatāti. Abhikkamādī-
supi 10- hi sattasu ṭhānesu satisampajaññena 11- tissadattattheraabhayattherādisadisa-
upaṭṭhitasatipuggalasevanena, 12- ṭhānanisajjādīsu satisamuṭṭhāpanatthaṃ ninnapoṇapabbhāra-
cittassāpi 13- satisambojjhaṅgo uppajjati. Tasmā ādikammiko kulaputto imehi
catūhi kāraṇehi satisambojjhaṅgaṃ samuṭṭhāpetvā tadeva dhuraṃ katvā abhinivesaṃ
paṭṭhapetvā anukkamena
@Footnote: 1 ka. bojjhaṅgā, paṭivijjhantīti bojjhaṅgā, khu.paṭi. 31/557/463 bojjhaṅgakathā
@(syā)  2 cha.Ma. asammohapaccupaṭṭhāno  3 Ma. pīṇātīti, ka. pīnayatīti  4 Sī. pīnanarasā
@5 Sī. odaggapaccupaṭṭhānā  6 cha.Ma. aparipphandanasītibhāvapaccupaṭṭhānā,
@saṅgaṇī.A. 1/1/180 cittuppādakaṇḍavaṇṇanā (syā)  7 Sī.,cha.Ma. avisāralakkhaṇo
@8 cha.Ma. cittacetasikānaṃ sampiṇḍanaraso  9 cha.Ma. saṃvattantīti veditabbā
@10 cha.Ma. abhikkantādīsu 11 Sī. satisampajaññarahite  12 cha.Ma. bhattanikkhittakākasadise
@muṭṭhassatipuggale parivajjanena,  tissadattattheraabhayattherādisadise
@upaṭṭhitassatipuggale sevanena  13 cha.Ma. ninnapoṇapabbhāracittatāya

---------------------------------------------------------------------------------------------
page449.
Arahattaṃ gaṇhāti. Soyeva arahattamagge 1- satisambojjhaṅgaṃ bhāveti nāma, phale patte
bhāvito nāma hoti.
     Satta dhammā dhammavicayasambojjhaṅgassa uppādāya saṃvattanti paripucchakatā 2-
vatthuvisadakiriyatā indriyasamattapaṭipādanatā duppaññapuggalaparivajjanatā
paññavantapuggalasevanatā gambhīrañāṇacariyapaccavekkhaṇatā 2- tadadhimuttatāti. Tattha
paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṃ
atthasannissitaparipucchā bahulatā.
     Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ. Yadā hissa
kesanakhalomā dīghā honti, sarīraṃ vā ussannadosañceva 3- sedamalamakkhitañca, tadā
ajjhattikavatthu avisadaṃ hoti aparisuddhaṃ. Yadā pana cīvaraṃ jiṇṇaṃ kiliṭṭhaṃ duggandhaṃ
vā hoti, senāsanaṃ vā uklāpaṃ, tadā bāhiravatthu avisadaṃ hoti aparisuddhaṃ.
Tasmā kesādicchedanena uddhaṃvirecanaadhovirecanādīhi sarīrassa lahukabhāvakaraṇena 4-
ucchādananhāpanena ca ajjhattikavatthu visadaṃ kātabbaṃ. Sūcikammadhovanarajanaparibhaṇḍa-
karaṇādīhi bāhiravatthu visadaṃ kātabbaṃ. Ekasmiṃ hi ajjhattikabāhire vatthumhi
avisade uppannesu cittacetasikesu ñāṇaṃpi aparisuddhaṃ 5- hoti aparisuddhāni
dīpakapallakavaṭṭitelādīni 6- nissāya uppannadīpasikhāya obhāso viya. Visade pana
ajjhattikabāhire vatthumhi uppannesu cittacetasikesu ñāṇaṃpi visadaṃ hoti
parisuddhāni dīpakapallakavaṭṭitelādīni nissāya uppannadīpasikhāya obhāso viya. Tena
vuttaṃ "vatthuvisadakiriyā dhammavicayasambojjhaṅgassa uppādāya saṃvattatī"ti.
     Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa
saddhindriyaṃ balavaṃ hoti, itarāni mandāni, tato viriyindriyaṃ paggahakiccaṃ,
@Footnote: 1 cha.Ma. so yāva arahattamaggā  2-2 cha.Ma. vatthuvisadakiriyā
@indriyasamattapaṭipādanā..parivajjanā..sevanā..paccavekkhaṇā
@3 cha.Ma. uppannadosañceva  4 cha.Ma. sarīrasallahukabhāvakaraṇena 5 cha.Ma. avisadaṃ
@6 cha.Ma. dīpakapallavaṭṭi... evamuparipi

---------------------------------------------------------------------------------------------
page450.
Satindriyaṃ upaṭṭhānakiccaṃ, samādhindriyaṃ avikkhepakiccaṃ, paññindriyaṃ
dassanakaccaṃ kātuṃ na sakkoti. Tasmā taṃ dhammasabhāvapaccavekkhaṇena vā, yathā vā
manasikaroto balavaṃ jātaṃ, tathā amanasikārena hāpetabbaṃ. Vakkalittherassa vatthu 1-
cettha nidassanaṃ. Sace pana viriyindriyaṃ balavaṃ hoti, atha neva saddhindriyaṃ
adhimokkhakiccaṃ kātuṃ sakkoti, na itarāni itarakiccabhedaṃ. Tasmā taṃ saddhādibhāvanāya
2- hāpetabbaṃ. Tatrāpi soṇattherassa vatthu dassetabbaṃ. Evaṃ sesesupi ekassa
balavabhāve sati itaresaṃ attano kiccesu asamatthatā veditabbā.
     Visesato panettha saddhāpaññānaṃ samādhiviriyānañca samataṃ pasaṃsanti. Balavasaddho hi
mandapañño muddhappasanno 3- hoti, avatthusmiṃ pasīdati. Balavapañño mandasaddho
kerāṭikapakkhaṃ bhajati, bhesajjasamuṭṭhito viya rogo atekiccho hoti.
Cittuppādamatteneva kusalaṃ hotīti atidhāvitvā dānādīni akaronto niraye
uppajjati. Ubhinnaṃ samatāya vatthusmiṃyeva pasīdati. Balavasamādhiṃ pana mandaviriyaṃ
samādhissa kosajjapakkhattā kosajjaṃ abhibhavati. Balavaviriyaṃ mandasamādhiṃ viriyassa
uddhaccapakkhattā uddhaccaṃ abhibhavati. Samādhi pana viriyena saṃyojito kosajje patituṃ
na labhati, viriyaṃ samādhinā saṃyojitaṃ uddhacce patituṃ na labhati. Tasmā tadubhayaṃ samaṃ
kattabbaṃ. Ubhayasamatāya hi appanā hoti.
     Apica samādhikammikassa balavatī saddhā vaṭṭati. Evaṃ hi saddahanto okappento
appanaṃ pāpuṇissati. Samādhipaññāsu pana samādhikammikassa ekaggatā balavatī vaṭṭati.
Evaṃ hi so appanaṃ pāpuṇāti. Vipassanākammikassa paññā balavatī vaṭṭati. Evaṃ
hi so lakkhaṇapaṭivedhaṃ pāpuṇāti. Ubhinnaṃ pana samatāpi appanā 4- hotiyeva. Sati
pana sabbattha balavatī vaṭṭati. Sati hi cittaṃ uddhaccapakkhikānaṃ saddhāviriyapaññānaṃ
vasena uddhaccapātato kosajjapakkhikena ca samādhinā kosajjapātato rakkhati. Tasmā
sā loṇadhūpanaṃ viya sabbabyañjanesu, sabbakammikaamacco viya ca sabbarājakiccesu,
@Footnote: 1 cha.Ma. vakkalittheravatthu 2 cha.Ma. passaddhādibhāvanāya  3 cha.Ma. mudhappasanno
@4 cha.Ma. samatāyapi

---------------------------------------------------------------------------------------------
page451.
Sabbesu 1- icchitabbā. Tenāha "sati ca pana sabbatthikā vuttā 2- bhagavatā, kiṃ
kāraṇā? cittaṃ hi satipaṭisaraṇaṃ, ārakkhapaṭisaraṇā 3- ca sati, na vinā satiyā
cittassa paggahaniggaho hotī"ti.
     Duppaññapuggalaparivajjanā nāma khandhādibhedesu anogāḷhapaññānaṃ dummedha-
puggalānaṃ ārakā parivajjanaṃ. Paññavantapuggalasevanā nāma samapaññāsalakkhaṇa-
pariggāhikāya udayavayapaññāya samannāgatapuggalasevanā. Gambhīrañāṇacariyapaccavekkhaṇā
nāma gambhīresu khandhādīsu pavattāya gambhīrañāṇāya 4- pabhedapaccavekkhaṇā. Tadadhimuttatā
nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.
Tasmā ādikammiko kulaputto imehi sattahi kāraṇehi dhammavicayasambojjhaṅgaṃ
samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.
So yāva arahattamaggā dhammavicayasambojjhaṅgaṃ bhāveti nāma, phale patte bhāvito
nāma hoti.
     Ekādasa dhammā viriyasambojjhaṅgassa uppādāya saṃvattanti:- apāyabhayapaccavekkhaṇatā
ānisaṃsadassāvitā gamanavīthipaccavekkhaṇatā piṇḍapātāpacāyanatā dāyajjamahattapaccavekkhaṇatā
satthumahattapaccavekkhaṇatā jātimahattapaccavekkhaṇatā sabrahmacārimahattapaccavekkhaṇatā
kusītapuggalaparivajjanatā āraddhaviriyapuggalasevanatā tadadhimuttatāti.
     Tattha "nirayesu pañcavidhabandhanakammakaraṇato paṭṭhāya mahādukkhaṃ anubhavanakālepi,
tiracchānayoniyaṃ jālukkhipakuminādi 5- gahitakālepi, pāpanakaṇṭhakādippahāratunnassa 6-
pana sakaṭavahanādikālepi, pittivisaye anekānipi vassasahassāni ekaṃ buddhantaraṃpi
khuppipāsāhi āturibhūtakālepi, kālakañjikaasuresu 7- saṭṭhihatthappamāṇena 8-
@Footnote: 1 cha.Ma. sabbattha  2  saṃ.Ma. 19/234/102 atthato samānaṃ (aggisutta)
@3 Sī.,cha.Ma. ārakkhapaccupaṭṭhānā  4 cha.Ma. gambhīrapaññāya
@5 Sī.,cha.Ma. jālakkhipakuminādīhi  6 Sī. pājanakaṇḍakādippahāratunnassa,
@cha.Ma. pājanakaṇṭakādippahāratunnassa 7 cha.Ma. kālakañcikaasuresu
@8 cha.Ma. saṭṭhihatthaasītihatthappamāṇena

---------------------------------------------------------------------------------------------
page452.
Aṭṭhicammamatteneva attabhāvakālepi 1- vātātapādidukkhānubhavanakālepi na sakkā
viriyasambojjhaṅgaṃ uppādetuṃ, ayameva te bhikkhu kālo"ti evaṃ apāyaṃ 2-
paccavekkhantassāpi viriyasambojjhaṅgo  uppajjati.
     "na sakkā kusītena  navalokuttaradhammo 3- laddhuṃ,  āraddhaviriyeneva sakkā,
ayamānisaṃso viriyasambojjhaṅgassā"ti 4- evaṃ ānisaṃsadassāvinopi uppajjati.
"sabbabuddhapaccekabuddhamahāsāvakehi 5- gatamaggova mayā gantabbo, so pana 6- na sakkā
kusītena gantun"ti evaṃ gamanavīthiṃ paccavekkhantassāpi uppajjati.
     "ye taṃ piṇḍapātādīhi upaṭṭhahanti, ime te manussā neva ñātakā,
na dāsakammakarā, nāpi taṃ  nissāya jīvissāmāti te paṇītāni piṇḍapātāni 7-
denti. Athakho attano kārānaṃ mahapphalataṃ paccāsiṃsamānā denti. Satthārāpi `ayaṃ
ime paccaye paribhuñjitvā kāyadaḷhibahulo 8- sukhaṃ viharissatī'ti na evaṃ sampassatā
tuyhaṃ paccayā anuññātā, athakho `ayaṃ ime paribhuñjamāno samaṇadhammaṃ katvā
vaṭṭadukkhato muccissatī'ti te paccayā anuññātā. So dāni tvaṃ kusīto viharanto
na taṃ piṇḍapātaṃ apacāyissasi. Āraddhaviriyasseva hi piṇḍāpacāyanaṃ nāma hotī"ti
evaṃ piṇḍapātāpacāyanaṃ paccavekkhantassāpi uppajjati mahāmittattherassa viya
piṇḍapātiyatissattherassa viya ca.
     Mahāmittatthero kira kassakaleṇe nāma paṭivasati. Tassa  ca gocaragāme ekā
mahāupāsikā theraṃ puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha
"amma asukasmiṃ ṭhāne purāṇataṇḍulo, 9- asukasmiṃ khīraṃ, asukasmiṃ sappi, asukasmiṃ
phāṇitaṃ, tava bhātikassa ayyamittassa āgatakāle bhattaṃ pacitvā khīrasappiphāṇitehi
saddhiṃ dehi, datvā tvañca bhuñjeyyāsi, ahaṃ pana hiyyo pakkaṃ pārivāsikabhattaṃ
@Footnote: 1 Sī.,cha.Ma. attabhāvena  2 cha.Ma. apāyabhayaṃ  3 cha.Ma. nava lokuttaradhammā
@4 cha.Ma. vīriyassāti  5 Sī.,Ma. sabbaññubuddha... 6 cha.Ma. ca  7 cha.Ma. piṇḍapātādīni
@8 Sī. kāyadaḍḍhibahulo  9 cha.Ma. purāṇataṇḍulā

---------------------------------------------------------------------------------------------
page453.
Kañjiyena bhuttamhī"ti. 1- Divā kiṃ bhuñjissasi ammāti. Sākapaṇṇaṃ pakkhipitvā
kaṇataṇḍulehi ambilayāguṃ pacitvā ṭhapehi ammāti.
     Thero cīvaraṃ pārupitvā pattaṃ nīharantova taṃ saddaṃ sutvā attānaṃ
ovadi "mahāupāsikā kira kañjiyena pārivāsikabhattaṃ bhuñjissati, 2- divāpi
kaṇapaṇṇambilayāguṃ bhuñjissati, tuyhaṃ atthāya pana purāṇataṇḍulādīni ācikkhati. Taṃ
nissāya kho panesā neva khettaṃ na vatthuṃ na bhattaṃ na vatthaṃ paccāsiṃsati, tisso pana
sampattiyo paṭṭhayamānā deti, tvaṃ etissā tā sampattiyo dātuṃ sakkhissasi,
na sakkhissasīti, ayaṃ kho pana piṇḍapāto tayā sarāgena sadosena samohena
na sakkā gaṇhitun"ti pattaṃ thavikāya pakkhipitvā gaṇṭhikaṃ muñcitvā nivattitvā
kassakaleṇameva gantvā pattaṃ heṭṭhāmañce, cīvaraṃ ca cīvaravaṃse ṭhapetvā "arahattaṃ
apāpuṇitvā na nikkhamissāmī"ti viriyaṃ adhiṭṭhahitvā nisīdi. Dīgharattaṃ appamatto
hutvā nivuṭṭhabhikkhu vipassanaṃ vaḍḍhetvā purebhattameva arahattaṃ patto 3-
vikasitamiva 4- padumaṃ mahākhīṇāsavo sitaṃ karontova nikkhami. Leṇadvāre 5- adhivaṭṭhā
devatā:-
       "namo te purisājañña      namo te purisuttama
        yassa te āsavā khīṇā    dakkhiṇeyyosi mārisā"ti 6-
udānaṃ udānetvā "bhante piṇḍāya paviṭṭhānaṃ tumhādisānaṃ arahantānaṃ bhikkhaṃ datvā
mahallakitthiyo dukkhā muccissantī"ti āha. Thero uṭṭhahitvā dvāraṃ vivaritvā
kālaṃ olokento "pātoyevā"ti ñatvā pattacīvaraṃ ādāya gāmaṃ pāvisi.
     Dārikāpi  bhattaṃ sampādetvā "idāni me bhātā āgamissati, idāni me
bhātā āgamissatī"ti dvāraṃ olokayamānā nisīdi. Sā there gharadvāraṃ sampatte pattaṃ
gahetvā sappiphāṇitayojitassa bhattassa 7- pūretvā hatthe ṭhapesi. Thero "sukhaṃ 8-
@Footnote: 1 cha.Ma. bhuttāmhīti  2 cha.Ma. bhuñji 3 cha.Ma. patvā  4 cha. vikasamānamiva
@5 cha.Ma. rukkhamhi adhivatthā  6 su.vi. 2/385/405,
@pa.sū. 1/118/311  7 cha.Ma. khīrapiṇḍapātassa  8 Ma. sukhī

---------------------------------------------------------------------------------------------
page454.
Hotū"ti anumodanaṃ katvā pakkāmi. Sā ca 1- taṃ olokayamānā aṭṭhāsi. Therassa
hi tadā ativiyaparisuddho chavivaṇṇo ahosi, vippasannāni indriyāni, mukhaṃ bandhanā
pamuttatālapakkaṃ 2- viya ativirocittha. 3-
     Mahāupāsikā araññato āgantvā "kiṃ amma bhātiko te āgato"ti pucchi. Sā
sabbaṃ taṃ pavuttiṃ ārocesi. Upāsikā "ajja me divase 4- puttassa pabbajitakiccaṃ
matthakaṃ pattan"ti ñatvā "abhiramati te amma bhātā buddhasāsane na ukkaṇṭhatī"ti
āha.
     Piṇḍapātiyattheravatthuṃ 5- pana evaṃ veditabbaṃ:- mahāgāme kireko daliddapuriso
dāruvikkayena jīvitaṃ 6- kappeti, so teneva kāraṇena nāmaṃ labhitvā dārubhaṇḍaka-
mahātisso nāma jāto. So ekadivasaṃ attano bhariyaṃ āha "kiṃ amhākaṃ jīvitaṃ
nāma, satthārā daliddadānassa mahapphalabhāvo kathito, mayañca nibaddhaṃ dātuṃ na
sakkoma, pakkhikabhattaṃ 7- datvā paraṃ uppannasalākabhattaṃpi 8- dassāmā"ti. Sā "sādhu
sāmī"ti sampaṭicchitvā punadivase yathālābhena pakkhikabhattaṃ adāsi. Bhikkhusaṃghassa
ca paccayehi nipparissayakālo hoti, daharasāmaṇerā paṇītabhojanāni bhuñjitvā
"ayaṃ lūkhāhāro"ti tesaṃ pakkhikabhattaṃ gahitamattakameva katvā tesaṃ passantānaṃyeva
chaḍḍetvā gacchanti.
     Sā ca 9- itthī taṃ disvā sāmikassa kathesi, "mayā dinnaṃ chaḍḍentī"ti
puna na 10- vippaṭisārinī ahosi. Tassā sāmiko āha "mayaṃ duggatabhāvena ayyānaṃ
sukhena pana paribhuñjāpetuṃ na sakkhimha, kiṃ nu kho katvā ayyānaṃ 11- manaṃ gahetuṃ
sakkhissāmā"ti. Athassa bhariyā āha "kiṃ vadesi sāmi, saputtakā duggatā nāma
@Footnote: 1 cha.Ma. sāpi  2 Sī. muttatālapakkaṃ, cha.Ma. pavuttatālapakkaṃ  3 cha.Ma. ativiya
@virocittha  4 cha.Ma. ayaṃ pāṭho na dissati  5 cha.Ma. piṇḍapātikatissattheravatthu
@6 cha.Ma. jīvikaṃ  7 cha.Ma.  pakkhikabhattamattaṃ  8 Sī. puna uppanne salākabhattamattampi,
@cha.Ma. puna uppannaṃ salākabhattampi  9 cha.Ma. ayaṃ saddo na dissati  10 cha.Ma. na pana
@11 Sī. ariyānaṃ

---------------------------------------------------------------------------------------------
page455.
Atthīti 1- ayaṃ te dhītā, imaṃ ekasmiṃ kule ṭhapetvā dvādasa kahāpaṇe gaṇhitvā
ekaṃ khīradhenuṃ āhara, ayyānaṃ khīrasalākabhattaṃ dassāma, evaṃ tesaṃ cittaṃ gaṇhituṃ
sakkhissāmā"ti. So sādhūti sampaṭicchitvā tathā akāsi. Tesaṃ puññena sā
dhenu sāyaṃ tīṇi mānikāni, 2- khīraṃ deti. Sāyaṃ dadhiṃ katvā punadivase tato gahitanavanītena
sappiṃ katvā sappinā saddhiṃyeva 3- khīrasalākabhattaṃ denti. Tato paṭṭhāya tassa gehe
salākabhattaṃ puññavantāva labhanti.
     So ekadivasaṃ bhariyaṃ āha "mayaṃ dhītu atthitāya lajjitabbato ca muttā,
geheva 4- no bhattaṃ ayyānaṃ paribhogārahaṃ jātaṃ. Tvaṃ yāva ahaṃ nāgacchāmi, 5- tāva
imasmiṃ kalyāṇavatte 6- mā pamajji. Ahaṃ kiñcideva katvā dhītaraṃ mocessāmī"ti.
So ekaṃ padesaṃ gantvā ucchuyantakammaṃ katvā chahi māsehi dvādasa kahāpaṇe
labhitvā "alaṃ ettakaṃ mama dhītu mocanatthāyā"ti te kahāpaṇe dussante 7- bandhitvā
"gehaṃ gamissāmī"ti maggaṃ paṭipajji.
     Tasmiṃ samaye ambariyamahāvihāravāsī piṇḍapātiyatissatthero "mahāvihāraṃ 8-
gantvā cetiyaṃ vandissāmī"ti attano vasanaṭṭhānato mahāgāmaṃ gacchanto tameva
maggaṃ paṭipajji. So upāsako theraṃ dūratova disvā "ekatova āgantvā 9- iminā
ayyena saddhiṃ ekaṃ dhammakathaṃ suṇanto gamissāmi. Sīlavanto hi sabbakālaṃ dullabhā"ti
vegena theraṃ sampāpuṇitvā abhivādetvā saddhiṃ gacchanto velāya upakaṭṭhāya
cintesi "mayhaṃ hatthe pūṭakabhattaṃ natthi, ayyassa ca bhikkhākālo sampatto, ayañca me
pariccayo 10- hatthe atthi, ekaṃ gāmadvāraṃ pattakāle ayyassa piṇḍapātaṃ
dassāmī"ti.
     Tasseva 11- citte uppannamatteyeva eko pūṭakabhattaṃ gahetvā taṃ ṭhānaṃ
sampatto. Upāsako taṃ disvā "bhante thokaṃ āgametha thokaṃva āgamethā"ti 12- vatvā taṃ
@Footnote: 1 cha.Ma. natthīti  2 cha.Ma. māṇikāni, pāto tīṇi māṇikāni  3 Ma. sappinā parisekaṃ,
@cha. sasappiparisekaṃ  4 cha.Ma. gehe ca  5 cha.Ma. āgacchāmi  6 Ma. ayyānaṃ vatte
@7 Sī. dasante  8 cha.Ma. tissamahāvihāraṃ  9 cha.Ma. ekakova agantvā  10 cha.Ma. paribbayo
@11 cha.Ma. tassevaṃ  12 cha.Ma. bhante thokaṃ āgamethāti

---------------------------------------------------------------------------------------------
page456.
Upasaṅkamitvā "ahaṃ 1- kahāpaṇante bho purisa dammi, tvaṃ 2- me pūṭakabhattaṃ dehī"ti
āha. So cintesi "imaṃpi bhattaṃ imasmiṃ kāle māsakaṃpi na agghati, ayañca
mayhaṃ ekavāreneva kahāpaṇaṃ deti, bhavissati tattha 3- kāraṇan"ti cintetvā "nāhaṃ
kahāpaṇena demī"ti āha. Evaṃ sante dve gaṇhāhi, tīṇi gaṇhāhīti iminā
niyāmena sabbepi te kahāpaṇe dātukāmo jāto. Itaro "aññepissa atthī"ti
saññāya taṃ "na demi"cceva āha. Atha naṃ so āha "sace me bho aññepi
assu, tepi dadeyyaṃ. Na kho panāhaṃ attano atthāya gaṇhāmi, ekasmiṃ 4- me rukkhamūle
eko ayyo nisīdāpito, tuyhaṃpi kusalaṃ bhavissati, dehi me taṃ bhattan"ti.
Tenahi bho gaṇha, āhara te kahāpaṇeti kahāpaṇe gahetvā pūṭakabhattaṃ adāsi.
Upāsako bhattaṃ gahetvā 5- theraṃ upasaṅkamitvā "pattaṃ nīharatha bhante"ti āha.
Thero pattaṃ nīharitvā upaḍḍhabhatte dinne pattaṃ pidahi. Upāsako āha "ayaṃ
bhante ekasseva paṭiviso, 6- na sakkā mayā ito bhuñjituṃ. Tumhākaṃyeva me atthāya
imaṃ pariyesitvā laddhaṃ, gaṇhatha naṃ mayi 7- anukampaṃ upādāyā"ti. Thero "atthi
kāraṇan"ti gahetvā sabbaṃ paribhuñji. Upāsako dhammakarakena 8- pānīyaṃ parissāvetvā
adāsi. Tato niṭṭhitabhattakicce there ubhopi maggaṃ paṭipajjiṃsu.
     Thero upāsakaṃ pucchi "kena kāraṇena tvaṃ na paribhuñjī"ti. 9- So attano
gamanavidhānaṃ 10- sabbaṃ kathesi. Thero taṃ sutvā saṃvegappatto cintesi "dukkaraṃ
upāsakena kataṃ, mayā pana evarūpaṃ piṇḍapātaṃ paribhuñjitvā etassa kataññunā bhavitabbaṃ,
sappāyasenāsanaṃ labhitvā tattheva chavimaṃsalohitesu sukkhantesupi nisinnapallaṅkeneva
arahattaṃ appatvā na uṭṭhahissāmī"ti. So tissamahāvihāraṃ gantvā āgantukavattaṃ
katvā attano pattasenāsanaṃ pavisitvā paccattharaṇaṃ attharitvā 11- tattha nisinno
attano mūlakammaṭṭhānameva gaṇhi. So tāya rattiyā obhāsamattaṃpi nibbattetuṃ
@Footnote: 1 cha.Ma. ayaṃ pāṭho na dissati  2 cha.Ma. taṃ 3 cha.Ma. bhavissatettha 4 cha.Ma. etasmiṃ
@5 cha.Ma. gahetvā hatthe dhovitvā  6 ka. ekova paṭiviso 7 cha.Ma. maṃ  8 cha.Ma. dhamakaraṇena
@9 cha.Ma. na bhuñjasīti  10 cha.Ma. gamanāgamanavidhānaṃ  11 ka. paccaṭṭharaṇaṃ aṭṭharitvā

---------------------------------------------------------------------------------------------
page457.
Nāsakkhi. Punadivasato paṭṭhāya bhikkhācārapalibodhaṃ chinditvā tadeva kammaṭṭhānaṃ
anulomapaṭilomaṃ vipassi. Etena upāyena vipassanto sattame aruṇe saha paṭisambhidāhi
arahattaṃ patvā cintesi "ativiya me kilantaṃ sarīraṃ, kiṃ nu kho me jīvitaṃ 1- ciraṃ
pavattissati, na pavattissatī"ti. Athassa appavattanabhāvaṃ niyāmetvā 2- pattacīvaraṃ
ādāya vihāramajjhaṃ gantvā bheriṃ paharāpetvā bhikkhusaṃghaṃ sannipātāpesi.
     Saṃghatthero "kena bhikkhusaṃgho 3- sannipātito"ti pucchi. Mayā bhanteti. Kimatthaṃ
sappurisāti. Bhante aññaṃ kammaṃ natthi, yesaṃ pana magge vā phale vā kaṅkhā atthi,
te maṃ pucchantūti. Sappurisa tādisā nāma bhikkhū asantaguṇaṃ na kathenti, amhākaṃ
ettha kaṅkhā natthi. Kiṃ pana te saṃvegakāraṇaṃ ahosi, kiṃ paccayaṃ katvā tayā arahattaṃ
nibbattitanti. 4- Bhante imasmiṃ mahāgāme valliyavīthiyaṃ dārubhaṇḍakamahātisso
nāma upāsako attano dhītaraṃ bahi ṭhapetvā dvādasa kahāpaṇe gaṇhitvā 5- ekaṃ
khīradhenuṃ gahetvā saṃghassa khīrabhattasalākaṃ paṭṭhapesi, so "dhītaraṃ mocessāmī"ti cha
māse yantasālāya bhatiṃ katvā dvādasa kahāpaṇe labhitvā "dhītaraṃ mocessāmī"ti attano
gehaṃ gacchanto antarāmagge maṃ disvā bhikkhācāravelāya sabbepi te kahāpaṇe
datvā pūṭakabhattaṃ gaṇhitvā sabbaṃ mayhaṃ adāsi. Ahaṃ taṃ piṇḍapātaṃ bhuñjitvā 6-
idhāgantvā sappāyasenāsanaṃ labhitvā "piṇḍapātāpacāyanakammaṃ 7- karissāmī"ti visesaṃ
nibbattesiṃ bhanteti. Taṃ ṭhānaṃ sampattā catassopi parisā therassa sādhukāraṃ adaṃsu.
Sakabhāvena saṇṭhātuṃ 8- samattho nāma nāhosi. Thero saṃghamajjhe nisīditvā kathento
kathentova "mayhaṃ kūṭāgāraṃ dārubhaṇḍakamahātissassa hatthena phuṭṭhakāleyeva calatū"ti
adhiṭṭhāya anupādisesāya nibbānadhātuyā parinibbāyi.
@Footnote: 1 Sī. āyusaṅkhāro  2 Sī.,cha.Ma. disvā senāsanaṃ paṭisāmetvā 3 cha.Ma. kena bhikkhunā
@saṃgho  4 cha.Ma. nibbattanti  5 cha.Ma. gaṇhitvā tehi  6 cha.Ma. paribhuñjitvā
@7 cha.Ma. piṇḍāpacāyanakammaṃ  8 Ma. sandhāretuṃ

---------------------------------------------------------------------------------------------
page458.
     Kākavaṇṇatissamahārājā "eko kira thero parinibbuto"ti sutvā vihāraṃ
gantvā sakkārasammānaṃ katvā kūṭāgāraṃ sajjetvā theraṃ tattha āropetvā
"idāni citakaṭṭhānaṃ gamissāmī"ti 1- ukkhipanto cāletuṃ nāsakkhi. Rājā bhikkhusaṃghaṃ
pucchi "atthi bhante therena kiñci kathitan"ti. Bhikkhū therena kathitavidhānaṃ
ācikkhiṃsu. Rājā taṃ upāsakaṃ pakkosāpetvā "tayā ito sattadivasamatthake kassaci
magge paṭipannassa bhikkhuno pūṭakabhattaṃ dinnan"ti  pucchi. Āma devāti. Kena te
niyāmena dinnanti. So taṃ kāraṇaṃ sabbaṃ ārocesi. Atha naṃ rājā therassa
kūṭāgāraṭṭhāne 2- pesesi "gaccha naṃ theraṃ sañjāna 3- so vā añño vā"ti. So
gantvā sāṇiṃ ukkhipitvā therassa mukhaṃ disvā sañjānitvā dvīhi hatthehi hadayaṃ
paharanto 4- rañño santikaṃ gantvā "deva mayhaṃ ayyo"ti āha. Athassa rājā
mahāpasādhanaṃ dāpesi. Taṃ pasādhetvā āgataṃ "gaccha 5- bhātika mahātissa mayhaṃ ayyaṃ
vanditvā 6- kūṭāgāraṃ ukkhipā"ti āha. Upāsako "sādhu devā"ti gantvā therassa
pāde vanditvā 7- ubhohi hatthehi ukkhipitvā attano matthake akāsi. Tasmiṃyeva
khaṇe kūṭāgāraṃ ākāsena 8- uppatitvā citakamatthake patiṭṭhāsi. Tasmiṃ kāle citakassa
catūhipi kaṇṇehi sayameva aggijālā uṭṭhahiṃsu. 9-
     "mahantaṃ kho panetaṃ satthu dāyajjaṃ, yadidaṃ satta ariyadhanāni nāma, taṃ
na sakkā kusītena gahetuṃ. Yathā hi vippaṭipannaṃ puttaṃ mātāpitaro `aputto'ti
paribāhiraṃ karonti, so tesaṃ accayena dāyajjaṃ na labhati, evaṃ kusītopi idaṃ
ariyadhanadāyajjaṃ na labhati, āraddhaviriyova labhatī"ti evaṃ 11- dāyajjamahattaṃ
paccavekkhatopi uppajjati.
     "mahā kho pana te satthā. Satthuno hi te mātukucchismiṃ paṭisandhigahaṇakālepi
@Footnote: 1 cha.Ma. gamissāmāti  2 cha.Ma. kūṭāgāraṭṭhānaṃ  3 Ma. sañjānātha  4 cha.Ma. sandhārento
@5 Ma. āgacchatha  6 cha.Ma. ayyāti vatvā 7 Sī. vivaritvā  8 cha.Ma. ākāse
@9 cha.Ma. uṭṭhahiṃsūti  10 cha.Ma. `ayaṃ amhākaṃ aputto'ti  11 cha.Ma. ayaṃ saddo na
@dissati

---------------------------------------------------------------------------------------------
page459.
Abhinikkhamanepi abhisambodhiyampi dhammacakkappavattanayamakapāṭihāriyadevorohanaāyu-
saṅkhāravossajjanesupi parinibbānakālepi dasasahassīlokadhātu kampittha, na 1- yuttaṃ te
evarūpassa satthu sāsane pabbajitvā kusītena 2- bhavitun"ti evaṃ satthumahattaṃ
paccavekkhatopi uppajjati.
     "jātiyāpi tvaṃ idāni na lāmakajātiko, asambhinnāya mahāsammatapaveṇiyā
āgato mahāsammatapaveṇiyā okkākarājavaṃse 3- jātosi, suddhodanamahārājassa ca
māyādeviyā ca nattā, rāhulabhaddassa kaniṭṭho, tayā nāma evarūpena jinaputtena
hutvā na yuttaṃ kusītena viharitun"ti evaṃ jātimahattaṃ paccavekkhatopi uppajjati.
     "sāriputtamoggallānā ceva asīti mahāsāvakā ca viriyena navalokuttaradhammaṃ 4-
paṭivijjhiṃsu, tvaṃ etesaṃ sabrahmacārīnaṃ maggaṃ paṭipajjasī"ti 5- evaṃ
sabrahmacārimahattaṃ paccavekkhatopi uppajjati.
     Kucchiṃ pūretvā ṭhitaajagarasadise vissaṭṭhakāyikacetasikaviriye kusītapuggale
parivajjentassāpi, āraddhaviriye pahitatte puggale sevantassāpi, ṭhānanisajjādīsu
viriyuppādanatthaṃ ninnapoṇapabbhāracittassāpi uppajjati. Tasmā ādikammiko
kulaputto imehi ekādasahi kāraṇehi viriyasambojjhaṅgaṃ samuṭṭhāpetvā tameva 6- dhuraṃ
katvā abhinivesaṃ paṭṭhapetvā anukkamena arahattaṃ gaṇhāti. So yāva arahattamaggā
viriyasambojjhaṅgaṃ bhāveti nāma, phale patte bhāvito nāma hotīti. 7-
     Ekādasa dhammā pītisambojjhaṅgassa uppādāya saṃvattanti:- buddhadhamma-
saṃghasīlacāgadevatānussati 8- upasamānussati 9- lūkhapuggalaparivajjanā
siniddhapuggalasevanā pasādanīyasuttantapaccavekkhaṇā 9- tadadhimuttatāti.
@Footnote: 1 cha.Ma. ayaṃ saddo na dissati  2 ka. kusītabhāvena  3 cha.Ma. āgataokkākarājavaṃse
@4 cha.Ma. vīriyeneva lokuttaradhammaṃ 5 cha.Ma. maggaṃ paṭipajjasi, na paṭipajjasīti
@6 cha.Ma. tadeva  7 cha.Ma. hoti  8 cha.Ma. buddhānussati, dhamma,saṃgha,sīla,cāga,devatānussati
@9-9 cha.Ma. lūkhapuggalaparivajjanatā...sevanatā...paccavekkhaṇatā

---------------------------------------------------------------------------------------------
page460.
     Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo
uppajjati, dhammasaṃghaguṇe anussarantassāpi, dīgharattaṃ akhaṇḍaṃ katvā rakkhitaṃ
catupārisuddhisīlaṃ paccavekkhantassāpi, gihino dasasīlaṃ pañcasīlaṃ paccavekkhan
tassāpi, dubbhikkhabhayādīsu paṇītabhojanaṃ sabrahmacārīnaṃ datvā "evaṃ nāma adamhā"ti
cāgaṃ paccavekkhantassāpi, gihinopi evarūpaṃ 1- sīlavantānaṃ dinnadānaṃ paccavekkhan-
tassāpi, yehi guṇehi samannāgatā devattaṃ pattā, tathārūpānaṃ guṇānaṃ attani
atthitaṃ paccavekkhantassāpi, samāpattiyā vikkhambhite kilese 2- saṭṭhīpi sattatipi
vassāni na samudācarantīti paccavekkhantassāpi, cetiyadassanabodhidassanatheradassanesu
asakkaccakiriyāya saṃsappitalūkhabhāvena 3- buddhādīsu pasādasinehābhāvena gadrabhapiṭṭhe
rajasadise lūkhapuggale parivajjentassāpi, buddhādīsu pasādabahule muducitte
siniddhapuggale sevantassāpi, ratanattayaguṇaparidīpake pasādaniye suttante
paccavekkhantassāpi, ṭhānanisajjādīsu pītiuppādanatthaṃ ninnapoṇapabbhāracittassāpi
uppajjati. Tasmā ādikammiko kulaputto imehi ekādasahi kāraṇehi
pītisambojjhaṅgaṃ samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena
arahattaṃ gaṇhāti. So yāva arahattamaggā pītisambojjhaṅgaṃ bhāveti nāma, phale patte
bhāvito nāma hoti.
     Satta dhammā passaddhisambojjhaṅgassa uppādāya saṃvattanti:- paṇītabhojanasevanatā
utusukhasevanatā iriyāpathasukhasevanatā majjhattappayogatā sāraddhakāyapuggalaparivajjanatā
passaddhakāyapuggalasevanatā tadadhimuttatāti.
     Paṇītaṃ hi siniddhaṃ sappāyabhojanaṃ bhuñjantassāpi, sītuṇhesu ca utūsu ṭhānādīsu
ca iriyāpathesu sappāyaṃ utuñca iriyāpathañca sevantassāpi passaddhi uppajjati.
Yo pana mahāpurisajātiko sabbautuiriyāpathesu khamova 4- hoti, na taṃ sandhāyetaṃ
vuttaṃ. Yassa sabhāgatā natthi, 5- tasseva visabhāge utuiriyāpathe vajjetvā sabhāge
@Footnote: 1 cha.Ma. evarūpe kāle   2 cha.Ma. vikkhambhitā kilesā
@3 Sī. saṃsūcitalūkhabhāvena, cha.Ma. saṃsūcitalūkhabhāve  4 cha.Ma. sabbautuiriyāpathakkhamo
@5 cha.Ma. yassa sabhāgavisabhāgatā atthi

---------------------------------------------------------------------------------------------
page461.
Sevantassa uppajjati. Majjhattappayogo vuccati attano ca parassa ca kammassakata-
paccavekkhaṇā. Iminā majjhattappayogena uppajjati. Yo leḍḍudaṇḍādīhi paraṃ
viheṭhayamāno carati, 1- evarūpaṃ sāraddhakāyapuggalaṃ parivajjentassāpi, saññatapādapāṇiṃ
passaddhakāyaṃ puggalaṃ sevantassāpi, ṭhānanisajjādīsu passaddhiuppādanatthāya
ninnapoṇapabbhāracittassāpi uppajjati. Tasmā ādikammiko kulaputto
imehi sattahi kāraṇehi passaddhisambojjhaṅgaṃ samuṭṭhāpetvā tadeva dhuraṃ katvā
abhinivesaṃ paṭṭhapetvā anukkamena arahattaṃ gaṇhāti. So yāva arahattamaggā
passaddhisambojjhaṅgaṃ bhāveti nāma, phale patte bhāvito nāma hoti.
     Ekādasa dhammā samādhisambojjhaṅgassa uppādāya saṃvattanti:- vatthuvisadakiriyatā
indriyasamattapaṭipādanatā nimittakusalatā samaye cittassa paggaṇhanatā samaye cittassa
niggaṇhanatā samaye sampahaṃsanatā samaye ajjhupekkhanatā asamāhitapuggalaparivajjanatā
samāhitapuggalasevanatā jhānavimokkhapaccavekkhaṇatā 2- tadadhimuttatāti. Tattha
vatthuvisadakiriyatā ca indriyasamattapaṭipādanatā ca vuttanayeneva veditabbā.
    Nimittakusalatā nāma kasiṇanimittassa uggahakusalatā. Samaye cittassa paggaṇhanatāti
yasmiṃ samaye sithilaviriyatādīhi 3- līnaṃ cittaṃ hoti, tasmiṃ samaye dhammavicaya-
viriyapītisambojjhaṅgassa samuṭṭhāpanena cittassa 4- paggaṇhanaṃ. Samaye cittassa
niggaṇhanatāti yasmiṃ samaye accāraddhaviriyatādīhi uddhataṃ cittaṃ hoti, tasmiṃ samaye
passaddhisamādhiupekkhāsambojjhaṅgassa samuṭṭhāpanena cittassa niggaṇhanaṃ. Samaye
sampahaṃsanatāti yasmiṃ samaye cittaṃ paññāppayogamandatāya vā upasamasukhānadhigatena 5-
vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena saṃvejeti. Aṭṭha
saṃvegavatthūni nāma jātijarābyādhimaraṇāni cattāri, apāyadukkhaṃ pañcamaṃ, atīte
vaṭṭamūlakaṃ dukkhaṃ, paccuppanne āhārapariyeṭṭhimūlakaṃ dukkhaṃ anāgate vaṭṭamūlakaṃ
dukkhanti. Ratanattayaguṇānussaraṇeneva pasādaṃ janeti, ayaṃ vuccati "samaye
sampahaṃsanatā"ti.
@Footnote: 1 cha.Ma. vicarati  2 su.vi. 2/385/409,
@pa.sū. 1/118/314  3 cha.Ma. atisithilavīriyatādīhi  4 cha.Ma. tassa
@5 cha.Ma. upasamasukhānadhigamena

---------------------------------------------------------------------------------------------
page462.
     Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ
anuddhatamananirassādaṃ 1- ārammaṇe samappavattasamathavīthipaṭipannaṃ cittaṃ hoti, tadā
tassa paggahaniggahasampahaṃsanesu abyāpāraṃ 2- āpajjati sārathi viya samappavattesu
assesu. Ayaṃ vuccati "samaye ajjhupekkhanatā"ti. Asamāhitapuggalaparivajjanatā nāma
upacāraṃ vā appanaṃ vā appattānaṃ vikkhittacittānaṃ puggalānaṃ ārakā parivajjanaṃ.
Samāhitapuggalasevanatā nāma upacārena vā appanāya vā samāhitacittānaṃ sevanā
bhajanā payirupāsanā. Tadadhimuttatā nāma ṭhānanisajjādīsu samādhiuppādanatthaṃyeva
ninnapoṇapabbhāracittatā. Evaṃ hi paṭipajjatoeva 3- uppajjati. Tasmā ādikammiko
kulaputto imehi ekādasahi kāraṇehi samādhisambojjhaṅgaṃ samuṭṭhāpetvā tadeva dhuraṃ
katvā abhinivesaṃ paṭṭhapetvā anukkamena arahattaṃ gaṇhāti. So yāva arahattamaggā
samādhisambojjhaṅgaṃ bhāveti nāma, phale patte bhāvito nāma hoti.
     Pañca dhammā upekkhāsambojjhaṅgassa uppādāya saṃvattanti:- sattamajjhattatā
saṅkhāramajjhattatā sattasaṅkhārakelāyanapuggalaparivajjanatā sattasaṅkhāramajjhattapuggala-
sevanatā tadadhimuttatāti. Tattha dvīhākārehi sattamajjhattataṃ samuṭṭhāpeti "tvaṃ attano
kammena āgamma attano 4- kammena gamissasi, esopi attano kammena āgantvā
attanova kammena gamissati, tvaṃ kaṃ kelāyasī"ti evaṃ kammassakatapaccavekkhaṇena ca,
"paramatthato sattoyeva natthi, so tvaṃ kaṃ kelāyasī"ti evaṃ nissattapaccavekkhaṇena
ca. 5- Dvīhākārehi saṅkhāramajjhattataṃ samuṭṭhāpeti "idaṃ cīvaraṃ anupubbena
vaṇṇavikārañceva jiṇṇabhāvañca upagantvā pādapuñchanacoḷakaṃ hutvā yaṭṭhikoṭiyā
chaḍḍanīyaṃ bhavissati, sace panassa sāmiko bhaveyya, nāssa evaṃ vinassituṃ dadeyyā"ti
evaṃ assāmikabhāvapaccavekkhaṇena ca, "anaddhanīyaṃ 6- idantāvakālikan"ti evaṃ
tāvakālikabhāvapaccavekkhaṇena ca. 5- Yathā ca cīvare, evaṃ pattādīsupi yojanā kātabbā.
@Footnote: 1 cha.Ma. anuddhataṃ anirassādaṃ  2 cha.Ma. tadāssa... na byāpāraṃ  3 cha.Ma. paṭipajjato esa
@4 cha.Ma. āgantvā attanova  5 cha.Ma. cāti  6 ka. achaḍḍanīyaṃ

---------------------------------------------------------------------------------------------
page463.
     Sattasaṅkhārakelāyanapuggalaparivajjanatāti ettha yo puggalo gihī vā attano
puttadhītādike, pabbajito vā attano antevāsike samānupajjhāyakādike mamāyati,
sahattheneva nesaṃ kesamassucchedanasūcikammacīvaradhovanarajanapattapacanādīni 1- karoti,
muhuttaṃpi apassanto "asuko sāmaṇero kuhiṃ, asuko daharo kuhin"ti bhantamigo
viya ito cito ca oloketi, aññena kesacchedanādīnaṃ atthāya "muhuttaṃ tāva
asukaṃ pesethā"ti yāciyamānopi "amhepi taṃ attano kammaṃ na kārema, tumhe naṃ
gahetvā kilamissathā"ti 2- na deti, ayaṃ sattakelāyano nāma. Yo pana
cīvarapattathālakakattarayaṭṭhiādīni mamāyati, aññassa 3- hatthena parāmasituṃpi na deti,
tāvakālikaṃ yācito "mayaṃpi idaṃ mamāyantā 4- sayaṃ 5- na paribhuñjāma, tumhākaṃ kiṃ
dassāmā"ti vadati, ayaṃ saṅkhārakelāyano nāma.
     Yo pana tesu dvīsupi vatthūsu majjhatto udāsino, 6- ayaṃ sattasaṅkhāramajjhatto
nāma. Iti ayaṃ upekkhāsambojjhaṅgo evarūpaṃ sattasaṅkhārakelāyanapuggalaṃ ārakā
parivajjentassāpi, sattasaṅkhāramajjhattapuggalaṃ sevantassāpi, ṭhānanisajjādīsu
taduppādanatthaṃ ninnapoṇapabbhāracittassāpi uppajjati. Tasmā ādikammiko
kulaputto imehi pañcahi kāraṇehi upekkhāsambojjhaṅgaṃ samuṭṭhāpetvā tadeva dhuraṃ
katvā abhinivesaṃ paṭṭhapetvā anukkamena arahattaṃ gaṇhāti. So yāva arahattamaggā
upekkhāsambojjhaṅgaṃ bhāveti nāma, phale patte bhāvito nāma hoti. Iti imepi satta
bojjhaṅgā lokiyalokuttaramissakāva kathitā.
     [419] Sammādiṭṭhiṃ bhāvetīti aṭṭhaṅgikassa maggassa ādibhūtaṃ sammādiṭṭhiṃ
brūheti vaḍḍheti. Sesapadesupi eseva nayo. Ettha pana sammādassanalakkhaṇā
sammādiṭṭhi. Sammāabhiniropanalakkhaṇo sammāsaṅkapPo. Sammāpariggahaṇalakkhaṇā
sammāvācā. Sammāsamuṭṭhāpanalakkhaṇo sammākammanto. Sammāvodānalakkhaṇo 7-
@Footnote: 1 cha.Ma. kesacchedana...  2 cha.Ma. kilamessathāti  3 ka. aññesaṃ  4 cha. dhanāyantā
@5 cha.Ma. ayaṃ saddo na dissati  6 ka. upāsino  7 cha. sammāvodāpanalakkhaṇo

---------------------------------------------------------------------------------------------
page464.
Sammāājīvo. Sammāpaggahalakkhaṇo sammāvāyāmo. Sammāupaṭṭhānalakkhaṇā sammāsati.
Sammāsamādhānalakkhaṇo sammāsamādhi.
     Tesu ekekassa tīṇi tīṇi kiccāni honti. Seyyathīdaṃ, sammādiṭṭhi tāva
aññehipi attano paccanīkakilesehi 1- saddhiṃ micchādiṭṭhiṃ pajahati, nirodhaṃ ārammaṇaṃ
karoti, sampayuttadhamme ca passati tappaṭicchādakamohavidhamanavasena asammohato.
Sammāsaṅkappādayopi tatheva micchāsaṅkappādīni ca pajahanti, nirodhañca ārammaṇaṃ
karonti. Visesato panettha sammāsaṅkappo sahajātadhamme sammā abhiniropeti, sammāvācā
sammā pariggaṇhāti, sammākammanto sammā samuṭṭhapeti, sammāājīvo sammā
vodāpeti, sammāvāyāmo sammā paggaṇhāti, sammāsati sammā upaṭṭhāti, 2-
sammāsamādhi sammā padahati.
     Apicesā sammādiṭṭhi nāma pubbabhāge nānākkhaṇā nānārammaṇā hoti,
maggakāle ekakkhaṇā ekārammaṇā. Kiccato pana dukkhe ñāṇantiādīni cattāri nāmāni
labhati. Sammāsaṅkappādayopi pubbabhāge nānākkhaṇā nānārammaṇā honti, maggakāle
ekakkhaṇā ekārammaṇā. Tesu sammāsaṅkappo kiccato nekkhammasaṅkappotiādīni 3-
tīṇi nāmāni labhati. 4- Sammāvācādayo tayo pubbabhāge nānākkhaṇā nānārammaṇā
viratiyopi 4- honti cetanādayopi, maggakkhaṇe pana viratiyova. Sammāvāyāmo sammāsatīti
idaṃpi dvayaṃ kiccato sammappadhānasatipaṭṭhānavasena cattāri nāmāni labhati. Sammāsamādhi
pana pubbabhāgepi maggakkhaṇepi sammāsamādhiyeva.
     Iti imesu aṭṭhasu dhammesu bhagavatā nibbānādhigamāya paṭipannassa yogino
bahukārattā 5- paṭhamaṃ sammādiṭṭhi desitā. Ayaṃ hi "paññāpajjoto paññāsatthan"ti 6-
ca vuttā. 7- Tasmā etāya pubbabhāge vipassanāñāṇasaṅkhātāya sammādiṭṭhiyā
@Footnote: 1 ka. paccatthikakilesehi  2 ka. upaṭṭhapeti  3 cha.Ma. nekkhammasaṅkappo
@avihiṃsāsaṅkappo abyāpādasaṅkappoti  4-4 cha.Ma. sammāvācādayo tayo pubbabhāge
@viratiyopi, ka. sammāvācādayopi catassopi  viratiyopi  5 Ma. bahupakārattā
@6 abhi.saṅ. 34/16,20/24 cittuppādakaṇḍa  7 ka. pavattā

---------------------------------------------------------------------------------------------
page465.
Avijjandhakāraṃ vidhamitvā 1- kilesacore ghātento khemena yogāvacaro nibbānaṃ
pāpuṇāti. Tena vuttaṃ "nibbānādhigamāya paṭipannassa yogino bahukārattā paṭhamaṃ
sammādiṭṭhi desitā"ti.
     Sammāsaṅkappo pana tassā bahukāro, tasmā tadanantaraṃ vutto. Yathā hi
heraññiko hatthena parivattetvā parivattetvā cakkhunā kahāpaṇaṃ olokento
"ayaṃ kūṭo ayaṃ cheko"ti jānāti, evaṃ yogāvacaropi pubbabhāge vitakkena vitakketvā
vitakketvā vipassanāpaññāya olokayamāno "ime dhammā kāmāvacarā, ime
rūpāvacarādayo"ti jānāti. Yathā vā pana purisena koṭiyaṃ gahetvā parivattetvā
parivattetvā dinnaṃ mahārukkhaṃ tacchako vāsiyā tacchetvā kamme upaneti, evaṃ
vitakkena vitakketvā vitakketvā dinne dhamme yogāvacaro paññāya "ime dhammā
kāmāvacarā, ime dhammā rūpāvacarā"tiādinā nayena paricchinditvā kamme upaneti.
Tena vuttaṃ "sammāsaṅkappo pana tassā bahukāro, tasmā tadanantaraṃ vutto"ti.
     Svāyaṃ yathā sammādiṭṭhiyā, evaṃ sammāvācāyapi upakārako. Yathāha "pubbe
kho gahapati vitakketvā vicāretvā pacchā vācaṃ bhindatī"ti, 2- tasmā tadanantaraṃ
sammāvācā vuttā.
     Yasmā pana idañcidañca karissāmāti paṭhamaṃ vācāya saṃvidahitvā loke kammante
payojenti, tasmā 3- vācā  kāyakammassa upakārikāti 3- sammāvācāya anantaraṃ
sammākammanto vutto.
     Catubbidhaṃ pana vacīduccaritaṃ tividhaṃ kāyaduccaritañca pahāya ubhayasucaritaṃ
pūrentasseva yasmā ājīvaṭṭhamakasīlaṃ pūreti, na itarassa. Tasmā tadubhayānantaraṃ
sammāājīvo vutto.
@Footnote: 1 Ma. viddhaṃsetvā  2 Ma.mū. 12/463/413 cūḷavedallasutta  3-3 ka. vācāya kammantassa
@upakārikattā

---------------------------------------------------------------------------------------------
page466.
     Evaṃ visuddhājīvena 1- pana "parisuddho me ājīvo"ti ettāvatā paritosaṃ katvā
suttappamattena viharituṃ na yuttaṃ, athakho sabbairiyāpathesu idaṃ viriyamārabhitabbanti
dassetuṃ tadanantaraṃ sammāvāyāmo vutto.
     Tato āraddhaviriyenāpi kāyādīsu catūsu vatthūsu sati supatiṭṭhitā 2- kātabbāti
dassanatthaṃ tadanantaraṃ sammāsati desitā.
     Yasmā pana evaṃ suppatiṭṭhitā sati sammāsamādhissa 3- upakārānupakārānaṃ 4-
dhammānaṃ gatiyo sumanasikatvāva pahoti 5- ekaggārammaṇe 6- cittaṃ samādhātuṃ, tasmā
sammāsatiyā anantaraṃ sammāsamādhi desitoti veditabboti. 7- Iti ayaṃpi aṭṭhaṅgiko
maggo  lokiyalokuttaramissakova kathito.
     [427] Ajjhattaṃ rūpasaññītiādīsu ajjhattarūpe parikammavasena ajjhattaṃ rūpasaññī
nāma hoti. Ajjhattaṃ hi nīlaparikammaṃ karonto kesesu 8- vā pitte vā akkhitārakāya
vā karoti, pītaparikammaṃ karonto mede vā chaviyā vā hatthapādatalesu 9- vā akkhīnaṃ
pītakaṭṭhāne vā karoti, lohitaparikammaṃ karonto maṃse vā lohite vā jivhāya vā
akkhīnaṃ rattaṭṭhāne vā karoti, odātaparikammaṃ karonto aṭṭhimhi vā dante vā nakhe
vā akkhīnaṃ setaṭṭhāne vā karoti. Taṃ pana sunīlaṃ supītakaṃ 10- sulohitakaṃ suodātaṃ
11- na hoti, avisuddhameva hoti.
     Eko 12- bahiddhā rūpāni passatīti yasseva 13- parikammaṃ ajjhattaṃ uppannaṃ
hoti, nimittaṃ pana bahiddhā, so evaṃ ajjhattaparikammassa bahiddhā ca appanāya vasena
"ajjhattaṃ rūpasaññī bahiddhā rūpāni passatī"ti vuccati. Parittānīti avaḍḍhitāni.
@Footnote: 1 cha.Ma. suddhājīvena  2 Ma. suppatiṭṭhitā, cha. sūpaṭṭhitā 3 cha.Ma. samādhissa
@4 Sī. upakārāpakārānaṃ  5 Sī. samannesitvā pahoti, cha.Ma. samanvesitvā pahoti
@6 cha.Ma. ekattārammaṇe  7 cha.Ma. veditabbo  8 cha.Ma. kese  9 Ma. hatthapādapiṭṭhesu
@10 cha.Ma. supītaṃ  11 cha.Ma. suodātakaṃ  12 ayaṃ pāṭho pāliyaṃ na dissati,
@saṅgītisutte pana dissati, dī.Ma. 10/173/98 mahāparinibbānasutte,
@Ma.Ma. 13/249/224 mahāsakuludāyisutte,  aṅ.aṭṭhaka. 23/162/314 abhibhāyatanasutte ca
@ayaṃ pāṭho dissati  13 cha.Ma. yassevaṃ

---------------------------------------------------------------------------------------------
page467.
Suvaṇṇadubbaṇṇānīti suvaṇṇāni vā hontu 1- dubbaṇṇāni vā, parittavaseneva
idaṃ abhibhāyatanaṃ vuttanti veditabbaṃ. Tāni abhibhuyyāti yathā nāma sampannagahaṇiko
puriso kaṭacchumattaṃ bhattaṃ labhitvā "kiṃ ettha bhuñjitabbaṃ atthī"ti saṅkaḍḍhitvā
ekaṃ kabalameva karoti, evameva ñāṇuttariko puggalo visadañāṇo "kimettha parittake
ārammaṇe samāpajjitabbaṃ atthi, nāyaṃ mama bhāro"ti tāni rūpāni abhibhavitvā
samāpajjati, saha nimittuppādenevettha appanaṃ pāpetīti attho. Jānāmi passāmīti
iminā panassa ābhogo kathito. So ca kho samāpattito vuṭṭhitassa, na antosamāpattiyaṃ.
Evaṃsaññī hotīti ābhogasaññāyapi jhānasaññāyapi evaṃsaññī hoti. Abhibhavasaññā 2-
hissa antosamāpattiyaṃpi atthi, ābhogasaññā pana samāpattito vuṭṭhahantasseva. 3-
     Appamāṇānīti vaḍḍhitappamāṇāni, mahantānīti attho. Abhibhuyyāti ettha pana
yathā mahagghaso puriso ekaṃ bhattavaḍḍhikaṃ 4- labhitvā "aññāpi 5- hotu, kiṃ esā 6-
mayhaṃ karissatī"ti taṃ na mahantato passati, evameva  ñāṇuttaro puggalo visadañāṇo "kiṃ
ettha samāpajjitabbaṃ, nayidaṃ appamāṇanti, 7- na 8- mayhaṃ cittekaggatākaraṇe bhāro
atthī"ti tāni abhibhavitvā samāpajjati, saha nimittuppādenevettha appanaṃ pāpetīti
attho.
     Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññā-
virahito eko. 9- Bahiddhā rūpāni passatīti yassa parikammaṃpi nimittaṃpi bahiddhāva
uppannaṃ hoti, so evaṃ bahiddhā parikammassa ceva appanāya ca vasena 10- "ajjhattaṃ
arūpasaññī eko bahiddhā rūpāni passatī"ti vuccati. Sesamettha catutthābhibhāyatane
vuttanayameva. Imesu pana catūsu parittaṃ vitakkacaritavasena āgataṃ, appamāṇaṃ
mohacaritavasena, suvaṇṇaṃ dosacaritavasena, dubbaṇṇaṃ rāgacaritavasena. Etesaṃ hi etāni
sappāyāni, sā ca nesaṃ sappāyatā vitthārato visuddhimagge cariyaniddese vuttā.
@Footnote: 1 cha.Ma. honti  2 cha.Ma. abhibhavanasaññā  3 cha.Ma. vuṭṭhitasseva
@4 Sī. ekañca bhattavaḍḍhītakaṃ, cha.Ma. ekaṃ bhattavaḍḍhitakaṃ  5 cha.Ma. aññampi
@6 cha.Ma. etaṃ  7 cha.Ma. appamāṇaṃ  8 Sī. na-saddo na dissati 9 cha.Ma. ayaṃ pāṭho na
@dissati  10 ka. parikammasseva vasena

---------------------------------------------------------------------------------------------
page468.
     Pañcamaabhibhāyatanādīsu nīlānīti sabbasaṅgāhavasena 1- vuttaṃ. Nīlavaṇṇānīti
vaṇṇavasena. Nīlanidassanānīti nīlanidassanavasena, 2- paññāyamānavivarāni 3-
asambhinnavaṇṇāni ekanīlāneva hutvā dissantīti vuttaṃ hoti. Nīlanibhāsānīti idaṃ
pana obhāsavasena vuttaṃ, nīlobhāsāni nīlappabhāyuttānīti attho. Etena nesaṃ visuddhataṃ
dasseti. Visuddhavaṇṇavaseneva hi imāni cattāri abhibhāyatanāni vuttāni. "nīlakasiṇaṃ
gaṇhanto nīlasmiṃ nimittaṃ gaṇhāti pupphasmiṃ vā vatthasmiṃ vā vaṇṇadhātuyā
vā"tiādikaṃ panettha kasiṇakaraṇañca parikammañca appanāvidhānañca sabbaṃ visuddhimagge
vitthārato vuttameva. Imāni pana aṭṭha abhibhāyatanajjhānāni vaṭṭānipi honti
vaṭṭapādakānipi vipassanāpādakānipi diṭṭhadhammasukhavihārānipi abhiññāpādakānipi
nirodhapādakānipi, lokiyāneva pana na lokuttarānīti veditabbāni.
     [435] Rūpī rūpāni passatīti ettha ajjhattaṃ kesādīsu nīlakasiṇādīsu
nīlakasiṇādivasena uppāditaṃ rūpajjhānaṃ rūpaṃ, taṃ tassa atthīti rūpī. Bahiddhā
rūpāni passatīti bahiddhāpi nīlakasiṇādīni rūpāni jhānacakkhunā passati. Iminā
ajjhattabahiddhāvatthukesu kasiṇesu uppāditajjhānapuggalassa cattāripi
rūpāvacarajjhānāni dassitāni. Ajjhattaṃ arūpasaññīti ajjhattaṃ na rūpasaññī, attano
kesādīsu anuppāditarūpāvacarajjhānoti attho. Iminā bahiddhā parikammaṃ katvā
bahiddhāva uppāditajjhānassa puggalassa rūpāvacarajjhānāni dassitāni.
     Subhantveva adhimutto hotīti iminā visuddhesu 4- nīlādivaṇṇakasiṇesu jhānāni
dassitāni. Tattha kiñcāpi antoappanāya subhanti ābhogo natthi, yo pana suvisuddhaṃ
subhaṃ kasiṇārammaṇaṃ katvā viharati, so yasmā "subhanti adhimutto hotī"ti vattabbataṃ
āpajjati, tasmā evaṃ desanā katā. Paṭisambhidāmagge pana "kathaṃ subhantveva
adhimutto hotīti vimokkho:- idha bhikkhu mettāsahagatena cetasā ekaṃ disaṃ pharitvā
@Footnote: 1 Sī. sabbasaṅgāhikavasena, cha.Ma. sabbasaṅgāhakavasena  2 cha.Ma. nidassanavasena
@3 cha.Ma. apaññāyamānavivarāni  4 cha.Ma. suvisuddhesu

---------------------------------------------------------------------------------------------
page469.
Viharati .pe. Mettāya bhāvitattā sattā appaṭikūlā honti. Karuṇā. Muditā.
Upekkhāsahagatena cetasā ekaṃ disaṃ pharitvā viharati .pe. Upekkhāya bhāvitattā sattā
appaṭikūlā honti. Evaṃ subhantveva adhimutto hotīti vimokkho"ti 1- vuttaṃ.
Sabbaso rūpasaññānantiādīsu yaṃ vattabbaṃ, taṃpi 2- sabbaṃ visuddhimagge vuttameva.
     [443] Paṭhavīkasiṇaṃ bhāvetīti ettha pana sakalaṭṭhena kasiṇaṃ, paṭhavīeva kasiṇaṃ
paṭhavīkasiṇaṃ. Paṭhavīkasiṇārammaṇassāpi paṭhaviyā nimittassāpi 3- paṭibhāganimittassāpi taṃ
nimittaṃ ārammaṇaṃ katvā uppannajjhānassāpi etaṃ adhivacanaṃ. Idaṃ 4-
paṭhavīkasiṇārammaṇajjhānaṃ adhippetaṃ. Taṃ so 5- bhāveti. Āpokasiṇādīsupi eseva nayo.
     Imāni pana kasiṇāni bhāventena sīlāni sodhetvā suparisuddhe sīle 6- patiṭṭhitena
yvāyaṃ 7- dasasu palibodhesu palibodho atthi, taṃ upacchinditvā kammaṭṭhānadāyakaṃ
kalyāṇamittaṃ upasaṅkamitvā attano cariyānukūlavasena yaṃ yassa sappāyaṃ,
tantena gahetvā kasiṇabhāvanāya ananurūpaṃ vihāraṃ pahāya anurūpe viharantena
khuddakapalibodhupacchedaṃ katvā sabbaṃ bhāvanāvidhānaṃ aparihāpentena bhāvetabbāni.
Ayamettha saṅkhepo, vitthāro pana visuddhimagge 8- vutto. Kevalaṃ hi tattha
viññāṇakasiṇaṃ nāgataṃ, taṃ atthato ākāsakasiṇe pavattaṃ viññāṇaṃ. Tañca kho
ārammaṇavasena vuttaṃ, na samāpattivasena. Taṃ hi anantaraṃ viññāṇaṃ 9- ārammaṇaṃ
katvā esa viññāṇañcāyatanasamāpattiṃ bhāvento viññāṇakasiṇaṃ bhāvetīti vuccati.
Imānipi dasa kasiṇāni vaṭṭānipi honti vaṭṭapādakānipi vipassanāpādakānipi
diṭṭhadhammasukhavihāratthānipi abhiññāpādakānipi nirodhapādakānipi, lokiyāneva na pana
lokuttarānīti.
     [453] Asubhasaññaṃ bhāvetīti asubhaṃ 10- vuccati uddhumātakādīsu dasasu
ārammaṇesu 11- uppannā paṭhamajjhānasahagatā saññā, taṃ bhāveti brūheti vaḍḍheti,
anuppannaṃ
@Footnote: 1 khu.paṭi. 31/476/359 vimokkhakathā (syā)  2 cha.Ma. taṃ  3 cha.Ma. parikammapathaviyāpi
@uggahanimittassāpi  4 cha.Ma. idha pana  5 cha.Ma. taṃ hesa  6 cha.Ma. parisuddhasīle
@7 cha.Ma. yvāssa  8 visuddhi. 1/104 kammaṭṭhānaggahaṇaniddesa (syā)  9 cha.Ma. anantaṃ
@viññāṇanti  10 cha.Ma. asubhasaññā  11 Sī. asubhārammaṇesu

---------------------------------------------------------------------------------------------
page470.
Uppādeti, uppannaṃ anurakkhatīti attho. Dasannaṃ pana asubhānaṃ bhāvanānayo sabbo
visuddhimagge 1- vitthāritoyeva. Maraṇasaññaṃ bhāvetīti sammatimaraṇaṃ 2- khaṇikamaraṇaṃ
samucchedamaraṇanti tividhaṃpi maraṇaṃ ārammaṇaṃ katvā uppannaṃ saññaṃ 3- bhāveti,
anuppannaṃ uppādeti, uppannaṃ anurakkhatīti attho. Heṭṭhā vuttalakkhaṇā vā
maraṇasatiyeva idha maraṇasaññāti vuttā, taṃ bhāveti uppādeti vaḍḍhetīti attho.
Bhāvanānayo panassā visuddhimagge 4- vitthāritoyeva. Āhāre paṭikūlasaññaṃ bhāvetīti
asitapītādibhede kavaḷiṅkārāhāre 5- gamanapaṭikūlādīni nava paṭikūlāni paccavekkhantassa
uppajjanakasaññaṃ bhāveti, uppādeti vaḍḍhetīti attho. Tassāpi bhāvanānayo
visuddhimagge vitthāritoyeva. Sabbaloke anabhiratasaññaṃ 6- bhāvetīti sabbasmiṃpi
tedhātuke loke anabhiratasaññaṃ ukkaṇṭhitasaññaṃ bhāvetīti attho. Aniccasaññaṃ bhāvetīti
pañcannaṃ upādānakkhandhānaṃ uppādabbayaññathattapariggāhikaṃ 7- pañcasu khandhesu
aniccanti uppajjanakasaññaṃ bhāveti. Anicce dukkhasaññaṃ bhāvetīti anicce
khandhapañcake paṭipīḷanasaṅkhātadukkhalakkhaṇapariggāhikaṃ 8- dukkhanti uppajjanakasaññaṃ
bhāvetīti. Dukkhe anattasaññaṃ bhāvetīti paripīḷanaṭṭhena 9- dukkhe khandhapañcake
anupassanākārasaṅkhātaanattalakkhaṇapariggāhikaṃ 10- anattāti uppajjanakasaññaṃ bhāveti.
Pahānasaññaṃ bhāvetīti pañcavidhaṃ pahānaṃ ārammaṇaṃ katvā uppajjanakasaññaṃ bhāveti.
Virāgasaññaṃ bhāvetīti pañcavidhameva virāgaṃ ārammaṇaṃ katvā uppajjanakasaññaṃ bhāveti.
Nirodhasaññaṃ bhāvetīti saṅkhāranirodhaṃ ārammaṇaṃ katvā uppajjanakasaññaṃ bhāveti.
Nibbānaṃ ārammaṇaṃ katvā uppajjanakasaññantipi vadanti. Ettha ca sabbaloke
anabhiratasaññā aniccasaññā anicce dukkhasaññāti imāhi tīhi saññāhi balavavipassanā
kathitā, puna aniccasaññaṃ bhāvetītiādikāhi dasahi saññāhi vipassanāsamārambhova kathito.
@Footnote: 1 visuddhi. 1/226 asubhakammaṭṭhānaniddesa (syā)  2 cha.Ma. sammutimaraṇaṃ
@3 cha. uppajjanakasaññaṃ  4 visuddhi. 2/1 anussatikammaṭṭhānaniddesa-maraṇassatikathā
@(syā)  5 cha.Ma. kabaḷīkāre āhāre  6 cha.Ma. anabhiratisaññaṃ. evamuparipi
@7 cha.Ma. udayabbayaññathattapariggāhikaṃ  8 Ma. paṭipīḷanasaṅkhātaṃ  9 cha.Ma. paṭipīḷanaṭṭhena
@10 cha.Ma. avasavattanākārasaṅkhāta...

---------------------------------------------------------------------------------------------
page471.
     [473] Buddhānussatintiādīni  vuttatthāneva.
     [483] Paṭhamajjhānasahagatanti paṭhamajjhānena saddhiṃ gataṃ pavattaṃ, paṭhamajjhānena
sampayuttanti attho. Saddhindriyaṃ bhāvetīti paṭhamajjhānasahagataṃ katvā saddhindriyaṃ
bhāveti visuṃ bhāveti 1- brūheti vaḍḍheti. Esa nayo sabbattha.
                  Aparaaccharāsaṅghātavaggavaṇṇanā niṭṭhitā.
                         --------------
@Footnote: 1 cha.Ma. visuṃ bhāvetīti pāṭho na dissati

---------------------------------------------------------------------------------------------
page472.
                      19. Kāyagatāsativaggavaṇṇanā
     [563] Cetasā phuṭoti 1- ettha duvidhaṃ pharaṇaṃ āpopharaṇañca dibbacakkhupharaṇañca.
Tattha āpokasiṇaṃ samāpajjitvā āpena pharaṇaṃ āpopharaṇaṃ nāma. Evaṃ phuṭṭhepi 2-
mahāsamudde sabbā samuddaṅgamā kunnadiyo antogadhāva honti. Ālokaṃ pana vaḍḍhetvā
dibbacakkhunā 3- sakalasamuddassa dassanaṃ dibbacakkhupharaṇaṃ nāma. Evaṃ phuṭṭhepi 4-
mahāsamuddaṅgamā kunnadiyo antogadhāva honti. Antogadhā tassāti tassa bhikkhuno
bhāvanā 5- abbhantaragatāva honti. Vijjābhāgiyāti ettha sampayogavasena vijjaṃ
bhajantīti vijjābhāgā, 6- vijjābhāge vijjākoṭṭhāse vattantītipi vijjābhāgiyā.
Tattha vipassanāñāṇaṃ manomayiddhi cha abhiññāti aṭṭha vijjā, 7- purimena atthena
tāhi sampayuttadhammāpi vijjābhāgiyā. Pacchimena atthena tāsu yā kāci ekā
vijjā vijjā, sesā vijjābhāgiyāti evaṃ vijjāpi vijjāsampayuttadhammāpi
vijjābhāgiyātveva veditabbā.
     [564] Mahato saṃvegāyāti mahantassa saṃvegassa atthāya. Upari padadvayepi eseva
nayo. Ettha ca mahāsaṃvego nāma vipassanā, mahāattho nāma cattāro maggā,
mahāyogakkhemo nāma cattāri sāmaññaphalāni. Athavā mahāsaṃvego nāma saha vipassanāya 8-
maggo, mahāattho nāma cattāri sāmaññaphalāni, mahāyogakkhemo nāma nibbānaṃ.
Satisampajaññāyāti satiyā ca ñāṇassa ca atthāya. Ñāṇadassanapaṭilābhāyāti dibbacakkhuñāṇāya.
Diṭṭhadhammasukhavihārāyāti imasmiṃyeva paccakkhaattabhāve sukhavihāratthāya.
Vijjāvimuttiphalasacchikiriyāyāti vijjāvimuttīnaṃ phalassa paccakkhakaraṇatthāya. Ettha
ca vijjāti maggapaññā, vimuttīti taṃsampayuttā sesā dhammā. Tesaṃ phalaṃ nāma
arahattaphalaṃ, tassa sacchikiriyāyāti attho.
@Footnote: 1 ka. phuṭṭhoti  2 cha.Ma. phuṭepi (pāli. phuṭa...)  3 ka. cakkhunā 4 cha.Ma. phuṭepi
@mahāsamudde sabbā  5 cha.Ma. bhāvanāya  6 cha.Ma. vijjābhāgiyā, aṭṭhasāliniyampana
@vijjābhāginoti pāṭho dissati  7 Ma. vijjā vijjā  8 Sī. sahavipassanako

---------------------------------------------------------------------------------------------
page473.
     [571] Kāyopi passambhatīti nāmakāyopi karajakāyopi passambhati, vūpasanto 1-
hoti. Vitakkavicārāpīti ete dhammā dutiyajjhānena vūpasamanti 2- nāma, idha pana
oḷārikavūpasamaṃ sandhāya 3- vuttaṃ. Kevalāti sakalā, sabbe niravasesāti attho.
Vijjābhāgiyāti vijjākoṭṭhāsiyā, te heṭṭhā vibhajitvā dassitāva.
     [574] Avijjā pahīyatīti aṭṭhasu ṭhānesu vaṭṭamūlakaṃ mahāandhakārakaṃ mahātamo 4-
aññāṇaṃ pahīyati. Vijjā uppajjatīti arahattamaggavijjā uppajjati. Asmimāno
pahīyatīti asmīti navavidho māno pahīyati. Anusayāti satta anusayā. Saṃyojanānīti
dasa saṃyojanāni.
     [575] Paññāppabhedāyāti paññāppabhedagamanatthaṃ. Anupādāparinibbānāyāti
apaccayaparinibbānassa sacchikiriyatthāya.
     [577] 5- Anekadhātupaṭivedho  hotīti aṭṭhārasannaṃ dhātūnaṃ lakkhaṇapaṭivedho hoti.
Nānādhātupaṭivedho hotīti tāsaṃyeva aṭṭhārasannaṃ dhātūnaṃ nānābhāvena lakkhaṇapaṭivedho
hoti. Anekadhātupaṭisambhidā hotīti iminā dhātubhedañāṇaṃ 6- kathitaṃ. Dhātubhedañāṇannāma
7- "imā dhātuyo ussannā nāma hontī"ti 7- jānanapaññā. Taṃ panetaṃ dhātubhedañāṇaṃ
na sabbesaṃ hoti, buddhānameva nippadesaṃ hoti. Taṃ sammāsambuddhena sabbaso
na kathitaṃ. Kasmā? tasmiṃ kathite attho natthīti.
     [584] Paññāpaṭilābhāyātiādīni soḷasa padāni paṭisambhidāmagge "sappurisasaṃsevo
saddhammassavanaṃ yoniso manasikāro dhammānudhammapaṭipatti. Ime kho bhikkhave cattāro
dhammā bhāvitā bahulīkatā paññāpaṭilābhāya saṃvattanti .pe. Nibbedhikapaññatāya
saṃvattantī"ti evaṃ mātikaṃ ṭhapetvā vitthāritāneva. Vuttaṃ hetaṃ:- 8-
@Footnote: 1 cha.Ma. vūpasantadaratho  2 cha.Ma. vūpasammanti  3 Ma. vūpasamatthāya
@4 Sī. bahalandhakārakārakaṃ mahātamo, cha.Ma. bahalandhakāraṃ mahātamaṃ  5 cha.Ma. 576
@6 Ma. dhātubhede ñāṇaṃ, cha. dhātupabhedañāṇaṃ. evamuparipi  7-7 cha.Ma. imāya dhātuyā
@ussannāya idaṃ nāma hotīti  8 khu.paṭi. 31/664/569 mahāpaññākathā (syā)

---------------------------------------------------------------------------------------------
page474.
     Paññāpaṭilābhāya saṃvattantīti katamo paññāpaṭilābho, catunnaṃ maggañāṇānaṃ
catunnaṃ phalañāṇānaṃ catunnaṃ paṭisambhidāñāṇānaṃ channaṃ abhiññāñāṇānaṃ tesattatīnaṃ
ñāṇānaṃ sattasattatīnaṃ ñāṇānaṃ lābho paṭilābho patti sampatti phassanā sacchikiriyā
upasampadā, paññāpaṭilābhāya saṃvattantīti ayaṃ paññāpaṭilābho. (1)
     Paññāvuḍḍhiyā saṃvattantīti katamā paññāvuḍḍhi, sattannañca sekkhānaṃ
puthujjanakalyāṇakassa ca paññā vaḍḍhati, arahato paññā vaḍḍhitavaḍḍhanā, 1-
paññāvuḍḍhiyā saṃvattantīti ayaṃ paññāvuḍḍhi. (2)
     Paññāvepullāya saṃvattantīti katamaṃ paññāvepullaṃ, sattannañca sekkhānaṃ
puthujjanakalyāṇakassa ca paññā vepullaṃ gacchati, arahato paññā vepullaṃ gatā,
paññāvepullāya saṃvattantīti idaṃ paññāvepullaṃ. (3)
     Mahāpaññatāya saṃvattantīti katamā mahāpaññā, mahante atthe pariggaṇhātīti
mahāpaññā, mahante dhamme .pe. Mahantā niruttiyo, mahantāni paṭibhāṇāni 2-
mahante sīlakkhandhe, mahante samādhipaññāvimuttivimuttiñāṇadassanakkhandhe, mahantāni
ṭhānāṭṭhānāni, mahantā vihārasamāpattiyo, mahantāni ariyasaccāni, mahante
satipaṭṭhāne, sammappadhāne, iddhipāde, mahantāni indriyāni, mahantāni balāni,
mahante bojjhaṅge, mahantaṃ ariyamaggaṃ, 3- mahantāni sāmaññaphalāni, mahantā 4-
mahāabhiññāyo, mahantaṃ paramatthaṃ 5- nibbānaṃ pariggaṇhātīti mahāpaññā, mahāpaññatāya
saṃvattantīti ayaṃ mahāpaññā. (4)
     Puthupaññatāya saṃvattantīti katamā puthupaññā, puthunānākkhandhesu ñāṇaṃ pavattatīti
puthupaññā. Puthunānādhātūsu, puthunānāāyatanesu, puthunānāpaṭiccasamuppādesu,
puthunānāsuññatamanupalabbhesu, puthunānāatthesu, dhammesu, niruttīsu,
@Footnote: 1 Ma. vaḍḍhati, vaḍḍhitavaḍḍhanā  2 cha.Ma. paṭibhānāni. evamuparipi
@3 Sī. mahantaṃ ariyaṃ aṭṭhaṅgikaṃ maggaṃ, cha.Ma. mahante ariyamagge  4 cha.Ma. mahantāti
@pāṭho na dissata  5 ka. paramaṭṭhaṃ

---------------------------------------------------------------------------------------------
page475.
Paṭibhāṇesu, puthunānāsīlakkhandhesu, samādhipaññāvimuttivimuttiñāṇadassanakkhandhesu,
puthunānāṭhānāṭṭhānesu, puthunānāvihārasamāpattīsu, puthunānāariyasaccesu,
puthunānāsatipaṭṭhānesu, sammappadhānesu, iddhipādesu, indriyesu, balesu,
bojjhaṅgesu, puthunānāariyamaggesu, puthunānāsāmaññaphalesu, puthunānāabhiññāsu ñāṇaṃ
pavattatīti puthupaññā. Puthunānājanasādhāraṇe 1- dhamme samatikkamma 2- paramatthe 3-
nibbāne ñāṇaṃ pavattatīti puthupaññā. Puthupaññatāya saṃvattantīti ayaṃ puthupaññā. (5)
     Vipulapaññatāya saṃvattantīti katamā vipulapaññā, vipule atthe pariggaṇhāti
vipulapaññā .pe. Vipulaṃ paramatthaṃ nibbānaṃ pariggaṇhāti vipulapaññā, vipulapaññatāya
saṃvattantīti ayaṃ vipulapaññā. (6)
     Gambhīrapaññatāya saṃvattantīti katamā gambhīrapaññā, gambhīresu khandhesu ñāṇaṃ
pavattatīti gambhīrapaññā. Puthupaññāsadiso vitthāro. Gambhīre paramatthe 3- nibbāne
ñāṇaṃ pavattatīti gambhīrapaññā, gambhīrapaññatāya saṃvattantīti ayaṃ gambhīrapaññā. (7)
     Assāmantapaññatāya 4- saṃvattantīti katamā assāmantapaññā, yassa puggalassa
atthavavatthānato atthapaṭisambhidā adhigatā hoti sacchikatā phassitā paññāya.
Dhammaniruttipaṭibhāṇavavatthānato paṭibhāṇapaṭisambhidā adhigatā hoti sacchikatā phassitā
paññāya, tassa atthe ca dhamme ca niruttiyā ca paṭibhāṇe ca na añño
koci sakkoti abhisambhavituṃ, anabhisambhavanīyo ca so aññehīti assāmantapañño.
     Puthujjanakalyāṇakassa paññā aṭṭhamakassa paññāya dūre vidūre suvidūre na
santike na sāmantā, puthujjanakalyāṇakaṃ upādāya aṭṭhamako assāmantapañño.
Aṭṭhamakassa paññā sotāpannassa paññāya dūre .pe. Aṭṭhamakaṃ upādāya sotāpanno
@Footnote: 1 Ma. puthujjanasādhāraṇe  2 Ma. atikkamma  3 ka. paramaṭṭhe
@4 cha.Ma. asāmanta...,ṭīkāyaṃ pana asamantapaññāti pāṭho dissati

---------------------------------------------------------------------------------------------
page476.
Assāmantapañño. Sotāpannassa paññā sakadāgāmissa paññāya. Sakadāgāmissa
paññāya. Anāgāmissa paññā arahato paññāya. Arahato paññā paccekabuddhassa
paññāya dūre vidūre suvidūre na santike na sāmantā, arahantaṃ upādāya
paccekabuddho assāmantapañño. Paccekabuddhañca sadevakañca lokaṃ upādāya tathāgato
arahaṃ sammāsambuddho aggo assāmantapañño.
     Paññāppabhedakusalo pabhinnañāṇo  .pe. Te pañhañca abhisaṅkharitvā 1- tathāgataṃ
upasaṅkamitvā pucchanti guḷhāni ca paṭicchannāni ca, kathitā vissajjitā  ca te
pañhā ca bhagavato honti. 2- Niddiṭṭhakāraṇā, upakkhittakā ca te bhagavato sampajjanti.
Athakho bhagavā 3- tattha atirocati yadidaṃ paññāyāti aggo assāmantapañño,
assāmantapaññatāya saṃvattantīti ayaṃ assāmantapaññā. (8)
     Bhūripaññatāya saṃvattantīti katamā bhūripaññā, rāgaṃ abhibhuyyatīti bhūripaññā,
abhibhavitāti bhūripaññā. Dosaṃ, mohaṃ, kodhaṃ, upanāhaṃ, makkhaṃ palāsaṃ, 4- issaṃ,
macchariyaṃ, māyaṃ, sāṭheyyaṃ, thambhaṃ, sārambhaṃ, mānaṃ, atimānaṃ, madaṃ, pamādaṃ, sabbe
kilese, sabbe duccarite, sabbe abhisaṅkhāre, .pe. 5- Sabbe bhavagāmikamme
abhibhuyyatīti bhūripaññā, abhibhavitāti bhūripaññā. Rāgo ari, taṃ ariṃ maddanī paññāti
bhūripaññā, abhibhavitāti bhūripaññā, 6- doso moho .pe. Sabbe bhavagāmikammā ari,
taṃ ariṃ maddanī paññāti bhūripaññā. Bhūri vuccati paṭhavī, tāya paṭhavīsamāya vitthatāya
vipulāya paññāya samannāgatoti bhūripañño. Apica paññāya etaṃ adhivacanaṃ bhūri medhā
pariṇāyikāti, bhūripaññatāya saṃvattantīti ayaṃ bhūripaññā. (9)
     Paññābāhullāya saṃvattantīti katamaṃ paññābāhullaṃ, idhekacco paññāgaruko
hoti paññācarito paññāsayo paññādhimutto paññādhajo paññāketu paññādhipateyyo
@Footnote: 1 cha.Ma. pañhaṃ abhisaṅkharitvā abhisaṅkharitvā  2 cha.Ma. pañhā bhagavatā, pāli....bhagavatā
@3 Sī. bhagavāva  4 ka. paḷāsaṃ  5 cha.Ma. .pe. na dissati, khu.paṭi. 31/670/579 (syā)
@6 pāli.,cha.Ma. abhibhavitāti bhūripaññāti ime pāṭhā na dissanti, khu.paṭi. 31/670/579

---------------------------------------------------------------------------------------------
page477.
Vicayabahulo pavicayabahulo okkhāyanabahulo sampekkhāyanabahulo 1- sampekkhāyanadhammo
vibhūtaviharitaccarito 2- taggaruko tabbahulo tanninno tappoṇo tappabbhāro
tadadhimutto tadādhipateyyo, yathā gaṇagaruko vuccati gaṇabāhullikoti, cīvaragaruko,
pattagaruko, senāsanagaruko vuccati senāsanabāhullikoti, evamevaṃ idhekacco
paññāgaruko hoti paññācarito .pe. Tadādhipateyyo, paññābāhullāya saṃvattantīti
idaṃ paññābāhullaṃ. (10)
     Sīghapaññatāya saṃvattantīti katamā sīghapaññā, sīghaṃ sīghaṃ sīlāni paripūretīti
sīghapaññā. Sīghaṃ sīghaṃ indriyasaṃvaraṃ, bhojane mattaññutaṃ, jāgariyānuyogaṃ,
sīlakkhandhaṃ, samādhipaññāvimuttivimuttiñāṇadassanakkhandhaṃ paripūretīti sīghapaññā.
Sīghaṃ sīghaṃ ṭhānāṭṭhānāni paṭivijjhatīti, 3- vihārasamāpattiyo paripūretīti, 4-
ariyasaccāni paṭivijjhatīti. Satipaṭṭhāne bhāvetīti. 5- Sammappadhāne iddhipāde
indriyāni balāni bojjhaṅge ariyamaggaṃ bhāvetīti sīghapaññā. Sīghaṃ sīghaṃ
sāmaññaphalāni sacchikarotīti sīghapaññā. Sīghaṃ sīghaṃ abhiññāyo paṭivijjhatīti sīghapaññā.
Sīghaṃ sīghaṃ paramatthaṃ nibbānaṃ sacchikarotīti sīghapaññā, sīghapaññatāya saṃvattantīti ayaṃ
sīghapaññā. (11)
     Lahupaññatāya saṃvattantīti katamā lahupaññā, lahuṃ lahuṃ sīlāni paripūretīti
lahupaññā .pe. Lahuṃ lahuṃ paramatthaṃ nibbānaṃ sacchikarotīti lahupaññā, lahupaññatāya
saṃvattantīti ayaṃ lahupaññā. (12)
     Hāsapaññatāya saṃvattantīti katamā hāsapaññā, idhekacco hāsabahulo
vedabahulo tuṭṭhibahulo pāmujjabahulo sīlāni paripūretīti hāsapaññā .pe. Paramatthaṃ
nibbānaṃ sacchikarotīti hāsapaññā, hāsapaññatāya saṃvattantīti ayaṃ hāsapaññā. (13)
@Footnote: 1 cha.Ma. samokkhāyanabahulo  2 cha.Ma. vibhūtavihārī taccarito
@3 cha.Ma. paṭivijjhati. evamuparipi  4 cha.Ma. paripūreti  5 cha.Ma. bhāveti,
@khu.paṭi. 31/672/580

---------------------------------------------------------------------------------------------
page478.
     Javanapaññatāya saṃvattantīti katamā javanapaññā, yaṅkiñci rūpaṃ atītānāgata-
paccuppannaṃ, yā  kāci vedanā, yā kāci saññā, ye keci saṅkhārā, yaṅkiñci
viññāṇaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā
sukhumaṃ vā hīnaṃ vā paṇītaṃ vā yaṃ dūre santike vā, sabbaṃ viññāṇaṃ aniccato
khippaṃ javatīti javanapaññā, dukkhato, anattato khippaṃ javatīti javanapaññā. Cakkhuṃ
.pe. Jarāmaraṇaṃ atītānāgatapaccuppannaṃ aniccato, dukkhato, anattato khippaṃ javatīti
javanapaññā. Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā
asārakaṭṭhenāti tulayitvā tīrayitvā vibhāvayitvā vibhūtaṃ katvā rūpanirodhe nibbāne
khippaṃ javatīti javanapaññā .pe. Jarāmaraṇanirodhe nibbāne khippaṃ javatīti javanapaññā.
Rūpaṃ .pe. Jarāmaraṇaṃ atītānāgatapaccuppannaṃ 1- aniccaṃ saṅkhataṃ paṭiccasamuppannaṃ 1-
khayadhammaṃ vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā
vibhūtaṃ katvā jarāmaraṇanirodhe nibbāne khippaṃ javatīti javanapaññā, javanapaññatāya
saṃvattantīti ayaṃ javanapaññā. (14)
     Tikkhapaññatāya saṃvattantīti katamā tikkhapaññā, khippaṃ kilese chindatīti
tikkhapaññā. Uppannaṃ kāmavitakkaṃ, byāpādavitakkaṃ, vihiṃsāvitakkaṃ,
uppannuppanne pāpake akusale dhamme nādhivāseti pajahati vinodeti byantīkaroti
anabhāvaṃ gametīti tikkhapaññā. Uppannaṃ rāgaṃ, dosaṃ, mohaṃ .pe. Sabbe bhavagāmikamme
nādhivāseti pajahati vinodeti byantīkaroti anabhāvaṃ gametīti tikkhapaññā. Ekamhi
āsane cattāro ca ariyamaggā cattāri ca sāmaññaphalāni catasso ca paṭisambhidāyo cha
ca 2- abhiññāyo adhigatā honti sacchikatā phassitā paññāyāti tikkhapaññā,
tikkhapaññatāya saṃvattantīti ayaṃ tikkhapaññā. (15)
@Footnote: 1-1 cha.Ma. ime pāṭhā na dissanti, khu.paṭi. 31/675/584 (syā)  2 cha.Ma. ca-saddā na
@dissanti

---------------------------------------------------------------------------------------------
page479.
     Nibbedhikapaññatāya saṃvattantīti katamā nibbedhikapaññā, idhekacco
sabbasaṅkhāresu ubbegabahulo hoti uttāsabahulo ukkaṇṭhitabahulo 1- aratibahulo
anabhiratibahulo bahimukho na ramati sabbasaṅkhāresu, anibbiddhapubbaṃ appadālitapubbaṃ
lobhakkhandhaṃ nibbijjhati padāletīti nibbedhikapaññā, anibbiddhapubbaṃ
appadālitapubbaṃ dosakkhandhaṃ, mohakkhandhaṃ, kodhaṃ, upanāhaṃ .pe. Sabbe bhavagāmikamme
nibbijjhati padāletīti nibbedhikapaññā, nibbedhikapaññatāya saṃvattantīti ayaṃ
nibbedhikapaññā. (16)
     Evaṃ paṭisambhidāmagge vuttanayenevettha attho veditabbo. Kevalaṃ hi tattha
bahuvacanaṃ, idha ekavacananti ayamettha 2- viseso. Sesaṃ tādisamevāti. Imā ca pana
soḷasa mahāpaññā lokiyalokuttaramissakabhāvena 3- kathitā.
                     Kāyagatāsativaggavaṇṇanā niṭṭhitā.
                     -----------------------
@Footnote: 1 cha.Ma. ukkaṇṭhanabahulo, khu.paṭi. 31/677/585 (syā)  2 cha.Ma. ayameva
@3 cha.Ma....missakāva

---------------------------------------------------------------------------------------------
page480.
                         20. Amatavaggavaṇṇanā
     [600-611] Amatante bhikkhave paribhuñjantīti te maraṇavirahitaṃ nibbānaṃ
paribhuñjantīti attho. Nanu ca nibbānaṃ lokuttaraṃ, kāyagatāsati lokiyā, kathantaṃ
paribhuñjantā amataṃ paribhuñjantīti? taṃ bhāvetvā adhigantabbato. Kāyagataṃ hi satiṃ
bhāvento amataṃ adhigacchati, abhāvento nādhigacchati. Tasmā evaṃ vuttaṃ. Etenupāyena
sabbattha attho veditabbo. Apicettha viraddhanti viraddhitaṃ 1- nādhigataṃ.
Āraddhanti 2- paripuṇṇaṃ. Pamādiṃsūti pamajjanti. Pamuṭṭhanti pammuṭṭhaṃ 3-
vissaritaṃ naṭṭhaṃ vā. Āsevitanti ādito sevitaṃ. Bhāvitanti vaḍḍhitaṃ. Bahulīkatanti
punappunaṃ kataṃ. Anabhiññātanti ñātaabhiññāya ajānitaṃ. Apariññātanti
ñātaapariññāvaseneva 4- apariññātaṃ. Asacchikatanti appaccakkhakataṃ. 5- Sacchikatanti
paccakkhakataṃ. 5- Sesaṃ sabbattha uttānatthamevāti.
                       Amatavaggavaṇṇanā niṭṭhitā.
                   Manorathapūraṇiyā aṅguttaranikāyaṭṭhakathāya
                        sahassasuttantaparimāṇassa
                    ekakanipātassa saṃvaṇṇanā niṭṭhitā.
                        -----------------
@Footnote: 1 cha.Ma. virādhitaṃ   2 Ma. aviraddhanti  3 Sī. pammuṭṭhanti pamuṭṭhaṃ,
@cha.Ma. pamuṭṭhanti sammuṭṭhaṃ  4 cha.Ma. ñātapariññā  5-5 cha.Ma. sacchikatanti