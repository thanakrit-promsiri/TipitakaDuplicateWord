AṬṬHAKATHĀ Book 12 : PĀḶI ROMAN
Saṃ.A. (sārattha.2)

Page 1-100.

page1.
                   Sāratthappakāsinī nāma saṃyuttanikāyaṭṭhakathā
                          nidānavaggavaṇṇanā
                          -------------
                namo tassa bhagavato arahato sammāsambuddhassa.
                           1. Nidānasaṃyutta
                            1. Buddhavagga
                      1. Paṭiccasamuppādasuttavaṇṇanā
    [1] Evamme sutanti nidānavagge paṭhamaṃ paṭiccasamuppādasuttaṃ. Tatrāyaṃ
anupubbapadavaṇṇanā:- tatra kho bhagavā bhikkhū āmantesīti tatra 1- tatrāti
desakālaparidīpanaṃ. Tañhi "yaṃ samayaṃ viharati, tatra 2- samaye, yasmiñca jetavane
viharati, tattha 3- jetavane"ti dīpeti. Bhāsitabbayutte vā desakāle 4- dīpeti.
Na hi bhagavā ayutte dese kāle ca 5- dhammaṃ bhāsati. "akālo kho tāva
bāhiyā"tiādi 6- cettha sādhakaṃ. Khoti padapūraṇamatte, avadhāraṇe 7- ādikālatthe
vā nipāto. Bhagavāti lokagarudīpanaṃ. Bhikkhūti kathāya savanayuttapuggalavacanaṃ. Apicettha
"bhikkhakoti bhikkhu, bhikkhācariyaṃ ajjhūpagatoti bhikkhū"tiādinā 8- nayena vacanattho
veditabbo. Āmantesīti ālapi abhāsi sambodhesi, ayamettha attho. Aññattha
pana viññāpanepi 9- hoti. Yathāha "āmantayāmi vo bhikkhave, paṭivedayāmi vo
@Footnote: 1 Sī.,i. tattha, cha.Ma. ettha   2 Sī. tasmiṃ   3 cha.Ma.,i. tatra   4 Sī. desakāleti
@5 i. kāle vā   6 khu.u. 25/10/102     7 Sī.,i. avadhāraṇatthe
@8 vinaYu. 1/45/30, abhi.vi. 35/510/296    9 cha.Ma.,i. aññatra pana ñāpanepi

---------------------------------------------------------------------------------------------
page2.
Bhikkhave"ti. Pakkosanepi. Yathāha "ehi tvaṃ bhikkhu mama vacanena sāriputtaṃ
āmantehī"ti. 1- Bhikkhavoti āmantanākāradīpanaṃ. Tañca bhikakhūnaṃ
sīlādiguṇayogasiddhattā 2-  vuttaṃ. Bhikkhanasīlatādiguṇayuttopi hi
bhikkhu, bhikkhanadhammatāguṇayuttopi bhikkhane sādhukāritāguṇayuttopīti saddavidū
maññanti. Tena ca tesaṃ bhikkhanasīlatādiguṇayogasiddhena vacanena hīnādhikajanasevitavuttiṃ
pakāsento uddhatadīnabhāvaniggahaṃ karoti. "bhikkhavo"ti iminā ca
karuṇāvipphārasomahadayanayananipātapubbaṅgamena vacanena 3- te attano abhimukhe karonto
teneva kathetukamyatādīpakena nesaṃ vacanena sotukamyataṃ janeti, teneva ca sambodhanaṭṭhena
sādhukaṃ manasikārepi niyojeti. 4- Sādhukaṃ manasikārayuttā 5- hi sāsanasampatti.
    Aparesupi devamanussesu vijjamānesu kasmā bhikkhūyeva āmantesīti ce.
Jeṭṭhaseṭṭhāsannasadāsannihitabhāvato. Sabbaparisasādhāraṇā hi bhagavato dhammadesanā,
parisāya jeṭṭhā bhikkhū paṭhamaṃ uppannattā, seṭṭhā anāgāriyabhāvaṃ ādiṃ katvā
satthu cariyānuvidhāyakattā sakalasāsanapaṭigāhakattā ca, āsannā tattha nisinnesu
satthu santikattā, sadāsannihitā satthu santikāvacarattāti. Apica kho 6- te
dhammadesanāya bhājanaṃ yathānusiṭṭhaṃ paṭipattisabhāvato. 7- Visesato ca ekacce bhikkhūyeva
sandhāya ayaṃ desanāpīti evaṃ āmantesi.
    Kimatthaṃ pana bhagavā dhammaṃ desento paṭhamaṃ bhikkhū āmantesi, na dhammameva
desesīti. Satijananatthaṃ. Bhikkhū aññaṃ cintentāpi vikkhittacittāpi dhammaṃ pacca-
vekkhantāpi kammaṭṭhānaṃ manasikarontāpi nisinnā honti, te anāmantetvā
dhamme desiyamāne "ayaṃ desanā kiṃnidānā kiṃpaccayā katamāya atthuppattiyā
@Footnote: 1 aṅa.navaka. 23/215/387 (syā)  2 cha.Ma., i. bhikkhanasīlatādiguṇayogasiddhattā
@3 Sī..... nihitapubbaṅgamavacanena   4 i. sādhukasavanamanasikārepi te niyojeti
@5 cha.Ma. manasikārāyattā, i. savanamanasikārāyattā  6 cha.Ma., i. ayaṃ saddo na dissati
@7 cha.Ma. paṭipattisabbhāvato

---------------------------------------------------------------------------------------------
page3.
Desitā"ti sallakkhetuṃ asakkontā duggahitaṃ vā gaṇheyyuṃ na vā gaṇheyyuṃ,
tena nesaṃ satijananatthaṃ bhagavā paṭhamaṃ āmantetvā pacchā dhammaṃ deseti.
    Bhadanteti gāravavacanametaṃ, satthuno paṭivacanadānaṃ vā. Apicettha "bhikkhavo"ti
vadamāno bhagavā te 1- bhikkhū ālapati. "bhadante"ti vadamānā te bhagavantaṃ
paccālapanti. Tathā hi "bhikkhavo"ti bhagavā bhāsati, "bhadante"ti paccabhāsanti.
"bhikkhavo"ti paṭivacanaṃ dāpeti, "bhadante"ti paṭivacanaṃ denti. Te bhikkhūti ye 2-
bhagavā āmantesi, te. Bhagavato paccassosunti bhagavato āmantanaṃ paṭiassosuṃ,
abhimukhā hutvā suṇiṃsu sampaṭicchiṃsu paṭiggahesunti attho. Bhagavā etadavocāti
bhagavā etaṃ idāni vattabbaṃ sakalasuttaṃ avoca. Ettāvatā yaṃ āyasmatā
ānandena atthabyañjanasampannassa buddhānaṃ desanāñāṇagambhīrabhāvasaṃsūcakassa
imassa suttassa sukhāvagāhaṇatthaṃ kāladesadesakaparisāpadesapaṭimaṇḍitaṃ nidānaṃ
bhāsitaṃ, tassa atthavaṇṇanā samattā.
    Idāni paṭiccasamuppādaṃ votiādinā nayena bhagavatā nikkhittassa suttassa
saṃvaṇṇanāya okāso anuppatto. Sā panesā suttavaṇṇanā yasmā suttanikkhepaṃ
tāva 3- vicāretvā vuccamānā pākaṭā hoti, tasmā suttanikkhepaṃ tāva vicāressāma.
Cattāro hi suttanikkhepā:- attajjhāsayo, parajjhāsayo, pucchāvasiko,
atthuppattikoti. Tattha yāni suttāni bhagavā parehi anajjhiṭṭho kevalaṃ attano
ajjhāsayeneva kathesi, 4- seyyathīdaṃ? vasalasuttantacandopamavīṇopamasammappadhāna-
iddhipādaindriyabalabojjhaṅgamaggamaṅgalasuttānīti 5- evamādīni, tesaṃ attajjhāsayo
nikkhePo.
@Footnote: 1 cha.Ma. ayaṃ pāṭho na dissati  2 Sī.,Ma. ye ca  3 cha.Ma., i. ayaṃ saddo na dissati
@4 cha.Ma., i. katheti  5 Sī. sakalasuttantahārako,
@cha.Ma. dasabalasuttantahārako................maggaṅgasuttantahārakoti

---------------------------------------------------------------------------------------------
page4.
    Yāni pana "paripakkā kho rāhulassa vimuttiparipācanīyā dhammā, yannūnāhaṃ
rāhulaṃ uttariṃ āsavānaṃ khaye vineyyan"ti 1- evaṃ paresaṃ ajjhāsayaṃ khantiṃ
ruciṃ 2- manaṃ abhinīhāraṃ bujjhanabhāvañca avekkhitvā parajjhāsayavasena kathitāni,
seyyathīdaṃ? cūḷarāhulovādasuttaṃ mahārāhulovādasuttaṃ dhammacakkappavattanaṃ
anattalakkhaṇasuttaṃ āsīvisopamasuttaṃ dhātuvibhaṅgasuttanti evamādīni, tesaṃ
parajjhāsayo nikkhePo.
    Bhagavantaṃ pana upasaṅkamitvā catasso parisā cattāro vaṇṇā nāgā
supaṇṇā gandhabbā asurā yakkhā mahārājāno tāvatiṃsādayo devā mahābrahmāti
evamādayo "bojjhaṅgā bojjhaṅgāti bhante vuccanti, nīvaraṇā nīvaraṇāti
bhante vuccanti, 3- ime nu kho bhante pañcupādānakkhandhā, kiṃsūdha vittaṃ purisassa
seṭṭhan"tiādinā 4- nayena pañhaṃ pucchanti. Evaṃ puṭṭhena bhagavatā yāni kathitāni
bojjhaṅgasaṃyuttādīni, yāni vā panaññānipi devatāsaṃyuttamārasaṃyuttabrahmasaṃyutta-
sakkapañhacūḷavedallamahāvedallasāmaññaphalaāḷavakasūcilomakharalomasuttādīni, tesaṃ
pucchāvasiko nikkhePo.
    Yāni pana tāni uppannakāraṇaṃ paṭicca kathitāni, seyyathīdaṃ? dhammadāyādaṃ
Cūḷasīhanādaṃ 5- puttamaṃsūpamaṃ dārukkhandhūpamaṃ aggikkhandhūpamaṃ pheṇupiṇḍūpamaṃ 6-
pārichattakūpamanti evamādīni, tesaṃ atthuppattiko nikkhePo.
    Evametesu catūsu nikkhepesu imassa paṭiccasamuppādasuttassa parajjhāsayo
nikkhePo. Parapuggalajjhāsayavasena hi idaṃ bhagavatā nikkhittaṃ. Kataresaṃ puggalānaṃ
ajjhāsayavasenāti? ugghaṭitaññūnaṃ. Cattāro hi puggalā ugaghaṭitaññū vipacitaññū
@Footnote: 1 Ma.u. 14/416/356, saṃ. saḷā. 18/187/132   2 Sī. nijjhānakkhamataṃ,
@cha.Ma. nijjhānakkhamaṃ  3 saṃ.Ma. 19/202/76  4 saṃ.sa. 15/246/258, khu.su. 25/183/369
@5 cha.Ma., i. cūḷasīhanādasuttaṃ     6 cha.Ma. pheṇapiṇḍūpamaṃ

---------------------------------------------------------------------------------------------
page5.
Neyyo padaparamoti. Tattha yassa puggalassa saha udāhaṭavelāya dhammābhisamayo
hoti, ayaṃ vuccati puggalo ugghaṭitaññū. Yassa puggalassa saṅkhittena bhāsitassa
vitthārena atthe vibhajiyamāne dhammābhisamayo hoti, ayaṃ vuccati puggalo vipacitaññū.
Yassa puggalassa uddesato paripucchato yoniso manasikaroto kalyāṇamitte
sevato bhajato payirupāsato anupubbena dhammābhisamayo hoti, ayaṃ vuccati puggalo
neyyo. Yassa puggalassa bahumpi suṇato  bahumpi bhaṇato 1- bahumpi dhārayato
bahumpi vācayato na tāya jātiyā dhammābhisamayo hoti, ayaṃ vuccati puggalo
padaparamo. Iti imesu catūsu puggalesu ugghaṭitaññūpuggalānaṃ 2- ajjhāsayavasena
idaṃ suttaṃ nikkhittaṃ.
    Tadā kira pañcasatā janapadavāsikā bhikkhū sabbeva ekacarā dvicarā
ticarā catucarā pañcacarā sabhāgavuttino dhutaṅgadharā āraddhaviriyā yuttayogā vipassakā
saṇhaṃ sukhumaṃ 3- suññataṃ paccayākāradesanaṃ patthayamānā sāyaṇhasamaye bhagavantaṃ
upasaṅkamitavā vanditvā rattakambalasāṇiyā parikkhipamānā viya desanaṃ
paccāsiṃsamānā 4- parivāretvā nisīdiṃsu. Tesaṃ ajjhāsayavasena bhagavā idaṃ suttaṃ
ārabhi. Yathā hi cheko cittakāro aparikammakataṃ bhittiṃ labhitvā na āditova
rūpaṃ samuṭṭhāpeti, 5- mahāmattikālepādīhi 6- puna bhittiparikammaṃ tāva katvā
kataparikammāya bhittiyā rūpaṃ samuṭṭhāpeti, kataparikammaṃ pana bhittaṃ labhitvā
bhittiparikammabyāpāraṃ akatvā raṅgajātāni yojetvā vaṭṭikaṃ vā tūlikaṃ vā ādāya
rūpameva samuṭṭhāpeti, evameva bhagavā akatābhinivesaṃ ādikammikaṃ kulaputtaṃ labhitvā
nāssa āditova arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ
@Footnote: 1 cha.Ma., i. ayaṃ pāṭho na dissati   2 Sī.i. ugghaṭitaññūnaṃ puggalānaṃ
@3 Sī.,i. saṇhasukhumaṃ     4 cha.Ma. paccāsīsamānā, i. viya patthayamānā
@5 cha.Ma., i. samuṭṭhāpesi     6 cha.Ma., i. mahāmattikalepādīhi

---------------------------------------------------------------------------------------------
page6.
Ācikkhati, sīlasamādhikammassakatādiṭṭhisampadāya pana yojento pubbabhāgapaṭipadaṃ
tāva ācikkhati. Yaṃ sandhāya vuttaṃ:-
        "tasmātiha tvaṃ bhikkhu ādimeva visodhehi kusalesu
         dhammesu. Ko cādi kusalānaṃ dhammānaṃ. Sīlaṃ ca suvisuddhaṃ diṭṭhi ca
         ujukā. Yato kho te bhikkhu sīlaṃ ca suvisuddhaṃ bhavissati diṭṭhi ca
         ujukā. Tato tvaṃ bhikkhu sīlaṃ nissāya sīle patiṭṭhāya
         cattāro satipaṭṭhāne tividhena bhāveyyāsi. 1-  Katame cattāro,
         idha tvaṃ bhikkhu ajjhattaṃ vā kāye kāyānupasusī viharāhi
         ātāpī sampajāno satimā vineyya loke abhijjhādomanassaṃ.
         Bahiddhā vā kāye .pe. Ajjhattabahiddhā vā kāye .pe.
         Dhammesu dhammānupassī viharāhi ātāpī sampajāno satimā
         vineyya loke abhijjhādomanassaṃ. Yato kho tvaṃ bhikkhu sīlaṃ
         nissāya sīle patiṭṭhāya ime cattāro satipaṭṭhāne evaṃ tividhena
         bhāvessasi, tato tuyhaṃ bhikkhu yā ratti vā divaso vā
         āgamissati, vuḍḍhiyeva pāṭikaṅkhā kusalesu dhammesu, no
         parihānī"ti. 2-
    Evaṃ ādikammikakulaputtassa sīlakathāya parikammaṃ kathetvā arahattapadaṭṭhānaṃ
saṇhaṃ sukhumaṃ suññataṃ vipassanālakkhaṇaṃ ācikkhati.
    Parisuddhasīlaṃ pana āraddhaviriyaṃ yuttayogaṃ vipassakaṃ labhitvā nāssa
pubbabhāgapaṭipadaṃ ācikkhati, ujukameva pana arahattapadaṭṭhānaṃ saṇhaṃ 3- sukhumaṃ
@Footnote: 1 Sī. manasikareyyāsi         2 saṃ. Ma. 19/369/125
@3 Ma. tesaṃ ajjhāsayaṃ saṇhaṃ, i. sassa ajjhāsayaṃ saṇhasukhumaṃ

---------------------------------------------------------------------------------------------
page7.
Suññataṃ vipassanālakkhaṇaṃ ācikkhati. Ime pañcasatā bhikkhū pubbabhāgapaṭipadaṃ
parisodhetvā ṭhitā sudhantasuvaṇṇasadisā suparimajjitamaṇikkhandhasannibhā, 1- eko
lokuttaramaggova nesaṃ anāgato, iti tassa āgamanatthāya satthā tesaṃ ajjhāsayaṃ
avekkhiyamāno 2- idaṃ suttaṃ āhari. 3-
    Tattha paṭiccasamuppādanti paccayākāraṃ. Paccayākāro hi aññamaññaṃ paṭicca
sahite dhamme uppādeti, tasmā paṭiccasamuppādoti vuccati. Ayamettha saṅkhepo,
vitthāro pana visuddhimaggato gahetabbo.
    Voti ayaṃ vosaddo paccattaupayogakaraṇasampadānasāmivacanapadapūraṇesu
dissati. "kacci pana vo anuruddhā samaggā sammodamānā"tiādīsu 4- hi
paccatte dissati.  "gacchatha bhikkhave paṇāmemi vo"tiādīsu 5- upayoge. "na
vo mama santike vatthabban"tiādīsu 5- karaṇe. "vanapatthapariyāyaṃ vo bhikkhave
desissāmī"tiādīsu 6- sampadāne. "sabbesaṃ vo sāriputta subhāsitan"tiādīsu 7-
sāmivacane. "ye hi vo ariyā parisuddhakāyakammantā"tiādīsu 8- padapūraṇamatte.
Idha panāyaṃ sampadāne daṭṭhabbo. Bhikkhaveti paṭissavanena abhimukhībhūtānaṃ puna
ālapanaṃ. Desissāmīti desanāpaṭijānanaṃ. Taṃ suṇāthāti taṃ paṭiccasamuppādaṃ
taṃ desanaṃ mayā vuccamānaṃ suṇātha.
    Sādhukaṃ manasikarothāti ettha pana sādhukaṃ sādhūti ekatthametaṃ. Ayañca
sādhusaddo āyācanasampaṭicchanasampahaṃsanasundaradaḷhīkammādīsu dissati. "sādhu me
bhante bhagavā saṅkhittena dhammaṃ desetū"tiādīsu 9- hi āyācane dissati. "sādhu
@Footnote: 1 i. suparimaṭṭhamaṇikkhandhasannibhā  2 cha.Ma. i. apekkhamāno  3 cha.Ma., i. ārabhi
@4 Ma.mū. 12/326/290 vinaYu. 5/466/248   5 Ma.Ma. 13/157/131
@6 Ma.mū. 12/190/162   7 Ma.mū. 12/305/305  8 Ma.mū. 12/35/23
@9 aṅ.catukka. 21/257/276, saṃ.saḷā. 18/131/89 (syā), saṃ.Ma. 19/381/143

---------------------------------------------------------------------------------------------
page8.
Bhanteti kho so bhikkhu bhagavato bhāsitaṃ abhinanditvā anumoditvā"tiādīsu 1-
sampaṭicchane. "sādhu sādhu sāriputtā"tiādīsu 2- sampahaṃsane.
             "sādhu dhammarucī rājā      sādhu paññāṇavā naro
              sādhu mittānamaddubbho 3-  pāpassa akaraṇaṃ sukhanti-
ādīsu 4- sundare. "tenahi *- doṇa sādhukaṃ suṇāhī"tiādīsu 5- sādhukasaddoyeva
daḷhīkamme, āṇattiyantipi vuccati. Idha panāyaṃ ettheva daḷhīkamme āṇattiyā
ca attho veditabbo, sundaratthepi vaṭṭati. Daḷhīkaraṇatthena hi "daḷhaṃ imaṃ
dhammaṃ suṇātha suggahitaṃ gaṇhantā" , āṇattiatthena "mama āṇattiyā suṇātha" ,
sundaratthena "sundaramimaṃ bhaddakaṃ dhammaṃ suṇāthā"ti etaṃ dīpitaṃ hoti. Manasikarothāti
āvajjetha, samannāharathāti attho. Avikkhittacittā hutvā nisāmetha, citte
karothāti adhippāyo.
    Idānettha taṃ suṇāthāti sotindriyavikkhepanivāraṇametaṃ. Sādhukaṃ manasikarothāti
manasikāre daḷhīkammaniyojanena manindriyavikkhepanivāraṇaṃ. 6- Purimaṃ cettha
byañjanavipallāsagāhanivāraṇaṃ, pacchimaṃ atthavipallāsagāhanivāraṇaṃ. Purimena ca
dhammassavane niyojeti, pacchimena sutānaṃ dhammānaṃ dhāraṇupaparikkhāsu. Purimena ca
"sabyañjano ayaṃ dhammo, tasmā savanīyo"ti dīpeti, pacchimena "sāttho, tasmā
manasikātabbo"ti. Sādhukapadaṃ vā ubhayapadehi yojetvā "yasmā ayaṃ dhammo
dhammagambhīro ca desanāgambhīro ca, tasmā suṇātha sādhukaṃ. Yasmā atthagambhīro
ca paṭivedhagambhīro ca, tasmā sādhukaṃ manasikarothā"ti evaṃ yojanā veditabbā. 7-
@Footnote: 1 Ma. u. 14/86/67           2 dī. pā. 11/349/240
@3 Ma. mittānamadrubbho          4 khu.jā. 28/50/20 (syā)
@* cha.Ma. brāhmaṇa   5 aṅ.pañcaka. 22/192/251 (syā)
@6 i...vāraṇaṃ               7 Sī.,i. kātabbā

---------------------------------------------------------------------------------------------
page9.
Bhāsissāmīti desessāmi. "taṃ suṇāthā"ti ettha paṭiññātaṃ desanaṃ taṃ saṅkhittatova
desessāmīti apica kho vitthāratopi na bhāsissāmīti 1- vuttaṃ hoti.
Saṅkhepavitthāravācakāni hi etāni padāni. Yathāha vaṅgīsatthero:-
               "saṅkhittenapi deseti  vitthārenapi bhāsati
                sālikāyiva nigghoso  paṭibhāṇaṃ udīrayī"ti. 2-
    Evaṃ vutte ussāhjātā hutvā evaṃ bhanteti kho te bhikkhū bhagavato
paccassosuṃ satthu vacanaṃ sampaṭicchiṃsu, paṭiggahesunti vuttaṃ hoti.
    Atha nesaṃ bhagavā etadavoca etaṃ idāni vattabbaṃ "katamo ca
bhikkhave paṭiccasamuppādo"tiādiṃ sakalasuttaṃ avoca. Tattha katamo ca bhikkhave
paṭiccasamuppādoti kathetukamyatāpucchā. Pañcavidhā hi pucchā adiṭṭhajotanāpucchā
diṭṭhasaṃsandanāpucchā vimaticchedanāpucchā anumatipucchā kathetukamyatāpucchāti, tāsaṃ
idaṃ nānattaṃ:-
    katamā adiṭṭhajotanāpucchā. 3- Pakatiyā lakkhaṇaṃ aññātaṃ hoti adiṭṭhaṃ
atulitaṃ atīritaṃ avibhūtaṃ avibhāvitaṃ, tassa ñāṇāya dassanāya tulanāya tīraṇāya
vibhūtāya 4- pucchāvibhāvanatthāya 5- pañhaṃ pucchati, ayaṃ adiṭṭhajotanāpucchā.
    Katamā diṭṭhasaṃsandanāpucchā. Pakatiyā lakkhaṇaṃ ñātaṃ  hoti diṭṭhaṃ tulitaṃ
tīritaṃ vibhūtaṃ vibhāvitaṃ, so aññehi paṇḍitehi saddhiṃ saṃsandanatthāya pañhaṃ
pucchati, ayaṃ diṭṭhasaṃsandanāpucchā.
@Footnote: 1 cha.Ma. desanaṃ saṅkhittatova na desessāmi, apica kho vitthāratopi naṃ bhāsissāmīti,
@i. desanaṃ na saṅkhittatova desessāmi, apica kho vitthāratopi naṃ bhāsissāmīti
@2 saṃ.sa. 15/214/229 khu.vimāna. 26/1241/424
@3 khu.mahā. 29/700/407 (syā) khu.cūḷa. 30/122/47 (syā)
@4 Sī. vibhūtatāya, vibhūtatthāya (khu.cūḷa. 30/122/47 (syā)) 5 cha.Ma.,i. vibhāvanatthāya

---------------------------------------------------------------------------------------------
page10.
    Katamā vimaticchedanāpucchā. Pakatiyā saṃsayapakkhanto hoti vimatipakkhanato 1-
dveḷhakajāto "evaṃ nu kho, na nu kho, kathaṃ nu kho"ti, so vimaticchedanatthāya
pañhaṃ pucchati, ayaṃ vimaticchedanāpucchā.
    Katamā anumatipucchā. Bhagavā bhikkhūnaṃ anumatiyā pañhaṃ pucchati "taṃ kiṃ
maññatha bhikkhave rūpaṃ niccaṃ vā aniccaṃ vā"ti, aniccaṃ bhante. Yampanāniccaṃ,
dukkhaṃ vā taṃ sukhaṃ vāti, dukkhaṃ bhante. Yampanāniccaṃ dukkhaṃ vipariṇāmadhammaṃ, kallaṃ
nu taṃ samanupassituṃ "etaṃ mama esohamasmi eso me attā"ti, no hetaṃ bhanteti. 2-
Ayaṃ anumatipucchā.
    Katamā kathetukamyatāpucchā. Bhagavā bhikkhūnaṃ kathetukamyatāya pañhaṃ pucchati
"cattārome bhikkhave satipaṭṭhānā. Katame 3- cattāro"ti, 4- ayaṃ kathetukamyatāpucchā.
    Tattha buddhānaṃ purimā tisso pucchā natthi. Kasmā? buddhānaṃ hi tīsu
Addhāsu kiñci saṅkhataṃ addhāvimuttaṃ vā asaṅkhataṃ adiṭṭhaṃ ajotitaṃ atulitaṃ
atīritaṃ avibhūtaṃ avibhāvitaṃ nāma natthi, tena nesaṃ adiṭṭhajotanāpucchā natthi. Yaṃ
pana bhagavatā attano ñāṇena paṭividdhaṃ, tassa aññena samaṇena vā brāhmaṇena
vā devena vā mārena vā brahmunā vā saddhiṃ saṃsandanakiccaṃ natthi, tenassa
diṭṭhasaṃsandanāpucchā natthi. Yasmā paneso 5- akathaṃkathī tiṇṇavicikiccho sabbadhammesu
vihatasaṃsayo, tenassa vimaticchedanāpucchā natthi. Itarā pana dve pucchā bhagavato
atthi, tāsu ayaṃ kathetukamyatāpucchāti veditabbā.
    Idāni tāya pucchāya saddhiṃ 6- paccayākāraṃ vibhajanto avijjāpaccayā
bhikkhave saṅkhārātiādimāha. Ettha ca yathā nāma "pitaraṃ kathessāmī"ti āraddho
@Footnote: 1 cha.Ma. saṃsayapakkhando hoti vimatipakkhando    2 saṃ kha. 17/79/72
@3 i. katamā                         4 dī.Ma. 10/373/248
@5 cha.Ma. panesa, i. panesā             6 cha., i. puṭṭhaṃ, Ma. suddhaṃ

---------------------------------------------------------------------------------------------
page11.
"tissassa pitā soṇassa pitā"ti paṭhamataraṃ puttampi katheti, evameva bhagavā
paccayaṃ kathetuṃ āraddho "avijjāpaccayā saṅkhārā"tiādinā nayena saṅkhārādīnaṃ
paccaye avijjādidhamme kathento paccayuppannampi kathesi. Āhāravaggassa pana
pariyosāne "paṭiccasamuppādañca vo bhikkhave desessāmi paṭiccasamuppanne ca
dhamme"ti 1- ubhayampi kathesi. 2- Idāni avijjāpaccayā saṅkhārātiādīsu pana avijjā
ca sā paccayo cāti avijjāpaccayo. Tasmā avijjāpaccayā saṅkhārā sambhavantīti
iminā nayena attho veditabbo. Ayamettha saṅkhepo, vitthārena pana sabbākārena
sampannā anulomapaṭiccasamuppādakathā visuddhimagge kathitā, tasmā sā tattha
kathitavaseneva gahetabbā.
    Paṭilomakathāya pana avijjāya tvevāti avijjāya tu eva. Asesavirāganirodhāti
virāgasaṅkhātena maggena asesanirodhā. Saṅkhāranirodhoti saṅkhārānaṃ anuppādanirodho
hoti. Evaṃ niruddhānaṃ 3- pana saṅkhārānaṃ nirodhā viññāṇādīnañca nirodhā
nāmarūpādīni niruddhāniyeva hontīti dassetuṃ saṅkhāranirodhā viññāṇanirodhotiādīni
vatvā evametassa kevalassa dukkhakkhandhassa nirodho hotīti āha. Tattha
kevalassāti sakalassa suddhassa vā, sattavirahitassāti attho. Dukkhakkhandhassāti
dukkharāsissa. Nirodho hotīti anuppādo hoti. Iti bhagavā anulomato
dvādasahipi 4- padehi vaṭṭakathaṃ kathetvā tadeva 5- vinivaṭṭetvā paṭilomato dvādasahi
padehi vivaṭṭaṃ 6- kathento arahattena desanāya kūṭaṃ gaṇhi. Desanāpariyosāne te
pañcasatā āraddhavipassakā ugghaṭitaññū puggalā suriyarasmisamphuṭṭhāni viya
paripākagatāni padumāni vibujjhitvā 7- arahattaphale patiṭṭhahiṃsu.
@Footnote: 1 saṃ.ni. 16/20/25
@2 cha.Ma. ubhayaṃ ārabhitvā ubhayampi kathesi, i. ubhayaṃ ārabhitvā ubhayaṃ kathesi
@3 cha.Ma. evaṃnirodhānaṃ        4 cha.Ma., i. pi-saddo na dissati
@5 cha.Ma., i. tameva vaṭṭaṃ   6 i vaṭṭaṃ
@7 cha.Ma. saccāni bujjhitvā, i. saccāni paṭivijjhitvā

---------------------------------------------------------------------------------------------
page12.
   Idamavoca bhagavāti idaṃ vaṭṭavivaṭṭavasena sakalasuttaṃ bhagavā avoca. Attamanā
te bhikkhūti tuṭṭhacittā te pañcasatā khīṇāsavā bhikkhū. Bhagavato bhāsitaṃ abhinandunti
karavīkarutamañjunā kaṇṇasukhena paṇḍitajanahadayānaṃ amatābhisekasadisena brahmassarena
bhāsato bhagavato vacanaṃ abhinandiṃsu, anumodiṃsu ceva sampaṭicchiṃsu cāti attho.
Tenetaṃ vuccati:-
        "subhāsitaṃ sulapitaṃ       sādhu sādhūti tādino
         anumodamānā sirasā   sampaṭicchiṃsu bhikkhavo"ti.
                  Paṭhamapaṭiccasamuppādasuttavaṇṇanā niṭṭhitā.
                      --------------------
                         2. Vibhaṅgasuttavaṇṇanā
    [2] Dutiyepi vuttanayeneva suttanikkhepo veditabbo. Ayaṃ pana viseso:-
paṭhamaṃ ugghaṭitaññūpuggalānaṃ vasena saṅkhepato desitaṃ, 1- idaṃ vipacitaññūnaṃ
vasena vitthāratoti. Imasmiñca pana sutte catasso vallihārakapurisūpamā vattabbā,
tā visuddhimagge vuttā eva. Yathā hi vallihārako puriso valliyā aggaṃ disvā
tadanusārena mūlaṃ pariyesanto taṃ disvā valliṃ mūle chetvā ādāya kamme
upaneyya, evaṃ bhagavā vitthāradesanaṃ desento paṭiccasamuppādassa aggabhūtā
jarāmaraṇā 2- paṭṭhāya yāva mūlabhūtaṃ avijjāpadaṃ, tāva desanaṃ āharitvā puna
vaṭṭavivaṭṭaṃ desento niṭṭhāpesi.
    Tatrāyaṃ jarāmaraṇādīnaṃ vitthāradesanāya atthavinicchayo:- jarāmaraṇaniddese
tāva tesaṃ tesanti 3- ayaṃ saṅkhepato anekesaṃ sattānaṃ sādhāraṇaniddesoti
@Footnote: 1 cha.Ma., i. dassitaṃ
@2 Sī.,i. aggabhūtajarāmaraṇato    3 Sī.,i. yā tesaṃ tesanti

---------------------------------------------------------------------------------------------
page13.
Viññātabbo. Yā devadattassa jarā, yā somadattassāti evaṃ hi divasampi
kathentassa neva sattā pariyādānaṃ gacchanti, imehi pana dvīhi padehi na koci
satto apariyādinno hoti. Tasmā vuttaṃ "ayaṃ saṅkhepato anekesaṃ sattānaṃ
sādhāraṇaniddeso"ti. Tamhi tamhīti ayaṃ gatijātivasena anekesaṃ sattanikāyānaṃ
sādhāraṇaniddeso. Sattanikāyeti sādhāraṇaniddese niddiṭṭhassa sarūpanidassanaṃ.
Jarā jīraṇatātiādīsu pana jarāti sabhāvaniddeso. Jīraṇatāti ākāraniddeso.
Khaṇḍiccantiādayo tayo kālātikkame kiccaniddesā, pacchimā dve pakatiniddesā.
Ayaṃ hi jarāti iminā padena sabhāvatopi 1- dīpitā, tenassāyaṃ sabhāvaniddeso.
Jīraṇatāti iminā ākārato, tenassāyaṃ ākāraniddeso. Khaṇḍiccanti iminā
kālātikkame dantanakhānaṃ khaṇḍitabhāvakaraṇakiccato. Pāliccanti iminā kesalomānaṃ
palitabhāvakaraṇakiccato. Valittacatāti iminā maṃsaṃ milāpetvā tace valibhāvakaraṇakiccato
dīpitā. Tenassā ime khaṇḍiccantiādayo tayo kālātikkame kiccaniddesā. Tehi
imesaṃ vikārānaṃ dassanavasena pākaṭībhūtā pākaṭajarā dassitā. Yatheva hi udakassa
vā vātassa vā aggino vā tiṇarukkhādīnaṃ sambhaggapalibhaggatāya 2- vā jhāmatāya
vā gatamaggo pākaṭo hoti, na ca so gatamaggo tāneva udakādīni, evameva
jarāya dantādīsu khaṇḍiccādivasena gatamaggo pākaṭo, cakkhuṃ ummīletvāpi
gayhati, na ca khaṇḍiccādīneva jaRā. Na hi jarā cakkhuviññeyyā hoti.
    Āyuno saṃhāni indriyānaṃ paripākoti imehi pana padehi kālātikkameyeva
abhibyattāya āyukkhayacakkhādiindriyaparipākasaññitāya pakatiyā dīpitā. Tenassime
pacchimā dve pakatiniddesāti veditabbā. Tattha yasmā jaraṃ pattassa āyu
@Footnote: 1 cha.Ma. pi-saddo na dissati
@2 Sī.,i. sambhaggavibhaggatāya

---------------------------------------------------------------------------------------------
page14.
Hāyati, tasmā jarā "āyuno saṃhānī"ti phalūpacārena vuttā. Yasamā ca daharakāle
supasannāni sukhumampi attano visayaṃ sukheneva gaṇhanasamatthāni cakkhādīni indriyāni
jaraṃ pattassa paripakkāni āluḷitāni avisiddhāni, 1- oḷārikampi attano visayaṃ
gahetuṃ asamatthāni honti, tasmā "indriyānaṃ paripāko"ti phalūpacāreneva
vuttā.
    Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā
hoti. Tattha dantādīsu khaṇḍabhāvādidassanato 2- rūpadhammesu jarā pākaṭajarā
nāma, arūpadhammesu pana jarā tādisassa vikārassa adassanato paṭicchannajarā
nāma. Tattha yvāyaṃ khaṇḍādibhāvo dissati, so tādisānaṃ dantādīnaṃ suviññeyyattā
vaṇṇoyeva, taṃ cakkhunā disvā manodvārena cintetvā "ime dantā jarāya
pahaṭā"ti jaraṃ jānāti udakaṭṭhāne baddhāni gosīsādīni oloketvā heṭṭhā
udakassa atthibhāvaṃ jānanaṃ viya. Puna avīci savīcīti evampi duvidhā hoti.
Tattha maṇikanakarajatapavāḷacandimasuriyādīnaṃ viya mandadasakādīsu pāṇīnaṃ viya ca
pupphaphalapallavādīsu ca apāṇīnaṃ viya antarantarā vaṇṇavisesādīnaṃ duviññeyyattā
jarā avīcijarā nāma, nirantarajarāti attho. Tato aññesu pana yathāvuttesu
antarantarā vaṇṇavisesādīnaṃ suviññeyyattā jarā savīcijarā nāmāti veditabbā.
    Ito paraṃ tesaṃ tesantiādi vuttanayeneva veditabbaṃ. Cuti cavanatātiādīsu
pana cutīti cavanakavasena vuccati, ekacatupañcakhandhāyatanasāmaññavacanametaṃ. 3- Cavanatāti
bhāvavacanena lakkhaṇanidassanaṃ. Bhedoti cutikkhandhānaṃ bhaṅguppattiparidīpanaṃ.
Antaradhānanti ghaṭasseva bhinnassa bhinnānaṃ cutikkhandhānaṃ yena kenaci pariyāyena
@Footnote: 1 cha.Ma., i. avisadāni       2 cha.Ma., i. khaṇḍādibhāvadassanato
@3 cha.Ma. ekacatupañcakkhandhasāmaññavacanametaṃ

---------------------------------------------------------------------------------------------
page15.
Bhāvaparidīpanaṃ. Maccu maraṇanti maccusaṅkhātaṃ maraṇaṃ, tena samucchedamaraṇādīni
nisedheti. Kāloti 1- antako, tassa kiriyā kālakiriyā. Evaṃ tena lokasammatiyā
maraṇaṃ dīpeti.
    Idāni paramatthena dīpetuṃ khandhanaṃ bhedotiādimāha. Paramatthena hi khandhāyeva
bhijjanti, na satto nāma koci marati. Khandhesu pana bhijjamānesu satto marati,
bhinnesu matoti vohāro hoti. Ettha ca catupañcavokāravasena khandhānaṃ bhedo,
ekavokāravasena kaḷevarassa nikkhePo. Catuvokāravasena ca khandhānaṃ bhedo, sesadvayavasena
kaḷevarassa nikkhepo veditabbo. Kasmā? bhavadvayepi rūpakāyasaṅkhātassa kaḷevarassa
sabbhāvato. 2- Athavā yasmā cātummahārājikādīsu khandhā bhijjanteva, na kiñci
nikkhipati, tasmā tesaṃ vasena khandhānaṃ bhedo, manussādīsu kaḷevarassa nikkhePo.
Ettha ca kaḷevarassa nikkhepakaraṇato 3- maraṇaṃ "kaḷevarassa nikkhepo"ti vuttanti
evamattho daṭṭhabbo. Iti ayañca jarā idañca maraṇaṃ, idaṃ vuccati bhikkhaveti
idaṃ ubhayampi ekato katvā jarāmaraṇanti kathiyati.
    Jātiniddese jāti sañjātītiādīsu jāyanaṭṭhena jāti, sā aparipuṇṇāyatanavasena
yuttā. 4- Sañjāyanaṭṭhena sañjāti, sā paripuṇṇāyatanavasena yuttā.
Okkamanaṭṭhena okkanti, sā aṇḍjajalambujavasena yuttā. Te hi aṇḍakosañca
vatthikosañca okkamanti, okkamantā 5- pavisantā viya paṭisandhiṃ gaṇhanti.
Abhinibbattanaṭṭhena abhinibbatti, sā saṃsedajaopapātikavasena yuttā. Te hi pākaṭāyeva
hutvā nibbattanti. Ayaṃ tāva vohāradesanā.
    Idāni paramatthadesanā hoti. Khandhāyeva hi paramatthato pātubhavanti, na
satto. Tattha ca khandhānanti ekavokārabhave ekassa, catuvokārabhave catunnaṃ,
@Footnote: 1 cha.,Ma. i. kālo nāma     2 Sī. sambhavato    3 cha.Ma. nikkhepakāraṇato
@4 Sī. vuttā                        5 vatthikosañca okkamantā

---------------------------------------------------------------------------------------------
page16.
Pañcavokārabhave pañcannampi gahaṇaṃ veditabbaṃ. Pātubhāvoti uppatti. Āyatanānanti
ettha tatra tatra uppajjamānāyatanavasena saṅgaho veditabbo. Paṭilābhoti santatiyā 1-
pātubhāvoyeva. Pātubhavantāneva hi tāni paṭiladdhāni nāma honti. Ayaṃ vuccati
bhikkhave jātīti iminā padena vohārato paramatthato ca desitāya jātiyā nigamanaṃ
karotīti.
    Bhavaniddese kāmabhavoti kammabhavo ca upapattibhavo ca. Tattha kammabhavo
nāma kāmabhavūpagatakammameva. 2- Taṃ hi tattha upapattibhavassa kāraṇattā "sukho buddhānaṃ
uppādo, 3- dukkho pāpassa uccayo"tiādīni 4- viya phalavohārena bhavoti vuttaṃ.
Upapattibhavo nāma tena kammena nibbattaṃ upādinnakkhandhapañcakaṃ. Tañhi tattha
bhavatīti katvā bhavoti vuttaṃ. Sabbatthāpi idaṃ kammañca upapattiñca ubhayampetamidha
"kāmabhavo"ti vuttaṃ. Esa nayo rūpārūpabhavesūti.
    Upādānaniddese kāmupādānantiādīsu vatthukāmaṃ upādiyanti etena, sayaṃ vā taṃ
upādiyatīti kāmupādānaṃ, kāmo ca so upādānañcāti kāmupādānaṃ. Upādānanti
daḷhaggahaṇaṃ vuccati. Daḷhattho hi ettha upasaddo upāyāsaupakaṭṭhādīsu viya.
Pañcakāmaguṇikarāgassetaṃ adhivacanaṃ. Ayamettha  saṅkhepo, vitthārato panetaṃ
"tattha katamaṃ kāmupādānaṃ, yo kāmesu kāmacchando"ti 5- vuttanayeneva veditabbaṃ.
    Tathā diṭṭhi ca sā upādānañcāti diṭṭhupādānaṃ. Athavā diṭṭhi 6- upādiyati,
upādiyanti vā etena diṭṭhinti diṭṭhupādānaṃ. Upādiyati hi purimadiṭṭhiṃ
uttaradiṭṭhi, upādiyanti ca etāya diṭṭhiṃ.  7- yathāha "sassato attā ca loko idameva
@Footnote: 1 cha.Ma. santatiyaṃ                      2 cha.Ma. kāmabhavūpagakammameva
@3 khu. dha. 25/194/51                4 khu. dha. 25/117/37
@5 abhi. saṅ. 34/1220/279, abhi.vi. 35/938/457
@6 cha.Ma. diṭṭhiṃ                        7 Ma. diṭṭhiyā

---------------------------------------------------------------------------------------------
page17.
Saccaṃ moghamaññan"tiādi. 1- Sīlabbatupādānaṃ attavādupādānaṃ vajjassa
sabbadiṭṭhigatassetaṃ adhivacanaṃ. Ayamettha saṅkhepo, vitthārato panetaṃ "tattha katamaṃ
diṭṭhupādānaṃ, natthi dinnan"ti 2- vuttanayeneva veditabbaṃ.
    Tathā sīlabbataṃ upādiyanti etena, sayaṃ vā taṃ upādiyati, sīlabbatañca
taṃ upādānañcāti vā sīlabbatupādānaṃ. Gosīlagovattādīni hi "evaṃ suddhī"ti
abhinivesato sayameva upādānānīti. Ayamettha saṅkhepo, vitthārato panetaṃ "tattha
katamaṃ sīlabbatupādānaṃ, ito bahiddhā samaṇabrāhmaṇānaṃ sīlena suddhī"ti
vuttanayeneva veditabbaṃ.
    Idāni vadanti etenāti vādo, upādiyanti upādānaṃ, kiṃ vadanti upādiyanti
vā? attānaṃ. Attano vādupādānaṃ attavādupādānaṃ. Attavādamattameva
vā attāti upādiyanti etenāti attavādupādānaṃ. Vīsativatthukāya
sakkāyadiṭṭhiyā etaṃ adhivacanaṃ. Ayamettha saṅkhepo, vitthārato panetaṃ "tattha
katamaṃ attavādupādānaṃ, idha assutavā puthujjano ariyānaṃ adassāvī"ti vuttanayeneva
veditabbaṃ.
    Taṇhāniddese rūpataṇhā .pe. Dhammataṇhāti etaṃ cakkhudvārādīsu 3-
javanavīthiyā pavattāya taṇhāya "seṭṭhiputto brāhmaṇaputto"ti evamādīsu pitito
nāmaṃ viya pitisadisārammaṇato nāmaṃ. Ettha ca rūpārammaṇā taṇhā, rūpe taṇhāti
rūpataṇhā. Sā kāmarāgabhāvena rūpaṃ assādentī pavattamānā kāmataṇhā,
sassatadiṭṭhisahagatarāgabhāvena "rūpaṃ niccaṃ dhuvaṃ sassatan"ti evaṃ assādentī
pavattamānā bhavataṇhā, ucchedadiṭṭhisahagatarāgabhāvena "rūpaṃ ucchijjati vinassati
@Footnote: 1 Ma. u. 14/27/22             2 abhi. saṅ. 34/1221/279
@3 ito paraṃ katthaci javanavīthīsūti dissati

---------------------------------------------------------------------------------------------
page18.
Pecca na bhavatī"ti evaṃ assādentī pavattamānā vibhavataṇhāti rūpataṇhā evaṃ
tividhā hoti. Yathā ca rūpataṇhā, tathā saddataṇhādayopīti evantāni aṭṭhārasa
taṇhāvicaritāni honti. Tāni ajjhattarūpādīsu aṭṭhārasa, bahiddhārūpādīsu
aṭṭhārasāti chattiṃsa. Iti atītāni chattiṃsa, anāgatāni chattiṃsa, paccuppannāni
chattiṃsāti evaṃ aṭṭhasatataṇhāvicaritāni 1- honti. "ajjhattikassupādāya asmīti
sati, 2- itthasmīti hotī"ti 3- vā evamādīni ajjhattikarūpādinissitāni
aṭṭhārasa, "bāhirupādāya iminā asmīti sati, 2- iminā ca itthasmīti hotī"ti 4-
vā evamādīni bāhirarūpādinissitāni aṭṭhārasāti chattiṃsa, iti atītāni chattiṃsa,
anāgatāni chattiṃsa, paccuppannāni chattiṃsāti evampi aṭṭhasatataṇhāvicaritāni honti.
Puna saṅgahe kayiramāne rūpādīsu ārammaṇesu chaḷeva taṇhākāyā tissoyeva
kāmataṇhādayo hontīti. Evaṃ:-
             niddesatthena niddesa-     vitthārā vitthārassa ca 5-
             puna saṅgahato taṇhā       viññātabbā vibhāvināti.
    Vedanāniddese vedanākāyāti vedanāsamūhā. Cakkhusamphassajāvedanā .pe.
Manosamphassajāvedanāti etaṃ "cakkhusamphassajā vedanā atthi kusalā, atthi
akusalā, atthi abyākatā"ti evaṃ vibhaṅge 6- āgatattā cakkhudvārādīsu pavattānaṃ
kusalākusalābyākatavedanānaṃ "sāriputto mantāniputto"ti evamādīsu mātito
nāmaṃ viya mātisadisato vatthuto nāmaṃ. Vacanattho panettha:- cakkhusamphassahetu jātā
vedanā cakkhusamphassajāvedanāti. Esa nayo sabbattha. Ayaṃ tāvettha
@Footnote: 1 cha.Ma. aṭṭhasataṃ taṇhāvicaritāni  2 cha. hoti  3 pāthi.... asmīti hoti,
@evasmīti hoti, abhi.vi. 35/973/478 taṇhāvicaritaniddesa
@4 pāli.....hoti, iminā ca itthasmīti hoti, abhi.vi. 35/975/432
@5 Ma. evaṃ niddesavitthārā, vitthārassa ca sambhavā  6 abhi.vi. 35/34/17

---------------------------------------------------------------------------------------------
page19.
Sabbasaṅgāhikakathā. 1- Vipākavasena pana cakkhudvāre dve cakkhuviññāṇāni, dve
manodhātuyo, tisso manoviññāṇadhātuyoti etāhi sampayuttavasena vedanā veditabbā.
Eseva nayo sotadvārādīsu. Manodrāre manoviññāṇadhātusampayuttāva.
    Phassaniddese cakkhusamphassoti cakkhumhi samphasso. Esa nayo sabbattha.
Cakkhusamphasso .pe. Kāyasamphassoti ettāvatā ca kusalākusalavipākā
pañcavatthukā dasa phassā vuttā honti. Manosamphassoti iminā
sesabāvīsatilokiyavipākamanasampayuttā phassā.
    Saḷāyatananiddese cakkhvāyatanantiādīsu yaṃ vattabbaṃ, taṃ sabbaṃ 2- visuddhimagge
khandhaniddese ceva āyatananiddese ca vuttameva.
    Nāmarūpaniddese namanalakkhaṇaṃ nāmaṃ. Ruppanalakkhaṇaṃ rūpaṃ. Vibhajane panassa
vedanāti vedanākkhandho, saññāti saññākkhandho, cetanā phasso manasikāroti
saṅkhārakkhandho veditabbo. Kāmañca aññepi saṅkhārakkhandhasaṅgahitā dhammā
santi, ime pana tayo sabbadubbalesupi cittesu santi, tasmā etesaṃyeva
vasenettha saṅkhārakkhandho dassito. Cattāro ca mahābhūtāti ettha cattāroti
gaṇanaparicchedo. Mahābhūtāti paṭhavīāpatejavāyānametaṃ adhivacanaṃ. Yena pana kāraṇena
tāni mahābhūtānīti vuccanti, yo cettha añño vinicchayanayo, so sabbo
visuddhimagge rūpakkhandhaniddese vutto. Catunnañca mahābhūtānaṃ upādāyāti
ettha pana catunnanti upayogatthe sāmivacanaṃ, cattāri mahābhūtānīti vuttaṃ hoti.
Upādāyāti upādiyitvā, gahetvāti attho. Nissāyātipi eke. "pavattamānan"ti
ayaṃ cettha pāṭhaseso. Samūhatthe vā etaṃ sāmivacanaṃ, catunnaṃ mahābhūtānaṃ samūhaṃ
upādāya pavattamānaṃ rūpanti ayamattho 3- veditabbo. Evaṃ sabbathāpi yāni
@Footnote: 1 cha.Ma., i. sabbasaṅgāhikā kathā 2 cha.Ma. ayaṃ pāṭho na dissati  3 cha.Ma. ettha attho

---------------------------------------------------------------------------------------------
page20.
Ca cattāri paṭhavīādīni mahābhūtāni, yañca catunnaṃ mahābhūtānaṃ upādāya pavattamānaṃ
cakkhāyatanādibhedena abhidhamme pāliyameva vuttaṃ tevīsatividhaṃ rūpaṃ, taṃ sabbampi
rūpanti veditabbaṃ.
    Viññāṇaniddese cakkhuviññāṇanti cakkhumhi viññāṇaṃ cakkhuto vā jātaṃ
viññāṇanti cakkhuviññāṇaṃ. Evaṃ sotaghānajivhākāyaviññāṇāni. Itaraṃ pana manoyeva
viññāṇanti manoviññāṇaṃ. Dvipañcaviññāṇavajjassa tebhūmikavipākacittassetaṃ
adhivacanaṃ.
    Saṅkhāraniddese abhisaṅkharaṇalakkhaṇo saṅkhāro. Vibhajane panassa
kāyasaṅkhāroti kāyato pavatto saṅkhāro. Kāyadvāre copanavasena pavattānaṃ
kāmāvacarakusalato aṭṭhannaṃ, akusalato dvādasannanti vīsatiyā kāyasañcetanānametaṃ
adhivacanaṃ. Vacīsaṅkhāroti vacanato pavattasaṅkhāro, vacīdvāre vacanabhedavasena
pavattānaṃ vīsatiyāeva vacīsañcetanānametaṃ adhivacanaṃ. Cittasaṅkhāroti cittato
pavatto saṅkhāro, kāyavacīdvāre copanaṃ akatvā raho nisīditvā cintentassa
pavattānaṃ lokiyakusalākusalavasena ekūnatiṃsamanosañcetanānametaṃ adhivacanaṃ.
    Avijjāniddese dukkhe aññāṇanti dukkhasacce aññāṇaṃ, mohassetaṃ
adhivacanaṃ. Esa nayo dukkhasamudaye aññāṇantiādīsu. Tattha catūhi kāraṇehi
dukkhe aññāṇaṃ veditabbaṃ antogadhabhāvato 1- vatthuto ārammaṇato paṭicchādanato
ca. Tathā hi taṃ dukkhasaccapariyāpannattā dukkhe antogadhaṃ, dukkhasaccañcassa
nissayapaccayabhāvena vatthu, ārammaṇapaccayabhāvena ārammaṇaṃ, dukkhasaccaṃ etaṃ
paṭicchādeti tassa yāthāvalakkhaṇapaṭivedhanivāraṇena ñāṇappavattiyā cettha
appadānena.
@Footnote:          1 cha.Ma. antogadhato

---------------------------------------------------------------------------------------------
page21.
    Dukkhasamudaye aññāṇaṃ tīhi kāraṇehi veditabbaṃ vatthuto ārammaṇato
paṭicchādanato ca. Nirodhe paṭipadāya ca aññāṇaṃ ekeneva kāraṇena veditabbaṃ
paṭicchādanato. Nirodhapaṭipadānaṃ hi paṭicchādakameva aññāṇaṃ tesaṃ yāthāva
lakkhaṇapaṭivedhanivāraṇena tesu ca ñāṇappavattiyā appadānena ca, na pana taṃ
tattha antogadhaṃ tasmiṃ saccadvaye apariyāpannattā, na tassa taṃ saccadvayaṃ
vatthu asahajātattā, nārammaṇaṃ tadārabbha appavattanato. Nirodhapaṭipadānaṃ hi 1-
gambhīrattā duddasaṃ, na tattha andhabhūtaṃ aññāṇaṃ pavattati. Purimaṃ pana
vacanīyaṭṭhena 2- sabhāvalakkhaṇassa duddassanattā 3- gambhīraṃ, tattha vipallāsagāhavasena
na saṃvattati. 4-
    Apica "dukkhe"ti ettāvatā saṅgahato vatthuto ārammaṇato kiccato ca
avijjā dīpitā. "dukkhasamudaye"ti ettāvatā vatthuto ārammaṇato kiccato ca.
"dukkhanirodhe dukkhanirodhagāminiyā paṭipadāyā"ti ettāvatā kiccato. Avisesato
pana "aññāṇan"ti etena sabhāvato niddiṭṭhāti ñātabbā.
    Iti kho bhikkhaveti evaṃ kho bhikkhave. Nirodho hotīti anuppādo hoti.
Apicettha sabbeheva tehi nirodhapadehi nibbānaṃ desitaṃ. Nibbānaṃ hi āgamma
te te dhammā nirujjhanti, tasmā taṃ tesaṃ tesaṃ nirodhoti vuccati. Iti bhagavā
imasmiṃ sutte dvādasahi padehi vaṭṭavivaṭṭaṃ desento arahattanikūṭeneva
desanaṃ niṭṭhāpesi. Desanāpariyosāne vuttanayeneva pañcasatā bhikkhū arahatte
patiṭṭhahiṃsūti. 5-
                          Vibhaṅgasuttaṃ dutiyaṃ.
                          ------------
@Footnote: 1 cha.Ma., i. pacchimaṃ hi saccadvayaṃ
@2 cha.Ma., i. vacanīyattena  3 cha.Ma. duddasattā
@4 cha.Ma., i. pavattati   5 ito paraṃ purāṇapotthakesu vibhaṅgasuttaṃ dutiyanti likhitaṃ

---------------------------------------------------------------------------------------------
page22.
                        3. Paṭipadāsuttavaṇṇanā
    [3] Tatiye micchāpaṭipadanti ayaṃ tāva aniyyānikapaṭipadā. Nanu ca
avijjāpaccayā puññābhisaṅkhāropi atthi āneñjābhisaṅkhāropi, so kathaṃ micchāpaṭipadā
hotīti. Vaṭṭasīsattā. Yaṃ hi kiñci bhavattayasaṅkhātaṃ vaṭṭaṃ patthetvā pavattitaṃ,
antamaso pañcābhiññā aṭṭha vā pana samāpattiyo, sabbaṃ taṃ vaṭṭapakkhiyaṃ
vaṭṭasīsanti vaṭṭasīsattā micchāpaṭipadāva hoti. Yaṃ pana kiñci vivaṭṭaṃ nibbānaṃ
patthetvā pavattitaṃ, antamaso uḷuṅkayāgumattadānampi paṇṇamuṭṭhidānamattampi,
sabbaṃ taṃ vivaṭṭapakkhiyaṃ vivaṭṭanissitaṃ, vivaṭṭapakkhikattā sammāpaṭipadāva hoti.
Appamattakampi hi paṇṇamuṭṭhimattadānakusalaṃ vā hotu mahantaṃ velāmadānādikusalaṃ
vā, sace vaṭṭasampattiṃ patthetvā vaṭṭanissitavasena micchāṭhapitaṃ hoti, vaṭṭameva
āharituṃ sakkoti, no vivaṭṭaṃ. "idaṃ me dānaṃ āsavakkhayāvahaṃ hotū"ti evaṃ
pana vivaṭṭaṃ patthentena vivaṭṭavasena sammāṭhapitaṃ arahattampi paccekabodhiñāṇampi
sabbaññutañāṇampi dātuṃ sakkotiyeva, na arahattaṃ apatvā pariyosānaṃ
gacchati. Iti anulomavasena micchāpaṭipadā, paṭilomavasena sammāpaṭipadā desitāti
veditabbā. Nanu cettha paṭipadā pucchitā, 1- nibbānaṃ bhājitaṃ, niyyātanepi
paṭipadāva niyyātitā. Na ca nibbānassa paṭipadāti nāmaṃ, savipassanānaṃ pana
catunnaṃ maggānametaṃ nāmaṃ, tasmā pucchāniyyātanehi padabhājanaṃ na sametīti. No
na sameti, kasmā? phalena paṭipadāya dassitattā. Phalena hettha paṭipadā
dassitā. "avijjāya tveva asesavirāganirodhā saṅkhāranirodho"ti etaṃ 2- nirodhasaṅkhātaṃ
nibbānaṃ yassā paṭipadāya phalaṃ, ayaṃ vuccati bhikkhave sammāpaṭipadāti ayamettha
attho. Imasmiñca atthe asesavirāganirodhāti ettha virāgo nirodhasseva
@Footnote: 1 Sī.,i. pucchitvā        2 Sī.,i. evaṃ

---------------------------------------------------------------------------------------------
page23.
Vevacanaṃ, asesavirāgā asesanirodhāti ayaṃ hettha adhippāyo. Yena vā
virāgasaṅkhātena maggena asesanirodho hoti, taṃ dassetuṃ etaṃ padabhājanaṃ
vuttaṃ. Evaṃ hi sati sānubhāvā paṭipadā vibhattā hoti. Iti imasmimpi sutte
vaṭṭavivaṭṭameva kathitanti. Tatiyaṃ.
                        ----------------
                         4. Vipassīsuttavaṇṇanā
    [4] Catutthe vipassissāti tassa kira bodhisattassa yathā lokiyamanussānaṃ
kiñcideva passantānaṃ parittakammābhinibbattassa kammajapasādassa dubbalattā
akkhīni vipphandanti, na evaṃ vipphandiṃsu. Balavakammanibbattassa pana kammajapasādassa
balavattā avipphandantehi animmisehi evaṃ akkhīhi passi seyyathāpi devā
tāvatiṃsā. Tena vuttaṃ "animmisanto 1- kumāro pekkhatīti kho bhikkhave vipassissa
kumārassa `vipassī vipassī'tveva samaññā udapādī"ti. 2- Ayaṃ hettha adhippāyo:-
antarantarā nimisajanitandhakāravirahena visuddhaṃ passati, vivaṭehi vā akkhīhi passatīti
vipasSī. Ettha ca kiñcāpi pacchimabhavikānaṃ sabbabodhisattānaṃ balavakammanibbattassa
kammajapasādassa balavattā akkhīni na vipphandanti, so pana bodhisatto eteneva nāmaṃ
labhi.
    Apica viceyya viceyya passatīti vipassī, vicinitvā vicinitvā passatīti
attho. Ekadivasaṃ kira vinicchayaṭṭhāne nisīditvā atthe anusāsantassa rañño
alaṅkatapaṭiyattaṃ mahāpurisaṃ āharitvā aṅke ṭhapayiṃsu. Tassa taṃ aṅke katvā
palāḷayamānasseva 3- amaccā sāmikaṃ assāmikaṃ akaṃsu. Bodhisatto anattamanasaddaṃ
@Footnote: 1 cha.Ma., i. animisanto         2 dī.Ma. 10/40-41/18
@3 Sī.,i. upalāḷayamānasseva

---------------------------------------------------------------------------------------------
page24.
Nicchāresi. Rājā "kimetaṃ  kimetaṃ upadhārethā"ti āha. Upadhārayamānā aññaṃ
adisvā "atthassa 1- dubbinicchitattā evaṃ kataṃ bhavissatī"ti puna sāmikameva sāmikaṃ
katvā "ñatvā nu kho kumāro evaṃ karotī"ti vīmaṃsantā puna sāmikaṃ assāmikaṃ
akaṃsu. Puna bodhisatto tatheva saddaṃ nicchāresi. Athakho rājā "jānāti
mahāpuriso"ti tato paṭṭhāya appamatto ahosi. Tena vuttaṃ "viceyya viceyya
kumāro atthe manāyatīti kho 2- bhikkhave vipassissa kumārassa bhiyyoso mattāya
`vipassī vipassī'tveva samaññā udapādī"ti. 3-
    Bhagavatoti bhāgyasampannassa. Arahatoti rāgādīnaṃ arīnaṃ 4- hatattā,
saṃsāracakkassa vā arānaṃ hatattā, paccayānaṃ vā arahattā arahāti evaṃ guṇato
uppannanāmadheyyassa. Sammāsambuddhassāti sammā nayena hetunā sāmaṃ
paccattapurisakārena cattāri saccāni buddhassa. Pubbeva sambodhāti sambodho
vuccati catūsu maggesu ñāṇaṃ. Tato pubbeva. Bodhisattasseva satoti ettha bodhīti
ñāṇaṃ, bodhimā 5- satto bodhisatto, ñāṇavā paññavā paṇḍitoti attho.
Buddhānaṃ 6- hi pādamūle abhinīhārato paṭṭhāya paṇḍitova so satto, na
andhabāloti bodhisatto. Yathā vā udakato uggantvā ṭhitaṃ paripākagataṃ padumaṃ
suriyarasmisamphassena avassaṃ bujjhissatīti bujjhanakapadumanti vuccati, evaṃ
buddhānaṃ santike byākaraṇassa laddhattā avassaṃ anantarāyena pāramiyo pūretvā
bujjhissatīti bujjhanakasattotipi bodhisatto. Yā ca esā catumaggañāṇasaṅkhātā
bodhi, taṃ patthayamāno pavattatīti bodhiyaṃ satto āsattotipi bodhisatto. Evaṃ
guṇato uppannanāmavasena bodhisattasseva sato. Kicchanti dukkhaṃ. Āpannoti
anuppatto. Idaṃ vuttaṃ hoti:- aho ayaṃ sattaloko dukkhaṃ anuppattoti. Cavati
@Footnote: 1 cha.Ma., i. aṭṭassa            2 cha.Ma., i. ñāyenāti
@3 dī. Ma. 10/41/18            4 cha.Ma. rāgādiarīnaṃ
@6 cha.Ma., i. purimabuddhānaṃ

---------------------------------------------------------------------------------------------
page25.
Ca upapajjati cāti idaṃ aparāparaṃ cutipaṭisandhivasena vuttaṃ. Nissaraṇanti nibbānaṃ.
Taṃ hi jarāmaraṇadukkhato nissaṭattā tassa nissaraṇanti vuccati. Kudāssu nāmāti
katarasmiṃ nu kho kāle.
    Yonisomanasikārāti upāyamanasikārena paṭhamamanasikārena. Ahu paññāya
abhisamayoti paññāya saddhiṃ 1- jarāmaraṇakāraṇassa abhisamayo samavāyo samāyogo
ahosi, "jātipaccayā jarāmaraṇan"ti idantena diṭṭhanti attho. Athavā
yonisomanasikārā ahu paññāyāti yonisomanasikārena ca paññāya ca abhisamayo
ahu, "jātiyā kho sati jarāmaraṇan"ti evaṃ jarāmaraṇakāraṇassa paṭivedho ahosīti
attho. Esa nayo sabbattha.
    Iti hidanti evamidaṃ. Samudayo samudayoti ekādasasu ṭhānesu saṅkhārādīnaṃ
samudayaṃ sampiṇḍetvā niddisati. Pubbe ananussutesūti "avijjāpaccayā saṅkhārā
avijjāya saṅkhārānaṃ samudayo hotī"ti 2- evaṃ ito pubbe ananussutesu dhammesu
catūsu vā ariyasaccadhammesu. Cakkhuntiādīni ñāṇavevacanāneva. Ñāṇameva hettha
dassanaṭṭhena cakkhuṃ, ñāṇaṭṭhena 3- ñāṇaṃ, pajānanaṭṭhena paññā, paṭivedhanaṭṭhena
vijjā, obhāsanaṭṭhena ālokoti vuttaṃ. Taṃ panetaṃ catūsu saccesu
lokiyalokuttaramissakaṃ niddiṭṭhanti veditabbaṃ. Nirodhavārepi imināva nayena attho
veditabbo. Catutthaṃ
                    -------------------------
                       5-10. Sikhīsuttādivaṇṇanā
    [5-10] Pañcamādīsu sikhissa bhikkhavetiādīnaṃ padānaṃ "sikhissapi bhikkhave"ti
na evaṃ yojetvā attho vattabbo. Kasmā? ekāsane adesitattā. Nānāṭhānesu
@Footnote: 1 Sī. sati    2 cha.Ma., i. avijjāpaccayā saṅkhārānaṃ samudayo hoti  3 cha.Ma. ñātaṭṭhena

---------------------------------------------------------------------------------------------
page26.
Hi etāni suttāni desitāni, attho pana sabbattha sadisoyeva. Sabbabodhisattānaṃ
hi bodhipallaṅke nisinnānaṃ na añño samaṇo vā brāhmaṇo vā devo vā
māro vā brahmā vā ācikkhati "atīte bodhisattā paccayākāraṃ sammasitvā buddhā
jātā"ti. Yathā pana paṭhamakappikakāle deve vuṭṭhe udakassa gatamaggeneva
aparāparaṃ vuṭṭhiudakampi gacchati, evaṃ tehi tehi purimabuddhehi gatamaggeneva pacchimā
pacchimā gacchanti. Sabbabodhisattā hi ānāpānacatutthajjhānato vuṭṭhāya paccayākāre
ñāṇaṃ otāretvā taṃ anulomapaṭilomaṃ sammasitvā buddhā hontīti paṭipāṭiyā
sattasu suttesu buddhavipassanā nāma kathitāti.
                          Buddhavaggo paṭhamo.
                          -------------
                           2. Āhāravagga
                        1. Āhārasuttavaṇṇanā
    [11] Āhāravaggassa paṭhame āhārāti. Paccayā. Paccayā hi āharanti attano
phalaṃ, 1- tasmā āhārāti vuccanti. Bhūtānaṃ vā sattānantiādīsu bhūtāti jātā
nibbattā. Sambhavesinoti ye sambhavaṃ jātiṃ nibbattiṃ esanti gavesanti. Tattha
catūsu yonīsu aṇḍajā jalābujā sattā yāva aṇḍakosaṃ vatthikosañca na
bhindanti, tāva sambhavesino nāma, aṇḍakosaṃ vatthikosañca bhinditvā bahi nikkhantā
bhūtā nāma. Saṃsedajā opapātikā ca paṭhamacittakkhaṇe sambhavesino nāma,
dutiyacittakkhaṇato pabhūti bhūtā nāma. Yena vā iriyāpathena jāyanti, yāva tato
aññaṃ na pāpuṇanti, tāva sambhavesino nāma, tato paraṃ bhūtā nāma. Athavā
bhūtāti jātā abhinibbattā, ye bhūtā abhinibbattāyeva, na puna bhavissantīti
@Footnote: 1 katthaci balanti likhiyati

---------------------------------------------------------------------------------------------
page27.
Saṅkhaṃ gacchanti, tesaṃ khīṇāsavānaṃ etaṃ adhivacanaṃ. Sambhavamesantīti sambhavesino.
Appahīnabhavasaṃyojanattā āyatimpi sambhavaṃ esantānaṃ sekkhaputhujjanānametaṃ adhivacanaṃ.
Evaṃ sabbathāpi imehi dvīhi padehi sabbasatte pariyādiyati. Vāsaddo cettha
sampiṇḍanattho, tasmā bhūtānañca sambhavesīnañcāti ayamattho veditabbo.
    Ṭhitiyāti ṭhitatthaṃ. Anuggahāyāti anuggahaṇatthaṃ. Vacanabhedoyeva cesa, attho
pana dvinnampi padānaṃ ekoyeva. Athavā ṭhitiyāti tassa tassa sattassa
uppannadhammānaṃ anuppabandhavasena avicchedāya. Anuggahāyāti anuppannānaṃ
uppādāya. Ubhopi cetāni "bhūtānaṃ vā ṭhitiyā ceva anuggahāya ca, sambhavesīnaṃ vā
ṭhitiyā ceva anuggahāya cā"ti evaṃ ubhayattha daṭṭhabbāni.
    Kabaḷiṅkāro āhāroti kabaḷaṃ katvā ajjhoharitabbako āhāro, odana-
kummāsādivatthukāya ojāyetaṃ adhivacanaṃ. Oḷāriko vā sukhumo vāti vatthuoḷārikāya 1-
oḷāriko, sukhumatāya sukhumo. Sabhāvena pana sukhumarūpapariyāpannattā kabaḷiṅkāro
āhāro sukhumova hoti. Sāpi cassa 2- vatthuto oḷārikatā sukhumatā ca upādāyupādāya
veditabbā. Kumbhīlānañhi āhāraṃ upādāya morānaṃ āhāro sukhumo. Kumbhīlā
kira pāsāṇe gilanti, te ca nesaṃ kucchippattā vilīyanti. Morā sappavicchikādipāṇe
khādanti. Morānaṃ pana āhāraṃ upādāya taracchānaṃ āhāro sukhumo. Te kira
tivassachaḍḍitāni visāṇāni ceva aṭṭhīni ca khādanti, tāni ca tesaṃ kheḷena
temitamattāneva kandamūlaṃ viya mudukāni honti. Taracchānaṃ āhāraṃ upādāya hatthīnaṃ
āhāro sukhumo. Te hi nānārukkhasākhādayo khādanti. Hatthīnaṃ āhārato
gavayagokaṇṇamigādīnaṃ āhāro sukhumo. Te kira nissārāni nānārukkhapaṇṇādīni
khādanti. Tesampi āhārato gunnaṃ 3- āhāro sukhumo. Te
@Footnote: 1 cha.Ma. vatthuoḷārikatāya
@2 Sī., Ma. sāpi cassāyaṃ   3 Sī. goṇānaṃ

---------------------------------------------------------------------------------------------
page28.
Allasukkhatiṇāni khādanti. Tesaṃ āhārato sasānaṃ āhāro sukhumo. Sasānaṃ āhārato
sakuṇānaṃ sukhumo. Sakuṇānaṃ āhārato paccantavāsīnaṃ āhāro sukhumo. Paccantavāsīnaṃ
āhārato gāmabhojakānaṃ sukhumo. Gāmabhojakānaṃ āhārato rājamahāmattānaṃ 1-
āhāro sukhumo. Tesampi āhārato cakkavattino āhāro sukhumo. Cakkavattino
āhārato bhummānaṃ devānaṃ āhāro sukhumo. Bhummānaṃ devānaṃ āhārato
cātummahārājikānaṃ. Evaṃ yāva paranimmitavasavattīnaṃ āhāro vitthāretabbo. 2-  Tesaṃ
panāhāro sukhumotveva niṭṭhaṃ patto.
    Ettha ca oḷārike vatthusmiṃ ojā parittā hoti dubbalā, sukhume
balavatī. Tathā hi ekapattapūrampi yāguṃ pīto 3- muhutteneva jighacchito hoti
yaṅkiñcideva khāditukāmo, sappiṃ pana pasatamattaṃ pivitvā divasaṃ abhottukāmova 4-
hoti. Tattha vatthu kammajatejasaṅkhātaṃ parissayaṃ vinodeti, na pana sakkoti
pāletuṃ. Ojā pana pāleti, na sakkoti parissayaṃ vinodetuṃ. Dve pana ekato
hutvā parissayañceva vinodenti pālenti cāti.
    Phasso dutiyoti cakkhusamphassādi chabbidhopi phasso etesu catūsu āhāresu
dutiyo āhāroti veditabbo. Desanānayo eva cesa, tasmā iminā nāma
kāraṇena dutiyo tatiyo cāti idamettha na gavesitabbaṃ. Manosañcetanāti cetanā eva
vuccati. Viññāṇanti cittaṃ. Iti bhagavā imasmiṃ ṭhāne upādinnakānupādinnakavasena
ekarāsiṃ katvā cattāro āhāre dassesi. Kabaḷiṅkārāhāro
hi upādinnakopi atthi anupādinankopi, tathā phassādayo. Tattha sappādīhi
gilitānaṃ maṇḍūkādīnaṃ vasena upādinnakakabaḷiṅkārāhāro daṭṭhabbo.
@Footnote: 1 cha.Ma. rājarājamahāmattānaṃ      2 cha.Ma. āhārā vitthāretabbā
@3 Ma. pivato                  4 cha.Ma. abhottukāmo

---------------------------------------------------------------------------------------------
page29.
Maṇḍūkādayo hi sappādīhi gilitā antokucchigatāpi kiñci kālaṃ jīvantiyeva.
Te yāva upādinnakapakkhe tiṭṭhanti, tāva āhāratthaṃ na sādhenti. Bhijjitvā
pana anupādinnakapakkhe ṭhitā sādhenti. Tathāpi upādinnakāhāroti vuccantīti.
Idaṃ pana ācariyānaṃ na ruccatīti aṭṭhakathāyameva paṭikkhipitvā idaṃ vuttaṃ:-
imesaṃ sattānaṃ khādantānampi akhādantānampi bhuñjantānampi abhuñjantānampi
paṭisandhicitteneva sahajātā kammajātā ojā nāma atthi, sā yāva sattamāpi
divasā 1- pāleti, ayameva upādinnakakabaḷiṅkārāhāroti veditabbo. 2-
Tebhūmikavipākavasena upādinnakaphassādayo veditabbā, tebhūmikakusalākusalakiriyāvasena
anupādinnakā. Lokuttarā pana ruḷhivasena kathitāti.
    Etthāha:- "yadi paccayaṭṭho āhāraṭṭho, atha kasmā aññesupi sattānaṃ
paccayesu vijjamānesu imeyeva cattāro vuttā"ti? vuccate:- ajjhattikasantatiyā
visesapaccayattā. Visesapaccayo hi kabaḷiṅkārāhārabhakkhānaṃ sattānaṃ rūpakāyassa
kabaḷiṅkāro āhāro, nāmakāye vedanāya phasso, viññāṇassa manosañcetanā,
nāmarūpassa viññāṇaṃ. Yathāha "seyyathāpi bhikkhave ayaṃ kāyo āhāraṭṭhitiko
āhāraṃ paṭicca tiṭṭhati, anāhāro no tiṭṭhati, 3- tathā phassapaccayā vedanā,
saṅkhārapaccayā viññāṇaṃ, viññāṇapaccayā nāmarūpan"ti. 4-
    Ko panettha āhāro kiṃ āharatīti? kabaḷiṅkārāhāro ojaṭṭhamakarūpāni
āharati, phassāhāro tisso vedanā, manosañcetanāhāro tayo bhave, viññāṇāhāro
paṭisandhināmarūpanti.
@Footnote: 1 Sī. yāva sattamampi divasaṃ
@2 Sī. veditabboti   3 saṃ.Ma. 19/183/59
@4 saṃ.ni. 16/1/1, abhi.vi. 35/225/161

---------------------------------------------------------------------------------------------
page30.
    Kathaṃ? kabaḷiṅkārāhāro tāva mukhe ṭhapitamatteyeva aṭṭha rūpāni
samuṭṭhāpeti, dantavicuṇṇitaṃ pana ajjhohariyamānaṃ ekekaṃ sitthaṃ aṭṭhaṭṭharūpāni
samuṭṭhāpetiyeva. Evaṃ kabaḷiṅkārāhāro ojaṭṭhamakarūpāni āharati. Phassāhāre 1-
pana sukhavedanīyo phasso uppajjamānoyeva sukhavedanaṃ āharati, dukkhavedanīyo
dukkhaṃ, adukkhamasukhavedanīyo adukkhamasukhanti evaṃ sabbathāpi phassāhāro tisso
vedanā āharati.
    Manosañcetanāhāro kāmabhavūpagaṃ kammaṃ kāmabhavaṃ āharati, rūpārūpabhavūpagāni
taṃ taṃ bhavaṃ. Evaṃ sabbathāpi manosañcetanāhāro tayo bhave āharati. Viññāṇāhāro
pana ye ca paṭisandhikkhaṇe taṃ sampayuttakā tayo khandhā, yāni ca tisantativasena
tiṃsa rūpāni uppajjanti, sahajātādipaccayanayena tāni āharatīti vuccati. Evaṃ
viññāṇāhāro paṭisandhināmarūpaṃ āharatīti. Ettha ca "manosañcetanā tayo
bhave āharatī"ti sāsavā kusalākusalacetanā vuttā. "viññāṇaṃ paṭisandhināmarūpaṃ
āharatī"ti paṭisandhiviññāṇameva vuttaṃ. Avisesena pana taṃtaṃsampayuttānaṃ
taṃtaṃsamuṭṭhānānaṃ dhammānaṃ 2- āharaṇatopete "āhārā"ti veditabbā.
    Etesu catūsu āhāresu kabaḷiṅkārāhāro upatthambhento āhārakiccaṃ
sādheti, phasso phusantoyeva, manosañcetanā āyūhamānāva, viññāṇaṃ vijānantameva.
Kathaṃ? kabaḷiṅkārāhāro hi upatthambhentoyeva kāyaṭṭhapanena sattānaṃ ṭhitiyā
Hoti. Kammajanitopi hi ayaṃ kāyo kabaḷiṅkārāhārena upatthaddho dasapi
vassāni vassasatampi yāva āyuparimāṇā tiṭṭhati. Yathā kiṃ? yathā mātuyā janitopi
dārako dhātiyā thaññādīni pāyetvā posiyamāno ciraṃ tiṭṭhati, yathā ca
upatthambhena upatthambhitaṃ gehaṃ. Vuttampi cetaṃ:-
@Footnote: 1 cha.Ma., i. phassāhāro       2 cha.Ma., i. taṃsampayuttataṃsamuṭṭhānadhammānaṃ

---------------------------------------------------------------------------------------------
page31.
             "yathā mahārāja gehe papatante aññena dārunā
          upatthambhitaṃ santaṃ evaṃ taṃ gehaṃ na patati, evameva kho mahārāja
          ayaṃ kāyo āhāraṭṭhitiko āhāraṃ paṭicca tiṭṭhatī"ti.
Evaṃ kabaḷiṅkāro āhāro upatthambhento āhārakiccaṃ sādheti.
    Evaṃ sādhentopica kabaḷiṅkāro āhāro dvinnaṃ rūpasantatīnaṃ paccayo
hoti āhārasamuṭṭhānassa ca upādiṇṇakassa ca. Kammajānaṃ anupālako hutvā
paccayo hoti, āhārasamuṭṭhānānaṃ janako hutvāti. Phasso pana sukhādivatthubhūtaṃ
ārammaṇaṃ phusantoyeva sukhādivedanāpavattanena sattānaṃ ṭhitiyā hoti.
Manosañcetanā kusalākusalakammavasena āyūhamānāyeva bhavamūlanipphādanato sattānaṃ
ṭhitiyā hoti. Viññāṇaṃ vijānantameva nāmarūpapavattanena sattānaṃ ṭhitiyā hoti.
    Evaṃ upatthambhanādivasena āhārakiccaṃ sādhiyamānesu 1- panetesu cattāri
bhayāni daṭṭhabbāni. Seyyathīdaṃ? kabaḷiṅkārāhāre nikantibhayaṃ, 2- phasse
upagamanameva, manosañcetanāya āyūhamānameva, viññāṇe abhinipātoyeva bhayanti.
Kiṃkāraṇā? kabaḷiṅkārāhāre hi nikantiṃ katvā sītādīnaṃ purakkhatā sattā
Āhāratthāya muddhāgaṇanādikammāni karontā anappakaṃ dukkhaṃ nigacchanti. Ekacce
ca imasmiṃ sāsane pabbajitvāpi vejjakammādikāya anesanāya āhāraṃ pariyesantā
diṭṭheva dhamme gārayhā honti, samparāyepi "tassa saṅghāṭipi ādittā
sampajjalitā"tiādinā lakkhaṇasaṃyutte 3- vuttanayena samaṇapetā honti. Iminā tāva
kāraṇena kabaḷiṅkāre āhāre nikanti eva bhayanti veditabbā.
    Phassaṃ upagacchantāpi phassassādino paresaṃ rakkhitagopitesu dārādīsu
bhaṇḍesu aparajjhanti, te saha bhaṇḍena bhaṇḍasāmikā gahetvā khaṇḍākhaṇḍikaṃ
@Footnote: 1 cha.Ma. sādhayamānesu
@2 cha.Ma. nikantiyeva bhayaṃ  3 saṃ.ni. 16/218/247

---------------------------------------------------------------------------------------------
page32.
Vā chinditvā saṅkārakūṭe chaḍḍenti, rañño vā niyyādenti. Tato te
rājā vividhā kammakāraṇā kārāpeti, kāyassa ca bhedā duggati tesaṃ pāṭikaṅkhā
hoti. Iti phassassādamūlakaṃ diṭṭhadhammikampi samparāyikampi bhayaṃ samāgatameva 1-
hoti. Iminā kāraṇena phassāhāre upagamanameva bhayanti veditabbaṃ.
    Kusalākusalakammāyūhanena pana tammūlakaṃ tīsu bhavesu bhayaṃ sabbamāgatameva
hoti. Iminā kāraṇena manosañcetanāhāre āyūhanameva bhayanti veditabbaṃ.
    Paṭisandhiviññāṇaṃ ca yasmiṃ yasmiṃ ṭhāne abhinipatati, 2- tasmiṃ tasmiṃ ṭhāne
paṭisandhināmarūpaṃ gahetvāva nibbattati. Tasmiṃ ca nibbatte sabbabhayāni
nibbattāniyeva honti taṃmūlakattāti iminā kāraṇena viññāṇāhāre abhinipātoyeva
bhayanti veditabboti.
    Kiṃnidānātiādīsu nidānāni 3- sabbāneva kāraṇavevacanāni. Kāraṇaṃ hi
yasmā phalaṃ nideti, "handa naṃ gaṇhathā"ti appeti viya, tasmā nidānanti
vuccati. Yasmā taṃ tato samudeti jāyati pabhavati, tasmā samudayo jāti pabhavoti
pavuccati. 4- Ayaṃ panettha padattho:- kiṃ nidānaṃ etesanti kiṃnidānā. Ko
samudayo etesanti kiṃsamudayā. Kā jāti etesanti kiṃjātikā. Ko pabhavo
etesanti kiṃpabhavā. Yasmā pana tesaṃ taṇhā yathāvuttena atthena nidānañceva
samudayo ca jāti ca pabhavo ca, tasmā "taṇhānidānā"tiādimāha. Evaṃ sabbapadesu
attho veditabbo.
   Ettha ca ime cattāro āhārā taṇhānidānāti paṭisandhiṃ ādiṃ katvā
attabhāvasaṅkhātānaṃ āhārānaṃ purimataṇhāvasena 5- nidānaṃ veditabbaṃ. Kathaṃ?
paṭisandhikkhaṇe tāva paripuṇṇāyatanānaṃ sattānaṃ sattasantativasena, sesānaṃ tato
ūnaūnasantativasena uppannarūpabbhantaraṃ jātā ojā atthi, ayaṃ taṇhānidāno
@Footnote: 1 cha.Ma., i. sabbamāgatameva      2 Ma. abhinibbattati   3 cha.Ma. nidānādīni
@4 cha.Ma., i. vuccati   5 cha.Ma. purimataṇhānaṃ vasena

---------------------------------------------------------------------------------------------
page33.
Upādinnakakabaḷiṅkārāhāro. Paṭisandhicittasampayuttā pana phassacetanā
sayañca cittaṃ viññāṇanti ime taṇhānidānā upādinnakaphassamano-
sañcetanāviññāṇāhārāti evaṃ tāva purimataṇhānidānā paṭisandhikā āhāRā. Yathā ca
paṭisandhikā, evaṃ tato paraṃ paṭhamabhavaṅgacittakkhaṇādinibbattāpi 1- veditabbā.
    Yasmā pana bhagavā na kevalaṃ āhārānameva nidānaṃ jānāti, āhārānaṃ
nidānabhūtāya taṇhāyapi, taṇhāya nidānānaṃ vedanādīnampi nidānaṃ 2- jānātiyeva,
tasmā taṇhā cāyaṃ bhikkhave kiṃnidānātiādinā nayena vaṭṭaṃ dassetvā vivaṭṭaṃ
dassesi. Imasmiṃ ca pana ṭhāne bhagavā atītābhimukhaṃ desanaṃ katvā atītena
vaṭṭaṃ dasseti. Kathaṃ? āhāravasena hi ayamattabhāvo gahito.
    Taṇhāti imassattabhāvassa janakaṃ kammaṃ, vedanāphassasaḷāyatana-
nāmarūpaviññāṇāni yasmiṃ attabhāve ṭhatvā taṃ kammaṃ āyūhitaṃ, taṃ dassetuṃ vuttāni,
avijjāsaṅkhārā tassattabhāvassa janakaṃ kammaṃ. Iti dvīsu ṭhānesu attabhāvo,
dvīsu tassa janakaṃ kammanti saṅkhepena kammañceva kammavipākañcāti dve
dhamme dassentena atītābhimukhaṃ desanaṃ katvā atītena vaṭṭaṃ dassitaṃ.
    Tatrāyaṃ desanā anāgatassa adassitattā aparipuṇṇāti na daṭṭhabbā,
nayato pana paripuṇṇātveva daṭṭhabbā. Yathā hi cakkhumā puriso udakapiṭṭhe nipannaṃ
suṃsumāraṃ disvā tassa parabhāgaṃ olokento  gīvaṃ passeyya, orato piṭṭhiṃ, pariyosāne
naṅguṭṭhamūlaṃ, heṭṭhā kucchiṃ olokento pana udakagataṃ agganaṅguṭṭhañceva cattāro
ca hatthapāde na passeyya, so na ettāvatā "aparipuṇṇo suṃsumāro"ti
gaṇhāti, nayato pana paripuṇṇotveva gaṇhāti, evaṃ sampadamidaṃ veditabbaṃ.
@Footnote: 1 Sī.,i.......pattāpi        2 i. nidānaṃ vedanādīnampi nidānaṃ

---------------------------------------------------------------------------------------------
page34.
    Udakapiṭṭhe nipannasuṃsumāro viya hi tebhūmikavaṭṭaṃ. Tīre ṭhito cakkhumā
puriso viya yogāvacaro. Tena purisena udakapiṭṭhe suṃsumārassa diṭṭhakālo viya
yoginā āhāravasena imassattabhāvassa diṭṭhakālo. Purato 1- gīvassa diṭṭhakālo
viya imassattabhāvassa janikāya taṇhāya diṭṭhakālo. Piṭṭhiyā diṭṭhakālo viya
yasmiṃ attabhāve taṇhāsaṅkhātaṃ kammaṃ kataṃ, vedanādivasena tassa diṭṭhakālo.
Naṅguṭṭhamūlassa diṭṭhakālo viya tassa attabhāvassa janakānaṃ avijjāsaṅkhārānaṃ
diṭṭhakālo. Heṭṭhā kucchiṃ olokentassa pana agganaṅguṭṭhañceva cattāro ca hatthapāde
adisvāpi "aparipuṇṇo suṃsumāro"ti agahetvā nayato paripuṇṇotveva gahaṇaṃ viya
yattha yattha paccayavaṭṭaṃ pāliyaṃ na āgataṃ, tattha tattha  "desanā aparipuṇṇā"ti
agahetvā nayato paripuṇṇātveva gahaṇaṃ veditabbaṃ. Ettha 2- ca āhārataṇhānaṃ
antare eko sandhi, taṇhāvedanānaṃ antare eko, viññāṇasaṅkhārānaṃ antare
ekoti evantisandhicatusaṅkhepameva vaṭṭaṃ dassitanti. Paṭhamaṃ.
                       2. Moliyaphaggunasuttavaṇṇanā
    [12] Dutiye sambhavesīnaṃ vā anuggahāyāti imasmiṃyeva ṭhāne bhagavā
desanaṃ niṭṭhāpesi. Kasmā? diṭṭhigatikassa nisinnattā. Tassaṃ hi parisati
moliyaphagguno nāma bhikkhu diṭṭhigatiko nisinno, atha satthā cintesi "ayaṃ
uṭṭhahitvā maṃ pañhaṃ pucchissati, athassāhaṃ vissajjessāmī"ti pucchāya
okāsadānatthaṃ desanaṃ niṭṭhāpesi. Moliyaphaggunoti molīti cūḷā vuccati. Yathāha:-
                      "../../bdpicture/chetvāna moliṃ varagandhavāsitaṃ
                      vehāyasaṃ ukkhipi sakyapuṅgavo
@Footnote: 1 cha.Ma.,i. parato         2 cha.Ma.,i. tattha

---------------------------------------------------------------------------------------------
page35.
             Suvaṇṇacaṅkoṭavarena 1-  vāsavo
             sahassanetto sirasā paṭiggahī"ti.
    Sā tassa gihikāle mahantā molī 2- ahosi. Tenassa "moliyaphagguno"ti
saṅkhā udapādi. Pabbajitampi naṃ teneva nāmena sañjānanti. Etadavocāti
desanānusandhiṃ ghaṭento etaṃ "ko nu kho bhante viññāṇāhāraṃ āhāretī"ti
vacanaṃ avoca. Tassattho:- bhante ko nāma so, yo etaṃ viññāṇāhāraṃ khādati
vā bhuñjati vāti.
    Kasmā panāyaṃ itare tayo āhāre apucchitvā imameva pucchatīti. Jānāmīti
laddhiyā. So hi mahante mahante piṇḍe katvā kavaḷiṃkārāhāraṃ bhuñjante passati,
tenassa taṃ jānāmīti laddhiyā. So hi mahante mahante piṇḍe katvā kabaḷiṅkārāhāraṃ
bhuñjante passati, tenassa taṃ jānāmīti laddhi. Tittiravaṭṭakamorakukkuṭādayo pana
mātusamphassena yāpente disvā "ete phassāhārena yāpentī"ti tassa laddhi. Kacchapā
pana attano utusamaye mahāsamuddato nikkhamitvā samuddatīre vālikantare aṇḍāni
ṭhapetvā vālikāya paṭicchādetvā mahāsamuddameva otaranti. Tāni mātuanussaraṇavasena
na pūtīni honti. Tāni manosañcetanāhārena yāpentīti tassa laddhi. Kiñcāpi
therassa ayaṃ laddhi, na pana etāya laddhiyā imaṃ pañhaṃ pucchati. Diṭṭhigatiko hi
ummattakasadiso. Yathā ummattako pacchiṃ gahetvā antaravīthiṃ otiṇṇo gomayampi
pāsāṇampi gūthampi rajjukhaṇḍampi taṃ taṃ manāpampi amanāpampi gahetvā pacchiyaṃva
pakkhipati, evameva diṭṭhigatiko yuttampi ayuttampi pucchati. So "kasmā idaṃ 3-
pucchasī"ti na niggahetabbo, pucchitapucchitaṭṭhāne pana gahaṇameva nibodhetabbaṃ. 4-
Teneva naṃ bhagavā "kasmā evaṃ pucchasī"ti avatvā gahitagāhameva tassa mocetuṃ no
kallo pañhotiādimāha.
@Footnote: 1 cha.Ma. ratanacaṅkoṭavarena        2 cha.Ma. ayaṃ pāṭho na dissati
@3 cha.Ma. imaṃ                  4 cha.Ma. nisedhetabbaṃ

---------------------------------------------------------------------------------------------
page36.
    Tattha no kalloti ayutto. Āhāretīti ahaṃ na vadāmīti ahaṃ koci satto
vā puggalo vā āhāraṃ āhāretīti na vadāmi. Āhāretīti cāhaṃ vadeyyanti
yadi ahaṃ āhāretīti vadeyyaṃ. Tatrassa kallo pañhoti tasmiṃ mayā evaṃ vutte
ayaṃ pañho yutto bhaveyya. Kissa nu kho bhante viññāṇāhāroti bhante ayaṃ
viññāṇāhāro katamassa dhammassa paccayoti attho. Tatra kallaṃ veyyākaraṇanti
tasmiṃ evaṃ pucchite pañhe idaṃ veyyākaraṇaṃ yuttaṃ "viññāṇāhāro āyatiṃ
punabbhavābhinibbattiyā paccayo"ti. Ettha ca viññāṇāhāroti paṭisandhicittaṃ.
Āyatiṃ punabbhavābhinibbattīti teneva viññāṇena sahuppannaṃ nāmarūpaṃ. Tasmiṃ
bhūte satiṃ saḷāyatananti tasmiṃ punabbhavābhinibbattisaṅkhāte nāmarūpe jāte sati
saḷāyatanaṃ hotīti attho.
    Saḷāyatanapaccayā phassoti idhāpi bhagavā uttariṃ pañhassa okāsaṃ dento
desanaṃ niṭṭhāpesi. Diṭṭhigatiko hi navapucchaṃ uppādetuṃ na sakkoti, niṭṭhānaṃyeva 1-
pana gaṇhitvā pucchati, tenassa bhagavā okāsaṃ adāsi. Attho pana
sabbapadesu vuttanayeneva gahetabbo. "ko nu kho bhante bhavatī"ti kasmā na
pucchati? diṭṭhigatikassa hi satto nāma bhūto nibbattoyevāti 2- laddhi, tasmā
attano laddhiviruddhaṃ idanti na pucchati. Apica idappaccayā idaṃ idappaccayā
idanti bahūsu ṭhānesu kathitattā saññattiṃ upagato, tenāpi na pucchati. Satthā
vāpi "imassa bahuṃ pucchantassāpi titti natthi, tucchapucchameva 3- pucchatī"ti ito
paṭṭhāya desanaṃ ekābaddhaṃ katvā desesi. Channaṃ tvevāti yato paṭṭhāya desenāya
āruḷhaṃ, 4- tameva gahetvā desanaṃ vivaṭṭento 5- evamāha. Imasmiṃ pana sutte
@Footnote: 1 cha.Ma. niddiṭṭhaṃ niddiṭṭhaṃyeva     2 ṭīkā. nipphattoyevāti   3 Sī. tucchameva
@4 cha.Ma. desanā āruḷhaṃ  5 Ma. vivajjento

---------------------------------------------------------------------------------------------
page37.
Viññāṇanāmarūpānaṃ antare eko sandhi, vedanātaṇhānaṃ antare eko bhavajātīnaṃ
antare ekoti. Dutiyaṃ.
                      3. Samaṇabrāhmaṇasuttavaṇṇanā
    [13] Tatiye samaṇā vā brāhmaṇā vāti saccāni paṭivijjhituṃ asamatthā
bāhirakasamaṇabrāhmaṇā. Jarāmaraṇaṃ nappajānantītiādīsu jarāmaraṇaṃ na jānanti
dukkhasaccavasena, jarāmaraṇasamudayaṃ na jānanti saha taṇhāya jāti jarāmaraṇassa
samudayoti samudayasaccavasena, jarāmaraṇanirodhaṃ na jānanti nirodhasaccavasena, paṭipadaṃ
jānanti saha taṇhāya bhavo jātisamudayoti samudayasaccavasena. Evaṃ saha taṇhāya
samudayaṃ yojetvā sabbapadesu catusaccavasena attho veditabbo. Sāmaññatthaṃ vā
brāhmaññatthaṃ vāti ettha ariyamaggo sāmaññañceva brāhmaññañca. Ubhayatthāpi
pana attho nāma ariyaphalaṃ veditabbaṃ. Iti bhagavā imasmiṃ sutte ekādasasu
ṭhānesu cattāri saccāni kathesīti. Tatiyaṃ.
                     4. Dutiyasamaṇabrāhmaṇasuttavaṇṇanā
    [14] Catutthe ime dhamme katame dhammeti ettakaṃ papañcaṃ katvā
kathitaṃ, desanaṃ paṭivijjhituṃ samatthānaṃ puggalānaṃ ajjhāsayena ime dhamme
nappajānantītiādi vuttaṃ. Sesaṃ purimasadisameva. Catutthaṃ.
                    5. Kaccānagottasuttavaṇṇanā
    [15] Pañcame sammādiṭṭhi sammādiṭṭhīti yaṃ paṇḍitā devamanussā tesu
tesu ṭhānesu sammādassanaṃ vadanti, sabbampi taṃ dvīhi padehi sutvā 1- pucchati.
@Footnote: 1 cha.Ma.,i. saṅkhipitvā

---------------------------------------------------------------------------------------------
page38.
Dvayanissitoti dve koṭṭhāse nissito. Yebhuyyenāti iminā ṭhapetvā ariyapuggale
sesamahānaṃ dasseti. Atthitanti sassataṃ. Natthitanti ucchedaṃ. Lokasamudayanti
loko nāma saṅkhāraloko, tassa nibbatti. Sammappaññāya passatoti sammāpaññā
nāma savipassanā maggapaññā, tāya passantassāti attho. Yā loke natthitāti
saṅkhāraloke nibbattesu dhammesu paññāyantesveva 1- yā natthīti udchedadiṭṭhi
uppajjeyya, sā na hotīti attho. Lokanirodhanti saṅkhārānaṃ bhaṅgaṃ. Yā loke
atthitāti saṅkhāraloke bhijjamānesu dhammesu paññāyantesveva yā atthīti
sassatadiṭṭhi uppajjeyya, sā na hotīti attho.
    Apica lokasamudayanti anulomaṃ paccayākāraṃ. Lokanirodhanti paṭilomaṃ. 2-
Paccaye passatopi 3- hi paccayānaṃ anucchedena 4- paccayuppannassa anucchedaṃ passato
yā natthīti ucchedadiṭṭhi uppajjeyya, sā na hoti. Paccayanirodhaṃ passantassāpi
paccayanirodhena paccayuppannanirodhaṃ passato yā atthīti sassatadiṭṭhi uppajjeyya,
sā na hotīti ayamettha attho.
    Upayupādānābhinivesavinibandhoti upayehi ca upādānehi ca abhinivesehi
ca vinibandho. Tattha upayāti dve upayā taṇhupayo ca diṭṭhupayo ca.
Upādānādīsupi eseva nayo. Taṇhādiṭṭhiyo hi yasmā ahaṃ mamantiādīhi
ākārehi tebhūmikadhamme upenti upagacchanti, tasmā upayāti vuccanti. Yasmā
pana te dhamme upādiyanti ceva abhinivisanti ca, tasmā upādānāti ca abhinivesāti
ca vuccanti. Tāhi cāyaṃ loko vinibandho. Tenāha "upayupādānānivesavinibandho"ti.
    Tañcāyanti tañca upayupādānaṃ ayaṃ ariyasāvako. Cetaso adhiṭṭhānanti
cittassa patiṭṭhānabhūtaṃ. Abhinivesānusayanti abhinivesabhūtañca 5- anusayabhūtañca.
@Footnote: 1 Ma. paññāyamānesveva        2 cha.Ma.,i. paṭilomapaccayākāraṃ
@         3 cha.Ma.,i. lokanissaye passantassāpi
@4 Sī. anupacchedena            5 Sī. nivesabhūtañca

---------------------------------------------------------------------------------------------
page39.
Taṇhādiṭṭhīsu hi akusalacittaṃ patiṭṭhāti, tā ca tasmiṃ abhinivisanti ceva
anusenti ca, tasmā tadubhayaṃ cetaso adhiṭṭhānaṃ abhinivesānusayanti ca āha.
Na upetīti na upagacchati. Na upādiyatīti na gaṇhāti. Nādhiṭṭhātīti na
adhiṭṭhāti, kinati? attā meti. Dukkhamevāti pañcupādānakkhandhamattameva. Na
kaṅkhatīti "dukkhameva uppajjati, dukkhaṃ nirujjhati, na añño ettha satto nāma
atthī"ti kaṅkhaṃ na karoti. Na vicikicchatīti na vicikicchaṃ uppādeti.
    Aparappaccayāti na parappaccayena, aññassa apaṭissāmetvā 1-
attapaccakkhañāṇamevassa ettha hotīti. Ettāvatā kho kaccāna sammādiṭṭhi hotīti
evaṃ sattasaññāya pahīnattā ettakena sammādassanaṃ nāma hotīti missakasammādiṭṭhiṃ
āha. Ayameko antoti esa eko nikūṭanto lāmakanto paṭhamakaṃ sassataṃ. Ayaṃ
dutiyoti esa dutiyo sabbaṃ natthīti uppajjanakadiṭṭhisaṅkhāto nikūṭanto
lāmakanto dutiyako ucchedoti attho. Sesamettha uttānamevāti. Pañcamaṃ.
                        6. Dhammakathikasuttavaṇṇanā
    [16] Chaṭṭhe nibbidāyāti nibbindanatthāya. Virāgāyāti virajjanatthāya.
Nirodhāyāti nirujjhanatthāya. Paṭipanno hotīti ettha sīlato paṭṭhāya yāva
arahattamaggā paṭipannoti veditabbo. Dhammānudhammapaṭipannoti lokuttarassa
nibbānadhammassa anudhammabhūtaṃ paṭipadaṃ paṭipanno. Anudhammabhūtanti anurūpasabhāvabhūtaṃ.
Nibbidā virāgā nirodhāti nibbidāya ceva virāgena ca nirodhena ca. Anupādā
vimuttoti catūhi upādānehi kiñci dhammaṃ anupādiyitvā 2- vimutto.
Diṭṭhadhammanibbānappattoti diṭṭheva dhamme nibbānappatto. Alaṃ vacanāyāti evaṃ
vattabbataṃ arahati, yutto anucchavikoti attho. Evamettha ekena nayena dhammakathikassa
pucchā kathitā, dvīhi taṃ visesetvā sekkhāsekkhabhūmiyo niddiṭṭhāti. Chaṭṭhaṃ.
@Footnote: 1 cha.Ma. apattiyāyetvā

---------------------------------------------------------------------------------------------
page40.
                       7. Acelakassapasuttavaṇṇanā
    [17] Sattame acelo kassapoti liṅgena acelo niccelo, nāmena
kassaPo. Dūratovāti mahatā bhikkhusaṃghena parivutaṃ āgacchantaṃ dūrato eva addasa.
Kiñcideva desanti kiñcideva kāraṇaṃ. Okāsanti pañhābyākaraṇassa khaṇaṃ kālaṃ.
Antaragharanti "na pallatthikāya antaraghare nisīdissāmī"ti ettha antonivesanaṃ
antaragharaṃ. "okkhittacakkhu antaraghare gamissāmī"ti ettha indakhīlato paṭṭhāya
antogāmo. Idhāpi ayameva adhippeto. Yadākaṅkhasīti yaṃ icchasi.
    Kasmā pana bhagavā kathetukāmo yāvatatiyaṃ paṭikkhipīti. Gāravajananatthaṃ.
Diṭṭhigatikā hi khippaṃ kathiyamāne gāravaṃ na karonti, "samaṇaṃ gotamaṃ upasaṅkamitumpi
pucchitumpi sukaraṃ, pucchitamatteyeva kathetī"ti  vacanampi na saddahanti. Dve tayo
vāre paṭikkhitte pana gāravaṃ karonti, "samaṇaṃ gotamaṃ upasaṅkamitumpi pañhaṃ
pucchitumpi dukkaran"ti yāvatatiyaṃ yācite kathiyamānaṃ sussūsanti saddahanti. Iti
bhagavā "ayampi sussūsissati saddahissatī"ti yāvatatiyaṃ yācāpetvāva kathesi.
Apica yathābhisakko telaṃ vā phāṇitaṃ vā pacanto mudupākakharapākānaṃ pākakālaṃ
āgamayamāno pākakālaṃ anatikkamitvāva otāreti, evaṃ bhagavā sattānaṃ
ñāṇaparipākaṃ āgamayamāno "ettakena kālena imassa ñāṇaṃ paripākaṃ gamissatī"ti
ñatvāpi yāvatatiyaṃ yācāpeti. 1-
    Mā hevaṃ kassapāti kassapa mā evaṃ bhaṇi. "sayaṃkataṃ dukkhan"ti hi
vattuṃ na vaṭṭati, attā nāma koci dukkhassa kārako natthīti dīpeti. Paratopi
eseva nayo. Adhiccasamuppannanti akāraṇena yadicchāya uppannaṃ. Iti puṭṭho
samānoti kasmā evamāha? evaṃ kirassa ahosi ayaṃ `sayaṃkataṃ dukkhan'tiādinā
puṭṭho `mā hevan'ti vadati, `natthī'ti puṭṭho `atthī'ti vadati, `bhavaṃ gotamo

---------------------------------------------------------------------------------------------
page41.
Dukkhaṃ na `jānāti na passatī'ti puṭṭho `jānāmi khvāhan'ti vadati, kiñci nu kho
mayā virujjhitvā pucchitan"ti mūlato paṭṭhāya attanā 1- pucchameva sodhento
evamāha. Ācikkhatu ca me bhante bhagavāti idha satthari sañjātagāravo "bhavan"ti
avatvā "bhagavā"ti vadati.
    So karotītiādi "sayaṃkataṃ dukkhan"ti laddhiyā paṭisedhanatthaṃ vuttaṃ. Ettha
ca satoti idaṃ bhummatthe sāmivacanaṃ, tasmā evamattho daṭṭhabbo:- so karoti
so paṭisaṃvedayatīti kho kassapa ādimhiyeva evaṃ sati pacchā sayaṃkataṃ dukkhanti
ayaṃ laddhi hoti. Ettha ca dukkhanti vaṭṭadukkhaṃ adhippetaṃ. Iti vadanti etassa
purimena ādisaddena anantarena ca sassatasaddena sambandho hoti, "dīpeti
gaṇhātī"ti ayaṃ panettha pāṭhaseso. Idaṃ hi vuttaṃ hoti:- iti evaṃ vadanto
āditova sassataṃ dīpeti, sassataṃ gaṇhāti, kasmā? tassa hi taṃ dassanaṃ etaṃ
pareti, kārakañca vedakañca ekameva gaṇhantaṃ etaṃ sassataṃ upagacchatīti attho.
    Añño karotītiādi pana "paraṃkataṃ dukkhan"ti laddhiyā paṭisedhanatthaṃ
vuttaṃ. "ādito sato"ti idaṃ pana idhāpi āharitabbaṃ. Ayaṃ hettha
attho:- añño karoti añño paṭisaṃvedayatīti kho pana kassapa ādimhiyeva
evaṃ sati pacchā "kārako idheva ucchijjati, tena kataṃ añño paṭisaṃvedayatī"ti
evaṃ uppannāya ucchedadiṭṭhiyā saddhiṃ sampayuttāya vedanāya abhitunnassa
viddhassa sato "paraṃkataṃ dukkhan"ti ayaṃ laddhi hoti. Iti vadantiādivuttanayeneva
yojetabbaṃ. Tatrāyaṃ yojanā:- evañca vadanto āditova ucchedaṃ dīpeti,
ucchedaṃ gaṇhāti. Kasmā? tassa hi taṃ dassanaṃ etaṃ pareti, etaṃ ucchedaṃ
upagacchatīti attho.
@Footnote: 1 cha.Ma., i. attano

---------------------------------------------------------------------------------------------
page42.
    Ete teti te sassatucchedasaṅkhāte ubho ante anupagamma tathāgato
dhammaṃ deseti, ete te kassapa ubho ante anupagamma pahāya anallīyitvā
majjhena tathāgato dhammaṃ deseti, majjhimāya paṭipadāya ṭhito desetīti attho.
Kataraṃ dhammanti ce? yadidaṃ avijjāpaccayā saṅkhārāti. Ettha hi kāraṇato
Phalaṃ, kāraṇanirodhena cassa nirodho dīpito, na koci kārako vā vedako vā
niddiṭṭho. Ettāvatā sesapañhā paṭisedhitā honti. Ubho ante anupagammāti
iminā hi tatiyapañho paṭikkhitto. Avijjāpaccayā saṅkhārāti iminā adhicca
samuppannatā ceva ajānanañca paṭikkhittanti veditabbaṃ.
    Labheyyanti idaṃ so bhagavato santike bhikkhubhāvaṃ patthayamāno āha. Atha
bhagavā yonena 1- khandhake 2- titthiyaparivāso paññatto, yaṃ aññatitthiyapubbo
sāmaṇerabhūmiyaṃ ṭhito "ahaṃ bhante itthannāmo aññatitthiyapubbo imasmiṃ
dhammavinaye ākaṅkhāmi upasampadaṃ, svāhaṃ bhante saṃghaṃ cattāro māse parivāsaṃ
yācāmī"tiādinā nayena samādiyitvā parivasati, taṃ sandhāya yo kho kassapa
aññatitthiyapubbotiādimāha. Tattha pabbajjanti vacanasiliṭṭhatāvasena vuttaṃ.
Aparivasitvāyeva hi pabbajjaṃ labhati. Upasampadatthikena pana nātikālena
gāmappavesanādīni aṭṭha vattāni pūrentena parivasitabbaṃ. Āraddhacittāti
aṭṭhavattapūraṇena tuṭṭhacittā. Ayamettha saṅkhepo, vitthārato panesa titthiyaparivāso
samantapāsādikāya vinayaṭṭhakathāya pabbajjākhandhakavaṇṇanāyaṃ 3- vuttanayena veditabbo.
    Apica mayāti ayamettha pāṭho, aññattha pana "apica metthā"ti.
Puggalavemattatāviditāti puggalanānattaṃ viditaṃ. "ayaṃ puggalo parivāsāraho, ayaṃ na
parivāsāraho"ti idaṃ mayhaṃ pākaṭanti dassesi. Tato kassapo cintesi "aho acchariyaṃ
@Footnote: 1 Sī.,Ma. yena             2 vinaYu. 4/86/102
@3 samanta. 3/57 mahākhandhakavaṇṇanā (syā)

---------------------------------------------------------------------------------------------
page43.
Yattha evaṃ ghaṃsetvā koṭṭetvā yuttameva gaṇhanti, ayuttaṃ chaḍḍentī"ti.
Tato suṭṭhutaraṃ pabbajjāya sañjātussāho sace bhantetiādimāha. Atha bhagavā
tassa tibbacchandataṃ viditvā "na kassapo parivāsaṃ arahatī"ti aññataraṃ bhikkhuṃ
āmantesi "gaccha bhikkhu kassapaṃ nhāpetvā pabbājetvā ānehī"ti. So tathā
katvā taṃ pabbājetvā bhagavato santikaṃ agamāsi. Bhagavā gaṇe nisīditvā
upasampādesi. Tena vuttaṃ alattha kho acelo kassapo bhagavato santike
pabbajjaṃ, alattha upasampadanti. Acirūpasampannotiādi sesaṃ brāhmaṇasaṃyutte 1-
vuttamevāti. Sattamaṃ.
                        8. Timbarukkhasuttavaṇṇanā
    [18] Aṭṭhame sā vedanātiādi "sayaṃkataṃ sukhadukkhan"ti laddhiyā
paṭisedhanatthaṃ vuttaṃ. Etthāpi satoti bhummattheyeva sāmivacanaṃ. Tatrāyaṃ atthadīpanā:-
"sā vedanā, so vedayatī"ti kho timbarukkhaādimhiyeva evaṃ sati pacchā "sayaṃkataṃ
sukhadukkhan"ti ayaṃ laddhi hoti. Evaṃ hi sati vedanāya eva vedanā katā hoti.
Evañca vadanto imissā vedanāya pubbepi atthitaṃ 2- anujānāti, sassataṃ
dīpeti sassataṃ gaṇhāti. 2- Kasmā? tassa hi taṃ dassanaṃ etaṃ pareti, etaṃ sassataṃ
upagacchatīti attho. Purimaṃ hi taṃ atthaṃ sandhāyevetaṃ bhagavatā vuttaṃ bhavissati,
tasmā aṭṭhakathāya taṃ yojetvāvassa attho dīpito. Evampāhaṃ na vadāmīti
ahaṃ "sā vedanā, so vedayatī"ti evampi na vadāmi, "sayaṃkataṃ sukhadukkhan"ti
evampi na vadāmīti attho.
    Aññā vedanātiādi "paraṃkataṃ sukhadukkhan"ti laddhiyā paṭisedhanatthaṃ vuttaṃ.
Idhāpi ayaṃ atthayojanā:- "aññā vedanā añño vedayatī"ti kho
@Footnote: 1 saṃ.sa. 15/187/193       2-2 Sī. anujānāmīti sassataṃ gaṇhāti

---------------------------------------------------------------------------------------------
page44.
Timbarukkhaādimhiyeva evaṃ sati pacchā yā purimapakkhe kārakavedanā, sā ucchinnā.
Tāya 1- pana kataṃ añño vedayatīti evaṃ uppannāya ucchedadiṭṭhiyā saddhiṃ sampayuttāya
vedanāya abhitunnassa sato "paraṃkataṃ sukhadukkhan"ti ayaṃ laddhi hoti. Evañca
vadanto kārako ucchinno, aññena paṭisandhi gahitāti ucchedaṃ dīpeti,
ucchedaṃ gaṇhāti. Kasmā? tassa hi taṃ dassanaṃ etaṃ pareti, etaṃ ucchedaṃ
upagacchatīti attho. Idhāpi hi imāni padāni aṭṭhakathāyaṃ āharitvā yojitāneva.
Iti 2- imasmiṃ sutte vedanāsukhadukkhaṃ kathitaṃ, tañca kho vipākasukhadukkhameva vaṭṭatīti
vuttaṃ. Aṭṭhamaṃ.
                       9. Bālapaṇḍitasuttavaṇṇanā
    [19] Navame avijjānīvaraṇassāti avijjāya nivāritassa. Evamayaṃ kāyo
samudāgatoti evaṃ avijjāya nivāritattā taṇhāya ca sampayuttattāyeva ayaṃ
kāyo nibbatto. Ayañceva kāyoti ayañcassa attano saviññāṇako kāyo.
Bahiddhā ca nāmarūpanti bahiddhā ca paresaṃ saviññāṇako kāyo. Attano ca
parassa ca pañcahi khandhehi chahi āyatanehi cāpi ayaṃ attho  dīpetabbo.
Itthetaṃ dvayanti evametaṃ dvayaṃ. Dvayaṃ paṭicca phassoti aññattha cakkhurūpādīni
dvayāni paṭicca cakkhusamphassādayo vuttā, idha pana cha ajjhattikabāhirāni
āyatanāni. Mahādvayannāma kiretaṃ. Saḷevāyatanānīti saḷeva phassāyatanāni
phassakāraṇāni. Yehi phuṭṭhoti yehi kāraṇabhūtehi āyatanehi uppannena phassena phuṭṭho.
Aññatarenāti ettha paripuṇṇāparipuṇṇavasena 3- aññataratā veditabbā. Tatrāti
tasmiṃ bālapaṇḍitānaṃ kāyanibbattanādimhi. Ko adhippāyasoti ko adhikapayogo.
@Footnote: 1 Sī. sayaṃ          2 cha.Ma. ayaṃ saddo na dissati   3 cha.Ma. paripuṇṇavasena

---------------------------------------------------------------------------------------------
page45.
    Bhagavaṃmūlakāti bhagavā mūlaṃ etesanti bhagavaṃmūlakā. Idaṃ vuttaṃ hoti:- ime
bhante amhākaṃ dhammā pubbe kassapasammāsambuddhena uppāditā, tasmiṃ
parinibbute ekaṃ buddhantaraṃ añño samaṇo vā brāhmaṇo vā ime dhamme
uppādetuṃ samattho nāma nāhosi, bhagavatā pana no ime dhammā uppāditā.
Bhagavantaṃ hi nissāya mayaṃ ime dhamme ājānāma paṭivijjhāmāti evaṃ bhagavaṃmūlakā
no bhante dhammāti. Bhagavaṃnettikāti bhagavā hi dhammānaṃ netā vinetā anunetā,
yathāsabhāvato pāṭiyekkaṃ pāṭiyekkaṃ nāmaṃ gahetvā dassetāti dhammā bhagavaṃnettikā
nāma honti. Bhagavaṃpaṭisaraṇāti catubhūmikadhammā sabbaññutañāṇassa āpāthaṃ
āgacchamānā bhagavati paṭisaranti nāmāti bhagavaṃpaṭisaraṇā. Paṭisarantīti samosaranti.
Apica mahābodhimaṇḍe nisinnassa bhagavato paṭivedhavasena phasso āgacchati "ahaṃ
bhagavā kinnāmo"ti. Tvaṃ phusanaṭṭhena phasso nāma. Vedanā, saññā, saṅkhārā,
viññāṇaṃ āgacchati "ahaṃ bhagavā kinnāman"ti, tvaṃ vijānanaṭṭhena viññāṇaṃ
nāmāti evaṃ catubhūmikadhammānaṃ yathāsabhāvato pāṭiyekkaṃ pāṭiyekkaṃ nāmaṃ gaṇhanto
bhagavā dhamme paṭisaratītipi bhagavaṃpaṭisaraṇā. Bhagavantaṃyeva paṭibhātūti bhagavatova
etassa bhāsitassa attho upaṭṭhātu, tumheyeva no kathetvā desethāti 1- attho.
    Sā ceva avijjāti ettha kiñcāpi sā avijjā ca taṇhā ca kammaṃ
javāpetvā paṭisandhiṃ ākaḍḍhitvā niruddhā, yathā pana ajjāpi yaṃ hiyyo
bhesajjaṃ pītaṃ, tadeva bhojanaṃ bhuñjāti sarikkhakaṭṭhena 2- tadevāti vuccati,
evamidhāpi sā ceva avijjā sā ca taṇhāti idaṃ sarikkhakaṭṭhena vuttaṃ.
Brahmacariyanti maggabrahmacariyaṃ. Dukkhakkhayāyāti vaṭṭadukkhassa khayatthāya. Kāyūpago
hotīti aññaṃ paṭisandhikāyaṃ upagantvā hoti. Yadidaṃ brahmacariyavāsoti
yo ayaṃ maggabrahmacariyavāso, ayaṃ bālato paṇḍitassa visesoti dasseti. Iti
@Footnote: 1 cha.Ma., i. dethāti           2 cha.Ma., i. sarikkhakattena

---------------------------------------------------------------------------------------------
page46.
Imasmiṃ sutte sabbopi sappaṭisandhiko puthujjano "bālo"ti, appaṭisandhiko
khīṇāsavo "paṇḍito"ti vutto. Sotāpannasakadāgāmianāgāmino pana "paṇḍitā"ti
vā "bālā"ti vā na vattabbā, bhajamānā pana paṇḍitapakkhaṃ bhajanti. Navamaṃ.
                        10. Paccayasuttavaṇṇanā
    [20] Dasame paṭiccasamuppādañca vo bhikkhave desessāmi paṭiccasamuppanne
ca dhammeti satthā imasmiṃ sutte paccaye ca paccayanibbatte ca sabhāvadhamme
desessāmīti ubhayaṃ ārabhi. Uppādā vā tathāgatānanti tathāgatānaṃ uppādepi,
buddhesu uppannesupi anuppannesupi jātipaccayā jarāmaraṇaṃ, jātiyeva
jarāmaraṇassa paccayo. Ṭhitāva sā dhātūti ṭhitova so paccayasabhāvo, na kadāci
jāti jarāmaraṇassa paccayo na hoti. Dhammaṭṭhitatā dhammaniyāmatāti imehipi
dvīhi paccayameva katheti. Paccayena hi paccayuppannā dhammā tiṭṭhanti, tasmā
paccayova "dhammaṭṭhitatā"ti vuccati. Paccayo dhamme niyameti, tasmā "dhammaniyāmatā"ti
vuccati. Idappaccayatāti imesaṃ jarāmaraṇādīnaṃ paccayā idappaccayā idappaccayāva
idappaccayatā. Tanti taṃ paccayaṃ. Abhisambujjhatīti ñāṇena abhisambujjhati. Abhisametīti
taṃ 1- ñāṇena abhisamāgacchati. Ācikkhatīti katheti. Desetīti desayati. 2- Paññapetīti
jānāpeti. Paṭṭhapetīti ñāṇamukhe ṭhapeti. Vivaratīti vivaritvā dasseti. Vibhajatīti
vibhāgato dasseti. Uttānīkarotīti pākaṭaṃ karoti. Passathāti cāhāti passatha
ativadati. 3- Kinti? jātipaccayā bhikkhave jarāmaraṇantiādi.
    Iti kho bhikkhaveti evaṃ kho bhikkhave. Yā tatrāti yā tesu "jātipaccayā
jarāmaraṇan"tiādīsu. Tathatātiādīni paccayākārasseva vevacanāni. So tehi tehi
paccayehi anūnādhikeheva tassa tassa dhammassa sambhavato tathatāti, sāmaggiṃ upagatesu
@Footnote: 1 cha.Ma. ayaṃ pāṭho na dissati       2 cha.Ma.,i. dasseti  3 cha.Ma. iti ca vadati

---------------------------------------------------------------------------------------------
page47.
Paccayesu muhuttampi tato nibbattanibbattānaṃ dhammānaṃ 1- asambhavābhāvato
avitathatāti, aññadhammapaccayehi aññadhammānuppattito anaññathatāti, jarāmaraṇādīnaṃ
paccayato vā paccayasamūhato vā idappaccayatāti vutto. Tatrāyaṃ vacanattho:- imesaṃ
paccayā idappaccayā, idappaccayā eva idappaccayatā, idappaccayānaṃ vā
samūho idappaccayatā. Lakkhaṇaṃ panettha saddasatthato veditabbaṃ.
    Aniccanti hutvā abhāvaṭṭhena aniccaṃ. Ettha ca aniccanti na jarāmaraṇaṃ
aniccaṃ, aniccasabhāvānaṃ pana khandhānaṃ jarāmaraṇattā aniccaṃ nāma jātaṃ. Saṅkhatādīsupi
eseva nayo. Ettha ca saṅkhatanti paccayehi samāgantvā kataṃ. Paṭiccasamuppannanti
paccaye nissāya uppannaṃ. Khayadhammanti khayasabhāvaṃ. Vayadhammanti vigacchanakasabhāvaṃ.
Virāgadhammanti virujjhanakasabhāvaṃ. 2- Nirodhadhammanti nirujjhanakasabhāvaṃ. Jātiyāpi
vuttanayeneva aniccatā veditabbā. Janakapaccayānaṃ vā kiccānubhāvalakkhaṇe 3-
diṭṭhattā 4- ekena pariyāyenanettha aniccātiādīni yujjantiyeva. Bhavādayo
aniccādisabhāvā. 5-
    Sammappaññāyāti 6- savipassanāya maggapaññāya. Pubbantanti purimaṃ
atikkantaṃ. 7- Ahosiṃ nu khotiādīsu "ahosiṃ nu kho nanu kho"ti sassatākārañca
adhiccasamuppattiākārañca nissāya atīte attano vijjamānatañca avijjamānatañca
kaṅkhati. Kiṃ kāraṇanti na vattabbaṃ, ummattako viya bālaputhujjano yathā vā tathā vā
pavattati. Kiṃ nu kho ahosinti jātiliṅgupapattiyo nissāya "khattiyo nu kho ahosiṃ
brāhmaṇavessasuddagahaṭṭhapabbajitadevamanussānaṃ aññataro"ti kaṅkhati. Kathaṃ nu khoti
@Footnote: 1 Sī. nibbattanadhammānaṃ, cha.Ma.,i. nibbattānaṃ dhammānaṃ
@2 cha.Ma., i. virajjanakasabhāvaṃ       3 cha.Ma.,i. kiccānubhāvakkhaṇe
@4 Sī.,i. niddiṭṭhattā            5 cha.Ma. aniccādisabhāvāyeva
@6 Sī.,i. paññāyāti             7 cha.Ma. atītanti attho

---------------------------------------------------------------------------------------------
page48.
Saṇṭhānākāraṃ nissāya "dīgho nu kho ahosiṃ rassaodātakaṇhapamāṇikādīnaṃ
aññataro"ti kaṅkhati. Keci pana "issaranimmānādīni nissāya `kena nu kho
kāraṇena ahosin'ti  hetuto 1- kaṅkhatī"ti vadanti. Kiṃ hutvā kiṃ ahosinti
jātiādīni nissāya "khattiyo hutvā nu kho brāhmaṇo ahosiṃ .pe. Devo
hutvā manusso"ti attano paraṃ paraṃ kaṅkhati. Sabbattheva pana addhānanti
kālādhivacanametaṃ. Aparantanti anāgataṃ antaṃ. Bhavissāmi nu kho nanu khoti
sassatākārañca ucchedākārañca nissāya anāgate attano vijjamānatañca
avijjamānatañca kaṅkhati. Sesaṃ panettha 2- vuttanayameva.
    Etarahi vā paccuppannaṃ addhānanti idāni vā paṭisandhimādiṃ katvā
cutipariyantaṃ sabbampi vattamānakālaṃ gahetvā. Ajjhattaṃ kathaṃkathī bhavissatīti attano
khandhesu vicikicchī bhavissati. Ahaṃ nu khosmīti attano atthibhāvaṃ kaṅkhati. Yuttaṃ
panetanti? yuttaṃ ayuttanti kā ettha cintā. Apicettha idaṃ vatthumpi
udāharanti:- cūḷamātāya kira putto muṇḍo, mahāmātāya putto
amuṇḍo, taṃ puttaṃ muṇḍesuṃ, so uṭṭhāya "ahaṃ nu kho cūḷamātāya putto"ti
cintesi. Evaṃ "ahaṃ nu khosmī"ti kaṅkhā hoti. No nu khosmīti attano
natthibhāvaṃ kaṅkhati. Tatrāpi idaṃ vatthu:- eko kira macche gaṇhanto udake
ciraṭṭhānena sītibhūtaṃ attano ūruṃ macchoti cintetvā pahari. Aparo susānapasse
khettaṃ rakkhanto bhīto saṅkuṭito 3- sayi, so paṭibujjhitvā attano jaṇṇukāni
dve yakkhāti cintetvā pahari. Evaṃ no nu khosmīti kaṅkhā hoti. 4-
    Kiṃ nu khosmīti khattiyova samāno attano khattiyabhāvaṃ kaṅkhati. Esa nayo
sesesu. 5- Devo pana samāno devabhāvaṃ ajānanto nāma natthi, sopi pana
@Footnote: 1 Ma. hetuṃ               2 cha.Ma.,i. sesamettha
@3 Sī. saṅkucito           4 cha.Ma.,i. kaṅkhati
@5 cha.Ma., i. sesesupi

---------------------------------------------------------------------------------------------
page49.
"ahaṃ rūpī nu kho arūpī nu kho"tiādinā nayena kaṅkhati. Khattiyādayo kasmā na
jānantīti ce. Apaccakkhā tesaṃ tattha tattha kule uppatti. Gahaṭṭhāpi ca potalakādayo
1- pabbajitasaññino, pabbajitāpi "kuppaṃ nu kho me kamman"tiādinā nayena
gahaṭṭhasaññino, manussāpi ca rājāno viya attano 2- devasaññino honti. Kathaṃ nu
khosmīti vuttanayameva. Kevalaṃ hettha abbhantare jīvo nāma atthīti gahetvā tassa
saṇṭhānākāraṃ nissāya "dīgho nu khosmi rassacaturassachaḷaṃsaaṭṭhaṃsasoḷasaṃsādīnaṃ
añañatarassākāro"ti 3- kaṅkhanto kathaṃ nu khosmīti kaṅkhatīti veditabbo. Sarīrasaṇṭhānaṃ
pana paccuppannaṃ ajānanto nāma natthi. Kuto āgato so kuhiṃ gāmī bhavissatīti
attabhāvassa āgatigatiṭṭhānaṃ kaṅkhanto evaṃ kaṅkhatīti. 4- Ariyasāvakassāti idha
sotāpanno adhippeto, itarepi pana tayo avāritāyevāti. Dasamaṃ.
                         Āhāravaggo dutiyo.
                         ---------------
                           3. Dasabalavagga
                         1. Dasabalasuttavaṇṇanā
    [21] Dasabalavaggassa paṭhamaṃ dutiyasseva saṅkhePo.
                        ----------------
                       2. Dutiyadasabalasuttavaṇṇanā
    [22] Dutiyaṃ bhagavatā attano ajjhāsayavasena vuttaṃ. Tattha dasabalasamannāgatoti
dasahi balehi samannāgato. Balañca nāmetaṃ duvidhaṃ kāyabalañca
@Footnote: 1 Sī. potalikādayo, cha.Ma. potthalikādayo    2 cha.Ma. attani
@3 cha.Ma., i. aññatarappakāro             4 cha.Ma., i. kaṅkhati

---------------------------------------------------------------------------------------------
page50.
Ñāṇabalañca. Tesu tathāgatassa kāyabalaṃ hatthikulānusārena veditabbaṃ. Vuttañhetaṃ
porāṇehi:-
           "kāḷāvakañca gaṅgeyyaṃ   paṇḍaraṃ tambapiṅgalaṃ
            gandhaṃ maṅgalahemañca     uposathaṃ chaddantime dasā"ti 1-
imāni dasa hatthikulāni. Tattha kāḷāvakanti pakatihatthikulaṃ daṭṭhabbaṃ. Yaṃ dasannaṃ
purisānaṃ kāyabalaṃ, taṃ ekassa kāḷāvakassa hatthino balaṃ. 2- Yaṃ dasannaṃ
kāḷāvakānaṃ balaṃ, taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa
paṇḍarassa. Yaṃ dasannaṃ paṇḍarānaṃ, taṃ ekassa tambassa. Yaṃ dasannaṃ tambānaṃ,
taṃ ekassa piṅgalassa. Yaṃ dasannaṃ piṅgalānaṃ, taṃ ekassa gandhahatthino. Yaṃ
dasannaṃ gandhahatthīnaṃ, taṃ ekassa maṅgalassa. Yaṃ dasannaṃ maṅgalānaṃ, taṃ ekassa
hemavatassa. Yaṃ dasannaṃ hemavatānaṃ, taṃ ekassa uposathassa. Yaṃ dasannaṃ uposathānaṃ,
taṃ ekassa chaddantassa. Yaṃ dasannaṃ chaddantānaṃ, taṃ ekassa tathāgatassa.
Nārāyanasaṅkhātaṃ balantipi 3- idameva vuccati. Tadetaṃ pakatihatthigaṇanāya hatthīnaṃ 4-
koṭisahassānaṃ, purisagaṇanāya pana dasannaṃ purisakoṭisahassānaṃ balaṃ hoti. Idaṃ
tāva tathāgatassa kāyabalaṃ. "dasabalasamannāgato"ti ettha pana etaṃ saṅgahaṃ na
gacchati. Etaṃ hi bāhirakaṃ lāmakaṃ tiracchānagatānaṃ sīhādīnampi hoti. Etaṃ hi nissāya
dukkhapariññā vā samudayappahānaṃ vā maggabhāvanā vā phalasacchikiriyā vā natthi.
Aññaṃ pana dasasu ṭhānesu akampanaṭṭhena upatthambhanaṭṭhena ca dasavidhaṃ
ñāṇabalannāma atthi, taṃ sandhāya vuttaṃ "dasabalasamannāgato"ti.
    Katamaṃ pana tanti? ṭhānāṭṭhānādīnaṃ yathābhūtaṃ jānanaṃ. Seyyathīdaṃ? ṭhānañca
Ṭhānato aṭṭhānañca aṭṭhānato jānanaṃ ekaṃ, atītānāgatapaccuppannānaṃ
@Footnote: 1 pa.sū. 1/148/346, sammo. vi. 515, mano:pū. 3/21/325
@2 cha.Ma., i. ayaṃ pāṭho na dissati    3 cha.Ma. nārāyanasaṅghātabalantipi
@4 Ma. pakatihatthīnaṃ                 5 cha.Ma.,i. aṭṭhānaṃ aṭṭhānato

---------------------------------------------------------------------------------------------
page51.
Kammasamādānānaṃ ṭhānaso hetuso yathābhūtaṃ vipākajānanaṃ ekaṃ, sabbatthagāminīpaṭipadājānanaṃ
ekaṃ, anekadhātunānādhātulokajānanaṃ ekaṃ, sattānaṃ 1- nānādhikamuttijānanaṃ
ekaṃ, tesaṃyeva indriyaparopariyattijānanaṃ ekaṃ, jhānavimokkhasamādhisamāpattīnaṃ
saṅkilesavodānavuṭṭhānajānanaṃ ekaṃ, tesaṃyeva 2- pubbenivāsajānanaṃ ekaṃ, sattānaṃ
cutūpapātajānanaṃ ekaṃ, āsavakkhayajānanaṃ ekaṃ. 3- Abhidhamme pana:-
               "idha tathāgato ṭhānañca ṭhānato aṭṭhānañca aṭṭhānato
            yathābhūtaṃ pajānāti. Yampi tathāgato ṭhānañca ṭhānato aṭṭhānañca
            aṭṭhānato yathābhūtaṃ pajānāti. Idampi tathāgatassa tathāgatabalaṃ
            hoti, yaṃ balaṃ āgamma tathāgato āsabhaṇṭhānaṃ paṭijānāti,
            parisāsu sīhanādaṃ nadati, brahmacakkaṃ pavattetī"ti 4-
ādinā nayena vitthārato āgato. 5- Atthavaṇṇanāpi nesaṃ vibhaṅgaṭṭhakathāya 6- ceva
papañcasūdaniyā ca majjhimaṭṭhakathāyaṃ 7- sabbākārato vuttā. Sā tattha vuttanayeneva
gahetabbā.
    Catūhi ca vesārajjehīti ettha sārajjapaṭipakkhaṃ vesārajjaṃ, catūsu ṭhānesu
vesārajjabhāvaṃ paccavekkhantassa uppannasomanassamayañāṇassetaṃ nāmaṃ. Katamesu
catūsu? "sammāsambuddhassa te paṭijānato ime dhammā anabhisambuddhā"tiādīsu
codanāvatthūsu. Tatrāyaṃ pāli:-
              "cattārimāni bhikkhave tathāgatassa vesārajjāni .pe.
          Katamāni cattāri? `sammāsambuddhassa te paṭijānato ime dhammā
          Anabhisambuddhā'ti tatra vata maṃ samaṇo vā brāhmaṇo vā devo
@Footnote: 1 cha.Ma., i. parasattānaṃ parapuggalānaṃ
@2 cha.Ma., i. ayaṃ pāṭho na dissati   3 cha.Ma., i. ekanti
@4 abhi.vi. 35/760/384   5 cha.Ma. āgatāneva
@6 sammo. vi. 514 (syā)   7 pa. sū 1/148/346

---------------------------------------------------------------------------------------------
page52.
             Vā māro vā brahmā vā koci vā lokasmiṃ saha dhammena
             paṭicodissatīti 1- nimittametaṃpi 2- bhikkhave na samanupassāmi. Etamahaṃ
             bhikkhave nimittaṃ asamanupassanto khemappatto abhayappatto
             vesārajjappatto viharāmi. `khīṇāsavassa Te paṭijānato ime
             āsavā aparikkhīṇā'ti tatra vata maṃ .pe. `ye Kho pana te
             antarāyikā dhammā vuttā, te paṭisevato nālaṃ antarāyāyā'ti
             tatra vata maṃ .pe.  `yassa kho pana te atthāya dhammo
             desito, so na niyyāti takkarassa sammā dukkhakkhayāyā'ti tatra
             vata maṃ samaṇo vā brāhmaṇo vā .pe. Vesārajjappatto
             viharāmī"ti. 3-
Āsabhaṇṭhānanti seṭṭhaṭṭhānaṃ uttamaṭṭhānaṃ. Āsabhā vā pubbabuddhā,
tesaṃ ṭhānanti attho apica gavasatajeṭṭhako usabho, gavasahassajeṭṭhako vasabho,
vajasatajeṭṭhako vā usabho, vajasahassajeṭṭhako vasabho, sabbagavaseṭṭho sabbaparissayasaho
seto pāsādiko mahābhāravaho asanisatasaddehipissa 4- asampakampiyo
nisabho, so idha usabhoti adhippeto. Idaṃ 5- hi tassa pariyāyavacanaṃ. Usabhassa
idanti āsabhaṃ. Ṭhānanti catūhi pādehi paṭhaviṃ uppīḷetvā avaṭṭhānaṃ. 6- Idha 7-
pana āsabhaṃ viyāti āsabhaṃ. Yatheva hi nisabhasaṅkhāto usabho usabhabalena samannāgato
catūhi pādehi paṭhaviṃ uppīḷetvā acalaṭṭhānena tiṭṭhati, evaṃ tathāgatopi dasahi
tathāgatabalehi samannāgato catūhi vesārajjapādehi aṭṭhaparisapaṭhaviṃ uppīḷetvā
@Footnote: 1 cha.Ma.,i. paṭicodessatīti.
@2 cha.Ma., i. apisaddo na dissati   3 aṅ. catukka. 21/8/10
@4 cha.Ma., i. assāti pāṭho na dissati   5 cha.Ma.,i. idampi
@6 acalaṭṭhānaṃ pa. sū. 1/148/347  7 cha.Ma.,i. idaṃ

---------------------------------------------------------------------------------------------
page53.
Sadevake loke kenaci paccatthikena paccāmittena akampiyo acalaṭṭhānena tiṭṭhati.
Evaṃ tiṭṭhamāno ca taṃ āsabhaṇṭhānaṃ paṭinājāti upagacchati na paccakkhāti, attani
āropeti. Tena vuttaṃ "āsabhaṇṭhānaṃ paṭijānātī"ti.
    Parisāsūti "aṭṭha kho imā sāriputta parisā. Katamā aṭṭha? khattiyaparisā
Brāhmaṇaparisā gahapatiparisā samaṇaparisā cātummahārājikaparisā tāvatiṃsaparisā
māraparisā brahma parisā"ti 1- imāsu aṭṭhasu parisāsu. Sīhanādaṃ nadatīti seṭṭhanādaṃ
abhītanādaṃ nadati, sīhanādasadisaṃ vā nādaṃ nadati. Ayamattho sīhanādasuttena
dīpetabbo. Yathā vā sīho sahanato ceva hananato ca sīhoti vuccati, evaṃ
tathāgato lokadhammānaṃ sahanato parappavādānañca hananatopi 2- sīhoti vuccati. Evaṃ
vuttassa sīhassa nādaṃ sīhanādaṃ. Tattha yathā sīho sīhabalena samannāgato
sabbattha visārado vigatalomahaṃso sīhanādaṃ nadati, evaṃ tathāgatasīho 3- tathāgatabalehi
samannāgato aṭṭhasu parisāsu visārado vigatalomahaṃso "iti rūpan"tiādinā nayena
nānāvidhaṃ vilāsadhammadesanaṃ vilāsasampannaṃ 4- sīhanādaṃ nadati. Tena vuttaṃ "parisāsu
sīhanādaṃ nadatī"ti.
    Brahmacakkaṃ pavattetīti ettha brahmanti seṭṭhaṃ uttamaṃ, visuddhassa
dhammacakkassetaṃ adhivacanaṃ. Taṃ pana dhammacakkaṃ duvidhaṃ hoti paṭivedhañāṇañca desanāñāṇañca.
Tattha paññāpabhāvitaṃ attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ
ariyaphalāvahaṃ desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ.
@Footnote: 1 Ma.mū. 12/151/112
@2 cha.Ma., i. hananato   3 cha.Ma., i. tathāgatasihopi
@4 cha.Ma., i. nānāvidhadesanāvilāsasampannaṃ

---------------------------------------------------------------------------------------------
page54.
Taṃ hi abhinikkhamanato paṭṭhāya yāva arahattamaggā uppajjamānaṃ, phalakkhaṇe uppannaṃ
nāma. Tusitabhavanato paṭṭhāya 1- yāva mahābodhipallaṅke arahattamaggā
uppajjamānaṃ, phalakkhaṇe uppannaṃ nāma. Dīpaṅkarato vā paṭṭhāya yāva
arahattamaggā uppajjamānaṃ, phalakkhaṇe uppannaṃ nāma. Desanāñāṇaṃ 2- pavattamānaṃ
pavattanti duvidhaṃ. Taṃ hi yāva aññākoṇḍaññassa 3- sotāpattimaggā pavattamānaṃ,
phalakkhaṇe pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ.
Ubhayampi panetaṃ aññehi asādhāraṇaṃ buddhānaṃyeva orasañāṇaṃ.
    Imāni yaṃ iminā ñāṇena samannāgato sīhanādaṃ nadati, taṃ dassetuṃ iti
rūpantiādimāha. Tattha iti rūpanti idaṃ rūpaṃ ettakaṃ rūpaṃ, ito uddhaṃ rūpaṃ
natthīti ruppanasabhāvañceva bhūtupādāyabhedañca ādiṃ katvā lakkhaṇarasapaccupaṭṭhāna-
padaṭṭhānavasena anavasesarūpapariggaho vutto. Iti rūpassa samudayoti iminā evaṃ
pariggahitassa 5- rūpassa samudayo vutto. Tattha itīti evaṃ samudayo hotīti attho.
Tassa vitthāro "avijjāsamudayā rūpasamudayo, taṇhāsamudayā, kammasamudayā, 4-
āhārasamudayā rūpasamudayoti nibbattilakkhaṇaṃ passantopi rūpakkhandhassa udayaṃ
passatī"ti 5- evaṃ veditabbo. Aṭṭhaṅgamepi "avijjānirodhā rūpanirodho .pe.
Vipariṇāmalakkhaṇaṃ passantopi rūpakkhandhassa nirodhaṃ passatī"ti ayaṃ vitthāro.
    Iti vedanātiādīsupi ayaṃ vedanā ettakā vedanā, ito uddhaṃ
vedanā natthi, ayaṃ saññā, ime saṅkhārā, idaṃ viññāṇaṃ ettakaṃ viññāṇaṃ,
@Footnote: 1 cha.Ma., i. vā
@2 cha.Ma., i. desanāñāṇampi  3 cha.Ma. aññāsikoṇḍaññassa
@4 Sī., Ma. kammasamudayo   5 khu.paṭi. 31/106/79 (syā)

---------------------------------------------------------------------------------------------
page55.
Ito uddhaṃ viññāṇaṃ natthīti vedayitasañjānanaabhisaṅkharaṇavijānanasabhāvañceva
sukhādirūpasaññādipasādacakkhuviññāṇādibhedañca 1- ādiṃ katvā lakkhaṇarasapaccupaṭṭhāna-
padaṭṭhānavasena anavasesavedanāsaññāsaṅkhāraviññāṇapariggaho vutto. Iti
vedanāya samudayotiādīhi pana evaṃ pariggahitānaṃ vedanāsaññāsaṅkhāraviññāṇānaṃ
samudayo vutto. Tatrāpi itīti evaṃ samudayo hotīti attho. Tesampi vitthāro
"avijjāsamudayā vedanāsamudayo"ti 2- rūpe vuttanayeneva veditabbo. Ayaṃ pana
viseso:- tīsu khandhesu "āhārasamudayā"ti avatvā "phassasamudayā"ti vattabbaṃ,
viññāṇakkhandhe "nāmarūpasamudayā"ti, aṭṭhaṅgamapadampi tesaṃyeva vasena yojetabbaṃ.
Ayamettha saṅkhepo, vitthārato pana udayabbayavinicchayo sabbākāraparipūro
visuddhimagge vutto.
    Imasmiṃ sati idaṃ hotīti ayampi aparo sīhanādo. Tassattho:-
imasmiṃ avijjādike paccaye sati idaṃ saṅkhārādikaṃ phalaṃ hoti. Imassuppādā
idaṃ uppajjatīti imassa avijjādikassa paccayassa uppādā idaṃ saṅkhārādikaṃ
phalaṃ uppajjati. Imasmiṃ asati idaṃ na hotīti imasmiṃ avijjādike paccaye
asati idaṃ saṅkhārādikaṃ phalaṃ na hoti. Imassa nirodhā idaṃ nirujjhatīti imassa
avijjādikassa paccayassa nirodhā idaṃ saṅkhārādikaṃ phalaṃ nirujjhati. Idāni yathā
taṃ hoti ceva nirujjhati ca, taṃ vitthārato desento yadidaṃ avijjāpaccayā
saṅkhārātiādimāha.
@Footnote: 1 cha.Ma., i. sukhādirūpasaññādiphassādicakkhuviññāṇādibhedañca
@2 khu. paṭi. 13/108/80 (syā)    3 cha.Ma. dassetuṃ

---------------------------------------------------------------------------------------------
page56.
    Evaṃ svākkhātoti evaṃ pañcakkhandhavibhajanādivasena suṭṭhu akkhāto
sukathito. Dhammoti pañcakkhandhapaccayākāradhammo. Uttānoti anikujjito. Vivaṭoti
vivaritvā ṭhapito. Pakāsitoti dīpito jotito. Chinnapilotikoti pilotikā vuccati
chinnaṃ bhinnaṃ tattha tattha sibbitagaṇṭhikaṃ jiṇṇavatthaṃ, taṃ yassa natthi. Aṭṭhahatthaṃ vā
navahatthaṃ vā ahatasāṭakaṃ nivattho, so chinnapilotiko nāma. Ayampi dhammo tādiso. Na
hettha kohaññādivasena chinnabhinnasibbitagaṇṭhitabhāvo atthi. Apica khuddakasāṭakopi
pilotikā vuccati, sā yassa natthi, aṭṭhanavahattho mahāpaṭo atthi, sopi
chinnapilotiko, apagatapilotikoti attho. Tādiso ayaṃ dhammo. Yathā hi
catuhatthaṃ sāṭakaṃ labhitvā 1- pariggahaṇaṃ karonto puriso ito cito ca añchanto
kilamati, evaṃ bāhirakasamaye pabbajitā attano parittakadhammaṃ "evaṃ sati evaṃ
bhavissatī"ti pakappetvā pakappetvā vaḍḍhentā kilamanti. Yathā pana
aṭṭhahatthanavahatthena sāṭakena pariggahaṇaṃ karonto yathāruciṃ 2- pārupati na
kilamati, natthi tattha añchitvā vaḍḍhanakiccaṃ, evaṃ imasmimpi dhamme pakappetvā
pakappetvā vibhajanakiccaṃ natthi, tehi tehi kāraṇehi mayāva ayaṃ dhammo
suvibhatto suvitthāritoti idampi sandhāya "../../bdpicture/chinnapilotiko"ti āha. Apica kacavaropi
pilotikā 3- vuccati, imasmiṃ ca sāsane samaṇakacavaraṃ nāma patiṭṭhātuṃ na labhati.
Tenevāha:-
             "kāraṇḍavaṃ niddhamatha          kasambuṃ avakassatha 4-
              tato palāpe 5- vāhetha    assamaṇe samaṇamānine.
@Footnote: 1 Ma. gahetvā
@3 cha.Ma.,i. pilotikāti              2 cha.Ma. yathāruci
@4 Sī. kasambuñcāpakassatha, cha.Ma. apakassatha   5 ka. kalāpe

---------------------------------------------------------------------------------------------
page57.
              Niddhamitvāna pāpicche     pāpaācāragocare
              suddhā suddhehi saṃvāsaṃ     kappayavho patissatā
              tato samaggā nipakā      dukkhassantaṃ karissathā"ti. 1-
    Iti samaṇakacavarassa chinnattāpi ayaṃ dhammo chinnapilotiko nāma hoti.
    Alamevāti yuttameva. Saddhāpabbajitenāti saddhāya pabbajitena. Kulaputtenāti
dve kulaputtā ācārakulaputto jātikulaputto ca. Tattha yo yato kutoci kulā
pabbajitvā sīlādayo pañca dhammakkhandhe pūreti, ayaṃ ācārakulaputto  nāma.
Yo pana yasakulaputtādayo viya jātisampannakulā pabbajito, ayaṃ jātikulaputto
nāma. Tesu idha ācārakulaputto adhippeto. Sace pana jātikulaputto  ācāravā
hoti, ayaṃ uttamoyeva. Evarūpena kulaputtena. Viriyaṃ ārabhitunti caturaṅgasamannāgataṃ
viriyaṃ kātuṃ. Idāni 2- caturaṅgaṃ dassento kāmaṃ taco cātiādimāha. Ettha hi taco
ekaṃ aṅgaṃ, nhāru ekaṃ, aṭṭhi ekaṃ, maṃsalohitaṃ ekanti. Idañca pana
caturaṅgasamannāgataṃ viriyaṃ adhiṭṭhahantena navasu ṭhānesu samodhātabbaṃ 3- purebhatte
pacchābhatte purimayāme majjhimayāme pacchimayāme gamane ṭhāne nisajjāya sayaneti.
    Dukkhaṃ bhikkhave kusīto viharatīti imasmiṃ sāsane yo kusīto puggalo, so dukkhaṃ
viharati. Bāhirasamaye pana yo kusīto, so sukhaṃ viharati. Vokiṇṇoti missībhūto.
Sadatthanti sobhaṇaṃ vā atthaṃ sakaṃ vā atthaṃ, ubhayenāpi arahattameva adhippetaṃ.
Parihāpetīti hāpeti na pāpuṇāti. Kusītapuggalassa hi cha dvārāni aguttāni 4-
honti, tīṇi kammāni aparisuddhāni, ājīvaṭṭhamakaṃ sīlaṃ apariyodātaṃ, bhinnājīvo
kulupako hoti. So sabrahmacārīnaṃ akkhimhi patitarajaṃ viya upaghātakaro hutvā
@Footnote: 1 aṅ.aṭṭhaka. 23/100/173 (syā)     2 cha.Ma., i. idānissa
@3 cha.Ma., i. samādhātabbaṃ             4 Sī. aguttāni arakkhitāni

---------------------------------------------------------------------------------------------
page58.
Dukkhaṃ viharati, pīṭhamaddano 1- ceva hoti laṇḍasādano 2- ca, satthu ajjhāsayaṃ gahetuṃ
na sakkoti, dullabhaṃ khaṇaṃ virādheti, tena bhutto raṭṭhapiṇḍopi na mahapphalo
hoti.
    Āraddhaviriyo ca kho bhikkhaveti āraddhaviriyo puggalo imasmiṃyeva sāsane
sukhaṃ viharati. Bāhirasamaye pana yo āraddhaviriyo viharati, 3- so dukkhaṃ viharati.
Pavivittoti vivitto viyutto hutvā. Sadatthaṃ paripūretīti arahattaṃ pāpuṇāti.
Āraddhaviriyassa hi cha dvārāni suguttāni honti, tīṇi kammāni parisuddhāni,
ājīvaṭṭhamakaṃ sīlaṃ pariyodātaṃ, sabrahmacārīnaṃ vā akkhīsu sītalañjanaṃ 4- viya
dhātuggatacandanaṃ viya ca manāpo hutvā sukhaṃ viharati, satthu ajjhāsayaṃ gahetuṃ
sakkoti. Satthā hi:-
            "ciraṃ jīva mahāvīra kappaṃ tiṭṭha mahāmunī"ti 5-
evaṃ gotamiyā vandito "na kho gotami tathāgatā evaṃ vanditabbā"ti
paṭikkhipitvā tāya yācito vanditabbākāraṃ ācikkhanto evamāha:-
            "āraddhaviriye pahitatte    niccaṃ daḷhaparakkame
             samagge sāvake passa     esā buddhāna vandanā"ti. 5-
    Evaṃ āraddhaviriyo satthu ajjhāsayaṃ gahetuṃ sakkoti, dullabhaṃ khaṇaṃ na
virādheti. Tassa hi buddhuppādo dhammadesanā saṃghasupaṭipatti ca saphalā hoti
saudrayā, raṭṭhapiṇḍopi tena bhutto mahapphalo hoti.
    Hīnena aggassāti hīnāya saddhāya hītena viriyena hīnāya satiyā hīnena
samādhinā hīnāya paññāya aggasaṅkhātassa arahattassa patti nāma na hoti.
@Footnote: 1 Sī. sivamaddano  2 Sī.,i. leḍḍupātano, cha.Ma. laṇḍapūrako
@3 cha.Ma.,i. ayaṃ pāṭho na dissati   4 Sī. bāhugatasandanaṃ viya, cha.Ma.,i. akkhamhi
@susītalañjanaṃ   5 pāli. etaṃ buddhāna vandanaṃ, khu. apa. 33/157/288 (syā)

---------------------------------------------------------------------------------------------
page59.
Aggena ca khoti aggehi saddhādīhi aggassa arahattassa patti hoti.
Maṇḍapeyyanti pasannaṭṭhena maṇḍaṃ, pātabbaṭṭhena peyyaṃ. Yaṃ hi pivitvā
antaravīthiyaṃ patito visaññī attano sāṭakādīnampi assāmiko hoti, taṃ pasannampi
na pātabbaṃ, mayhaṃ pana sāsanaṃ evaṃ pasannañca pātabbañcāti dassento
"maṇḍapeyyan"ti āha.
    Tattha tividho maṇḍo desanāmaṇḍo paṭiggahamaṇḍo brahmacariyamaṇḍoti.
Katamo desanāmaṇḍo? catunnaṃ ariyasaccānaṃ ācikkhanā desanā paññāpanā paṭṭhapanā
Vivaraṇā vibhajanā uttānīkammaṃ, catunnaṃ satipaṭṭhānānaṃ .pe. Ariyassa aṭṭhaṅgikassa
maggassa ācikkhanā .pe. Uttānīkammaṃ, ayaṃ desanāmaṇḍo. Katamo
paṭiggahamaṇḍo? bhikkhubhikkhuniyo upāsakaupāsikāyo devā manussā ye vā
panaññepi keci viññātāro, ayaṃ paṭiggahamaṇḍo. Katamo brahmacariyamaṇḍo?
ayameva ariyo aṭṭhaṅgiko maggo, seyyathīdaṃ? sammādiṭṭhi .pe. Sammāsamādhi,
ayaṃ brahmacariyamaṇḍo. Apica adhimokkhamaṇḍo saddhindriyaṃ, assaddhiyaṃ kasaṭo,
assaddhiyaṃ kasaṭaṃ chaḍḍetvā saddhindriyassa adhimokkhamaṇḍaṃ pivatīti maṇḍapeyyanti-
ādināpi 1- nayenettha attho veditabbo. Satthā sammukhībhūtoti idamettha
kāraṇavacanaṃ. Yasmā satthā sammukhībhūto, tasmā viriyapayogaṃ 2- katvā pivatha
taṃ maṇḍaṃ. Bāhirakaṃ  hi bhesajjamaṇḍampi vejjassa asammukhā pivantānaṃ pamāṇaṃ vā
uggamanaṃ vā niggamanaṃ vā na jānāmāti āsaṅkā hoti, vejjasammukhā pana "vejjo
jānissatī"ti nirāsaṅkā pivanti, evameva amhākaṃ dhammassāmī satthā sammukhībhūtoti
viriyaṃ katvā pivathāti maṇḍapānepi nesaṃ niyojento tasmātiha bhikkhavetiādimāha.
Tattha saphalāti sānisaṃsā. Saudrayāti savaḍḍhi. Tattha attatthanti attano
@Footnote: 1 khu.paṭi. 31/531/425 (syā)      2 cha.Ma.,i. viriyasampayogaṃ

---------------------------------------------------------------------------------------------
page60.
Atthabhūtaṃ. Arahattaṃ. Appamādena sampādetunti appamādena sabbakiccāni kātuṃ.
Paratthanti paccayadāyakānaṃ mahapphalānisaṃsaṃ. Sesaṃ sabbattha uttānamevāti. Dutiyaṃ.
                         3. Upanisasuttavaṇṇanā
    [23] Tatiye "jānato ahan"tiādīsu jānatoti jānantassa. Passatoti
passantassa. Dvepi padāni ekatthāni, byañjanameva nānaṃ. Evaṃ santepi
"jānato"ti ñāṇalakkhaṇaṃ upādāya puggalaṃ niddisati. Ājānanalakkhaṇaṃ hi ñāṇaṃ.
"passato"ti ñāṇappabhāvaṃ upādāya. Passanappabhāvaṃ hi ñāṇaṃ, ñāṇasamaṅgī
puggalo cakkhumā viya cakkhunā rūpāni, ñāṇena vivaṭe dhamme passati. Āsavānaṃ
khayanti ettha āsavānaṃ pahānaṃ asamuppādo khīṇākāro natthibhāvoti ayampi
āsavakkhayoti vuccati, bhaṅgopi maggaphalanibbānānipi. "āsavānaṃ khayā anāsavaṃ
cetovimuttin"tiādīsu 1- hi khīṇākāro āsavakkhayoti vuccati. "yo āsavānaṃ khayo
vayo bhedo paribhedo aniccatā antaradhānan"ti 2- ettha bhaṅgo.
           "sekkhassa sekkhamānassa 3-  ujumaggānusārino
            khayasmiṃ paṭhamaṃ ñāṇaṃ         tato aññā anantarā"ti 4-
ettha maggo. So hi āsave khepento vūpasamento uppajjati, tasmā āsavānaṃ
khayoti vutto. "āsavānaṃ khayā samaṇo hotī"ti ettha phalaṃ. Taṃ hi āsavānaṃ
khīṇante. Uppajjati, tasmā āsavānaṃ khayoti vuttaṃ.
           "āsavā tassa vaḍḍhanti      ārā so āsavakkhayā"ti 5-
ettha nibbānaṃ. Taṃ hi āgamma āsavā khīyanti, tasmā āsavānaṃ khayoti vuttaṃ. Idha
@Footnote: 1 Ma.mū. 12/438/386, abhi.vi. 35/831/420
@2 abhi.vi. 35/354/228 (atthato samānaṃ)     3 cha.Ma.,i. sikkhamānassa
@4 khu.iti. 25/62/279       5 khu.dha. 25/253/60 ajjhānasaññittheravatthu

---------------------------------------------------------------------------------------------
page61.
Pana maggaphalāni adhippetāni. No ajānato no apassatoti yo pana na jānāti
na passati, tassa no vadāmīti attho. Etena ye ajānato apassatopi
saṃsārādīhiyeva suddhiṃ vadanti, te paṭikkhittā honti. Purimena padadvayena
upāyo vutto, iminā anupāyaṃ paṭisedheti.
    Idāni yaṃ jānato āsavānaṃ khayo hoti, taṃ dassetukāmo kiñca bhikkhave
jānatoti pucchaṃ ārabhi. Tattha jānanā bahuvidhā. Dabbajātiko 1- eva hi koci
bhikkhu chattaṃ kātuṃ jānāti, koci cīvarādīnaṃ aññataraṃ, tassa īdisāni kammāni
vattasīse ṭhatvā karontassa sā jānanā saggamaggaphalānaṃ 2- padaṭṭhānaṃ na hotīti
na vattabbā. 3- Yo pana sāsane pabbajitvā vejjakammādīni kātuṃ jānāti,
tassevaṃ jānato āsavā vaḍḍhantiyeva. Tasmā yaṃ jānato passato ca āsavānaṃ
khayo hoti, tadeva dassento iti rūpantiādimāha. Evaṃ kho bhikkhave jānatoti
evaṃ pañcannaṃ khandhānaṃ udayabbayaṃ jānantassa. Āsavānaṃ khayo hotīti āsavānaṃ
khayante jātattā "āsavānaṃ khayo"ti laddhanāmaṃ arahattaṃ hoti.
    Evaṃ arahattanikūṭena desanaṃ niṭṭhapetvā idāni khīṇāsavassa āgamanīyaṃ
pubbabhāgapaṭipadaṃ dassetuṃ yampi 4- taṃ bhikkhavetiādimāha. Tattha khayasmiṃ khaye
ñāṇanti āsavakkhayasaṅkhāte arahattaphale paṭiladdhe sati paṭivedhañāṇaṃ. 5-  Taṃ hi
arahattaphalasaṅkhāte khayasmiṃ paṭhamavāraṃ uppanne pacchā uppannattā khayeñāṇanti
vuccati. Saupanisanti sakāraṇaṃ sappaccayaṃ. Vimuttīti arahattaphalavimutti.
Sā hi tassa upanissayapaccayena paccayo hoti. Evaṃ ito paresupi labbhamānavasena
paccayabhāvo veditabbo.
    Virāgoti maggo. So hi kilese virājento 6- khepento uppanno,
tasmā virāgoti vuccati. Nibbidāti nibbidāñāṇaṃ. Etena balavavipassanaṃ dasseti.
@Footnote: 1 Ma. sippajātiko  2 Sī. maggaphalānaṃ   3 cha.Ma.,i. vattabbaṃ
@4 cha.Ma., i. yampissa   5 cha.Ma., i. paccavekkhaṇañāṇaṃ   6 Sī. virajjento

---------------------------------------------------------------------------------------------
page62.
Balavavipassanāti bhayatūpaṭṭhāne ñāṇaṃ ādīnavānupassane ñāṇaṃ muñcitukamyatāñāṇaṃ
saṅkhārupekkhāñāṇanti catunnaṃ ñāṇānaṃ adhivacanaṃ. Yathābhūtañāṇadassananti
yathāsabhāvajānanasaṅkhātaṃ dassanaṃ. Etena taruṇavipassanaṃ dasseti. Taruṇavipassanā
hi balavavipassanāya paccayo hoti. Taruṇavipassanāti saṅkhāraparicchede ñāṇaṃ
kaṅkhāvitaraṇe ñāṇaṃ sammasane ñāṇaṃ maggāmagge ñāṇanti catunnaṃ ñāṇānaṃ
adhivacanaṃ. Samādhīti pādakajjhānasamādhi. So hi taruṇavipassanāya paccayo hoti.
Sukhanti appanāya pubbabhāgasukhaṃ. Taṃ hi pādakajjhānassa paccayo hoti. Passaddhīti
darathapaṭipassaddhi. Sā hi appanāpubbabhāgassa sukhassa paccayo hoti. Pītīti
balavapīti. Sā hi darathapassaddhiyā 1- paccayo hoti. Pāmojjanti dubbalapīti. Sā
hi balavapītiyā paccayo hoti. Saddhāti aparāparaṃ uppajjanasaddhā. Sā hi
dubbalapītiyā paccayo hoti. Dukkhanti vaṭṭadukkhaṃ. Taṃ hi aparāparasaddhāya paccayo
hoti. Jātīti savikārakkhandhajāti. 2- Sā hi vaṭṭadukkhassa paccayo hoti. Bhavoti
kāmabhavo. 3- Etenupāyena sesapadānipi veditabbāni.
    Thullaphusitaketi mahāphusitake. Pabbatakandarapadarasākhāti ettha kandaraṃ nāma
`kan'ti  laddhanāmena udakena dārito udakabhinno pabbatapadeso, yo "nitambo"tipi
"nikuñjo"tipi 4- vuccati. Padaraṃ nāma aḍḍhamāse 5- deve avassante phalito
bhūmippadeso. Sākhāti kusubbhagāminiyo khuddakamātikāyo. Kusubbhāti khuddakaāvāṭā.
Mahāsobbhāti mahāāvāṭā. Kunnadiyoti khuddakanadiyo. Mahānadiyoti
gaṅgāyamunādikā mahāsaritā. Evameva kho bhikkhave avijjūpanisā saṅkhārātiādīsu
avijjā pabbatoti daṭṭhabbā, abhisaṅkhārā meghoti, viññāṇādivaṭṭaṃ kandarādayoti,
vimutti sāgaroti.
@Footnote: 1 cha.Ma., i. darathapaṭippassaddhiyā
@2 cha.Ma., i. savikārā khandhajāti  3 cha.Ma. kammabhavo
@4 cha.Ma., i. nadīkuñchotipi   5 cha.Ma., i. aṭṭhamāse

---------------------------------------------------------------------------------------------
page63.
    Yathā pabbatamatthake devo vassitvā pabbatakandarādīni pūrento
anupubbena mahāsamuddasāgaraṃ pūreti, evaṃ avijjāpabbatamatthake tāva abhisaṅkhārameghassa
vassanaṃ veditabbaṃ. Assutavā hi bālaputhujjano avijjāya aññāṇī hutvā
taṇhāya abhilāsaṃ katvā kusalākusalakammaṃ āyūhati, taṃ kusalākusalakammaṃ
paṭisandhiviññāṇassa paccayo hoti, paṭisandhiviññāṇādīni nāmarūpādīnaṃ. Iti
pabbatamatthake vuṭṭhadevassa kandarādayo pūretvā mahāsamuddaṃ āhacca ṭhitakālo
viya avijjāpabbatamatthake vuṭṭhaabhisaṅkhārameghassa paramparapaccayatāya anupubbena
viññāṇādivaṭṭaṃ 1- pūretvā ṭhitakālo. Buddhavacanaṃ pana pāliyaṃ agahitampi "idha
tathāgato loke uppajjati, agārasmā anagāriyaṃ pabbajatī"ti imāya pāliyā
vasena gahitamevāti veditabbaṃ. Yā hi tassa kulagehe nibbatti, sā kammabhavapaccayā
savikārā jāti nāma. So pubbabuddhānaṃ 2- vā buddhasāvakānaṃ vā sammukhībhāvaṃ āgamma
vaṭṭadosadipakalakkhaṇāhataṃ dhammakathaṃ sutvā vaṭṭasena pīḷito hoti, evamassa
savikārā khandhājāti vaṭṭadukkhassa paccayo hoti. So vaṭṭadukkhena pīḷito
aparāparaṃ saddhaṃ janetvā agārasmā anagāriyaṃ pabbajati, evamassa vaṭṭadukkhaṃ
aparāparasaddhāya paccayo hoti. So pabbajjāmatteneva asantuṭṭho ūnapañcavassakāle
nissayaṃ gahetvā vattapaṭipattiṃ pūrento dve mātikā paguṇaṃ katvā kammākammaṃ
uggahetvā yāva arahattā nijjaṭaṃ katvā kammaṭṭhānaṃ gahetvā araññe
vasanto paṭhavīkasiṇādīsu kammaṃ ārabhati, tassa kammaṭṭhānaṃ nissāya dubbalā pīti
uppajjati. Tadassa saddhūpanisaṃ pāmojjaṃ, taṃ balavapītiyā paccayo hoti. Balavapīti
darathapaṭippassaddhiyā, sā appanāpubbabhāgasukhassa, taṃ sukhaṃ pādakajjhānasamādhissa.
So samādhinā pattakallaṃ taṃ 3- janetvā taruṇavipassanāya
@Footnote: 1 Sī. viññāṇādikandaravaṭṭaṃ
@2 Ma. sutabuddhānaṃ, cha. buddhānaṃ  3 cha.Ma. cittakallataṃ

---------------------------------------------------------------------------------------------
page64.
Kammaṃ karoti. Iccassa pādakajjhānasamādhi taruṇavipassanāya paccayo hoti,
taruṇavipassanā balavavipassanāya, balavavipassanā maggassa, maggo phalavimuttiyā,
phalavimutti paccavekkhaṇassāti. 1- Evaṃ devassa anupubbena sāgaraṃ pūretvā ṭhitakālo
viya khīṇāsavassa vimuttisāgaraṃ pūretvā ṭhitakālo veditabboti. Tatiyaṃ.
                       4. Aññatitthiyasuttavaṇṇanā
    [24] Catutthe pāvisīti paviṭṭho. So ca na tāva paviṭṭho, "pavisissāmī"ti
nikkhantattā pana evaṃ vutto. Yathākiṃ? yathā "gāmaṃ gamissāmī"ti nikkhantapuriso
taṃ gāmaṃ appattopi "kahaṃ itthannāmo"ti vutte "gāmaṃ gato"ti vuccati, evaṃ.
Atippagoti tadā kira therassa atippagoyeva nikkhantadivaso ahosi, atippagoyeva
nikkhantabhikkhū bodhiyaṅgaṇe cetiyaṅgaṇe niccapārupanaṭṭhāneti 2- imesu ṭhānesu yāva
bhikkhācāravelā hoti, tāva papañcaṃ karonti. Therassa pana "yāva bhikkhācāravelā hoti,
tāva paribbājakehi saddhiṃ ekaṃ dve kathāvāre karissāmī"ti cintayato yannūnāhanti
etadahosi. Paribbājakānaṃ ārāmoti so kirārāmo dakkhiṇadvārassa ca
veḷuvanassa ca antarā ahosi. Idhāti imesu catūsu ṭhānesu. 3- Kiṃvādī kimakkhāyīti
kiṃ vadati kiṃ ācikkhati, kiṃ ettha samaṇassa gotamassa dassananti pucchanti.
Dhammassa cānudhammaṃ byākareyyāmāti bhotā gotamena yaṃ vuttaṃ kāraṇaṃ, tassa
anukāraṇaṃ katheyyāma. Sahadhammiko vādānupātoti parehi vuttakāraṇena sakāraṇo
hutvā samaṇassa gotamassa vādānupāto vādappavatti viññūhi garahitabbaṃ kāraṇaṃ
koci appamattakopi kathaṃ nāgaccheyya. Idaṃ vuttaṃ hoti:- kathaṃ saccākārenapi 4-
samaṇassa gotamassa vāde gārayhakāraṇaṃ na bhaveyyāti.
@Footnote: 1 cha.Ma., i........ñāṇassāti    2 cha.Ma., i. nivāsanapārupanaṭṭhāneti
@3 cha.Ma. vādesu               4 cha.Ma., i. sabbākārenapi

---------------------------------------------------------------------------------------------
page65.
    Iti vadanti phassapaccayā dukkhanti evaṃ vadantoti attho. Tatrāti tesu
catūsu vādesu. Te vata aññatra phassāti idaṃ "tadapi phassapaccayā"ti paṭiññāya
sādhakavacanaṃ. Yasmā hi na vinā phassena dukkhapaṭisaṃvedanā atthi, tasmā
jānitabbametaṃ yathā "tadapi phassapaccayā"ti ayamettha adhippāyo.
    Sādhu sādhu ānandāti ayaṃ sādhukāro sāriputtattherassa dinno,
ānandattherena pana saddhiṃ bhagavā āmantesi. 1- Ekamidāhanti ettha idhāti
nipātamattaṃ, ekaṃ samayanti attho. Idaṃ vacanaṃ "na kevalaṃ sāriputtova rājagahaṃ paviṭṭho,
ahampi pāvisiṃ. Na kevalañca tassevāyaṃ vitakko uppanno, mayhampi uppajji. Na
kevalañca tassevesāva 2- titthiyehi saddhiṃ kathā jātā, mayhampi sā 3- jātapubbā"ti
dassanatthaṃ vuttaṃ.
    Acchariyaṃ abbhutanti ubhayañcetaṃ 4- vimhayadīpanameva. Vacanattho panettha accharaṃ
paharaṇayuttanti 5- acchariyaṃ. Abhūtapubbaṃ bhūtanti abbhutaṃ. Ekena padenāti
"phassapaccayā dukkhan"ti iminā ekapadena. Etehi 6- sabbattha padānaṃ paṭikkhepattho
vutto. Esevatthoti esoyeva phassapaccayā dukkhanti paṭiccasamuppādattho.
Taññevettha paṭibhātūti taññevettha upaṭṭhātu. Idāni thero jarāmaraṇādikāya
paṭiccasamuppādakathāya tamatthagambhīrañceva gambhīrāvabhāsañca karonto sace maṃ bhanteti
ādiṃ vatvā yaṃmūlakā kathā uppannā, tadeva padaṃ gahetvā vivaṭṭaṃ dassento
channaṃ tvevātiādimāha. Sesaṃ uttānatthamevāti. Catutthaṃ.
                         5. Bhūmijasuttavaṇṇanā
    [25-26] Pañcame bhūmijoti tassa therassa nāmaṃ. Sesamidhāpi purimasutte
vuttanayeneva veditabbaṃ. Ayaṃ pana viseso:- yasmā idaṃ sukhadukkhaṃ na kevalaṃ
@Footnote: 1 Sī. manteti            2 cha.Ma.,i. tasseva sā
@3 cha.Ma.,i. ayaṃ pāṭho na dissati   4 cha.Ma.,i. ubhayampetaṃ
@5 cha.Ma.,i. paharituṃ yuttanti       6 cha.Ma.,i. etena hi

---------------------------------------------------------------------------------------------
page66.
Phassapaccayāva 1- uppajjati, kāyenapi kayiramānaṃ kayirati, vācāyapi manasāpi
attanāpi kayiramānaṃ kayirati, parenapi kayiramānaṃ kayirati, sampajānenapi
kayiramānaṃ kayirati, asampajānenapi, tasmā tassa aparampi paccayavisesaṃ
dassetuṃ kāye vā hānanda satītiādimāha. Kāyasañcetanāhetūti kāyadvāre
uppannacetanāhetu. Vacīsañcetanāmanosañcetanāsupi eseva nayo. Ettha ca
kāyadvāre kāmāvacarakusalākusalavasena vīsati cetanā labbhanti, tathā vacīdvāre.
Manodvāre navahi rūpārūpacetanāhi saddhiṃ ekūnatiṃsāti tīsu dvāresu ekūnasattati
cetanā honti, tappaccayaṃ vipākasukhadukkhaṃ dassitaṃ. Avijjāpaccayā cāti idaṃ tāpi
cetanā avijjāpaccayā hontīti dassanatthaṃ vuttaṃ. Yasmā pana taṃ yathāvuttaṃ
cetanābhedaṃ kāyasaṅkhārañceva vacīsaṅkhārañca manosaṅkhārañca parehi anussāhito
sāmaṃ asaṅkhārikacittena karoti, parehi kāriyamāno sasaṅkhārikacittenāpi karoti,
"idaṃ nāma kammaṃ karoti, tassa evarūpo nāma vipāko bhavissatī"ti evaṃ kammañca
vipākañca jānantopi karoti, mātāpitūsu cetiyavandanādīni karontesu anukaronto
dārako viya 2- kevalaṃ kammameva jānanto "imassa pana kammassa ayaṃ vipāko"ti
vipākaṃ ajānantopi karoti, tasmā taṃ dassetuṃ sāmaṃ vā taṃ ānanda kāyasaṅkhāraṃ
abhisaṅkharotītiādi vuttaṃ.
    Imesu ānanda dhammesūti ye ime "sāmaṃ vā taṃ ānanda kāyasaṅkhāran"tiādīsu
catūsu ṭhānesu vuttā chasattatidvesatā cetanādhammā, imesu dhammesu avijjā
upanissayakoṭiyā anupatitā. Sabbepi hi te "avijjāpaccayā saṅkhārā"ti ettheva 7-
saṅgahaṃ gacchanti. Idāni vivaṭṭaṃ dassento avijjāya tvevātiādimāha. So
kāyo na hotīti yasmiṃ kāye sati kāyasañcetanāpaccayaṃ ajjhattaṃ sukhadukkhaṃ
@Footnote: 1 cha.Ma.,i. phassapaccayā
@2 cha.Ma.,i. anukarontā dārakā viya   3 i. ettha ca

---------------------------------------------------------------------------------------------
page67.
Uppajjati, so kāyo na hoti. Vācāmanesupi eseva nayo. Apica kāyoti
cetanākāyo, vācāpi cetanāvācā, manopi kammamanoyeva. Dvārakāyo vā kāyo.
Vācāmanesupi eseva nayo. Khīṇāsavo cetiyaṃ vandati, dhammaṃ bhaṇati, kammaṭṭhānaṃ
manasikaroti, kathamassa kāyādayo na hontīti 1- ? avipākattā. Khīṇāsavena hi
katakammaṃ neva kusalaṃ hoti nākusalaṃ, avipākaṃ hutvā kiriyāmatte tiṭṭhati, tenassa
te kāyādayo na hontīti vuttaṃ.
    Khettaṃ vā na hotītiādīsupi viruhanaṭṭhena taṃ khettaṃ na hoti, patiṭṭhānaṭṭhena
vatthuṃ na hoti, paccayaṭṭhena āyatanaṃ na hoti, kāraṇaṭṭhena adhikaraṇaṃ na hoti.
Sañcetanāmūlakaṃ hi ajjhattaṃ sukhadukkhaṃ uppajjeyya, sā sañcetanā etesaṃ
viruhanādīnaṃ atthānaṃ 2- abhāvena tassa sukhadukkhassa neva khettaṃ, na vatthu,
na āyatanaṃ, na adhikaraṇaṃ hotīti. Imasmiṃ sutte vedanādīsu 3- sukhadukkhameva kathitaṃ,
tañca kho vipākamevāti. Pañcamaṃ.
                        6. Upavāṇasuttavaṇṇanā
   #[26] chaṭṭhaṃ upavāṇasuttaṃ uttānatthameva. Ettha pana vaṭṭadukkhameva
kathitanti. Chaṭṭhaṃ.
                         7. Paccayasuttavaṇṇanā
    [27-28] Sattame paṭipāṭiyā vuttesu pariyosānapadaṃ gahetvā katamañca
bhikkhave jarāmaraṇantiādi vuttaṃ. Evaṃ paccayaṃ pajānātīti evaṃ dukkhasaccavasena
paccayaṃ jānāti. Paccayasamudayādayopi samudayasaccādīnaṃyeva vasena veditabbā.
@Footnote: 1 Sī. athassa kāyo khettaṃ na hotīti
@2 Sī.,i. attānaṃ   3 Sī.,i. vedanādi

---------------------------------------------------------------------------------------------
page68.
Diṭṭhisampannoti maggadiṭṭhiyā sampanno. Dassanasampannoti tasseva vevacanaṃ.
Āgato imaṃ saddhammanti maggasaddhammaṃ āgato. Passatīti maggasaddhammameva passati.
Sekkhena ñāṇenāti maggañāṇeneva. Sekkhāya vijjāyāti maggavijjāya eva.
Dhammasotaṃ samāpannoti maggasaṅkhātameva dhammasotaṃ samāpanno. Ariyoti puthujjanabhūmiṃ
atikkanto. Nibbedhikapaññoti nibbedhikapaññāya samannāgato. Amatadvāraṃ āhacca
tiṭṭhatīti amataṃ nāma nibbānaṃ, tassa dvāraṃ ariyamaggaṃ āhacca tiṭṭhatīti. Sattamaṃ.
                         8. Bhikkhusuttavaṇṇanā
   #[28] aṭṭhamaṃ uttānameva. Aṭṭhamaṃ.
                      9. Samaṇabrāhmaṇasuttavaṇṇanā
    [29] Navamaṃ akkharabhāṇakānaṃ bhikkhūnaṃ ajjhāsayena vuttaṃ. Te hi parīti
upasaggaṃ pakkhipitvā vuccamāne paṭivijjhituṃ sakkonti. Navamaṃ.
                    10. Dutiyasamaṇabrāhmaṇasuttavaṇṇanā
    [30] Dasame sabbaṃ uttānameva. Imesu dvīsu suttesu catusaccapaṭivedhova
kathito. Dasamaṃ.
                         Dasabalavaggo tatiyo.
                         ---------------
                        4. Kaḷārakhattiyavaṇṇanā
                          1. Bhūtasuttavaṇṇanā
    [31] Kaḷārakhattiyavaggassa paṭhame ajitapañheti ajitamāṇavena pucchitapañhe.
Saṅkhātadhammāseti saṅkhātadhammā vuccanti ñātadhammā tulitadhammā tīritadhammā.

---------------------------------------------------------------------------------------------
page69.
Sekkhāti satta sekkhā. Puthūti teyeva satta jane sandhāya puthūti vuttaṃ. Idhāti
imasmiṃ sāsane. Nipakoti nepakkaṃ vuccati paññā, tāya samannāgato 1- nipako,
tvaṃ paṇḍito pabrūhīti yācati. Iriyanti vuttiṃ ācāraṃ gocaraṃ vihāraṃ paṭipattiṃ.
Mārisāti bhagavantaṃ ālapati. Sekkhānañca saṅkhātadhammānañca khīṇāsavānañca
paṭipattiṃ mayā pucchito paṇḍita mārisa mayhaṃ kathehīti  ayamettha
saṅkhepattho.
    Tuṇhī ahosīti kasmā yāvatatiyaṃ puṭṭho tuṇhī ahosi, kiṃ pañhe kaṅkhati,
udāhu ajjhāsayeti. Ajjhāsaye kaṅkhati, no pañhe. Evaṃ kirassa ahosi
"satthā maṃ sekkhāsekkhānaṃ āgamanīyapaṭipadaṃ kathāpetukāmo, sā ca khandhavasena
dhātuvasena āyatanavasena paccayākāravasenāti bahūhi kāraṇehi sakkā kathetuṃ,
kathaṃ kathento nu kho satthu ajjhāsayaṃ gahetvā kathetuṃ sakkhissāmī"ti. Atha satthā
cintesi "ṭhapetvā maṃ añño pattaṃ ādāya caranto sāvako nāma paññāya
sāriputtasamo natthi, ayampi mayā pañhaṃ puṭṭho yāvatatiyaṃ tuṇhī eva, pañhe
nu kho kaṅkhati, udāhu ajjhāsaye"ti. Atha "ajjhāsaye"ti ñatvā pañhakathanatthāya
nayaṃ dadamāno bhūtamidanti sāriputta passasīti āha.
    Tattha bhūtanti jātaṃ nibbattaṃ, khandhapañcakassetaṃ nāmaṃ. Iti satthā
"pañcakkhandhavasena sāriputta imaṃ pañhaṃ kathehī"ti therassa nayaṃ deti. Saha
nayadānena pana therassa tīre ṭhitapurisassa vivaṭo ekaṅgaṇo mahāsamuddo viya
nayasatena nayasahassena pañhabyākaraṇaṃ upaṭṭhāsi. Atha naṃ byākaronto
bhūtamidanti bhantetiādimāha. Tattha bhūtamidanti idaṃ nibbattaṃ khandhapañcakaṃ.
Sammappaññāya passatīti 2- saha vipassanāya maggapaññāya sammā passati. Paṭipanno
@Footnote: 1 Ma. samannāgataṃ tathāgataṃ, cha.,i. samannāgatattā   2 i. passato

---------------------------------------------------------------------------------------------
page70.
Hotīti sīlato paṭṭhāya yāva arahattamaggā nibbidādīnaṃ atthāya paṭipanno hoti.
Tadāhārasambhavanti idaṃ kasmā ārabhi? etaṃ khandhapañcakaṃ āhāraṃ paṭicca
Ṭhitaṃ, tasmā taṃ āhārasabhāvaṃ nāmaṃ katvā dassetuṃ idaṃ ārabhi. Iti imināpi
pariyāyena sekkhapaṭipadā kathitā hoti. Tadāhāranirodhāti tesaṃ āhārānaṃ nirodhena.
Idaṃ kasmā ārabhi? taṃ hi khandhapañcakaṃ āhāranirodhā nirujjhati, tasmā taṃ
Āhāranirodhasabhāvaṃ nāma katvā dassetuṃ idaṃ ārabhi. Iti imināpi pariyāyena
sekkhasseva paṭipadā kathitā. Nibbidātiādīni sabbāni kāraṇavacanānīti veditabbāni.
Anupādā vimuttoti catūhi upādānehi kañci dhammaṃ agahetvā vimutto. Sādhu
sādhūti iminā therassa byākaraṇaṃ sampahaṃsetvā sayampi tatheva byākaronto puna
"bhūtamidan"tiādimāha. Paṭhamaṃ.
                         2. Kaḷārasuttavaṇṇanā
    [32] Dutiye kaḷārakhattiyoti tassa therassa nāmaṃ. Dantā panassa kaḷārā
visamasaṇṭhānā, tasmā "kaḷāro"ti vuccati. Hīnāyāvattoti hīnassa gihibhāvassa
atthāya nivatto. Assāsamalatthāti assāsaṃ avassayaṃ patiṭṭhaṃ na hi nūna 1- alattha,
tayo magge tīṇi ca phalāni nūna nālatthāti dīpeti. Yadi hi tāni labheyya, na
sikkhaṃ paccakkhāya hīnāyāvatteyyāti ayaṃ therassa adhippāyo. Na khvāhaṃ āvusoti
ahaṃ kho āvuso "assāsampatto"ti 2- na kaṅkhāmi. Therassa hi sāvakapāramīñāṇaṃ
avassayo, tasmā so na kaṅkhati. Āyatiṃ panāvusoti iminā "āyatiṃ paṭisandhi
tumhākaṃ ugghāṭitā, na ugghāṭitā"ti arahattappattiṃ pucchati. Na khvāhaṃ āvuso
vicikicchāmīti iminā thero tattha vicikicchābhāvaṃ dīpeti.
@Footnote: 1 Sī. nahanūna           2 cha.Ma.,i. assāsaṃ patto, na pattoti

---------------------------------------------------------------------------------------------
page71.
    Yena bhagavā tenupasaṅkamīti imaṃ sukāraṇaṃ 1- bhagavato ārocessāmī"ti
upasaṅkami. Aññā byākatāti arahattaṃ byākataṃ. Khīṇā jātīti na therena evaṃ
byākatā, ayaṃ pana thero tuṭṭho pasanno evaṃ padabyañjanāni āropetvā
āha. Aññataraṃ bhikkhuṃ āmantesīti taṃ sutvā satthā cintesi "sāriputto dhīro
gambhīro, na so kenaci kāraṇena evaṃ byākarissati, saṅkhittena pana pañho
byākato bhavissati, pakkosāpetvā naṃ pañhaṃ byākārāpessāmī"ti aññataraṃ
bhikkhuṃ āmantesi.
    Sace taṃ sāriputtāti idaṃ bhagavā "na esa attano dhammatāya aññaṃ
byākarissati, pañhametaṃ pucchissāmi, taṃ kathento ca 2- aññaṃ byākarissatī"ti
aññaṃ byākārāpetuṃ evaṃ pucchi. Yaṃnidānāvuso jātīti āvuso ayaṃ jāti nāma
yaṃpaccayā, tassa paccayassa saṅkhyā 3- khīṇasmiṃ jātiyā paccaye jātisaṅkhātaṃ
phalaṃ khīṇanti viditaṃ. Idhāpica thero pañhe akaṅkhitvā ajjhāsaye kaṅkhati. Evaṃ
kirassa ahosi "aññā nāma taṇhā khīṇā, upādānaṃ khīṇaṃ, bhavo khīṇo. Paccayo
khīṇo, kilesā khīṇātiādīhi bahūhi kāraṇehi sakkā byākātuṃ, kathaṃ kathento
pana satthu ajjhāsayaṃ gahetuṃ sakkhissāmī"ti.
    Kiñcāpi evaṃ ajjhāsaye kaṅkhati, pañhaṃ pana aṭṭhapetvāva paccayākāravasena
byākāsi. Satthāpi paccayākāravaseneva byākārāpetukāmo, tasmā esa
byākarontova ajjhāsayaṃ gaṇhi. Tāvadeva "gahito me satthu ajjhāsayo"ti
aññāsi. Athassa nayasatena nayasahassena pañhabyākaraṇaṃ upaṭṭhāsi. Yasmā pana
bhagavā uttaraṃ 4- pañhaṃ pucchati, tasmā tena taṃ 5- byākaraṇaṃ anumoditanti
veditabbaṃ.
@Footnote: 1 cha.Ma. sutakāraṇaṃ
@2 cha.Ma.,i. va                        3 cha.Ma.,i. khyā
@4 cha.Ma. uttari           5 Sī. netaṃ

---------------------------------------------------------------------------------------------
page72.
    Kathaṃ jānato pana teti idaṃ kasmā ārabhi? avisaye sīhanādaṃ nadāpetuṃ.
Thero kira sūkarakhātaleṇadvāre 1- dīghanakhaparibbājakassa vedanāpariggahasutte
kathiyamāne tālavaṇṭaṃ gahetvā satthāraṃ vījayamāno ṭhito tisso vedanā
pariggahetvā sāvakapāramīñāṇaṃ adhigato, ayamassa avisayo. Imasmiṃ savisaye ṭhito
sīhanādaṃ nadissatīti naṃ sandhāya satthā imaṃ pañhaṃ pucchi aniccāti hutvā
abhāvaṭṭhena aniccā. Yadaniccaṃ taṃ dukkhanti ettha kiñcāpi sukhā vedanā
ṭhitisukhā vipariṇāmadukkhā, dukkhā vedanā ṭhitidukkhā vipariṇāmasukhā, adukkhamasukhā
ñāṇasukhā aññāṇadukkhā, vipariṇāmakoṭiyā pana sabbāva dukkhā nāma jātā.
Viditanti yasmā evaṃ vedanāttayaṃ dukkhanti viditaṃ. Tasmāssa yā 2- tattha taṇhā,
sā na upaṭṭhāsīti dasseti.
    Sādhu sādhūti therassa vedanāparicchedane 4- sampahaṃsanaṃ. Thero hi vedanā
ekāti vā dve tisso catassoti vā avutteyeva 4- tāsaṃ tissoti paricchedaṃ
aññāsi, tena taṃ bhagavā sampahaṃsanto evamāha. Dukkhasminti idaṃ bhagavā iminā
adhippāyena āha "sāriputta yaṃ tayā `iminā kāraṇena vedanāsu taṇhā
na upaṭṭhāsī'ti byākataṃ, taṃ subyākataṃ. `tisso Vedanā'ti vibhajantena pana te
atipapañco kato, taṃ `dukkhasmin'ti byākarontenapi hi te subyākatameva
bhaveyya. Yaṅkiñci vedayitaṃ, taṃ dukkhanti ñātamattepi hi vedanāsu taṇhā na
tiṭṭhatī"ti
    kathaṃ vimokkhāti katarā vimokkhā, katarena vimokkhena tayā aññā byākatāti
attho. Ajjhattavimokkhāti 5- ajjhattavimokkhena, ajjhattasaṅkhāre pariggahetvā
@Footnote: 1 cha.Ma. sūkaranikhāta......       2 cha.Ma. tasmā yā, i. tasmā maṃ yā
@3 cha.Ma.,i....paricchedajānane      4 cha.Ma.,i. avuttepi vuttanayena
@5 cha.Ma. ajjhattaṃ vimokkhāti

---------------------------------------------------------------------------------------------
page73.
Pattaarahattenāti attho. Tattha catukkaṃ veditabbaṃ:- ajjhattaṃ abhiniveso ajjhattaṃ
vuṭṭhānaṃ, ajjhattaṃ abhiniveso bahiddhā vuṭṭhānaṃ, bahiddhā abhiniveso bahiddhā
vuṭṭhānaṃ, bahiddhā abhiniveso ajjhattaṃ vuṭṭhānanti. Ajjhattaṃ hi abhinivesitvā
bahiddhā dhammāpi daṭṭhabbāyeva, bahiddhā abhinivesitvā ajjhattadhammāpi. Tasmā koci
bhikkhu ajjhattasaṅkhāresu ñāṇaṃ otāretvā te vavatthapetvā bahiddhā otāreti,
bahiddhāpi pariggahetvā puna ajjhattaṃ otāreti, tassa ajjhattasaṅkhāre sammasanakāle
maggavuṭṭhānaṃ hoti. Iti ajjhattaṃ abhiniveso ajjhattaṃ vuṭṭhānaṃ nāma. Koci
ajjhattasaṅkhāresu ñāṇaṃ otāretvā te vavatthapetvā bahiddhā otāreti, tassa
bahiddhā saṅkhāre sammasanakāle maggavuṭṭhānaṃ hoti. Iti ajjhattaṃ abhiniveso
bahiddhā vuṭṭhānaṃ nāma. Koci bahiddhā saṅkhāresu ñāṇaṃ otāretvā te vavatthapetvā
ajjhattaṃ otāreti, ajjhattampi pariggahetvā puna bahiddhā otāreti, tassa
bahiddhā saṅkhāre sammasanakāle maggavuṭṭhānaṃ hoti. Iti bahiddhā abhiniveso
bahiddhā vuṭṭhānaṃ nāma. Koci bahiddhā saṅkhāresu ñāṇaṃ otāretvā te vavatthapetvā
ajjhattaṃ otāreti, tassa ajjhattasaṅkhāre sammasanakāle maggavuṭṭhānaṃ hoti. Iti
bahiddhā abhiniveso ajjhattaṃ vuṭṭhānaṃ nāma. Tatra thero "ajjhattasaṅkhāre
pariggahetvā tesaṃ vavatthānakāle maggavuṭṭhānena arahattapattosmī"ti
dassento ajjhattavimokkhā khvāhaṃ āvusoti āha.
    Sabbupādānakkhayāti sabbesaṃ catunnampi udādānānaṃ khayena. Tathāsato 1-
viharāmīti tenākārena satiyā samannāgato viharāmi. Yathāsataṃ viharantanti
yenākārena maṃ satiyā samannāgataṃ viharantaṃ. Āsavā nānussavantīti cakkhuto rūpe
savanti āsavanti sandanti pavattantīti evaṃ chahi dvārehi chasu ārammaṇesu
savanadhammā kāmāsavādayo āsavā nānussavanti nānuppabandhanti, 2- yathā me na
@Footnote: 1 cha.Ma. tathā sato          2 cha.Ma. nānuppavaḍḍhanti

---------------------------------------------------------------------------------------------
page74.
Uppajjantīti attho. Attānañca nāvajānāmīti attānañca na avajānāmi. Iminā
omānapahānaṃ 1- kathitaṃ. Evaṃ hi sati pajānanā pasannā 2- hoti.
    Samaṇenāti buddhasamaṇena. Tesvāhaṃ na kaṅkhāmīti tesu ahaṃ "kataro
kāmāsavo, kataro bhavāsavo, kataro diṭṭhāsavo, kataro avijjāsavo"ti evaṃ
sarūpabhedatopi, "cattāro āsavā"ti evaṃ gaṇanaparicchedatopi na kaṅkhāmi. Te me
pahīnāti na vicikicchāmīti te mayhaṃ pahīnāti vicikicchaṃ na uppādesiṃ. 3- Idaṃ
bhagavā "evaṃ byākarontenapi tayā subyākataṃ bhaveyya, `ajjhattavimokkhā khvāhaṃ
āvuso'tiādīni pana te vadantena atipapañco kato"ti dassento āha.
    Uṭṭhāyāsanā vihāraṃ pāvisīti paññattapavarabuddhāsanato 4- uṭṭhahitvā
vihāraṃ antomahāgandhakuṭiṃ pāvisi asambhinnāya eva parisāya. Kasmā? buddhā hi
aniṭṭhitāya desanāya asambhinnāya parisāya uṭṭhāyāsanā gandhakuṭiṃ pavisantā
puggalathomanatthaṃ vā pavisanti dhammathomanatthaṃ vā. Tattha puggalathomanatthaṃ pavisanto
satthā evaṃ cintesi "imaṃ mayā saṅkhittena uddesaṃ uddiṭṭhaṃ vitthārena ca
avibhattaṃ dhammapaṭiggāhakā bhikkhū uggahetvā ānandaṃ vā kaccānaṃ vā upasaṅkamitvā
pucchissanti, te mayhaṃ ñāṇena saṃsandetvā kathessanti, tatopi dhammapaṭiggāhakā
puna maṃ pucchissanti, tesamahaṃ `bhikkhave sukathitaṃ ānandena, sukathitaṃ kaccānena,
mañcepi tumhe etamatthaṃ puccheyyātha, ahaṃ pana 5- evameva byākareyyan'ti evaṃ
te puggale thomessāmi, tato tesu gāravaṃ janetvā bhikkhū upasaṅkamissanti,
tepi bhikkhū atthe ca dhamme ca niyojessanti, te tehi niyojitā tisso sikkhā
paripūretvā dukkhassantaṃ karissantī"ti.
    Athavā panassa evaṃ hoti "esa mayi pakkante attano ānubhāvaṃ
āvīkarissati, 6- atha naṃ ahampi tatheva thomessāmi, taṃ mama thomanaṃ sutvā gāravajātā
@Footnote: 1 Sī. osānapahānaṃ   2 Ma. pajānanasamannāgato   3 cha.Ma. na uppādemi
@4 cha.Ma.paññattavarabuddhāsanato    5 cha.Ma. ahampi naṃ    6 cha.Ma. karissati

---------------------------------------------------------------------------------------------
page75.
Bhikkhū imaṃ upasaṅkamitabbaṃ vacanañcassa sotabbaṃ saddhātabbaṃ maññissanti, taṃ
tesaṃ bhavissati dīgharattaṃ hitāya sukhāyā"ti dhammathomanatthaṃ pavisanto evaṃ cintesi
yathā dhammadāyādasutte 1- cintesi. Tatra hissa evaṃ ahosi "mayi vihāraṃ paviṭṭhe
āmisadāyādaṃ garahanto dhammadāyādañca thomento imissaṃyeva parisati nisinno
sāriputto dhammaṃ desessati, evaṃ dvinnampi amhākaṃ ekajjhāsayāya matiyā
desitā ayaṃ desanā aggā ca garukā ca bhavissati pāsāṇacchattasadisā"ti.
    Idha pana āyasmantaṃ sāriputtaṃ ukkaṃsetvā 2- pakāsetvā ṭhapetukāmo 3-
puggalathomanatthaṃ uṭṭhāyāsanā vihāraṃ pāvisi. Īdisesu ṭhānesu bhagavā
nisinnāsaneyeva antarahito cittagatiyā vihāraṃ pavisatīti veditabbo. Yadi hi
kāyagatiyā gaccheyya, sabbā parisā bhagavantaṃ parivāretvā gaccheyya, sā ekavāraṃ
bhinnā puna dussannipātā 4- bhaveyyāti bhagavā adissamānena kāyena
cittagatiyā eva pāvisi.
    Evaṃ paviṭṭhe pana bhagavati bhagavato adhippāyānurūpameva sīhanādaṃ naditukāmo
tatra kho āyasmā sāriputto acirapakkantassa bhagavato bhikkhū āmantesi. Pubbe
appaṭisaṃviditanti idaṃ nāma pucchissatīti pubbe mayā aviditaṃ aññātaṃ. Paṭhamaṃ
pañhanti "sace taṃ sāriputta evaṃ puccheyyuṃ kathaṃ jānatā pana tayā āvuso
sāriputta kathaṃ passatā aññā byākatā khīṇā jātī"ti imaṃ paṭhamaṃ pañhaṃ.
Dandhāyitattanti satthu āsayajānanatthaṃ dandhabhāvo asīghatā. Paṭhamaṃ pañhaṃ anumodīti
"jāti panāvuso sāriputta kiṃnidānā"ti imaṃ dutiyaṃ pañhaṃ pucchanto "yaṃnidānāvuso
jātī"ti evaṃ vissajjitaṃ paṭhamaṃ pañhaṃ anumodi.
     Etadahosīti bhagavatā anumoditena nayasatena nayasahassena pañhassa
ekaṅgaṇikabhāvena pākaṭībhūtattā etaṃ ahosi. Divasampāhaṃ bhagavato etamatthaṃ
@Footnote: 1 Ma.mū. 12/29/17    2 Ma. okkametvā  3 Ma. thometukāmo
@4 katthaci dussannipātiyāti pāṭho dissati  5 cha.Ma. anumodite

---------------------------------------------------------------------------------------------
page76.
Byākareyyanti sakaladivasampi ahaṃ bhagavatā 1- etaṃ paṭiccasamuppādatthaṃ puṭṭho
sakaladivasampi aññamaññehi padabyañjanehi byākareyyaṃ. Yena bhagavā tenupasaṅkamīti
evaṃ kirassa ahosi "thero uḷārasīhanādaṃ nadati, sukāraṇaṃ etaṃ, dasabalassa 2-
ārocessāmī"ti. Tasmā yena bhagavā tenupasaṅkami.
    Sā hi bhikkhu sāriputtassa dhammadhātūti ettha dhammadhātūti paccayākārassa
vivaṭaṭabhāvadassanasamatthaṃ sāvakapāramīñāṇaṃ. Sāvakānaṃ hi sāvakapāramīñāṇaṃ
sabbaññutañāṇagatikameva hoti. Yathā buddhānaṃ atītānāgatapaccuppannā dhammā
sabbaññutañāṇassa pākaṭā honti, evaṃ therassa sāvakapāramīñāṇaṃ sabbepi
sāvakañāṇassa gocaradhamme jānātīti. Dutiyaṃ.
                        3. Ñāṇavatthusuttavaṇṇanā
    [33] Tatiye taṃ suṇāthāti taṃ ñāṇavatthudesanaṃ suṇātha. Ñāṇavatthūnīti
cettha ñāṇameva ñāṇavatthūti veditabbaṃ. Jarāmaraṇe ñāṇantiādīsu catūsu paṭhamaṃ
savanamayañāṇaṃ sammasanañāṇaṃ paṭivedhañāṇaṃ paccavekkhaṇañāṇanti catubbidhaṃ vaṭṭati,
tathā dutiyaṃ. Tatiyaṃ pana ṭhapetvā sammasanañāṇaṃ tividhameva hoti, tathā catutthaṃ.
Lokuttaradhamme 3- hi sammasanaṃ nāma natthi. Jātiyā ñāṇantiādīsupi eseva
nayo. Iminā dhammenāti iminā catusaccadhammena vā maggañāṇadhammena vā.
    Diṭṭhenātiādīsu diṭṭhenāti ñāṇacakkhunā diṭṭhena. Viditenāti paññāya viditena.
Akālikenāti kiñci kālaṃ anatikkamitvā paṭivedhānantaraṃyeva phaladāyakena. Pattenāti
adhigatena. Pariyogāḷhenāti pariyogāhitena paññāya anupaviṭṭhena. Atītānāgate
nayaṃ netīti "ye kho kecī"tiādinā nayena atīte ca anāgate ca nayaṃ neti.
Ettha pana 4- catusaccadhammena vā maggañāṇadhammena vā sakkā atītānāgate nayaṃ
@Footnote: 1 cha.Ma. bhagavato               2 cha.Ma.,i. dasabalassa naṃ
@3 cha.Ma.,i. lokuttaradhammesu      4 cha.Ma.,i. ettha ca

---------------------------------------------------------------------------------------------
page77.
Netuṃ, catusacce pana maggañāṇena paṭividdhe parato paccavekkhaṇañāṇaṃ nāma
hoti, tena nayaṃ netīti veditabbo. 1- Abbhaññaṃsūti abhiaññiṃsu 2- jāniṃsu.
Seyyathāpāhaṃ etarahīti yathā ahaṃ etarahi catusaccavasena jānāmi. Anvaye
ñāṇanti anuaye ñāṇaṃ, dhamme ñāṇassa anugamane ñāṇaṃ, paccavekkhaṇañāṇassetaṃ
nāmaṃ. Dhamme ñāṇanti maggañāṇaṃ. Imasmiṃ sutte khīṇāsavassa sekkhabhūmi
kathitāti. 3- Tatiyaṃ.
                      4. Dutiyañāṇavatthusuttavaṇṇanā
    [34] Catutathe sattasattarīti satta ca sattari ca. Byañjanabhāṇakā kira te bhikkhū,
bahubyañjanaṃ katvā vuccamāne paṭivijjhituṃ sakkonti, tasmā tesaṃ ajjhāsayena
idaṃ suttaṃ vuttaṃ. Dhammaṭṭhitiñāṇanti paccayākārañāṇaṃ. Paccayākāro hi dhammānaṃ
pavattiṭṭhitikāraṇattā dhammaṭṭhitīti vuccati, ettha ñāṇaṃ dhammaṭṭhitiñāṇaṃ, etasseva
chabbidhassa ñāṇassetaṃ adhivacanaṃ. Khayadhammanti khayagamanasabhāvaṃ. Vayadhammanti vayagamanasabhāvaṃ.
Virāgadhammanti virajjanasabhāvaṃ. Nirodhadhammanti nirujjhanasabhāvaṃ. Sattasattarīti
ekekasmiṃ satta satta katvā ekādasasu padesu sattasattari. Imasmiṃ sutte
vipassanāpattivipassanā nāma 4- kathitā. Catutthaṃ.
                      5. Avijjāpaccayasuttavaṇṇanā
    [35] Pañcame samudayo hotīti satthā idheva desanaṃ osāpesi.
Kiṃkāraṇāti? diṭṭhigatikassa okāsadānatthaṃ. Tassaṃ hi parisati upārambhacitto
@Footnote: 1 cha.Ma. veditabbā, i. veditabbaṃ
@2 cha.Ma.,i. abhiaññaṃsu   3 cha.Ma.,i. kathitā hoti
@4 cha.Ma. vipassanāpaṭivipassanā

---------------------------------------------------------------------------------------------
page78.
Diṭṭhigatiko atthi, so pañhaṃ pucchissati, athassāhaṃ vissajjessāmīti tassa
okāsadassanatthaṃ desanaṃ osāpesi. No kallo pañhoti ayutto pañho,
duppañho esoti attho. Nanu ca "katamaṃ nu kho bhante jarāmaraṇan"ti idaṃ
supucchitanti? kiñcāpi supucchitaṃ, yathā pana satasahassagghanike 1- suvaṇṇathāle
vaḍḍhitassa subhojanassa matthake āmalakamatte 2- gūthapiṇḍe ṭhapite sabbaṃ bhojanaṃ
dubbhojanaṃ hoti chaḍḍetabbaṃ, evameva "kassa ca panidaṃ jarāmaraṇan"ti iminā
sattūpaladdivādasadisena 3- gūthapiṇḍena taṃ bhojanaṃ dubbhojanaṃ viya ayampi pañho 4-
duppañhova jātoti.
    Brahmacariyavāsoti ariyamaggavāso. Taṃ jīvaṃ taṃ sarīranti yassa hi ayaṃ diṭṭhi,
so "jīve ucchijjante 5- sarīraṃ ucchijjati, sarīre ucchijjante jīvitaṃ
ucchijjatī"ti gaṇhati. 6- Evaṃ gaṇhato sā diṭṭhi "satto ucchijjatī"ti gahitattā
ucchedadiṭṭhi nāma hoti. Sace pana saṅkhārāva uppajjanti ceva nirujjhanti
cāti gaṇheyya, sāsanāvacarā sammādiṭṭhi 7- bhaveyya. Ariyamaggo ca nāmeso
vaṭṭaṃ nirodhento vaṭṭaṃ samucchindanto uppajjati, tadeva taṃ vaṭṭaṃ
ucchedadiṭṭhiyā gahitākārassa sabhāve 8- sati vanāva maggabhāvanāya nirujjhatīti maggabhāvanā
niratthakā hoti. Tena vuttaṃ "brahmacariyavāso na hotī"ti.
    Dutiyanaye aññaṃ jīvaṃ aññaṃ sarīranti yassa ayaṃ diṭṭhi, so "sarīraṃ idheva
ucchijjati, na jīvitaṃ, jīvitaṃ pana pañjarato sakuṇo viya yathāsukhaṃ gacchatī"ti
gaṇhati. 6- Evaṃ gaṇhato sā diṭṭhi "imasmā lokā jīvitaṃ paralokaṃ gatan"ti gahitattā
sassatadiṭṭhi nāma hoti. Ayañca ariyamaggo tebhūmikavaṭṭaṃ vivajjento uppajjati,
@Footnote: 1 Sī.sahassagghanake   2 cha.Ma.,i. āmalakamattepi  3 cha.Ma.,i......vādapadena
@4 cha.Ma.,i. sabbo pañho  5 cha.Ma.,i. ucchijjamāne   6 cha.Ma.,i. gaṇhāti
@7 cha.Ma.,i. sammādiṭṭhi nāma    8 Sī. sabbhāve, cha.Ma. sambhave

---------------------------------------------------------------------------------------------
page79.
So ekasaṅkhārepi nicce dhuve sassate sati uppannopi vaṭṭaṃ vivaṭṭetuṃ na
sakkotīti maggabhāvanā niratthakā hotīti. 1- Tena vuttaṃ "aññaṃ jīvaṃ aññaṃ
sarīranti vā bhikkhu diṭṭhiyā sati brahmacariyavāso na hotī"ti.
    Visūkāyikānītiādi sabbaṃ micchādiṭṭhivevacanameva. Sā hi sammādiṭṭhiyā
vinivijjhanaṭṭhena sūkamiva 2- attānaṃ ādhāraṇato 3- sūkāyikaṃ, 4- sammādiṭṭhiṃ
ananuvattitvā tassā virodhena pavattanato visevitaṃ, kadāci ucchedassa kadāci
sassatassa gahaṇato virūpaṃ phanditaṃ vipphanditanti vuccati. Tālāvatthukatānīti
tālavatthu viya katāni, puna aviruhanaṭṭhena matthakacchinnatālo viya samūlaṃ tālaṃ
uddharitvā tassa patiṭṭhitaṭṭhānaṃ viya ca katānīti attho. Anabhāvaṅgatānīti anuabhāvaṃ
gatāni. 5- Pañcamaṃ.
                     6. Dutiyaavijjāpaccayasuttavaṇṇanā
    [36] Chaṭṭhe iti vā bhikkhave yo vadeyyāti tassaṃ parisati diṭṭhigatiko
pañhaṃ pucchitukāmo atthi, so pana avisāradadhātuko uṭṭhāya dasabalaṃ pucchituṃ
na sakkoti, tasmā tassa ajjhāsayena sayameva pucchitvā vissajjento satthā
evamāha.  chaṭṭhaṃ.
                         7. Natumhasuttavaṇṇanā
    [37] Sattame nāyaṃ 6- tumhākanti attani hi sati attaniyaṃ nāma
hoti. Attāyeva ca natthi, tasmā "na tumhākan"ti āha. Nāpi aññesanti
añño  7- nāma paresaṃ attā, tasmiṃ sati añño  7- nāma siyā, sopi natthi,
@Footnote: 1 cha.Ma.,i. hoti           2 cha.Ma. visūkamiva
@3 Sī. ācaraṇato, cha.Ma.,i. āvaraṇato   4 cha.Ma.,i. visūkāyikaṃ
@5 Sī. anabhāvakatanānīti anuabhāvakatānīti, cha.Ma. anabhāvaṃ katānīti anuabhāvaṃ katānīti,
@i...katāni  6 cha.Ma.,i. na       7 Ma.,i. aññesaṃ

---------------------------------------------------------------------------------------------
page80.
Tasmā "nāpi aññesan"ti āha. Purāṇamidaṃ bhikkhave kammanti nayidaṃ
purāṇakammābhinibbatto panesa kāyo, tasmā paccayavohārena evaṃ vutto.
Abhisaṅkhatantiādi kammavohārasseva vasena purimaliṅgabhāvakatāya 1- vuttaṃ, ayaṃ panettha
attho:- abhisaṅkhatanti paccayehi katoti daṭṭhabbo. Abhisañcetayitanti cetanāvatthuko
cetanāmūlakoti daṭṭhabbo. Vedaniyanti 2- vedanāya vatthūti 3- daṭṭhabbo. Sattamaṃ.
                        8. Cetanāsuttavaṇṇanā
    [38] Aṭṭhame yañca bhikkhave cetetīti yaṃ cetanaṃ ceteti, pavattetīti
attho. Yañca pakappetīti yaṃ pakappanaṃ pakappeti, pavatteticceva attho. Yañca
anusetīti yañca anusayaṃ anuseti, pavatteticceva attho. Ettha ca cetetīti
tebhūmikakusalākusalacetanā 4- gahitā, pakappetīti aṭṭhasu lobhasahagatacittesu
taṇhādiṭṭhikappā gahitā, anusetīti dvādasannaṃ cetanānaṃ sahajātakoṭiyā ceva
upanissayakoṭiyā ca anusayo gahito. Ārammaṇametaṃ hotīti etaṃ cetanādidhammajātaṃ
paccayo hoti. Paccayo hi idha ārammaṇanti adhippeto. Viññāṇassa ṭhitiyāti
kammaviññāṇassa ṭhitatthaṃ. Ārammaṇe satīti tasmiṃ paccaye sati. Patiṭṭhā
viññāṇassa hotīti tassa kammaviññāṇassa patiṭṭhā hoti. Tasmiṃ patiṭṭhite
viññāṇeti tasmiṃ kammaviññāṇe patiṭṭhite. Viruḷheti kammaṃ jirāpetvā 5-
paṭisandhiākaḍḍhanasamatthatāya nibbattimūle 6- jāte. Punabbhavābhinibbattīti
punabbhavasaṅkhātā abhinibbatti.
    No ca  7- bhikkhave cetetīti iminā tebhūmikacetanāya appavattakkhaṇo 8-
vutto. No ca 7- pakappetīti iminā taṇhādiṭṭhikappānaṃ appavattakkhaṇo. 8-
@Footnote: 1 cha.Ma. purimaliṅgasabhāgatāya       2 Sī. vedayitanti
@3 cha.Ma.,i. vedaniyavatthūti        4 Sī. tebhūmakakusalacetanā
@5 cha.Ma.,i. javāpetvā         6 cha.Ma.,i. nibbattamūle
@7 cha.Ma.,i. ce               8 cha.Ma.,i. appavattanakkhaṇo

---------------------------------------------------------------------------------------------
page81.
Atha ca anusetīti 1- iminā tebhūmikavipāke parittakiriyāsu rūpeti ettha
appahīnakoṭiyā anusayo gahito. 2- Anusetīti ettha appahīnako. 2- Ārammaṇametaṃ
hotīti anusaye sati kammaviññāṇassa uppattiyā avāritattā etaṃ anusayajātaṃ
paccayova hoti.
    No ceva cetetītiādīsu paṭhamapade tebhūmikakusalākusalacetanā nivattā, dutiyapade
aṭṭhasu cittesu taṇhādiṭṭhiyo, tatiyapade vuttappakāresu dhammesu yo appahīnakoṭiyā
anusayito anusayo, so nivatto.
    Apicettha asammohatthaṃ ceteti pakappeti anuseti, ceteti na pakappeti
anuseti, na ceteti na pakappeti anuseti, na ceteti na pakappeti na
anusetīti idampi catukkaṃ veditabbaṃ. Tattha paṭhamanaye dhammaparicchedo dassito.
Dutiyanaye cetetīti tebhūmikakusalacetanā ceva catasso ca akusalacetanā gahitā.
Na pakappetīti aṭṭhasu cittesu taṇhādiṭṭhiyo nivattā. Anusetīti tebhūmikakusale
upanissayakoṭiyā, catūsu akusalacetanāsu sahajātikoṭiyā ceva upanissayakoṭiyā ca
anusayo gahito. Tatiyanaye na cetetīti tebhūmikakusalākusalaṃ nivattaṃ, na pakappetīti
aṭṭhasu cittesu taṇhādiṭṭhiyo nivattā, anusetīti sutte āgataṃ vāretvā
tebhūmikakusalākusalavipākakiriyārūpesu appahīnakoṭiyā upanissayo gahito. Catutthanayo
purimasadisova.
    Tadappatiṭṭhiteti tasmiṃ appatiṭṭhite. Avirūḷheti kammaṃ jirāpetvā 3-
paṭisandhiākaḍḍhanasamatthatāya anibbattamūle. Ettha pana kiṃ kathitanti?
arahattamaggassa kiccaṃ, khīṇāsavassa kiccakaraṇantipi nava lokuttaradhammātipi vattuṃ
vaṭṭati. Ettha ca viññāṇassa ceva āyatiṃ punabbhavassa ca antare eko
sandhi, vedanātaṇhānamantare eko, bhavajātīnamantare ekoti. Aṭṭhamaṃ.
@Footnote: 1 cha.Ma.,i. atha ce anusetīti
@2-2 cha.Ma.,i. ime pāṭhā na dissanti   3 cha.Ma.,i. javāpetvā

---------------------------------------------------------------------------------------------
page82.
                       9. Dutiyacetanāsuttavaṇṇanā
    [39] Navame viññāṇanāmarūpānamantare eko sandhi, vedanātaṇhānamantare
eko, bhavajātīnamantare ekoti. Navamaṃ.
                      10. Tatiyacetanāsuttavaṇṇanā
    [40] Dasame natīti taṇhā. Sā hi piyarūpesu rūpādīsu namanaṭṭhena "natī"ti
vuccati. Āgatigati hotīti āgatamhi 1- gati hoti, āgate paccupaṭṭhite kamme
vā kammanimitte vā gatinimitte vā paṭisandhivasena viññāṇassa gati hoti.
Cutūpapātoti evaṃ viññāṇassa āgate paṭisandhivisaye gatiyā sati ito
cavanasaṅkhātā cuti, tatthūpapattisaṅkhāto upapātoti ayaṃ cutūpapāto nāma hoti.
Evaṃ imasmiṃ sutte natiyā ca āgatigatiyā ca antare ekova sandhi kathitoti.
Dasamaṃ.
                       Kaḷārakhattiyavaggo catuttho.
                          ------------
                           5. Gahapativagga
                       1. Pañcaverabhayasuttavaṇṇanā
    [41] Gahapativaggassa paṭhame yatoti yadā. Bhayāni verānīti bhayaveracetanāyo.
Sotāpattiyaṅgehīti duvidhaṃ sotāpattiyā ca aṅgaṃ, yaṃ pubbabhāge sotāpattipaṭilābhāya
saṃvattati, "sappurisasaṃsevo saddhammassavanaṃ yonisomanasikāro
@Footnote: 1 cha.Ma.,i. āgatimhi

---------------------------------------------------------------------------------------------
page83.
Dhammānudhammapaṭipattī"ti 1- evaṃ āgataṃ, paṭiladdhaguṇassa ca sotāpattiṃ patvā
ṭhitassa aṅgaṃ, yaṃ sotāpannassa aṅgantipi vuccati, buddhe aveccappasādādīnaṃ
etaṃ adhivacanaṃ. Idamidha adhippetaṃ. Ariyoti niddoso nirupārambho. Ñāyoti
paṭiccasamuppādaṃ 2- ñatvā ṭhitañāṇampi paṭiccasamuppādopi. Yathāha "ñāyo vuccati
paṭiccasamuppādo, ariyopi aṭṭhaṅgiko maggo ñāyo"ti. Paññāyāti aparāparaṃ
uppannāya vipassanāpaññāya. Sudiṭṭho hotīti aparāparaṃ uppajjitvā
dassanavasena suṭṭhu diṭṭho.
    Khīṇanirayotiādīsu āyatiṃ tattha anuppajjanatāya khīṇo nirayo mayhanti
so ahaṃ khīṇanirayo. Esa nayo sabbattha. Sotāpannoti maggasotaṃ āpanno.
Avinipātadhammoti na vinipātasabhāvo. Niyatoti paṭhamamaggasaṅkhātena sammattaniyāmena
niyato. Sambodhiparāyanoti uttarimaggattayasaṅkhātā sambodhi paraṃ ayanaṃ mayhanti
sohaṃ sambodhiparāyano, taṃ sambodhiṃ avassaṃ abhisambujjhanakoti attho.
    Pāṇātipātapaccayāti pāṇātipātakammakāraṇā. Bhayaṃ veranti atthato
ekaṃ. Verañca nāmetaṃ duvidhaṃ hoti bāhiraṃ ajjhattikanti. Ekena hi ekassa
pitā mārito hoti, so cintesi "etena kira me pitā mārito, ahampi
taṃyeva māressāmī"ti nissitaṃ satthaṃ ādāya carati. Yā tassa abbhantare uppannā
veracetanā, idaṃ bāhiraveraṃ nāma. Yā pana itarassa "ayaṃ kira maṃ māressāmīti
carati, ahameva na paṭhamataraṃ māressāmī"ti cetanā uppajjati, idaṃ ajjhattikaveraṃ
nāma. Idaṃ tāva ubhayampi diṭṭhadhammikameva. Yā pana taṃ niraye uppannaṃ disvā
"etaṃ paharissāmī"ti jalitaṃ ayamuggaraṃ gaṇhato nirayapālassa cetanā uppajjati,
idamassa samparāyikaṃ bāhiraveraṃ. Yā tassa "ayaṃ niddosaṃ maṃ paharissāmīti
@Footnote: 1 dī.pā. 11/311/202      2 cha.Ma.,i. paṭiccasamuppannaṃ

---------------------------------------------------------------------------------------------
page84.
Āgacchati, ahameva naṃ paṭhamataraṃ paharissāmī"ti cetanā uppajjati, idamassa
samparāyikaṃ ajjhattaveraṃ. Yaṃ panetaṃ bāhiraveraṃ, taṃ aṭṭhakathāya "puggalaveran"ti
vuttaṃ. Dukkhaṃ domanassanti atthato ekameva. Yathā cettha, evaṃ sesapadesupi
"iminā mama bhaṇḍaṃ hataṃ, mayhaṃ dāresu cārittaṃ āpannaṃ, musā vatvā attho bhaggo,
surāmadamattena idaṃ nāma katan"tiādinā nayena veruppatti veditabbā.
Aveccappasādenāti adhigatena 1- acalappasādena. Ariyakantehīti pañcahi sīlehi.
Tāni hi ariyānaṃ kantāni piyāni, bhavantaragatāpi ariyā tāni na vijahanti,
tasmā "ariyakantānī"ti vuccanti. Sesamettha yaṃ vattabbaṃ siyā, taṃ sabbaṃ
visuddhimagge 2- anussatiniddese vuttameva. Paṭhamaṃ.
                     2. Dutiyapañcaverabhayasuttavaṇṇanā
    [42] Dutiye bhikkhūnaṃ kathitabhāvamattameva viseso. Dutiyaṃ.
                         3. Dukkhasuttavaṇṇanā
    [43] Tatiye dukkhassāti vaṭṭadukkhassa. Samudayanti dve samudayā khaṇikasamudayo
ca paccayasamudayo ca. Paccayasamudayaṃ passantopi bhikkhu khaṇikasamudayaṃ passati,
khaṇikasamudayaṃ passantopi paccayasamudayaṃ passati. Aṭṭhaṅgamopi accantaaṭṭhaṅgamo
bhedaṭṭhaṅgamoti 3- duvidho. Accantaaṭṭhaṅgamaṃ passantopi bhedaṭṭhaṅgamaṃ passati,
bhedaṭṭhaṅgamaṃ passantopi accantaaṭṭhaṅgamaṃ passati. Desessāmīti idaṃ
vaṭṭadukkhassa 4- samudayaṭṭhaṅgamaṃ nibbattibhedaṃ nāma desissāmi, taṃ suṇāthāti attho.
Paṭiccāti nissayavasena ceva ārammaṇavasena ca paccayaṃ katvā. Tiṇṇaṃ saṅgati
@Footnote: 1 Sī. avihatena        2 visuddhi. 1/283 sīlānussatiniddesa
@3 Sī.,i. rodhatthaṅgamo  4 Ma. vaṭṭadukkhe

---------------------------------------------------------------------------------------------
page85.
Phassoti tiṇṇaṃ saṅgatiyā phasso. Ayaṃ kho bhikkhave dukkhassa samudayoti ayaṃ
vaṭṭadukkhassa nibbatti nāma. Aṭṭhaṅgamoti bhedo. Evaṃ hi vaṭṭadukkhaṃ bhinnaṃ
hoti appaṭisandhiyaṃ. Tatiyaṃ.
                         4. Lokasuttavaṇṇanā
    [44] Catutthe lokassāti saṅkhāralokassa. Ayamettha viseso. Catutthaṃ.
                         5. Ñātikasuttavaṇṇanā
    [45] Pañcame ñātiketi dvinnaṃ ñātakānaṃ gāme. Giñjakāvasatheti iṭṭhakāhi
kate mahāpāsāde. Dhammapariyāyanti dhammakāraṇaṃ. Upassutīti 1- upassatiṭṭhānaṃ,
yaṃ ṭhānaṃ upagatena sakkā hoti bhagavato saddaṃ sotuṃ, tattha ṭhitoti attho.
So kira gandhakuṭipariveṇasammajjanatthaṃ āgato attano kammaṃ pahāya bhagavato
dhammaghosaṃ suṇanto aṭṭhāsi. Addasāti tadā kira bhagavato āditova paccayākāraṃ
manasikarontassa "idaṃ iminā paccayena hoti, idaṃ iminā"ti āvajjato yāva
bhavaggā ekaṅgaṇaṃ ahosi, satthā manasikāraṃ pahāya vacasā sajjhāyaṃ karonto
yathānusandhinā desanaṃ niṭṭhapetvā "api nu kho imaṃ dhammapariyāyaṃ koci assosī"ti
āvajjento taṃ bhikkhuṃ addasa. Tena vuttaṃ "addasā kho bhagavā"ti.
    Assosi noti assosi nu. Athavā assosi noti amhākaṃ bhāsantānaṃ
assosīti.   uggaṇhāhītiādīsu sutvā tuṇhībhūtova paguṇaṃ karonto uggaṇhāti
nāma. Padānupadaṃ ghaṭetvā vācāya paricitaṃ karonto pariyāpuṇāti nāma. Ubhayathāpi
paguṇaṃ ādhārappattaṃ karonto dhāreti nāma. Atthasañhitoti kāraṇanissito.
@Footnote: 1 Sī.,i. upassutinti

---------------------------------------------------------------------------------------------
page86.
Ādibrahmacariyakoti maggabrahmacariyassa ādi patiṭṭhānabhūto. Iti tīsupi imesu
suttesu vaṭṭavivaṭṭameva kathitaṃ. Pañcamaṃ.
                     6. Aññatarabrāhmaṇasuttavaṇṇanā
    [46] Chaṭṭhe aññataroti nāmavasena apākaṭo aññataro brāhmaṇo.
Chaṭṭhaṃ.
                       7. Jāṇussoṇisuttavaṇṇanā
    [47] Sattame jāṇussoṇīti ṭhānantaravasena evaṃladdhanāmo asītikoṭivibhavo
mahāpurohito. Sattamaṃ.
                       8. Lokāyatikasuttavaṇṇanā
   [48] Aṭṭhame lokāyatikoti vitaṇḍasatthe lokāyate kataparicayo.
Jeṭṭhametaṃ lokāyatanti paṭhamaṃ lokāyataṃ. Lokāyatanti ca lokasseva āyatanaṃ, 1-
bālaputhujjanalokassa āyatanaṃ, 1- mahantagambhīranti upatiṭṭhaṃ 2- parittaṃ
chavadiṭṭhigataṃ. 3- Ekattanti ekasabhāvaṃ, niccabhāvamevāti 4- pucchati. Puthuttanti
purimasabhāvena nānāsabhāvaṃ, devamanussādibhāvena paṭhamaṃ hutvā pucchā na hotīti ucchedaṃ
sandhāya pucchati. Evamettha "sabbamatthi, sabbamekattan"ti imā dvepi
sassatadiṭṭhiyo, "sabbaṃ natthi, sabbaṃ puthuttan"ti imā dve ucchedadiṭṭhiyoti
veditabbā. Aṭṭhamaṃ.
@Footnote: 1 cha. āyataṃ              2 Sī. upaṭṭhitaṃ, cha.Ma. upadhāritabbaṃ
@3 Sī. sāsavaṃ diṭṭhigataṃ, cha.Ma. bhāvaṃ diṭṭhigataṃ  4 cha.Ma. niccasabhāvameva

---------------------------------------------------------------------------------------------
page87.
                       9. Ariyasāvakasuttavaṇṇanā
    [49] Navame kiṃ nu khoti saṃsayuppatatiākāranidassanaṃ. 1- Samudayatīti
uppajjati. Navamaṃ.
                     10. Dutiyaariyasāvakasuttavaṇṇanā
    [50] Dasame dvepi nayā ekato vuttā. Idameva purimena nānattaṃ,
sesaṃ tādisamevāti. Dasamaṃ.
                         Gahapativaggo pañcamo.
                          -------------
                            6. Dukkhavagga
                        1. Parivīmaṃsanasuttavaṇṇanā
    [51] Dukkhavaggassa paṭhame parivīmaṃsamānoti upaparikkhamāno. Jarāmaraṇanti
kasmā jarāmaraṇaṃ ekameva "anekavidhaṃ nānappakārakan"ti vatvā gahitanti ce?
tasmiṃ gahite sabbadukkhassa gahitattā. Yathā hi cūḷāya gahite purise so
puriso gahitova hoti, evaṃ jarāmaraṇe gahite sabbaṃ dukkhaṃ gahitameva hoti.
Tasmā "yaṃ kho idaṃ anekavidhaṃ nānappakārakaṃ dukkhaṃ loke uppajjatī"ti
nhātvā 2- ṭhitaṃ purisaṃ viya sabbaṃ dukkhaṃ dassetvā taṃ cūḷāya gaṇhanto viya
jarāmaraṇaṃ gaṇhi.
    Jarāmaraṇanirodhasāruppagāminīti jarāmaraṇanirodhassa sāruppabhāvena
nikkilesatāya parisuddhatāya sadisāva hutvā gāminīti attho. Tathā paṭipanno ca hotīti
@Footnote: 1 cha.Ma.,i.........dassanaṃ       2 Ma. vatvā, cha. nhatvā

---------------------------------------------------------------------------------------------
page88.
Yathā taṃ paṭipannoti vuccati, evaṃ paṭipanno hoti. Anudhammacārīti nibbānadhammaṃ
anugataṃ paṭipattidhammaṃ carati, pūretīti attho. Dukkhakkhayāya paṭipannoti sīlaṃ
ādiṃ katvā jarāmaraṇadukkhassa nirodhatthāya paṭipanno. Saṅkhāranirodhāyāti
saṅkhāradukkhassa nirodhatthāya. Ettāvatā yāva arahattā 1- desanā kathitā.
    Idāni arahattaphalapaccavekkhaṇaṃ satatavihārañca dassetvā desanā
nivattetabbā siyā, tathā akatvā avijjāgatoti idaṃ kasmā gaṇhatīti?
khīṇāsavassa samatikkantavaṭṭadukkhadassanatthaṃ. Apica puna vaṭṭaṃ ārabhitvā vivaṭṭe
kathiyamāne bujjhanakasatto cettha atthi, tassa ajjhāsayavasenāpi idaṃ gaṇhatīti
veditabbo. Tattha avijjāgatoti avijjāya gato upagato samannāgato.
Purisapuggaloti purisoyeva puggalo. Ubhayenāpi sammatikathaṃ katheti. Buddhānaṃ hi
sammatikathā paramatthakathāti dve kathā honti. Tattha "satto naro puriso
puggalo tisso nāgo"ti evaṃ pavattā sammatikathā nāma. "khandhā dhātuyo
āyatanānī"ti evaṃ pavattā paramatthakathā nāma. Paramatthakathaṃ kathentāpi sammatiṃ
amuñcitvāva kathenti. Te sammatiṃ 5- kathentāpi paramatthaṃ kathentāpi saccameva
kathenti. Teneva vuttaṃ:-
         duve saccāni akkhāsi     sambuddho vadataṃ varo
         sammatiṃ paramatthañca        tatiyaṃ nūpalabbhati.
         Saṅketavacanaṃ saccaṃ        lokasammatikāraṇā 2-
         paramatthavacanaṃ saccaṃ        dhammānaṃ *- bhūtalakkhaṇan"ti. 3-
@Footnote: 1 Sī. arahattaṃ             2 cha.Ma....kāraṇaṃ
@* Sī. bhūtalakkhaṇāti          3 pa.sū. 1/57/150

---------------------------------------------------------------------------------------------
page89.
   Puññañce saṅkhāranti terasacetanābhedaṃ puññābhisaṅkhāraṃ. Abhisaṅkharotīti
karoti. 1- Puññūpagaṃ hoti viññāṇanti kammaviññāṇaṃ kammapuññena upagataṃ
sampayuttaṃ hoti, vipākaviññāṇampi vipākapuññena. Apuññañce saṅkhāranti
dvādasacetanābhedaṃ apuññābhisaṅkhāraṃ. 2- Āneñjañce saṅkhāranti catucetanābhedaṃ
āneñjābhisaṅkhāraṃ. Āneñjūpagaṃ hoti viññāṇanti kammāneñjena kammaviññāṇaṃ,
vipākāneñjena vipākaviññāṇaṃ upagataṃ hoti. Ettha ca tividhassa kammābhisaṅkhārassa
gahitattā dvādasapadiko paccayākāro gahitova hoti. Ettāvatā vaṭṭaṃ dassitaṃ.
    Idāni vivaṭṭaṃ dassento yato kho bhikkhavetiādimāha. Tattha avijjāti
catūsu saccesu aññāṇaṃ. Vijjāti arahattamaggañāṇaṃ. Ettha ca 3- paṭhamameva avijjāya
pahīnāya vijjā uppajjatīti. 4- Yathā pana caturaṅgepi tame rattiṃ padīpujjalanena
andhakāro pahiyyati, evaṃ vijjuppādā avijjāya pahānaṃ veditabbaṃ. Na kiñci
loke upādiyatīti loke kiñci dhammaṃ na gaṇhāti na parāmasati. Anupādiyaṃ na
paritassatīti anupādiyanto aggaṇhanto neva taṇhāparitassanāya. Bhayaparitassanāya
paritassati, na taṇhāyati 5- na bhāyatīti attho. Paccattaṃyevāti sayameva attanāva
parinibbāyati, na aññassa ānubhāvena.
    So sukhañce vedananti idaṃ kasmā ārabhi? khīṇāsavassa paccavekkhaṇaṃ 6-
Dassetvā satatavihāraṃ dassetuṃ ārabhi. Anajjhositāti taṇhāya gilitvā
pariniṭṭhapetvā aggahitā. Atha dukkhavedanā kasmā vuttā, kinātampi abhinandanto
atthīti? āma atthi. Sukhaṃ abhinandantoyeva hi dukkhaṃ abhinandati nāma dukkhaṃ patvā
@Footnote: 1 Sī.,i. pakaroti       2 cha.Ma.,i. apuññābhisaṅkhāraṃ abhisaṅkharoti
@3 Sī.,i. ettha ca pana   4 cha.Ma.,i. uppajjati
@5 ka. na taṇhiyati.      6 cha.Ma.,i. paccavekkhaṇañāṇaṃ

---------------------------------------------------------------------------------------------
page90.
Sukhaṃ patthanato sukhassa ca vipariṇāmadukkhatoti. Kāyapariyantikanti kāyaparicchinnaṃ, 1-
yāva pañcadvārakāyo vattati, 2- tāva pavattaṃ pañcadvārikavedananti attho.
Jīvitapariyantikanti jīvitaparicchinnaṃ, 3- yāva jīvitaṃ pavattati, tāva pavattaṃ
manodvārikavedananti attho.
    Tattha pañcadvārikavedanā pacchā uppajjitvā paṭhamaṃ nirujjhati, manodvārikavedanā
paṭhamaṃ uppajjitvā pacchā nirujjhati. Sā hi paṭisandhikkhaṇe vatathurūpasmiṃyeva
patiṭṭhāti. Pañcadvārikā pavatte pañcadvāravasena pavattamānā paṭhamavaye
vīsativassakāle rajanadussanamuyhanavasena adhimattā balavatī hoti, paṇṇāsavassakāle
ṭhitā hoti, saṭṭhivassakālato paṭṭhāya parihāyamānā asītinavutivassakāle mandā
hoti. Tadā hi sattā "cirarattaṃ ekato nisīdimhā nipajjimhā"ti vadantepi
"na sañjānāmā"ti vadanti. Adhimattānipi rūpādiārammaṇāni "na passāma na
suṇāma," "sugandhaṃ duggandhaṃ vā sādhuṃ asādhuṃ vā thaddhaṃ mudukanti vā na
jānāmā"ti vadanti. Iti nesaṃ pañcadvārikavedanā bhaggā hoti, manodvārikāva
pavattati. Sāpi anupubbena parihāyamānā maraṇasamaye hadayakoṭiṃyeva nissāya vattati.
2- Yāva panesā vattati, 2- tāva satto jīvatīti vuccati. Yadā nappavattati,
tadā mato niruddhoti vuccati.
    Svāyamattho vāpiyā dīpetabbo:- yathā hi puriso pañcaudakamaggasampannaṃ
vāpiṃ kareyya, paṭhamaṃ deve vuṭṭhe pañcahi udakamaggehi udakaṃ pavisitvā antovāpiyaṃ
āvāṭesu pūreyya, punappunaṃ deve vassante udakamagge pūretvā gāvutaḍḍhayojanamaggaṃ
@Footnote: 1 Sī.,i. kāyantikaṃ kāyaparicchinnaṃ        2 cha.Ma.,i. pavattati
@3 Sī. jīvitantikaṃ jīvitaparicchinnaṃ           4 cha.Ma.,i. āvāṭe

---------------------------------------------------------------------------------------------
page91.
Otaritvā 1- udakaṃ tiṭṭheyya tato tato vissandamānaṃ, atha niddhamanatumbe vivaritvā
khettesu kamme kayiramāne udakaṃ nikkhamantaṃ, sassapākakāle udakaṃ nikkhamantaṃ, udakaṃ
parihīnaṃ "macche gaṇhāmā"ti vattabbataṃ āpajjeyya, tato tato 2- katipāhena
āvāṭesuyeva udakaṃ saṇṭhaheyya. Yāva pana taṃ āvāṭesu hoti, tāva "mahāvāpiyaṃ
udakaṃ atthī"ti saṅkhaṃ gacchati. Yadā pana tattha chijjati, tadā "vāpiyaṃ udakaṃ
natthī"ti vuccati, evaṃ sampadamidaṃpi veditabbaṃ.
    Paṭhamaṃ deve vassante pañcahi maggehi udake pavisante āvāṭānaṃ 3-
pūraṇakālo viya hi paṭhamameva paṭisandhikkhaṇe manodvārikavedanāya vatthurūpe
patiṭṭhitakālo, punappunaṃ deve vassante pañcannaṃ maggānaṃ pūritakālo viya
pavatte pañcadvārikavedanāya pavattikālo, gāvutaḍḍhayojanamaggaṃ 4- ajjhottharaṇaṃ viya
paṭhamavaye vīsativassakāle rajanādivasena tassā adhimattabalavabhāvo, yāva vāpito
udakaṃ na niggacchati, tāva purāṇavāpiyā 5- ṭhitakālo viya paññāsavassakāle
tassā ṭhitakālo, niddhamanatumbesu vivaṭesu kammante kayiramāne udakassa
nikkhamanakālo viya saṭṭhivassakālato paṭṭhāya tassā parihāni, udake vuṭṭhe 6-
udakamaggesu parittodakassa ṭhitakālo viya asītinavutivassakāle pañcadvārikavedanāya
mandakālo, āvāṭesuyeva udakassa patiṭṭhānakālo viya hadayavatthukoṭiṃ nissāya
manodvārikavedanāya pavattikālo, āvāṭesu parittepi udake sati "vāpiyaṃ udakaṃ
atthī"ti vattabbakālo viya yāva sā pavattati, tāva "satto jīvatī"ti vuccatīti. 7-
Yathā pana āvāṭesu udake chinne "natthi vāpiyaṃ udakan"ti vuccati, evaṃ
@Footnote: 1 cha.Ma.,i. gāvutaḍḍhayojanamattaṃ ottharitvā
@2 cha. tato            3 Sī.,i.,Ma. antoāvāṭānaṃ
@4 cha.Ma.,i....mattaṃ   5 cha.Ma.,i. pūrāya vāpiyā
@6 cha.Ma.i. bhaṭṭhe      7 cha.Ma.,i. vuccati

---------------------------------------------------------------------------------------------
page92.
Manodvārikavedanāya avattamānāya 1- "satto mato"ti vuccati. Idaṃ 2- vedanaṃ sandhāya
vuttaṃ "jīvitapariyantikaṃ vedanaṃ vedayamāno"ti.
    Kāyassa bhedāti kāyassa bhedena. Jīvitapariyādānā uddhanti jīvitakkhayato
uddhaṃ. Idhevāti paṭisandhivasena purato 3- agantvā idheva. Sītībhavissantīti
pavattavipphandaratharahitāni 4- sītāni appavattanadhammāni bhavissanti. Sarīrānīti
dhātusarīrāni. Avasissantīti avasiṭṭhāni bhavissanti.
    Kumbhakārapākāti kumbhakārassa bhājanapacanaṭṭhānato. Patiṭṭhapeyyāti 5-
ṭhapeyya. Kapallānīti saha mukhavaṭṭiyā ekābaddhāni 6- kumbhakapālāni.  7-
avasisseyyunti tiṭṭheyyuṃ. Evameva khoti ettha idaṃ opammasaṃsandanaṃ:-
ādittakumbhakārapāko viya hi tayo bhavā daṭṭhabbā, kumbhakāro viya yogāvacaro,
pākato. Kumbhakārabhājanānaṃ nīharaṇadaṇḍako viya arahattamaggañāṇaṃ, samo
bhūmibhāgo viya asaṅkhataṃ nibbānatalaṃ, 9- daṇḍakena uṇhakumbhaṃ ākaḍḍhitvā same
bhūmibhāge kumbhassa ṭhapitakālo viya āraddhavipassakassa rūpasattakaṃ arūpasattakaṃ
vipassantassa kammaṭṭhāne 9- paguṇe vibhūte upaṭṭhahamāne tathārūpaṃ utusappāyādiṃ
labhitvā ekāsane nisinnassa vipassanaṃ vaḍḍhetvā aggaphalaṃ arahattaṃ patvā
catūhi apāyehi attabhāvaṃ uddharitvā phalasamāpattivasena asaṅkhate amate 10-
nibbānakālo 11- daṭṭhabbo. Khīṇāsavo pana uṇhakumbho viya na arahattapattadivaseyeva
na parinibbāyati, 12- sāsanappaveṇiṃ pana ghaṭayamāno paññāsasaṭṭhivassāni
vicaritvā 13- purimakacittappavattiyā upādinnakakkhandhabhedā anupādisesāya
@Footnote: 1 cha.Ma.,i. appavattamānāya    2 cha.Ma.,i. imaṃ   3 cha.Ma.,i. parato
@4 cha.Ma.,i. pavatti.....  5 Sī. pativiseyya, cha.Ma. paṭisisseyya, i. paṭiviseyya
@6 Ma. ekabandhanāni   7 cha.Ma.,i. kumbhakapallāni  8 Ma. nibbānathalaṃ
@9 cha.Ma. kammaṭaṭhāne ca     10 cha.Ma.,i. ayaṃ pāṭho na dissati
@11 cha.Ma.,i. nibbānatale ṭhitakālo   12 cha.Ma. na parinibbāti
@13 Sī. caritvā, cha.Ma. ṭhatvā

---------------------------------------------------------------------------------------------
page93.
Nibbānadhātuyā parinibbāyati. 1- Athassa kumbhassa viya kapālāni 2-
anupādinnakasarīrāneva avasissantīti. Sarīrāni avasissantīti pajānātīti idaṃ pana
khīṇāsavassa anuyogāropanatthaṃ vuttaṃ.
    Viññāṇaṃ paññāyethāti paṭisandhiviññāṇaṃ paññāyetha. Sādhu sādhūti
therānaṃ byākaraṇaṃ sampahaṃsati. Evametanti yadetaṃ tividhe abhisaṅkhāre asati
paṭisandhiviññāṇassa apaññāṇantiādi, evameva etaṃ. Adhimuñcathāti
niṭṭhānasaṅkhātaṃ 3- adhimokkhaṃ paṭilabhatha. Esevanto dukkhassāti ayameva vaṭṭadukkhassa
anto ayaṃ paricchedo, yadidaṃ nibbānanti. Paṭhamaṃ.
                        2. Upādānasuttavaṇṇanā
    [52] Dutiye upādānīyesūti catunnaṃ upādānānaṃ paccayesu tebhūmikadhammesu.
Assādānupassinoti assādaṃ anupassantassa. Tatrāti tasmiṃ aggikkhandhe.
Tadāhāroti tappaccayo. 4- Tadupādānoti tasseva vevacanaṃ. Evameva khoti ettha
aggikkhandho viya hi tayo bhavā, tebhūmikavaṭṭantipi etadeva, aggijaggakapuriso
viya vaṭṭanissito bālaputhujjano, sukkhatiṇagomayādipakkhipanaṃ viya assādānupassino
puthujjanassa taṇhādivasena chahi dvārehi kusalākusalakammakaraṇaṃ, tiṇagomayādīsu
khīṇesu punappunaṃ tesaṃ pakkhipanena aggikkhandhassa vaḍḍhanaṃ viya bālaputhujjanassa
uṭṭhāya samuṭṭhāya yathāvuttakammāyūhanena aparāparaṃ vaṭṭadukkhanibbattanaṃ.
    Na kālena kālaṃ sukkhāni ceva tiṇāni pakkhipeyyāti taṃ hi koci
atthakāmo evaṃ vadeyya:- "bho kasmā uṭṭhāya samuṭṭhāya kalāpe bandhitvā
@Footnote: 1 cha.Ma. parinibbāti         2 cha.Ma. kapallāni
@3 cha.Ma.,i. sanniṭṭhānasaṅkhātaṃ  4 cha.Ma.,i. taṃpaccayo

---------------------------------------------------------------------------------------------
page94.
Sukkhatiṇakaṭṭhānaṃ pacchiyā ca 1- pūtveā sukkhagomayāni pakkhipanto etaṃ aggiṃ
jālesi, api nu te atthi itonidānaṃ kācipi vuḍḍhīti. 2- Vaṃsāgatametaṃ bho amhākaṃ,
itonidānaṃ pana me avuḍḍhiyeva. Kuto vuḍḍhi. Ahaṃ hi imaṃ aggiṃ jagganto
neva nhāyituṃ na bhuñjituṃ na nipajjituṃ labhāmīti. Tenahi bho kinte iminā
niratthakena aggijālanena, 4- ehi tvaṃ etāni ābhatāni tiṇādīni ettha
pakkhipa, tāni sayameva jhāyissanti, tvaṃ pana asukaṭṭhāne sītodakā pokkharaṇī
atthi, tattha nhātvā mālāgandhavilepanehi attānaṃ maṇḍetvā sunivattho
supārutova pādukāhi nagaraṃ pavisitvā pāsādavaramāruyha vātapānaṃ vivaritvā
mahāvīthiyaṃ virocayamāno nisīda ekaggo sukhasamappito hutvā, tattha te nisinnassa
tiṇādīnaṃ khayena sayameva ayaṃ aggi apaññattibhāvaṃ gamissatī"ti. So tathā kareyya.
Tatheva nisinnassa so aggi upādānakkhayena apaññattibhāvaṃ gaccheyya. Idaṃ
sandhāyetaṃ "na kālena kālan"tiādi vuttaṃ.
    Evameva khoti ettha pana idaṃ opammasaṃsandanaṃ:- cattāḷīsāya
kaṭṭhavāhānaṃ jalamāno mahāaggikkhandho viya hi tebhūmikavaṭṭaṃ daṭṭhabbaṃ,
aggijagganakapuriso viya vaṭṭasannissitako yogāvacaro, atthakāmo puriso viya
sammāsambuddho, tena purisena tassa dinnaovādo viya tathāgatena "ehi tvaṃ
bhikkhu tebhūmikadhammesu nibbinda, evaṃ vaṭṭadukkhā muccissasī"ti tassa
tebhūmikadhammesu kammaṭṭhānassa kathitakālo, tassa purisassa yathānusiṭṭhaṃ paṭipajjitvā
pāsāde nisinnakālo viya yogino sugatovādaṃ sampaṭicchitvā suññāgāraṃ paviṭṭhassa
tebhūmikadhammesu vipassanaṃ paṭṭhapetvā anukkamena yathānurūpaṃ āhārasappāyādiṃ
@Footnote: 1 Ma. pacchiyeva      2 cha.Ma.,i. kāci vaḍḍhīti
@3 Ma. aggiṃ jalantena

---------------------------------------------------------------------------------------------
page95.
Labhitvā ekāsane nisinnassa aggaphale patiṭṭhitakālo, tassa nhānavilepanādīhi
sudhotamaṇḍitakāyattā tasmiṃ nisinnassa ekaggasukhasamappitakālo viya yogino
ariyamaggapokkharaṇiyaṃ maggañāṇodakena sudhotakilesamalassa 1- hirottappasāṭake
nivāsetvā sīlavilepanānulittassa arahattamaṇḍanena attabhāvaṃ maṇḍetvā
vimuttipupphadāmaṃ pilandhitvā iddhipādapādukā āruyha nibbānanagaraṃ pavisitvā
dhammapāsādaṃ āruyha satipaṭṭhānamahāvīthiyaṃ virocamānassa nibbānārammaṇaṃ
phalasamāpattiṃ appetvā nisinnakālo, tassa pana purisassa tasmiṃ nisinnassa
tiṇādīnaṃ khayena aggikkhandhassa apaṇṇattiṃ gamanakālo viya khīṇāsavassa yāvatāyukaṃ
ṭhatvā upādinnakakkhandhabhedena anupādisesāya nibbānadhātuyā parinibbutassa
mahāvaṭṭavūpasamo daṭṭhabbo. Dutiyaṃ.
                        3. Saṃyojanasuttavaṇṇanā
    [53] Tatiye saññojanīyesūti dasannaṃ saṃynoānaṃ paccayesu. Jhāyeyyāti
jaleyya. Telaṃ āsiñceyya vaṭṭiṃ upasaṃhareyyāti dīpapaṭijagganatthaṃ telabhājanañca
mahantañca vaṭṭikapālaṃ gahetvā samīpe niccaṃ ṭhitova tele khīṇe telaṃ āsiñceyya,
vaṭṭiyā khīṇāya vaṭṭiṃ upasaṃhareyya. Sesamettha saddhiṃ opammasaṃsandanena
purimanayeneva veditabbaṃ. Tatiyaṃ.
                       4. Dutiyasaṃyojanasuttavaṇṇanā
    [54] Catutthe upamaṃ paṭhamaṃ vatvā 2- pacchā attho vutto. Sesaṃ tādisameva.
Catutthaṃ.
@Footnote: 1 sunhātasudhota.....     2 cha.Ma. katvā

---------------------------------------------------------------------------------------------
page96.
                        5. Mahārukkhasuttavaṇṇanā
    [55] Pañcame vuddhaṃ 1- ojaṃ abhiharantīti paṭhavīrasañca āporasañca upari
āropenti. Ojāya āropitattā hatthasatubbedhassa rukkhassa aṅkuraggesu
bindūni 2- viya hutvā sineho tiṭṭhati. Idaṃ panettha opammasaṃsandanaṃ:- mahārukkho
viya hi tebhūmikavaṭṭaṃ, mūlāni viya āyatanāni, mūlehi ojāya ārohanaṃ viya chahi
dvārehi kammārohanaṃ, ojāya abhiruḷhattā mahārukkhassa yāvakappaṭṭhānaṃ 3- viya
vaṭṭanissitabālaputhujjanassa chahi dvārehi kammaṃ āyūhantassa aparāparaṃ vaṭṭassa
vaḍḍhanavasena dīgharattaṃ ṭhānaṃ.
    Kuddālapiṭakanti kuddālañceva pacchibhājanañca. Khaṇḍākhaṇḍikaṃ chindeyyāti
khuddakamahantāni khaṇḍākhaṇḍāni karonto chindeyya. Idaṃ panettha opammasaṃsandanaṃ:-
idhāpi hi mahārukkho viya tebhūmikavaṭṭaṃ, rukkhaṃ nāsetukāmo puriso viya yogāvacaro,
kuddālo viya ñāṇaṃ, pacchi viya samādhi, rukkhacchedanapharasu viya ñāṇaṃ, rukkhassa mūle
chinnakālo viya yogino ācariyasantike kammaṭṭhānaṃ uggahetvā 4- manasikarontassa
paññā, khaṇḍākhaṇḍikachindanakālo viya saṅkhepato catunnaṃ mahābhūtānaṃ manasikārakālo, 5-
phālanaṃ viya dvecattāḷīsāya koṭṭhāsesu vitthāramanasikāro, sakalikaṃ sakalikaṃ karaṇakālo
viya upādārūpassa ceva rūpakkhandhārammaṇassapi 6- viññāṇassa cāti imesaṃ vasena
nāmarūpapariggaho, mūlānaṃ uddharaṇaṃ 7- viya tasseva nāmarūpassa paccayapariyesanaṃ,
vātātape visosetvā agginā ḍahanakālo viya anupubbena vipassanaṃ vaḍḍhetvā
aññatarasappāyaṃ labhitvā kammaṭṭhāne vibhūte upaṭṭhahamāne ekapallaṅke nisinnassa
samaṇadhammaṃ karontassa aggaphalapatti, masikaraṇaṃ viya arahattappattadivaseyeva
@Footnote: 1 cha.Ma.,i. uddhaṃ       2 cha.Ma. bindubindūni  3 Sī.,i. yāvatakaṃ ṭhānaṃ
@4 cha.Ma.,i. gahetvā         5 cha.Ma.,i. manasikāro
@6 cha.Ma.,i. pi-saddo na dissati  7 cha.Ma.,i. upacchedanaṃ

---------------------------------------------------------------------------------------------
page97.
Aparinibbāyantassa yāvatāyukaṃ ṭhitakālo, mahāvāte ophunanaṃ nadiyā pavāhanaṃ
viya ca upādinnakakkhandhabhedena anupādisesāya nibbānadhātuyā parinibbutassa
vaṭṭavūpasamo veditabbo. Pañcamaṃ.
                      6. Dutiyamahārukkhasuttavaṇṇanā
    [56] Chaṭṭhepi upamaṃ paṭhamaṃ vatvā pacchā attho vutto, idameva nānattaṃ.
Chaṭṭhaṃ.
                        7. Taruṇarukkhasuttavaṇṇanā
    [57-59] Sattame taruṇoti ajātaphalo. Palisajjeyyāti 1- sodheyya. Paṃsuṃ
dadeyyāti thaddhapharusapaṃsuṃ haritvā mudugomayacuṇṇamissaṃ madhurapaṃsuṃ 2- pakkhipeyya.
Vuḍḍhinti vuḍḍhiṃ āpajjitvā pupphūpago pupphaṃ, phalūpago phalaṃ gaṇheyya. Idaṃ
panettha opammasaṃsandanaṃ:- taruṇarukkho viya hi tebhūmikavaṭṭaṃ, rukkhajaggako
puriso viya vaṭṭanissito puthujjano, mūlaphalasantānādīni 3- viya tīhi dvārehi
kusalākusalakammāyūhanaṃ, rukkhassa vuḍḍhiāpajjanaṃ viya puthujjanassa tīhi dvārehi
kammaṃ āyūhato aparāparaṃ vaṭṭappavatti. Vivaṭṭaṃ vuttanayeneva veditabbaṃ.
Aṭṭhamanavamāni uttānatthāneva. Sattamādīni.
                        10. Nidānasuttavaṇṇanā
    [60] Dasame kurūsu viharatīti kurūti evaṃ bahuvacanavasena laddhavohāre
janapade viharati. Kammāsadhammaṃ 4- nāma kurūnaṃ nigamoti evaṃnāmako kurūnaṃ nigamo,
@Footnote: 1 Sī. palisattheyya, cha.Ma. palimajjeyya   2 Ma.... cuṇṇamayamadhurapaṃsuṃ
@3 Sī. mūlapalisatthanādīni               4 Ma. kammāsadammaṃ

---------------------------------------------------------------------------------------------
page98.
Taṃ gocaragāmaṃ katvāti attho. Āyasmāti piyavacanametaṃ garuvacanametaṃ. Ānandoti tassa
therassa nāmaṃ. Ekamantaṃ nisīdīti cha nisajjadose vajjento 1- dakkhiṇajāṇumaṇḍalassa
abhimukhaṭṭhāne chabbaṇṇānaṃ buddharaṃsīnaṃ anto pavilitvā pasannalākhārasaṃ
vigāhanto viya suvaṇṇapaṭaṃ pārupanto viya rattakambalavitānamajjhaṃ 2- pavisanto
viya dhammakaṇḍāgāriko āyasmā ānando nisīdi. Tena vuttaṃ "ekamantaṃ
nisīdī"ti.
    Kāya pana velāya kena kāraṇena ayamāyasmā bhagavantaṃ upasaṅkamantoti?
Sāyaṇhavelāya paccayākārapañhapucchanakāraṇena. Taṃdivasaṃ kira ayamāyasmā
kulasaṅgahatthāya gharadvāre gharadvāre sahassabhaṇḍikaṃ nikkhipanto viya kammāsadhammaṃ
piṇḍāya caritvā piṇḍapātapaṭikkanto satthu vattaṃ dassetvā satthari gandhakuṭiṃ
paviṭṭhe satthāraṃ vanditvā attano divāṭṭhānaṃ gantvā antevāsikesu vattaṃ
dassetvā paṭikkantesu divāṭṭhānaṃ paṭisammajjitvā cammakkhaṇḍaṃ paññapetvā
udakatumbato udakena hatthapāde sītalaṃ katvā pallaṅkaṃ ābhujitvā nisinno
sotāpattiphalasamāpattiṃ samāpajjitvā. Atha paricchinnakālavasena samāpattito vuṭṭhāya
paccayākāre ñāṇaṃ otāresi. So "avijjāpaccayā saṅkhārā"ti ādito paṭṭhāya
antaṃ, antato paṭṭhāya ādiṃ, ubhayantato paṭṭhāya majjhaṃ, majjhato paṭṭhāya
ubho ante pāpento tikkhattuṃ dvādasapadapaccayākāraṃ sammasi. Tassevaṃ sammasantassa
paccayākāro vibhūto hutvā uttānako 3- viya upaṭṭhāsi. Tato cintesi "ayaṃ
paccayākāro sabbabuddhehi gambhīro ceva gambhīrābhāso cāti kathito, mayhaṃ kho
pana padesañāṇe ṭhitassa sāvakassa sato uttāno viya vibhūto pākaṭo hutvā
upaṭṭhāsi, 4- mayhaṃyeva nu kho esa uttānako viya upaṭṭhāti, udāhu aññesampīti
@Footnote: 1 cha.Ma.,i. vivajjento       2 Sī. rattuppalavitānamajjhaṃ, su.vi. 2/95/81
@3 cha.Ma.,i. uttānakuttānako    4 cha.Ma. upaṭṭhāti

---------------------------------------------------------------------------------------------
page99.
Attano upaṭṭhānakāraṇaṃ satthu ārocessāmī"ti nisīdanaṭṭhānato 1- uṭṭhāya
cammakhaṇḍaṃ papphoṭetvā ādāya sāyaṇhasamaye bhagavantaṃ upasaṅkami. Tena vuttaṃ
"sāyaṇhavelāya paccayākārapañhaṃ pucchanakāraṇena upasaṅkamanto"ti.
    Yāvagambhīroti ettha yāvasaddo pamāṇātikkame. Atikkamma pamāṇaṃ
gambhīro, atigambhīroti attho. Gambhīrāvabhāsoti gambhīrova hutvā avabhāsati,
dissatīti attho. Ekaṃ hi uttānameva gambhīrāvabhāsaṃ hoti pūtipaṇṇarasavasena
kāḷavaṇṇaṃ purāṇaudakaṃ viya. Taṃ hi jāṇuppamāṇampi sataporisaṃ viya
dissati. Ekaṃ gambhīraṃ uttānāvabhāsaṃ hoti maṇigaṅgāya 2- vippasannaṃ udakaṃ viya.
Taṃ hi sataporisampi jāṇuppamāṇaṃ viya khāyati. Ekaṃ uttānaṃ uttānāvabhāsaṃ hoti
cāṭīādīsu 3- udakaṃ viya. Ekaṃ gambhīraṃ gambhīrāvabhāsaṃ hoti sinerupādakamahāsamudde
udakaṃ viya. Evaṃ udakameva cattāri nāmāni labhati. Paṭicca samuppāde panetaṃ
natthi. Ayaṃ hi gambhīro 4- gambhīrāvabhāso cāti ekameva nāmaṃ labhati. Evarūpo
samānopi atha capana me uttānakuttānako viya khāyati, tadidaṃ acchariyaṃ
bhante, abbhūtaṃ bhanteti evaṃ attato vimhayaṃ pakāsento pañhaṃ pucchitvā
tuṇhībhūto nisīdi.
    Bhagavā tassa vacanaṃ sutvā "ānando bhavaggaggahaṇāya hatthaṃ pasārento
viya sineruṃ bhinditvā miñjaṃ nīharituṃ vāyamamāno viya vinā nāvāya mahāsamuddaṃ
taritukāmo 5- viya paṭhaviṃ parivattetvā paṭhavojaṃ gahetuṃ vāyamamāno viya buddhavisayaṃ
pañhaṃ attano attānuttānanti vadati, handassa gambhīrabhāvaṃ ācikkhāmī"ti
cintetvā mā hevan"tiādimāha.
    Tattha mā hevanti hakāro nipātamattaṃ, evaṃ mā bhaṇīti attho. "mā
hevan"ti ca idaṃ vacanaṃ bhagavā āyasmantaṃ ānandaṃ ussādentopi bhaṇati
@Footnote: 1 cha.Ma.,i. nisinnaṭṭhānato     2 cha.Ma.,i. maṇibhāsaṃ, su.vi. 2/95/83
@3 cha.Ma.,i. pāti.....   4 cha.Ma.,i. ca-saddo dissati  5 A. caritukāmo

---------------------------------------------------------------------------------------------
page100.
Apasādentopi. Tattha ussādentopīti ānanda tvaṃ mahāpañño visadañāṇo,
tena te gambhīropi paṭiccasamuppādo uttānako viya khāyati, aññesaṃ panesa
uttānakoti na sallakkhetabbo, gambhīroyeva cesa gambhīrāvabhāso ca.
    Tattha catasso upamā vadanti:-  cha māse subhojanarasaphuṭṭhassa kira katayogassa
mahāmallassa samajjasamaye katamallapāsāṇaparicayassa yuddhabhūmiṃ gacchantassa antarā
mallapāsāṇaṃ dassesuṃ. So "kiṃ etan"ti āha. Mallapāsāṇoti. Āharatha nanti.
"ukkhipituṃ na sakkomā"ti vutte sayaṃ katvā 1- "kuhiṃ imassa bhāriyaṭṭhānan"ti
vatvā dvīhi hatthehi dve pāsāṇe ukkhipitvā kīḷāguḷe viya khipitvā agamāsi.
Tattha mallassa mallapāsāṇo lahukoti na aññesampi lahukoti vattabbo.
Cha māse subhojanarasapuṭṭho mallo viya hi kappasatasahassaṃ abhinīhārasampanno
āyasmā ānando. Yathā mallassa mahābalatāya mallapāsāṇo lahuko. Evaṃ
therassa mahāpaññatāya paṭiccasamuppādo uttānoti vattabbo, so aññesaṃ
uttānoti na vattabbo.
    Mahāsamudde ca 2- timi nāma mahāmaccho dviynosatiko, timiṅgalo tiyojanasatiko,
timi kira rapiṅgalo pañcayojanasatiko, ānando timinando ajjhāroho mahātimīti
ime cattāro yojanasahassikā. Tattha timirapiṅgaleneva dīpenti. Tassa
dakkhiṇakaṇṇaṃ cālentassa pañcaynosate padese udakaṃ calati, tathā vāmakaṇṇaṃ,
tathā naṅguṭṭhaṃ, tathā sīsaṃ, dve pana kaṇṇe cāletvā naṅguṭṭhena paharitvā
sīsaṃ aparāparaṃ katvā kīḷituṃ āraddhassa sattaṭṭhayojanasate ṭhāne bhājane
@Footnote: 1 cha.Ma.,i. sayaṃ gantvā    2 Sī.,i. mahāsamudde ca satta mahāmacchā honti

Page 101-200.

page101.
Pakkhipitvā uddhane āropitaṃ viya udakaṃ pakkuthati. Tijonasatamatte 1- padese udakaṃ
piṭṭhiṃ chādetuṃ na sakkoti. So evaṃ vadeyya "ayaṃ mahāsamuddo gambhīroti 2-
vadanti, kutassa gambhīratā, mayaṃ piṭṭhicchādanamattampi 3- udakaṃ na labhāmā"ti. Tattha
kāyupapannassa timirapiṅgalassa mahāsamuddo uttānoti aññesaṃ 4- khuddakamacchānaṃ
uttānoti na vattabbo, evameva ñāṇupapannassa therassa paṭiccasamuppādo
uttānoti aññesampi uttānoti na vattabbo. Supaṇṇarājā ca diyaḍḍhayojanasatiko
hoti, tassa dakkhiṇapakkho paññāsayojaniko hoti, tathā vāmapakkho, piñchavaṭṭi
ca saṭṭhiyojanikā, 5- gīvā tiṃsayojanikā, 5- mukhaṃ navayojanaṃ, pādā dvādasayojanikā,
tasmiṃ supaṇṇavātaṃ dassetuṃ āraddhe sattaṭṭhayojanasataṃ ṭhānaṃ nappahoti. So evaṃ vadeyya
"ayaṃ ākāso anantoti 6- vadanti, kutassa anantatā, mayaṃ pakkhavātappasāraṇokāsampi 7-
na labhāmā"ti. Tattha kāyupapannassa supaṇṇarañño ākāso parittoti aññesaṃ 8-
khuddakapakkhīnaṃ parittoti na vattabbo, evameva ñāṇupapannassa therassa paṭiccasamuppādo
uttānoti aññesampi uttānoti na vattabbo.
    Rāhuasurindo pana pādantato yāva kesantā yojanānaṃ cattāri
sahassāni aṭṭha ca sattāni honti, tassa dvinnaṃ bāhānaṃ antaraṃ 9-
dvādasayojanasatikaṃ, bahalattena chayojanasatikaṃ, hatthapādatalāni tiyojanasatikāni,
tathā mukhaṃ, ekekaṅgulipabbaṃ 10- paññāsaynoṃ, tathā bhamukantaraṃ, nalātaṃ
tiyojanasatikaṃ, sīsaṃ navayojanasatikaṃ. Tassa mahāsamuddaṃ otiṇṇassa gambhīraṃ udakaṃ
@Footnote: 1 cha.Ma.,i. yojanasatamatte, su.vi. 2/95/84  2 Sī. gambhīro gambhīroti
@3 cha.Ma.,i. piṭṭhimattacchādanampi   4 cha.Ma.,i. aññesañca  5 Sī. tiyojanikā
@6 Sī. ananto anantoti 7 Sī. pakkhavātappaharaṇokāsaṃpi, cha.Ma. pakkhavātappattharaṇokāsaṃpi
@8 cha.Ma.,i. aññesañca    9 cha.Ma.,i. antare  10 cha.Ma.,i. ekaṅgulipabbaṃ

---------------------------------------------------------------------------------------------
page102.
Jāṇuppamāṇaṃ hoti. So evaṃ vadeyya "ayaṃ mahāsamuddo gambhīroti vadanti,
kutassa gambhīratā, mayaṃ jāṇuppaṭicchādanamattampi udakaṃ na labhāmā"ti. Tattha
kāyupapannassa rāhuno mahāsamuddo uttānoti aññesaṃ 1- uttānoti na
vattabbo, evameva ñāṇupapannassa therassa paṭiccasamuppādo uttānoti
aññesampi uttānoti na vattabbo. Etamatthaṃ sandhāya bhagavā mā hevaṃ
ānanda avacāti 2- āha.
    Therassa hi catūhi kāraṇehi gambhīropi 3- paṭiccasamuppādo uttānoti
upaṭṭhāsi. Katamehi catūhi? pubbūpanissayasampattiyā titthavāsena sotāpannatāya
bahussutabhāvenāti.
    Ito kira satasahassime kappe padumuttaro nāma satthā loke uppajji.
Tassa haṃsavatī nāma nagaraṃ ahosi, ānando nāma rājā pitā, sumedhā nāma
devī mātā, bodhisatto uttarakumāro nāma ahosi. So puttassa jātadivase
mahābhinikkhamanaṃ nikkhamma pabbajitvā padhānamanuyutto anukkamena sabbaññutaṃ
patvā "anekajātisaṃsāran"ti udānaṃ udānetvā sattāhaṃ bodhipallaṅke
vītināmetvā "paṭhaviyaṃ pādaṃ ṭhapessāmī"ti pādaṃ abhinīhari. Atha paṭhaviṃ bhinditvā
mahantaṃ padumaṃ uṭṭhāsi. Tassa dhurapattāni navutihatthāni, kesaraṃ tiṃsahatthaṃ, kaṇṇikā
dvādasahatthā, navaghaṭappamāṇā reṇu ahosi.
    Satthā pana ubbedhato aṭṭhapaññāsahattho ahosi, tassa ubhinnaṃ
bāhānamantaraṃ aṭṭhārasahatthaṃ, nalātaṃ pañcahatthaṃ, hatthapādā ekādasahatthā.
@Footnote: 1 cha.Ma.,i. aññesañca         2 cha.Ma. ānandāti
@3 cha.Ma.,i. pisaddo na dissati

---------------------------------------------------------------------------------------------
page103.
Tassa ekādasahatthena pādena dvādasahatthāya kaṇṇikāya akkantamattāya
navaghaṭappamāṇā reṇu uṭṭhāya aṭṭhapaññāsahatthaṃ padesaṃ uggantvā
okiṇṇamanosilācuṇṇaṃ viya paccokiṇṇaṃ. Tadupādāya bhagavā "padumuttaro"tveva
paññāyittha. Tassa devilo ca sujāto ca dve aggasāvakā ahesuṃ, amitā ca
asamā ca dve aggasāvikā, sumano nāma upaṭṭhāko. Padumuttaro bhagavā
pitusaṅgahaṃ kurumāno bhikkhusatasahassaparivāro haṃsavatiyā rājadhāniyā vasati.
    Kaniṭṭhabhātā panassa sumanakumāro nāma. Tassa rājā haṃsavatito
vīsaynosate bhogaṃ adāsi, so kadāci āgantvā pitarañca satthārañca passati.
Athekadivasaṃ paccanto kupito. Sumano rañño sāsanaṃ pesesi. Rājā "tvaṃ mayā tāta
kasmā ṭhapito"ti paṭipesesi. So core vūpasametvā "upasanto deva janapado"ti
rañño pesesi. Rājā tuṭṭho "sīghaṃ mama putto āgacchatū"ti āha. Tassa
sahassamattā amaccā honti. So tehi saddhiṃ antarāmagge mantesi "mayhaṃ
pitā tuṭṭho sace me varaṃ deti, kiṃ gaṇhāmī"ti. Atha naṃ ekacce "hatthiṃ
gaṇhatha, assaṃ gaṇhatha, janapadaṃ gaṇhatha, sattaratanāni gaṇhathā"ti āhaṃsu.
Apare "tumhe paṭhavissarassa puttā, na tumhākaṃ dhanaṃ dullabhaṃ, laddhantametaṃ 1-
sabbaṃ pahāya gamanīyaṃ, puññameva ekaṃ ādāya gamanīyaṃ, tasmā deve varaṃ
dadamāne temāsaṃ padumuttaraṃ bhagavantaṃ upaṭṭhātuṃ varaṃ gaṇhathā"ti. So tumhe
mayhaṃ kalyāṇamittā nāma, mametaṃ cittaṃ atthi, 2- tumhehi pana uppāditaṃ, evaṃ
karissāmī"ti gantvā pitaraṃ vanditvā pitarā āliṅgetvā matthake cumbitvā
"varante putta dammī"ti vutte "icchāmahaṃ mahārāja bhagavantaṃ temāsaṃ catūhi
paccayehi upaṭṭhahanto jīvitaṃ avañjhaṃ kātuṃ, imaṃ me varaṃ dehī"ti āha.
@Footnote: 1 cha.Ma.,i. laddhampi cetaṃ  2 cha.Ma. mametaṃ cittaṃ natthi, i. na mametaṃ cittaṃ atthi

---------------------------------------------------------------------------------------------
page104.
Na sakkā tāta, aññaṃ varehīti. Deva khattiyānaṃ nāma dve kathā natthi, etameva
varaṃ me dehi, na mamaññena atthoti. Tāta buddhānaṃ nāma cittaṃ dujjānaṃ,
sace bhagavā na icchissati, mayā dinnepi 1- kiṃ bhavissatīti. "sādhu deva ahaṃ
bhagavato cittaṃ jānissāmī"ti vihāraṃ gato.
    Tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho hoti.
So paṇḍalamāḷe sannisinnānaṃ bhikkhūnaṃ santikaṃ agamāsi. Te taṃ āhaṃsu
"rājaputta kasmā āgatosī"ti. Bhagavantaṃ dassanāya, dassetha me bhagavantanti.
"na mayaṃ rājaputta icchiticchitakkhaṇe satthāraṃ daṭṭhuṃ labhāmā"ti. Ko pana bhante labhatīti.
Sumanatthero nāma rājaputtāti. So "kuhiṃ bhante thero"ti therassa nisinnaṭṭhānaṃ
pucchitvā gantvā vantitvā "icchāmahaṃ bhante bhagavantaṃ passituṃ, dassetha me
bhagavantan"ti āha. Thero "ehi rājaputtā"ti taṃ gahetvā gandhakuṭipariveṇe ṭhapetvā
gandhakuṭiṃ āruhi. Atha naṃ bhagavā "sumana kasmā āgatosī"ti āha. Rājaputto
bhante bhagavantaṃ dassanāya āgatoti. Tenahi bhikkhu āsanaṃ paññāpehīti.
Thero āsanaṃ paññāpesi. Nisīdi bhagavā paññatte āsane. Rājaputto
bhagavantaṃ vanditvā paṭisanthāraṃ akāsi "kadā āgatosi rājaputtā"ti. Bhante
tumhesu gandhakuṭiṃ paviṭṭhesu, bhikkhū pana "mayaṃ icchiticchitakkhaṇe bhagavantaṃ daṭṭhuṃ
na labhāmā"ti maṃ therassa santikaṃ pāhesuṃ, thero pana ekavacaneneva dassesi,
thero bhante tumhākaṃ sāsane vallabho maññeti. Āma rājakumāra vallabho esa
bhikkhu mayhaṃ sāsaneti. Bhante buddhānaṃ sāsane kiṃ katvā vallabho hotīti.
Dānaṃ datvā sīlaṃ samādiyitvā uposathakammaṃ katvā kumārāti. Bhagavā ahaṃ 2-
thero viya buddhasāsane vallabho hotukāmo, temāsaṃ me vassāvāsaṃ adhivāsethāti.
Bhagavā "atthi nu kho gatena attho"ti 3- oloketvā "atthī"ti disvā
@Footnote: 1 cha.Ma.,i. dinnampi          2 cha.Ma.,i. ahampi
@3 tattha gatena, su.vi. 2/95/88

---------------------------------------------------------------------------------------------
page105.
Gāre kho rājakumāra tathāgatā abhiramantī"ti āha. Kumāro "aññātaṃ bhagavā,
aññātaṃ sugatā"ti vatvā "ahaṃ bhante purimataraṃ gantvā vihāraṃ kāremi,
mayā pesite bhikkhusatasahassena saddhiṃ āgacchathā"ti paṭiññaṃ gahetvā pitu
santikaṃ gantvā "dinnā me deva bhagavatā paṭiññā, mayā pahite bhagavantaṃ
peseyyāthā"ti pitaraṃ vanditvā nikkhamitvā yojane yojane vihāraṃ karonto 1-
vīsayojanasataṃ addhānaṃ gato. Gantvā attano nagare vihāraṭṭhānaṃ vicinanto sobhaṇassa nāma
kuṭumbikassa uyyānaṃ disvā satasahassena kīnitvā satasahassaṃ vissajjetvā vihāraṃ
kāresi. Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya
kuṭileṇamaṇḍape kāretvā 2- pākāraparikkhepaṃ dvārakoṭṭhakañca
niṭṭhāpetvā pitu santikaṃ pesesi "niṭṭhitaṃ mayhaṃ kiccaṃ, satthāraṃ pahiṇathā"ti.
    Rājā bhagavantaṃ bhojetvā "bhagavā sumanassa kiccaṃ niṭṭhitaṃ, tumhākaṃ
gamanaṃ 3- paccāsiṃsatī"ti. Bhagavā satasahassabhikkhuparivāro yojane yojane vihāresu
vasamāno agamāsi. Kumāro "satthā āgacchatī"ti sutvā yojanaṃ paccuggantvā
gandhamālādīhi pūjayamāno vihāraṃ pavesetvā:-
               "satasahassena me kītaṃ    satasahassena māpitaṃ
                sobhaṇaṃ nāma uyyānaṃ    paṭiggaṇha mahāmunī"ti
vihāraṃ niyyādesi. So vassūpanāyikadivase dānaṃ datvā attano puttadāre ca amacce
ca pakkosāpetvā āha:- "satthā amhākaṃ santikaṃ dūrato āgato, buddhā ca
nāma dhammagarunova, na āmisacakkhukā. 4- Tasmā ahaṃ imaṃ temāsaṃ dve sāṭake
nivāsetvā dasa sīlāni samādiyitvā idheva vasissāmi, tumhe khīṇāsavasatasahassassa
imināva nīhārena temāsaṃ dānaṃ dadeyyāthā"ti.
@Footnote: 1 cha.Ma. kāretvā             2 cha.Ma. kārāpetvā
@3 cha.Ma.,i. āgamanaṃ            4 cha.Ma. nāmisagarukā

---------------------------------------------------------------------------------------------
page106.
    So sumanattherassa vasanaṭṭhānasabhāgeyeva ṭhāne vasanto yaṃ thero bhagavato
vattaṃ karoti, taṃ sabbaṃ disvā "ṭhāne 1- ekantavallabho esa thero, etasseva
me 2- ṭhānantaraṃ patthetuṃ vaṭṭatī"ti cintetvā upakaṭṭhāya pavāraṇāya gāmaṃ
pavisitvā sattāhaṃ mahādānaṃ datvā sattame divase bhikkhusatasahassassa
pādamūle ticīvaraṃ ṭhapetvā bhagavantaṃ vanditvā "bhante yadetaṃ mahāmagge 3-
yojanayojanavihārakārāpanato 4- paṭṭhāya puññaṃ kataṃ, tanneva sakkasampattiṃ, na
mārabrahmasampattiṃ patthayantena, buddhassa pana upaṭṭhākabhāvaṃ patthentena kataṃ.
Tasmā ahampi bhagavā anāgate sumanatthero viya ekassa buddhassa upaṭṭhāko
homī"ti pañcapatiṭṭhitena 5- vanditvā nipanno. Bhagavā "mahantaṃ kulaputtassa cittaṃ
ijjhissati nu kho, no"ti 6- olokento "anāgate ito satasahassime kappe
gotamo nāma buddho uppajjissati, tasseva upaṭṭhāko bhavissatī"ti ñatvā:-
            "icchitaṃ patthitaṃ tuyhaṃ       sabbameva 7- samijjhatu
             sabbe pūrentu saṅkappā   cando paṇṇaraso yathā"ti
āha. Kumāro sutvā "buddhā nāma advejjhakathā hontī"ti dutiyadivaseyeva tassa
bhagavato pattacīvaraṃ gahetvā piṭṭhito piṭṭhito gacchanto viya ahosi. So tasmiṃ
buddhuppāde vassasatasahassaṃ dānaṃ datvā sagge nibbattitvā kassapabuddhakālepi
piṇḍāya carato therassa pattaggahaṇatthaṃ uttarisāṭakaṃ datvā pūjaṃ akāsi. Puna
sagge nibbattitvā tato cuto bārāṇasīrājā hutvā aṭṭhannaṃ paccekabuddhānaṃ
paṇṇasālāyo kāretvā maṇiādhārake upaṭṭhapetvā catūhi paccayehi
dasavassasahassāni upaṭṭhānaṃ akāsi. Etāni pākaṭaṭṭhānāni.
@Footnote: 1 cha.Ma. imasmiṃ ṭhāne     2 cha.Ma. ayaṃ pāṭho na dissati
@3 cha.Ma.,i. mayā magge   4 cha.Ma.,i. yojanantarikavihārakārāpanato
@5 cha.Ma.,i. pañcapatiṭṭhitena patitvā
@6 Sī.,i. na nu khoti       7 si. khippameva

---------------------------------------------------------------------------------------------
page107.
    Kappasatasahassaṃ pana dānaṃ dadamānova ca amhākaṃ bodhisattena saddhiṃ
tusitapure nibbattitvā tato cuto amitodanassa sakyassa 1- gehe paṭisandhiṃ
gahetvā anupubbena katābhinikkhamano sammāsambodhiṃ patvā paṭhamagamanena
kapilavatthuṃ āgantvā tato nikkhamante 2- bhagavati bhagavato parivāratthaṃ rājakumāresu
pabbajantesu bhaddiyādīhi saddhiṃ nikkhamitvā bhagavato santike pabbajitvā 3-
nacirasseva āyasmato puṇṇassa mantāniputtassa santike dhammakathaṃ sutvā
sotāpattiphale patiṭṭhahi. Evamesa āyasmā pubbūpanissayasampanno, tassimāya
sampattiyā 4- gambhīropi paṭiccasamuppādo uttānako viya upaṭṭhāsi.
    Titthavāsoti pana garūnaṃ santike uggahaṇasavanaparipucchanadhāraṇāni vuccanti.
So therassa ativiya parisuddho. Tenāpissāyaṃ gambhīropi uttānako viya upaṭṭhāsi.
Sotāpannānañca nāma paccayākāro uttānako hutvā upaṭṭhāsi, ayaṃ panāyasmā 5-
sotāpanno. Bahussutānaṃ catuhatthe ovarake padīpe jalamāne mañcapīṭhaṃ viya
nāmarūpaparicchedo pākaṭo hoti, ayañca āyasmā bahussutānamaggo. Iti
bāhusaccabhāvenapissa gambhīropi paccayākāro uttānako viya upaṭṭhāsi.
Paṭiccasamuppādo catūhi gambhīratāhi gambhīro. Sā panassa gambhīratā visuddhimagge
vitthāritāva. Sā sabbāpi 6- therassa uttānakā viya upaṭṭhāsi. Tena bhagavā
āyasmantaṃ ānandaṃ ussādento mā hevantiādimāha. Ayaṃ hettha adhippāyo:-
ānanda tvaṃ mahāpañño visadañāṇo, tena te gambhīropi paṭiccasamuppādo
uttānako viya khāyati, tasmā "mayhampi 7- nu kho esa uttānako viya hutvā
upaṭṭhāti, udāhu aññesampī"ti mā evaṃ avaca.
@Footnote: 1 cha.Ma.,i. amitodanasakkassa     2 Sī.,i. nikkhante
@3 Sī.,i. pabbajito            4 cha.Ma.,i. pubbūpanissayasampattiyā
@5 cha.Ma. ayañca āyasmā         6 Sī.,i. so sabbopi
@7 cha.Ma. mayhameva, i. mayheva

---------------------------------------------------------------------------------------------
page108.
    Yaṃ pana vuttaṃ "apasādento"ti, tattha ayamādhipāyo:- ānanda "atha ca pana
me uttānakuttānako viya khāyatī"ti mā hevaṃ avaca. Yadi hi te esa uttānakuttānako
viya khāyati, kasmā tvaṃ attano dhammatāya sotāpanno nāhosi. Mayā ca 1-
dinnanaye ṭhatvā sotāpattimaggaṃ paṭivijjhi. Ānanda idaṃ nibbānameva gambhīraṃ,
paccayākāro pana uttānako jāto, atha kasmā oḷārikaṃ kāmarāgasaññojanaṃ
paṭighasaññojanaṃ, oḷārikaṃ kāmarāgānusayaṃ paṭighānusayanti ime cattāro kilese
samugghātetvā sakadāgāmiphalaṃ na sacchikarosi, teyeva anusahagate cattāro
kilese samugghātetvā anāgāmiphalaṃ na sacchikarosi, rūparāgādīni pañca
saṃynoāni, mānānusayaṃ bhavarāgānusayaṃ avijjānusayanti ime aṭṭha kilese
samugaghātetvā arahattaṃ na sacchikarosi. Kasmā vā satasahassakappādhikaṃ ekaṃ
asaṅkheyyaṃ pūritapāramino sāriputtamoggallānā viya sāvakapāramīñāṇaṃ na
paṭivijjhasi, satasahassakappādhikāni dve asaṅkheyyāni pūritapāramino paccekabuddhā
viya 2- paccekabodhiñāṇaṃ na paṭivijjhasi. 3- Yadi vā te sabbathāpi 4- esa
uttānako hutvā upaṭṭhāti, atha kasmā satasahassakappādhikāni cattāri aṭṭha
soḷasa vā asaṅkheyyāni pūritapāramino buddhā viya sabbaññutañāṇaṃ na
sacchikarosi, kiṃ anatthikosi etehi visesādhigamehi, passa yāva ca te aparaddhaṃ,
tvaṃ nāma sāvakapadesañāṇe ṭhito atigambhīraṃ paccayākāraṃ "uttānako viya me
upaṭṭhātī"ti vadasi, tassa te idaṃ vacanaṃ buddhānaṃ kathāya paccanīkaṃ hoti,
tādisena nāma bhikkhunā buddhānaṃ kathāya paccanīkaṃ kathetabbanti na yuttametaṃ.
Nanu mayhaṃ ānanda imaṃ paccayākāraṃ paṭivijjhituṃ vāyamantasseva kappasatasahassādhikāni
cattāri asaṅkheyyāni atikkantāni. Paccayākārapaṭivijjhanatthāya ca pana me
@Footnote: 1 cha. ayaṃ saddo na dissati          2 cha.Ma.,i. viya ca
@3 Ma. na sacchikarosi                 4 cha.Ma.,i. sabbathāva

---------------------------------------------------------------------------------------------
page109.
Adinnaṃ nāma dānaṃ natthi, apūritapāramī nāma natthi. "ajja paccayākāraṃ
paṭivijjhissāmī"ti ca 1- pana me nirussāhaṃ viya mārabalaṃ vidhamantassa ayaṃ
mahāpaṭhavī dvaṅtagulamattampi nākampi, tathā paṭhamayāme pubbenivāsaṃ majjhimayāme
ca 1- dibbacakkhuṃ sampādentassa. Pacchimayāme pana me balavapaccūsasamaye "avijjā
saṅkhārānaṃ navahi ākarehi paccayo hotī"ti diṭṭhamattena 2- dasasahassalokadhātu
ayadaṇḍena ākoṭitakaṃsatālo viya 3- viravasataṃ viravasahassaṃ muñcamānā
vātāhate paduminipaṇṇe udakabindu viya akampittha. 4- Evaṃ gambhīro cāyaṃ ānanda
paṭiccasamuppādo gambhīrāvabhāso ca, etassa ānanda dhammassa ananubodhā
.pe. Nātivattati. 5-
    Etassa dhammassāti etassa paccayadhammassa. Ananubodhāti ñātapariññāvasena
ananubujjhanā. Appaṭivedhāti tīraṇapahānapariññāvasena appaṭivijjhanā.
Tantākulajātāti tantaṃ viya ākulajātā. Yathā nāma dunnikkhittaṃ mūsikacchinnaṃ
pesakārānaṃ tantaṃ tahiṃ tahiṃ ākulaṃ hoti, "idaṃ aggaṃ idaṃ mūlan"ti aggena vā
aggaṃ mūlena vā mūlaṃ samānetuṃ dukkaraṃ hoti, evameva sattā imasmiṃ
paccayākāre khalitā ākulā byākulā honti, na sakkonti paccayākāraṃ ujuṃ
kātuṃ. Tattha  tantaṃ paccattapurisakāre ṭhatvā sakkāpi bhaveyya ujuṃ kātuṃ, ṭhapetvā
pana dve bodhisatte añño satto attano dhammatāya paccayākāraṃ ujuṃ kātuṃ
samattho nāma natthi. Yathā pana ākulaṃ tantaṃ kañjikaṃ datvā kocchena pahataṃ
tattha tattha guḷakajātaṃ hoti gaṇṭhibaddhaṃ, evamime sattā paccayesu pakkhalitvā
paccaye ujuṃ kātuṃ asakkontā dvāsaṭṭhidiṭṭhigatavasena guḷakajātā honti
@Footnote: 1 cha.Ma.,i. ayaṃ saddo na dissati
@2 cha.Ma. diṭṭhamatteyeva        3 cha.Ma., ākoṭitakaṃsathālo
@4 cha.Ma. pakampittha            5 cha.Ma.,i. nātivattatīti

---------------------------------------------------------------------------------------------
page110.
  Gaṇṭhibaddhā. Ye hi keci diṭṭhiyo nissitā, 1- sabbe te paccayaṃ ujuṃ kātuṃ
  asakkontāyeva.
    Guḷīgaṇṭhikajātāti 2- guḷīgaṇṭhikaṃ 3- vuccati pesakārakañjiyasuttaṃ. Guḷā 3-
nāma sakuṇikā, tassā kuḷāvakotipi eke. Yathā hi tadubhayampi ākulaṃ aggena
vā aggaṃ mūlena vā mūlaṃ mānetuṃ dukkaranti purimanayeneva yojetabbaṃ.
    Muñjapabbajabhūtāti muñjatiṇaṃ viya pabbajatiṇaṃ 4- viya ca bhūtā tādisā jātā.
Yathā hi tāni tiṇāni koṭṭetvā katarajju chinnakāle 5- katthaci patitaṃ gahetvā
tesaṃ tiṇānaṃ "idaṃ aggaṃ, idaṃ mūlan"ti aggena vā aggaṃ mūlena vā mūlaṃ
samānetuṃ dukkarampi, 6- paccattapurisakāre 7- ṭhatvā sakkā bhaveyya ujuṃ kātuṃ,
ṭhapetvā pana dve bodhisatte añño satto attano dhammatāya paccayākāraṃ
ujuṃ kātuṃ samattho nāma natthi, evamayaṃ pajā paccayaṃ ujuṃ kātuṃ asakkontī
diṭṭhigatavasena guḷīgaṇṭhikajātā 8- hutvā apāyaṃ duggatiṃ vinipātaṃ saṃsāraṃ
nātivattati.
    Tattha apāyoti nirayatiracchānayonipittivisayaasurakāyā. Sabbepi hi te
vaḍḍhisaṅkhātassa ayassa abhāvato "apāyo"ti vuccanti, 9- tathā dukkhassa gatibhāvato
duggati, sukhasamussayato vinipatitattā vinipāto. Itaro pana:-
         khandhānañca paṭipāṭi     dhātuāyatanāna ca
         abbocchinnaṃ vattamānā  saṃsāroti pavuccati.
    Taṃ sabbampi nātivattati nātikkamati, athakho cutito paṭisandhiṃ, paṭisandhito
cutinti evaṃ punappunaṃ cutipaṭisandhiyo gaṇhamānā tīsu bhavesu catūsu yonīsu
@Footnote: 1 cha.Ma.,A. sannissitā       2 Sī. guḷāgaṇṭhikajātā, cha.Ma. kulāgaṇṭhikajātāti
@3 cha.Ma. kulā              4 Sī. babbajatiṇaṃ
@5 cha.Ma.,i....jiṇṇakāle     6 cha.Ma.,i. pi-saddo na dissati
@7 cha.Ma.,i. tampi paccatta....
@8 cha.Ma.,i. gaṇṭhikajātā              9 cha.Ma. vuccati

---------------------------------------------------------------------------------------------
page111.
Pañcasu gatīsu  sattasu viññāṇaṭṭhitīsu navasu sattāvāsesu mahāsamudde
vātukkhittā 1- nāvā viya yante yuttagoṇo viya ca paribbhamatiyeva. Iti sabbametaṃ
bhagavā āyasmantaṃ ānandaṃ apasādento āha. Sesamettha vuttanayamevāti. Dasamaṃ.
                          Dukkhavaggo chaṭṭho.
                          ------------
                            7. Mahāvagga
                        1. Assutavāsuttavaṇṇanā
    [61] Mahāvaggassa paṭhame assutavāti khandhadhātuāyatanapaccayākārasatipaṭṭhānādīsu
uggahaparipucchāvinicchayarahito. Puthujjanoti puthūnaṃ nānappakārānaṃ kilesādīnaṃ
jananādīhi kāraṇehi puthujjano. Vuttaṃ hetaṃ "puthū kilese janentīti puthujjanā"ti 2-
sabbaṃ vitthāretabbaṃ. Apica puthūnaṃ gaṇanapathamatītānaṃ ariyadhammaparammukhānaṃ
nīcadhammasamācārānaṃ janānaṃ antogadhāttāpi puthujjano, puthu vā ayaṃ visuṃyeva
saṅkhato, 3- visaṃsaṭṭho sīlasutādiguṇayuttehi ariyehi janoti puthujjano. Evametehi
"assutavā puthujjano"ti dvīhipi padehi ye te:-
              "duve puthujjanā vuttā   buddhenādiccabandhunā
               andho puthujjano eko  kalyāṇeko puthujjano"ti
dve puthujjanā vuttā, tesu andhaputhujjano gahito. Imasminti paccuppannaṃ
paccakkhakāyaṃ dasseti. Cātummahābhūtikasminti catumahābhūtakāye, catūhi mahābhūtehi
nibbatto catumahābhūtamayoti 4- attho. Nibbindeyyāti ukkaṇṭheyya.
Virajjeyyāti
@Footnote: 1 cha.Ma., i. vātakkhittā       2 khu.mahā. 29/430/298 (syā)
@3 cha.Ma. saṅkhaṃ gato           4 cha. nibbatte catumahābhūtamaye

---------------------------------------------------------------------------------------------
page112.
Na rajjeyya. Vimucceyyāti muccitukāmo bhaveyya. Ācayoti vuḍḍhi. Apacayoti
parihāni. Ādānanti nibbatti. Nikkhepananti bhedo.
    Tasmāti yasmā ime cattāro vuḍḍhihāninibbattibhedā paññāyanti,
tasmā taṃkāraṇāti attho. Iti bhagavā cātummahābhūtike kāye rūpaṃ pariggahetuṃ
ayuttarūpaṃ katvā arūpaṃ pariggahetuṃ yuttarūpaṃ karoti. Kasmā? tesaṃ hi bhikkhūnaṃ
rūpasmiṃ gāho balavā adhimatto, tena tesaṃ rūpagāhassa apariggahetabbarūpataṃ 1-
dassetvā nikkaḍḍhanto arūpe patiṭṭhāpanatthaṃ evamāha.
    Cittantiādi sabbaṃ manāyatanasseva nāmaṃ. Taṃ hi cittavatthutāya cittagocaratāya
sampayuttadhammacittatāya ca cittaṃ, mananaṭṭhena mano, vijānanaṭṭhena viññāṇanti
vuccati. Nālanti na samattho. Ajjhositanti taṇhāya gilitvā pariniṭṭhapetvā
gahitaṃ. Mamāyitanti taṇhāmamattena mama idanti gahitaṃ. Parāmaṭṭhanti diṭṭhiyā
parāmasitvā gahitaṃ. Etaṃ mamāti taṇhāgāho, tena aṭṭhasatataṇhāvicaritaṃ gahitaṃ
hoti. Esohamasmīti mānagāho, tena nava mānā gahitā honti. Eso me attāti
diṭṭhigāho, tena dvāsaṭṭhī diṭṭhiyo gahitā honti. Tasmāti yasmā evaṃ dīgharattaṃ
gahitaṃ, tasmā nibbindituṃ na samattho.
    Varaṃ bhikkhaveti idaṃ kasmā āha? paṭhamaṃ hīnena 2- rūpaṃ pariggahetuṃ
Ayuttarūpaṃ kataṃ, arūpaṃ yuttarūpaṃ, atha "tesaṃ bhikkhūnaṃ rūpato gāho nikkhamitvā
arūpaṃ gato"ti ñatvā taṃ nikkaḍḍhituṃ imaṃ desanaṃ ārabhi. Tattha attato
upagaccheyyāti attāti gaṇheyya. Bhiyyopīti vassasatato uddhampi. Kasmā pana
bhagavā evamaha, kiṃ atirekavassasataṃ tiṭṭhamānaṃ rūpaṃ nāma 3- atthi, nanu paṭhamavaye
@Footnote: 1 cha.Ma.,i. pariggahetabbarūpataṃ
@2 cha.Ma.,i. paṭhamaṃ hi tena   3 Sī.,i. tiṭṭhamānaṃ nāma

---------------------------------------------------------------------------------------------
page113.
Pavattaṃ rūpaṃ majjhimavayaṃ na pāpuṇāti, majjhimavaye pavattaṃ pacchimavayaṃ, purebhatte
pavattaṃ pacchābhattaṃ, pacchābhatte pavattaṃ paṭhamayāmaṃ, paṭhamayāme pavattaṃ majjhimayāmaṃ,
majjhimayāme pavattaṃ pacchimayāmaṃ na pāpuṇāti, tathā gamane pavattaṃ ṭhānaṃ, ṭhāne
pavattaṃ nisajjaṃ, nisajjāya pavattaṃ sayanaṃ na pāpuṇāti, ekairiyāpathepi pādassa
uddharaṇe pavattaṃ atiharaṇaṃ, atiharaṇe pavattaṃ vītiharaṇaṃ, vītiharaṇe pavattaṃ
vossajjanaṃ, vossajjane pavattaṃ sannikkhepanaṃ, sannikakhepane pavattaṃ sannirujjhanaṃ 1-
na pāpuṇāti, tattha tattheva odhiodhi pabbapabbaṃ hutvā tattakapāle pakkhittatilā
viya taṭataṭāyantā 2- saṅkhārā bhijjantīti? saccametaṃ. 3- Yathā pana padīpassa
jalato 4- jālā tantaṃ vaṭṭippadesaṃ anatikkamitvā tattha tattheva jijjati, atha
ca pana paveṇisambandhavasena sabbarattiṃ jalito padīpoti vuccati, evamidhāpi
paveṇivasena ayampi kāyo evaṃ ciraṭṭhitiko viya katvā dassito.
    Rattiyā ca divasassa cāti rattimhi ca divase ca. Bhummatthe cetaṃ sāmivacanaṃ.
Aññadeva uppajjati, aññaṃ nirujjhatīti yaṃ rattiṃ uppajjati ca nirujjhati ca,
tato aññameva divā uppajjati ca nirujjhati cāti attho. Aññaṃ uppajjati,
anuppannameva aññaṃ nirujjhatīti evaṃ pana attho na gahetabbo. "rattiyā ca
divasassa cā"ti idaṃ purimapaveṇito parittataraṃ 5- paveṇiṃ gahetvā paveṇivaseneva
vuttaṃ, ekarattiṃ pana ekadivasaṃ vā ekameva cittaṃ ṭhātuṃ samatthaṃ nāma natthi. Ekasmiṃ
hi accharākhaṇe anekāni cittakoṭisatasahassāni uppajjanti. Vuttampi cetaṃ
milindapañhe:-
    "vāhasatānaṃ 6- kho mahārāja vīhīnaṃ, aḍḍhacūḷañca vāho vīhisattambaṇāni
dve ca tumbā, ekaccharākhaṇe 7- pavattitassa cittassa saṅkhampi na upenti,
kalampi na upenti, kalagāmampi na upentī"ti. 7-
@Footnote: 1 Sī., i. sannirumbhanaṃ     2 cha.Ma. paṭapaṭāyantā  3 Ma.,i. saccametaṃ evaṃ
@4 Sī.,i. padīpassujjalato  5 cha.Ma. parittakaṃ   6 cha.Ma. vāhasataṃ  7-7 cha.Ma. pavattassa
@cittassa ettakā vīhī lakkhaṃ ṭhapīyamānā parikkhayaṃ pariyādānaṃ gaccheyyanti

---------------------------------------------------------------------------------------------
page114.
    Brahāvaneti 1- mahāvane. Taṃ muñcitvā aññaṃ gaṇhāti, taṃ muñcitvā
aññaṃ gaṇhātīti iminā na so gaṇhitabbaṃ sākhaṃ alabhitvā bhūmiṃ otarati,
athakho tasmiṃ mahāvane vicaranto taṃ taṃ sākhaṃ gaṇhantoyeva vicaratīti ayamattho
dassito.
    Evameva khoti ettha idaṃ opammasaṃsandanaṃ:- araññamahāvanaṃ viya hi
ārammaṇavanaṃ veditabbaṃ. Tasmiṃ vane vicaraṇakamakkaṭo 2- viya ārammaṇavane
uppajjanakacittaṃ. Sākhāgahaṇaṃ viya ārammaṇalabhanaṃ. 3- Yathā so araññe vicaranto
makkaṭo taṃ taṃ sākhaṃ  gaṇhāti, 4- evamidaṃ ārammaṇavane vicarantaṃ cittampi kadāci
rūpārammaṇaṃ gahetvā uppajjati, kadāci saddādīsu aññataraṃ, kadāci atītaṃ, kadāci
anāgataṃ vā paccuppannaṃ vā, tathā kadāci ajjhattaṃ, kadāci bāhiraṃ. Yathā ca so
araññe vicaranto makkaṭo sākhaṃ alabhitvā oruyha bhūmiyaṃ nisinnoti na vattabbo,
ekaṃ pana sākhaṃ gahetvā 5- nisīdati, evameva ārammaṇavane vicarantaṃ cittampi ekaṃ
olubbhārammaṇaṃ alabhitvā uppannanti na vattabbaṃ, ekajātiyaṃ pana ārammaṇaṃ
gahetvāva uppajjatīti veditabbaṃ. Ettāvatā ca pana bhagavatā rūpato nīharitvā
arūpe gāho patiṭṭhāpito, arūpato nīharitvā rūpe.
    Idāni naṃ ubhayato nikkaḍḍhitukāmo tatra bhikkhave sutavā ariyasāvakoti
desanaṃ ārabhi. Ayaṃ panattho āsīvisadaṭṭhūpamāya dīpetabbo:- eko kira puriso
āsīvisena daṭṭho, athassa visaṃ harissāmīti cheko bhisakko āgantvā vamanaṃ
kāretvā heṭṭhā garuḷo, upari nāgoti mantaṃ parivattetvā visaṃ upari
āropesi. So yāva akkhipadesā āruḷhabhāvaṃ ñatvā "ito paraṃ abhiruhituṃ na
@Footnote: 1 cha.Ma. pavaneti        2 cha.Ma.,i. vicaraṇamakkaṭo
@3 cha.Ma. ārammaṇe lubbhanaṃ  4 cha.Ma. taṃ taṃ sākhaṃ pahāya taṃ taṃ sākhaṃ gaṇhāti
@5 cha.Ma.,i. paṇṇasākhaṃ gahetvāva

---------------------------------------------------------------------------------------------
page115.
Dassāmi, daṭṭhaṭṭhāneyeva ṭhapessāmī"ti upari garuḷo, heṭṭhā nāgoti mantaṃ
parivattetvā kaṇṇe phusitvā 1- daṇḍakena paharitvā visaṃ otāretvā
daṭṭhaṭṭhāneyeva ṭhapesi. Tatrassa ṭhitabhāvaṃ ñatvā agadalepena visaṃ nimmathetvā
nhāpetvā "sukhī hohī"ti vatvā yenakāmaṃ pakkāmi.
    Tattha āsīvisena daṭṭhassa kāye patiṭṭhānaṃ 2- viya imesaṃ bhikkhūnaṃ rūpe
adhimattagāhakālo, cheko bhisakko viya tathāgato, mantaṃ parivattetvā upari visassa
āropitakālo viya tathāgatena tesaṃ bhikkhūnaṃ rūpato gāhaṃ nīharitvā arūpe
patiṭṭhāpitakālo, yāva akkhipadesā āruḷhavisassa upari abhiruhituṃ adatvā puna
mantabalena otāretvā daṭṭhaṭṭhāne, 3- ṭhapanaṃ viya satthārā tesaṃ bhikkhūnaṃ arūpato
gāhaṃ nīharitvā rūpe patiṭṭhāpitakālo, daṭṭhaṭṭhāne ṭhitassa visassa agadalepena
nimmathanaṃ viya ubhato gāhaṃ nīharaṇatthāya imissā desanāya āraddhakālo
veditabbo. Tattha nibbindaṃ virajjatīti iminā maggo kathito, virāgā vimuccatīti
phalaṃ, vimuttasmintiādinā paccavekkhaṇā. Paṭhamaṃ.
                      2. Dutiyaassutavāsuttavaṇṇanā
    [62] Dutiye sukhavedaniyanti sukhavedanāya paccayaṃ. Phassanti cakkhusamphassādiṃ.
Nanu ca cakkhusamphasso sukhavedanāya paccayo na hotīti? sahajātapaccayena na hoti,
Upanissayapaccayena pana javanavedanāya hoti, taṃ sandhāyetaṃ vuttaṃ. Sotasamphassādīsupi
eseva nayo. Tajjanti taṃjātikaṃ tassānurūpaṃ, 4- tassa phassassa anurūpanti attho.
Dukkhavedaniyantiādi vuttanayeneva veditabbaṃ. Saṅghaṭṭasamodhānāti saṅghaṭṭanena ceva
@Footnote: 1 Sī. dhūmitvā, Ma. dhametvā, cha. dhumetvā   2 cha.Ma., i. visapatiṭṭhānaṃ
@3 cha.Ma. daṭṭhaṭṭhāneyeva    4 cha.Ma. tassāruppaṃ

---------------------------------------------------------------------------------------------
page116.
Samodhānena ca, saṅghaṭṭasampaṇḍanenāti attho. Usmāti uṇhākāro. Tejo
abhinibbattatīti aggivaṇṇo 1- nikkhamatīti na gahetabbaṃ, usmākārasseva pana etaṃ
vevacanaṃ. Tattha dvinnaṃ kaṭṭhānanti dvinnaṃ araṇīnaṃ. Tattha adho araṇī viya vatthu,
uttarāraṇī viya ārammaṇaṃ, saṅghaṭṭanaṃ viya phasso, usmādhātu viya vedanā. Dutiyaṃ.
                       3. Puttamaṃsasuttavaṇṇanā *-
    [63] Tatiye cattārome bhikkhave āhārātiādīsu 2- vuttanayameva. Yasmā
panassa atthuppattinikkhepo, 3- tasmā taṃ dassetvāvettha anupubbapadavaṇṇanaṃ
karissāmi. Katarāya pana idaṃ atthuppattiyā nikkhittanti? lābhasakkārena. 4-
Bhagavato kira mahālābhasakkāro uppajji, yathā taṃ cattāro asaṅkheyye
pūritapāramīsañcayassa. 5- Sabbadisāsu hi sayaṃ mahāmegho 6- vuṭṭhahitvā mahoghaṃ
viya sabbapāramiyo "ekasmiṃ attabhāve vipākaṃ dassāmā"ti sampiṇḍitā viya
lābhasakkāramahoghaṃ nibbattayiṃsu. Tato tato annapānayānavatthamālāgandhavilepanādihatthā
khattiyabrāhmaṇādayo āgantvā "kahaṃ buddho, kahaṃ  bhagavā, kahaṃ devadevo narāsabho
purisasīho"ti bhagavantaṃ pariyesanti, sakaṭasatehipi paccaye āharitvā okāsaṃ
alabhamānā samantā gāvutappamāṇampi sakaṭadhurena sakaṭadhuraṃ āhacca tiṭṭhanti ceva
anuppavattanti ca andhakavindabrāhmaṇādayo viya. Sabbaṃ khandhake 7- tesu
tesu suttesu 8- ca āgatanayena veditabbaṃ.
    Yathā ca bhagavato, evaṃ bhikkhusaṃghassāpi. Vuttaṃ cetaṃ:-
           "tena kho pana samayena bhagavā sakkato hoti garukato mānito
@Footnote: 1 cha.Ma. aggicuṇṇo  * cha.Ma. puttamaṃsūpana....  2 cha.Ma.,i......ādi
@3 Ma. aṭṭhuppattito, cha.i. aṭṭhuppattiko nikkhepo  4 Sī.,i. lābhasakkāre
@5 cha.Ma.,i. pūritadānapāramīsañacayassa   6 cha.Ma. hissa yamakamahāmegho, i. hi yamakamahāmegho
@7 vimahā. 5/295/74   8 saṃ.ni 16/70/116, khu.u. 25/14/107

---------------------------------------------------------------------------------------------
page117.
      Pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ.
      Bhikkhusaṃghopi kho sakkato hoti .pe. Parikkhārānan"ti. 1-
          Tathā "yāvatā kho cunda etarahi saṃgho vā gaṇo vā loke
      uppanno, nāhaṃ cunda aññaṃ ekasaṃghampi samanupassāmi evaṃ
      lābhaggayasaggappattaṃ yatharivāyaṃ cunda bhikkhusaṃgho"ti. 2-
      Svāyaṃ bhagavato ca saṃghassa ca uppanno lābhasakkāro ekato hutvā
dvinnaṃ mahānadīnaṃ udakaṃ viya appameyyo ahosi. Atha satthā rahogato cintesi
"mahālābhasakkāro atītabuddhānampi evarūpo ahosi, anāgatānampi evarūpo
bhavissati, kiṃ nu kho bhikkhū āhārapariggāhakena satisampajaññena samannāgatā
majjhattā nicchandarāgā hutvā āhāraṃ paribhuñjituṃ sakkonti, na sakkontī"ti
    so addasa ekacce adhunā pabbajite kulaputte apaccavekkhitvā āhāraṃ
paribhuñjamāne. Disvānassa etadahosi "mayā kappasatasahassādhikāni cattāri
asaṅkheyyāni pāramiyo pūrentena na cīvarādihetu pūritā, uttamaphalassa pana
arahattassatthāya pūritā. Imepi bhikkhū mama santike pabbajantā na cīvarādihetu
pabbajitā, arahattasseva pana atthāya pabbajitā. Te idāni asārameva sāraṃ 3-
anatthameva ca atthaṃ karontī"ti evamassa dhammasaṃvego udapādi. Tato cintesi
"sace pañcamaṃ pārājikaṃ paññapetuṃ sakkā abhavissa, apaccavekkhitāhāraparibhogo
pañcamaṃ pārājikaṃ katvā paññapetabbo bhaveyya. Na pana sakkā evaṃ kātuṃ,
dhuvapaṭisevanaṭṭhānaṃ hetaṃ sattānaṃ. Yathā kathañci pana te 4- pañcamaṃ pārājikaṃ
viya naṃ passissanti, evaṃ dhammādāsaṃ saṃvaraṃ mariyādaṃ ṭhapessāmi, yaṃ
@Footnote: 1 saṃ.ni 16/70/116, khu.u. 25/14/157
@2 dī.pā. 11/176/109  3 Ma. assādameva sādaṃ
@4 cha.Ma., i. yathā pana kathite

---------------------------------------------------------------------------------------------
page118.
Āvajjitvā 1- anāgate bhikkhū cattāro paccaye paccavekkhitvā
paribhuñjissantī"ti. Imāya atthuppattiyaṃ 2- imaṃ puttamaṃsūpamasuttantaṃ
nikkhipi. Tattha cattārome bhikkhave āhārātiādi heṭṭhā vuttatthameva.
    Cattāro pana āhāre vitthāretvā idāni tesu ādīnavaṃ dassetuṃ
kathañca bhikkhave kavaḷīkāro āhāro daṭṭhabbotiādimaha. Tattha jāyapatikāti 3-
jāyā ceva pati ca. Parittaṃ sambalanti puṭabhattasattumodakādīnaṃ aññataraṃ appamattakaṃ
pātheyyaṃ. Kantāramagganti kantārabhūtaṃ maggaṃ kantāre vā maggaṃ. Kantāranti 4-
corakantāraṃ vāḷakantāraṃ amanussakantāraṃ nirudakakantāraṃ appabhakkhakantāranti
pañcavidhaṃ. Tesu yattha corabhayaṃ atthi, taṃ corakantāraṃ. Yattha sīhabyagghādayo
vāḷā atthi, taṃ vāḷakantāraṃ. Yattha balavāmukhayakkhinīādīnaṃ amanussānaṃ vasena
bhayaṃ atthi, taṃ amanussakantāraṃ. Yattha pātuṃ vā nhāyituṃ vā udakaṃ natthi, taṃ
nirudakakantāraṃ. Yattha khāditabbaṃ vā bhuñjitabbaṃ vā antamaso kandamūlādimattampi
natthi, taṃ appabhakkhakantāraṃ nāma. Yattha panetaṃ pañcavidhampi bhayaṃ atthi, taṃ
kantārameva. Taṃ panetaṃ ekāhadvīhatīhādivasena nittharitabbampi atthi, na taṃ idha
adhippetaṃ. Idha pana nirodakaappabhakkhaṃ yojanasatikakantāraṃ 5- adhippetaṃ. Evarūpe
kantāre maggaṃ kantāramaggaṃ. 6- Paṭipajjeyyunti chātakabhayena ceva rogabhayena
ca rājabhayena ca upaddutā paṭipajjeyyuṃ "etaṃ kantāraṃ nittharitvā dhammikassa
rañño nirupaddave rajje 7- sukhaṃ vasissāmā"ti maññamānā.
    Ekaputtakoti ukkhipitvā gahito anukampitabbayuttako kisasarīro 8- ekaputtako.
Vallūrañca soṇḍikañcāti ghanaghanaṭṭhānato gahetvā vallūraṃ,
@Footnote: 1 cha.Ma., i. āvajjitvā āvajjitvā   2 cha.Ma. imāya aṭṭhuppattiyā
@3 cha.Ma., i. jāyampatikā  4 Sī., i. kantāraṃ hi  5 Sī.,Ma., i. yojanasataṃ kantāraṃ
@6 cha.Ma. evarūpe kantare maggaṃ, Sī.,i. evarūpaṃ kantāramaggaṃ
@7 cha.Ma., i. raṭṭhe    8 Ma. atisarīro, cha. athirasarīro

---------------------------------------------------------------------------------------------
page119.
Aṭṭhinissitasirānissitaṭṭhānāni gahetvā thūlamaṃsañcāti 1- attho. Paṭipiṃseyyunti
pahareyyuṃ. Kahaṃ ekaputtakāti ayantesaṃ paridevanākāro.
    Ayaṃ panettha bhūtamatthaṃ katvā ādito paṭṭhāya saṅkhepato atthavaṇṇanā:-
dve kira jāyapatikā puttaṃ gahetvā parittena pātheyyena yojanasatikaṃ
kantāramaggaṃ paṭipajjiṃsu. Te 2- paññāsa yojanāni gantvā 3- pātheyye
niṭṭhāpite 4- khuppipāsāturā viruḷhacchāyāyaṃ 5- nisīdiṃsu. Tato puriso bhariyaṃ āha
"bhadde ito samantā paññāsa yojanāni gāmo vā nigamo vā natthi,
tasmā yantaṃ purisena kātabbaṃ bahumpi kasigorakkhādikammaṃ, na dāni sakkā taṃ
mayā kātuṃ, ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā
puttena saddhiṃ kantāraṃ nittharāhī"ti. Sāpi 6- taṃ āha "sāmi mayā dāni yantaṃ
itthiyā kātabbaṃ bahumpi suttakantanādikammaṃ, taṃ kātuṃ na sakkā, ehi maṃ
māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ
nittharāhī"ti. Puna sopi taṃ āha "bhadde mātugāmamaraṇena dvinnaṃ maraṇaṃ
paññāyati. Na hi mando kumāro mātarā vinā jīvituṃ sakkoti. Yadi pana mayaṃ
jīvāma. Puna dārakaṃ labheyyāma. Handa dāni puttakaṃ māretvā maṃsaṃ gahetvā
kantāraṃ nittharāmā"ti. Tato mātā puttamāha "tāta pitu santikaṃ gacchā"ti,
so agamāsi. Athassa pitā "mayā `puttakaṃ posessāmī'ti kasigorakkhādīhi anappakaṃ
dukkhamanubhūtaṃ, na sakkomi puttaṃ māretuṃ, tvaṃyeva tava puttaṃ mārehī"ti vatvā
"tāta mātu santikaṃ gacchā"ti āha. So agamāsi. Athassa mātāpi "mayā
puttaṃ patthentiyā govattakukkuravattadevatāyācanādīhipi tāva anappakaṃ dukkhamanubhūtaṃ,
ko pana vādo kucchinā pariharantiyā, na sakkomahaṃ puttaṃ māretun"ti vatvā
@Footnote: 1 cha., i. sūlamaṃsañcāti          2 cha.Ma., i. tesaṃ
@3 Sī., i. gatānaṃ               4 cha.Ma., i. pātheyyaṃ niṭṭhāsi, te
@5 cha.Ma., i. viraḷacchāyāyaṃ       6 cha.Ma. puna sāpi

---------------------------------------------------------------------------------------------
page120.
"tāta pitu santikameva gacchā"ti āha. Evaṃ so dvinnaṃ antarā gacchantoyeva
mato. Te taṃ disvā paridevitvā vuttanayena maṃsāni gahetvā khādantā pakkamiṃsu.
    Tesaṃ so puttamaṃsāhāro navahi kāraṇehi paṭikūlattā neva davāya hoti, na
madāya, na maṇḍanāya, na vibhūsanāya, kevalaṃ kantāranittharaṇatthāyeva hoti.
Katamehi navahi kāraṇehi paṭikūloti ce? sajātimaṃsatāya ñātimaṃsatāya puttamaṃsatāya
Piyaputtamaṃsatāya taruṇamaṃsatāya āmakamaṃsatāya agorasatāya 1- aloṇatāya adhūpitatāyāti.
Evaṃ hi tehi 2- navahi kāraṇehi paṭikūlaṃ taṃ puttamaṃsaṃ khādantā na sārattā
bhijjamānasā 3- hutvā khādiṃsu, majjhattabhaveyeva pana nicchandarāgaparibhoge ṭhitā
khādiṃsu. Na aṭṭhinahārucammanissitaṭṭhānāni apanetvā thūlathūlaṃ varamaṃsameva khādiṃsu,
hatthasampattaṃ maṃsameva pana khādiṃsu. Na yāvadatthaṃ kaṇṭhapamāṇaṃ katvā khādiṃsu, thokaṃ
thokaṃ pana ekadivasaṃ yāpanamattameva khādiṃsu. Na aññamaññaṃ maccharāyantā
khādiṃsu, vigatamaccheramalena pana parisuddheneva cetasā khādiṃsu. Na aññaṃ kiñci
migamaṃsaṃ vā moramaṃsādīnaṃ vā aññataraṃ khādāmāti sammuḷhā khādiṃsu,
piyaputtamaṃsabhāvaṃ pana jānantāva khādiṃsu. Na "aho vata mayaṃ punapi evarūpaṃ
puttamaṃsaṃ khādeyyāmā"ti patthanaṃ katvā khādiṃsu, patthanaṃ pana vītivattā hutvā
khādiṃsu. Na "ettakaṃ kantāre khāditvā avasiṭṭhaṃ kantāraṃ atikkamma
loṇambilādīhi yojetvā khādissāmā"ti sannidhiṃ akaṃsu, kantārapariyosāne
pana "pure mahājano passatī"ti bhūmiyaṃ vā nikkhaniṃsu, agginā vā jhāpayiṃsu. Na
"koci añño amhe viya evarūpaṃ puttamaṃsaṃ khādituṃ na labhatī"ti mānaṃ vā dappaṃ
vā akaṃsu, nīhatamānā pana nīhatadappā hutvā khādiṃsu. "kiṃ iminā aloṇena
anambilena adhūpitena duggandhenā"ti na hīḷetvā khādiṃsu, hīḷanaṃ pana vītivattā
@Footnote: 1 cha.Ma. abhogamaṃsatāya   2 cha.Ma., i evaṃ hi te
@3 cha.Ma., i. giddhamānasā

---------------------------------------------------------------------------------------------
page121.
Hutvā khādiṃsu. Na "tuyhaṃ bhāgo mayhaṃ bhāgo tava putto mama putto"ti
aññamaññaṃ atimaññiṃsu. Samaggā pana sammodamānā hutvā khādiṃsu. Imaṃ
nesaṃ evarūpaṃ vicchandarāgādiparibhogaṃ sampassamāno satthā bhikkhusaṃghampi taṃ kāraṇaṃ
anujānāpento taṃ kiṃ maññatha bhikkhave, api nu te davāya vā āhāraṃ
āhareyyuntiādimāha. Tattha davāya vātiādīni visuddhimagge 1- vitthāritāneva.
Kantārassāti nitthiṇṇāvasesassa 2- kantārassa.
    Evameva khoti navannaṃ pāṭikulyānaṃ vasena evampi puttamaṃsasadiso 3-
katvā daṭṭhabboti attho. Katamesaṃ navannaṃ? gamanapāṭikulyatādīnaṃ. Gamanapāṭikulyataṃ
paccavekkhantopi hi kabaḷiṅkārāhāraṃ pariggaṇhāti, pariyesanapāṭikulyataṃ
paccavekkhantopi, paribhoganidhānaāsayaparipakkāparipakkasammakkhananissandapāṭikulyataṃ
paccavekkhantopi. Tāni panetāni gamanapāṭikulyatādīni visuddhimagge 4-
āhārapāṭikulyatāniddese vitthāritāneva. Iti imesaṃ navannaṃ pāṭikulyānaṃ vasena
puttamaṃsūpamameva katvā āhāro paribhuñjitabbo.
    Yathā te jāyapatikā pāṭikulyaṃ piyaputtamaṃsaṃ khādantā na sārattā bhijjamānasā 5-
hutvā khādiṃsu, majjhattabhāveyeva pana 6- nicchandarāgaparibhoge ṭhitā khādiṃsu, evaṃ
nicchandarāgaparibhogaṃ katvā paribhuñjitabbo. Yathā ca te na aṭṭhinahārucammanissitaṃ
apanetvā thūlathūlaṃ varamaṃsameva khādiṃsu, hatthasampattameva pana khādiṃsu, evaṃ
sukkhabhattathaddhabyañjanādīni  7- piṭṭhihatthena apakkhipitvā 8- vaṭṭakena viya
kukkuṭena viya ca odhiṃ adassetvā tato tato sappimaṃsādisaṃsaṭṭhavarabhojanaṃyeva
vicinitvā abhuñjantena sīhena viya sapadānaṃ paribhuñjitabbo.
@Footnote: 1 visuddhi. 1/39    2 cha.Ma. nittiṇṇā....., i. nittharaṃ avasesassa
@3 cha.Ma., i. vasena piyaputtasadiso  4 visuddhi. 2/155
@5 cha.Ma., i. giddhamānasā    6 cha.Ma. ayaṃ saddo na dissati
@7 Sī. sukkhabhattabaddhabyañjanādīni, cha.Ma. sukkhabhattamandabyañjanādīni
@8 cha. apaṭikkhipitvā

---------------------------------------------------------------------------------------------
page122.
    Yathā ca te na yāvadatthaṃ kaṇṭhappamāṇaṃ khādiṃsu, thokaṃ thokaṃ pana
ekekadivasaṃ yāpanamattameva khādiṃsu, evameva āhārahatthakādibrāhmaṇānaṃ
aññatarena viya yāvadatthaṃ udarāvadehakaṃ abhuñjantena catunnaṃ pañcannaṃ vā
ālopānaṃ okāsaṃ ṭhapetvāva dhammasenāpati 1- viya paribhuñjitabbo. Thero
kira 2- pañcacattāḷīsa vassāni tiṭṭhamāno "pacchābhatte ambiluggārasamuṭṭhāpakaṃ
katvā ekadivasampi āhāraṃ na āhāresin"ti vatvā sīhanādaṃ nadanto imaṃ
gāthamāha:-
           "cattāro pañca ālope   abhutvā udakaṃ pive
            alaṃ phāsuvihārāya        pahitattassa bhikkhuno"ti. 3-
    Yathā ca te na aññamaññaṃ maccharāyantā khādiṃsu, vigatamalamaccherena pana
parisuddheneva cetasā khādiṃsu, evameva piṇḍapātaṃ labhitvā amaccharāyitvā "imaṃ
sabbaṃ gaṇhantassa sabbaṃ dassāmi, upaḍḍhaṃ gaṇhantassa upaḍḍhaṃ, sace
gahitāvaseso bhavissati, attanā paribhuñkhissāmī"ti sāraṇīyadhamme ṭhiteneva
paribhuñjitabbo. Yathā ca te na "aññaṃ kiñci mayaṃ migamaṃsaṃ vā moramaṃsādīnaṃ
vā aññataraṃ khādāmā"ti sammuḷhā khādiṃsu, piyaputtamaṃsabhāvaṃ pana jānantāva
khādiṃsu, evameva piṇḍapātaṃ labhitvā "ahaṃ khādāmi bhuñjāmī"ti attūpaladdhisammohaṃ
anuppādetvā "kabaḷiṅkārāhāro na jānāti `ahaṃ cātummahābhūtikakāyaṃ vaḍḍhemī'ti,
kāyopi na jānāti `kabaḷiṅkārāhāro maṃ vaḍḍhetī"ti, evaṃ sammohaṃ pahāya
paribhuñjitabbo. Satisampajaññavasenāpi cesa asammuḷheneva hutvā paribhuñjitabbo.
    Yathā ca te na "aho vata mayaṃ punapi evarūpaṃ puttamaṃsaṃ khādeyyāmā"ti
patthanaṃ katvā khādiṃsu, patthanaṃ pana vītivattā hutvā khādiṃsu, evameva paṇītabhojanaṃ
laddhā "aho vatāhaṃ svepi punadivasepi evarūpaṃ labheyyaṃ" , lūkhaṃ vā pana laddhā
@Footnote: 1 cha.Ma., i. dhammasenāpatinā     2 cha.Ma., i. so kira  3 khu.thera. 26/983/395

---------------------------------------------------------------------------------------------
page123.
"hiyyo viya me ajja paṇītabhojanaṃ na laddhan"ti patthanaṃ vā anusocanaṃ vā
akatvā nittaṇhena:-
            "atītaṃ nānusocāmi      na jappāmināgataṃ 1-
             paccuppannena yāpemi   tena vaṇṇo pasīdatī"ti 2-
imaṃ ovādaṃ anussarantena "paccuppanneneva yāpessāmī"ti paribhuñjitabbo.
    Yathā ca te na "ettakaṃ kantāre khāditvā avasiṭṭhaṃ kantāraṃ atikkamma
loṇambilādīhi yojetvā khādissāmā"ti sannidhiṃ akaṃsu, kantārapariyosāne pana
"pure mahājano passatī"ti bhūmiyaṃ vā nikhaṇiṃsu, agginā vā jhāpayiṃsu, evameva:-
                "annānamatho pānānaṃ
                 khādanīyānaṃ athopi vatthānaṃ
                 laddhā na sannidhiṃ kayirā
                 na ca parittase tāni alabhamāno"ti 3-
imaṃ ovādaṃ anussarantena catūsu paccayesu yaṃ yaṃ labhati, tato tato attano
yāpanamattaṃ gahetvā sesaṃ sabrahmacārīnaṃ vissajjetvā sannidhiṃ parivajjantena
paribhuñjitabbo. Yathā ca te na "koci añño amhe viya evarūpaṃ puttamaṃsaṃ
khādituṃ na labhatī"ti mānaṃ vā dappaṃ vā akaṃsu, nīhatamānā pana nīhatadappā
hutvā khādiṃsu, evameva paṇītabhojanaṃ labhitvā "ahamasmi lābhī cīvarapiṇḍapātādīnan"ti
na māno vā dappo vā kātabbo. "nāyaṃ pabbajjā cīvarādihetu, arahattahetu
panāyaṃ pabbajjā"ti paccavekkhitvā nīhatamānadappeneva paribhuñjitabbo.
    Yathā ca te "kiṃ iminā aloṇena anambilena adhūpitena duggandhenā"ti
hīḷetvā na khādiṃsu, hīḷanaṃ pana vītivattā hutvā khādiṃsu, evameva piṇḍapātaṃ
labhitvā "kiṃ iminā asukkena bhattasadisena 4- lūkhena nīrasena, suvānadoṇiyaṃ 5-
taṃ pakkhipathā"ti evaṃ piṇḍapātaṃ vā "ko imaṃ bhuñjissati, kākasunakhādīnaṃ dehī"ti
evaṃ dāyakaṃ vā ahīḷentena:-
@Footnote: 1 Sī., i. nappajappāmanāgataṃ  2 khu.jā. 28/435/162 (syā)  3 khu.su. 25/931/516
@4 cha.Ma. assagonabhattasadisena  5 i. supāṇadoṇiyaṃ

---------------------------------------------------------------------------------------------
page124.
            "sa pattapāṇi caranto 1-     amūgo mūgasammato
             appaṃ dānaṃ na hīḷeyya       dātāraṃ nāvajāniyā"ti 2-
imaṃ ovādaṃ anussarantena paribhuñjitabbo. Yathā ca te na "tuyhaṃ bhāgo,
mayhaṃ bhāgo, tava putto, mama putto"ti aññamaññaṃ atimaññiṃsu, samaggā pana
sammodamānā hutvā khādiṃsu, evameva piṇḍapātaṃ labhitvā yathā ekacce
"ko tumhādisānaṃ dassati nikkāraṇā ummāresu pakkhalantā āhiṇḍatha, 3-
vijātamātāpi te dātabbaṃ na maññati, mayaṃ pana gatagataṭṭhāne paṇītāni
cīvarādīni labhāmā"ti sīlavante sabrahmacārī atimaññanti, yaṃ sandhāya vuttaṃ:-
           "so tena lābhasakkārasilokena abhibhūto pariyādiṇṇacitto
         aññe pesale bhikkhū atimaññati. Taṃ hi tassa bhikkhave
         moghapurisassa hoti dīgharattaṃ ahitāya dukkhāyā"ti. 4-
    Evaṃ kañci anatimaññitvā sabbehi sabrahmacārīhi saddhiṃ samaggena
sammodamānena hutvā paribhuñjitabbaṃ.
    Pariññāteti ñātapariññā tīraṇapariññā pahānapariññāti imāhi tīhi
pariññāhi pariññāte. Kathaṃ? idha bhikkhu "kabaḷiṅkārāhāro nāma ayaṃ savatthukavasena
ojaṭṭhamakarūpaṃ hoti, ojaṭṭhamakarūpaṃ kattha paṭihaññati? jivhāpasāde,
jivhāpasādo kiṃnissito? catumahābhūtanissito. Iti ojaṭṭhamakaṃ jivhāpasādo
tassa paccayāni mahābhūtānīti ime dhammā rūpakkhandho nāma, taṃ pariggaṇhato
uppannā phassapañcamakā dhammā cattāro arūpakkhandhā. Iti sabbepime
pañcakkhandhā saṅkhepato nāmarūpamattaṃ hotī"ti pajānāti. So te dhamme
sarasalakkhaṇato vavatthapetvā tesaṃ paccayaṃ pariyesanto anulomaṃ 5- paṭiccasamuppādaṃ
passati. Ettāvatānena kabaḷiṅkārāhāramukhena sappaccayassa nāmarūpassa
@Footnote: 1 cha.Ma. vicaranto    2 khu.su. 25/719/474  3 cha.Ma. pakkhalantānaṃ āhiṇḍantānaṃ
@4 saṃ.ni. 16/161/219  5 cha. anulomapaṭilomaṃ

---------------------------------------------------------------------------------------------
page125.
Yāthāvato diṭṭhattā kabaḷiṅkārāhāro ñātapariññāya pariññātova hoti. So tadeva
sappaccayaṃ nāmarūpaṃ aniccaṃ dukkhaṃ anattāti tīṇi lakkhaṇāni āropetvā sattannaṃ
anupassanānaṃ vasena sammasati. Ettāvatānena so tilakkhaṇapaṭivedhasammasanañāṇasaṅkhātāya
tīraṇapariññāya pariññāto hoti. Tasmiṃyeva pana 1- nāmarūpe chandarāgāvakaḍḍhanena
anāgāmimaggena parijānatā pahānapariññāya pariññāto hotīti.
    Pañcakāmaguṇikoti pañcakāmaguṇasambhavo rāgo pariññāto hoti. Ettha pana
tisso pariññā ekapariññā sabbapariññā mūlapariññāti. Katamā ekapariññā?
yo bhikkhu jivhādvāre ekarasataṇhaṃ parijānāti, tena pañcakāmaguṇiko rāgo
pariññātova hotīti. Kasmā? tassāyeva tattha uppajjanato. Sāyeva hi taṇhā
cakkhudvāre uppannā rūparāgo nāma hoti, sotadvārādīsu uppannā
saddarāgādayo. Iti yathā ekasseva corassa pañca magge hanato ekasmiṃ magge gahetvā
sīse chinne pañcapi maggā khemā honti, evaṃ jivhādvāre rasataṇhāya
pariññātāya pañcakāmaguṇiko rāgo pariññāto hotīti ayaṃ ekapariññā nāma.
    Katamā sabbapariññā? patte pakkhittapiṇḍapātasmiṃ hi ekasmiṃyeva
Pañcakāmaguṇikarāgo labbhati. Kathaṃ? parisuddhaṃ tāvassa vaṇṇaṃ olokayato rūparāgo
Hoti, uṇhe sappimhi tattha āsiñcante paṭapaṭāti saddo uṭṭhahati, tathārūpaṃ
khādanīyaṃ vā khādantassa murumurādisaddo 2- uppajjati, taṃ assādayato saddarāgo.
Jīrakādisambhāragandhaṃ 3- assādentassa gandharāgo, sādhurasavasena rasarāgo. Mudubhojanaṃ
phassavantanti assādayato phoṭṭhabbarāgo. Iti imasmiṃ āhāre satisampajaññena
pariggahetvā nicchandarāgaparibhogena paribhutte sabbopi so pariññāto hotīti
ayaṃ sabbapariññā nāma.
@Footnote: 1 cha.Ma. ayaṃ saddo na dissati 2 cha.Ma., i. murumurūti saddo 3 cha.Ma. jīrakādivasagandhaṃ

---------------------------------------------------------------------------------------------
page126.
    Katamā mūlapariññā? pañcakāmaguṇikarāgassa hi kabaḷiṅkārāhāro mūlaṃ.
Kasmā? tasmiṃ sati tassuppattito. Brāhmaṇatissabhaye kira dvādasa vassāni
jāyapatikānaṃ upanijjhānacittannāma nāhosi. Kasmā? āhāramandatāya. Bhaye pana
vūpasante yojanasatiko tāmbapaṇṇidīpo dārakānaṃ jātamaṅgalehi ekamaṅgalo
ahosi. Iti mūlabhūte āhāre pariññāte pañcakāmaguṇiko rāgo pariññātova
hotīti ayaṃ mūlapariññā nāma.
    Natthi naṃ saññojananti tena rāgena saddhiṃ pahānekaṭṭhatāya pahīnattā
natthi. Evamayaṃ desanā yāva anāgāmimaggā kathitā. "ettakena pana mā vosānaṃ
āpajjiṃsū"ti etesaṃyeva rūpādīnaṃ vasena pañcasu khandhesu vipassanaṃ vaḍḍhetvā
yāva arahattā kathetuṃ vaṭṭatīti. Paṭhamāhāro niṭṭhito.
    Dutiye niccammāti khurato paṭṭhāya yāva siṅgamūlā sakalasarīrato uddālitacammā
kiṃsukarāsivaṇṇā. Kasmā pana aññaṃ hatthiassagoṇādiopammaṃ agahetvā
niccammagāvūpamā gahitāti? titikkhituṃ asamatthabhāvadīpanatthaṃ. Mātugāmo hi uppannaṃ
dukkhavedanaṃ titikkhituṃ adhivāsetuṃ na sakkoti, evameva phassāhāro abalo dubbaloti
dassanatthaṃ sadisameva upamaṃ āhari. Kuḍḍanti silākuḍḍādīnaṃ aññataraṃ. Kuḍḍanissitā
pāṇā nāma uṇṇānābhisarabūmūsikādayo. Rukkhanissitāti uccāliṅgapāṇakādayo.
Udakanissitāti macchasuṃsumārādayo. Akāsanissitāti ḍaṃsamakasakākakulalādayo.
Khādeyyunti luñcitvā khādeyyuṃ. Sā tasmiṃ tasmiṃ ṭhāne taṃtaṃṭhānasannissayamūlakaṃ
pāṇakhādanabhayaṃ sampassamānā neva attano sakkārasammānaṃ, na
piṭṭhiparikammasarīrasambāhanauṇhodakāni icchati, evameva bhikkhu phassāhāramūlakaṃ
kilesapāṇakakhādanabhayaṃ sampassamāno tebhūmikaphassena anatthiko hoti.
    Phasse bhikkhave āhāre pariññāteti tīhi pariññāhi pariññāte.
Idhāpi tisso pariññā. Tattha "phasso saṅkhārakkhandho, taṃsampayuttā vedanā

---------------------------------------------------------------------------------------------
page127.
Vedanākkhandho, saññā saññākkhandho, cittaṃ viññāṇakkhandho, tesaṃ
vatthārammaṇāni rūpakkhandho"ti evaṃ sappaccayassa nāmarūpassa yāthāvasarasadassanaṃ 1-
ñātapariññā. Tattheva tilakkhaṇaṃ āropetvā sattannaṃ anupassanānaṃ vasena
aniccādito tulanaṃ tīraṇapariññā. Tasmiṃyeva pana nāmarūpe chandarāganikkaḍḍhano
arahattamaggo pahānapariññā. Tisso vedanāti evaṃ phassāhāre tīhi pariññāhi
pariññāte tisso vedanā pariññātāva honti tammūlakattā taṃsampayuttattā ca.
Iti phassāhāravasena desanā yāva arahattā kathitā. Dutiyāhāro.
    Tatiye aṅgārakāsūti aṅgārānaṃ kāsu. Kāsūti rāsipi vuccati āvāṭopi.
           "aṅgārakāsuṃ apare thunanti 2-
            narā rudantā paridaḍḍhagattā
            bhayaṃ hi maṃ vindati sūta disvā
            pucchāmi taṃ mātali devasārathī"ti 3-
ettha rāsi "kāsū"ti vutto.
           "kiṃ nu santaramānova kāsuṃ khaṇasi sārathī"ti 4-
ettha āvāṭo. Idhāpi ayameva adhippeto. Sādhikaporisāti atirekaporisā
pañcaratanappamāṇā. Vītacchikānaṃ vītadhūmānanti etenassa mahāpariḷāhataṃ dassesi.
Jālāya vā hi dhūme vā sati vāto samuṭṭhāti, pariḷāho mahā na hoti,
tadabhāve vātābhāvato pariḷāho mahā hoti. Ārakāvassāti dūreyeva bhaveyya.
    Evameva khoti ettha idaṃ opammasaṃsandanaṃ:- aṅgārakāsu viya hi tebhūmikavaṭṭaṃ
daṭṭhabbaṃ. Jīvitukāmo puriso viya vaṭṭanissito bālaputhujjano. Dve balavanto
purisā viya kusalākusalakammaṃ. Tesaṃ taṃ purisaṃ nānābāhāsu gahetvā aṅgārakāsuṃ
@Footnote: 1 cha.Ma. yāthāvato dassanaṃ       2 Ma. punanti, cha. phuṇanti
@3 khu.jā. 28/546/203 (syā)  4 khu.jā. 28/396/153 (syā)

---------------------------------------------------------------------------------------------
page128.
Upakaḍḍhanakālo viya puthujjanassa kammāyūhanakālo. Kammañhi āyūhiyamānameva
paṭisandhiṃ ākaḍḍhati nāma. Aṅgārakāsunidānaṃ dukkhaṃ viya kammanidānaṃ vaṭṭadukkhaṃ
veditabbaṃ.
    Pariññāteti tīhi pariññāhi pariññāte. Pariññāyojanā panettha
phasse vuttanayeneva veditabbā. Tisso taṇhāti kāmataṇhā bhavataṇhā
vibhavataṇhāti imā pariññātāva honti. Kasmā? taṇhāmūlakattā manosañcetanāya.
Na hi hetumhi appahīne phalaṃ pahīyati. Iti manosañcetanāhāravasenapi yāva
arahattā desanā kathitā. Tatiyāhāro.
    Catutthe āgucārinti pāpacāriṃ dosakārakaṃ. Kathaṃ so purisoti so puriso
kathaṃbhūto, kiṃ yāpeti na yāpetīti pucchati. Tatheva deva jīvatīti yathā pubbe,
idānipi tatheva jīvati.
    Evameva khoti idhāpi idaṃ opammasaṃsandanaṃ:- rājā viya hi kammaṃ
daṭṭhabbaṃ, āgucārī puriso viya vaṭṭasannissito bālaputhujjano, tīṇi
sattisatāni viya paṭisandhiviññāṇaṃ, āgucāriṃ purisaṃ "tīhi sattisatehi hanathā"ti
raññā āṇattakālo viya kammaraññā vaṭṭasannissitaputhujjanaṃ gahetvā paṭisandhiyaṃ
khipanakālo. 1- Tattha kiñcāpi tīṇi sattisatāni viya paṭisandhiviññāṇaṃ, sattīsu
pana dukkhaṃ natthi, sattīhi pahaṭavaṇamukhamūlaṃ 2- dukkhaṃ, evameva paṭisandhiyampi dukkhaṃ
natthi, dinnāya pana paṭisandhiyā pavatte vipākadukkhaṃ sattīhi pahaṭavaṇamukhamūladukkhaṃ 3-
viya hoti.
    Pariññāteti tīheva pariññāhi pariññāte. Idhāpi pariññāyojanā
phassāhāre vuttanayeneva veditabbā. Nāmarūpanti viññāṇapaccayā nāmarūpaṃ.
@Footnote: 1 cha.Ma., i. pakkhipanakālo  2 cha.Ma., i. pahatavaṇamūlakaṃ 3 cha.Ma. sattipahaṭavaṇamūlakaṃ dukkhaṃ

---------------------------------------------------------------------------------------------
page129.
Viññāṇasmiṃ hi pariññāte taṃ pariññātameva hoti taṃmūlakattā sahuppannattā
ca. Iti viññāṇāhāravasenapi yāva arahattā desanā kathitāti. Catutthāhāro.
Tatiyaṃ.
                     4. Atthirāgasuttavaṇṇanā
    [64] Catutthe rāgotiādinī lobhasseva nāmāni. So hi rajanavasena 1-
rāgo, nandanavasena nandī, taṇhāyanavasena taṇhāti vuccati. Patiṭṭhitaṃ tattha
viññāṇaṃ viruḷhanti kammaṃ jirāpetvā 2- paṭisandhiākaḍḍhanasamatthatāya patiṭṭhitañceva
viruḷhañca. Yatthāti tebhūmikavaṭṭe bhummaṃ, sabbattha vā purimapurimapade etaṃ
bhummaṃ. Atthi tattha saṅkhārānaṃ vuḍḍhīti idaṃ imasmiṃ vipākavaṭṭe ṭhitassa āyatiṃ
vaṭṭahetuke saṅkhāre sandhāya vuttaṃ. Yattha atthi āyatiṃ punabbhavābhinibbattīti
yasmiṃ ṭhāne āyatiṃ punabbhavābhinibbatti atthi.
    Evameva khoti ettha idaṃ opammasaṃsandanaṃ:- rajakacittakārā viya hi
sahakammasambhārakammaṃ, phalakabhittidussapaṭaṃ 3- viya tebhūmikavaṭṭaṃ. Yathā rajakacittakārā
parisuddhesu phalakādīsu rūpaṃ sasamuṭṭhāpenti, evameva sasambhārakakammaṃ bhavesu rūpaṃ
samuṭṭhāpeti. Tattha yathā akusalena cittakārena samuṭṭhāpitaṃ rūpaṃ virūpaṃ hoti
dussaṇṭhitaṃ amanāpaṃ, evameva ekacco kammaṃ karonto ñāṇavippayuttena cittena
karoti, taṃ kammaṃ rūpaṃ samuṭṭhāpentaṃ cakkhādīnaṃ sampattiṃ adatvā dubbaṇṇaṃ
dussaṇṭhitaṃ 4- mātāpitūnampi amanāpaṃ rūpaṃ samuṭṭhāpeti. Yathā pana kusalena cittakārena
samuṭṭhāpitaṃ rūpaṃ surūpaṃ hoti karonto susaṇṭhitaṃ manāpaṃ, evameva ekacco kammaṃ
karonto ñāṇasampayuttena cittena karoti, taṃ kammaṃ samuṭṭhāpentaṃ cakkhādīnaṃ
sampattiṃ datvā suvaṇṇaṃ susaṇṭhitaṃ alaṅkatapaṭiyattaṃ viya rūpaṃ samuṭṭhāpeti.
@Footnote: 1 cha.Ma. rañjanavasena      2 cha.Ma.,i. javāpetvā
@3 cha.Ma. phalakabhittidussapaṭā  4 Sī. dussaṇṭhānaṃ

---------------------------------------------------------------------------------------------
page130.
    Ettha ca āhāraṃ viññāṇena saddhiṃ saṅkhipitvā āhāranāmarūpānaṃ
antare eko sandhi, vipākavidhiṃ nāmarūpena saṅkhipitvā nāmarūpasaṅkhārānaṃ
antare eko sandhi, saṅkhārānañca āyatibhavassa ca antare eko sandhīti
veditabbo.
    Kūṭāgāranti ekaṃ kaṇṇikaṃ gāhāpetvā 1- kataṃ agāraṃ. Kūṭāgārasālāti dve
kaṇṇikā 2- gahetvā katasālā. Evameva khoti ettha khīṇāsavassa kammaṃ suriyarasmisamaṃ
veditabbaṃ. Suriyarasmi pana atthi, sā kevalaṃ patiṭṭhāya abhāvena apatiṭṭhā nāma
jātā, khīṇāsavassa kammaṃ natthitāya eva apatiṭṭhaṃ. Tassa hi kāyādayo
atthi, tehipi pana katakammaṃ kusalākusalaṃ nāma na hoti, kiriyamatte ṭhatvā
avipākaṃ hoti, evamassa kammaṃ natthitāya eva apatiṭṭhaṃ nāma jātanti. Catutthaṃ.
                         5. Nagarasuttavaṇṇanā
    [65] Pañcame nāmarūpe kho sati viññāṇanti ettha "saṅkhāresu sati
viññāṇan"ti ca "avijjāya sati saṅkhārā"ti ca vattabbaṃ bhaveyya, tadubhayampi na
vuttaṃ. Kasmā? avijjāsaṅkhārā hi tatiyo bhavo, tehi saddhiṃ ayaṃ vipassanā na
ghaṭiyati. Mahāpuriso hi paccuppannapañcavokāravasena abhiniviṭṭhoti.
    Nanu ca avijjāsaṅkhāresu adiṭṭhesu na sakkā buddhena bhavitunti. Saccaṃ
na sakkā, iminā pana te bhavaupādānataṇhāvasena diṭṭhāva. Tasmā yathā nāma
godhaṃ anubandhanto puriso taṃ kūpaṃ paviṭṭhaṃ disvā otāretvā 3- paviṭṭhaṭṭhānaṃ
khanitvā godhaṃ gahetvā pakkameyya, na parabhāgaṃ khaneyya, kasmā? kassaci natthitāya.
Evaṃ mahāpuriso godhaṃ anubandhanto puriso viya bodhipallaṅke nisinno
@Footnote: 1 ka. gahetvā            2 cha.Ma. kaṇṇike
@3 Sī. otaritvā

---------------------------------------------------------------------------------------------
page131.
Jarāmaraṇato paṭṭhāya "imassa ayaṃ paccayo, imassa ayaṃ paccayo"ti pariyesanto
yāva nāmarūpadhammānaṃ paccayaṃ disvā tassapi paccayaṃ pariyesanto viññāṇameva
addasa. Tato "ettako 1- pañcavokārabhavavasena sammasanacāro"ti 2- vipassanaṃ
paṭinivattesi, parato tucchakūpassa abhindanaṭṭhānaṃ 3- viya avijjāsaṅkhāradvayaṃ atthi.
Tadetaṃ heṭṭhā vipassanāya gahitattā pāṭiyekkaṃ sammasanūpagaṃ na hotīti na
aggahesi.
    Paccudāvattatīti paṭinivattati. Katamaṃ panettha viññāṇaṃ paccudāvattatīti?
Paṭisandhiviññāṇampi vipassanāviññāṇampi. 4- Tattha paṭisandhiviññāṇaṃ paccayato
paṭinivattati, vipassanāviññāṇaṃ 5- ārammaṇato. Ubhayampi nāmarūpaṃ nātikkamati,
nāmarūpato paraṃ na gacchati. Ettāvatā jāyetha vātiādīsu viññāṇe
nāmarūpassa paccaye honte, nāmarūpe viññāṇassa paccaye honte, dvīsupi
aññamaññapaccayesu hontesu ettakena jāyetha vā upapajjetha vā. Ito hi paraṃ
yaṅkiñci aññaṃ jāyeyya vā upapajjeyya vā, 6- nanu etadeva jāyati ca upapajjati
cāti.
    Evaṃ saddhiṃ aparāparacutipaṭisandhīhi pañcupādānāni 7- dassetvā puna
taṃ ettāvatāti vuttamatthaṃ niyyādento yadidaṃ nāmarūpapaccayā viññāṇaṃ,
viññāṇapaccayā nāmarūpanti vatvā tato paraṃ anulomapaccayākāravasena
viññāṇapaccayā nāmarūpamūlakaṃ āyatijarāmaraṇaṃ 8- dassetuṃ nāmarūpapaccayā
saḷāyatanantiādimāha.
@Footnote: 1 Ma. ettake            2 Ma. sammasanaṃ karoti
@3 cha.Ma. abhinnaṭṭhānaṃ        4 Sī. vipassanañāṇampi
@5 Sī. vipassanāñāṇaṃ         6 cha.Ma., i. kimaññaṃ jāyetha vā upapajjetha vā
@7 cha.Ma. pañca padāni, i. paccudānaṃ  8 ka. āyatiṃpi jātijarāmaraṇaṃ

---------------------------------------------------------------------------------------------
page132.
    Añjasanti maggasseva vevacanaṃ. Udāpagatanti 1- āpato uggatattā udāpagatanti 2-
laddhavohārena pākāravatthunā samannāgataṃ. Ramaṇīyanti samantā catunnaṃ dvārānaṃ
abbhantare ca nānābhaṇḍānaṃ sampattiyā ramaṇīyaṃ. Māpehīti mahājanaṃ pesetvā
vāsaṃ kārehi. Māpeyyāti vāsaṃ kāreyya. Kārenato ca paṭhamaṃ aṭṭhārasa
manussakoṭiyo pesetvā "sampuṇṇan"ti pucchitvā "na tāva sampuṇṇan"ti vutte
aparāni pañca kulāni peseyya. Puna pucchitvā "na tāva sampuṇṇan"ti vutte
aparāni pañcapaṇṇāsa kulāni peseyya. Puna pucchitvā "na tāva sampuṇṇan"ti
vutte aparāni tiṃsakulāni peseyya. Puna pucchitvā "na tāva sampuṇṇan"ti
vutte aparaṃ kulasahassaṃ peseyya. Puna pucchitvā "na tāva sampuṇṇan"ti vutte
aparāni ekādasanahutāni kulāni peseyya. Puna pucchitvā "na tāva sampuṇṇan"ti
vutte aparāni caturāsīti kulasahassāni peseyya. Puna "sampuṇṇan"ti pucchite
"mahārāja kiṃ vadesi, mahantaṃ nagaraṃ asambādhaṃ, iminā nayena kulāni pesetvā
na sakkā pūretuṃ, bheriṃ cārāpetvā 3- `amhākaṃ nagaraṃ imāya ca imāya ca sampattiyā
sampannaṃ, ye tattha vasitukāmā, yathāsukhaṃ gacchantu, imañcimañca parihāraṃ
labhissantī'ti nagarassa ceva vaṇṇaṃ lokassa ca parihāralābhaṃ ghosāpethā"ti vadeyya. So evaṃ
kareyya. Tato manussā nagaraguṇañceva parihāralābhañca sutvā sabbadisāhi
samosaritvā nagaraṃ pūreyyuṃ. Taṃ aparena samayena iddhañceva assa phītañca. Taṃ sandhāya
tadassa nagaraṃ aparena samayena iddhañceva phītañcātiādi vuttaṃ.
    Tattha iddhanti samiddhaṃ subhikkhaṃ. Phītanti sabbasampattīhi vaḍḍhitaṃ. 4-
Bahujaññanta bahūhi ñātabbaṃ, bahujanānaṃ hitaṃ vā. "bahujanan"tipi pāṭho.
Ākiṇṇamanussanti manussehi ākiṇṇaṃ nirantaraṃ phuṭṭhaṃ. Vuḍḍhivepullappattanti
vuḍḍhippattañceva
@Footnote: 1 cha.Ma. uddhāpavantanti           2 Sī., i. uddāpanti
@3 cha.Ma., i. bheriṃ pana carāpetvā   4 cha.Ma., i pupphitaṃ

---------------------------------------------------------------------------------------------
page133.
Vepullappattañca, seṭṭhabhāvañceva vipulabhāvañca pattaṃ, dasasahassacakkavāḷe
agganagaraṃ jātanti attho.
    Evameva khoti ettha idaṃ opammasaṃsandanaṃ:- araññapavane caramānapuriso
viya hi dīpaṅkarapādamūlato paṭṭhāya pāramiyo pūrayamāno mahāpuriso dakṭhabbo,
tassa purisassa pubbakehi manussehi anuyātamaggadassanaṃ viya mahāsattassa
anupubbena bodhipallaṅke nisinnassa pubbabhāge aṭṭhaṅgikassa vipassanāmaggassa
dassanaṃ, purisassa taṃ ekapadikamaggaṃ anugacchato aparabhāge mahāmaggadassanaṃ viya
mahāsattassa upari vipassanāya ciṇṇante lokuttaramaggadassanaṃ, purisassa tena 1-
maggena gacchato purato nagaradassanaṃ viya tathāgatassa nibbānanagaradassanaṃ,
bāhiranagaraṃ panettha aññena diṭṭhaṃ, aññena manussavāsaṃ kataṃ, nibbānanagaraṃ
satthā sayameva passi, sayaṃ vāsamakāsi. Tassa purisassa catunnaṃ dvārānaṃ
diṭṭhakālo viya tathāgatassa catunnaṃ maggānaṃ diṭṭhakālo, tassa catūhi
dvārehi nagaraṃ paviṭṭhakālo viya tathāgatassa catūhi maggehi nibbānaṃ paviṭṭhakālo,
tassa nagarabbhantare bhaṇḍavavatthānakālo viya tathāgatassa paccavekkhaṇañāṇena
paropaṇṇāsakusaladhammavavatthānakālo. Nagarassa āvāsakaraṇatthaṃ 2- kulapariyesanakālo
viya satthu phalasamāpattito vuṭṭhāya veneyyasatte volokanakālo, tena purisena
yācitassa rañño ekaṃ mahākuṭumbikaṃ diṭṭhakālo, rañño mahākuṭambikaṃ pakkosāpetvā
"nagaravāsaṃ karohī"ti pahitakālo viya bhagavato ekasmiṃ pacchābhatte aṭṭhārasayojanamaggaṃ
gantvā āsāḷhapuṇṇamīdivase 4- bārāṇasiyaṃ isipatanaṃ pavisitvā theraṃ
kāyasakkhiṃ katvā dhammaṃ desitakālo, mahākuṭumbikena aṭṭhārasa purisakoṭiyo
@Footnote: 1 cha.Ma., i. teneva          2 cha.Ma., i. agārakaraṇatthaṃ
@3 cha.Ma. aññāsikoṇḍaññattheraṃ    4 cha.Ma. āsāḷhipuṇṇamadivase

---------------------------------------------------------------------------------------------
page134.
Gahetvā nagaraṃ ajjhāvutthakālo viya tathāgatena dhammacakke pavattite therassa
aṭṭhārasahi brahmakoṭīhi saddhiṃ sotāpattiphale patiṭṭhitakālo, evaṃ nibbānanagaraṃ
paṭhamaṃ āvāsitaṃ, tato sampuṇṇaṃ nagaranti pucchitvā na tāvāti vutte pañca
kulāni ādiṃ katvā yāva caturāsītikulasahassapesanaṃ viya tathāgatassa pañcamadivasato
paṭṭhāya anattalakkhaṇasuttādīni desetvā pañcavaggiye ādiṃ katvā yasapamukhā
pañcapaññāsakulaputtā tiṃsabhaddavaggiyā sahassapurāṇajaṭilā bimbisārapamukhāni
ekādasapurisanahutāni tirokuḍḍānumodane caturāsītisahassānīti ettakassa
janassa ariyamaggaṃ otāretvā nibbānanagaraṃ pesitakālo, atha tena nayena
nagare apūriyamāne bheriṃ cārāpetvā 1- nagarassa vaṇṇaghosanaṃ kulānaṃ parihāralābhaghosanaṃ
viya 2- māsassa aṭṭha divase tattha tattha nisīditvā dhammakathikānaṃ nibbānavaṇṇassa
ceva nibbānappattānaṃ jātikantārādinittharaṇaānisaṃsassa ca ghosanaṃ, tato sabbadisāhi
āgantvā manussānaṃ nagarasamosaraṇaṃ viya tattha tattha dhammakathaṃ sutvā tato 3-
nikkhamitvā pabbajjaṃ ādiṃ katvā anulomapaṭipadaṃ paṭipannānaṃ aparimāṇānaṃ
kulaputtānaṃ nibbānasamosaraṇaṃ daṭṭhabbaṃ.
    Purāṇamagganti ariyaṃ aṭṭhaṅgikaṃ maggaṃ. Ayaṃ hi ariyamaggo pavāraṇasutte 4-
avattamānakaṭṭhena "anuppannamaggo"ti vutto, imasmiṃ sutte avaḷañjanaṭṭhena
"purāṇamaggo"ti. Brahmacariyanti sikkhattayasaṅgahaṃ sakalasāsanaṃ. Iddhanti jhānassādena
samiddhaṃ subhikkhaṃ, phītanti abhiññābharaṇehi pupphitaṃ. Vitthārikanti vitthiṇṇaṃ.
Bahujaññanti bahujanaviññeyyaṃ. Yāva devamanussehi supakāsitanti yāva
dasasahassacakkavāḷe devamanussehi paricchedo atthi, etasmiṃ antare supakāsitaṃ
sudesitaṃ tathāgatenāti. Pañcamaṃ.
@Footnote: 1 cha.Ma., i. carāpetvā     2 cha.Ma., i. viya ca  3 cha.Ma., i. tato tato
@4 saṃ.sa. 15/215/230

---------------------------------------------------------------------------------------------
page135.
                         6. Sammasasuttavaṇṇanā
    [66] Chaṭṭhe āmantesīti kasmā āmantesi? yasmā 1- sukhumā tilakkhaṇāhatā
dhammadesanā upaṭṭhāsi. Tasmiṃ kira janapade manussā sahetukā paññavanto.
Siniddhāni kirettha bhojanāni, tāni sevato janassa paññā vaḍḍhati, te gambhīraṃ
tilakkhaṇāhataṃ dhammakathaṃ paṭivijjhituṃ samatthā honti. Teneva bhagavā dīghamajjhimesu
mahāsatipaṭṭhānāni, 2- mahānidānaṃ, 3- āneñjasappāyaṃ, 4- saṃyuttake
cūḷanidānādisuttanti 5- evamādīni aññānipi gambhīrāni suttāni tattheva kathesi.
Sammasatha noti sammasatha nu. Antaraṃ sammasanti 6- abbhantaraṃ paccayasammasanaṃ. Na so
bhikkhu bhagavato cittaṃ ārādhesīti paccayākāravasena byākārāpetukāmassa bhagavato tathā
abyākaritvā dvattiṃsākāravasena byākaronto ajjhāsayaṃ gahetuṃ nāsakkhi.
    Etadavocāti desanā yathānusandhiṃ na gatā, desanāya yathānusandhigamanatthaṃ
etadavoca. Tenahānanda suṇāthāti idaṃ tepiṭake buddhavacane abhinnakapadaṃ. 7-
Aññattha hi evaṃ vuttaṃ nāma natthi. Upadhinidānanti khandhūpadhinidānaṃ. Khandhapañcakaṃ
hettha upadhīti adhippetaṃ. Uppajjatīti jāyati. Nivisatīti punappunaṃ pavattivasena
patiṭṭhahati.
    Yaṃ loke piyarūpaṃ sātarūpanti yaṃ lokasmiṃ piyasabhāvañceva madhurasabhāvañca.
Cakkhuṃ loketiādīsu lokasmiṃ hi cakkhādīsu mamattena 8- abhiniviṭṭhā sattā
sampattiyaṃ patiṭṭhitā attano cakkhuṃ ādāsādīsu nimittagahaṇānusārena
vippasannapañcapasādaṃ 9- suvaṇṇavimāne ugghāṭitamaṇisīhapañjaraṃ viya maññanti, sotaṃ
rajatapanāḷikaṃ viya pāmaṅgasuttakaṃ 10- viya ca maññanti, tuṅganāsāti laddhavohāraṃ
@Footnote: 1 cha.Ma., i. yasmāssa       2 dī.Ma. 10/372/248, Ma.mū. 12/105/77
@3 dī.Ma. 10/95/49         4 Ma.u. 14/66/49
@5 saṃ. ni. 16/66/89   6 Sī., i. sammasananti
@7 cha.Ma. asambhinnapadaṃ         8 Sī.,i. pamattā, Ma. mamattā
@9 Ma..... pañcapasādā   10 cha.Ma., i. pāmaṅgasuttaṃ

---------------------------------------------------------------------------------------------
page136.
Ghānaṃ vaṭṭetvā ṭhapitaharitālavaṭṭiṃ viya maññanti, jivhaṃ rattakambalapaṭalaṃ viya
mudusiniddhaṃ madhurasaraṃ 1- maññanti, kāyaṃ sālaṭṭhi 2- viya suvaṇṇatoraṇaṃ viya ca
maññanti, manaṃ aññesaṃ manena asadisaṃ uḷāraṃ maññanti.
    Niccato addakkhunti niccanti addasaṃsu. Sesapadesupi eseva nayo. Na
parimucciṃsu dukkhasmāti sakalasmāpi vaṭṭadukkhā na parimucciṃsu. Dakkhissantīti 3-
passissanti. Āpānīyakaṃsoti sarakassa nāmaṃ. Yasmā panettha āpaṃ pivanti,
tasmā "āpānīyo"ti vuccati. Āpānīyo ca so kaṃso cāti 4- āpānīyakaṃso.
Surāmaṇḍasarakassetaṃ nāmaṃ. "vaṇṇasampanno"ti ādivacanato pana kaṃse ṭhitapānameva evaṃ
vuttaṃ. Ghammābhitattoti ghammena abhitatto. Ghammaparetoti ghammena phuṭṭho, anugatoti
attho. 6- Pivato hi kho taṃ chādessatīti pivantassa taṃ pānīyaṃ vaṇṇādisampattiyā
rucissati, sakalasarīraṃ vā pharitvā tuṭṭhiṃ uppādayamānaṃ ṭhassati. Appaṭisaṅkhāti
apaccavekkhitvā.
    Evameva khoti ettha idaṃ opammasaṃsandanaṃ:- āpānīyakaṃso viya hi loke piyarūpaṃ
sātarūpaṃ ārammaṇaṃ daṭṭhabbaṃ, ghammābhitattapuriso viya vaṭṭanissito puthujjano,
āpānīyakaṃsena nimantanapuriso viya loke piyarūpasātarūpena ārammaṇena nimantakajano,
āpānīyakaṃse sampattiñca ādīnavañca ārocento āpānakamanusso viya
ācariyupajjhāyādiko kalyāṇamitto. Yatheva hi tassa purisassa apalokitamanusso
āpānīyakaṃse guṇañca ādīnavañca āroceti, evameva ācariyo vā upajjhāyo
vā bhikkhuno pañcasu kāmaguṇesu assādañca ādīnavañca 4- katheti.
      Tattha yathā āpānīyakaṃsamhi guṇe ca ādīnave ca ārocite so puriso
vaṇṇādisampadāyameva 5- sañjātavego "sace maraṇaṃ bhavissati, pacchā jānissāmī"ti
@Footnote: 1 cha.Ma. mudusiniddhamadhurarasadaṃ           2 cha.Ma., sālalaṭṭhiṃ, i. sālalaṭṭhi
@3 i. dakkhintīti                   4 cha.Ma. i. nissaraṇañca
@5 cha.Ma., i. pīyavaṇṇādi...

---------------------------------------------------------------------------------------------
page137.
Sahasā appaṭisaṅkhāya taṃ pivitvā maraṇaṃ vā maraṇamattaṃ vā dukkhaṃ nigacchati,
evameva bhikkhu "pañcasu kāmaguṇesu dassanādivasena uppannasomanassamattameva
assādo, ādīnavo pana diṭṭhadhammikasamparāyiko bahunānappakāro, appassādā
kāmā bahudukkhā bahupāyāsā"ti evaṃ ācariyupajjhāyehi ānisaṃsañca ādīnavañca
kathetvā "samaṇapaṭipadaṃ paṭipajja, indriyesu guttadvāro bhava bhojane mattaññū
jāgariyaṃ anuyutto"ti evaṃ ovaditopi assādabaddhacittatāya "sace vuttappakāro
ādīnavo bhavissati, pacchā jānissāmī"ti ācariyupajjhāye apasādetvā
uddesaparipucchādīni ceva vattapaṭipattiñca pahāya lokāmisakathaṃ kathento kāme
paribhuñjitukāmatāya sikkhaṃ paccakkhāya hīnāyāvattati. Tato tīṇi duccaritāni 1-
pūrento sandhicchedanādikāle "coro ayan"ti gahetvā rañño dassito idheva
hatthapādādichedanaṃ vā sīsacchedanaṃ vā patvā 2- samparāye catūsu apāyesu
mahādukkhaṃ anubhoti.
    Pānīyena vā vinetunti sītena vā vārinā hārituṃ. 3- Dadhimaṇḍakenāti
dadhimaṭṭhanā. 4- Bhaṭṭhaloṇikāyāti saloṇena sattupānīyena. Loṇasovīrakenāti
sabbadhaññaphalakaḷīrādīni pakkhipitvā loṇasovīrakaṃ nāma karonti, tena.
    Opammasaṃsandanaṃ panettha:- ghammābhitattapuriso viya vaṭṭasannissitakāle
yogāvacaro daṭṭhabbo, tassa purisassa paṭisaṅkhā āpānīyakaṃsaṃ pahāya pānīyādīhi
pipāsāvinodanaṃ viya bhikkhuno ācariyupajjhāyānaṃ ovāde ṭhatvā chadvārādīni
pariggahetvā anukkamena vipassanaṃ vaḍḍhentassa arahattaphalādhigamo, pānīyādīni
@Footnote: 1 cha.Ma., i. tato duccaritāni    2 cha.Ma., i. hatthapādādichedanaṃ patvā
@3 cha.Ma., i. harituṃ   4 Sī. dadhimatthunā, cha.Ma. dadhimaṇḍanamattena, i. dadhimaṇḍena

---------------------------------------------------------------------------------------------
page138.
Cattāri pānāni viya hi cattāro maggā, tesu aññataraṃ pivitvā surāpipāsikaṃ 1-
vinodetvā sukhino yenakāmaṃ gamanaṃ viya khīṇāsavassa catumaggapānaṃ pivitvā
taṇhaṃ vinodetvā agatapubbaṃ nibbānadisaṃ gamanakālo veditabbo. Chaṭṭhaṃ.
                        7. Naḷakalāpīsuttavaṇṇanā
    [67] Sattame kiṃ nu kho āvusoti kasmā pucchati? "evaṃ puṭṭho kathaṃ
nu kho byākareyyā"ti therassa ajjhāsayajānanatthaṃ. Apica atīte dve aggasāvakā
imaṃ pañhaṃ vinicchiniṃsūti 2- anāgate bhikkhū jānissantītipi pucchati. Idāneva
kho mayanti idaṃ thero yassa nāmarūpassa viññāṇaṃ paccayoti vuttaṃ, tadeva
nāmarūpaṃ viññāṇassa paccayoti vuttattā āha. Naḷakalāpiyoti idha pana
ayakalāpādivasena upamaṃ anāharitvā viññāṇanāmarūpānaṃ abaladubbalabhāvadassanatthaṃ
ayaṃ upamā ābhatā.
    Nirodho hotīti ettake ṭhāne paccuppannapañcavokārabhavavasena desanā
kathitā. Chattiṃsāya vatthūhīti  heṭṭhā vissajjitesu dvādasasu padesu ekekasmiṃ
tiṇṇaṃ tiṇṇaṃ vasena chattiṃsāya kāraṇehi. Ettha ca paṭhamo dhammakathikaguṇo,
dutiyā paṭipatti, tatiyaṃ paṭipattiphalaṃ. Tattha paṭhamanayena desanāsampatti kathitā,
dutiyanayena sekkhabhūmi, tatiyanayena asekkhabhūmīti. Sattamaṃ.
                        8. Kosambisuttavaṇṇanā
    [68] Aṭṭhame aññatrevāti ekacco hi parassa saddahitvā yaṃ esa
bhaṇati, taṃ bhūtanti gaṇhāti. Aparassa nisīditvā cintentassa yaṃ kāraṇaṃ ruccati,
@Footnote: 1 cha.Ma. surāpipāsitaṃ   2 cha.Ma. i. vinicchayiṃsūti

---------------------------------------------------------------------------------------------
page139.
So "atthi etan"ti ruciyā gaṇhāti. Eko "cirakālato paṭṭhāya evaṃ anussavo
atthi, bhūtametan"ti anussavena gaṇhāti. Aññassa vitakkayato ekaṃ kāraṇaṃ
upaṭṭhāti, so "atthetan"ti ākāraparivitakkena gaṇhāti. Aparassa cintayato
ekā diṭṭhi uppajjati, yā yassa taṃ kāraṇaṃ nijjhāyantassa khamati, so
atthetan"ti diṭṭhinijjhānakkhantiyā gaṇhāti. Thero pana pañcapi etāni kāraṇāni
paṭikkhipitvā paccakkhañāṇena 1- paṭividdhabhāvaṃ pucchanto aññatreva āvuso
musila saddhāyātiādimāha. Tattha aññatrevāti saddhādīni kāraṇāni ṭhapetvā, vinā
etehi kāraṇehīti attho. Bhavanirodho nibbānanti pañcakkhandhanirodho nibbānaṃ.
    Tuṇhī ahosīti thero khīṇāsavo, ahaṃ pana khīṇāsavoti vā na vāti
vā avatvā tuṇhīyeva ahosi. Āyasmā nārado āyasmantaṃ paviṭṭhaṃ etadavocāti
kasmā avoca? so kira cintesi "bhavanirodho nibbānaṃ nāmāti sekkhehipi asekkhehipi
jānitabbo 2- pañho esa, ayaṃ pana thero imaṃ theraṃ asekkhabhūmiyā kāreti, 3-
imaṃ ṭhānaṃ jānāpessāmī"ti etaṃ avoca.
    Sammappaññāya sudaṭṭhanti saha vipassanāmaggapaññāya suṭṭhu diṭṭhaṃ.
Na camhi arahanti anāgāmimagge ṭhitattā arahaṃ na homīti dīpeti. Yaṃ panassa
idāni 4- "bhavanirodho nibbānan"ti ñāṇaṃ, taṃ ekūnavīsatiyā paccavekkhaṇañāṇehi
vimuttaṃ paccavekkhaṇañāṇaṃ. Udapānoti vīsatiṃsahatthagambhīro pānīyakūPo. Udakavārakoti
udakaṃ osiñcanavārako. 5- Udakanti hi kho ñāṇaṃ assāti tīre ṭhitassa olokayato
evaṃ ñāṇaṃ bhaveyyaṃ. Na ca kāyena phusitvāti udakaṃ pana nīharitvā kāyena
phusitvā viharituṃ na sakkuṇeyya. Udapāne udakadassanaṃ viya hi anāgāmino
@Footnote: 1 Ma. sapaccakkhañāṇena, i. paccavekkhaṇena  2 cha.Ma. sekhehipi jānitabbo
@3 Sī., i. karoti                     4 Sī., i. idaṃ
@7 cha.Ma., i. udakaussiñcanavārako

---------------------------------------------------------------------------------------------
page140.
Nibbānadassanaṃ, ghammābhitattapuriso viya anāgāmī, udakavārako viya arahattamaggo,
yathā ghammābhitattapuriso udapāne udakaṃ passati, evaṃ anāgāmī paccavekkhaṇañāṇena
"upari arahattaphalasamayo 1- nāma atthī"ti jānāti. Yathā pana so puriso
udakavārakassa natthitāya udakaṃ nīharitvā kāyena phusituṃ na labhati, evaṃ
anāgāmī arahattamaggassa natthitāya nibbānaṃ ārammaṇaṃ katvā arahattaphalasamāpattiṃ
appetvā nisīdituṃ na labhati. Aṭṭhamaṃ.
                        9. Upayantisuttavaṇṇanā
    [69] Navame upayantoti udakavaḍḍhanasamaye upari gacchanto. Mahānadiyoti
gaṅgāyamunādikā mahāsaritāyo. Upayāpetīti upari yāpeti, vaḍḍheti pūretīti
attho. Avijjā upayantīti avijjā upari gacchantī saṅkhārānaṃ paccayo
bhavituṃ sakkuṇantī. Saṅkhāre upayāpetīti saṅkhāre upari yāpeti vaḍḍheti. Evaṃ
sabbapadesu attho veditabbo. Apayantoti apagacchanto osaranto. Avijjā
apayantīti avijjā apagacchamānā osaramānā upari saṅkhārānaṃ paccayo bhavituṃ na
sakkuṇantīti attho. Saṅkhāre apayāpetīti saṅkhāre apagacchāpeti. Esa nayo
sabbapadesu. Navamaṃ.
                    10. Susimaparibbājakasuttavaṇṇanā 3-
    [70] Dasame garukatoti sabbadevamanussehi pāsāṇacchattaṃ viya cittena
garukato. Mānitoti manena piyāyito. Pūjitoti catupaccayapūjāya pūjito. Apacitoti
nīcavuttikaraṇena apacito. Satthāraṃ hi disvā manussā hatthikkhandhādīhi otaranti
maggaṃ denti, aṃsakūṭaṃ sāṭakaṃ apanenti, āsanato vuṭṭhahanti vandantīti. 2-
@Footnote: 1 Sī.,i. arahattaphalabhisamayo     2 cha.Ma., i. vandanti  3 cha.Ma. susimasutta...

---------------------------------------------------------------------------------------------
page141.
Evaṃ so tehi apacito nāma hoti. Susimoti evaṃnāmako vedaṅgesu kusalo
paṇḍitaparibbājako. Ehi tvanti tesaṃ kira etadahosi "samaṇo gotamo na
jātigottādīni āgamma lābhaggappatto jāto, kaviseṭṭho panesa uttamakavitāya
sāvakānaṃ ganthaṃ bandhitvā deti, te taṃ uggaṇhitvā upaṭṭhānaṃ upanisinnakathampi
anumodanampi sarabhaññampīti evamādīni kathenti, te tesaṃ pasannā lābhaṃ upasaṃharanti.
Sace mayaṃ yaṃ samaṇo gotamo jānāti, tato thokaṃ jāneyyāma, attano samayaṃ tattha
pakkhipitvā mayampi upaṭṭhākānaṃ katheyyāma, tato etehi lābhatarā 1- bhaveyyāma.
Ko nu kho samaṇassa gotamassa santike pabbajitvā khippameva uggaṇahituṃ
sakkhissatī"ti. Te evaṃ cintentā 2- "susimo paṭibalo"ti disvā taṃ upasaṅkamitvā
evamāhaṃsu.
    Yenāyasmā ānando tenupasaṅkamīti kasmā upasaṅkami? evaṃ kirassa
Ahosi "kassa nu kho santikaṃ gantvā ahaṃ imaṃ dhammaṃ khippaṃ laddhuṃ sakkhissāmī"ti
tato cintesi "samaṇo gotamo garu tejussado niyamamanuyutto, na sakkā akāle
upasaṅkamituṃ, aññepi bahū khattiyādayo samaṇaṃ gotamaṃ upasaṅkamanti, tasmimpi samaye
na sakkā upasaṅkamituṃ. Sāvakesupissa sāriputto mahāpañño vipassanālakkhaṇamhi
etadagge ṭhapito, mahāmoggallāno samādhilakkhaṇamhi etadagge ṭhapito,
mahākassapo dhutaṅgadharesu, anuruddho dibbacakkhukesu, puṇṇo mantāniputto
dhammakathikesu, upālitthero vinayadharesu etadagge ṭhapito, ayaṃ pana ānando
bahussuto tipiṭakadharo, satthāpissa tattha tattha kathitaṃ dhammaṃ āharitvā katheti, pañcasu
ṭhānesu etadagge ṭhapito, aṭṭhannaṃ varānaṃ lābhī, catūhi acchariyabbhutadhammehi
samannāgato, tassa samīpaṃ gato 3- khippaṃ dhammaṃ laddhuṃ sakkhissāmī"ti. Tasmā
yenāyasmā ānando tenupasaṅkami.
@Footnote: 1 cha.Ma., i. lābhitarā        2 cha.Ma., i. cintetvā
@3 Sī. gate

---------------------------------------------------------------------------------------------
page142.
    Yena bhagavā tenupasaṅkamīti kasmā netvā 1- upasaṅkami? evaṃ kirassa ahosi
"ayaṃ titthiyasamaye pāṭiyekko `ahaṃ satthā'ti paṭijānanto carati, pabbājetvā 2-
sāsanassa alābhāyapi parisakkeyya. Na kho panassāhaṃ ajjhāsayaṃ ājānāmi,
satthā jānissatī"ti. Tasmā taṃ ādāya yena bhagavā tenupasaṅkami. Tenahānanda
susimaṃ pabbājethāti 3- satthā kira cintesi "ayaṃ paribbājako titthiyasamaye `ahaṃ
pāṭiyekko satthā'ti paṭijānamāno carati, `idha maggabrahmacariyaṃ carituṃ icchāmī'ti
kira vadati, kiṃ nu kho mayi pasanno, udāhu mayhaṃ sāvakesu, udāhu mayhaṃ vā mama
sāvakānaṃ vā dhammakathāya pasanno"ti. Athassa ekaṭṭhānepi pasādābhāvaṃ ñatvā
"ayaṃ mama sāsane dhammaṃ thenessāmīti pabbājeti, 4- itissa āgamanaṃ aparisuddhaṃ,
nipphatti nu kho kīdisā"ti olokento "kiñcāpi `dhammaṃ thenessāmī'ti
pabbājeti, 4- katipāheneva pana ghaṭetvā arahattaṃ gaṇhissatī"ti ñatvā "tenahānanda
susimaṃ pabbājethā"ti 3- āha.
    Aññā byākatā hotīti te kira bhikkhū satthu santike kammaṭṭhānaṃ
gahetvā temāsaṃ vassaṃ vasantā tasmiṃyeva antotemāse ghaṭentā vāyamantā
arahattaṃ paṭilabhiṃsu. Te "paṭiladdhaguṇaṃ satthu ārocessāmā"ti parisuddhapavāraṇā 5-
senāsanaṃ saṃsāmetvā satthu santikaṃ āgantvā attano paṭiladdhaguṇaṃ ārocesuṃ.
Taṃ sandhāyetaṃ vuttaṃ. Aññāti arahattassa nāmaṃ. Byākatāti ārocitā.
Assosīti so kira ohitasotova hutvā tesaṃ 6- bhikkhūnaṃ ṭhitaṭṭhānaṃ gacchati taṃ taṃ
kathaṃ suṇitukāmo. Yena te bhikkhū tenupasaṅkamīti kasmā upasaṅkami? taṃ kirassa pavuttiṃ
sutvā etadahosi "aññā nāma imasmiṃ sāsane parimāṇaṃ 7- sārabhūtā ācariyamuṭṭhi
maññe bhavissati, pucchitvā naṃ jānissāmī"ti. Tasmā upasaṅkamīti. 8-
@Footnote: 1 cha.Ma., i. kasmā sayaṃ apabbājetvā  2 cha.Ma., i. pabbajitvā  3 Sī. pabbājehīti
@4 cha.Ma., i. pabbajati   5 cha.Ma., i. pavāritapavāraṇā
@6 cha.Ma., i. tesaṃ tesaṃ  7 cha.Ma. paramappamāṇaṃ  8 cha.Ma., i. upasaṅkami

---------------------------------------------------------------------------------------------
page143.
    Anekavihitanti anekavidhaṃ. Iddhividhanti iddhikoṭṭhāsaṃ. Āvibhāvaṃ tirobhāvanti
āvibhāvaṃ gahetvā tirobhāvaṃ, gahetvā āvibhāvaṃ kātuṃ sakkothāti pucchati.
Tirokuḍḍanti parakuḍḍaṃ. Tiropabbatepi 1- eseva nayo. Ummujjanimmujjanti
ummujjanañca nimmujjanañca. Pallaṅkenāti pallaṅakabandhanena. Kamathāti nisīdituṃ vā
gahetuṃ 2- vā sakkothāti pucchati. Sakuṇoti pakkhayutto sakuṇo. Ayamettha
saṅkhepo, vitthārato pana imassa ceva ito paresañca dibbasotādīnaṃ 3-
vaṇṇanānayo visuddhimagge vuttanayena veditabbo. 4-
    Santā vimokkhāti aṅgasantatāya ceva ārammaṇasantatāya ca santā ārappavimokkhā.
Kāyena phusitvāti nāmakāyena phusitvā paṭilabhitvā. Paññāvimuttā kho
mayaṃ āvusoti āvuso mayaṃ nijjhānakā sukkhavipassakā paññāmatteneva vimuttāti
dasseti. Ājāneyyāsi vā tvaṃ āvuso susima, na vā tvaṃ ājāneyyāsīti
kasmā evamāhaṃsu? evaṃ kira nesaṃ ahosi "mayaṃ imassa ajjhāsayaṃ gahetvā
kathetuṃ na sakkhissāma, dasabalaṃ pana pucchitvā nikkaṅkho bhavissatī"ti.
Dhammaṭṭhitiñāṇanti vipassanāñāṇaṃ, taṃ paṭhamataraṃ uppajjati. Nibbāne ñāṇanti
vipassanāya ciṇṇante pavattaṃ maggañāṇaṃ, taṃ pacchā uppajjati. Tasmā bhagavā
evamāha.
    Ājāneyyāsi vātiādi kasmā vuttaṃ? vināpi samādhiṃ evaṃ
Ñāṇuppattidassanatthaṃ, idaṃ hi vuttaṃ hoti:- susima maggo vā phalaṃ vā na
samādhinissando, na samādhiānisaṃso, na samādhissa nipphatti, vipassanāya panesā
niṭṭhā, 5- vipassanāya ānisaṃso, vipassanāya nipphatti, tasmā jāneyyāsi vā tvaṃ,
na vā tvaṃ jāneyyāsi, athakho dhammaṭṭhitiñāṇaṃ pubbe, pacchā nibbāne ñāṇanti.
@Footnote: 1 cha.Ma., i. itarapadadvaye       2 cha.Ma., i. gantuṃ
@3 cha.Ma., i. imassa iddhividhassa tato paresaṃ dibbasotādīnañca
@4 cha.Ma. veditabboti, i. veditabbāti  5 cha.Ma., i. paneso nissando

---------------------------------------------------------------------------------------------
page144.
    Idānissa paṭivedhabhabbataṃ ñatvā teparivaṭṭaṃ dhammadesanaṃ desento 1- taṃ kiṃ
maññasi susima, rūpaṃ niccaṃ vā aniccaṃ vātiādimāha. Teparivaṭṭadesanāvasāne
pana thero arahattaṃ patto. Idānissa anuyogaṃ āropento jātipaccayā
jarāmaraṇanti susima passasītiādimāha. Api nu tvaṃ susimāti idaṃ kasmā ārabhi?
nijjhānakānaṃ sukkhavipassakabhikkhūnaṃ pākaṭakaraṇatthaṃ. Ayaṃ hettha adhippāyo:-
na kevalaṃ tvameva nijjhānako sukkhavipassako, etepi bhikkhū evarūpāyevāti.
Sesaṃ sabbattha pākaṭamevāti. Dasamaṃ.
                         Mahāvaggo sattamo.
                         --------------
                         8. Samaṇabrāhmaṇavagga
                       1. Jarāmaraṇasuttādivaṇṇanā
    [71-72] Samaṇabrāhmaṇavagge jarāmaraṇādīsu ekekapadavasena ekekaṃ
katvā ekādasa suttāni uttānatthānevāti. 2-
                       Samaṇabrāhmaṇavaggo aṭṭhamo
                        -----------------
                          9. Antarapeyyāla
                        1. Satthusuttādivaṇṇanā
    [73] Ito paraṃ "satthā pariyesitabbo"ti ādinayappavattā dvādasa
antarapeyyālavaggā nāma honti, te sabbepi tathā tathā bujjhanakānaṃ veneyyapuggalānaṃ
ajjhāsayavasena vuttā. Tattha satthāti buddho vā hotu sāvako vā,
@Footnote: 1 Sī.,i. dassento     2 cha.Ma., i. suttāni vuttāni, tāni uttānatthānevāti

---------------------------------------------------------------------------------------------
page145.
Yaṃ nissāya maggañāṇaṃ labhati, ayaṃ satthā nāma, so pariyesitabbo. Sikkhā
karaṇīyāti tivādhāpi sikkhā kātabbā. Yogādīsu yogoti payogo. Chandoti
kattukamyatākusalacchando. Ussoḷhīti sabbasahaṃ adhimattaviriyaṃ. Appaṭivānīti
anivattanā. Ātappanti kilesatāpanaviriyaṃ viriyameva. Sātaccanti satatakiriyaṃ.
Satīti jarāmaraṇādivasena catusaccapariggāhikā sati. Sampajaññanti tādisameva
ñāṇaṃ. Appamādoti saccabhāvanāya appamādo. Sesaṃ sabbattha uttānamevāti.
                        Antarapeyyālo navamo.
                      Nidānasaṃyuttavaṇṇanā niṭṭhitā.
                        ----------------
                          2. Abhisamayasaṃyutta
                        1. Nakhasikhāsuttavaṇṇanā
    [74] Abhisamayavaggassa 1- paṭhame nakhasikhāyāti maṃsaṭṭhānena vimutte
nakhagge. Nakhasikhā ca nāma lokiyānaṃ mahatīpi hoti, satthu pana rattuppalapattakoṭi
viya sukhumā. Kathaṃ panettha paṃsu patiṭṭhitoti? adhiṭṭhānabalena. Bhagavatā hi atthaṃ
ñāpetukāmena adhiṭṭhānabalena tattha patiṭṭhāpito. Satimaṃ kalanti mahāpaṭhaviyā
paṃsuṃ satakoṭṭhāse katvā tato ekakoṭṭhāsaṃ. Paratopi eseva nayo. Abhisametāvinoti
paññāya ariyasaccāni abhisametvā ṭhitassa. Purimaṃ dukkhakkhandhaṃ parikkhīṇaṃ
pariyādinnaṃ upanidhāyāti etadeva bahutaraṃ dukkhaṃ, yadidaṃ parikkhīṇanti evaṃ paṭhamaṃ
vuttaṃ dukkhakkhandhaṃ upanidhāya, ñāṇena taṃ tassa santike ṭhapetvā upaparikkhiyamānoti
attho. Katamaṃ panettha purimaṃ dukkhaṃ nāma? yaṃ parikkhīṇaṃ. Katamaṃ pana parikkhīṇaṃ?
@Footnote: 1 cha.Ma., i. abhisamayasaṃyuttassa

---------------------------------------------------------------------------------------------
page146.
Yaṃ paṭhamamaggassa abhāvitattā uppajjeyya. Katamaṃ pana upanidhāya? yaṃ sattasu
attabhāvesu apāye aṭṭhamañca paṭisandhiṃ ādiṃ katvā yattha katthaci uppajjeyya, sabbaṃ
taṃ parikkhīṇanti veditabbaṃ. Sattakkhattunti satta vāre, sattasu attabhāvesūti
attho. Paramatāti idamassa paraṃ pamāṇanti 1- dasseti. Mahatthiyoti mahato
atthassa nipphādako. Paṭhamaṃ.
                        2. Pokkharaṇīsuttavaṇṇanā
    [75] Dutiye pokkharaṇīti vāpī. Ubbedhenāti gambhīratāya. Samatittikāti
mukhavaṭṭisamā. Kākapeyyāti sakkā hoti tīre ṭhitena kākena pakatiyāpi mukhatuṇḍikaṃ
otāretvā pātuṃ. Dutiyaṃ.
                      3. Saṃbhejjaudakasuttādivaṇṇanā
    [76-77] Tatiye yatthimāti yasmiṃ sambhijjaṭṭhāne imā. Saṃsandantīti
sammā gantvā 2- sandanti. Samentīti samāgacchanti. Dve vā tīṇi vāti dve
vā tīṇi vā. Udakaphusitānīti udakabindūni. Sambhejjaudakanti aññāhi nadīhi
saddhiṃ sambhinnaṭṭhāne udakaṃ. Catutthaṃ uttānatthameva. Tatiyacatutthāni.
                        5. Paṭhavīsuttādivaṇṇanā
    [78-84] Pañcame mahāpaṭhaviyāti cakkavāḷabbhantarāya mahāpaṭhaviyā
uddharitvā. Kolaṭṭhimattiyoti badaraṭṭhippamāṇā. 3- Guḷīkāti mattikaguḷikā.
@Footnote: 1 Sī.,i. parimāṇanti    2 cha.Ma. samāgantvā, i. saha gantvā
@3 cha.Ma., i. padaraṭṭhippamāṇā

---------------------------------------------------------------------------------------------
page147.
Upanikkhipeyyāti ekasmiṃ ṭhāne ṭhapeyya. Chaṭṭhādīsu vuttanayeneva attho
veditabbo. Pariyosāne pana aññatitthiyasamaṇabrāhmaṇaparibbājakānaṃ adhigamoti
bāhirakānaṃ sabbopi guṇādhigamo paṭhamamaggena adhigataguṇānaṃ satabhāgampi sahassabhāgampi
satasahassabhāgampi na upagacchatīti. Pañcamādīni.
                      Abhisamayasaṃyuttavaṇṇanā niṭṭhitā.
                          ------------
                           3. Dhātusaṃyutta
                           1. Nānattavagga
                       1. Dhātunānattasuttavaṇṇanā
    [85] Nānattavaggassa 1- paṭhame nissattaṭṭhasuññataṭṭhasaṅkhātena sabhāvaṭṭhena
dhātūti laddhanāmānaṃ dhammānaṃ nānāsabhāvo dhātunānattaṃ. Cakkhudhātūtiādīsu
cakkhupasādo cakkhudhātu, rūpārammaṇaṃ rūpadhātu, cakkhupasādavatthukaṃ cittaṃ
cakkhuviññāṇadhātu. Sotapasādo sotadhātu, saddārammaṇaṃ saddadhātu, sotapasādavatthukaṃ
cittaṃ sotaviññāṇadhātu.  ghānapasādo ghānadhātu, gandhārammaṇaṃ gandhadhātu,
ghānapasādavatthukaṃ cittaṃ ghānaviññāṇadhātu.  jivhāpasādo jivhādhātu, rasārammaṇaṃ
rasadhātu, jivhāpasādavatthukaṃ cittaṃ jivhāviññāṇadhātu. Kāyapasādo kāyadhātu,
phoṭṭhabbārammaṇaṃ phoṭṭhabbadhātu, kāyapasādavatthukaṃ cittaṃ kāyaviññāṇadhātu.
Tisso manodhātuyo manodhātu, vedanādayo tayo khandhā sujumarūpāni nibbānañca
dhammadhātu, sabbampi manoviññāṇaṃ manoviññāṇadhātūti. Ettha ca soḷasa dhātuyo
kāmāvacarā, avasāne dve catubhūmikāti. Paṭhamaṃ.
@Footnote: 1 cha. dhātusaṃyuttassa

---------------------------------------------------------------------------------------------
page148.
                       2. Phassanānattasuttavaṇṇanā
    [86] Dutiye uppajjati phassanānattanti nānāsabhāvo phasso uppajjati. Tattha
cakkhusamphassādayo cakkhuviññāṇādisampayuttā, manosamphasso manodvāre
paṭhamajavanasampayutto, tasmā manodhātuṃ paṭiccāti manodvārāvajjanaṃ
kiriyāmanoviññāṇadhātuṃ paṭicca paṭhamajavanasamphasso uppajjatīti ayamettha attho.
Dutiyaṃ.
                      3. Nophassanānattasuttavaṇṇanā
    [87] Tatiye no manosamphassaṃ paṭicca uppajjati manodhātūti manodvāre
paṭhamajavanasampayuttaṃ phassaṃ paṭicca āvajjanakiriyāmanoviññāṇadhātu no uppajjatīti
evamattho daṭṭhabbo. Tatiyaṃ.
                      4. Vedanānānattasuttavaṇṇanā
    [88] Catutthe cakkhusamphassajā vedanāti sampaṭicchannamanodhātuto paṭṭhāya
sabbāpi tasmiṃ dvāre vedanā vatteyyuṃ, nibbattiphāsukatthaṃ 1- pana anantaraṃ
sampaṭicchannavedanameva gahetuṃ vaṭṭatīti vuttaṃ. Manosamphassaṃ paṭiccāti manodvāre
āvajjanasamphassaṃ paṭicca paṭhamajavanavedanā, paṭhamajavanasamphassaṃ paṭicca dutiyajavanavedanāti
ayamadhippāyo. Catutthaṃ.
                    5. Dutiyavedanānānattasuttavaṇṇanā
    [89] Pañcame tatiyacatutthesu vuttanayo ekato katvā desito. 2- Iti
dutiyādīsu catūsu suttesu manodhātuṃ manodhātūti agahetvā manodvārāvajjanaṃ
manodhātūti gahitaṃ. Sabbāni cetāni tathā tathā kathite bujjhanakānaṃ ajjhāsayena
desitāni. Ito paresupi eseva nayo. Pañcamaṃ.
@Footnote: 1 Sī.,i. nipphattiphāsukatthaṃ    2 cha.Ma., i. vuttanayāva ekato katvā desitāti

---------------------------------------------------------------------------------------------
page149.
                     6. Bāhiradhātunānattasuttavaṇṇanā
    [90] Chaṭṭhe pana pañca dhātuyo kāmāvacarā, dhammadhātu catubhūmikā. 1-
Chaṭṭhaṃ.
                      7. Saññānānattasuttavaṇṇanā
    [91] Sattame rūpadhātūti āpāthe ṭhitaṃ 2- attano vā parassa vā
sāṭakaveṭṭhanādivatthukaṃ rūpārammaṇaṃ. Rūpasaññāti cakkhuviññāṇasampayuttā
rūpasaññā. 3- Rūpasaṅkappoti sampaṭicchannādīhi tīhi cittehi sampayutto
saṅkapPo. Rūpacchandoti rūpe chandikataṭṭhena chando. Rūpapariḷāhoti rūpe anudahanaṭṭhena
pariḷāho. Rūpapariyesanāti pariḷāhe uppanne sandiṭṭhasambhatte gahetvā tassa
rūpassa paṭilābhatthāya pariyesanā. Ettha ca saññāsaṅkappachandā ekajavanavārepi
nānājavanavārepi  labbhanti, pariḷāhapariyesanā pana nānājavanavāreyeva
labbhantīti. Evaṃ kho bhikkhave dhātunānattanti ettha 4- rūpādinānāsabhāvaṃ dhātuṃ
paṭicca rūpasaññādinānāsabhāvasaññā uppajjatīti iminā nayena attho veditabbo.
Sattamaṃ.
                    8. Nopariyesanānānattasuttavaṇṇanā
    [92] Aṭṭhame no dhammapariyesanaṃ paṭicca uppajjati dhammapariḷāhoti
evaṃ āgataṃ paṭisedhamattameva nānaṃ. Aṭṭhamaṃ.
                    9. Bāhiraphassanānattasuttādivaṇṇanā
    [93-94] Navame uppajjati rūpasaññāti vuttappakāre ārammaṇe
uppajjati saññā. Rūpasaṅkappoti tasmiṃyeva ārammaṇe tīhi cittehi
@Footnote: 1 cha.Ma., i. catubhūmakāti        2 cha.Ma. patitaṃ
@3 cha.Ma., i. saññā            4 cha.Ma., i. ettha ca evaṃ

---------------------------------------------------------------------------------------------
page150.
SampayuttasaṅkapPo. Rūpasamphassoti tadevārammaṇaṃ phusamāno phasso. Vedanāti
tadeva ārammaṇaṃ anubhavamānā vedanā. Chandādayo vuttanayāva. Rūpalābhoti
pariyesitvā laddhaṃ saha taṇhāya ārammaṇaṃ "rūpalābho"ti vuttaṃ. Ayaṃ tāva
sabbasaṅgāhikanayo ekasmiṃyevārammaṇe sabbadhammānaṃ uppattivasena vutto. Aparo
āgantukārammaṇamissako hoti:- rūpasaññā rūpasaṅkappo phasso vedanāti ime tāva
cattāro dhammā rūpaparibhogeva 1- nibaddhārammaṇe honti. Nibaddhārammaṇaṃ hi iṭṭhaṃ
kantaṃ manāpaṃ piyaṃ yaṅkiñci viya upaṭṭhāti, āgantukārammaṇaṃ pana yaṅkiñci
samānampi khobhetvā tiṭṭhati.
    Tatridaṃ vatthuṃ:- eko kira amaccaputto gāmiyehi parivārito gāmamajjhe ṭhatvā
kammaṃ karoti. Tasmiñcassa samaye upāsikā nadiṃ gantvā nhātvā alaṅkatapaṭiyattā
dhātīgaṇaparivutā gehaṃ gacchati. So dūrato disvā "āgantukamātugāmo bhavissatī"ti
saññaṃ uppādetvā "gaccha bhaṇe jānāhi, kā esā"ti purisaṃ pesesi. So gantvā
taṃ disvā paccāgato "kā esā"ti puṭṭho yathāsabhāvaṃ ārocesi. Evaṃ āgantukārammaṇaṃ
khobheti. Tasmiṃ uppanno chando rūpacchando nāma, tadeva ārammaṇaṃ katvā uppanno
pariḷāho rūpapariḷāho nāma, sahāye gaṇhitvā tassa pariyesanaṃ rūpapariyesanā nāma,
pariyesitvā laddhaṃ saha taṇhāya ārammaṇaṃ rūpalābho nāma.
    Uruvelāyavāsī 2- cūḷatissatthero panāha:- "kiñcāpi bhagavatā phassavedanā
pāliyā majjhe gahitā, pāliṃ pana parivattetvā vuttappakāre ārammaṇe
uppannā saññā rūpasaññā, tasmiṃyeva saṅkappo rūpasaṅkappo tasmiṃ chando
rūpacchando, tasmiṃ pariḷāho rūpapariḷāho, tasmiṃ pariyesanā rūpapariyesanā,
pariyesitvā laddhaṃ saha taṇhāya ārammaṇaṃ rūpalābho. Evaṃ laddhārammaṇe pana
@Footnote: 1 cha.Ma., i. dhuvaparibhoge       2 cha.Ma. uruvalliyavāsī

---------------------------------------------------------------------------------------------
page151.
Phusanaṃ phasso, anubhavanaṃ vedanā. Rūpasamphasso rūpasamphassajā vedanāti
idaṃ dvayaṃ labbhatī"ti. Aparampi avibhūtavāraṃ nāma gaṇhanti. Ārammaṇaṃ hi
sāṇipākārena 1- vā parikkhittaṃ tiṇapaṇṇādīhi vā paṭicchannaṃ hoti, taṃ "upaḍḍhaṃ
diṭṭhaṃ me ārammaṇaṃ, suṭṭhu naṃ passissāmī"ti olokayato tasmiṃ ārammaṇe
uppannā saññā rūpasaññā nāma, tasmiṃyeva uppannā saṅkappādayo
rūpasaṅkappādayo nāmāti veditabbā. Etthāpica saññāsaṅkappaphassavedanāchandā
ekajavanavārepi nānājavanavārepi labbhanti, pariḷāhapariyesanālābho
nānājavanavāreyevāti. Dasamaṃ uttānatthamevāti. Navamadasamāni.
                         Nānattavaggo paṭhamo.
                          ------------
                            2. Dutiyavagga
                        1. Sattadhātusuttavaṇṇanā
    [95] Dutayavaggassa paṭhame ābhādhātūti  ālokadhātu. Ālokassapi
ālokakasiṇe parikammaṃ katvā uppannassāpīti sahārammaṇassa jhānassa etannāmaṃ.
Subhadhātūti subhakasiṇe uppannajjhānavasena sahārammaṇajjhānameva. Ākāsānañ
cāyatanameva ākāsānañcāyatanadhātu. Saññāvedayitanirodhova saññāvedayitanirodhadhātu.
Iti bhagavā anusandhikusalassa bhikkhuno tattha nisīditvā pañhaṃ pucchitukāmassa
okāsaṃ dento desanaṃ niṭṭhāpesi.
    Andhakāraṃ paṭiccāti andhakāro hi ālokena paricchinno, ālokopi
andhakārena. Andhakārena hi so pākaṭo hoti, tasmā "andhakāraṃ paṭicca
@Footnote: 1 cha.Ma. sāṇipākārehi

---------------------------------------------------------------------------------------------
page152.
Paññāyatī"ti āha. Asubhaṃ paṭiccāti etthāpi eseva nayo. Asubhaṃ hi subhena
subhañca asubhena paricchinnaṃ, asubhe sati subhaṃ paññāyati, tasmā evamāha.
Rūpaṃ paṭiccāti rūpāvacarasamāpattiṃ paṭicca. Rūpāvacarasamāpattiyā hi sati
ākāsānañcāyatanasamāpatti nāma hoti rūpasamatikkamo vā, tasmā evamāha.
Viññāṇañcāyatanadhātuādīsupi eseva nayo. Nirodhaṃ paṭiccāti catunnaṃ khandhānaṃ
paṭisaṅkhāappavattiṃ paṭicca. Khandhanirodhaṃ hi paṭicca nirodhasamāpatti nāma
paññāyati, na khandhapavattiṃ, tasmā evamāha. Ettha ca catunnaṃ khandhānaṃ
nirodhova nirodhasamāpattīti veditabbo.
    Kathaṃ samāpatti pattabbāti kathaṃ samāpattiyo kīdisā samāpattiyo nāma
hutvā pattabbā. 1- Saññāsamāpatti pattabbāti saññāya atthibhāvena
saññāsamāpattiyo saññāsamāpattiyo nāma hutvā pattabbā. Saṅkhārāvasesasamāpatti
pattabbāti sukhumasaṅkhārānaṃ avasiṭṭhatāya saṅkhārāvasesasamāpatti nāma hutvā
pattabbā. Nirodhasamāpatti pattabbāti nirodhova nirodhasamāpatti nirodhasamāpatti
nāma hutvā pattabbāti attho. Paṭhamaṃ.
                        2. Sanidānasuttavaṇṇanā
    [96] Dutiye sanidānanti bhāvanapuṃsakametaṃ, sanidāno sappaccayo hutvā
uppajjatīti attho. Kāmadhātuṃ bhikkhave paṭiccāti ettha kāmavitakkopi kāmadhātu
kāmāvacaradhammāpi, visesato sabbākusalampi. Yathāha:-
         "tattha katamā kāmadhātu? kāmapaṭisaṃyutto takko vitakko saṅkappo
    appanā byappanā cetaso abhiniropanā micchāsaṅkappo, ayaṃ
    vuccati kāmadhātu. Heṭṭhato avīcinirayaṃ pariyantaṃ karitvā uparito
@Footnote: 1 cha.Ma., i. pattabbāti

---------------------------------------------------------------------------------------------
page153.
         Paranimmitavasavattīdeve anto karitvā yaṃ etasmiṃ antare etthāvacarā
         ettha pariyāpannā khandhadhātuāyatanā rūpā vedanā saññā saṅkhārā
         viññāṇaṃ, ayaṃ vuccati kāmadhātu. Sabbepi akusalā dhammā kāmadhātū"ti. 1-
    Ettha sabbasaṅgāhikā asambhinnāti dve kathā honti. Kathaṃ 1- kāmadhātuggahaṇena
hi byāpādadhātuvihiṃsādhātuyo gahitāva hontīti ayaṃ sabbasaṅgāhikā. Tāsaṃ pana dvinnaṃ
dhātūnaṃ visuṃ āgatattā sesadhammā kāmadhātūti ayaṃ asambhinnakathā. Ayamidha gahetabbā.
Imaṃ kāmadhātuṃ ārammaṇavasena vā sampayogavasena vā paṭicca kāmasaññā nāma uppajjati.
Kāmasaññaṃ paṭiccāti kāmasaññaṃ pana sampayogavasena vā upanissayavasena vā paṭicca
kāmasaṅkappo nāma uppajjati. Iminā nayena sabbapadesu attho veditabbo. Tīhi
ṭhānehīti tīhi kāraṇehi. Micchā paṭipajjatīti ayāthāvapaṭipadaṃ aniyyānikapaṭipadaṃ
paṭipajjati.
    Byāpādadhātuṃ bhikkhaveti ettha byāpādavitakkopi byāpādadhātu byāpādopi.
Yathāha:-
              "tattha katamā byāpādadhātu? byāpādapaṭisaṃyutto takko vitakko
         .pe. Ayaṃ vuccati byāpādadhātu. Dasasu āghātavatthūsu cittassa
         āghāto paṭivirodho kopo pakopo .pe. Anattamanatā cittassa,
         ayaṃ vuccati byāpādadhātū"ti. 1-
    Imaṃ byāpādadhātuṃ sahajātapaccayādivasena paṭicca byāpādasaññā nāma
uppajjati. Sesaṃ purimanayeneva veditabbaṃ.
    Vihiṃsādhātuṃ bhikkhaveti ettha vihiṃsāvitakkopi vihiṃsādhātu vihiṃsāpi. Yathāha:-
              "tattha katamā vihiṃsādhātu? vihiṃsāpaṭisaṃyutto takṭo vitakko .pe.
         Ayaṃ vuccati vihiṃsādhātu. Idhekacco pāṇinā vā leḍḍunā vā
@Footnote: 1 abhi.vi 35/182/100-1

---------------------------------------------------------------------------------------------
page154.
         Daṇḍena vā satthena vā rajjuyā vā aññataraññatarena vā satte
         viheṭheti. Yā evarūpā heṭhanā viheṭhanā hiṃsanā vihiṃsanā rosanā
         parūpaghāto. Ayaṃ vuccati vihiṃsādhātū"ti. 1-
Imaṃ vihiṃsādhātuṃ sahajātapaccayādivasena paṭicca vihiṃsāsaññā nāma uppajjati.
Sesamidhāpi purimanayeneva veditabbaṃ.
    Tiṇadāyeti tiṇagahane araññe. Anayabyasananti avuḍḍhiṃ vināsaṃ.
Evameva khoti ettha sukkhatiṇadāyo viya ārammaṇaṃ daṭṭhabbaṃ, tiṇukkā viya
akusalasaññā, tiṇakaṭṭhanissitā pāṇā viya ime sattā. Yathā sukkhatiṇadāye
ṭhapitaṃ tiṇukkaṃ khippaṃ vāyamitvā anibbāpentassa te pāṇā anayabyasanaṃ
pāpuṇanti, evameva ye samaṇā vā brāhmaṇā vā uppannaṃ akusalasaññaṃ
vikkhambhanatadaṅgasamucchedappahānehi nappajahanti, te dukkhaṃ viharanti.
    Visamagatanti rāgavisamādīhi anugataṃ akusalasaññaṃ. Na khippameva pajahatīti
vikkhambhanādivasena sīghaṃ na pajahati. Na vīnodetīti na nīharati. Na byantīkarotīti
bhaṅgamattampi anavasesanto 2- na vigatantaṃ karoti. Na anabhāvaṃ gametīti na anuabhāvaṃ
gameti. Evaṃ sabbapadesu nakāro āharitabbo. Pāṭikaṅkhāti pāṭikaṅkhitabbā
icchitabbā.
    Nekkhammadhātuṃ bhikkhaveti ettha nekkhammavitakkopi nekkhammadhātu sabbepi
kusalā dhammā. Yathāha:-
         "tattha katamā nekkhammadhātu? nekkhammapaṭisaṃyutto takko
    vitakko .pe. Sammāsaṅkappo, ayaṃ vuccati nekkhammadhātū"ti. 1-
    Idhāpi duvidhā kathā. Nekkhammadhātuggahaṇena hi itarāpi dve dhātuyo
gahaṇaṃ gacchanti kusaladhammapariyāpannattā, ayaṃ sabbasaṅgāhikā. Tā pana dhātuyo
@Footnote: 1 abhi.vi. 35/182/101       2 cha.Ma., i. anavasesento

---------------------------------------------------------------------------------------------
page155.
Visuṃ dīpetabbāti tā ṭhapetvā sesasabbakusalā nekkhammadhātūti ayaṃ asambhinnā.
Imaṃ nekkhammadhātuṃ sahajātādipaccayavasena paṭicca nekkhammasaññā nāma uppajjati,
saññādīni paṭicca vitakkādayo yathānurūpaṃ.
    Abyāpādadhātuṃ bhikkhaveti ettha abyāpādavitakkopi abyāpādadhātu
abyāpādopi. Yathāha:-
         "tattha katamā abyāpādadhātu? abyāpādapaṭisaṃyutto takko .pe.
      Ayaṃ vuccati abyāpādadhātu. Yā sattesu metti mettāyanā mettāyitattaṃ
      mettācetovimutti, ayaṃ vuccati abyāpādadhātū"ti. 1-
    Imaṃ abyāpādadhātuṃ paṭicca vuttanayeneva abyāpādasaññā nāma uppajjati.
    Avihiṃsādhātuṃ bhikkhaveti etthāpi avihiṃsāvitakkopi avihiṃsādhātu karuṇāpi.
Yathāha:-
         "tattha katamā avihiṃsādhātu? avihiṃsāpaṭisaṃyutto takko .pe.
      Ayaṃ vuccati avihiṃsādhātu. Yā sattesu karuṇā karuṇāyanā karuṇāyitattaṃ
      karuṇācetovimutti, ayaṃ vuccati avihiṃsādhātū"ti. 1-
    Imaṃ avihiṃsādhātuṃ paṭicca vuttanayeneva avihiṃsāsaññā nāma uppajjati.
Sesaṃ sabbattha vuttānusāreneva veditabbaṃ. Dutiyaṃ.
                       3. Giñjakāvasathasuttavaṇṇanā
    [97] Tatiye dhātuṃ bhikkhaveti ito paṭṭhāya ajjhāsayaṃ dhātūti dīpeti.
Uppajjati saññāti ajjhāsayaṃ paṭicca saññā uppajjati, diṭṭhi uppajjati,
vitakko uppajjatīti. Idhāpi "kaccāno pañhaṃ pucchissatī"ti tassa okāsadānatthaṃ
@Footnote: 1 abhi.vi. 35/182/101

---------------------------------------------------------------------------------------------
page156.
Ettāvatāva desanaṃ niṭṭhāpesi. Asammāsambuddhesūti chasu satthāresu.
Sammāsambuddhāti mayamasma sammā sambuddhāti. Kiṃ paṭicca paññāyatīti kismiṃ sati
hotīti satthārānaṃ uppannadiṭṭhiṃ pucchati. Asammāsambuddhesu tesu sammāsambuddhā
eteti evaṃ uppannaṃ titthiyasāvakānampi diṭṭhiṃ pucchatiyeva.
    Idāni yasmā tesaṃ avijjādhātuṃ paṭicca sā diṭṭhi hoti, avijjādhātu
ca nāma mahatī dhātu, tasmā mahatiṃ dhātuṃ paṭicca tassā uppattiṃ
dīpento mahatī kho esātiādimāha. Hīnaṃ kaccāna dhātuṃ paṭiccāti hīnaṃ ajjhāsayaṃ
paṭicca. Paṇidhīti cittaṭṭhapanā. 1- Sā panesā itthībhāvaṃ vā makkaṭāditiracchānabhāvaṃ
vā patthentassa uppajjati. Hīno puggaloti yassete hīnā dhammā uppajjanti,
sabbo so puggalopi hīno nāma. Hīnā vācāti yā tassa vācā, 3- sāpi hīnāva.
Hīnaṃ ācikkhatīti so  ācikkhantopi hīnameva ācikkhati, desentopi hīnameva
desetīti sabbapadāni yojetabbāni. Upapattīti dve upapattiyo paṭilābho ca
nibbatti ca. Nibbatti hīnakusalādivasena veditabbā, paṭilābho cittuppādakkhaṇe
hīnattikavasena. Kathaṃ? tassa hi pañcasu nīcakulesu uppajjanato hīnā nibbatti,
vessasuddakulesu uppajjanato majjhimā, khattiyabrāhmaṇakulesu uppajjanato paṇītā.
Dvādasaakusalacittuppādānaṃ pana paṭilābhato hīno paṭilābho, tebhūmikadhammānaṃ paṭilābhato
majjhimo, navalokuttaradhammānaṃ paṭilābhato paṇīto. Imasmiṃ pana ṭhāne nibbattiyeva
adhippetāti. Tatiyaṃ.
                       4. Hīnādhimuttikasuttavaṇṇanā
    [98] Catutthe saṃsandantīti ekato honti. Samentīti samāgacchanti,
nirantarā honti. Hīnādhimuttikāti hīnajjhāsayā. Kalyāṇādhimuttikāti
kalyāṇajjhāsayā. Catutthaṃ.
@Footnote: 1 cha.Ma., i. cittaṭṭhapanaṃ

---------------------------------------------------------------------------------------------
page157.
                         5. Caṅkamasuttavaṇṇanā
    [99] Pañcame passatha noti passatha nu. Sabbe kho eteti sāriputtatthero
bhagavatā "etadaggaṃ bhikkhave mama sāvakānaṃ bhikkhūnaṃ mahāpaññānaṃ yadidaṃ
sāriputto"ti 1- mahāpaññesu etadagge ṭhapito. Iti naṃ "khandhantaraṃ dhātvantaraṃ
āyatanantaraṃ satipaṭṭhānabodhipakkhiyadhammantaraṃ tilakkhaṇāhataṃ gambhīrapañhaṃ
pucchissāmā"ti mahāpaññāva parivārenti. Sopi tesaṃ paṭhaviṃ pattharanto viya
sinerupādato vālikaṃ uddharanto viya cakkavāḷapabbataṃ bhindanto viya sineruṃ
ukkhipanto viya ākāsaṃ vitthārento viya candasuriye uṭṭhāpento viya ca
pucchitapucchitaṃ katheti. Tena vuttaṃ "sabbe kho ete bhikkhave bhikkhū mahāpaññā"ti.
    Mahāmoggallānopi bhagavatā "etadaggaṃ bhikkhave mama sāvakānaṃ bhikkhūnaṃ
iddhimantānaṃ yadidaṃ mahāmoggallāno"ti 2- iddhimantesu etadagge ṭhapito. Iti naṃ
"parikammaṃ ānisaṃsaṃ adhiṭṭhānaṃ vikubbanaṃ pucchissāmā"ti iddhimantova
parivārenti. Sopi tesaṃ vuttanayeneva pucchitapucchitaṃ kathesi. 3- Tena vuttaṃ "sabbe
kho ete bhikkhave bhikkhū mahiddhikā"ti.
    Mahākassapopi bhagavatā "etadaggaṃ bhikkhave mama sāvakānaṃ bhikkhanaṃ dhutavādānaṃ 4-
yadidaṃ mahākassapo"ti 5- dhutavādesu etadagge ṭhapito. Iti naṃ "dhutaṅgaparihāraṃ
ānisaṃsaṃ samādānaṃ 6- adhiṭṭhānaṃ bhedaṃ pucchissāmā"ti dhutavādāva 7- parivārenti.
Sopi tesaṃ tatheva pucchitapucchitaṃ byākaroti. Tena vuttaṃ "sabbe kho ete
bhikkhave bhikkhū dhutavādā"ti.
    Anuruddhattheropi bhagavatā "etadaggaṃ bhikkhave mama sāvakānaṃ bhikkhūnaṃ
dibbacakkhukānaṃ yadidaṃ anuruddho"ti 8- dibbacakkhukesu etadagge ṭhapito. Iti naṃ
"dibbacakkhukassa parikammaṃ ānisaṃsaṃ upakkilesaṃ pucchissāmā"ti dibbacakkhukāva
@Footnote: 1 aṅ.ekaka. 20/189/23       2 aṅ. ekaka. 20/190/23
@3 cha.Ma., i. katheti            4 Ma. dhutaṅgadharānaṃ
@5 aṅ ekaka. 20/191/23       6 cha.Ma. samodhānaṃ
@7 Sī. dhutadharāva                8 aṅ. ekaka. 20/192/23

---------------------------------------------------------------------------------------------
page158.
Parivārenti. Sopi tesaṃ tatheva pucchitapucchitaṃ katheti. Tena vuttaṃ "sabbe kho
ete bhikkhave bhikkhū dibbacakkhukā"ti.
    Puṇṇattheropi bhagavatā "etadaggaṃ bhikkhave mama sāvakānaṃ bhikkhūnaṃ dhammakathikānaṃ
yadidaṃ puṇro mantāniputto"ti 1- dhammakathikesu etadagge ṭhapito. Iti na
"dhammakathāya saṅkhepavitthāragambhīruttānavicitrakathādīsu taṃ taṃ ākāraṃ pucchissāmā"ti
dhammakathikāva parivārenti. Sopi tesaṃ "āvuso dhammakathikena nāma ādito
parisaṃ vaṇṇetuṃ vaṭṭati, majjhe suññataṃ pakāsetuṃ, ante catusaccavasena kūṭaṃ
gaṇhitun"ti evaṃ taṃ taṃ dhammakathānayaṃ ācikkhati. Tena vuttaṃ "sabbe kho ete
bhikkhave bhikkhū dhammakathikā"ti.
    Upālittheropi bhagavatā "etadaggaṃ bhikkhave mama sāvakānaṃ bhikkhūnaṃ
vinayadharānaṃ yadidaṃ upālī"ti 2- vinayadharesu etadagge ṭhapito. Iti naṃ "garukalahukaṃ
satekicchaatekicchaṃ āpattānāpattiṃ pucchissāmā"ti vinayadharāva parivārenti.
Sopi tesaṃ pucchitapucchitaṃ tatheva katheti. Tena vuttaṃ "sabbe kho ete bhikkhave
bhikkhū vinayadharā"ti.
    Ānandattheropi bhagavatā "etadaggaṃ bhikkhave mama sāvakānaṃ bhikkhūnaṃ
bahussutānaṃ yadidaṃ ānando"ti 3- bahussutesu etadagge ṭhapito. Iti naṃ "dasavidhaṃ
byañjanabuddhiṃ atthuppattiṃ anusandhiṃ pubbāparaṃ pucchissāmā"ti bahussutāva
parivārenti. Sopi tesaṃ "idaṃ evaṃ vattabbaṃ, idaṃ evaṃ gahetabban"ti sabbaṃ
katheti. Tena vuttaṃ "sabbe kho ete bhikkhave bhikkhū bahussutā"ti.
    Devadatto pana pāpiccho icchāpakato, tena naṃ "kulasaṅgaṇhanaparihāraṃ
nānappakārakaṃ kohaññataṃ pucchissāmā"ti pāpicchāva parivārenti. Sopi
@Footnote: 1 aṅ. ekaka. 20/196/23        2 aṅ. ekaka. 20/228/25
@3 aṅ. ekaka. 20/219-223/25

---------------------------------------------------------------------------------------------
page159.
Tesaṃ taṃ taṃ niyāmaṃ ācikkhati. Tena vuttaṃ "sabbe kho ete bhikkhave bhikkhū
pāpicchā"ti.
    Kasmā panete avidūre caṅkamiṃsūti. "devadatto satthari paduṭṭhacitto
anatthampi kātuṃ upakkameyyā"ti ārakkhaghaṇatthaṃ. Atha devadatto kasmā
caṅkamīti. "akārako ayaṃ, yadi kārako bhaveyya, na idha āgaccheyyā"ti attanā
katadosapaṭicchādanatthaṃ. Kiṃ pana devadatto bhagavato anatthaṃ kātuṃ samattho, bhagavato vā
ārakkhakiccaṃ atthīti. Natthi. Tena vuttaṃ "aṭṭhānametaṃ ānanda anavakāso, yaṃ
tathāgato parūpakkamena parinibbāyeyyā"ti. 1- Bhikkhū pana satthari gāravena āgatā.
Teneva bhagavā evaṃ vatvā "vissajjehi ānanda bhikkhusaṃghan"ti vissajjāpesi.
Pañcamaṃ.
                        6. Sagāthāsuttavaṇṇanā
    [100] Chaṭṭhe gūtho gūthena saṃsandati sametīti samuddantare janapadantare
cakkavāḷantare ṭhitopi vaṇṇenapi gandhenapi rasenapi nānattaṃ anupagacchanto
saṃsandati sameti, ekasadiso ceva hoti nirantaro ca. 2- Sesesupi eseva nayo.
Ayaṃ pana aniṭṭhaupamā hīnajjhāsayānaṃ hīnajjhāsayassa sarikkhabhāvadassanatthaṃ āhaṭā,
khīrādivisiṭṭhopamā 3- kalyāṇajjhāsayānaṃ ajjhāsayassa sarikkhabhāvadassanatthaṃ.
    Saṃsaggāti dassanasavanasaṃsaggādivatthukena taṇhāsinehena. Vanatho jātoti
kilesavanaṃ jātaṃ. Asaṃsaggena chijjatīti ekato ṭhānanisajjādīni akarontassa
asaṃsaggena adassanena chijjati. Sādhujīvīti parisuddhajīvitaṃ jīvamāno. Sahāvaseti
sahavāsaṃ vaseyya. Chaṭṭhaṃ.
@Footnote: 1 vi.cū. 7/341/132        2 cha.Ma., i. ekasadisova hoti nirantaro
@3 Ma. saṅkhārānaṃ iṭṭhopamā, ka.khīrādiviṭṭhopamā

---------------------------------------------------------------------------------------------
page160.
                      7. Assaddhasaṃsandanasuttavaṇṇanā
    [101] Sattame assaddhā assaddhehītiādīsu buddhe vā dhamme  vā
saṃghe vā saddhāvirahitā nirodhā nissārapuggalā 1- samuddassa orimatīre ṭhitā
pārimatīrepi ṭhitehi assaddhehi saddhiṃ tāya assaddhatāya ekasadisā nirantarā
honti. Tathā ahirikā bhinnamariyādā alajjipuggalā ahirikehi, anottappino
pāpakiriyāya abhāyamānā anottappīhi, appassutā sutavirahitā appassutehi, kusītā
ālasiyapuggalā kusītehi, muṭṭhassatino bhattanikkhittakākamaṃsanikkhittasiṅgālasadisā
muṭṭhassatīhi, duppaññā khandhādiparicchedikāya paññāya abhāvena nippaññā
tādiseheva duppaññehi, saddhāsampannā cetiyavandanādikiccapasutā saddhehi,
hirimanā lajjipuggalā hirimanehi, ottappino pāpabhīrukā, ottappīhi bahussutā
sutadharā āgamadharā tantipālakā vaṃsānurakkhakā bahussutehi āraddhaviriyā
paripuṇṇaparakkamā āraddhaviriyehi, upaṭṭhitassatī sabbakiccapariggāhikāya satiyā
samannāgatā upaṭṭhitassatīhi, paññavanto mahāpaññehi vajirūpamañāṇehi paññavantehi
saddhiṃ dūre ṭhitāpi tāya paññāsampattiyā saṃsandenti 2- samenti. Sattamaṃ.
                    8-12. Assaddhamūlakasuttādivaṇṇanā
    [102-106] Aṭṭhamādīni teyeva assaddhādidhamme tikavasena katvā
desitāni. Tattha aṭṭhame assaddhādimūlakā kaṇhapakkhasukkapakkhavasena pañca tikā
vuttā, navame ahirikamūlakā cattāro, dasame anottappamūlakā tayo, ekādasame
appassutamūlakā dve, dvādasame kusītamūlako eko tiko vuttoti sabbepi pañcasu
@Footnote: 1 cha.Ma., i. nirojā nirasā puggalā

---------------------------------------------------------------------------------------------
page161.
Suttantesu paṇṇarasa tikā honti. Paṇṇarasa cete suttantātipi vadanti. Ayaṃ
tikapeyyālo nāma. Aṭṭhamāni.
                           Dutiyo vaggo.
                           ----------
                           3. Kammapathavagga
                      1-2. Asamāhitasuttādivaṇṇanā
    [107-108] Ito paresu paṭhamaṃ assaddhādipañcakavasena vuttaṃ, tathā
dutiyaṃ. Paṭhame pana asamāhitapadaṃ catutthaṃ, dutiye dussīlapadaṃ. Evaṃ vuccamāne
bujjhanakapuggalānaṃ ajjhāsayena hi etāni vuttāni. Ettha asamāhitāti
upacārappanāsamādhirahitā. Dussīlāti nissīlā. Paṭhamadutiyāni.
                    3-5. Pañcasikkhāpadasuttādivaṇṇanā
    [109-111] Tatiyaṃ pañcakammapathavasena bujjhanakānaṃ ajjhāsayavasena vuttaṃ, catutthaṃ
sattakammapathavasena, pañcamaṃ dasakammapathavasena, tattha tatiye surāmerayamajjapamādaṭṭhāyinoti
surāmerayasaṅkhātaṃ majjaṃ yāya pamādacetanāya pivanti, sā "surāmerayamajjapamādo"ti
vuccati, tasmiṃ tiṭṭhantīti surāmerayamajjapamādaṭṭhāyino. Ayaṃ tāvettha asādhāraṇapadassa
attho.
    Pañcame pāṇaṃ atipātentīti pāṇātipātino, pāṇaghātikāti attho.
Adinnaṃ ādiyantīti adinnādāyino. Parassa hārinoti attho. Vatthukāmesu

---------------------------------------------------------------------------------------------
page162.
Kilesakāmena micchā carantīti kāmesumicchācārino. Musā vadantīti musāvādino,
paresaṃ atthabhañjakaṃ tucchaṃ alikaṃ vācaṃ bhāsitāroti attho. Pisuṇā vācā
etesanti pisuṇavācā. Mammacchedikā pharusā vācā etesanti pharusavācā. Samphaṃ
niratthakaṃ vacanaṃ palapantīti samphappalāpino. Abhijjhāyantīti abhijjhāluno,
parabhaṇḍe lubbhanasīlāti attho. Byāpannaṃ pūtibhūtaṃ cittametesanti byāpannacittā.
Micchā pāpikā viññugarahitā etesaṃ diṭṭhīti micchādiṭṭhikā, kammapathapariyāpannāya
"natthi dinnan"ti ādivatthukāya micchattapariyāpannāya aniyyānikadiṭṭhiyā
samannāgatāti attho. Sammā sobhanā viññupasatthā etesaṃ diṭṭhīti sammādiṭṭhikā,
kammapathapariyāpannāya "atthi dinnan"tiādikāya kammassakatadiṭṭhiyā
sammattapariyāpannāya maggadiṭṭhiyā ca samannāgatāti attho. Idaṃ tāvettha anuttānānaṃ
padānaṃ padavaṇṇanāmattaṃ.
    Yo pana tesaṃ pāṇātipāto adinnādānaṃ kāmesumicchācāro musāvādo
pisuṇavācā pharusavācā samphappalāpo abhijjhā byāpādo micchādiṭṭhīti kaṇhapakkhe
dasavidho attho hoti, tattha pāṇassa atipāto pāṇātipāto, pāṇavadho pāṇaghātoti
vuttaṃ hoti. Pāṇoti cettha vohārato satto, paramatthato jīvitindriyaṃ. Tasmiṃ pana
pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ
aññataradvārappavattā vadhakacetanā pāṇātipāto. So guṇavirahitesu tiracchānagatādīsu
pāṇesu khuddake pāṇe appasāvajjo, mahāsarīre mahāsāvajjo. Kasmā?
payogamahantatāya, payogasamattepi vatthumahantatāya. Guṇavantesu manussādīsu
appaguṇe appasāvajjo, mahāguṇe mahāsāvajjo.  sarīraguṇānaṃ pana samabhāve sati
kilesānaṃ upakkamānañca mudutāya appasāvajjo, tibbatāya mahāsāvajjoti
veditabbo.
    Tassa pañca sambhārā honti:- pāṇo, pāṇasaññitā, vadhakacittaṃ, upakkamo,
tena maraṇanti. Cha payogā:- sāhatthiko, āṇattiko, nissaggiyo, thāvaro,

---------------------------------------------------------------------------------------------
page163.
Vijjāmayo, iddhimayoti, imasmiṃ panatthe vitthāriyamāne atipapañco hoti, tasmā
taṃ na vitthārayāma aññañca evarūpaṃ. Atthikehi pana samantapāsādikaṃ vinayaṭṭhakathaṃ
oloketvā gahetabbo.
    Adinnassa ādānaṃ adinnādānaṃ, parassa haraṇaṃ theyyaṃ corikāti vuttaṃ
hoti. Tattha adinnanti parapariggahitaṃ, yattha paro yathākāmakāritaṃ āpajjanto
adaṇḍāraho anupavajjo hoti. Tasmiṃ pana parapariggahite parapariggahitasaññino
tadādāyakaupakkamasamuṭṭhāpikā theyyacetanā adinnādānaṃ. Taṃ hīne parasantake
appasāvajjaṃ. Paṇīte mahāsāvajjaṃ. Kasmā? vatthupaṇītatāya. Vatthusamatte sati
guṇādhikānaṃ santake vatthusmiṃ mahāsāvajjaṃ, tantaṃ guṇādhikaṃ upādāya tato tato
hīnaguṇassa santake vatthusmiṃ appasāvajjaṃ.
    Tassa pañca sambhārā honti:- parapariggahitaṃ, parapariggahitasaññitā, theyyacittaṃ,
upakkamo, tena haraṇanti. Cha payogā sāhatthikādayova. Te ca kho yathānurūpaṃ
theyyāvahāro, pasayhāvahāro, paṭicchannāvahāro, parikappāvahāro, kusāvahāroti
imesaṃ avahārānaṃ vasena pavattāti ayamettha saṅkhepo, vitthāro pana
samantapāsādikāyaṃ vutto.
    Kāmesumicchācāroti ettha pana kāmesūti methunasamācāresu. Micchācāroti
ekantanindito lāmakācāro. Lakkhaṇato pana asaddhammādhippāyena kāyadvārappavattā
agamanīyaṭṭhānavītikkamacetanā kāmesumicchācāro. Tattha agamanīyaṭṭhānaṃ nāma purisānaṃ tāva
māturakkhitā piturakkhitā mātāpiturakkhitā bhāturakkhitā bhaginīrakkhitā ñātirakkhitā
gottarakkhitā dhammarakkhitā sārakkhā saparidaṇḍāti māturakkhitādayo dasa, dhanakkītā
chandavāsinī bhogavāsinī paṭavāsinī odapattakinī obhatacumbaṭā dāsī ca bhariyā ca
kammakārī ca bhariyā ca dhajāhaṭā muhuttikāti etā dhanakkītādayo dasāti vīsati
itthiyo. Itthīsu pana dvinnaṃ sārakkhasaparidaṇḍānaṃ dasannañca dhanakkītādīnanti
dvādasannaṃ itthīnaṃ aññe parisā. 1- Idaṃ agamanīyaṭṭhānaṃ nāma. So panesa
@Footnote: 1 ka. aññapurisānaṃ

---------------------------------------------------------------------------------------------
page164.
Micchācāro sīlādiguṇarahite agamanīyaṭṭhāne appasāvajjo, sīlādiguṇasampanne
mahāsāvajjo. Tassa cattāro sambhārā:- agamanīyavatthu, tasmiṃ sevanacittaṃ,
sevanapayogo, maggenamaggapaṭipattiadhivāsananti. Eko payogo sāhatthiko eva.
    Musā visaṃvādanapurekkhārassa atthabhañjanako vacīpayogo kāyapayogo
vā, visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā
musāvādo. Aparo nayo musāti abhūtaṃ atacchaṃ vatthuṃ. Vādoti tassa bhūtato
tacchato viññāpanaṃ. Lakkhaṇato pana atathavatthuṃ tathato paraṃ viññāpetukāmassa
tathāviññattisamuṭṭhāpikā cetanā musāvādo. So yamatthaṃ bhañjati, tassa appatāya
appasāvajjo, mahantatāya mahāsāvajjo. Apica gahaṭṭhānaṃ attano santakaṃ
adātukāmatāya natthītiādinayappavatto appasāvajjo, sakkhinā hutvā atthabhañjanatthaṃ
vutto mahāsāvajjo. Pabbajitānaṃ appakampi telaṃ vā sappiṃ vā labhitvā hasādhippāyena
"ajja gāme telaṃ nadī maññe sandatī"ti pūraṇakathānayena pavatto appasāvajjo,
adiṭṭhaṃyeva pana "diṭṭhan"tiādinā nayena vadantānaṃ mahāsāvajjo. Tassa
cattāro sambhārā honti:- atathavatthuṃ, visaṃvādanacittaṃ, tajjo vāyāmo,
parassatadatthavijānananti. Eko payogo sāhatthikova. So kāyena vā kāyapaṭibaddhena
vā vācāya vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ
jānāti, ayaṃ kiriyāsamuṭṭhāpikacetanākkhaṇeyeva musāvādakammunā bajjhati.
    Pisuṇavācātiādīsu yāya vācāya, yassa taṃ vācaṃ bhāsati, tassa hadaye
attano piyabhāvaṃ parassa ca suññabhāvaṃ karoti, sā pisuṇavācā. Yāya pana
attānampi parampi pharusaṃ karoti, yā vācā sayampi pharusā, neva kaṇṇasukhā na
hadayaṅgamā 1- vācā, ayaṃ pharusavācā. Yena pana samphaṃ palapanti 2- niratthakaṃ, so
@Footnote: 1 pa. sū. 1/89/213     2 cha.Ma. palapati

---------------------------------------------------------------------------------------------
page165.
SamphappalāPo. Taṃmūlabhūtā 1- cetanāpi pisuṇavācādināmameva labhati. Sā eva ca
idha adhippetāti.
    Tattha saṅkiliṭṭhacittassa paresaṃ vā bhedāya, attano piyakamyatāya vā
kāyavacīpayogasamuṭṭhāpikā cetanā pisuṇavācā. Sā yassa bhedaṃ karoti, tassa appaguṇatāya
appasāvajjā, mahāguṇatāya mahāsāvajjā. Tassā cattāro sambhārā:- bhinditabbo
paro, iti ime nānā bhavissanti, vinā bhavissantīti bhedapurekkhāratā vā, iti
ahaṃ piyo bhavissāmi vissāsikoti piyakamyatā vā, tajjo vāyāmo, tassa
tadatthavijānananti.
    Parassa mammacchedakakāyavacīpayogasamuṭṭhāpikā ekantapharusacetanā pharusavācā.
Tassā āvībhāvatthamidaṃ vatthuṃ:- eko kira dārako mātuvacanaṃ anādiyitvā
araññaṃ gacchati. Mātā taṃ nivattetuṃ asakkontī "caṇḍā taṃ mahiṃsī anubandhatū"ti
akkosi. Athassa tatheva araññe mahiṃsī upaṭṭhāsi. Dārako "yaṃ mama mātā
mukhena kathesi, taṃ mā hotu, yaṃ cittena cintesi, taṃ hotū"ti saccakiriyaṃ
akāsi. Mahiṃsī tattheva baddhā viya aṭṭhāsi. Evaṃ mammacchedakopi vacīpayogo 2-
cittasaṇhatāya pharusavācā na hoti. Mātāpitaro hi kadāci puttake evaṃ
vadanti "corā vo khaṇḍākhaṇḍikaṃ karontū"ti, uppalapattampi ca nesaṃ
upari patantaṃ na icchanti. Ācariyupajjhāyā ca kadāci nissitake evaṃ vadanti
"kiṃ ime ahirikā anottappino vadanti, 3- niddhamatha ne"ti, atha ca nesaṃ
āgamādhigamasampattiṃ icchanti. Yathā ca cittasaṇhatāya pharusavācā na hoti,
evaṃ vacanasaṇhatāya apharusavācāpi na hoti. Na hi mārāpetukāmassa "imaṃ
sukhaṃ sayāpethā"ti vacanaṃ apharusavācā hoti, cittapharusatāya panesā pharusavācāva,
@Footnote: 1 cha.Ma., i. tesaṃ mūlabhūtā  2 cha.Ma., i. payogo
@3 cha.Ma., i. caranti

---------------------------------------------------------------------------------------------
page166.
Sā yaṃ sandhāya pavattitā, tassā appaguṇatāya appasāvajjā. Mahāguṇatāya
mahāsāvajjā. Tassā tayo sambhārā:- akkositabbo paro, kupitacittaṃ,
akkosanāti.
    Anatthaviññāpikā kāyavacīpayogasamuṭṭhāpikā akusalacetanā samphappalāPo.
So āsevanamandatāya appasāvajjo, āsevanamahantatāya mahāsāvajjo. Tassa
dve sambhārā:- bhāratayuddhasītāharaṇādiniratthakakathāpurekkhāratā, tathārūpīkathākathanañcāti.
    Abhijjhāyatīti abhijjhā. Parabhaṇḍābhimukhī hutvā tanninnatāya pavattatīti
attho. Sā "aho vata idaṃ mamassā"ti evaṃ parabhaṇḍābhijjhāyanalakkhaṇā.
Adinnādānaṃ viya appasāvajjā mahāsāvajjā ca. Tassā dve sambhārā:-
parabhaṇḍaṃ attano pariṇāmanañca. Parabhaṇḍavatthuke hi lobhe uppannepi na
tāva kammapathabhedo hoti, yāva na "aho vatidaṃ mamassā"ti attano pariṇāmetīti.
    Hitasukhaṃ byāpādayatīti byāpādo. So paravināsāya manopadosalakkhaṇo.
Pharusavācā viya appasāvajjo mahāsāvajjo ca. Tassa dve sambhārā:- parasatto
ca, tassa ca vināsacintā. Parasattavatthuke hi kodhe uppannepi na tāva
kammapathabhedo hoti, yāva na "aho vatāyaṃ ucchijjeyya vinasseyyā"ti tassa
vināsaṃ cinteti.
    Yathābhuccaggahaṇābhāvena micchā passatīti micchādiṭṭhi. Sā "natthi
dinnan"tiādinā nayena viparītadassanalakkhaṇā. Samphappalāpo viya appasāvajjā
mahāsāvajjā ca. Apica aniyatā appasāvajjā, niyatā mahasāvajjā. Tassā dve sambhārā:-
vatthuno ca gahitākāraviparītatā, yathā ca naṃ gaṇhāti, tathābhāvena tassā upaṭṭhānanti.
    Imesaṃ pana dasannaṃ akusalakammapathānaṃ dhammato koṭṭhāsato ārammaṇato
vedanāto mūlatoti pañcahākārehi vinicchayo veditabbo. Tattha dhammatoti

---------------------------------------------------------------------------------------------
page167.
Etesu hi paṭipāṭiyā satta cetanādhammāva honti, abhijjhādayo tisso
cetanāsampayuttā. Koṭṭhāsatoti paṭipāṭiyā satta, micchādiṭṭhi cāti ime aṭṭha
kammapathā eva honti, no mūlāni, abhijjhābyāpādā kammapathā ceva mūlāni
ca. Abhijjhā hi mūlaṃ patvā lobho akusalamūlaṃ hoti, byāpādo doso akusalamūlaṃ.
    Ārammaṇatoti pāṇātipāto jīvitindriyārammaṇato saṅkhārārammaṇo hoti,
adinnādānaṃ sattārammaṇaṃ vā saṅkhārārammaṇaṃ vā, micchācāro phoṭṭhabbavasena
saṅkhārārammaṇova, sattārammaṇotipi eke. Musāvādo sattārammaṇo vā
saṅkhārārammaṇo vā, tathā pisuṇāvācā. Pharusavācā sattārammaṇāva. Samphappalāpo
diṭṭhasutamutaviññātavasena sattārammaṇo vā saṅkhārārammaṇo vā, tathā abhijjhā.
Byāpādo sattārammaṇova. Micchādiṭṭhi tebhūmikadhammavasena saṅkhārārammaṇā.
    Vedanātoti pāṇātipāto dukkhavedano hoti. Kiñcāpi hi rājāno
coraṃ disvā hasamānāpi "gacchatha naṃ ghātethā"ti vadanti, sanniṭṭhāpakacetanā
pana nesaṃ dukkhasampayuttāva hoti. Adinnādānaṃ tivedanaṃ, 1- micchācāro
sukhamajjhattavasena dvivedano, sanniṭṭhāpakacitte pana majjhattavedano na hoti.
Musāvādo tivedano, tathā pisuṇavācā. Pharusavācā dukkhavedanā, samphappalāpo
tivedano, abhijjhā sukhamajjhattavasena dvivedanā, tathā micchādiṭṭhi. Byāpādo
dukkhavedano.
    Mūlatoti pāṇātipāto dosamohavasena dvimūlako hoti. Adinnādānaṃ
dosamohavasena vā lobhamohavasena vā, micchācāro lobhamohavasena. Musāvādo
dosamohavasena vā lobhamohavasena vā, tathā pisuṇavācā samphappalāpo ca.
Pharusavācā dosamohavasena, abhijjhā mohavasena ekamūlā, tathā byāpādo.
Micchādiṭṭhi lobhamohavasena dvimūlāti.
    Pāṇātipātā paṭiviratātiādīsu pāṇātipātādayo vuttatthā eva. Yāya
pana viratiyā ete 2- paṭiviratā nāma honti, sā bhedato tividhā hoti sampattavirati
@Footnote: 1 ka, dvivedanaṃ    2 Sī. etehi

---------------------------------------------------------------------------------------------
page168.
Samādānavirati samucchedaviratīti. Tattha asamādinnasikkhāpadānaṃ attano
jātivayabāhusaccādīni paccavekkhitvā "ayuttaṃ amhākaṃ evarūpaṃ kātun"ti
sampattavatthuṃ avītikkamantānaṃ uppajjamānā virati sampattaviratīti veditabbā
sīhaḷadīpe cakkanaupāsakassa viya. Tassa kira daharakāleyeva mātu rogo uppajji.
Vejjena ca "allasasakamaṃsaṃ laddhuṃ vaṭṭatī"ti vuttaṃ. Tato cakkanassa bhātā "gaccha tāta
khettaṃ āhiṇḍāhī"ti cakkanaṃ pesesi. So tattha gato. Tasmiṃ ca samaye eko
saso taruṇasassaṃ khādituṃ āgato hoti. So taṃ disvā vegena dhāvanto valliyā
baddho "kiri kirī"ti saddamakāsi. Cakkano tena saddena gantvā taṃ gahetvā
cintesi "mātu bhesajjaṃ karomī"ti. Puna cintesi "na metaṃ paṭirūpaṃ, yvāhaṃ
mātu jīvitakāraṇā paraṃ jīvitā voropeyyan"ti. Atha naṃ "gaccha  araññe sasehi
saddhiṃ tiṇodakaṃ paribhuñjā"ti muñci. 1- Bhātarā ca "kiṃ tāta saso laddho"ti
pucchito taṃ pavattiṃ ācikkhi. Tato naṃ bhātā paribhāsi. So mātu santikaṃ gantvā
"yatohaṃ jāto, nābhijānāmi sañcicca pāṇaṃ jīvitā voropetā"ti saccaṃ vatvā
aṭṭhāsi, tāvadeva cassa mātā arogā ahosi.
    Samādinnasikkhāpadānaṃ pana sikkhāpadasamādāne ca taduttariṃ ca attano
jīvitaṃ pariccajitvā vatthuṃ avītikkamantānaṃ uppajjamānā virati
samādānaviratīti veditabbā uttaravaḍḍhamānavāsīupāsakassa 2- viya. So kira
ambariyavihāravāsīpiṅgalabuddharakkhitattherassa santike sikkhāpadāni gahetvā khettaṃ
kasati. Athassa goṇo naṭṭho, so taṃ gavesanto uttaravaḍḍhamānapabbataṃ 3- āruhi, tatra naṃ
mahāsappo aggahesi. So cintesi "imāya tikhiṇāya vāsiyā sīsaṃ chindāmī"ti.
Puna cintesi "na metaṃ paṭirūpaṃ, yvāhaṃ bhāvanīyassa guruno santike sikkhāpadaṃ
@Footnote: 1 Sī. paribhuñjāhīti muñcitvā gehamāgato
@2 cha.Ma., i. uttaravaḍḍhamānapabbatavāsīupāsakassa  3 Sī.,Ma. uttaravaḍḍhamānapabbataṃ

---------------------------------------------------------------------------------------------
page169.
Gahetvā bhindeyyan"ti. Evaṃ yāvatatiyaṃ cintetvā "jīvitaṃ pariccajāmi, na
sikkhāpadan"ti aṃse ṭhapitaṃ tikhiṇadaṇḍavāsiṃ araññe chaḍḍesi. Tāvadeva
mahāvāḷo naṃ muñcitvā agamāsīti. Ariyamaggasampayuttā pana virati samucchedaviratīti
veditabbā, yassā uppattito pabhūti pāṇaṃ ghātessāmīti ariyapuggalānaṃ cittampi
na uppajjatīti.
    Yathā ca akusalānaṃ, evaṃ imesampi kusalakammapathānaṃ dhammato koṭṭhāsato
ārammaṇato vedanāto mūlatoti pañcahākārehi vinicchayo veditabbo. Tattha
dhammatoti etesupi 1- paṭipāṭiyā satta cetanāpi vaṭṭati viratiyopi, ante tayo
cetanāsampayuttāva.
    Koṭṭhāsatoti paṭipāṭiyā satta kammapathā eva, no mūlāni, ante tayo
kammapathā ceva mūlāni ca. Anabhijjhā hi mūlaṃ 2- patvā alobho kusalamūlaṃ
hoti, abyāpādo adoso kusalamūlaṃ, sammādiṭṭhi amoho kusalamūlaṃ.
    Ārammaṇatoti pāṇātipātādīnaṃ ārammaṇāneva etesaṃ ārammaṇāni.
Vītikkamitabbavatthutoyeva hi virati nāma hoti. Yathā pana nibbānārammaṇo
ariyamaggo kilese pajahati, evaṃ jīvitindriyādiārammaṇā cete 3- kammapathā
pāṇātipātādīni dussīlāni pajahantīti veditabbā.
    Vedanātoti sabbe sukhavedanā vā honti majjhattavedanā vā. Kusalaṃ
patvā hi vedanā nāma natthi.
    Mūlatoti paṭipāṭiyā satta ñāṇasampayuttacittena viramantassa alobhaadosaamohavasena
timūlā honti, ñāṇavippayuttacittena viramantassa dvimūlā. Anabhijjhā
ñāṇasampayuttacittena viramantassa dvimūlā hoti, ñāṇavippayuttacittena ekamūlāti.
@Footnote: 1 cha.Ma., i. etesu hi      2 ka. kammapathaṃ
@3 cha.Ma.,.....ārammaṇāpete

---------------------------------------------------------------------------------------------
page170.
Alobho pana attanāva attano mūlaṃ na hoti. Abyāpādepi eseva nayo.
Sammādiṭṭhi alobhaadosavasena dvimūlāvāti. Tatiyādīni.
                        6. Aṭṭhaṅgikasuttavaṇṇanā
    [112] Chaṭṭhe 1- aṭṭhamaggaṅgavasena bujjhanakānaṃ ajjhāsayavasena vuttaṃ.
Chaṭṭhaṃ.
                         7. Dasaṅgasuttavaṇṇanā
    [113] Sattamaṃ dasamicchattasammattavasena. Tattha micchāñāṇinoti
micchāpaccavekkhaṇena 2- samannāgatāti attho. Micchāvimuttinoti
aniyyānikavimuttino kusalavimuttīti 3- gahetvā ṭhitā. Sammāñāṇinoti
sammāpaccavekkhaṇā. Sammāvimuttinoti niyyānikāya phalavimuttiyā
samannāgatāti. Sattamaṃ.
                         Kammapathavaggo tatiyo.
                          ------------
                           4. Catutthavagga
                        1. Catudhātusuttavaṇṇanā
    [114] Catutthavaggassa paṭhame paṭhavīdhātūti patiṭṭhādhātu. Āpodhātūti
ābandhanadhātu. Tejodhātūti paripācanadhātu. 4- Vāyodhātūti vitthambhanadhātu. 5-
Ayamettha saṅkhepo, vitthārato pana vīsatikoṭṭhāsādivasena tā veditabbā. 6- Paṭhamaṃ.
@Footnote: 1 cha.Ma., i. chaṭṭhaṃ     2 Sī. micchāviññāṇā micchāpaccavekkhaṇena
@3 ka. akusalavimuttīti     4 Sī. paripācanīyadhātu
@5 ka. upatthambhanadhātu    6 cha.Ma. etā kathetabbā

---------------------------------------------------------------------------------------------
page171.
                      2. Pubbesambodhasuttavaṇṇanā
    [115] Dutiye ayaṃ paṭhavīdhātuyā assādoti ayaṃ paṭhavīdhātunissayo
assādo. Svāyaṃ kāyaṃ abbhunnāmetvā udaraṃ pasāretvā "idha me aṅgulaṃ
pavesituṃ vāyamathā"ti vā hatthaṃ pasāretvā "imaṃ nāmetuṃ vāyamathā"ti vadati, evaṃ
pavattānaṃ vasena veditabbo. Aniccātiādīsu hutvā abhāvākārena aniccā,
paṭipīḷanākārena dukkhā, sabhāvavigamākārena vipariṇāmadhammā. Ayaṃ paṭhavīdhātuyā
ādīnavoti yena ākārena sā aniccā dukkhā vipariṇāmadhammā, ayamākāro
paṭhavīdhātuyā ādīnavoti attho. Chandarāgavinayo chandarāgapahānanti nibbānaṃ
āgamma paṭhavīdhātuyā chandarāgo vinīyati ceva pahiyyati ca, tasmā nibbānamassā
nissaraṇaṃ.
    Ayaṃ āpodhātuyā assādoti ayaṃ āpodhātunissayo assādo. Svāyaṃ
aññaṃ āpodhātuyā upaddutaṃ disvā "kiṃ ayaṃ nipannakālato paṭṭhāya
passāvaṭṭhānābhimukho nikkhamati ceva pavisati ca, appamattakampissa kammaṃ karontassa
sedatintaṃ vatthampi 1- pīḷetabbatākāraṃ pāpuṇāti, anumodanamattampi kathentassa
tālavaṇṭaṃ 2- gaṇhitabbaṃ hoti, mayaṃ pana sāyaṃ nipannā pātova uṭṭhahāma,
māsapuṇṇaghaṭo 3- viya no sarīraṃ, mahākammaṃ karontānaṃ sedamattampi no na
uppajjati, asanisaddena viya dhammaṃ kathentānaṃ sarīre usumākāramattamapi no
natthī"ti evaṃ pavattānaṃ vasena veditabbo.
    Ayaṃ tejodhātuyā assādoti ayaṃ tejodhātunissayo assādo. Svāyaṃ
sītagahaṇike disvā "kiṃ ime kiñcideva yāgubhattakhajjakamattaṃ ajjhoharitvā
thaddhakucchino nisīditvā sabbarattiṃ aṅgārakaṭāhaṃ pariyesanti, phusitamattesupi
@Footnote: 1 ka. sede sati taṃ vatthaṃpi
@2 Sī. tālapaṇṇaṃ    3 Sī. sampuṇṇaghaṭo

---------------------------------------------------------------------------------------------
page172.
Sarīre patitesu aṅgārakaṭāhaṃ ottharitvā 1- pārupitvāva nipajjanti, mayaṃ pana
atithaddhampi maṃsaṃ vā pūvaṃ vā khādāma, kucchipūraṃ bhattaṃ bhuñjāma, tāvadeva
no sabbaṃ pheṇupiṇḍo 2- viya vilīyati, sattāhavaddalikāya vattamānāya sarīre
sītānudahanamattampi no natthī"ti evaṃ pavattānaṃ vasena veditabbo.
    Ayaṃ vāyodhātuyā assādoti ayaṃ vāyodhātunissayo assādo. Svāyaṃ
aññe vātabhīruke disvā "imesaṃ appamattakampi kammaṃ karontānaṃ anumodanāmattampi
kathentānaṃ sarīraṃ vāto vijjhati, gāvutamattampi addhānaṃ gatānaṃ hatthapādā
sīdanti, piṭṭhi rujjati, kucchivātasarīravātakaṇṇavātādīhi 3- niccupaddutā
telaphāṇitādīni vātabhesajjāneva karontā atināmenti, amhākaṃ pana mahākammaṃ
karontānampi tiyāmarattiṃ dhammaṃ kathentānampi ekadivaseneva dasa yojanāni
gacchantānampi hatthapādasaṃsīdanamattaṃ vā piṭṭhirujjanamattaṃ vā na hotī"ti evaṃ
pavattānaṃ vasena veditabbo. Evaṃ pavattā hi etā dhātuyo assādenti
nāma.
    Abbhaññāsinti abhivisiṭṭhena ñāṇena aññāsiṃ. Anuttaraṃ sammāsambodhinti
uttaravirahitaṃ sabbaseṭṭhaṃ sammā sāmañca bodhiṃ, athavā seṭṭhaṃ 4- sundarañca
bodhiṃ. Bodhīti rukkhopi maggopi sabbaññutañāṇampi nibbānampi. "bodhirukkhamūle
paṭhamābhisambuddho"ti 5- ca "antarā ca bodhiṃ antarā ca gayan"ti 6- ca āgataṭṭhānesu
hi rukkho "bodhīti vuccati. "bodhi vuccati catūsu maggesu ñāṇan"ti 7-
āgataṭṭhāne maggo. "pappoti bodhiṃ varabhūrimedhaso"ti 8- āgataṭṭhāne sabbaññutañāṇaṃ.
"patvāna bodhiṃ amataṃ asaṅkhatan"ti āgataṭṭhāne nibbānaṃ. Idha pana bhagavato
arahattamaggo adhippeto.
@Footnote: 1 Sī.,i. otaritvā       2 Sī., i. kheḷapiṇḍo
@3 cha.Ma., i. kucchivātasīsavātakaṇṇavātādīhi   4 cha.Ma., i, pasatthaṃ
@5 vi. mahā. 4/1/1, khu.u. 25/1/93   6 vi. mahā. 4/10/11, Ma.mū. 12/285/246
@7 khu. cūḷa. 30/595/292 (syā)   8 dī.pā. 11/216/137

---------------------------------------------------------------------------------------------
page173.
    Sāvakānaṃ arahattamaggo anuttarā bodhi hoti, na hotīti? na hoti.
Kasmā? asabbaguṇadāyakattā. Tesaṃ hi kassaci arahattamaggo arahattaphalameva
deti, kassaci tisso vijjā, kassaci cha abhiññā, kassaci catasso paṭisambhidā,
kassaci sāvakapāramīñāṇaṃ. Paccekabuddhānampi paccekabodhiñāṇameva deti. Buddhānaṃ
pana sabbaguṇasampattiṃ deti abhiseko viya rañño sabbalokissariyabhāvaṃ. Tasmā
aññassa kassacipi anuttarā bodhi na hoti.
    Abhisambuddhoti paccaññāsinti "abhisambuddho ahaṃ patto 1- paṭivijjhitvā
ṭhito"ti evaṃ paṭijāniṃ. Ñāṇañca pana me dassanaṃ udapādīti adhigataguṇadassanasamatthaṃ
paccavekkhaṇañāṇañca me udapādi. Akuppā me vimuttīti "ayaṃ mayhaṃ
arahattaphalavimutti akuppā"ti evaṃ ñāṇaṃ udapādi. Tattha dvīhākārehi akuppatā
veditabbā. Kāraṇato ca ārammaṇato ca. Sā hi catūhi maggehi samucchinnakilesānaṃ
puna anivattanatāya kāraṇatopi akuppā, akuppadhammaṃ nibbānaṃ ārammaṇaṃ katvā
pavattatāya ārammaṇatopi akuppā. Antimāti pacchimā. Natthi dāni punabbhavoti
idāni puna añño bhavo nāma natthīti.
    Imasmiṃ sutte cattāri saccāni kathitāni. Kathaṃ? catūsu hi dhātūsu assādo
Samudayasaccaṃ, ādīnavo dukkhasaccaṃ, nissaraṇaṃ nirodhasaccaṃ, nirodhappajānano maggo
maggasaccaṃ. Vitthāravasenapi kathetuṃ vaṭṭatiyeva. Ettha hi yaṃ paṭhavīdhātuṃ paṭicca
uppajjati sukhaṃ somanassaṃ, ayaṃ paṭhavīdhātuyā assādoti pahānapaṭivedho samudayasaccaṃ.
Yā paṭhavīdhātu aniccā dukkhā vipariṇāmadhammā, ayaṃ paṭhavīdhātuyā ādīnavoti
pariññāpaṭivedho dukkhasaccaṃ. Yo paṭhavīdhātuyā chandarāgavinayo chandarāgappahānaṃ,
idaṃ paṭhavīdhātuyā nissaraṇanti sacchikiriyāya paṭivedho nirodhasaccaṃ. Yā
@Footnote: 1 Sī. abhisampatto

---------------------------------------------------------------------------------------------
page174.
Imesu tīsu ṭhānesu diṭṭhi saṅkappo vācā kammanto ājīvo vāyāmo sati
samādhi, ayaṃ 1- bhāvanāpaṭivedho maggasaccanti. Dutiyaṃ.
                         3. Acariṃsuttavaṇṇanā
    [116] Tatiye acarinti ñāṇacārena acariṃ, anubhavanacārenāti attho.
Yāvatāti yattako. Tatiyaṃ.
                        4. Nocedaṃsuttavaṇṇanā
    [117] Catutthe nissaṭātiādīni ādito vuttapaṭisedhena yojetvā  "na
nissaṭā, na visaṃyuttā, na vippamuttā, na vimariyādikatena cetasā vihariṃsū"ti
evaṃ veditabbāni. Dutiyanaye vimariyādikatenāti nimmariyādinakatena. 2- Tattha duvidhā
mariyādā kilesamariyādā vaṭṭamariyādāti. Tattha ca yassa upaḍḍhā kilesā pahīnā,
upaḍḍhā appahīnā, vaṭṭaṃ vā pana upaḍḍhaṃ pahīnaṃ, upaḍḍhaṃ appahīnaṃ, tassa cittaṃ
pahīne kilese vā vaṭṭaṃ vā sandhāya vimariyādikataṃ, appahīne kilese vā
vaṭṭaṃ vā sandhāya na vimariyādikataṃ. Idha pana ubhayassāpi pahīnattā "vimariyādikatena
cetasā"ti vuttaṃ, mariyādaṃ akatvā ṭhitena atikkantamariyādena cetasāti attho.
Iti tīsupi imesu suttesu catusaccameva kathitaṃ. Catutthaṃ.
                    5. Ekantadukkhasuttavaṇṇanā
    [118] Pañcame ekantadukkhāti atikkamitvā ṭhitassa tattakāro 3- viya
ekanteneva dukkhā. Dukkhānupatitāti  dukkhena anupatitā. Dukkhāvakkantāti
@Footnote: 1 Sī.,i. ayaṃ maggoti      2 Sī.,ka. nippariyādena katena
@3 Sī. vītassa suttabhāro, ka. vītassa tantabhāvo

---------------------------------------------------------------------------------------------
page175.
Dukkhena okkantā otiṇṇā. Sukhāti sukhavedanāya paccayabhūtā. 1- Evaṃ sabbattha
attho veditabbo. Imasmiṃ sutte dukkhalakkhaṇaṃ kathitaṃ. Pañcamaṃ.
                      6-10. Abhinandasuttādivaṇṇanā
    [119-123] Chaṭṭhasattamesu vivaṭṭaṃ, avasāne tīsu catusaccamevāti.
Chaṭṭhādīni.
                           Catuttho vaggo.
                       Dhātusaṃyuttavaṇṇanā niṭṭhitā.
                           ----------
@Footnote: 1 ka. otiṇṇadukkhā. dukkhavedanāya paccayabhūtā

---------------------------------------------------------------------------------------------
page176.
                          4. Anamataggasaṃyutta
                            1. Paṭhamavagga
                        1. Tiṇakaṭṭhasuttavaṇṇanā
    [124] Anamataggasaṃyuttassa. Paṭhame anamataggoti anuamataggo, vassasataṃ vassasahassaṃ
ñāṇena anugantvāpi amataggo aviditaggo, nāssa sakkā ito vā etto vā
aggaṃ jānituṃ, aparicchinnapubbāparakoṭikoti attho. Saṃsāroti khandhādīnaṃ
avicchinnappavattā paṭipāṭi. Pubbā koṭi na paññāyatīti purimamariyādā na dissati.
Yadaggena cassa purimā koṭi na paññāyati, pacchimāpi tadaggeneva na paññāyati,
vemajjheyeva pana sattā saṃsaranti. 1- Pariyādānaṃ gaccheyyāti idaṃ upamāya
khuddakattā vuttaṃ. Bāhirasamayasmiṃ hi attho paritto hoti, upamā mahatī. "hatthī
viya ayaṃ goṇo, goṇo viya sūkaro, samuddo viya taḷākan"ti hi vutte na
tesaṃ tādisaṃ pamāṇaṃ hoti. Buddhasamaye pana upamā parittā, attho mahā.
Pāliyaṃ hi eko jambūdīpo gahito, evarūpānaṃ pana jambūdīpānaṃ satepi sahassepi
satasahassepi tiṇādīni tena upakkamena pariyādānaṃ gaccheyyuṃ, na tveva
purisassa mātu mātaroti. Dukkhaṃ paccanubhūtanti tumhehi dukkhaṃ anubhūtaṃ. Tibbanti
tasseva vevacanaṃ. Byasananti ñātibyasanādianekavidhaṃ. Kaṭasīti susānaṃ, paṭhavīyeva vā.
Sā hi tehi 2- punappunaṃ marantehi sarīranikkhepena vaḍḍhitā. Alamevāti
yuttameva. Paṭhamaṃ.
                         2. Paṭhavīsuttavaṇṇanā
    [125] Dutiye mahāpaṭhavinti cakkavāḷapariyantaṃ mahāpaṭhaviṃ. Nikkhipeyyāti
taṃ paṭhaviṃ bhinditvā vuttappamāṇaṃ guḷikaṃ katvā ekamante 3- ṭhapeyya. Dutiyaṃ.
@Footnote: 1 Sī.saṅkamanti   2 cha.Ma.,i. ayaṃ pāṭho na dissati   3 cha.Ma.,i. karitvā ekamantaṃ

---------------------------------------------------------------------------------------------
page177.
                         3. Assasuttavaṇṇanā
    [126] Tatiye kandantānanti satataṃ 1- rudamānānaṃ. Pasandanti 2- sanditaṃ
pavattaṃ. Catūsu mahāsamuddesūti sinerurasmīhi paricchinnesu catūsu mahāsamuddesu.
Sinerussa hi pācīnapassaṃ rajatamayaṃ, dakkhiṇapassaṃ maṇimayaṃ, pacchimapassaṃ phalikamayaṃ,
uttarapassaṃ suvaṇṇamayaṃ. Pubbadakkhiṇapassehi nikkhantā rajatamaṇirasmiyo ekato
hutvā mahāsamuddapiṭṭhena gantvā cakkavāḷapabbataṃ āhacca tiṭṭhanti,
dakkhiṇapacchimapassehi nikkhantā maṇiphalikarasmiyo, pacchimuttarapassehi nikkhantā
phalikasuvaṇṇarasmiyo, uttarapācīnapassehi nikkhantā suvaṇṇarajatarasmiyo ekato hutvā
mahāsamuddapiṭṭhena gantvā cakkavāḷapabbataṃ āhacca tiṭṭhanti. Tāsaṃ rasmīnaṃ
antaresu cattāro mahāsamuddā honti. Te sandhāya vuttaṃ "catūsu mahāsamuddesū"ti.
Ñātibyasanantiādīsu byasananti viasanaṃ, 3- vināsoti attho. Ñātīnaṃ byasanaṃ
ñātibyasanaṃ, bhogānaṃ byasanaṃ bhogabyasanaṃ. Rogo pana sayameva ārogyaṃ
vinassati 4- vināsetīti byasanaṃ, rogova byasanaṃ rogabyasanaṃ. Tatiyaṃ.
                          4. Khīrasuttavaṇṇanā
    [127] Catutthe mātuthaññanti ekanāmikāya manussamātu khīraṃ. Imesaṃ hi
sattānaṃ gaṇḍuppādakipillikādīsu vā macchakacchapādīsu vā pakkhijātesu vā
nibbattakāle mātukhīrameva natthi, ajapasumahiṃsādīsu nibbattakāle khīraṃ atthi,
tathā manussesu. Tattha ajādikāle ca manussesu cāpi "devi sumanā tissā"ti
evaṃ nānānāmikānaṃ kucchiyaṃ nibbattakāle aggahetvā tissāti ekanāmikāya eva
@Footnote: 1 cha.Ma. sasaddaṃ           2 Sī. passandanti
@3 Ma. viyasanaṃ             4 Sī.,i. viyassati, cha.Ma. viyasati

---------------------------------------------------------------------------------------------
page178.
Mātu kucchiyaṃ nibbattakāle pītaṃ thaññaṃ catūsu mahāsamuddesu udakato bahutaranti
veditabbaṃ. Catutthaṃ.
                         5. Pabbatasuttavaṇṇanā
    [128] Pañcame sakkā pana bhanteti so kira bhikkhu cintesi "satthā
anamataggassa saṃsārassa dīghatamattā `na sukaraṃ na sukaran'ti kathetiyeva, kathaṃ na
chindati, sakkā nu kho upamaṃ kārāpetun"ti. Tasmā evamāha. Kāsikenāti tayo
kappāsaṃsū ekato gahetvā kantitasuttamayena atisukhumavatthena. Tena pana
parimaṭṭhena 1- kittakaṃ khīyeyyāti. Sāsapamattaṃ. Pañcamaṃ.
                         6. Sāsapasuttavaṇṇanā
    [129] Chaṭṭhe āyasaṃ nagaranti āyasena pākārena parikkhittaṃ nagaraṃ, na
pana anto āyasehi ekabhūmikādipāsādehi ākiṇṇanti daṭṭhabbaṃ. Chaṭṭhaṃ.
                         7. Sāvakasuttavaṇṇanā
    [130] Sattame anussareyyunti ekena kappasatasahasse anussarite aparo
tassa ṭhitaṭṭhānato aññaṃ satasahassaṃ, aññopi aññanti evaṃ cattāropi cattāri
satasahassāni anussareyyuṃ. Sattamaṃ.
                       8-9. Gaṅgāsuttādivaṇṇanā
    [131-132] Aṭṭhame yā etasmiṃ antare vālikāti yā etasmiṃ
āyāmato pañcayojanasatike antare vālikā. Navame vattabbaṃ natthi. Aṭṭhamanavamāni.
@Footnote: 1 Ma. parimajje, cha.,i. parimaṭṭhe

---------------------------------------------------------------------------------------------
page179.
                        10. Puggalasuttavaṇṇanā
    [133] Dasame aṭṭhikaṅkalotiādīni tīṇipi rāsivevacanāneva. Imesaṃ
pana sattānaṃ saaṭṭhikālato anaṭṭhikālova bahutaro. Gaṇḍuppādakādipāṇabhūtānaṃ
hi etesaṃ aṭṭhimeva natthi, macchakacchapādibhūtānaṃ pana aṭṭhimeva bahutaraṃ, tasmā
anaṭṭhikālañca atibahuaṭṭhikālañca 1- aggahetvā saaṭṭhikālova 2- gahetabbo.
Uttaro gijjhakūṭassāti gijjhakūṭassa uttarapasse ṭhito. Magadhānaṃ giribbajeti
magadharaṭṭhassa giribbaje, giriparikkhepe ṭhitoti attho. Sesaṃ sabbattha uttānamevāti.
Dasamaṃ
                           paṭhamo vaggo.
                           ----------
                            2. Dutiyavagga
                         1. Duggatasuttavaṇṇanā
    [134] Dutiyavaggassa paṭhame duggatanti daliddaṃ kapaṇaṃ. Durūpetanti
dussaṇṭhānehi hatthapādehi upetaṃ. Paṭhamaṃ.
                       2. Sukhitasuttavaṇṇanā
    [135] Dutiye sukhitanti sukhasamappitaṃ mahaddhanaṃ mahābhogaṃ. Susajjitanti
alaṅkatapaṭiyattaṃ hatthikkhandhagataṃ mahāparivāraṃ. Dutiyaṃ.
                      3. Tiṃsamattasuttavaṇṇanā
    [136] Tatiye pāveyyakāti pāveyyadesavāsino. Sabbe āraññikātiādīsu
dhutaṅgasamādānavasena tesaṃ āraññikādibhāvo veditabbo. Sabbe sasaññojanāti
sabbe sabandhanā, keci sotāpannā, keci sakadāgāmino. Keci anāgāmino.
@Footnote: 1 cha.Ma.,i. bahuaṭṭhikālañca     2 Sī. appaṭṭhikālova

---------------------------------------------------------------------------------------------
page180.
Tesu hi puthujjano vā khīṇāsavo vā natthi. Gunnantiādīsu setakāḷādivaṇṇesu
ekekavaṇṇakālova gahetabbo. Pāripanthakāti pāripanthe tiṭṭhanakā panthaghātacorā
pāradārikāti paradāre cārittaṃ āpajjanakā. Tatiyaṃ.
                       4-9. Mātusuttādivaṇṇanā
    [137-142] Catutthādīsu liṅganiyamena ceva cakkavāḷaniyamena ca attho
veditabbo. Purisānaṃ hi mātugāmakālo, mātugāmānañca purisakāloti evamettha
liṅganiyamo. Imamhā cakkavāḷā sattā paracakkavāḷaṃ, paracakkavāḷā ca imaṃ
cakkavāḷaṃ saṃsaranti. Tesu imasmiṃ cakkavāḷe mātugāmakāle mātubhūtaññeva
dassento yo na mātābhūtapubboti āha. Yo na pitābhūtapubbotiādīsupi eseva
nayo. Catutthādīni
                      10. Vepullapabbatasuttavaṇṇanā
    [143] Dasame bhūtapubbanti atītakāle ekaṃ apadānaṃ āharitvā dasseti.
Samaññā udapādīti paṇṇatti ahosi. Catūhena ārohantīti idaṃ thāmamajjhime
sandhāya vuttaṃ. Agganti uttamaṃ. Bhaddayuganti sundarayugalaṃ, tīhena ārohantīti
ettāvatā kira dvinnaṃ buddhānaṃ antare yojanaṃ paṭhavī ussannā, so pabbato
tiyojanubbedho jāto.
    Appaṃ vā bhiyyoti vassasatato uttariṃ appaṃ dasa vā vīsati vā
vassāni. Puna vassasatameva jīvanako nāma natthi, uttamakoṭiyā pana saṭṭhi vā
asīti vā vassāni jīvanti. Vassasataṃ pana appatvā pañcavassadasavassādikāle

---------------------------------------------------------------------------------------------
page181.
Mīyamānāva bahukā. Ettha ca kakusandho bhagavā cattāḷīsavassasahassāyukakāle,
konāgamano tiṃsavassasahassāyukakāle nibbattoti idaṃ anupubbena parihīnasadisaṃ kataṃ,
na pana evaṃ parihīnaṃ, vaḍḍhitvā vaḍḍhitvā parihīnanti veditabbaṃ. Kathaṃ? kakusandho
tāva bhagavā imasmiṃyeva kappe cattāḷīsavassasahassāyukakāle nibbatto āyuppamāṇaṃ
pañca koṭṭhāse katvā cattāro ṭhatvā 1- pañcame vijjamāneyeva
parinibbuto. Taṃ 2- āyu parihāyamānaṃ dasavassakālaṃ patvā puna vaḍḍhamānaṃ asaṅkhyeyyaṃ
hutvā taṃ parihāyamānaṃ tiṃsavassasahassāyukakāle ṭhitaṃ, tadā konāgamano nibbatto.
Tasmimpi tatheva parinibbute taṃ āyu dasavassakālaṃ puna vaḍḍhamānaṃ asaṅkhyeyyaṃ
hutvā parihāyitvā vīsavassasahassakāle ṭhitaṃ, tadā kassapo bhagavā nibbatto.
Tasmimpi tatheva parinibbute taṃ āyu dasavassakālaṃ patvā puna vaḍḍhamānaṃ
asaṅkhyeyyaṃ hutvā parihāyitvā vassasatakālaṃ pattaṃ, atha amhākaṃ sammāsambuddho
nibbatto. Evaṃ anupubbena parihāyitvā vaḍḍhitvā vaḍḍhitvā parihīnanti
veditabbaṃ. Tattha ca yaṃ āyuparimāṇesu manussesu buddhā nibbattanti, tesampi
tadeva āyuparimāṇaṃ hotīti. Dasamaṃ.
                           Dutiyo vaggo.
                     Anamataggasaṃyuttavaṇṇanā niṭṭhitā.
                         --------------
@Footnote: 1 Sī. khepetvā      2 cha.Ma.,i. tato

---------------------------------------------------------------------------------------------
page182.
                           5. Kassapasaṃyutta
                        1. Santuṭṭhasuttavaṇṇanā
    [144] Kassapasaṃyuttassa paṭhame santuṭṭhāyanti santuṭṭho ayaṃ. Itarītarena
cīvarenāti na thūlasukhumalūkhapaṇītathirajiṇṇānaṃ yena kenaci, athakho yathāladdhādīnaṃ
itarītarena yena kenaci santuṭṭhoti attho. Cīvarasmiṃ hi tayo santosā
yathālābhasantoso yathābalasantoso yathāsāruppasantosoti. Piṇḍapātādīsupi eseva nayo.
    Tesaṃ ayaṃ pabhedasaṃvaṇṇanā:- idha bhikkhu cīvaraṃ labhati sundaraṃ vā asundaraṃ
vā, so teneva yāpeti, aññaṃ na pattheti, labhantopi na gaṇhāti. Ayamassa
cīvare yathālābhasantoso. Atha pana pakatidubbalo vā hoti ābādhajarābhibhūto vā,
garuṃ cīvaraṃ pārupanto kilamati, so sabhāgena bhikkhunā saddhiṃ taṃ parivattetvā
lahukena yāpentopi santuṭṭhova hoti. Ayamassa cīvare yathābalasantoso. Aparo
paṇītapaccayalābhī hoti, so pattacīvarādīnaṃ 1- aññataraṃ mahagghacīvaraṃ bahūni vā
cīvarādīni labhitvā "idaṃ therānaṃ cirapabbajitānaṃ, idaṃ bahussutānaṃ anurūpaṃ, idaṃ
gilānānaṃ, idaṃ appalābhīnaṃ hotū"ti datvā tesaṃ purāṇacīvaraṃ vā saṅkārakūṭādito
vā pana nantakāni uccinitvā tehi saṅghāṭiṃ katvā dhārentopi santuṭṭhova
hoti. Ayamassa cīvare yathāsāruppasantoso.
    Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti,
aññaṃ na pattheti, labhantopi na gaṇhāti. Ayamassa piṇḍapāte yathālābhasantoso.
Yo pana attano pakativiruddhaṃ vā byādhiviruddhaṃ vā piṇḍapātaṃ labhati, yenassa
paribhuttena aphāsu hoti, so sabhāgassa bhikkhuno taṃ datvā tassa hatthato
sappāyabhojanaṃ bhuñjitvā 2- samaṇadhammaṃ karontopi santuṭṭhova hoti. Ayamassa
piṇḍapāte yathābalasantoso. Aparo bahuṃ paṇītaṃ piṇḍapātaṃ labhati, so taṃ cīvaraṃ
viya cirapabbajitabahussutaappalābhagilānānaṃ datvā tesaṃ vā sesakaṃ piṇḍāya vā
@Footnote: 1 cha.Ma. paṭṭa.....        2 cha.Ma.,i. bhutvā

---------------------------------------------------------------------------------------------
page183.
Caritvā missakāhāraṃ bhuñjantopi santuṭṭhova hoti. Ayamassa piṇḍapāte
yathāsāruppasantoso.
    Idha pana bhikkhu senāsanaṃ labhati manāpaṃ vā amanāpaṃ vā, so teneva
somanassaṃ na paṭighaṃ uppādeti, antamaso tiṇasanthārakenapi yathāladdheneva
tussati. Ayamassa senāsane yathālābhasantoso. Yo pana attano pakativiruddhaṃ
vā byādhiviruddhaṃ vā senāsanaṃ labhati, yatthassa vasato aphāsu hoti, so taṃ
sabhāgassa bhikkhuno datvā tassa santake sappāyasenāsane vasantopi santuṭṭhova
hoti. Ayamassa senāsane yathābalasantoso. Aparo mahāpuñño leṇamaṇḍapakūṭāgārādīni bahūni
paṇītasenāsanāni labhati, so tāni cīvarāni 1- viya cirapabbajitabahussutaappalābhagilānānaṃ
datvā yattha katthaci vasantopi santuṭṭhova hoti. Ayamassa senāsane
yathāsāruppasantoso. Yopi "uttamasenāsanaṃ nāma pamādaṭṭhānaṃ, tattha
nisinnassa thīnamiddhaṃ okkamati, niddābhibhūtassa paṭibuddhato 2- pāpavitakkā
pātubhavantī"ti paṭisañcikkhitvā tādisaṃ senāsanaṃ pattampi na sampaṭicchati, so taṃ
paṭikkhipitvā abbhokāsarukkhamūlādīsu vasanto santuṭṭhova hoti. Ayampi senāsane
yathāsāruppasantoso.
    Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati,
teneva tussati, aññaṃ na pattheti, labhantopi na gaṇhāti. Ayamassa
gilānapaccaye yathālābhasantoso. Yo pana telenatthiko phāṇitaṃ labhati, so
taṃ sabhāgassa bhikkhuno datvā tassa hatthato telaṃ gahetvā vā aññadeva
vā pariyesitvā bhesajjaṃ karontopi santuṭṭhova hoti. Ayamassa gilānapaccaye
yathābalasantoso. Aparo mahāpuñño bahutelamadhuphāṇitādipaṇītabhesajjaṃ labhati,
so taṃ cīvaraṃ viya cirapabbajitabahussutaappalābhagilānānaṃ datvā tesaṃ
ābhatakena yena kenaci yāpentopi santuṭṭhova hoti. Yo pana ekasmiṃ bhājane
muttaharītakaṃ ṭhapetvā ekasmiṃ catumadhuraṃ "gaṇha bhante yadicchasī"ti vuccamāno
sacassa tesu aññatarenapi rogo vūpasamati, atha "muttaharītakaṃ nāma buddhādīhi
@Footnote: 1 cha.Ma. cīvarādīni          2 cha.Ma.,i. paṭibujjhato

---------------------------------------------------------------------------------------------
page184.
Vaṇṇitan"ti catumadhuraṃ paṭikkhipitvā muttaharītakena bhesajjaṃ karonto paramasantuṭṭhova
hoti. Ayamassa gilānapaccaye yathāsāruppasantoso. Iti ime tayo santose
sandhāya "santuṭṭhāyaṃ bhikkhave kassapo itarītarena cīvarena yathāladdhādīsu
yena kenaci cīvarena santuṭṭho"ti vuttaṃ.
    Vaṇṇavādīti eko santuṭṭho hoti, santosassa vaṇṇaṃ na katheti. Eko
na santuṭṭho hoti, santosassa vaṇṇaṃ katheti. Eko neva santuṭṭho hoti, na
santosassa vaṇṇaṃ katheti. Eko santuṭṭho ca hoti, santosassa ca vaṇṇaṃ
katheti. Ayaṃ tādisoti dassetuṃ itarītaracīvarasantuṭṭhiyā ca vaṇṇavādīti vuttaṃ.
Anesananti dūteyyapahiṇagamanānuyogappabhedaṃ nānappakāraṃ anesanaṃ. Aladdhāti
alabhitvā. Yathā ca ekacco "kathaṃ nu kho cīvaraṃ labhissāmī"ti puññavantehi
bhikkhūhi saddhiṃ ekato hutvā kohaññaṃ karonto uttasati paritasati, ayaṃ
evaṃ aladdhā ca cīvaraṃ na paritasati. Laddhā cāti dhammena samena labhitvā.
Agadhitoti vigatalobhagedho. Amucchitoti adhimattataṇhāya mucchaṃ anāpanno.
Anajjhāpannoti taṇhāya anotthaṭo apariyonaddho. Ādīnavadassāvīti anesanāpattiyañca
gadhitaparibhoge ca ādīnavaṃ passamāno. Nissaraṇapaññoti "yāvadeva sītassa
paṭighātāyā"ti vuttanissaraṇameva paṭijānanto paribhuñjatīti attho. Itarītarena
piṇḍapātenātiādīsupi yathāladdhādīnaṃ yena kenaci piṇḍapātena, yena kenaci
senāsanena, yena kenaci gilānapaccayabhesajjaparikkhārenāti evamattho daṭṭhabbo.
    Kassapena vā hi vo bhikkhave ovadissāmīti ettha yathā mahākassapatthero
catūsu paccayesu tīhi santosehi santuṭṭho. Tumhepi tathārūpā bhavathāti ovadanto
kassapena ovadati nāma. Yo vā panassa kassapasadisoti etthāpi yo vā
panaññopi kassapasadiso mahākassapatthero viya catūsu paccayesu tīhi santosehi
santuṭṭho bhaveyya, tumhepi tathārūpā bhavathāti ovadanto kassapasadisena

---------------------------------------------------------------------------------------------
page185.
Ovadati nāma. Tathattāya paṭipajjitabbanti  "sammāsambuddhassa imāya imasmiṃ
santuṭṭhisutte vuttasallekhācārapaṭipattiyā kathanaṃ nāma bhāro, amhākampi imaṃ
paṭipattiṃ paripūraṃ katvā pūraṇaṃ bhāroyeva, āgato kho pana bhāro gahetabbo"ti
cintetvā yathā mayā kathitaṃ, tathattāya tathābhāvāya tumhehipi paṭipajjitabbanti. Paṭhamaṃ.
                       2. Anottappīsuttavaṇṇanā
    [145] Dutiye anātāpīti yaṃ viriyaṃ kilese ātapati, tena rahito.
Anottāpīti nibbhayo kilesuppattito kusalānuppattito ca bhayarahito. Sambodhāyāti
sambujjhanatthāya. Nibbānāyāti nibbānasacchikiriyāya. Anuttarassa yogakkhemassāti
arahattassa taṃ hi anuttarañceva catūhi ca yogehi khemaṃ.
    Anuppannātiādīsu ye pubbe appaṭiladdhapubbaṃ cīvarādiṃ vā paccayaṃ
upaṭṭhākasaddhivihārikaantevāsīnaṃ vā aññatarato manuññaṃ vatthuṃ 1- paṭilabhitvā taṃ
subhaṃ sukhanti ayoniso gaṇhantassa aññataraṃ vā pana ananubhūtapubbaṃ ārammaṇaṃ
yathā vā tathā vā ayoniso āvajjantassa lobhādayo pāpakā akusalā dhammā
uppajjanti, te anuppannāti veditabbā. Aññathā hi anamatagge saṃsāre
anuppannā nāma pāpakā dhammā natthi. Anubhūtipubbepi ca vatthumhi ārammaṇe
vā yassa pakatibuddhiyā vā uddesaparipucchāya vā pariyattinavakammayonisomanasikārānaṃ
vā aññataravasena pubbe anuppajjitvā pacchā tādisena paccayena sahasā
uppajjanti, imepi "anuppannā uppajjamānā anatthāya saṃvatteyyun"ti
veditabbā. Tesuyeva pana vatthārammaṇesu punappunaṃ uppajjamānā na pahiyyanti 2-
nāma, te "uppannā appahīyamānā anatthāya saṃvatteyyun"ti veditabbā.
@Footnote: 1 Sī. aññataramanuññavatthuṃ ka. aññataraṃ manuññaṃ vatthuṃ  2 cha.Ma.,i. nappahīyanti

---------------------------------------------------------------------------------------------
page186.
Ayamettha saṅkhepo, vitthārato pana uppannānuppannabhedo ca pahānappahānavidhānañca
sabbaṃ visuddhimagge ñāṇadassanavisuddhiniddese kathitaṃ.
    Anuppannā me kusalā dhammāti appaṭiladdhāpi sīlasamādhimaggaphalasaṅkhātā
anavajjadhammā. Uppannāti teyeva paṭiladdhā. Nirujjhamānā anatthāya saṃvatteyyunti
te sīlādidhammā parihānivasena puna anuppattiyā nirujjhamānā anatthāya
saṃvatteyyunti veditabbā. Ettha ca lokiyā parihāyanti, lokuttarānaṃ parihāni
natthi. "uppannānaṃ kusalānaṃ dhammānaṃ ṭhitiyā"ti imassa pana sammappadhānassa
vasenāyaṃ desanā katā. Dutiyamaggo vā sīghaṃ anuppajjamāno, paṭhamamaggo
nirujjhamāno anatthāya saṃvatteyyāti evamettha 1- attho daṭṭhabbo. Iti
imasmiṃ sutte ime cattāro sammappadhānā pubbabhāgavipassanāvasena kathitāti.
Dutiyaṃ.
                        3. Candūpamasuttavaṇṇanā
    [146] Tatiye candūpamāti candasadisā hutvā. Kiṃ parimaṇḍalatāya? no,
apica kho yathā cando gaganatalaṃ pakkhandamāno na kenaci saddhiṃ santhavaṃ vā
sinehaṃ vā ālayaṃ vā nikantiṃ vā patthanaṃ vā pariyuṭṭhānaṃ vā karoti, na
ca na 2- hoti mahājanassa piyo manāpo, tumhepi evaṃ kenaci saddhiṃ santhavādīnaṃ
akaraṇena bahujanassa piyā manāpā candūpamā hutvā khattiyakulādīni cattāri
kulāni upasaṅkamathāti attho. Apica yathā cando andhakāraṃ vidhamati, ālokaṃ
pharati, evaṃ kilesandhakāravidhamanena ñāṇālokapharaṇena cāpi candūpamā hutvāti
evamādīhipi nayehi ettha attho daṭṭhabbo.
@Footnote: 1 cha.Ma. evampettha     2 Sī. apica

---------------------------------------------------------------------------------------------
page187.
    Apakasseva kāyaṃ apakassa cittanti teneva santhavādīnaṃ akaraṇena
kāyañca cittañca apakassitvā ākaḍḍhitvā, 1- apanetvāti attho. Yo hi
bhikkhu araññepi na vasati, kāmavitakkādayopi vitakketi, ayaṃ neva kāyaṃ
apakassati, na cittaṃ. Yo hi araññepi kho viharati, kāmavitakkādayo pana
vitakketi, ayaṃ kāyameva apakassati, na cittaṃ. Yo gāmante vasati, kāmavitakkādayopi
kho na ca vitakketi, ayaṃ cittameva apakassati, na kāyaṃ. Yo pana araññe
ceva vasati, kāmavitakkādayo ca na vitakketi, ayaṃ ubhayampi apakassati. Evarūpā
hutvā kulāni upasaṅkamathāti dīpento "apakasseva kāyaṃ apakassa cittan"ti
āha.
    Niccanavakāti niccaṃ navakāva, āgantukasadisā eva hutvāti attho. Āgantuko
hi paṭipāṭiyā sampattagehaṃ pavisitvā sace naṃ 2- gharasāmikā disvā "amhākaṃ
puttabhātaro vippavāsaṃ gatā evaṃ vicariṃsū"ti anukampamānā nisīdāpetvā bhojenti,
bhuttamattoyeva "tumhākaṃ bhojanaṃ gaṇhathā"ti uṭṭhāya pakkamati, na tehi saddhiṃ santhavaṃ
vā karoti, na kiccakaraṇīyāni vā saṃvidahati, evaṃ tumhepi paṭipāṭiyā sampattagharaṃ
pavisitvā yaṃ iriyāpathesu pasannā manussā denti, taṃ gahetvā chinnasanthavā
tesaṃ kiccakaraṇīye abyāvaṭā hutvā nikkhamathāti dīpeti.
    Imassa pana niccanavakabhāvassa āvibhāvatthaṃ dvebhātikavatthu kathetabbaṃ:-
vasoḷanagaragāmato 3- kira dve bhātikā nikkhamitvā pabbajitā, te
cūḷanāgatthero ca mahānagatthero cāti paññāyiṃsu. Te cittalapabbate tiṃsa
vassāni vasitvā arahattaṃ patvā "mātaraṃ passissāmā"ti āgantvā
vasoḷanagaravihāre vasitvā punadivase mātu gāmaṃ piṇḍāya pavisiṃsu. Mātāpi tesaṃ
uḷuṅkena
@Footnote: 1 cha.Ma. ayaṃ pāṭho na dissati      2 Sī.,i. yaṃ
@3 cha.Ma. vasāḷanagaragāmato, i. vadhatalanagaragāmato

---------------------------------------------------------------------------------------------
page188.
Yāguṃ nīharitvā ekassa patte ākiri. Tassā taṃ olokayamānāya puttasineho
uppajji. Atha naṃ āha "tvaṃ tāta mayhaṃ putto mahānāgo"ti. Thero "pacchimaṃ
theraṃ puccha upāsike"ti vatvā pakkāmi. Pacchimattherassāpi yāguṃ datvā "tāta
tvaṃ mayhaṃ putto cūḷanāgo"ti pucchi. Thero "kiṃ upāsike purimaṃ theraṃ na
pucchasī"ti vatvā pakkāmi. Evaṃ mātarāpi saddhiṃ chinnasanthavo bhikkhu niccanavako
nāma hoti.
    Appagabbhāti na pagabbhā, aṭṭhaṭṭhānena kāyapāgabbhiyena, catuṭṭhānena
vacīpāgabbhiyena, anekaṭṭhānena manopāgabbhiyena ca virahitāti attho. Aṭṭhaṭṭhānaṃ
kāyapāgabbhiyaṃ nāma saṃghagaṇapuggalabhojanasālājantāgharanhānatitthabhikkhācāramagga-
antaragharappavesanesu kāyena appaṭirūpakaraṇaṃ. Seyyathīdaṃ? idhekacco saṃghamajjhe
pallatthikāya vā nisīdati pāde pādaṃ ādhāyitvā 1- vāti evamādi. Tathā
gaṇamajjhe. Gaṇamajjheti 2- catuparisasannipāte vā suttantikagaṇādisannipāte vā.
Tathā vuḍḍhatare puggale. Bhojanasālāya pana vuḍḍhānaṃ āsanaṃ na deti, navānaṃ
āsanaṃ paṭibāhati. Tathā jantāghare. Vuḍḍhe cettha anāpucchā aggijalanādīni
karoti. Nhānatitthe ca yadidaṃ "daharo vuḍḍhoti pamāṇaṃ akatvā āgatapaṭipāṭiyā
nhāyitabban"ti vuttaṃ, tampi anādiyanto pacchā āgantvā udakaṃ otaritvā
vuḍḍhe ca nave ca bādhati. Bhikkhācāramagge pana aggāsanaaggodakaaggapiṇḍānaṃ
atthāya purato purato gacchati bāhāya bāhaṃ paharanto. Antaragharappavesane
vuḍḍhehi paṭhamataraṃ pavisati, daharehi saddhiṃ kāyakīḷanakaṃ karotīti evamādi.
    Catuṭṭhānaṃ vacīpāgabbhiyaṃ nāma saṃghagaṇapuggalaantaragharesu appaṭirūpaṃ
vācānicchāraṇaṃ. Seyyathīdaṃ? idhekacco saṃghamajjhe anāpucchā dhammaṃ bhāsati. Tattha
pubbe vuttappakārassa gaṇassa majjhe puggalassa ca santike tattheva manussehi
@Footnote: 1 Sī.,i. accādhāyitvā, ka. ādiyitvā   2 Sī. tathā gaṇamajjhepi

---------------------------------------------------------------------------------------------
page189.
Pañhaṃ puṭṭho vuḍḍhataraṃ anāpucchā vissajjeti. Antaraghare pana `itthannāme
kiṃ atthi, kiṃ yāgu, udāhu khādanīyaṃ bhojanīyaṃ, kiṃ me dassasi, kiṃ ajja khādissāma,
kiṃ bhuñjissāma, kiṃ pivissāmā"tiādīni bhāsati.
    Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi ajjhācāraṃ
anāpajjitvāpi manasāva kāmavitakkādīnaṃ vitakkanaṃ apica dussīlasseva sato "sīlavāti
maṃ mano jānātū"ti evaṃ pavattā pāpicchatāpi manopāgabbhiyaṃ. Iti sabbesampi
imesaṃ pāgabbhiyānaṃ abhāvena appagabbhā hutvā upasaṅkamathāti vadati.
    Jarudapānanti jiṇṇakūpaṃ. Pabbatavisamanti pabbate visamaṃ papātaṭṭhānaṃ.
Nadīvidugganti nadiyā viduggaṃ chinnataṭaṭṭhānaṃ. Apakasseva kāyanti tādisāni
ṭhānāni yo khiḍḍādipasuto kāyaṃ anapakassa ekatobhāriyaṃ akatvāva vāyupatthambhakaṃ 1-
aggāhāpetvā cittampi anapakassa "ettha patito hatthapādabhañjanādīni
pāpuṇātī"ti ādīnavadassāvitāya 2- anupubbena āvajjetvā 3- sampiyāyamāno
oloketi, so patitvā hatthapādabhañjanādianatthaṃ pāpuṇāti. Yo pana udakatthiko
vā aññena vā kenaci kiccena oloketukāmo kāyaṃ apakassa ekato bhāriyaṃ
katvā vāyupatthambhakaṃ gāhāpetvā cittampi apakassa ādīnavadassanena saṃvejetvā
oloketi, so na patati, yathāruciṃ oloketvā sukhī yenakāmaṃ pakkamati.
    Evameva khoti ettha idaṃ opammasaṃsandanaṃ:- jarudapānādayo viya hi
cattāri kulāni, olokanapuriso viya bhikkhu. Yathā anapakaṭṭhakāyacitto tāni
olokento puriso tattha patati, evaṃ arakkhitehi kāyādīhi kulāni upasaṅkamanto
bhikkhu kulesu bajjhati, tato nānappakāraṃ sīlapādabhañjanādianatthaṃ pāpuṇāti.
Yathā pana apakaṭṭhakāyacitto puriso tattha na patati, evaṃ rakkhiteneva
@Footnote: 1 Sī., ka. dhātupatthambhakaṃ     2 Sī. ādīnavaadassāvitāya
@3 cha.Ma.,i. anubbejetvā

---------------------------------------------------------------------------------------------
page190.
Kāyena rakkhitehi cittehi rakkhitāya vācāya suppaṭṭhitāya satiyā apakaṭṭhakāyacitto
hutvā kulāni upasaṅkamanto bhikkhu kulesu na bajjhati. Athassa yathā tattha
apatitassa purisassa na pādā bhañjanti, evaṃ sīlapādo na bhijjati. Yathā hatthā
na bhañjanti, evaṃ saddhāhattho na bhijjati. Yathā kucchi na bhijjati, evaṃ
samādhikucchi na bhijjati. Yathā sīsaṃ na bhijjati, evaṃ ñāṇasīsaṃ na bhijjati.
Yathā ca taṃ khāṇukaṇṭakādayo na vijjhanti, evamimaṃ rāgakaṇṭakādayo na vijjhanti.
Yathā so nirupaddavo yathāruciṃ oloketvā sukhī yenakāmaṃ pakkamati, evaṃ bhikkhu
kulāni nissāya cīvarādayo paccaye paṭisevanto kammaṭṭhānaṃ vaḍḍhetvā saṅkhāre
sammasanto arahattaṃ patvā lokuttarasukhena sukhito yenakāmaṃ agatapubbaṃ
nibbānadisaṃ gacchati.
    Idāni yo hīnādhimuttiko micchāpaṭipanno evaṃ vadeyya "sammāsambuddho
`tividhaṃ pāgabbhiyaṃ pahāya niccanavakattena candūpamā kulāni upasaṅkamathā'ti
vadanto aṭṭhāne ṭhapeti, asayhaṃ bhāraṃ āropeti, yaṃ na sakkā kātuṃ, taṃ
kāretī"ti, tassa vādapathaṃ pacchinditvā "sakkā evaṃ kātuṃ, atthi evarūpo
bhikkhū"ti dassento kassapo bhikkhavetiādimāha.
    Ākāse pāṇiṃ cālesīti nīle gaganantare yamakavijjutaṃ cārayamāno 1-
viya heṭṭhābhāgaṃ uparibhāgaṃ ubhatopassesu pāṇiṃ sañcāresi. Idañca pana
tepiṭake buddhavacane asambhinnapadaṃ nāma. Attamanoti tuṭṭhacitto sakamano, na
domanassena pacchinditvā 2- gahitamano. Kassapassa bhikkhaveti idampi purimanayeneva
paravādaṃ pacchinditvā atthi evarūpo bhikkhūti dassanatthaṃ vuttaṃ.
    Pasannākāraṃ kareyyunti cīvarādayo paccaye dadeyyuṃ. Tathattāya paṭipajjeyyunti
sīlassa āgataṭṭhāne sīlaṃ pūrayamānā, samādhivipassanāmaggaphalānaṃ āgataṭṭhāne
@Footnote: 1 ka. haramano          2 Sī.,i. acchinditvā

---------------------------------------------------------------------------------------------
page191.
Tāni tāni sampādayamānā tathābhāvāya paṭipajjeyyuṃ. Anudayanti rakkhanabhāvaṃ. 1-
Anukampanti muducittataṃ. Ubhayaṃ cetaṃ kāruññasseva vevacanaṃ. Kassapo bhikkhaveti
idampi purimanayeneva paravādaṃ pacchinditvā atthi evarūpo bhikkhūti dassanatthaṃ
vuttaṃ. Kassapena vāti ettha candopamādivasena yojanaṃ katvā purimanayeneva
attho veditabbo. Tatiyaṃ.
                         4. Kulūpakasuttavaṇṇanā
    [147] Catutthe kulūpakoti kulagharānaṃ upagantā. Dentuyeva meti
dadantuyeva mayhaṃ. Sandiyatīti aṭṭiyati pīḷiyati. Sesamettha vuttanayānusāreneva
veditabbaṃ. Catutthaṃ.
                         5. Jiṇṇasuttavaṇṇanā
    [148] Pañcame jiṇṇoti thero mahallako. Garukānīti taṃ satthu santikā
laddhakālato paṭṭhāya jiṇṇabhinnaṭṭhāne suttasaṃsibbanena ceva aggaḷadānena
ca anekapaṭalāni hutvā garukāni jātāni. Nibbasanānīti pubbe bhagavatā
nivāsetvā apanītatāya evaṃladdhanāmāni. Tasmāti yasmā tvaṃ jiṇṇo ceva
garupaṃsukūlo ca. Gahapatānīti paṃsukūlikaṅgaṃ vissajjetvā gahapatīhi dinnacīvarāni
dhārehīti vadati. Nimantanānīti piṇḍapātikaṅgaṃ vissajjetvā salākabhattādīni
nimantanāni bhuñjāti vadati. Mama ca santiketi āraññikaṅgaṃ vissajjetvā
gāmantasenāsaneyeva vasāhīti vadati.
    Nanu ca yathā rājā senāpatiṃ senāpatiṭṭhāne ṭhapetvā tassa
rājūpaṭṭhānādinā attano kammena ārādhentasseva taṃ ṭhānantaraṃ gahetvā aññassa
@Footnote: 1 Sī.,i. rakkhamānabhāvaṃ     2 Sī.,i. anekasatāni

---------------------------------------------------------------------------------------------
page192.
Dadamāno ayuttaṃ nāma karoti, evaṃ satthā mahākassapattherassa paccuggamanatthāya tigāvutaṃ
maggaṃ gantvā rājagahassa ca nāḷandāya ca antare bahuputtakarukkhamūle nisinno tīhi
ovādehi upasampādetvā tena saddhiṃ attano cīvaraṃ parivattetvā theraṃ
jātiāraññikaṅgañceva jātipaṃsukūlikaṅgañca akāsi, so tasmiṃ kattukamyatāchandena
satthu cittaṃ ārādhentasseva paṃsukūlikaṅgādīni vissajjāpetvā
gahapaticīvarapaṭiggahaṇādīsu niyojento ayuttaṃ nāma karotīti. Na karoti. Kasmā?
attajjhāsayattā. Na hi satthā dhutaṅgāni vissajjāpetukāmo, yathā pana aghaṭitabheriādayo
saddaṃ na vissajjenti, evaṃ aghaṭitā evarūpā puggalā na sīhanādaṃ nadantīti
nadāpetukāmo sīhanādajjhāsayena evamāha. Theropi satthu ajjhāsayānurūpeneva
"ahaṃ kho bhante dīgharattaṃ āraññiko cevā"tiādinā nayena sīhanādaṃ nadi.
    Diṭṭhadhammasukhavihāranti diṭṭhadhammasukhavihāro nāma āraññikasseva labhati,
no gāmantavāsino. Gāmantasmiṃ hi vasanto dārakasaddaṃ suṇāti, asappāyarūpāni
passati, asappāye sadde suṇāti, tenassa anabhirati uppajjati. Āraññiko
pana gāvutaṃ vā aḍḍhayojanaṃ vā atikkamitvā araññaṃ ajjhogāhetvā vasanto
dīpibyagghasīhādīnaṃ sadde suṇāti, yesaṃ savanapaccayā amānusikāsavanarati 2-
uppajjati. Yaṃ sandhāya vuttaṃ:-
             "suññāgāraṃ paviṭṭhassa    santacittassa bhikkhuno
              amānusī rati hoti      sammā dhammaṃ vipassato.
              Yato yato sammasati     khandhānaṃ udayabbayaṃ
              labhati pītipāmojjaṃ      amatantaṃ vijānataṃ.
@Footnote: 1 cha.Ma. labbhati      2 Sī. amānusikābhirati

---------------------------------------------------------------------------------------------
page193.
              Purato pacchato vāpi     aparo ce na vijjati
              tattheva 1- phāsu bhavati   ekassa ramato 2- vane"ti.
Tathā piṇḍapātikasseva labhati, 3- no apiṇḍapātikassa. Apiṇḍapātiko hi akālacārī
hoti, turitacārī 4- gacchati, parivatteti, palibuddhova gacchati, tattha ca bahusaṃsayo
hoti. Piṇḍapātiko pana na akālacārī hoti, na turitacārī 4- gacchati, na parivatteti,
apalibuddhova gacchati, tattha ca na bahusaṃsayo hoti.
    Kathaṃ? apiṇḍapātiko hi gāmato dūravihāre vasamāno kālasseva
"yāguṃ vā pārivāsikabhattaṃ vā lacchāmi, āsanasālāya vā pana uddesabhattādīsu
kiñcideva mayhaṃ pāpuṇissatī"ti makkaṭakasuttāni chindanto sayitagorūpāni
uṭṭhāpento pātova gacchanto akālacārī hoti. Manusse khettakammantādīnaṃ 5-
atthāya gehā nikkhanteyeva sampāpuṇituṃ migaṃ 6- anubandhanto viya vegena gacchanto
turitacārī hoti. Antarā kiñcideva disvā "asukaupāsako vā asukaupāsikā vā
gehe, no gehe"ti pucchati, "no gehe"ti sutvā "idāni kuto labhissāmī"ti
aggidaḍḍho viya pavedhati, sayaṃ pacchimadisaṃ gantukāmo pācīnadisāya salākaṃ labhitvā
aññaṃ pacchimadisāya laddhasalākaṃ upasaṅkamitvā "bhante ahaṃ pacchimadisaṃ gamissāmi,
mama salākaṃ tumhe gaṇhatha, tumhākaṃ salākaṃ mayhaṃ dethā"ti salākaṃ parivatteti.
Ekaṃ vā pana sasākabhattaṃ āharitvā paribhuñjanto "aparassāpi salākabhattassa pattaṃ
dethā"ti manussehi vutte "bhante tumhākaṃ pattaṃ detha, ahaṃ mayhaṃ patte bhattaṃ
pakkhipitvā 7- tumhākaṃ pattaṃ dassāmī"ti aññassa pattaṃ dāpetvā bhatte āhaṭe 8-
attano patte pakkhipitvā pattaṃ paṭidento pattaṃ parivatteti nāma. Vihāre
rājarājamahāmattādayo mahādānaṃ denti, iminā ca hiyyo 9- dūragāme salākā
laddhā, tattha agacchanto puna sattāhaṃ salākaṃ na labhatīti alābhabhayena gacchati,
@Footnote: 1 atīva khu.thera. 26/537/349   2 vasato khu. thera. 26/537/349  3 cha.Ma.,i. labbhati
@4 cha.Ma. turitacāraṃ, i. turitacārīti  5 cha.Ma.,i. khettakammādīnaṃ      6 Ma. migavaṃ
@7 Sī. ahaṃ bhattaṃ mayhaṃ patte pakkhipitvā, Ma. ahaṃ bhante mayhaṃ patte
@bhatte pakkhipitvā  8 Ma. āharitvā, ka. āharetaṃ   9 cha.Ma. bhiyyo

---------------------------------------------------------------------------------------------
page194.
Evaṃ gacchanto palibuddho hutvā gacchati nāma. Yassa cesa salākabhattādino atthāya
gacchati, "taṃ dassanti nu kho me, udāhu na dassanti, paṇītaṃ nu kho dassanti,
udāhu lūkhaṃ, thokaṃ nu kho, udāhu bahukaṃ, sītalaṃ nu kho, udāhu uṇhan"ti evaṃ
tattha ca bahusaṃsayo hoti.
    Piṇḍapātiko pana kālasseva vuṭṭhāya vattapaṭivattaṃ katvā sarīraṃ paṭijaggitvā
vasanaṭṭhānaṃ pavisitvā kammaṭṭhānaṃ manasikatvā kālaṃ sallakkhetvā mahājanassa
uḷuṅkabhikkhādīni dātuṃ pahonakakāle gacchatīti na akālacārī hoti, ekekaṃ padavāraṃ
cha koṭṭhāse katvā vipassanto gacchatīti na turitacārī hoti, attano garubhāvena
"asuko gehe, na gehe"ti na pucchati, salākabhattādīniyeva na gaṇhāti,
aggaṇhanto kiṃ parivattessati, na aññassa vasena palibuddhova hoti, kammaṭṭhānaṃ
manasikaronto yathāruciṃ gacchati, itaro viya na bahusaṃsayo hoti. Ekasmiṃ gāme
vā vīthiyā vā alabhitvā aññattha carati. Tasmimpi alabhitvā aññattha caranto
missakodanaṃ saṅkaḍḍhitvā amataṃ viya paribhuñjitvā gacchati.
    Paṃsukūlikasseva labbhati, no apaṃsukūlikassa. Apaṃsukūliko hi vassāvāsikaṃ
pariyesanto carati, na senāsanasappāyaṃ pariyesati. Paṃsukūliko pana na vassāvāsikaṃ
pariyesanto carati, senāsanasappāyameva pariyesati. Tecīvarikasseva labbhati, na
ca itarassa. Atecīvariko hi bahubhaṇḍo bahuparikkhāro hoti, tenassa phāsuvihāro
natthi. Appicchādīnaṃ ceva labbhati, na ca itaresanti. Tena vuttaṃ:- "attano
ca diṭṭhadhammasukhavihāraṃ sampassamāno"ti. Pañcamaṃ.
                       6. Ovādasuttavaṇṇanā
    [149] Chaṭṭhe ahaṃ vāti kasmā āha? theraṃ attano ṭhāne ṭhapanatthaṃ.
Kiṃ sāriputtamoggallānā natthīti. Atthi. Evaṃ panassa ahosi "ime na ciraṃ

---------------------------------------------------------------------------------------------
page195.
Ṭhassanti, kassapo pana vīsativassasatāyuko, so mayi parinibbute sattapaṇṇiguhāyaṃ
nisīditvā dhammavinayasaṅgahaṃ katvā mama sāsanaṃ pañcavassasahassaparimāṇaṃ kālaṃ
pavattanakaṃ karissati, attano taṃ ṭhāne ṭhapemi, evaṃ bhikkhu kassapassa sussūsitabbaṃ 1-
maññissantī"ti. Tasmā evamāha. Dubbacāti dukkhena vattabbā. Dovacassakaraṇehīti
dubbacabhāvakaraṇehi. Appadakkhiṇaggāhinoti anusāsaniṃ sutvā padakkhiṇaṃ na gaṇhanti
yathānusiṭṭhaṃ na paṭipajjanti, apaṭipajjantā vāmagāhino nāma jātāti dasseti.
Accāvadanteti  atikkamma vadante, sutapariyattiṃ nissāya ativiya vādaṃ karonteti
attho. Ko bahutaraṃ bhāsissatīti dhammaṃ kathento ko bahuṃ bhāsissati, kiṃ tvaṃ,
udāhu ahanti. Ko sundarataranti eko bahuṃ bhāsanto asahitaṃ amadhuraṃ bhāsati,
eko sahitaṃ madhuraṃ, taṃ sandhāyāha "ko sundarataran"ti. Eko pana bahuñca sundarañca
kathento ciraṃ na bhāsati, lahuññeva vuṭṭhāti, eko addhānaṃ pāpeti. Taṃ
sandhāyāha "ko cirataran"ti. Chaṭṭhaṃ.
                       7. Dutiyaovādasuttavaṇṇanā
    [150] Sattame saddhāti okappanasaddhā. Vīriyanti kāyikacetasikaṃ vīriyaṃ.
Paññāti kusaladhammajānanapaññā. Na santi bhikkhū ovādakāti imassa puggalassa
ovādakā anusāsakā kalyāṇamittā natthīti idaṃ 2- bhante parihānanti dasseti.
Sattamaṃ.
                       8. Tatiyaovādasuttavaṇṇanā
    [151] Aṭṭhame tathā hi panāti pubbe sovacassatāya, itarehi ca dovacassatāya
kāraṇapaṭṭhapane nipāto. Tatrāti tesu theresu. Ko nāmāyaṃ bhikkhūti ko nāmo ayaṃ
@Footnote: 1 Sī. sussūyitabbaṃ.      2 Sī. idaṃ vatthuṃ

---------------------------------------------------------------------------------------------
page196.
Bhikkhu, kiṃ tissatthero kiṃ nāgattheroti. Tatrāti tasmiṃ evaṃ sakkāre kayiramāne.
Tathattāyāti tathābhāvāya, āraññikādibhāvāyāti attho. Sabrahmacārikāmoti "ime maṃ
parivāretvā carantū"ti evaṃ kāmeti icchati patthetīti sabrahmacārikāmo.
Tathattāyāti lābhasakkāranibbattanatthāya. Brahmacārūpaddavenāti yo sabrahmacārīnaṃ
catūsu paccayesu adhimattacchandarāgo upaddavoti vuccati, tena upaddutā.
Abhipatthanāti adhimattapatthanā. Brahmacārābhipatthanenāti brahmacārīnaṃ
adhimattapatthanāsaṅkhātena catupaccayabhāvena. Aṭṭhamaṃ.
                       9. Jhānābhiññasuttavaṇṇanā
    [152] Navame yāvadeva ākaṅkhāmīti yāvadeva icchāmi. Yāni pana ito
paraṃ vivicceva kāmehītiādinā nayena cattāri rūpāvacarajjhānāni, sabbaso
rūpasaññāṇaṃ samatikkamātiādinā nayena catasso arūpasamāpattiyo, sabbaso
nevasaññānāsaññāyatanaṃ samatikkamma saññāvedayitanirodhanti evaṃ nirodhasamāpatti,
anekavihitaṃ iddhividhantiādinā nayena pañca lokikā abhiññā ca vuttā. Tattha
yaṃ vattabbaṃ siyā, taṃ sabbaṃ anupadavaṇṇanāya ceva bhāvanāvidhānena ca saddhiṃ
visuddhimagge vitthāritameva. Chaḷabhiññāya pana āsavānaṃ khayāti āsavānaṃ khayena.
Anāsavanti āsavānaṃ apaccayabhūtaṃ. Cetovimuttinti arahattaphalasamādhiṃ.
Paññāvimuttinti arahattaphalapaññaṃ. Navamaṃ.
                        10. Upassayasuttavaṇṇanā
    [153] Dasame āyāma bhanteti kasmā bhikkhunīupassayagamanaṃ yācati? na
lābhasakkārahetu, kammaṭṭhānatthikā panettha bhikkhuniyo atthi, tā ussukkāpetvā
kammaṭṭhānaṃ kathāpessāmīti yācati. Nanu ca so sayampi 1- tepiṭako
@Footnote: 1 Ma. nanu ca tesaṃ sayampi

---------------------------------------------------------------------------------------------
page197.
Bahussuto, kiṃ sayaṃ kathetuṃ na sakkotīti? no na sakkoti. Buddhapaṭibhāgassa
pana sāvakassa kathaṃ saddhātabbaṃ maññissantīti yācati. Bahukicco tvaṃ bahukaraṇīyoti
kiṃ thero navakammādipasuto, yena naṃ evamāhāti? no, satthari pana parinibbute
catasso parisā ānandattheraṃ upasaṅkamitvā "bhante idāni kassa pattacīvaraṃ
gahetvā caratha, kassa pariveṇaṃ sammajjatha, kassa mukhodakaṃ dethā"ti rodanti
paridevanti. Thero "aniccā saṅkhārā, buddhasarīrepi nillajjo maccurājā pahari,
esā saṅkhārānaṃ dhammatā, mā socittha mā paridevitthā"ti parisaṃ saññāpeti.
Idamassa bahukiccaṃ. Taṃ sandhāya thero evamāha. Sandassesīti paṭipattiguṇaṃ
dassesi. Samādapesīti gaṇhāpesi. Samuttejesīti samussāhesi. Sampahaṃsesīti
paṭiladdhaguṇena modāpesi jotāpesi. 1-
    Thullatissāti sarīrena thūlā, nāmena tissā. Vedehamuninoti paṇḍitamunino.
Paṇḍito hi ñāṇasaṅkhātena vedena īhati sabbakiccāni karoti, tasmā "vedehamunī"ti 2-
vuccati. Vedeho ca so muni cāti vedehamuni. Dhammaṃ bhāsitabbaṃ maññatīti tipiṭakadharassa
dhammabhaṇḍāgārikassa sammukhe sayaṃ araññavāsī paṃsukūliko samāno "dhammakathiko
ahan"ti dhammaṃ bhāsitabbaṃ maññati, idaṃ kiṃ pana, kathaṃ panāti avajānamānā bhaṇati.
Assosīti aññena āgantvā ārocitavasena assosi. Āgamehi tvaṃ āvusoti
tiṭṭha tvaṃ āvuso. Mā te saṃgho uttariṃ upaparikkhīti mā bhikkhusaṃgho 3-
atirekaokāse taṃ upaparikkhīti. Idaṃ vuttaṃ hoti:- "ānandena buddhapaṭibhāgo sāvako
vārito, ekā bhikkhunī na vāritā, tāya saddhiṃ santhavo vā sineho vā
bhavissatī"ti mā taṃ saṃgho evaṃ amaññīti.
@Footnote: 1 cha.Ma.,i. jotāpesīti pāṭho na dissati    2 cha.Ma. vedehoti
@3 Sī. bhikkhasaṃgho uttariṃ                  4 Ma. maññasīti

---------------------------------------------------------------------------------------------
page198.
    Idāni attano buddhapaṭibhāgabhāvaṃ dīpento taṃ kiṃ maññasi āvusotiādimāha.
Sattaratananti sattahatthappamāṇaṃ. Nāganti hatthiṃ. Aḍḍhaṭṭharatanaṃ vāti aḍḍharatanena
ūnaaṭṭharatanaṃ, purimapādato paṭṭhāya yāva kumbhā vidatthādhikasattahatthubbedhanti
attho. Tālapattikāyāti taruṇatālapaṇṇena. Cavitthāti cutā, na matā vā
naṭṭhā vā, buddhapaṭibhāgassa pana sāvakassa upavādaṃ vatvā mahākassapatthere
chahi abhiññāhi sīhanādaṃ nadante tassā kāsāvāni kaṇṭakasākhā viya kacchusākhā 1-
viya ca sarīraṃ khādituṃ āraddhāni. Tāni hāretvā setakanivatthakkhaṇeyevassā
cittassādo udapādīti. Dasamaṃ.
                         11. Cīvarasuttavaṇṇanā
    [154] Ekādasame dakkhiṇāgirisminti rājagahaṃ parivāretvā ṭhitassa girino
dakkhiṇabhāge janapado dakkhiṇāgiri nāma, tasmiṃ cārikaṃ caratīti attho. Cārikā ca
nāma duvidhā hoti turitacārikā ca aturitacārikā ca. Tattha yaṃ ekacco ekaṃ
kāsāvaṃ nivāsetvā ekaṃ pārupitvā pattacīvaraṃ aṃse laggetvā chattaṃ ādāya
sarīrato sedehi paggharantehi divasena sattaṭṭhayojanāni gacchati, yaṃ vā pana
buddhā kiñcideva bodhaneyyasattaṃ disvā yojanasatampi yojanasahassampi khaṇena
gacchanti, esā turitacārikā nāma. Devasikaṃ pana gāvutaṃ aḍḍhayojanaṃ tigāvutaṃ
yojananti ettakaṃ addhānaṃ ajjatanāya nimantanaṃ adhivāsayato janasaṅgahaṃ karoto
gamanaṃ, esā aturitacārikā nāma. Ayaṃ idha adhippetā.
    Nanu ca thero pañcavīsati vassāni chāyā viya dasabalassa pacchato pacchato
gacchantova ahosi, "kahaṃ ānando"ti vacanassa okāsameva na adāsi, so
ekasmiṃ 2- kāle bhikkhusaṃghena saddhiṃ cārikaṃ carituṃ okāsaṃ labhatīti? satthu
@Footnote: 1 Ma. kacchusaṅkhā        2 cha.Ma. kismiṃ

---------------------------------------------------------------------------------------------
page199.
Parinibbānasaṃvacchare. Parinibbute kira satthari mahākassapatthero satthu parinibbāne
sannipatitassa bhikkhusaṃghassa majjhe nisīditvā dhammavinayasaṅgāyanatthaṃ pañcasate bhikkhū
uccinitvā "āvuso mayaṃ rājagahe vassaṃ vasantā dhammavinayaṃ saṅgāyissāma,
tumhe pure vassūpanāyikāya attano palibodhaṃ pacchinditvā 1- rājagahe sannipatathā"ti
vatvā attanā rājagahaṃ gato. Ānandattheropi bhagavato pattacīvaraṃ ādāya
mahājanaṃ saññāpento sāvatthiṃ gantvā tato nikkhamma rājagahaṃ gacchanto
dakkhiṇāgirismiṃ cārikaṃ cari. Taṃ sandhāyetaṃ vuttaṃ.
    Yebhuyyena kumārabhūtāti ye te hīnāyāvattā nāma, te yebhuyyena kumārabhūtā 2-
daharā taruṇā ekavassikā dvevassikā bhikkhū ceva anupasampannakumārakā ca.
Kasmā panete pabbajitā, kasmā hīnāyāvattāti? tesaṃ kira mātāpitaro
Cintesuṃ "ānandatthero satthu vissāsiko aṭṭha vare yācitvā upaṭṭhahati,
icchiticchitaṭṭhānaṃ satthāraṃ gahetvā gantuṃ sakkoti, amhākaṃ dārake etassa
santike pabbājema, so satthāraṃ gahetvā āgamissati, tasmiṃ āgate mayaṃ
mahāsakkāraṃ kātuṃ labhissāmā"ti. Iminā tāva kāraṇena nesaṃ ñātakā te pabbājesuṃ.
Satthari pana parinibbute tesaṃ sā patthanā upacchinnā, atha te ekadivaseneva
uppabbājesuṃ.
    Yathābhirantanti yathāruciyā yathāajjhāsayena. Tikabhojanaṃ paññattanti idaṃ
"gaṇabhojane aññatra samayā pācittiyan"ti 3- idaṃ sandhāya vuttaṃ. Tattha hi tiṇṇaṃ
janānaṃ akappiyanimantanaṃ sādiyitvā ekato paṭiggaṇhantānampi anāpatti, tasmā
"tikabhojanan"ti vuttaṃ.
    Dummaṅkūnaṃ puggalānaṃ niggahāyāti dussīlapuggalānaṃ niggahaṇatthaṃ. Pesalānaṃ
bhikkhūnaṃ phāsuvihārāyāti dummaṅkūnaṃ niggaheneva pesalānaṃ uposathapavāraṇā pavattanti,
@Footnote: 1 Sī. upacchinditvā, cha.Ma. ucchinditvā    2 cha.Ma. kumārakā
@3 vi. mahāvi. 2/214/217

---------------------------------------------------------------------------------------------
page200.
Samaggavāso hoti, ayaṃ tesaṃ phāsuvihāro hoti, imassa phāsuvihārassa atthāya. Mā
pāpicchā pakkhaṃ nissāya saṃghaṃ bhindeyyunti yathā devadatto sapariso kulesu
viññāpetvā bhuñjanto pāpicche nissāya saṃghaṃ bhindi, evaṃ aññepi pāpicchā
gaṇabandhena kulesu viññāpetvā bhuñjamānā gaṇaṃ vaḍḍhetvā taṃ pakkhaṃ nissāya
mā saṃghaṃ bhindeyyunti, iti iminā kāraṇena paññattanti attho. Kulānudayatāya
cāti bhikkhusaṃghe uposathapavāraṇaṃ katvā samaggavāsaṃ vasante manussā salākabhattādīni
datvā saggaparāyanā bhavanti, iti imāya kulānudayatāya ca paññattanti attho.
    Sassaghātaṃ maññe carasīti sassaṃ ghātento viya āhiṇḍasi. Kulūpaghātaṃ maññe
carasīti kulāni paghātento viya hananto viya āhiṇḍasi. Olujjatīti visesena
palujjati bhijjati. Palujjanti kho te āvuso navappāyāti āvuso ete tuyhaṃ
pāyena yebhuyyena navakā ekavassikaduvassikā daharā ceva sāmaṇerā ca palujjanti
bhijjanti. Na vāyaṃ kumārako mattamaññāsīti ayaṃ kumārako attano pamāṇaṃ na
jānātīti theraṃ tajjento āha.
    Kumārakavādā na muccāmāti kumārakavādato na muccāma. Tathā hi pana tvanti
idamassa evaṃ vattabbatāya kāraṇadassanatthaṃ vuttaṃ. Ayaṃ hettha adhippāyo:-
yasmā tvaṃ imehi navehi bhikkhūhi indriyasaṃvararahitehi saddhiṃ vicarasi, tasmā
kumārakehi saddhiṃ vicaranto kumārakoti vattabbataṃ arahasīti.
     Aññatitthiyapubbo samānoti idaṃ yasmā 1- therassa imasmiṃ sāsane neva
ācariyo na upajjhāyo paññāyati, sayaṃ kāsāyāni gahetvā nikkhanto, tasmā
anattamanatāya aññatitthiyapubbataṃ āropayamānā āha.
    Sahasāti ettha rāgamohacāropi sahasācārova, idaṃ pana dosacāravasena
vuttaṃ. Appaṭisaṅkhāti apaccavekkhitvā. Idāni attano pabbajjaṃ sodhento yatohaṃ
@Footnote: 1 Sī. āyasmato

Page 201-300.

page201.
Āvusotiādimāha. Tattha aññaṃ satthāraṃ uddisitunti ṭhapetvā bhagavantaṃ
aññaṃ mayhaṃ satthāti evaṃ uddisituṃ na jānāmi. Sambādho gharāvāsotiādīsu
sacepi saṭṭhihatthe ghare yojanasatantarepi vā dve jāyapatikā vasanti, tathāpi
tesaṃ sakiñcanasapalibodhaṭṭhena gharāvāso sambādhoyeva. Rajāpathoti rāgarajādīnaṃ
uṭṭhānaṭṭhānanti mahāaṭṭhakathāyaṃ vuttaṃ. "āgamanapatho"tipi vattuṃ
vaṭṭati. Alagganaṭṭhena abbhokāso viyāti abbhokāso. Pabbajito hi
kūṭāgāraratanapāsādadevavimānādīsu pihitadvāravātapānesu paṭicchannesu vasantopi
neva laggati na sajjati na bajjhati, tena vuttaṃ "abbhokāso pabbajjā"ti.
Apica sambādho gharāvāso kusalakiriyāya okāsābhāvato, rajāpatho asaṃvutaṃ
saṅkāraṭṭhānaṃ viya rajānaṃ, kilesarajānaṃ sannipātaṭṭhānato, abbhokāso
pabbajjā kusalakiriyāya yathāsukhaṃ okāsasabbhāvato.
    Nayidaṃ sukaraṃ .pe. Pabbajeyyanti ettha ayaṃ saṅkhepakathā:- yadetaṃ
sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya
ekantaparipuṇṇaṃ caritabbaṃ, ekadivasampi ca kilesamalena amalīnaṃ katvā carimakacittaṃ
pāpetabbatāya ekantaparisuddhaṃ, saṅkhalikhitanti likhitasaṅkhasadisaṃ dhotasaṅkhasappaṭibhāgaṃ
caritabbaṃ. Idaṃ na sukaraṃ agāraṃ ajjhāvasatāti agāramajjhe vasantena ekantaparipuṇṇaṃ
.pe. Carituṃ, yannūnāhaṃ kesamassuṃ ohāretvā kāsāyarasapītatāya kāsāyāni brahmacariyaṃ
carantānaṃ anucchavikāni vatthāni acchādetvā paridahetvā agārasmā nikkhamitvā
anagāriyaṃ pabbajeyyanti. Ettha ca yasmā agārassa hitaṃ kasivaṇijjādikammaṃ
agāriyanti vuccati, taṃ pabbajjāya natthi, tasmā pabbajjā anagāriyāti ñātabbā,
taṃ anagāriyaṃ, pabbajeyyanti paṭipajjeyyaṃ. 1-
    Paṭapilotikānanti jiṇṇapilotikānaṃ. Terasahatthopi hi navasāṭako dasānaṃ
chinnakālato paṭṭhāya pilotikāti vuccati. Iti mahārahāni vatthāni chinditvā
@Footnote: 1 Ma. parivajeyyaṃ

---------------------------------------------------------------------------------------------
page202.
Katasaṅghāṭiṃ sandhāya "paṭapilotikānaṃ saṅghāṭin"ti vuttaṃ. Addhānamaggaṃ paṭipannoti
aḍḍhayojanato paṭṭhāya maggo addhānanti vuccati, taṃ addhānamaggaṃ paṭipanno,
dīghamaggaṃ paṭipannoti attho.
    Idāni yathā esa pabbajito, yathā ca addhānamaggaṃ paṭipanno, imassatthassa
āvibhāvatthaṃ abhinīhārato paṭṭhāya ayamanupubbikathā kathitabbā:-
    atīte kira kappasatasahassa matthake padumuttaro nāma satthā udapādi,
tasmiṃ haṃsavatīnagaraṃ upanissāya kheme migadāye viharante vedeho nāma kuṭumbiko
asītikoṭidhanavibhavo pātova subhojanaṃ bhuñjitvā uposathaṅgāni adhiṭṭhāya gandhapupphādīni
gahetvā vihāraṃ gantvā satthāraṃ pūjetvā vanditvā ekamantaṃ nisīdi. Tasmiṃ
khaṇe satthā mahānisabhattheraṃ nāma tatiyasāvakaṃ "etadaggaṃ bhikkhave mama sāvakānaṃ
bhikkhūnaṃ dhutavādānaṃ yadidaṃ nisabho"ti etadagge ṭhapesi. Upāsako taṃ sutvā
pasanno dhammakathāvasāne mahājane uṭṭhāya gate satthāraṃ vanditvā "bhante
sve mayhaṃ bhikkhaṃ adhivāsethā"ti āha. Mahā kho upāsaka bhikkhusaṃghoti. Kittako
bhagavāti. Aṭṭhasaṭṭhibhikkhusatasahassanti. Bhante ekaṃ sāmaṇerampi vihāre asesetvā
bhikkhaṃ adhivāsethāti. Satthā adhivāsesi. Upāsako satthu adhivāsanaṃ viditvā
gehaṃ gantvā mahādānaṃ sajjetvā punadivase satthu kālaṃ ārocāpesi.
Satthā pattacīvaramādāya bhikkhusaṃghaparivuto upāsakassa gharaṃ gantvā paññattāsane
nisinno dakkhiṇodakāvasāne yāgubhattādīni sampaṭicchanto bhattavissaggaṃ
akāsi. Upāsakopi satthu santike nisīdi.
    Tasmiṃ antare mahānisabhatthero piṇḍāya caranto tameva vīthiṃ paṭipajji.
Upāsako disvā uṭṭhāya gantvā theraṃ vanditvā "pattaṃ bhante no dethāti āha.
Thero pattaṃ adāsi. Bhante idheva pavisatha, satthāpi gehe nisinnoti. Na vaṭṭissati

---------------------------------------------------------------------------------------------
page203.
Upāsakāti. Upāsako therassa pattaṃ gahetvā piṇḍapātassa pūretvā nīharitvā
adāsi. Tato 1- theraṃ anugantvā nivatto satthu santike nisīditvā evamāha "bhante
mahānisabhatthero `satthā gehe nisinno'ti vuttepi pavisituṃ na icchi, atthi
nu kho etassa tumhākaṃ guṇehi atireko guṇo"ti. Sambuddhānañca vaṇṇamaccheraṃ
nāma natthi. Atha satthā evamāha "upāsaka mayaṃ bhikkhaṃ āgamayamānā gehe nisīdāma,
so bhikkhu na evaṃ nisīditvā bhikkhaṃ udikkhati. Mayaṃ gāmantasenāsane vasāma,
so araññasmiṃyeva vasati. Mayaṃ channe vasāma, so abbhokāsamhiyeva vasati. Iti
tassa ayañca ayañca guṇo"ti mahāsamuddaṃ pūrayamānova kathesi. Upāsako pakatiyāpi
jalamānapadīpo telena āsitto viya suṭṭhutaraṃ 2- pasanno hutvā cintesi "kiṃ
mayhaṃ aññāya sampattiyā, anāgate ekassa buddhassa santike dhutavādānaṃ 3-
aggabhāvatthāya patthanaṃ karissāmī"ti.
    So punapi satthāraṃ nimantetvā teneva niyāmena satta divasāni dānaṃ
datvā sattame divase aṭṭhasaṭṭhibhikkhusatasahassassa ticīvarāni datvā satthu pādamūle
nipajjitvā evamāha "yaṃ me bhante satta divasāni dānaṃ dentassa mettaṃ
kāyakammaṃ mettaṃ vacīkammaṃ mettaṃ manokammaṃ, imināhaṃ na aññaṃ devasampattiṃ
vā sakkamārabrahmasampattiṃ vā patthemi, idaṃ pana me kammaṃ anāgate ekassa
buddhassa santike mahānisabhattherena pattaṃ ṭhānantaraṃ pāpuṇanatthāya terasadhutaṅgadharānaṃ
aggabhāvassa paccayo hotū"ti. Satthā "mahantaṃ ṭhānaṃ iminā patthitaṃ,
samijjhissati nu kho"ti olokento samijjhanabhāvaṃ disvā āha "manāpaṃ
te ṭhānaṃ patthitaṃ. Anāgate satasahassakappamatthake gotamo nāma buddho
uppajjissati, tassa tvaṃ tatiyasāvako mahākassapatthero nāma bhavissasī"ti. Taṃ
sutvā upāsako "buddhānaṃ dve kathā nāma natthī"ti punadivase pattabbaṃ viya
@Footnote: 1 Ma. taṃ   2 Sī. suṭṭhu      3 Sī. dhutaṅgadharānaṃ

---------------------------------------------------------------------------------------------
page204.
Taṃ sampattiṃ amaññittha. So yāvatāyukaṃ sīlaṃ rakkhitvā tattha kālakato sagge
nibbatti.
    Tato paṭṭhāya devamanussesu sampattiṃ anubhavanto ito ekanavutikappe
vipassimhi sammāsambuddhe bandhumatīnagaraṃ nissāya kheme migadāye viharante
devalokā cavitvā aññatarasmiṃ parijiṇṇabrāhmaṇakule nibbatti. Tasmiṃ ca kāle
"vipassī bhagavā sattame sattame saṃvacchare dhammaṃ kathetī"ti. Mahantaṃ kolāhalaṃ hoti.
Sakalajambūdīpe devatā "satthā dhammaṃ kathessatī"ti ārocenti, brāhmaṇo taṃ
sāsanaṃ assosi. Tassa ca nivāsanasāṭako eko hoti, tathā brāhmaṇiyā,
pārupanaṃ pana dvinnampi ekameva. Sakalanagare "ekasāṭakabrāhmaṇo"ti paññāyati.
Brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā
sayaṃ gacchati, brāhmaṇīnaṃ sannipāte sati sayaṃ gehe tiṭṭhati, brāhmaṇī taṃ
vatthaṃ pārupitvā gacchati. Tasmiṃ pana divase brāhmaṇo brāhmaṇiṃ āha "bhoti
kiṃ rattiṃ dhammassavanaṃ suṇissasi, divā"ti. "mayaṃ mātugāmajātikā nāma rattiṃ
sotuṃ na sakkoma, divā sossāmī"ti taṃ brāhmaṇaṃ gehe ṭhapetvā vatthaṃ
pārupitvā upāsikāhi saddhiṃ divā gantvā satthāraṃ vanditvā ekamante nisinnā
dhammaṃ sutvā upāsikāhiyeva saddhiṃ agāmāsi. Atha brāhmaṇo brāhmaṇiṃ gehe
ṭhapetvā vatthaṃ pārupitvā vihāraṃ gato.
    Tasmiṃ ca samaye satthā parisamajjhe alaṅkatadhammāsane sannisinno
cittavījaniṃ ādāya ākāsagaṅgaṃ otārento viya sinerumatthakaṃ 1- katvā sāgaraṃ
nimmathento viya dhammakathaṃ katheti. Brāhmaṇassa parisante 2- nisinnassa dhammaṃ
suṇantassa paṭhamayāmasmiṃyeva sakalasarīraṃ pūrayamānā pañcavaṇṇā pīti uppajji.
So pārutavatthaṃ saṅgharitvā 3- "dasabalassa dassāmī"ti cintesi. Athassa ādīnavasahassaṃ
@Footnote: 1 cha.Ma.,i. sineruṃ matthaṃ   2 ka. pariyante   3 Sī. saṃharitvā

---------------------------------------------------------------------------------------------
page205.
Dassayamānaṃ maccheraṃ uppajji, so "brāhmaṇiyā ca mayhañca ekameva vatthaṃ,
aññaṃ kiñci pārupanaṃ natthi, apārupitvā ca nāma bahi carituṃ na sakkā"ti sabbathāpi
adātukāmo ahosi. Athassa nikkhante paṭhamayāmepi majjhimayāmepi tatheva pīti
uppajji, so tatheva ca cintetvā tatheva adātukāmo ahosi. Athassa majjhimayāme
nikkhante pacchimayāmepi tatheva pīti uppajji, so "taraṇaṃ vā 1- hotu amaraṇaṃ
vā, pacchāpi jānissāmī"ti vatthaṃ saṅgharitvā satthu pādamūle ṭhapesi. Tato
vāmahatthaṃ ābhujitvā dakkhiṇena hatthena tikkhattuṃ apphoṭetvā "jitaṃ me, jitaṃ
me"ti tayo vāre nadi.
    Tasmiṃ ca samaye bandhurājā dhammāsanassa pacchato antosāṇiyaṃ nisinno
dhammaṃ suṇāti. Rañño ca nāma "jitaṃ me, jitaṃ me"ti saddo amanāpo hoti.
So purisaṃ pesesi "gaccha etaṃ puccha kiṃ vadesī"ti, so tena gantvā pucchito
"avasesā hatthiyānādīni āruyha asicammādīni gahetvā parasenaṃ jinanti,
na taṃ acchariyaṃ, ahaṃ pana pacchato āgacchantassa kūṭagoṇassa muggarena sīsaṃ
bhinditvā taṃ palāpento viya maccheracittaṃ madditvā 2- pārutavatthaṃ dasabalassa
adāsiṃ, taṃ me macchariyaṃ jitan"ti āha. Puriso gantvā taṃ pavuttiṃ rañño
ārocesi. Rājā āha "amhe bhaṇe dasabalassa anurūpaṃ na jānimhā, brāhmaṇo
pana jānī"ti 3- vatthayugampi pesesi. Taṃ disvā brāhmaṇo cintesi "ayaṃ mayhaṃ
tuṇhī nisinnassa paṭhamaṃ kiñci adatvā satthu guṇe kathentassa adāsi, satthu
guṇe paṭicca uppannena mayhaṃ ko attho"ti tampi vatthayugaṃ dasabalasseva adāsi.
Rājā "kiṃ brāhmaṇena katan"ti pucchitvā "tampi tena 4- vatthayugaṃ tathāgatasseva
dinnan"ti sutvā aññāni dve vatthayugāni pesesi. So tānipi adāsi. Rājā
@Footnote: 1 ka. maraṇaṃ vā      2 ka. kajetvā
@3 Sī., Ma. jānātīti      4 Sī. tampi dinnaṃ

---------------------------------------------------------------------------------------------
page206.
Aññānipi cattārīti evaṃ yāva dvattiṃsa vatthayugāni pesesi. Atha brāhmaṇo
"idaṃ vaḍḍhetvā gahaṇaṃ viya hotī"ti attano atthāya ekaṃ, brāhmaṇiyā
atthāya ekanti dve vatthayugāni gahetvā tiṃsa yugāni tathāgatasseva adāsi.
Tato paṭṭhāya ca satthu vissāsiko jāto.
    Atha naṃ rājā ekadivasaṃ sītasamaye satthu santike dhammaṃ suṇantaṃ disvā
satasahassagghanikaṃ attano pārutaṃ rattakambalaṃ datvā āha "ito paṭṭhāya imaṃ
pārupitvā dhammaṃ suṇāhī"ti. So "kiṃ me iminā kambalena imasmiṃ pūtikāye
upanītenā"ti cintetvā antogandhakuṭiyaṃ tathāgatamañcassa upari vitānaṃ katvā
agamāsi. Atha ekadivasaṃ rājā pātova vihāraṃ gantvā antogandhakuṭiyaṃ satthu
santike nisīdi. Tasmiṃ ca samaye chabbaṇṇā buddharasmiyo kambalaṃ paṭihaññanti, kambalo
ativiya virocati. Rājā uddhaṃ olokento sañjānitvā āha "bhante amhākaṃ esa
kambalo, amhehi ekasāṭakabrāhmaṇassa dinno"ti. Tumhehi mahārāja brāhmaṇo
pūjito, brāhmaṇena ahaṃ pūjitāti. Rājā "brāhmaṇo yuttakaṃ aññāsi, na
mayan"ti pasīditvā yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā sabbaṭṭhakaṃ
nāma dānaṃ datvā purohitaṭṭhāne ṭhapesi. Sopi "aṭṭhaṭṭhakaṃ nāma catusaṭṭhi
hotī"ti catusaṭṭhi salākabhattāni upanāmetvā 1- yāvajīvaṃ dānaṃ datvā sīlaṃ
rakkhitvā tato cuto sagge nibbatti.
    Puna tato cuto imasmiṃ kappe konāgamanassa ca bhagavato kassapadasabalassa
cāti dvinnaṃ buddhānaṃ antare bārāṇasiyaṃ kuṭumbiyaghare nibbatto, so
vuḍḍhimanvāya gharāvāsaṃ vasanto ekadivasaṃ araññe jaṅghavihāraṃ carati.
Tasmiṃ ca samaye paccekabuddho nadītīre cīvarakammaṃ karonto anuvāte appahonte
saṅgharitvā ṭhapetuṃ āraddho. So disvā "kasmā bhante saṅgharitvā ṭhapethā"ti
@Footnote: 1 cha.Ma. upanibandhāpetvā

---------------------------------------------------------------------------------------------
page207.
Āha. Anuvāto nappahotīti. "iminā bhante karothā"ti sāṭakaṃ datvā
"nibbattanibbattaṭṭhāne me kenaci parihāni mā hotū"ti patthanaṃ ṭhapesi. 1-
Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya
pāvisi.
    Athassa bhaginī paccekabuddhassa piṇḍapātaṃ datvā tassa bhariyaṃ sandhāya
"evarūpaṃ bālaṃ yojanasatena parivajjeyyan"ti patthanaṃ ṭhapesi. 1- Sā gehadvāre
ṭhitā taṃ sutvā "imāya dinnaṃ bhattaṃ esa mā bhuñjatū"ti pattaṃ gahetvā
piṇḍapātaṃ chaḍḍetvā kalalassa pūretvā adāsi. Itarā disvā "bāle
maṃ tāva akkosa vā pahara vā, evarūpassa pana dve asaṅkheyyāni
pūritapāramissa pattato bhattaṃ chaḍḍetvā kalalaṃ dātuṃ na yuttan"ti āha.
Athassa bhariyāya paṭisaṅkhānaṃ uppajji. Sā "tiṭṭhatha bhante"ti kalalaṃ chaḍḍetvā
pattaṃ dhovitvā gandhacuṇṇena ubbaṭṭetvā pavarassa catumadhurassa pūretvā
upari āsittena padumagabbhavaṇṇena sappinā vijjotamānaṃ paccekabuddhassa hatthe
ṭhapetvā "yathā ayaṃ piṇḍapāto obhāsajāto, evaṃ obhāsajātaṃ me sarīraṃ
hotū"ti patthanaṃ ṭhapesi. 1- Paccekabuddho anumoditvā ākāsaṃ pakkhandi. 2- Tepi
jāyapatikā yāvatāyukaṃ kusalaṃ katvā sagge nibbattitvā puna tato cavitvā
upāsako bārāṇasiyaṃ asītikoṭivibhavassa seṭṭhino putto hutvā nibbatti, itarā
tādisasseva dhītā hutvā nibbatti.
    Tassa vuḍḍhippattassa tameva seṭṭhidhītaraṃ ānayiṃsu. Tassā pubbe
adinnavipākassa tassa kammassa ānubhāvena patikulaṃ paviṭṭhamattāya ummārabbhantare
sakalasarīraṃ ugghāṭitavaccakuṭi viya duggandhaṃ jātaṃ. Seṭṭhikumāro "kassāyaṃ gandho"ti
pucchitvā "seṭṭhikaññāyā"ti sutvā "nīharatha nīharathā"ti ābhataniyāmeneva 3-
@Footnote: 1 cha.Ma. paṭṭhapesi       2 Sī.,Ma. pakkhando
@3 Ma. āgatanayeneva

---------------------------------------------------------------------------------------------
page208.
Kulagharaṃ pesesi. Sā eteneva nīhārena sattasu ṭhānesu paṭinivattitā cintesi
"ahaṃ sattasu ṭhānesu paṭinivattā, kiṃ me jīvitenā"ti attano ābharaṇabhaṇḍaṃ
bhañjāpetvā suvaṇṇiṭṭhakaṃ kāresi. Ratanāyataṃ vidatthivitthataṃ caturaṅgulubbedhaṃ.
Tato haritālamanosilāpiṇḍaṃ gahetvā aṭṭha uppalahatthake ādāya kassapadasabalassa
cetiyakaraṇaṭṭhānaṃ gatā. Tasmiṃ ca khaṇe ekā iṭṭhakapanti parikkhipitvā
āgacchamānā ghaṭaniṭṭhakāya ūnā hoti. Seṭṭhidhītā vaḍḍhakiṃ āha "imaṃ iṭṭhakaṃ
ettha ṭhapethā"ti. Amma bhaddake kāle āgatāsi, sayameva ṭhapehīti. Sā āruyha
telena haritālamanosilaṃ yojetvā tena bandhanena iṭṭhakaṃ patiṭṭhapetvā upari
aṭṭhahi uppalahatthakehi pūjaṃ katvā vanditvā "nibbattanibbattaṭṭhāne me
kāyato candanagandho vāyatu, mukhato uppalagandho"ti patthanaṃ katvā cetiyaṃ
vanditvā padakkhiṇaṃ katvā agamāsi.
    Atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa taṃ
ārabbha sati udapādi. Nagarepi nakkhattaṃ saṅghuṭṭhaṃ hoti. So upaṭṭhāke āha
"tadā idha ānītā seṭṭhidhītā atthi, kahaṃ sā"ti. Kulagehe sāmīti. 1- Ānetha naṃ,
nakkhattaṃ kīḷissāmāti. Te gantvā taṃ vanditvā ṭhitā "kiṃ tātā āgatatthā"ti
tāya puṭṭhā taṃ pavuttiṃ ācikkhiṃsu. Tātā mayā ābharaṇabhaṇḍena cetiyaṃ pūjitaṃ,
ābharaṇaṃ me natthīti. Te gantvā seṭṭhiputtassa ārocesuṃ. Ānetha naṃ, pilandhanaṃ
labhissāmāti. Te ānayiṃsu. Tassā saha gharappavesanena sakalagehaṃ candanagandhañceva
nīluppalāgandhañca vāyati. 2-
    Seṭṭhiputto taṃ pucchi "paṭhamaṃ tava sarīrato duggandho vāyi, idāni
pana te sarīrato candanagandho, mukhato uppalagandho vāyati, kiṃ etan"ti. Sā
ādito paṭṭhāya attano katakammaṃ ārocesi. Seṭṭhiputto "niyyānikaṃ vata
@Footnote: 1 Sī. vasati sāmīti       2 cha.Ma.,i. vāyi

---------------------------------------------------------------------------------------------
page209.
Buddhānaṃ sāsanan"ti pasīditvā yojanikaṃ suvaṇṇacetiyaṃ kambalakañcukena parikkhipitvā
tattha tattha rathacakkappamāṇehi suvaṇṇapadumehi alaṅkari. Tesaṃ dvādasahatthā
olambakā 1- honti. So tattha yāvatāyukaṃ ṭhatvā sagge nibbattitvā tato
cuto bārāṇasito yojanamatte ṭhāne aññatarasmiṃ amaccakule nibbatti,
seṭṭhikaññā devalokato cavitvā rājakule jeṭṭhadhītā hutvā nibbatti.
    Tesu vayappattesu kumārassa vasanagāme nakkhattaṃ saṅghuṭṭhaṃ, so mātaraṃ
āha "sāṭakaṃ me amma dehi, nakkhattaṃ kīḷissāmī"ti. Sā dhotavatthaṃ nīharitvā
adāsi. Amma thūlaṃ idanti. Aññaṃ nīharitvā adāsi, tampi paṭikkhipi. Aññaṃ
nīharitvā adāsi, tampi paṭikkhipi. Atha naṃ mātā āha "tāta yādise gehe
mayaṃ jātā, natthi no tato 2- sukhumatarassa paṭilābhāya puññan"ti. Labhanaṭṭhānaṃ
gacchāmi ammāti. Putta ahaṃ ajjeva tuyhaṃ bārāṇasīnagare rajjaṃ paṭilābhampi
icchāmīti. So mātaraṃ vanditvā āha "gacchāmi ammā"ti. Gaccha tātāti. Evaṃ
kirassā cittaṃ ahosi "kahaṃ gamissati, idha vā ettha vā gehe nisīdissatī"ti.
So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe
sasīsaṃ pārupitvā nipajji. So ca bārāṇasī rañño kālakatassa sattamo divaso
hoti.
    Amaccā rañño sarīrakiccaṃ katvā rājaṅgaṇe nisīditvā mantayiṃsu "rañño ekāva
dhītā atthi, putto natthi, arājakaṃ rajjaṃ na tiṭṭhati, ko rājā hotī"ti mantetvā
"tvaṃ hohi, tvaṃ hohī"ti. Purohito āha "bahuṃ oloketuṃ na vaṭṭati, pussarathaṃ 3-
vissajjemā"ti. Te kumudavaṇṇe cattāro sindhave yojetvā pañcavidhaṃ rājakakudhabhaṇḍaṃ
setacchattaṃ ca rathasmiṃyeva ṭhapetvā rathaṃ vissajjetvā pacchato pācīnadvārena
nikkhamitvā uyyānābhimukho ahosi, "pariccayena uyyānābhimukho tūriyāni
paggaṇhāpesuṃ.
@Footnote: 1 ka. terasadvādasahatthā olambikā
@2 cha.Ma.,i. ito     3 cha.Ma. phussarathaṃ

---------------------------------------------------------------------------------------------
page210.
Ratho gacchati, nivattemā"ti keci āhaṃsu. Purohito "mā nivattayitthā"ti āha.
Ratho kumāraṃ padakkhiṇaṃ katvā ārohanasajjo hutvā aṭṭhāsi. Purohito
pārupanakaṇṇaṃ apanetvā pādatalāni olokento "tiṭṭhatu ayaṃ dīpo,
dvisahassadīpaparivāresu catūsu dīpesu esa rajjaṃ kātuṃ yutto"ti vatvā "punapi
tūriyāni paggaṇhatha punapi paggaṇhāthā"ti tikkhattuṃ tūriyāni paggaṇhāpesi.
    Atha kumāro mukhaṃ vivaritvā oloketvā "kena kammena āgatattha
tātā"ti 1- āha. Deva tumhākaṃ rajjaṃ pāpuṇātīti. Rājā kahanti. Devattaṃ gato 2-
sāmīti. Kati divasā atikkantāti. Ajja sattamo divasoti. Putto vā dhītā vā
natthīti. Dhītā atthi deva, putto natthīti. Tena hi kāressāmi 3- rajjanti. Te
tāvadeva abhisekamaṇḍapaṃ katvā rājadhītaraṃ sabbālaṅkārehi alaṅkaritvā uyyānaṃ
ānetvā kumārassa abhisekaṃ akaṃsu.
    Athassa katābhisekassa satasahassagghanikaṃ vatthaṃ upahariṃsu. So "kimidaṃ
tātā"ti āha. Nivāsanavatthaṃ devāti. Nanu tātā thūlanti. Manussānaṃ paribhogavatthesu
ito sukhumataraṃ natthi devāti. Tumhākaṃ rājā evarūpaṃ nivāsetīti. Āma devāti.
Na maññe puññavā tumhākaṃ rājā, suvaṇṇabhiṅgāraṃ 4- āharatha, labhissāmi 5-
vatthanti. Suvaṇṇabhiṅgāraṃ āhariṃsu. So uṭṭhāya hatthe dhovitvā mukhaṃ vikhāletvā
hatthena udakaṃ ādāya puratthimadisāya abbhukkiri, ghanapaṭhaviṃ bhinditvā aṭṭha
kapparukkhā uṭṭhahiṃsu, puna udakaṃ gahetvā dakkhiṇaṃ pacchimaṃ uttaranti evaṃ
catassopi disā abbhukkiri, sabbadisāsu aṭṭhaṭṭhaṃ katvā dvattiṃsa kapparukkhā
uṭṭhahiṃsu. 6- So ekaṃ dibbadussaṃ ekaṃ nivāsetvā ekaṃ pārupitvā "nandarañño
vijite suttakantikā itthiyo mā suttaṃ kantiṃsūti evaṃ bheriṃ cārāpethā"ti
@Footnote: 1 cha.Ma.,i. āgatatthāti       2 ka. devaṃ gato
@3 cha.Ma.,i. karissāmi         4 Sī.,i. suvaṇṇabhiṃkāraṃ, evamuparipi
@5 cha.Ma.,i. labhissāma         6 i. uṭṭhayiṃsu

---------------------------------------------------------------------------------------------
page211.
Vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā
pāsādaṃ āruyha mahāsampattiṃ anubhavi.
    Evaṃ kāle gacchante ekadivasaṃ devī rañño sampattiṃ disvā "aho vata
tapassī"ti 1- kāruññākāraṃ dassesi. "kimidaṃ devī"ti ca puṭṭhā "atimahatī deva
sampatti, atīte buddhānaṃ saddahitvā kalyāṇaṃ akattha, idāni anāgatassa
paccayaṃ kusalaṃ na karothā"ti āha. Kassa dassāmi, sīlavanto natthīti. "asuñño
deva jambūdīpo arahantehi, tumhe dānameva sajjetha, ahaṃ arahante lacchāmī"ti
āha. Rājā punadivase pācīnadvāre dānaṃ sajjāpesi. Devī pātova uposathaṅgāni
adhiṭṭhāya uparipāsāde puratthābhimukhā urena nipajjitvā "sace etissā
disāya arahanto atthi, āgacchantu amhākaṃ bhikkhaṃ gaṇhantū"ti āha. Tissaṃ
disāya arahanto nāhesuṃ. Taṃ sakkāraṃ kapaṇaddhikayācakānaṃ 3- adaṃsu.
    Punadivase dakkhiṇadvāre dānaṃ sajjetvā tatheva akāsi, punadivase
pacchimadvāre. Uttaradvāre sajjitadivase pana deviyā tatheva nimantentiyā
himavante vasantānaṃ padumavatiyā puttānaṃ pañcasatānaṃ paccekabuddhānaṃ jeṭṭhako
mahāpadumapaccekabuddho bhātike āmantesi "mārisā nandarājā tumhe
nimanteti, adhivāsetha tassā"ti. Te adhivāsetvā punadivase anotattadahe
mukhaṃ dhovitvā ākāsena āgantvā uttaradvāre otariṃsu. Manussā
gantvā "pañcasatā deva paccekabuddhā āgatā"ti rañño ārocesuṃ. Rājā
saddhiṃ deviyā gantvā vanditvā pattaṃ gahetvā paccekabuddhe pāsādaṃ
āropetvā tesaṃ dānaṃ datvā bhattakiccāvasāne rājā saṃghattherassa, devī
saṃghanavakassa pādamūle nipajjitvā "ayyā paccayehi na kilamissanti, mayaṃ
@Footnote: 1 cha.Ma. aho tapassīti, i. aho passīti  2 ka. sve āgantvā
@3 ka. kapaṇayācakānaṃ, i. kapaṇayācakādīnaṃ

---------------------------------------------------------------------------------------------
page212.
Puññena na hāyissāma, amhākaṃ yāvajīvaṃ idha nivāsāya paṭiññaṃ dethā"ti
paṭiññaṃ kāretvā uyyāne pañca paṇṇasālāsatāni pañca caṅkamanasatānīti
sabbākārena nivāsanaṭṭhānaṃ sampādetvā tattha vasāpesuṃ.
    Evaṃ kāle gacchante rañño paccanto kupito. "ahaṃ paccantaṃ vūpasametuṃ
gacchāmi, tvaṃ paccekabuddhesu mā pamajjī"ti deviṃ ovaditvā gato. Tasmiṃ anāgateyeva
paccekabuddhānaṃ āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ
kīḷitvā aruṇuggamane ālambanaphalakaṃ ālambitvā ṭhitakova anupādisesāya
nibbānadhātuyā parinibbāyi, etenupāyena sesāpīti sabbepi parinibbutā.
Punadivase devī paccekabuddhānaṃ nisīdanaṭṭhānaṃ haritūpalittaṃ kāretvā pupphāni
vikiritvā pūjaṃ katvā 1- tesaṃ āgamanaṃ olokayantī nisinnā āgamanaṃ
apassantī purisaṃ pesesi "gaccha tāta jānāhi, kiṃ ayyānaṃ kiñci aphāsukan"ti.
So gantvā mahāpadumassa paṇṇasāladvāraṃ vivaritvā tattha apassanto caṅkamanaṃ
gantvā ālambanaphalakaṃ nissāya ṭhitaṃ disvā vanditvā "kālo bhante"ti āha.
Parinibbutasarīraṃ kiṃ kathessati, so "niddāyati maññe"ti gantvā piṭṭhipāde
hatthena parāmasi. Pādānaṃ sītalatāya ceva thaddhatāya ca parinibbutabhāvaṃ ñatvā
dutiyassa santikaṃ agamāsi, evaṃ tatiyassāti sabbesaṃ parinabbutabhāvaṃ ñatvā
rākulaṃ gato. "kahaṃ tāta paccekabuddhā"ti puṭṭho "parinibbutā devī"ti
āha. Devī kandantī rodantī nikkhamitvā nāgarehi saddhiṃ tattha gantvā
sādhukīḷikaṃ kāretvā paccekabuddhānaṃ sarīrakiccaṃ katvā dhātuyo gahetvā cetiyaṃ
patiṭṭhāpesi.
    Rājā paccantaṃ vūpasametvā āgato paccuggamanaṃ āgataṃ deviṃ pucchi "kiṃ
bhadde paccekabuddhesu nappamajji, nirogā ayyā"ti. Parinibbutā devāti.
@Footnote: 1 cha.Ma.,i. dhūpaṃ datvā

---------------------------------------------------------------------------------------------
page213.
Rājā cintesi "evarūpānampi paṇḍitānaṃ maraṇaṃ uppajjati, amhākaṃ kuto
mokkho"ti. So nagaraṃ agantvā 1- uyyānameva pavisitvā jeṭṭhaputtaṃ pakkosāpetvā
tassa rajjaṃ paṭiyādetvā sayaṃ samaṇapabbajjaṃ pabbaji, devīpi "imasmiṃ pabbajite
ahaṃ kiṃ karissāmī"ti tattheva uyyāne pabbajitā. Dvepi jhānaṃ bhāvetvā tato
cutā brahmaloke nibbattiṃsu.
    Tesu tattheva vasantesu amhākaṃ satthā loke uppajjitvā pavattitapavaradhammacakko
anupubbena rājagahaṃ pāvisi. Ayaṃ pipphalimāṇavo 2- magadharaṭṭhe mahātitthabrāhmaṇagāme
kapilabrāhmaṇassa aggamahesiyā kucchismiṃ nibbatto, ayaṃ bhaddakāpilānī maddaraṭṭhe
sāgalanagare kosiyagottabrāhmaṇassa aggamahesiyā kucchismiṃ nibbattā. Tesaṃ
kho anukkamena vaḍḍhamānānaṃ pipphalimāṇavassa vīsatime vasse bhaddāya soḷasame
vasse sampatte mātāpitaro puttaṃ oloketvā "tāta tvaṃ vayappatto, kulavaṃso
nāma patiṭṭhapetabbo"ti ativiya nippīḷayiṃsu. Māṇavo āha "mayhaṃ sotapathe evarūpaṃ kathaṃ
mā kathetha, ahaṃ yāva tamhe dharatha, tāva paṭijaggissāmi, tumhākaṃ pacchato nikkhamitvā
pabbajissāmī"ti. Te katipāhaṃ atikkamitvā puna kathayiṃsu, sopi tatheva paṭikkhipati. 3-
Puna kathayiṃsu, punapi paṭikkhipi. Tato paṭṭhāya mātā nirantaraṃ kathetiyeva.
    Māṇavo "mama mātaraṃ saññāpessāmī"ti rattasuvaṇṇassa nikkhasahassaṃ datvā
suvaṇṇakārehi ekaṃ itthīrūpaṃ kārāpetvā tassa majjanaghaṭṭanādikammapariyosāne
taṃ rattavatthaṃ nivāsetvā vaṇṇasampannehi pupphehi ceva nānāalaṅkārehi ca
alaṅkārāpetvā mātaraṃ pakkosāpetvā āha "amma evarūpaṃ ārammaṇaṃ labhanto
gehe vasāmi 4- alabhanto na vasāmī"ti. 5- Paṇḍitā brāhmaṇī cintesi "mayhaṃ
@Footnote: 1 Sī. anāgantvā, āgantvā    2 cha.Ma. pippalimāṇavo
@3 cha.Ma. paṭikkhipi, i. nikkhipi      4 ka. ṭhassāmi    5 ka. ṭhassāmīti

---------------------------------------------------------------------------------------------
page214.
Putto puññavā dinnadāno katābhinīhāro, puññaṃ karonto na ekakova akāsi,
addhā etena saha katapuññā suvaṇṇarūpakapaṭibhāgā bhavissatī"ti aṭṭha brāhmaṇe
pakkosāpetvā sabbakāmehi santappetvā suvaṇṇarūpakaṃ rathaṃ āropetvā "gacchatha
tātā, yattha amhākaṃ jātigottabhogehi samāne kule evarūpaṃ dārikaṃ passatha,
imameva suvaṇṇarūpakaṃ lañcakārakaṃ 1- katvā dethā"ti uyyojesi.
    Te "amhākaṃ nāma etaṃ kamman"ti nikkhamitvā "kattha gamissāmā"ti
cintetvā "maddaraṭṭhaṃ nāma itthākāro, maddaraṭṭhaṃ 2- gamissāmā"ti maddaraṭṭhe
sāgalanagaraṃ agamaṃsu. Tattha taṃ suvaṇṇarūpakaṃ nhānatthe 3- ṭhapetvā ekamante
nisīdiṃsu. Atha bhaddāya dhātī bhaddaṃ nhāpetvā alaṅkaritvā sirigabbhe
nisīdāpetvā nhāyituṃ āgacchantī taṃ rūpakaṃ disvā "ayyadhītā me idhāgatā"ti
saññāya tajjetvā "dubbinīte kiṃ tvaṃ idhāgatā"ti talasattikaṃ uggiritvā "gaccha
sīghan"ti gaṇḍiṃ passe pahari. Hattho pāsāṇe paṭihato viya kampittha. Sā
paṭikkamitvā "evaṃ thaddhaṃ nāma mahājīvaṃ disvā `ayyadhītā me'ti saññaṃ
uppādesiṃ, ayyadhītāya hi me ayaṃ nivāsanapaṭiggāhikāpi 3- ayuttā"ti āha.
Atha naṃ te manussā parivāretvā "evarūpā te sāmidhītā"ti pucchiṃsu. Kiṃ esā,
imāya sataguṇena sahassaguṇena mayhaṃ ayyā abhirūpatarā, dvādasahatthe gabbhe
nisinnāya padīpakiccaṃ natthi, sarīrobhāseneva tamaṃ vidhamatīti. "tenahi āgacchā"ti
taṃ khujjaṃ gahetvā suvaṇṇarūpakaṃ rathaṃ āropetvā kosiyagottassa gharadvāre
ṭhapetvā āgamanaṃ nivedayiṃsu.
    Brāhmaṇo paṭisanthāraṃ katvā "kuto āgatatthā"ti pucchi. Magadharaṭṭhe
mahātitthagāme kapilabrāhmaṇassa gharatoti. Kiṃ kāraṇā āgatāti. Iminā nāma
@Footnote: 1 cha.Ma.,i. paṇṇākāraṃ        2 Sī. tattha
@3 Ma. nadītitthe       3. Sī. nivāsanapaṭiggāhikāyapi

---------------------------------------------------------------------------------------------
page215.
Kāraṇenāti. "kalyāṇaṃ tātā, samajātigottavibhavo amhākaṃ brāhmaṇo, dassāmi
dārikan"ti paṇṇākāraṃ gaṇhi. Te kapilabrāhmaṇassa sāsanaṃ pahiṇiṃsu "laddhā
dārikā, kattabbaṃ karothā"ti. Taṃ sāsanaṃ sutvā pipphalimāṇavassa ārocayiṃsu
"laddhā kira dārikā"ti. Māṇavo "ahaṃ na labhissāmīti cintesiṃ, ime laddhāti
ca vadanti, anatthiko hutvā paṇṇaṃ pesessāmī"ti rahogato paṇṇaṃ likhi
"bhaddā attano jātigottabhogānurūpaṃ gharavāsaṃ labhatu, ahaṃ nikkhamitvā pabbajissāmi,
mā pacchā vippaṭisārinī ahosī"ti. Bhaddāpi "asukassa kira maṃ dātukāmā"ti
sutvā rahogatā paṇṇaṃ likhi "ayyaputto attano jātigottabhogānurūpaṃ gharāvāsaṃ
labhatu, ahaṃ nikkhamitvā pabbajissāmi, mā pacchā vippaṭisārī ahosī"ti. Dvepi
paṇṇāni antarāmagge samāgacchiṃsu. "idaṃ kassa paṇṇan"ti pipphalimāṇavena
bhaddāya pahinanti. Idaṃ kassa paṇṇanti. Bhaddāya pipphalimāṇavassa pahinanti ca
vutte dvepi vācetvā "passatha dārakānaṃ kamman"ti phāletvā araññe chaḍḍetvā
samānapaṇṇaṃ likhitvā ito ca eto ca pesesuṃ. Iti tesaṃ anicchamānānaṃyeva
samāgamo ahosi.
    Taṃdivasaṃyeva ca māṇavopi ekaṃ pupphadāmaṃ ganthāpesi, bhaddāpi ekaṃ
ganthāpesi. Tāni sayanamajjhe 1- ṭhapetvā bhuttasāyamāsā ubhopi "sayanaṃ
āruhissāmā"ti samāgantvā māṇavo dakkhiṇapassena sayanaṃ āruhi. Bhaddā
vāmapassena āruhitvā āha "yassa passe pupphāni milāyanti, tassa rāgacittaṃ
uppannanti vijānissāma, imaṃ pupphadāmaṃ na allīyitabban"ti. Te pana
aññamaññassa sarīrasamphassabhayena tiyāmarattiṃ niddaṃ anokkamantāva vītināmenti,
divā pana hasitamattaṃ na hoti. Te lokāmisena asaṃsaṭṭhā. Yāva mātāpitaro
dharanti, tāva kuṭumbaṃ avicāretvā tesu kālakatesu vicārayiṃsu. Mahatī māṇavassa
@Footnote: 1 cha.Ma.,i. āsanamajjhe

---------------------------------------------------------------------------------------------
page216.
Sampatti, ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇameva magadhanāḷikā
dvādasanāḷimattaṃ laddhuṃ vaṭṭati. Yantabaddhāni saṭṭhi mahātaḷākāni, kammanto
dvādasaynoiko, anurādhapurappamāṇā cuddasa dāsagāmā, cuddasa hatthānīkā,
cuddasa assānīkā, cuddasa rathānīkā.
    So ekadivasaṃ alaṅkataṃ assaṃ āruyha mahājanaparivuto kammantaṃ gantvā
khettakoṭiyaṃ ṭhito naṅgalehi bhinnaṭṭhānato kākādayo sakuṇe gaṇḍuppādakādipāṇe
uddharitvā khādante disvā "tātā ime kiṃ khādantī"ti pucchi. Gaṇḍuppāde
ayyāti. Etehi kataṃ pāpaṃ kassa hotīti. Tumhākaṃ ayyāti. So cintesi "sace
etehi kataṃ pāpaṃ mayhaṃ hoti, kiṃ me karissati sattaasītikoṭidhanaṃ, kiṃ
dvādasayojano kammanto, kiṃ yantabaddhāni saṭṭhi mahātaḷākāni, kiṃ cuddasa
gāmā, sabbametaṃ bhaddāya kāpilāniyā niyyādetvā nikkhamitvā pabbajissāmī"ti.
    Bhaddāpikāpilānī tasmiṃ khaṇe abbhantaravatthumhi tayo tilakumbhe
patthārāpetvā dhātīhi parivutā nisinnā kāke tilapāṇake khādamāne disvā
"ammā kiṃ ime khādantī"ti pucachi. Pāṇake ayyeti. Akusalaṃ kassa hotīti.
Tumhākaṃ ayyeti. Sā cintesi "mayhaṃ catuhatthaṃ vatthaṃ nāḷikodanamattaṃ ca
laddhuṃ vaṭṭati, yadi ca panetaṃ ettakena janena kataṃ akusalaṃ mayhaṃ hoti,
bhavasahassenapi vaṭṭato sīsaṃ ukkhipituṃ na sakkā, ayyaputte āgatamatteyeva
sabbaṃ tassa niyyādetvā nikkhamma pabbajissāmī"ti.
    Māṇavo āgantvā nhātvā pāsādaṃ āruyha mahārahe pallaṅke nisīdi,
athassa cakkavattino anucchavikaṃ bhojanaṃ sajjayiṃsu. Dvepi bhuñjitvā parijane
nikkhante rahogatā phāsukaṭṭhāne nisīdiṃsu. Tato māṇavo bhaddaṃ āha "bhadde
tvaṃ imaṃ gharaṃ āgacchantī kittakaṃ dhanaṃ āharī"ti. Pañcapaṇṇāsa sakaṭasahassāni

---------------------------------------------------------------------------------------------
page217.
Ayyāti. "etaṃ sabbaṃ, yā ca imasmiṃ ghare sattaasītikoṭiyo, yantabaddhā
saṭṭhitaḷākādibhedā sampatti atthi, sabbaṃ tuyhaṃyeva niyyādemī"ti. Tumhe
pana ayyāti. Ahaṃ pabbajissāmīti. Ayya ahampi tumhākaṃyeva āgamanaṃ olokayamānā
nisinnā, ahampi pabbajissāmīti. Tesaṃ ādittapaṇṇakuṭi viya tayo bhavā upaṭṭhahiṃsu.
Te "pabbajissāmā"ti vatvā antarāpaṇato kāsāyarasapītāni vatthāni mattikāpatte
ca āharāpetvā aññamaññaṃ kese ohāretvā "ye loke arahanto,
te uddissa amhākaṃ pabbajjā"ti pabbajitvā thavikāsu patte osāpetvā 1-
aṃse laggetvā pāsādato otariṃsu. Gehe dāsesu ca kammakāresu ca na koci
sañjāni.
    Atha ne brāhmaṇagāmato nikkhamma dāsagāmadvārena gacchante ākappakuttavasena
dāsagāmavāsino sañjāniṃsu. Te rudantā pādesu nipatitvā "kiṃ amhe
anāthe karotha ayyā"ti āhaṃsu. "mayaṃ bhaṇe `ādittapaṇṇasālā viya tayo
bhavā'ti pabbajimhā, sace tumhesu ekekaṃ bhujissaṃ karoma, vassasatampi nappahoti,
tumheva tumhākaṃ sīsaṃ dhovitvā bhujissā hutvā jīvathā"ti vatvā tesaṃ
rodantānaṃyeva pakkamiṃsu. Thero purato gacchanto nivattitvā olokento cintesi
"ayaṃ bhaddā kāpilānī sakalajambūdīpagghanikā itthī mayhaṃ pacchato āgacchati.
Ṭhānaṃ kho panetaṃ vijjati, yaṃ kocideva evaṃ cinteyya `ime pabbajitvāpi vinā
bhavituṃ na sakkonti, ananucchavikaṃ karontī'ti. Koci vā pana manaṃ padūsetvā
apāyapūrako 2- bhaveyya. Imaṃ pahāya mayā gantuṃ vaṭṭatī"ti cittaṃ uppādesi.
    So purato gacchanto dvedhāpathaṃ disvā tassa matthake aṭṭhāsi. Bhaddāpi
āgantvā vanditvā aṭṭhāsi. Atha naṃ āha "bhadde tādisiṃ itthiṃ mama pacchato
@Footnote: 1 Sī. osāretvā      2 Sī.,i. apāyūpago

---------------------------------------------------------------------------------------------
page218.
Āgacchantiṃ disvā `ime pabbajitvāpi vinā bhavituṃ na sakkontī'ti cintetvā
amhesu paduṭṭhacitto mahājano apāyapūrako bhaveyya, imasmiṃ dvedhāpathe tvaṃ
ekaṃ gaṇha, ahaṃ ekena gamissāmī"ti. "āma ayya pabbajitānaṃ mātugāmo nāma
malaṃ, `pabbajitvāpi vinā na bhavantī'ti amhākaṃ dosaṃ passanti, 1- tumhe ekaṃ
maggaṃ gaṇhatha, vinā bhavissāmā"ti tikkhattuṃ padakkhiṇaṃ katvā catūsu ṭhānesu
pañcapatiṭṭhitena vanditvā dasanakhasamodhānasamujjalaṃ añjaliṃ paggayha "satasahassakappamāṇe
addhāne kato mittasanthavo ajja bhijjatī"ti vatvā "tumhe dakkhiṇajātikā nāma,
tumhākaṃ dakkhiṇamaggo vaṭṭati, mayaṃ mātugāmā nāma vāmajātikā, amhākaṃ vāmamaggo
vaṭṭatī"ti vanditvā maggaṃ paṭipannā. Tesaṃ dvedhābhūtakāle ayaṃ mahāpaṭhavī "ahaṃ
cakkavāḷagirisinerupabbate dhāretuṃ sakkontīpi tumhākaṃ guṇe dhāretuṃ na sakkomī"ti
vadantī viya viravamānā akampi, ākāse asanisaddo viya pavatti, cakkavāḷapabbato
unnadi.
    Sammāsambuddho veḷuvanamahāvihāre gandhakuṭiyaṃ nisinno paṭhavīkampanasaddaṃ
sutvā "kassa nu kho paṭhavī kampatī"ti āvajjentopi 2- "pipphalimāṇavo ca
bhaddā ca kāpilānī maṃ uddissa appameyyaṃ sampattiṃ pahāya pabbajitā, tesaṃ
viyogaṭṭhāne ubhinnampi guṇabalena ayaṃ paṭhavīkampo jāto, mayāpi etesaṃ saṅgahaṃ
kātuṃ vaṭṭatī"ti gandhakuṭito nikkhamma sayameva pattacīvaraṃ ādāya asītimahātheresu
kañci anāmantetvā tigāvutaṃ maggaṃ paccuggamanaṃ katvā rājagahassa ca nāḷandāya
ca antare bahuputtakanigrodharukkhamūle pallaṅkaṃ ābhujitvā nisīdi. Nisīdanto
pana aññataro paṃsukūliko viya anisīditvā buddhavesaṃ gahetvā asītihatthā
ghanabuddharasmiyo vissajjento nisīdi. Iti tasmiṃ khaṇe
@Footnote: 1 ka. dassanti          2 cha.Ma. pi-saddo na dissati

---------------------------------------------------------------------------------------------
page219.
Paṇṇachattasakaṭacakkakūṭāgārādippamāṇā buddharasmiyo ito cito ca vippharantiyo 1-
vidhāvantiyo candasahassasuriyasahassauggamanakālo viya kurumānā taṃ pavanantaraṃ 2-
ekobhāsaṃ akaṃsu. Dvattiṃsamahāpurisalakkhaṇasiriyā samujjalitatārāgaṇaṃ viya gaganaṃ,
supupphitakamalakuvalayaṃ viya salilaṃ, vanantaraṃ virocittha. Nigrodharukkhassa nāma khandho
soto hoti, pattāni nīlāni pakkāni rattāni. Tasmiṃ pana divase satasākho
nigrodharukkho suvaṇṇavaṇṇo ahosi.
    Iti yā sā addhānamaggapaṭipannoti padassa atthaṃ vatvā "idāni yathā
esa pabbajito, yathā ca addhānamaggaṃ paṭipanno, imassa atthassa āvībhāvatthaṃ
abhinīhārato paṭṭhāya ayaṃ anupubbikathā veditabbāti 3- vuttā, sā evaṃ veditabbā.
    Antarā ca rājagahaṃ antarā ca nāḷandanti rājagahassa ca nāḷandāya
ca antare. Satthārañca vatāhaṃ passeyyaṃ bhagavantameva passeyyanti sace ahaṃ
satthāraṃ passeyyaṃ, imaṃyeva bhagavantaṃ passeyyaṃ. Na hi me ito aññena
satthārā bhavituṃ sakkāti. Sugatañca vatāhaṃ passeyyaṃ bhagavantameva passeyyanti
sace ahaṃ sammāpaṭipattiyā suṭṭhu gatattā sugataṃ nāma passeyyaṃ, imaṃyeva
bhagavantaṃ passeyyaṃ. Na hi me ito aññena sugatena bhavituṃ sakkāti. Sammāsambuddhañca
vatāhaṃ passeyyaṃ bhagavantameva passeyyanti sace ahaṃ sammā sāmaṃ ca saccāni
buddhattā sammāsambuddhaṃ nāma passeyyaṃ, imaṃyeva bhagavantaṃ passeyyaṃ. Na hi
me ito aññena sammāsambuddhena bhavituṃ sakkāti ayamettha adhippāyo. Evaṃ
dassaneneva "bhagavati 4- `ayaṃ satthā, ayaṃ sugato, ayaṃ sammāsambuddho'ti nikkaṅkho
ahaṃ āvuso ahosin"ti dīpeti. Satthā me bhanteti idaṃ kiñcāpi dve vāre
āgataṃ, tikkhattuṃ pana vuttanti veditabbaṃ. Iminā hi so "evaṃ tikkhattuṃ
sāvakattaṃ sāvesiṃ āvuso"ti dīpeti.
@Footnote: 1 cha.Ma.,i. vipphandantiyo        2 cha.Ma.,i. anantaraṃ
@3 cha.Ma. kathetabbāti            4 Sī.,Ma. bhagavanti, i. bhagavantaṃ

---------------------------------------------------------------------------------------------
page220.
    Ajānaññevāti ajānamānova. Dutiye padepi eseva nayo. Muddhāpi tassa
vipateyyāti yassa aññassa "ajānaṃyeva jānāmī"ti paṭiññassa bāhirakassa satthuno
evaṃ sabbacetasā samannāgato pasannacitto sāvako evarūpaṃ paramanipaccakāraṃ
kareyya, tassa vaṇṭachinnatālapakkaṃ viya gīvato muddhāpi vipateyya, sattadhā pana
phaleyyāti attho. Kiṃ vā etena, sace mahākassapatthero iminā cittappasādena
imaṃ paramanipaccakāraṃ mahāsamuddassa kareyya, tatthakapāle pakkhittaudakabindu viya
vilayaṃ gaccheyya. Sace cakkavāḷassa kareyya, thusamuṭṭhi viya vikireyya. Sace
sinerupabbatassa kareyya, kākatuṇḍena pahaṭapiṭṭhimuṭṭhi viya viddhaṃseyya. Sace
mahāpaṭhaviyā kareyya, vātāhatabhasmapuñjo viya vikireyya. Evarūpopi pana therassa
nipaccakāro satthu suvaṇṇavaṇṇe pādapiṭṭhe lomamattampi vikopetuṃ nāsakkhi.
Tiṭṭhatu ca mahākassapo, mahākassapasadisānaṃ bhikkhūnaṃ sahassampi satasahassampi
nipaccakāradassanena neva dasabalassa pādapiṭṭhilomamattampi vikopetuṃ paṃsukūlacīvare vā
aṃsumattampi cāletuṃ sakkoti. Evaṃ mahānubhāvo hi satthā.
    Tasmātiha te kassapāti yasmā ahaṃ jānanto eva "pajānāmī"ti 1-
passanto eva ca "passāmī"ti vadāmi, tasmā kassapa tayā evaṃ sikkhitabbaṃ. Tibbanti
bahalaṃ mahantaṃ. Hirottappanti hiri ca otappañca. Paccupaṭṭhitaṃ bhavissatīti paṭhamatarameva
upaṭṭhitaṃ bhavissati. Yo hi therādīsu hirottappaṃ upaṭṭhapetvā upasaṅkamati,
therādayopi taṃ sahirikā saottappā ca hutvā upasaṅkamantīti ayamettha ānisaṃso.
Kusalūpasañhitanti kusalasannissitaṃ. Aṭṭhikatvāti attānaṃ tena dhammena aṭṭhikaṃ
katvā, taṃ vā dhammaṃ "esa mayhaṃ attho"ti aṭṭhiṃ katvā. Manasikaritvāti citte
ṭhapetvā. Sabbacetasā samannāharitvāti cittassa thokampi bahi gantuṃ adento sabbena
@Footnote: 1 cha.Ma.,i. jānāmīti

---------------------------------------------------------------------------------------------
page221.
Samannāhāracittena samannāharitvā. Ohitasototi ṭhapitasoto, ñāṇasotañca
pasādasotañca odahitvā mayā desitaṃ dhammaṃ sakkaccameva suṇissāmīti evaṃ hi te
sikkhitabbaṃ. Sātasahagatā ca me kāyagatāsatīti asubhesu ceva ānāpāne ca
paṭhamajjhāṇavasena sukhasampayuttā kāyagatāsati. Yo ca panāyaṃ tividho ovādo,
therassa ayameva pabbajjā ca upasampadā ca ahosi.
    Sāṇoti 1- sakileso saiṇo hutvā. Raṭṭhapiṇḍaṃ bhuñjinti saddhādeyyaṃ bhuñjiṃ.
Cattāro hi paribhogā theyyaparibhogo iṇaparibhogo dāyajjaparibhogo sāmiparibhogoti.
Tattha dussīlassa saṃghamajjhe nisīditvā bhuñjantassāpi theyyaparibhogo nāma.
Kasmā? catūsu paccayesu anissaratāya. Sīlavato apaccavekkhitaparibhogo iṇaparibhogo
Nāma. Sattannaṃ sekkhānaṃ paribhogo dāyajjaparibhogo nāma. Khīṇāsavassa
paribhogo sāmiparibhogo nāma. Iti khīṇāsavo sāmī hutvā anaṇo paribhuñjati.
Thero attanā puthujjanena hutvā paribhuttaparibhogaṃ iṇaparibhogaṃyeva karonto evamāha.
Aṭṭhamiyā aññā udapādīti aṭṭhame divase arahattaphalaṃ uppajji.
    Athakho āvuso bhagavā maggā okkammāti maggato okkamanaṃ paṭhamataraṃ
taṃdivaseyeva ahosi, arahattādhigamo pacchā. Desanāvārassa pana evaṃ āgattā
arahattādhigamo paṭhamaṃ dīpito. Kasmā pana bhagavā maggā okkantoti? evaṃ kirassa
ahosi "imaṃ bhikkhuṃ jātiāraññikaṃ jātipaṃsukūlikaṃ jātiekāsanikaṃ karissāmī"ti.
Tasmā okkami.
    Mudukā kho tyāyanti mudukā kho te ayaṃ. Imañca pana vācaṃ bhagavā taṃ
cīvaraṃ padumapupphavaṇṇena pāṇinā antantena parāmasanto āha. Kasmā
evamāhāti? therena saha cīvaraṃ parivattetukāmatāya. Kasmā parivattetukāmo jātoti?
theraṃ attano ṭhāne ṭhapetukāmatāya. Thero pana yasmā cīvarassa vā pattassa
vā vaṇṇe kathite "imaṃ tumhākaṃ gaṇhathā"ti vacanaṃ cārittameva, tasmā "paṭiggaṇhātu
@Footnote: 1 cha.Ma. saraṇoti

---------------------------------------------------------------------------------------------
page222.
Me bhante bhagavā"ti āha. Dhāressasi pana me tvaṃ kassapa sāṇāni paṃsukūlāni
nibbasanānīti kassapa tvaṃ imāni paribhogajiṇṇāni paṃsukūlāni pārupituṃ sakkhissasīti
vadati. Tañca kho na kāyabalaṃ sandhāya, paṭipattipūraṇaṃ pana sandhāya evamāha.
Ayaṃ hettha adhippāyo:- ahaṃ idaṃ 1- cīvaraṃ puṇṇaṃ nāma dāsiṃ pārupitvā
āmakasusāne chaḍḍitaṃ taṃ susānaṃ pavisitvā tumbamattehi pāṇakehi samparikiṇṇaṃ
te pāṇake vidhunitvā mahāariyavaṃse ṭhatvā aggahesiṃ, tassa me imaṃ cīvaraṃ
gahitadivase pana dasasahassacakkavāḷe mahāpaṭhavī mahāviravaṃ viravamānā kampittha, ākāso
taṭataṭāyi. 2- Cakkavāḷe devatā sādhukāraṃ adaṃsu "imaṃ cīvaraṃ gaṇhantena bhikkhunā
jātipaṃsukūlikena jātiāraññikena jātiekāsanikena jātisapadānacārikena bhavituṃ vaṭṭati,
tvaṃ imassa cīvarassa anucchavikaṃ kātuṃ sakkhissasī"ti. Theropi attanā paccannaṃ
hatthīnaṃ balaṃ dhāreti, so taṃ atakkayitvā "ahametaṃ paṭipattiṃ pūressāmī"ti ussāhena
sugatacīvarassa anucchavikaṃ kātukāmo "dhāressāmahaṃ bhante"ti āha. Paṭipajjinti
paṭipannosmi. Evaṃ pana cīvaraparivattanaṃ katvā therena pārutacīvaraṃ bhagavā pārupi,
satthu cīvaraṃ thero. Tasmiṃ samaye mahāpaṭhavī udakapariyantaṃ katvā unnadantī kampittha.
    Bhagavato puttotiādīsu thero bhagavantaṃ nissāya ariyāya jātiyā jātoti bhagavato
putto. Ure 3- vasitvā mukhato nikkhantaovādavasena pabbajjāya ceva upasampadāya
ca patiṭṭhitattā oraso mukhato jāto. Ovādadhammato jātattā ovādadhammena ca
nimmitattā dhammajo dhammanimmito. Ovādadhammadāyādaṃ navalokuttaradhammadāyādameva
vā arahatīti dhammadāyādo. Paṭiggahitāni sāṇāni paṃsukūlānīti satthārā pārutaṃ
paṃsukūlacivaraṃ pārupanatthāya paṭiggahitāni. 4-
    Sammā vadamāno vadeyyāti yaṃ puggalaṃ "bhagavato putto"tiādīhi guṇehi
sammā vadamāno vadeyya, mamaṃ taṃ sammā vadamāno vadeyya, ahaṃ evarūpoti.
@Footnote: 1 cha.Ma.,i. imaṃ          2 Sī. ākāse vāto vāyi
@3 cha.Ma.,i. urena        4 Sī. paṭiggahetā, cha.Ma. paṭiggahitaṃ

---------------------------------------------------------------------------------------------
page223.
Ettāvatā therena pabbajjāva 1- parisodhitā hoti. Ayaṃ hettha adhippāyo:- āvuso
yassa na upajjhāyo paññāyati, na ācariyo, kiṃ so anupajjhāyo anācariyo
nhāpitamuṇḍako sayaṃ gahitakāsāvo "titthiyapakkantako"ti saṅkhaṃ gato evaṃ tigāvutaṃ
maggaṃ paccuggamanaṃ labhati, tīhi ovādehi pabbajjaṃ vā upasampadaṃ vā labhati,
kāyena kāyaṃ cīvaraparivattanaṃ labhati passa yāva dubbhāsitampi 2- vacanaṃ thullanandāya
bhikkhuniyāti. Evaṃ pabbajjaṃ sodhetvā idāni chahi abhiññāhi sīhanādaṃ nadituṃ
ahaṃ kho āvusoti ādimāha. Sesaṃ purimanayeneva veditabbaṃ.
                       12. Parammaraṇasuttavaṇṇanā
    [155] Dvādasame tathāgatoti satto. Na hetaṃ āvuso atthasañhitanti āvuso
etaṃ diṭṭhigataṃ atthasannissitaṃ na hoti. Nādibrahmacariyakanti maggabrahmacariyassa
pubbabhāgapaṭipadāpi na hoti. Etañhi āvuso atthasañhitanti āvuso etaṃ
catusaccakammaṭṭhānaṃ atthasannissitaṃ. Etaṃ ādibrahmacariyakanti etaṃ
maggabrahmacariyassa ādi pubbabhāgapaṭipadā. Dvādasamaṃ.
                     13. Saddhammappaṭirūpakasuttavaṇṇanā
    [156] Terasame aññāya saṇṭhahiṃsūti arahatte patiṭṭhahiṃsu. Saddhammapaṭirūpakanti dve
saddhammapaṭirūpakāni adhigamasaddhammapaṭirūpakañca pariyattisaddhammapaṭirūpakañca. Tattha:-
             "obhāse ceva ñāṇe ca   pītiyā ca vikampati
              passaddhiyā sukhe ceva     yehi cittaṃ pavedhati.
@Footnote: 1 cha.Ma.,i. pabbajjā ca      2 cha.Ma. pi-saddo na dissati

---------------------------------------------------------------------------------------------
page224.
              Adhimokkhe ca paggāhe    upaṭṭhāne ca kampati
              upekkhāvajjanā 1- ceva  upekkhāya ca nikantiyā.
              Imāni dasa ṭhānāni       paññā yassa pariccitā 2-
              dhammuddhaccakusalo 3- hoti  na ca sammoha gacchatī"ti. 4-
Idaṃ vipassanāñāṇassa upakkilesajātaṃ adhigamasaddhammapaṭirūpakaṃ nāma. Tisso
pana saṅgītiyo anāruḷhaṃ dhātukathā ārammaṇakathā asubhakathā ñāṇavatthukathā
vijjākaraṇḍakoti imehi pañcahi kathāvatthūhi paribāhiraṃ guḷhavinayaṃ  guḷhavessantaraṃ
guḷhamahosathaṃ 5- vaṇṇapiṭakaṃ aṅgulimālapiṭakaṃ raṭṭhapālagajjitaṃ āḷavakagajjitaṃ
vedallapiṭakanti 6- abuddhavacanaṃ pariyattasaddhammapaṭirūpakaṃ nāma.
    Jātarūpapaṭirūpakanti suvaṇṇakārassa 7- viddhaṃ ārakūṭamayaṃ suvaṇṇavaṇṇaṃ
ābharaṇajātaṃ. Chaṇakālesu hi manussā "ābharaṇabhaṇḍakaṃ gaṇhissāmā"ti āpaṇaṃ
gacchanti. Atha ne āpaṇikā evaṃ vadanti "sace tumhe ābharaṇatthikā, imāni gaṇhatha.
Imāni hi ghanāni ceva vaṇṇavantāni ca appagghāni cā"ti. Te tesaṃ sutvā
"kāraṇaṃ ime vadanti, imāni pilandhitvā sakkā nakkhattaṃ kīḷituṃ, sobhanti ceva
appagghāni cā"ti tāni gahetvā gacchanti. Suvaṇṇabhaṇḍaṃ avikkiyamānaṃ niddahitvā
ṭhapetabbaṃ hoti. Evaṃ taṃ jātarūpapaṭirūpake uppanne antaradhāyati nāma.
    Atha saddhammassa antaradhānaṃ hotīti adhigamasaddhammassa paṭipattisaddhammassa
pariyattisaddhammassāti tividhassāpi saddhammassa antaradhānaṃ hoti. Paṭhamabodhiyaṃ hi
bhikkhū paṭisambhidappattā ahesuṃ. Atha kāle gacchante paṭisambhidā pāpuṇituṃ na
sakkhiṃsu, chaḷabhiññā ahesuṃ. Tato cha abhiññā pāpuṇituṃ asakkontā tisso
@Footnote: 1 Sī. upekkhāvajjane ceva      2 cha.Ma. paricitā  3 Sī. sa tattha kusalo
@4 khu. paṭi. 31/543/448 (syā)   5 cha.Ma. guḷhamahosadhaṃ
@6 Ma.,ka. vedallapiṭakādi  7 Sī. suvaṇṇarasaviddhaṃ, cha.Ma. suvaṇṇarasavidhānaṃ

---------------------------------------------------------------------------------------------
page225.
Vijjā pāpuṇiṃsu. Idāni kāle gacchante tisso vijjā pāpuṇituṃ asakkontā
āvakkhayamattaṃ pāpuṇissanti. Tampi asakkontā anāgāmiphalaṃ, tampi asakkontā
sakagādāmiphalaṃ, tampi asakkontā sotāpattiphalaṃ. Gacchante kāle sotāpattiphalampi
pattuṃ na sakkhissanti. Atha nesaṃ yadā vipassanā imehi upakkilesehi upakiliṭṭhā
āraddhamattāva ṭhassati, tadā adhigamasaddhammo antarahito nāma bhavissati.
    Paṭhamabodhiyaṃ hi bhikkhū catunnaṃ paṭisambhidānaṃ anucchavikaṃ paṭipattiṃ pūrayiṃsu.
Gacchante kāle taṃ asakkontā channaṃ abhiññānaṃ, tampi asakkontā tissannaṃ
vijjānaṃ, tampi asakkontā arahattaphalamattassa. Gacchante pana kāle arahattassa
anucchavikaṃ paṭipattiṃ pūretuṃ asakkontā anāgāmiphalassa anucchavikaṃ paṭipadaṃ 1-
pūressanti, tampi asakkontā sakadāgāmiphalassa, tampi asakkontā sotāpattiphalassa
yadā pana sotāpattiphalassapi anucchavikaṃ paṭipadaṃ pūretuṃ asakkontā sīlaparisuddhimatteva
ṭhassanti, tadā paṭipattisaddhammo antarahito nāma bhavissati.
    Yāva pana tepiṭakaṃ buddhavacanaṃ pavattati, 2- na tāva sāsanaṃ antarahitanti
vattuṃ vaṭṭati. Tiṭṭhantu vā tīṇi, abhidhammapiṭake antarahite itaresu dvīsu
vattantesupi 3- antarahitanti na vattabbameva. Dvīsu antarahitesu vinayapiṭakamatte
ṭhitepi, tatrāpi khandhakaparivāresu antarahitesu ubhatovibhaṅgamatte. Mahāvinaye
antarahite dvīsu pātimokkhesu vattamānesupi sāsanaṃ anantarahitameva. Yadā pana
dve pātimokkhā antaradhāyissanti, atha pariyattisaddhammassa antaradhānaṃ bhavissati.
Tasmiṃ antarahite sāsanaṃ antarahitaṃ nāma hoti. Pariyattiyā hi antarahitāya
paṭipatti antaradhāyati, paṭipattiyā antarahitāya adhigamo antaradhāyati. Kiṃkāraṇā
ayaṃ hi pariyatti paṭipattiyā paccayo hoti, paṭipatti adhigamassa. Iti paṭipattitopi
pariyattiyeva pamāṇaṃ.
@Footnote: 1 cha.Ma. paṭipattiṃ        2 cha.Ma.,i. vattati   3 cha.Ma.,i. tiṭṭhantesupi

---------------------------------------------------------------------------------------------
page226.
    Nanu ca kassapasammāsambuddhakāle kapilo nāma anācāro bhikkhu 1- "pātimokkhaṃ
uddisissāmī"ti vījaniṃ gahetvā āsane nisinno "atthi imasmiṃ vattantā"ti
pucchi, atha tassa bhayena yenampi pātimokkho vattati, tepi "mayaṃ vattāmā"ti  avatvā
"na vattāmā"ti vadiṃsu, so vījaniṃ ṭhapetvā uṭṭhāyāsanā gato, tadā sammāsambuddhassa
sāsanaṃ osakkitanti? kiñcāpi osakkitaṃ, pariyatti pana ekanteneva pamāṇaṃ. Yathā
hi mahato taḷākassa pāliyā thirāya udakaṃ na ṭhassatīti na vattabbaṃ, udake sati
padumādīni pupphāni na pupphissantīti na vattabbaṃ, evameva madātaḷākassa
thirapālisadise tepiṭake buddhavacane sati mahātaḷāke udakasadisā paṭipattapūrakā
kulaputtā natthīti na vattabbā. Tesu sati mahātaḷāke padumādīni pupphāni
viya sotāpannādayo ariyapuggalā natthīti na vattabbanti evaṃ ekantato
pariyattiyeva pamāṇaṃ.
    Paṭhavīdhātūti dvesatasahassāni cattāri ca nahutāni bahalā mahāpaṭhavī.
Āpodhātūti paṭhavīto paṭṭhāya yāva subhakiṇhabrahmalokā uggataṃ kappavināsakaṃ
udakaṃ. Tejodhātūti paṭhavito paṭṭhāya yāva ābhassarabrahmalokā uggato kappavināsako
aggi. Vāyodhātūti paṭhavito paṭṭhāya yāva vehapphalabrahmalokā uggato kappavināsako
vāYu. Etesu hi ekadhammopi satthusāsanaṃ antaradhāpetuṃ na sakkoti, tasmā
evamāha. Idheva te uppajjantīti lohato lohakhādakamalaṃ viya imasmiṃ mayhaṃyeva
sāsane te uppajjanti. Moghapurisāti. Tucchapurisā.
    Ādikeneva opilavatīti ettha ādikenāti ādānena gahaṇena. Opilavatīti
nimmujjati. Idaṃ vuttaṃ hoti:- yathā udakagatā 2- nāvā bhaṇḍaṃ gaṇhantī nimmuj-
jati, evaṃ pariyattiādīnaṃ pūraṇena saddhammassa antaradhānaṃ na hoti. Pariyattiyā hi
@Footnote: 1 Sī.,i. anārādhikabhikkhu, cha.Ma. anārādhakabhikkhu   2 cha.Ma.,i. udakacarā

---------------------------------------------------------------------------------------------
page227.
Hāyamānāya paṭipatti hāyati, paṭipattiyā hāyamānāya adhigamo hāyati. Pariyattiyā
pūrayamānāya pariyattidharā puggalā paṭipattiṃ pūrenti, paṭipattipūrakā adhigamaṃ
pūrenti. Iti navacando viya 1- pariyattiyādīsu vaḍḍhamānāsu mayhaṃ sāsanaṃ
vaḍḍhatiyevāti dasseti.
    Idāni yehi dhammehi saddhammassa antaradhānañceva ṭhiti ca hoti, te
dassento pañca khotiādimāha. Tattha okkamaniyāti avakkamanīyā, heṭṭhāgamanīyāti
attho. Satthari agāravātiādīsu agāravāti gāravarahitā. Appatissāti appatissayā
anīcavuttikā. Tattha yo cetiyaṅgaṇaṃ ārohanto chattaṃ dhāreti, upāhanaṃ dhāreti,
aññato oloketvā kathaṃ kathento gacchati, ayaṃ satthari agāravo nāma.
    Yo dhammassavanakāle saṅghuṭṭhe daharasāmaṇerehi parivārito nisīdati, aññāni
vā navakammādīni karoti, dhammassavanagge nisinno niddāyati, vikkhitto vā
aññaṃ kathento nisīdati, ayaṃ dhamme agāravo nāma.
    Yo therupaṭṭhānaṃ gantvā avanditvā nisīdati, hatthapallatthikaṃ vā
dussapallatthikaṃ karoti, aññaṃ vā pana patthapādakukkuccaṃ karoti, vuḍḍhānaṃ santike
anajjhiṭṭho katheti, ayaṃ saṃghe agāravo nāma.
    Tisso pana sikkhā apūrentova sikkhāya agāravo nāma hoti. Aṭṭha
samāpattiyo anibbattento tāsaṃ vā pana nibbattanatthāya payogaṃ akaronto
samādhismiṃ agāravo nāma. Sukkapakkho vuttavipallāseneva veditabboti. Terasamaṃ.
                      Kassapasaṃyuttavaṇṇanā niṭṭhitā.
                         --------------
@Footnote: 1 Ma. aḍḍhacanando viya

---------------------------------------------------------------------------------------------
page228.
                         6. Lābhasakkārasaṃyutta
                            1. Paṭhamavagga
                         1. Dāruṇasuttavaṇṇanā
    [157] Lābhasakkārasaṃyuttassa paṭhame dāruṇoti thaddho. Lābhasakkārasilokoti
ettha lābho nāma catupaccayalābho. Sakkāroti tesaṃyeva sukatānaṃ susaṅkhatānaṃ
lābho. Silokoti vaṇṇaghoso. Kaṭukoti tikhiṇo. Pharusoti kharo. Antarāyikoti
antarāyakaro. Paṭhamaṃ.
                         2. Baḷisasuttavaṇṇanā
    [158] Dutiye bāḷisikoti baḷisaṃ gahetvā caramāno macchaghātako.
Āmisagatanti āmisamakkhitaṃ. Āmisacakkhūti āmise cakkhu dassanaṃ assāti āmisacakkhu.
Gilabaḷisoti gilitabaḷiso. Anayaṃ āpannoti dukkhaṃ patto. Byasanaṃ āpannoti
vināsaṃ patto. Yathākāmakaraṇīyoti yathākāmena yathāruciyā yatheva 1- naṃ bāḷisiko
icchati, tathevassa kattabboti attho. Yathākāmakaraṇīyo pāpimatoti yathā
kilesamārassa kāmo, evaṃ kattabbo, nirayaṃ vā tiracchānayoniṃ vā petavisayaṃ 2- vā
pāpetabbo. Dutiyaṃ.
                        3-4. Kummasuttavaṇṇanā
    [159] Tatiye mahākummakulanti mahantaṃ aṭṭhikacchapakulaṃ. Agamāsīti "addhā
ettha kiñci khāditabbaṃ atthi, taṃ maccharāyanto maṃ esa nivāretī"ti saññāya
@Footnote: 1 Sī. yathā vā       2 cha.Ma.,i. pettivisayaṃ, evamuparipi

---------------------------------------------------------------------------------------------
page229.
Agamāsi. Papatāyāti papatā vuccati dīgharajjukabaddho 1- kosake 2- daṇḍakaṃ pavesetvā
gahito kaṇṇikasallasaṇṭhāno ayakaṇḍako, 3- yasmiṃ vegena patitvā kaṭāhe
laggamatte kaṇḍako nikkhamati, rajjuko ekābaddho gacchateva. So kummoti
so viddhakummo. 4- Yena so kummoti udakasaddaṃ sutvā sāsaṅkaṭṭhānaṃ bhavissatīti
nivattitvā yena so atthakāmo kummo. Nadāni tvaṃ amhākanti idāni tvaṃ
amittahatthaṃ gato, na amhākaṃ santakoti attho. Evaṃ sallapantānaṃyeva ca nesaṃ
nāvāya ṭhito luddo rajjukaṃ ākaḍḍhitvā kummaṃ gahetvā yathākāmaṃ akāsi.
Sesamettha ito anantarasutte ca uttānameva. Tatiyacatutthāni.
                         5. Mīḷhakasuttavaṇṇanā
    [161] Pañcame kaṃsaḷakāti 5- gūthapāṇakā. Gūthādīti gūthabhakkhā. Gūthapūrāti anto
gūthena pūritā. 6- Puṇṇā gūthassāti idaṃ purimasseva atthadīpanaṃ. Atimaññeyyāti
pacchimapāde bhūmiyaṃ ṭhapetvā purimapāde gūthassa upari āropetvā ṭhitā "ahamhi
gūthādī"ti bhaṇantī atimaññeyya. Piṇḍapātopassa 7- pūroti aparopissa pattapūro
paṇītapiṇḍapāto bhaveyya. Pañcamaṃ.
                         6. Asanisuttavaṇṇanā
    [162] Chaṭṭhe kaṃ bhikkhave asanivicakkanti bhikkhave kaṃ puggalaṃ matthake
patitvā maddamānaṃ 8- sukkāsanicakkaṃ āgacchatu. Appattamānasanti anadhigatārahattaṃ.
@Footnote: 1 Sī. dīgharajjukabaddha, i. dīgharajjukakoṭṭhāsake 2 cha.Ma. ayakantakosake, ṭīkā. ayakosake
@3 cha.ma,.i. ayakaṇṭako     4 Sī. biḷakummo, Ma. baḷisakummo
@5 cha.Ma.,i. mīḷhakāti      6 cha.Ma. bharitā, i. ahitā
@7 cha.Ma.,i.....cassa        8 Ma. patamānaṃ

---------------------------------------------------------------------------------------------
page230.
Iti bhagavā na sattānaṃ dukkhakāmatāya, ādīnavaṃ dassetuṃ evamāha. Matthake patitaṃ
ekameva attabhāvaṃ nāseti, lābhasakkārasilokena pariyādiṇṇacitto nirayādīsu
anantadukkhaṃ anubhoti. Chaṭṭhaṃ.
                         7. Diddhasuttavaṇṇanā
    [163] Sattame diddhagatenāti gatadiṭṭhena. 1- Visenāti 2- visamakkhitena.
Sallenāti sattiyā. 3- Sattamaṃ
                         8. Sigālasuttavaṇṇanā
    [164] Aṭṭhame jarasigāloti 3- sigālo. Yathā hi suvaṇṇavaṇṇopi kāyo
pūtikāyotveva, taṃkhaṇaṃ gaḷitampi ca muttaṃ pūtimuttantveva vuccati, evaṃ
tadahujātopi sigālo jarasigālotveva vuccati. Ukkaṇṭakena nāmāti evaṃnāmakena rogena.
So kira sītakāle uppajjati. Tasmiṃ uppanne sakalasarīrato lomāni patanti,
sakalasarīraṃ nilalomaṃ hutvā samantato pūṭati, 4- vātabbhāhatā vaṇā rujjanti. Yathā
ummattakasunakhena daṭṭho puriso anavatthitova 5- bhamati, evaṃ tasmiṃ uppanne
bhamitabbo hoti, asukaṭṭhāne sotthi bhavissatīti na paññāyati. Aṭṭhamaṃ.
                        9. Verambhasuttavaṇṇanā
    [165]  Navame verambhavātāti evaṃnāmakā mahāvātā. Kīdise pana ṭhāne
te vātā vāyantīti? yattha ṭhitassa cattāro dīpā uppalinipattamattā hutvā
@Footnote: 1 Ma. diṭṭhagatenāti gatadiṭṭhena       2 cha.Ma. visasallenāti
@3 cha.Ma.,i. siṅgāloti jarasiṅgālo
@4 cha.Ma.,i. phuṭati   5 cha.Ma.,i. anavaṭṭhitova

---------------------------------------------------------------------------------------------
page231.
Paññāyanti. Yo pakkhī gacchatīti navavuṭṭhe deve viravanto vātasakuṇo tattha
gacchati, taṃ sandhāyetaṃ vuttaṃ. Arakkhiteneva kāyenātiādīsu hatthapāde kīḷāpento
khandhaṭṭhiṃ vā nāmento kāyaṃ na rakkhati nāma, nānāvidhaṃ duṭṭhullakathaṃ kathento
vācaṃ na rakkhati nāma. Kāmavitakkādayo vitakkento cittaṃ na rakkhati nāma.
Anupaṭṭhitāya satiyāti kāyagatāsatiṃ anupaṭṭhapetvā. Navamaṃ.
                        10. Sagāthakasuttavaṇṇanā
    [166] Dasame asakkarena cūbhayanti asakkārena ca ubhayena. Samādhīti
arahattaphalasamādhi. So hi tena na vikampati. Appamāṇavihārinoti appamāṇena
phalasamādhinā viharantassa. Sātatikanti satatakāriṃ. Sukhumadiṭṭhavipassakanti
arahattamaggadiṭṭhiyā sukhumadiṭṭhiphalasamāpattiatthāya vipassanaṃ paṭṭhapetvā āgatattā
vipassakaṃ. Upādānakkhayārāmanti upādānakkhayasaṅkhāte nibbāne abhirataṃ. 1- Āhu
sappuriso itīti sappurisoti kathenti. Dasamaṃ.
                           Paṭhamo vaggo.
                         ---------------
                            2. Dutiyavagga
                     1-2. Suvaṇṇapātisuttādivaṇṇanā
    [167-168] Dutiyavaggassa paṭhame sampajānamusā bhāsantanti appamattakenapi
kāraṇena sampajānameva musā bhāsantaṃ. "sīlaṃ pūressāmī"ti saṃvihitaṃ bhikkhuṃ
@Footnote: 1 cha.ma rataṃ

---------------------------------------------------------------------------------------------
page232.
Sinerumattopi paccayarāsi cāletuṃ na sakkoti. Yadā pana sīlaṃ pahāya lābhasakkāraṃ
nissito 1- hoti, tadā kuṇḍakamuṭṭhihetupi musā bhāsati, aññaṃ vā akiccaṃ karoti.
Dutiyaṃ uttānamevāti. Paṭhamadutiyāni.
                     3-10. Suvaṇṇanikkhasuttādivaṇṇanā
    [169] Tatiyādīsu suvaṇṇanikkhassāti ekassa kāñcananikkhassa.
Siṅginikkhassāti siṅgisuvaṇṇanikkhassa. Paṭhaviyāti cakkavāḷabbhantarāya mahāpaṭhaviyā.
Āmisakiñcikkhahetūti kassacideva āmisassa hetu antamaso kuṇḍakamuṭṭhinopi.
Jīvitahetūti aṭaviyaṃ corehi gahetvā jīvite voropiyamāne tassapi hetu.
Janapadakalyāṇiyāti janapade uttamitthiyā tatiyādīni.
                           Dutiyo vaggo.
                          -------------
                            3. Tatiyavagga
                      1-2. Mātugāmasuttādivaṇṇanā
    [170-171] Tatiyavaggassa paṭhame na tassa bhikkhave mātugāmoti na
tassa raho ekekassa 2- nisinnassa tena dhammena atthikopi mātugāmo cittaṃ
pariyādātuṃ sakkoti, yassa lābhasakkārasiloko cittaṃ pariyādātuṃ sakkotīti attho.
Dutiyaṃ uttānamevāti. Paṭhamadutiyāni.
                     3-6. Ekaputtakasuttādivaṇṇanā
    [172-175] Tatiye saddhāti sotāpannā. Sesamettha uttānameva. Tathā
catutthe pañcame chaṭṭhe ca. Tatiyādīni.
@Footnote: 1 cha.Ma.,i. sakkāranissito     2 cha.Ma. ekakassa

---------------------------------------------------------------------------------------------
page233.
                     7. Tatiyasamaṇabrāhmaṇasuttavaṇṇanā
    [176] Sattame samudayantiādīsu saha pubbakammena attabhāvo kolaputtiyaṃ
vaṇṇapokkharatā kalyāṇavākkaraṇatā dhutagaṇāvikaraṇaṃ cīvaradhāraṇaṃ parivārasampattīti
evamādi lābhasakkārassa samudayo nāma, taṃ samudayasaccavasena nappajānāti, nirodho
ca paṭipadā ca nirodhasaccamaggasaccavaseneva veditabbā. Sattamaṃ.
                          8. Chavisuttavaṇṇanā
    [177] Aṭṭhame yasmā lābhasakkārasiloko narakādīsu nibbattento
sakalampi imaṃ attabhāvaṃ nāseti, idhāpi maraṇampi maraṇamattampi dukkhaṃ āvahati,
tasmā chaviṃ chindatītiādi vuttaṃ. Aṭṭhamaṃ.
                         9. Rajjusuttavaṇṇanā
    [178] Navame vāḷīrajjuyāti suttādimayā rajju mudukā hoti vāḷīrajju
kharāpharusā, tasmā ayameva gahitā. Navamaṃ.
                         10. Bhikkhusuttavaṇṇanā
    [179] Dasame diṭṭhadhammasukhavihārāti phalasamāpattisukhavihāRā. Tesāhamassāti
tesaṃ ahaṃ assa. Khīṇāsavo hi lābhī puññasampanno yāgukhajjakādīni gahetvā
āgatāgatānaṃ anumodanaṃ karonto dhammaṃ desento pañhaṃ vissajjento phalasamāpattiṃ
appetvā nisīdituṃ okāsaṃ na labhati, taṃ sandhāya vuttanti. Dasamaṃ.
                           Tatiyo vaggo.
                          ------------
@Footnote: 1 ka. dhutaguṇā

---------------------------------------------------------------------------------------------
page234.
                           4. Catutthavagga
                       1-4. Bhindisuttādivaṇṇanā
    [180-183] Catutthavaggassa paṭhamaṃ uttānameva. Dutiyādīsu kusalamūlanti
alobhāditividhakusaladhammo. Sukko dhammoti tasseva pariyāyadesanā. Ayaṃ panettha
saṅkhepattho:- yassa kusalamūlādisaṅkhātassa anavajjadhammassa asamucchinnattā
devadatto sagge vā nibbatteyya, maggaphalāni vā adhigaccheyya, svāssa
samucchedamagamā sabbaso samucchinno vinaṭṭho. Paṭhamādīni.
                       5. Acirapakkantasuttavaṇṇanā
    [184] Pañcame parābhavāyāti avuḍḍhiyā vināsāya. Assatarīti vaḷavāya kucchismiṃ
gadrabhassa jātā. Attavadhāya gabbhaṃ gaṇhātīti taṃ assena saddhiṃ sampayojenti,
sā gabbhaṃ gaṇhitvā kāle sampatte vijāyituṃ na sakkoti, pādehi bhūmiyaṃ paharantī
tiṭṭhati, athassā cattāro pāde catūsu khāṇukesu bandhitvā kucchiṃ phāletvā
potaṃ 1- nīharanti, sā tattheva marati. Tenetaṃ vuttaṃ. Pañcamaṃ.
                       6. Pañcarathasatasuttavaṇṇanā
    [185] Chaṭṭhe bhattābhihāroti abhiharitabbaṃ bhattaṃ. Tassa pana pamāṇaṃ
dassetuṃ pañca ca thālipākatānīti vuttaṃ. Tattha eko thālipāko dasannaṃ purisānaṃ
bhattaṃ gaṇhāti. Nāsāya pittaṃ bhindeyyunti acchapittaṃ vā macchapittaṃ vāssa
nāsapuṭe pakkhipeyyuṃ. Chaṭṭhaṃ.
@Footnote: 1 Sī. potakaṃ

---------------------------------------------------------------------------------------------
page235.
                       7-13. Mātusuttādivaṇṇanā
    [186-187] Sattame mātupi hetūti "sace musā bhaṇasi, mātarante
vissajjessāma. No ce bhaṇasi, na vissajjessāmā"ti evaṃ corehi aṭaviyaṃ
pucchiyamāno 1- tassā corahatthagatāya mātupi hetu sampajānamusā na bhāseyyāti
attho. Ito paresupi eseva nayoti. Sattamādīni.
                    Lābhasakkārasaṃyuttavaṇṇanā niṭṭhitā.
                         --------------
@Footnote: 1 cha.Ma. pucchamāno

---------------------------------------------------------------------------------------------
page236.
                           7. Rāhulasaṃyutta
                            1. Paṭhamavagga
                       1-8. Cakkhusuttādivaṇṇanā
    [188-195] Rāhulasaṃyuttassa paṭhame ekoti catūsu iriyāpathesu ekavihārī.
Vūpakaṭṭhoti vivekaṭṭho nissaddo. Appamattoti satiyā avippavāse ṭhito. 1- Ātāpīti
vīriyasampanno. Pahitatto vihareyyanti visesādhigamatthāya pesitatto hutvā
vihareyyaṃ. Aniccanti hutvā abhāvākārena aniccaṃ. Athavā uppādavayavantatāya
tāvakālikatāya vipariṇāmakoṭiyā niccapaṭikkhepatoti imehipi kāraṇehi
aniccaṃ. Dukkhanti catūhi kāraṇehi dukkhaṃ dukkhamanaṭṭhena dukkhavatthukaṭṭhena
satatapaṭipīḷanaṭṭhena 2- sukhapaṭikkhepenāti. Kallanti yuttaṃ. Etaṃ mamāti taṇhāgāho.
Esohamasmīti mānaggāho. Eso me attāti diṭṭhigāho. Taṇhāgāho cettha
aṭṭhasatataṇhāviparītavasena, mānaggāho navavidhamānavasena, diṭṭhigāho dvāsaṭṭhidiṭṭhivasena
veditabbo. Nibbindaṃ virajjatīti ettha virāgavasena cattāro maggā kathitā, virāgā
vimuccatīti ettha vimuttivasena cattāri sāmaññaphalāni.
    Ettha ca pañcasu dvāresu pasādāva gahitā, manoti iminā tebhūmakasamannāhāracittaṃ.
3- Dutiye pañcasu dvāresu ārammaṇameva. Tatiye pañcasu dvāresu
pasādavatthukacittameva manoviññāṇena tebhūmakasamannāhāracittaṃ gahitaṃ. Evaṃ sabbattha
nayo netabbo. Chaṭṭhe tebhūmakadhammā. Aṭṭhame pana taṇhāti tasmiṃ tasmiṃ dvāre
javanappattā labbhati. Paṭhamādīni.
@Footnote: 1 cha.Ma. avippavasanto, i. avippavāsento   2 cha.Ma.,i. sattasampīḷanaṭṭhena
@3 cha.Ma...... sammasanacāracittaṃ, i..... vāracittaṃ, evamuparipi

---------------------------------------------------------------------------------------------
page237.
                         9. Dhātusuttavaṇṇanā
    [196] Navame viññāṇadhātuvasena nāmaṃ, sesāhi rūpanti nāmarūpaṃ kathitaṃ.
Navamaṃ.
                         10. Khandhasuttavaṇṇanā
    [197] Dasame rūpakkhandho kāmāvacaro, sesā cattāro sabbasaṅgāhikaparicchedena
catubhūmakā. Idha pana tebhūmakāti gahetabbā. Dasamaṃ.
                            Paṭhamo vaggo
                          -------------
                            2. Dutiyavagga
                       1-10. Cakkhusuttādivaṇṇanā
    [198-199] Dutiye dasapi 1- uttānatthāneva. Paṭhamādīni.
                        11. Anusayasuttavaṇṇanā
    [200] Ekādame imasmiñca saviññāṇake kāyeti attano saviññāṇakakāyaṃ
dasseti, bahiddhā cāti parassa saviññāṇakaṃ vā aviññāṇakaṃ vā. Purimena vā
attano ca parassa ca viññāṇameva 2- dasseti, pacchimena bahiddhā anindriyabaddharūpaṃ.
Ahaṃkāramamaṃkāramānānusayāti ahaṅkāradiṭṭhi ca mamaṅkārataṇhā ca mānānusayā ca.
Na hontīti ete kilesā kathaṃ jānantassa etesu vatthūsu na hontīti pucchati.
Sammappaññāya passatīti 3- saha vipassanāya maggapaññāya suṭṭhu passati. 4- Ekadasamaṃ.
@Footnote: 1 cha.Ma. pi-saddo na dissati        2 Sī.,i. saviññāṇameva
@3 Sī.,i. passatoti              4 Sī.,i. passantassa

---------------------------------------------------------------------------------------------
page238.
                        12. Apagatasuttavaṇṇanā
    [201] Dvādasame ahaṃkāramamaṃkāramānāpagatanti ahaṅkārato ca mamaṅkārato
ca mānato ca apagataṃ. Vidhā samatikkantanti mānakoṭṭhāse suṭṭhu atikkantaṃ. Santaṃ
sucimuttanti kilesavūpasamena santaṃ, kileseheva suṭṭhu vimuttaṃ. Sesaṃ
uttānamevāti. Dvādasamaṃ.
                           Dutiyo vaggo.
                           -----------
    Dvīsupi asekkhabhūmi kathitā. Paṭhamo panettha āyācantassa desito, dutiyo
anāyācantassa. Sakalepi pana rāhulasaṃyutte therassa vimuttiparipācanīyadhammāva kathitāti.
                      Rāhulasaṃyuttavaṇṇanā niṭṭhitā.
                          -------------

---------------------------------------------------------------------------------------------
page239.
                           8. Lakkhaṇasaṃyutta
                            1. Paṭhamavagga
                         1. Aṭṭhisuttavaṇṇanā
    [202] Lakkhaṇasaṃyutte yvāyaṃ āyasmā ca lakkhaṇoti lakkhaṇatthero
vutto, esa jaṭilasahassassa abbhantare ehibhikkhupasampadāya upasampanno
ādittapariyāyāvasāne arahattaṃ patto eko mahāsāvakoti veditabbo. Yasmā
panesa lakkhaṇasampannena sabbākāraparipūrena brahmasamena attabhāvena samannāgato,
tasmā "lakkhaṇo"ti saṅkhaṃ gato. Mahāmoggallāno pana pabbajitadivasato sattame
divase arahattaṃ patto dutiyo aggasāvako.
    Sitaṃ pātvākāsīti mandahasitaṃ pātuṃ akāsi, pakāsayi dassesīti vuttaṃ hoti.
Kiṃ pana disvā thero sitaṃ pātvākāsīti? upari pāliyaṃ āgataṃ aṭṭhisaṅkhalikaṃ ekaṃ
Petaloke nibbattasattaṃ disvā. Taṃ ca kho dibbena cakkhunā, na pasādacakkhunā.
Pasādacakkhussa hi ete attabhāvā na āpāthaṃ āgacchanti. Evarūpaṃ pana attabhāvaṃ
disvā kāruññe kattabbe kasmā sitaṃ pātvākāsīti? attano ca buddhañāṇassa
ca sampattiṃ samanussaraṇato. Taṃ hi disvā thero "adiṭṭhasaccena nāma puggalena
paṭilabhitabbā evarūpā attabhāvā mutto ahaṃ, lābhā vata me, suladdhaṃ vata me"ti
attano ca sampattiṃ anussaritvā "aho buddhassa bhagavato ñāṇasampatti, `yo
kammavipāko bhikkhave acinteyyo na cintetabbo'ti desesi, paccakkhaṃ vata katvā
buddhā desenti, supaṭividdhā buddhānaṃ dhammadhātū"ti evaṃ buddhañāṇasampattiṃ ca
saritvā 1- sitaṃ pātvākāsīti.
@Footnote: 1 cha.Ma.,i. anusaritvā

---------------------------------------------------------------------------------------------
page240.
    Atha lakkhaṇatthero kasmā na addasa, kimassa dibbacakkhuṃ natthīti no
natthi, mahāmoggallāno pana āvajjento addasa, itaro pana anāvajjanena
na addasa. Yasmā pana khīṇāsavā nāma na akāraṇena sitaṃ karonti, tasmā
naṃ lakkhaṇatthero pucchi ko nu kho āvuso moggallāna hetu, ko paccayo
sitassa pātukammāyāti. Thero pana yasmā yehi ayaṃ upapatti sāmaṃ adiṭṭhā,
te dussaddhāpayā honti, tasmā bhagavantaṃ sakkhiṃ katvā byākātukāmatāya akālo
kho āvusotiādimāha, tato bhagavato santike puṭṭho idhāhaṃ āvusotiādinā
nayena byākāsi.
    Tattha aṭṭhisaṅkhalikanti setaṃ nimmaṃsalohitaṃ aṭṭhisaṅghātaṃ. Gijjhāpi kākāpi
kulalāpīti etepi yakkhagijjhā ceva yakkhakākā ca yakkhakulalā ca paccetabbā. Pākatikānaṃ
pana gijjhādīnaṃ āpāthampi etaṃ rūpaṃ 1- nāgacchati. Anupatitvā anupatitvāti
anubandhitvā anubandhitvā. Vitudentīti asidharūpamehi tikhiṇehi lohatuṇḍakehi
vijjhitvā vijjhitvā ito cito ca caranti gacchanti. Sā sudaṃ aṭṭassaraṃ karotīti
ettha sudanti nipāto, sā aṭṭhisaṅkhalikā aṭṭassaraṃ āturassaraṃ karotīti attho.
Akusalavipākānubhavanatthaṃ kira yojanappamāṇāpi tādisā attabhāvā nibbattanti
pasādussadā ca honti pakkagaṇḍasadisā. Tasmā sā aṭṭhisaṅkhalikā balavavedanāturā
tādisaṃ saddamakāsīti.
    Evañca pana vatvā puna āyasmā mahāmoggallāno "vaṭṭagāmisattā nāma
evarūpā attabhāvā na muccantī"ti sattesu kāruññaṃ paṭicca uppannadhammasaṃvegaṃ
dassento tassa mayhaṃ āvuso etadahosi acchariyaṃ vata bhotiādimāha. Tato
bhagavā therassa ānubhāvaṃ pakāsento cakkhubhūtā vata bhikkhave sāvakā viharantītiādimāha.
@Footnote: 1 Sī.,i. evarūpaṃ

---------------------------------------------------------------------------------------------
page241.
Tattha cakkhu bhūtaṃ jātamuppannaṃ etesanti cakkhubhūtā, bhūtacakkhukā uppannacakkhukā
cakkhuṃ uppādetvā viharantīti attho. Dutiyapadepi eseva nayo. Yatra hi nāmāti
ettha yatrāti kāraṇavacanaṃ. Tatrāyaṃ atthayojanā:- yasmā nāma sāvakopi evarūpaṃ
ñassati vā dakkhati vā sakkhiṃ vā karissati, tasmā avocumhā "cakkhubhūtā vata
bhikkhave sāvakā viharanti, ñāṇabhūtā vata bhikkhave sāvakā viharantī"ti. Pubbeva
me so bhikkhave satto diṭṭhoti bodhimaṇḍe sabbaññutañāṇapaṭivedhena appamāṇesu
cakkavāḷesu appamāṇe sattanikāye bhavagatiyoniṭhitinivāse ca paccakkhaṃ karontena
mayā pubbeva so satto diṭṭhoti vadati.
    Goghātakoti gāvo vadhitvā aṭṭhimaṃsaṃ 1- mocetvā vikkiṇitvā jīvitaṃ
kappanakasatto. Tasseva kammassa vipākāvasesenāti tassa nānācetanāhi āyūhi tassa
aparāpariyakammassa. Tatra hi yāya cetanāya narake paṭisandhi janitā, tassā vipāke
parikkhīṇe avasesakammaṃ vā kammanimittaṃ vā ārammaṇaṃ katvā puna petādīsu
paṭisandhi nibbattati, tasmā sā paṭisandhi kammasabhāgatāya ārammaṇasabhāgatāya vā
"tasseva kammassa vipākāvaseso"ti vuccati. Ayañca satto evaṃ uppanno. Tenāha
"tasseva kammassa vipākāvasesenā"ti. Tassa kira narakā cavanakāle nimmaṃsakatānaṃ 2-
gunnaṃ aṭṭhirāsiyeva nimittaṃ ahosi. So paṭicchannampi taṃ kammaṃ viññūnaṃ pākaṭaṃ
viya karonto aṭṭhisaṅkhalikapeto jāto. Paṭhamaṃ.
                         2. Pesisuttavaṇṇanā
    [203] Maṃsapesivatthusmiṃ goghātakoti gomaṃsapesiyo katvā sukkhāpetvā
vallūravikkayena anekāni vassāni jīvitaṃ kappesi, tenassa narakā cavanakāle
maṃsapesiyeva nimittaṃ ahosi. So maṃsapesipeto jāto. Dutiyaṃ.
@Footnote: 1 cha. aṭṭhito maṃsaṃ    2 Sī. nimmaṃsīkatānaṃ, ka. nimmaṃsakānaṃ

---------------------------------------------------------------------------------------------
page242.
                         3. Piṇḍasuttavaṇṇanā
    [204] Maṃsapiṇḍavatthusmiṃ sākuṇikoti sakuṇe gahetvā vikkiṇanakāle
nippakkhacamme 1- maṃsapiṇḍamatte katvā vikkiṇanto jīvitaṃ kappesi, tenassa narakā
cavanakāle maṃsapiṇḍova nimittaṃ ahosi. So maṃsapiṇḍapeto jāto. Tatiyaṃ.
                         4. Nicchavisuttavaṇṇanā
    [205] Nicchavivatthusmiṃ tassa orabbhikassa eḷake vadhitvā 2- niccamme
katvā kappitajīvitassa purimanayeneva niccammaṃ eḷakasarīraṃ nimittaṃ ahosi. So
nicchavipeto jāto. Catutthaṃ.
                        5. Asilomasuttavaṇṇanā
    [206] Asilomavatthusmiṃ so sūkariko dīgharattaṃ nivāpavuṭṭhe 3- sūkare asinā
vadhitvā 2- dīgharattaṃ jīvitaṃ kappesi, tassa ukkhittāsikabhāvova nimittaṃ ahosi.
Tasmā asilomapeto jāto. Pañcamaṃ.
                         6. Sattisuttavaṇṇanā
    [207] Sattilomavatthusmiṃ so māgaviko ekaṃ migañca sattiñca gahetvā vanaṃ
gantvā tassa migassa samīpaṃ āgantvā ṭhite 4- mige sattiyā vijjhitvā māresi,
tassa sattiyā vijjhanakabhāvoyeva nimittaṃ ahosi. Tasmā sattilomapeto jāto. Chaṭṭhaṃ.
                        7. Usulomasuttavaṇṇanā
    [208] Usulomavatthusmiṃ kāraṇikoti rājāparādhike anekāhi kāraṇāhi
pīḷetvā avasāne kaṇḍena vijjhitvā māraṇakapuriso. So kira "amukasmiṃ padese
@Footnote: 1 ka. nippattacamme      2 cha.Ma.,i. vadhitvā vadhitvā
@3 cha.Ma.,i. nivāpapuṭṭhe  4 cha.Ma.,i. āgatāgate

---------------------------------------------------------------------------------------------
page243.
Viddho maratī"ti ñatvāva vijjhati. Tasseva 1- jīvitaṃ kappetvā narake uppannassa
tato pakkāvasesena idhūpapattikāle usunā vijjhanabhāvoyeva nimittaṃ ahosi.
Tasmā usulomapeto jāto. Sattamaṃ.
                        8. Sūcilomasuttavaṇṇanā
    [209] Sūcilomavatthusmiṃ sūtoti assadamako. Godamakotipi vadantiyeva.
Tassa patodasūciyā vijjhanabhāvoyeva nimittaṃ ahosi. Tasmā sūcilomapeto. Aṭṭhamaṃ.
                       9. Dutiyasūcilomasuttavaṇṇanā
    [210] Dutiye sūcilomavatthusmiṃ sūcikoti 2- pesuññakārako. So kira manusse
aññamaññañca bhindi, rājakule ca "imassa idaṃ nāma atthi, iminā ca 3- idaṃ
nāma katan"ti sūcetvā sūcetvā anayabyasanaṃ pāpesi. Tasmā yathā tena sūcetā
manussā bhinnā, tathā sūcīhi bhedanadukkhaṃ 4- paccanubhotuṃ kammameva nimittaṃ katvā
sūcilomapeto jāto. Navamaṃ.
                        10. Kumbhaṇḍasuttavaṇṇanā
    [211] Aṇḍabhārivatthusmiṃ gāmakūṭoti 5- vinicchayāmacco. Tassa kammasabhāgatāya
kumbhamattā mahāghaṭappamāṇā aṇḍā ahesuṃ. So hi yasmā raho paṭicchanne
ṭhāne lañcaṃ 6- gahetvā kūṭavinicchayena pākaṭaṃ dosaṃ karonto sāmike assāmike
akāsi, tasmāssa rahassaṃ aṅgaṃ pākaṭaṃ nibbattaṃ, yasmā daṇḍaṃ paṭṭhapento
@Footnote: 1 cha.Ma.,i. tassevaṃ              2 cha.Ma.,i. sūtoti
@3 cha.Ma.,i. ca-saddo na dissati   4 Sī.,i. todanadukkhaṃ
@5 cha.Ma. kāmakūṭakoti           6 cha.Ma. lañjaṃ

---------------------------------------------------------------------------------------------
page244.
Paresaṃ asayhabhāraṃ āropesi, tasmāssa rahassaṃ aṅgaṃ asayhabhāro hutvā nibbattaṃ.
Yasmā yasmiṃ ṭhāne ṭhitena samena bhavitabbaṃ, tasmiṃ ṭhapetvā visamo ahosi,
tasmāssa rahassaaṅge visamā nisajjāva ahosīti. Dasamaṃ.
                           Paṭhamo vaggo.
                            ---------
                            2. Dutiyavagga
                         1. Sasīsakasuttavaṇṇanā
    [212] Pāradārikavatthusmiṃ so satto parassa rakkhitagopitaṃ sassāmikaphassaṃ
phusanto mīḷhasukhena kāmasukhena cittaṃ ramayitvā kammasabhāgatāya gūthasamphassaṃ
phusanto dakkhamanubhavituṃ tattha nibbatto. Paṭhamaṃ.
                        2. Gūthakhādasuttavaṇṇanā
    [213] Duṭṭhabrāhmaṇassa vatthuṃ pākaṭameva. Dutiyaṃ.
                        3. Nicchavitthīsuttavaṇṇanā
    [214] Nicchavitthīvatthusmiṃ yasmā mātugāmo nāma attano phasse
anissaro, sā ca taṃ sāmikassa santakaṃ phassaṃ thenetvā paresaṃ abhiratiṃ uppadesi,
tasmā kammasabhāgatāya sukhasamphassā vaṭṭitvā 1- dukkhaṃ samphassaṃ anubhavituṃ
nicchavitthī hutvā uppannā. Tatiyaṃ.
                        4. Maṅgulitthīsuttavaṇṇanā
    [215] Maṅgulatthīvatthusmiṃ maṅgulinti virūpaṃ duddasikaṃ bībhacchaṃ. Sā kira
yakkhadāsīkammaṃ karontī "iminā ca iminā ca evaṃ balikamme kate ayaṃ tumhākaṃ
@Footnote: 1 Sī. cavitvā, Ma. vattitvā

---------------------------------------------------------------------------------------------
page245.
Vuḍḍhi bhavissatī"ti mahājanassa gandhapupphādīni vañcanāya gahetvā mahājanaṃ
duddiṭṭhiṃ macchādiṭṭhiṃ gaṇhāpesi, tasmā tāya kammasabhāgatāya gandhapupphādīnaṃ
thenitattā duggandhā, duddassanassa gāhitattā duddasikā virūpā bībhacchā
hutvā nibbattā. Catutthaṃ.
                        5. Okilinīsuttavaṇṇanā
    [216] Okilinīvatthusmiṃ upakkaṃ okiliniṃ okiriṇinti sā kira
aṅgāracitake nipannā vipphandamānā viparivattamānā paccati, tasmā opakkā
ceva hoti uṇhena agginā pakkasarīrā, okilinī ca kilinnasarīrā, bindūnissā 1-
sarīrato paggharanti, okiriṇī ca aṅgārasamparikiṇṇā. Tassā hi heṭṭhatopi
kiṃsukapupphavaṇṇā aṅgārā ubhayapassesupi, ākāsatopissā upari patanti. Tena
vuttaṃ "upakkaṃ okiliniṃ okiriṇin"ti. Sā issāpakatā sapatiṃ aṅgārakaṭāhena
okirīti tassa kira rañño ekā nāṭakinī aṅgārakaṭāhaṃ samīpe ṭhapetvā
gattato udakaṃ puñchati, pāṇinā ca sedaṃ karoti. Rājāpi tāya saddhiṃ kathañci
karoti, parituṭṭhākārañca dassesi. Aggamahesī taṃ asahamānā issāpakatā hutvā
acirapakkantassa rañño taṃ aṅgārakaṭāhaṃ gahetvā tassā upari aṅgāre okiri.
Sā taṃ kammaṃ katvā tādisaṃyeva vipākaṃ paccanubhavituṃ petaloke nibbattā. Pañcamaṃ.
                         6. Asīsakasuttavaṇṇā
    [217] Coraghātavatthusmiṃ so rañño āṇāya dīgharattaṃ corānaṃ sīsāni
chinditvā petaloke nibbattanto asīsakabandho 2- hutvā nibbatti. Chaṭṭhaṃ.
@Footnote: 1 Sī. sedabindūnissā        2 cha.Ma.,i. asīsakaṃ kabandhaṃ

---------------------------------------------------------------------------------------------
page246.
                     7-11. Pāpabhikkhusuttādivaṇṇanā
    [218-222] Bhikkhuvatthusmiṃ pāpabhikkhūti lāmakabhikkhu. So kira lokassa
saddhādeyye cattāro paccaye paribhuñjitvā kāyavacīdvārehi asaññato 1-
bhinnājīvo cittakīḷaṃ 2- kīḷanto vicari. Tato ekaṃ buddhantaraṃ niraye
pacitvā petaloke nibbattanto bhikkhusadiseneva attabhāvena nibbatti.
Bhikkhunīsikkhamānāsāmaṇera sāmaṇerīvatthūsupi ayameva vinicchayoti. 3- Sattamādīni.
                       Lakkhaṇasaṃyuttavaṇṇanā niṭṭhitā
                       ------------------
@Footnote: 1 cha.Ma. asaṃyato      2 cha.Ma.,i. cittakeḷiṃ   3 cha.Ma. itisaddo na dissati

---------------------------------------------------------------------------------------------
page247.
                          9. Opammasaṃyutta
                          1. Kūṭasuttavaṇṇanā
    [223] Opammasaṃyuttassa paṭhame kūṭaṃ gacchantīti kūṭaṅgamā. Kūṭaṃ
samosarantīti kūṭasamosaraṇā. Kūṭasamugghātāti kūṭassa samugghātā. 1- Avijjāsamugghātāti
arahattamaggena avijjāya samugghātā. 1- Appamattāti satiyā avippavāse ṭhitā
hutvā. Paṭhamaṃ.
                         2. Nakhasikhasuttavaṇṇanā
    [224] Dutiye manussesu paccājāyantīti ye manussalokato cutā manussesu
jāyanti, te evaṃ appakāti adhippāyo. Aññatra manussehīti ye 2- manussalokato
cutā ṭhapetvā manussalokaṃ catūsu apāyesu paccajāyanti, te mahāpaṭhaviyaṃ paṃsu
viya bahutaRā. Imasmiṃ ca sutte devāpi manusseheva saṅgahitā. Tasmā yathā
manussesu jāyantā appakā, evaṃ devesupīti veditabbā. Dutiyaṃ.
                          3. Kulasuttavaṇṇanā
    [225] Tatiye supadhaṃsiyānīti suviheṭhiyāni. Kumbhatthenakehīti ye paragharaṃ
pavisitvā dīpālokena oloketvā parabhaṇḍaṃ haritukāmā ghaṭe dīpaṃ katvā pavisanti, te
kumbhatthenakā nāma, tehi kumbhatthenakehi. Supadhaṃsiyo hoti amanussehīti
mettābhāvanārahitaṃ hi paṃsupisācakā vidhaṃsayanti, 3- pageva uḷārā amanussā.
Bhāvitāti vaḍḍhitā. Bahulīkatāti punappunaṃ katā. Yānīkatāti yuttayānaṃ viya
katā. Vatthukatāti patiṭṭhānaṭṭhena vatthu viya katā. Anuṭṭhitāti adhiṭṭhitā. 4-
Paricitāti samantato citā suvaḍḍhitā susamāraddhāti cittena suṭṭhu samāraddhā. Tatiyaṃ.
@Footnote: 1 Sī. kūṭasamugghātena, cha.Ma. samugghātena     2 cha.Ma.,i. ye pana
@3 Sī. paṃsupisācakāpi dhaṃsayanti               4 Sī. avaṭṭhitā

---------------------------------------------------------------------------------------------
page248.
                        4. Okkhāsuttavaṇṇanā
    [226] Catutthe okkhāsatanti mahāmukhaukkhalīnaṃ sataṃ. Dānaṃ dadeyyāti
paṇītabhojanabharitānaṃ mahāukkhalīnaṃ sataṃ dānaṃ dadeyyaṃ. "ukkāsatan"tipi pāṭho,
tassa daṇḍadīpikāsatanti attho. Ekāya pana dīpikāya yattake ṭhāne āloko
hoti, tato sataguṇaṃ ṭhānaṃ sattahi ratanehi pūretvā dānaṃ dadeyyāti attho.
Gaddūhanamattanti godūhanamattaṃ, gāviyā ekavāraṃ aggathanākaḍḍhanamattanti attho.
Gandhaūhanamattaṃ vā, 1- dvīhaṅgulīhi gandhapiṇḍaṃ gahetvā ekavāraṃ ghāyanamattanti
attho. Ettakampi hi kālaṃ yo pana gabbhapariveṇavihārupacāraparicchedena vā
cakkavāḷaparicchedena vā aparimānāsu lokadhātūsu vā 3- sabbasattesu hitapharaṇaṃ
mettacittaṃ bhāvetuṃ sakkoti, idaṃ tato ekadivasaṃ tikkhattuṃ dinnadānato mahapphalataraṃ.
Catutthaṃ.
                         5. Sattisuttavaṇṇanā
    [227] Pañcame paṭileṇissāmītiādīsu agge paharitvā kappāsavaṭṭiṃ
viya nāmento niyyāsavaṭṭiṃ viya ca ekato katvā alliyāpento paṭileṇeti
nāma. Majjhe paharitvā nāmetvā dhārāya vā paharitvā dvepi dhārā ekato
alliyāpento paṭikoṭṭeti nāma. Kappāsavaṭṭanakaraṇīyaṃ viya pavattento ciraṃ
kālaṃ pavelitakilañjaṃ 4- pasāretvā puna saṃvelanto 5- viya paṭivaṭṭeti nāma,
pañcamaṃ.
                        6. Dhanuggahasuttavaṇṇanā
    [228] Chaṭṭhe daḷhadhammā dhanuggahāti daḷhadhanuno issāsā. Daḷhadhanu
nāma dvisahassathāmaṃ vuccati, dvisahassathāmaṃ nāma yassa āropitassa jiyābaddho 6-
@Footnote: 1 Sī. gandhūpanamattaṃ   2 cha.Ma. hi kālaṃ    3 Sī. ayaṃ saddo na dissati
@4 cha.Ma.,i. saṃvelsitakilañjaṃ  5 cha.Ma. saṃvellento  6 Sī.,Ma. jiyābandho

---------------------------------------------------------------------------------------------
page249.
Lohasisādīnaṃ bhāro daṇḍe gahetvā yāva kaṇḍappamāṇā 1- ukhittassa paṭhavīto
muccati. Susikkhitāti dasadvādasa vassāni ācariyakule uggahitasippā. Katahatthāti
yo sippameva uggaṇhāti, so katahattho na hoti, ime pana katahatthā ciṇṇavasībhāvā.
Katūpāsanāti rājakulādīsu dassitasippā.
    Tassa purisassa javoti evarūpo añño puriso nāma na bhūtapubbo,
bodhisattasseva pana javanahaṃsakālo nāma āsi. Tadā bodhisatto cattāri
kaṇḍāni āhari. Tadā kirassa kaniṭṭhabhātaro "mayaṃ bhātika sūriyena saddhiṃ
javissāmā"ti ārocesuṃ. Bodhisatto āha "sūriyo sīghajavo, na sakkhissatha
tumhe tena saddhiṃ javitun"ti. Te dutiyaṃ tatiyampi tatheva vatvā ekadivasaṃ
"gacchāmā"ti yugandharapabbataṃ āruhitvā nisīdiṃsu. Bodhisatto "kahaṃ me bhātaro"ti
pucchitvā "sūriyena saddhiṃ javituṃ gatā"ti vutte "vinassissanti tapassino"ti te
anukampamāno sayampi gantvā tesaṃ santike nisīdi. Atha sūriye uggacchante
dvepi bhātaro sūriyena saddhiṃyeva ākāsaṃ pakkhantā, bodhisattopi tehi saddhiṃyeva
pakkhanto. Tesu ekassa appatteyeva antarabhattasamaye pakkhantaresu aggi
uṭṭhahi, so bhātaraṃ pakkositvā "na sakkomī"ti āha. Tamenaṃ bodhisatto "mā
bhāyī"ti samassāsetvā pakkhapañjarena pavedhetvā darathaṃ vinodetvā "gacchā"ti
pesesi.
    Dutiyo yāva antarabhattā javitvā pakkhantaresu aggimhi uṭṭhahite
tathevāha. Tampi so tatheva katvā "gacchā"ti pesesi. Sayaṃ pana yāva majjhantikā
javitvā "ete bālāti mayāpi bālena na bhavitabban"ti nivattitvā
"adiṭṭhasahāyakaṃ bārāṇasīrājaṃ passissāmī"ti bārāṇasiṃ agamāsi. Tasmiṃ nagaramatthake
paribbhamante dvādasayojanaṃ nagaraṃ pattakaṭāhena otthaṭapatto viya ahosi. Athassa
paribbhamantassa paribbhamantassa tattha tattha chiddāni paññāyiṃsu. Sayampi
@Footnote: 1 Sī.,i. kaṇṭhappamāṇā

---------------------------------------------------------------------------------------------
page250.
Anekahaṃsasahassasadiso paññāyi. So vegaṃ paṭisaṃharitvā rājagehābhimukho ahosi. Rājā
oloketvā "āgato kira me piyasahāyo javanahaṃso"ti vātapānaṃ vivaritvā ratanapīṭhaṃ
paññāpetvā olokento aṭṭhāsi. Bodhisatto ratanapīṭhe nisīdi.
    Athassa rājā sahassapākena telena pakkhantarāni makkhetvā madhulāje
ceva madhurapānakañca adāsi. Tato naṃ kataparibhogaṃ "samma kahaṃ agamāsī"ti pucchi.
So taṃ pavuttiṃ ārocetvā "athāhaṃ mahārāja yāva majjhantikā javitvā `natthi
javitena attho'ti nivatto"ti ācikkhi. Atha naṃ rājā āha "ahaṃ sāmi
tumhākaṃ sūriyena saddhiṃ javanavegaṃ passitukāmo"ti. Dukkaraṃ mahārāja, na sakkā
tayā passitunti. Tenahi sāmi sarikkhakamattampi dassehīti. Sādhu 1- mahārāja
dhanuggahe sannipātethāti. 2- Rājā sannipātesi. Haṃso tato cattāro gahetvā
nagaramajjhe toraṇaṃ kāretvā attano gīvāya ghaṇḍaṃ 3- pilandhāpetvā toraṇassa
upari nisīditvā "cattāro dhanuggahā 4- janā toraṇaṃ nissāya catudisābhimukhā
ekekaṃ kaṇḍaṃ khipantū"ti vatvā sayaṃ paṭhamakaṇḍeneva saddhiṃ uppatitvā taṃ
kaṇḍaṃ aggahetvāva dakkhiṇābhimukhaṃ gatakaṇḍaṃ dhanuto ratanamattāpagataṃ gaṇhi.
Dutiyaṃ dviratanamattāpagataṃ, tatiyaṃ tiratanamattāpagataṃ, catutthaṃ bhūmiṃ appattameva gaṇhi.
Atha naṃ cattāri kaṇḍāni gahetvā toraṇe nisinnakāleyeva addasiṃsu. 5- So
rājānaṃ āha "passa mahārāja, evaṃ sīgho amhākaṃ javo"ti. Evaṃ bodhisatteneva
javanahaṃsakāle tāni kaṇḍāni āharitānīti veditabbāni.
    Purato dhāvantīti aggato javanti. Na panetā sabbakālaṃ puratova
honti, kadāci purato, kadāci pacchato honti. Ākāsaṭṭhakavimānesu hi
uyyānānipi honti pokkharaṇiyopi, tā tattha nhāyanti, udakakīḷaṃ kīḷamānā
pacchatopi honti, vegena pana gantvā puna puratova dhāvanti. Āyusaṅkhārāti
@Footnote: 1 cha.Ma.,i. āma      2 cha.Ma.,i. sannipātehīti    3 ka. kaṇḍaṃ
@4 cha.Ma.,i. ayaṃ pāṭho na dissati        5 cha.Ma.,i. addasaṃsu

---------------------------------------------------------------------------------------------
page251.
Rūpajīvitindriyaṃ sandhāya vuttaṃ. Tato sīghataraṃ khīyati. Arūpadhammānaṃ pana bhedo
na sakkā paññāpetuṃ. Chaṭṭhaṃ.
                         7. Āṇisuttavaṇṇanā
    [229] Sattame dasārahānanti evaṃ nāmakānaṃ khattiyānaṃ. Te kira
satato dasabhāgaṃ gaṇhiṃsu, tasmā "dasārahā"ti paññāyiṃsu. Ānakoti evaṃ
laddhanāmo mudiṅgo. Himavante kira mahākuḷīradaho ahosi. Tattha mahanto
kuḷīro otiṇṇotiṇṇaṃ hatthiṃ khādati. Atha hatthī upaddutā ekaṃ kareṇuṃ
sakkariṃsu. "imissā puttaṃ nissāya amhākaṃ sotthi bhavissatī"ti. Sāpi mahesakkhaṃ
puttaṃ vijāyi. Te tampi sakkariṃsu. So ca vuḍḍhiṃ patto mātaraṃ pucchi "kasmā maṃ
ete sakkarontī"ti. Sā taṃ pavuttiṃ ācikkhi. So "kiṃ mayhaṃ kuḷīro pahoti,
etha gacchāmā"ti mahāhatthiparivāro tattha gantvā paṭhamameva otari. Kuḷīro
udakasaddeneva āgantvā taṃ aggahesi. Mahanto kuḷīrassaaḷo, so taṃ ito
vā eto vā cāletuṃ asakkonto mukhe soṇḍaṃ pakkhipitvā viravi. Hatthino
"yaṃ nissāya mayaṃ `sotthi bhavissatī'ti amaññimhā, so paṭhamataraṃ gahito"ti tato
tato palāyiṃsu.
    Athassa mātā avidūre ṭhatvā "mayaṃ thalanāgā tumhe udakanāgā
nāma, nāgehi nāgo na viheṭhetabbo"ti kuḷīraṃ piyavacanena vatvā imaṃ
gāthamāha:-
          "ye kuḷīrā samuddasmiṃ         gaṅgāya yamunāya ca
           tesaṃ tvaṃ vārijo seṭṭho     muñca rodantiyā pajan"ti. 1-
    Mātugāmasaddo nāma purise khobhetvā tiṭṭhati, tasmā so gahaṇaṃ
sithilaṃ akāsi. Hatthipoto vegena ubho pāde ukkhipitvā taṃ piṭṭhiyaṃ akkami.
@Footnote: 1 khu.jā. 27/402/108 (syā)

---------------------------------------------------------------------------------------------
page252.
Saha akkamanā piṭṭhi mattikabhājanaṃ viya bhijji. Atha naṃ dantehi vijjhitvā
ukkhipitvā thale chaḍḍetvā tuṭṭharavaṃ ravi. Atha naṃ hatthino ito cito ca
āgantvā maddiṃsu. Tassa eko aḷo paṭikkamitvā pati, taṃ sakko devarājā
gahetvā gato.
     Itaro pana aḷo vātātapena sukkhitvā pakkalākhārasavaṇṇo ahosi,
so deve vuṭṭhe udakoghena vuyhanto dasabhātikānaṃ rājūnaṃ uparisote jālaṃ
pasārāpetvā gaṅgāya kīḷantānaṃ āgantvā jāle laggi. Te kīḷāpariyosāne
jālamhi ukkhipiyamāne taṃ disvā pucchiṃsu "kiṃ etan"ti. Kuḷīraaḷo sāmīti. "na
sakkā esa ābharaṇatthāya upanetuṃ, pariyonandhāpetvā bheriṃ karissāmā"ti
pariyonandhāpetvā pahariṃsu, saddo dvādasayojanaṃ nagaraṃ avatthari. Tato āhaṃsu "na sakkā
idaṃ divase divase vādetuṃ, chaṇadivasatthāya maṅgalabherī hotū"ti maṅgalabheriṃ akaṃsu. Tasmiṃ
vādite mahājanā anhāyitvā apilandhitvā 1- hatthiyānādīni āruyha sīghaṃ
sannipatanti. Iti mahājanaṃ pakkositvā viya ānetīti ānakotvevassa nāmaṃ ahosi.
     Aññaṃ āṇiṃ odahiṃsūti aññaṃ suvaṇṇarajatādimayaṃ āṇiṃ ghaṭayiṃsu.
Āṇisaṃghātova avasissīti suvaṇṇādimayānaṃ āṇīnaṃ saṅghātamattameva avasesaṃ ahosi.
Athassa dvādasayojanappamāṇe 2- saddo antosālāyampi 3- dukkhena suyyittha.
     Gambhīrāti pālivasena gambhīrā sallasuttasadisā. 4- Gambhīratthāti atthavasena
gambhīrā mahāvedallasuttasadisā. 5- Lokuttarāti lokuttaraatthadīpakā.
Suññatappaṭisaññuttāti attasuññatadhammamattameva pakāsakā saṅkhittasaṃyuttasadisā.
Uggahetabbaṃ pariyāpuṇitabbanti uggahetabbe ca pariyāpuṇitabbe ca. Kavikatāti 6-
kavīhi
@Footnote: 1 Sī. nhāyitvā pilandhitvā   2 cha.Ma.,i....pamāṇo
@3 ka. antosāṇiyampi   4 Sī.,i. sallekhasuttasadisā
@5 Ma.mū. 12/449/401   6 Ma. kavitā, aṅ. pañcaka. 22/79/123 (syā)

---------------------------------------------------------------------------------------------
page253.
Katā. 1- Itaraṃ tasseva vevacanaṃ. Cittakkharāti vicitraakkhaRā. Itaraṃ tasseva vevacanaṃ.
Bāhirakāti sāsanato bahibhūtā. Sāvakabhāsitāti tesaṃ tesaṃ sāvakehi bhāsitā.
Sussūsissantīti akkharacittatāya ceva savanasampattiyā ca attamanā hutvā
sāmaṇeradaharabhikkhumātugāmamahāgahapatikādayo "esa dhammathiko"ti sannipatitvā
sotukāmā bhavissanti. Tasmāti yasmā tathāgatabhāsitā suttantā anuggayhamānā
antaradhāyanti, tasmā. Sattamaṃ.
                        8. Kaliṅgarasuttavaṇṇanā
    [230] Aṭṭhame kaliṅgarūpadhānāti kaliṅgaraghaṭikaṃ sīsūpadhānañceva
pādūpadhānañca katvā. Appamattāti sippuggahaṇe appamattā. Ātāpinoti
uṭṭhānaviriyātāpena yuttā. Upāsanasminti sippānaṃ abhiyoge ācariyānañca
payirupāsane. Te kira tadā pātova uṭṭhāya sippasālaṃ gacchanti, tattha sippaṃ
uggahetvā sajjhāyādīhi abhiyogaṃ katvā mukhaṃ dhovitvā yāgupānāya gacchanti. Yāguṃ
pivitvā puna sippasālaṃ gantvā sippaṃ gaṇhitvā sajjhāyaṃ karontā pātarāsāya
gacchanti. Katapātarāsā samānā "mā no 2- pamādena ciraṃ niddokkamanaṃ ahosī"ti
khadiraghaṭakāsu sīse ca pāde ca upadahitvā thokaṃ nipajjitvā puna sippasālaṃ
gantvā sippaṃ gahetvā sajjhāyanti. Sāyaṃ sajjhāyaṃ karontā ca gehaṃ gantvā
bhuttasāyamāsā paṭhamayāmaṃ sajjhāyaṃ katvā sayanakāle tatheva kaliṅgaraṃ upadhānaṃ
katvā sayanti. Evante akkhaṇavedhino vālavedhino ca ahesuṃ. Idaṃ sandhāyetaṃ
vuttaṃ.
    Otāranti vivaraṃ. Ārammaṇanti paccayaṃ. Padhānasminti padhānabhūmiyaṃ vīriyaṃ
kurumānā. Paṭhamabodhiyaṃ kira bhikkhū bhattakiccaṃ katvāva kammaṭṭhānaṃ manasikaronti.
Tesaṃ manasikarontānaṃyeva sūriyo atthaṃ gacchati. Te nhāyitvā puna caṅkamaṃ
@Footnote: 1 Ma. kathitā                2 cha.Ma. ayaṃ pāṭho na dissati

---------------------------------------------------------------------------------------------
page254.
Otaritvā paṭhamayāmaṃ caṅkamanti. Tato "mā ciraṃ niddāyimhā"ti sarīradarathavinodanatthaṃ
nipajjantā kaṭṭhakhaṇḍaṃ upadahitvā nipajjanti, te puna pacchimayāme vuṭṭhāya
caṅkamaṃ otaranti. Te 1- sandhāya idaṃ vuttaṃ. Ayampi dīpo tiṇṇaṃ rājūnaṃ kāle
ekagaṇḍinigghoso ekapadhānabhūmi ahosi. Nānāmukhe 2- pahaṭagaṇḍi pilicchikoḷiyaṃ
osarati, kalyāṇiyaṃ pahaṭagaṇḍi nāgadīpe osarati. "ayaṃ bhikkhu puthujjano, ayaṃ
puthujjano"ti aṅguliṃ pasāretvā dassetabbo ahosi. Ekadivasaṃ sabbe arahantova
ahesuṃ. Tasmāti yasmā kaliṅgarūpapadhānānaṃ māro ārammaṇaṃ na labhati, tasmā. Aṭṭhamaṃ.
                         9. Nāgasuttavaṇṇanā
    [231] Navame ativelanti atikkantavelaṃ kālaṃ atikkantappamāṇaṃ kālaṃ.
Kimaṅgaṃ pahānanti ahaṃ pana kiṃ kāraṇā na upasaṅkamissāmi, bhisamūḷālanti
bhisañceva mulālañca. Abbhuggahetvāti 3- uddharitvā. Bhiṅkacchāpāti hatthipotakā.
Te kira abhiṇhaṃ bhiṅkārasaddaṃ karonti, tasmā bhiṅkacchāpāti vuccanti.
Pasannākāraṃ karontīti pasannehi kattabbākāraṃ karonti, cattāro paccaye
denti. Dhammaṃ bhāsantīti ekaṃ dve jātakāni vā suttante vā uggaṇhitvā
asambhinnena saddena dhammaṃ desenti. Pasannākāraṃ karontīti tesaṃ tāya
desanāya pasannā gihīpaccaye denti. Neva vaṇṇāya hoti na balāyāti neva
guṇavaṇṇāya, na ñāṇabalāya hoti, guṇavaṇṇe pana parihāyante sarīravaṇṇopi
sarīrabalampi parihāyati, tasmā sarīrassa neva vaṇṇāya na balāya hoti. Navamaṃ.
                        10. Biḷārasuttavaṇṇanā
    [232] Dasame sandhisamalasaṅkaḷīreti ettha sandhīti bhinnagharānaṃ sandhi,
samaloti gāmato gūthanikkhamanamaggo saṅkaḷīranti saṅkāraṭṭhānaṃ. Mudumūsinti mudukaṃ
mūsikaṃ. Vuṭṭhānaṃ paññāyatīti desanā paññāyati. Dasamaṃ.
@Footnote: 1 i. taṃ      2 Ma. ṭhānamukhena     3 cha.Ma. abbuhetvāti, i. abbāhitvāti

---------------------------------------------------------------------------------------------
page255.
                        11. Siṅgālasuttavaṇṇanā
    [233] Ekādame yena yena icchatīti so jarasiṅgālova icchiticchitaṭṭhāne
iriyāpathakappanena sītavātūpavāyanena ca antarantarā cittassādampi labhatīti dasseti.
Sakyaputtiyapaṭiññoti idaṃ devadattaṃ sandhāya vuttaṃ. So hi ettakampi
cittassādaṃ anāgate attabhāve na labhissatīti. Ekādasamaṃ.
                      12. Dutiyasiṅgālasuttavaṇṇanā
    [234] Dvādasame kataññutāti katajānanaṃ. Kataveditāti katavisesajānanaṃ.
Tatridaṃ jarasiṅgālassa kataññutāya vatthu:- satta kira bhātaro khettaṃ kasanti,
tesaṃ sabbakaniṭṭho khettapariyante ṭhatvā gāvo rakkhati. Athekaṃ jarasiṅgālaṃ
ajagaro gaṇhi, so taṃ disvā yaṭṭhiyā pothetvā vissajjāpesi. Ajagaro siṅgālaṃ
vissajjetvā tameva gaṇhi. Siṅgālo cintesi "mayhaṃ iminā jīvitaṃ dinnaṃ,
ahampi imassa dassāmī"ti yāgughaṭassa upari ṭhapitaṃ vāsiṃ mukhena ḍaṃsitvā tassa
santikaṃ agamāsi. Itare bhātaro 1- disvā "siṅgālo vāsiṃ haratī"ti anubandhiṃsu.
So tehi diṭṭhabhāvaṃ ñatvā vāsiṃ tassa santike chaḍḍetvā palāyi. Itare
āgantvā kaniṭṭhaṃ ajagarena gahitaṃ disvā vāsiyā ajagaraṃ chinditvā taṃ
gahetvā agamaṃsu. Evaṃ jarasiṅgāle siyā yā kāci kataññutā kataveditā.
    Sakyaputtiyapaṭiññeti idampi devadattassa ācārameva sandhāya vuttanti.
Dvādasamaṃ.
                      Opammasaṃyuttavaṇṇanā niṭṭhitā
                         ---------------
@Footnote: 1 Sī. khādamānā, ka. kasamānā,

---------------------------------------------------------------------------------------------
page256.
                           10. Bhikkhusaṃyutta
                         1. Kolitasuttavaṇṇanā
    [235] Bhikkhusaṃyuttassa paṭhame āvusoti sāvakānaṃ ālāPo. Buddhā hi
bhagavanto sāvake ālapantā "bhikkhave"ti ālapanti, sāvakā pana "buddhehi
sadisā mā homā"ti  "āvuso"ti paṭhamaṃ vatvā pacchā "bhikkhave"ti bhaṇanti.
Buddhehi ca ālapite bhikkhusaṃgho "bhante"ti paṭivacanaṃ deti, sāvakehi
"āvuso"ti.
    Ayaṃ vuccatīti yasmā dutiyajjhāne vitakkavicārā nirujjhanti, yesaṃ nirodhā
saddāyatanaṃ appavattiṃ gacchati, tasmā yadetaṃ dutiyajjhānaṃ nāma, ayaṃ vuccati
"ariyānaṃ tuṇhībhāvo"ti ayamettha yojanā. "dhammī vā kathā ariyo vā
tuṇhībhāvo"ti ettha pana kammaṭṭhānamanasikāropi paṭhamajjhānādīnipi ariyo
tuṇhībhāvotveva saṅkhyaṃ gatāni.
    Vitakkasahagatāti vitakkārammaṇā. Saññāmanasikārāti saññā ca manasikāro
ca. Samudācarantīti pavattanti. Therassa kira dutiyajjhānaṃ na paguṇaṃ. Athassa tato
vuṭṭhitassa vitakkavicārā na santato upaṭṭhahiṃsu. Iccassa dutiyajjhānampi
saññāmanasikārāpi hānabhāgiyāva ahesuṃ, taṃ dassento evamāha. Saṇṭhupehīti
sammā ṭhapehi. Ekodibhāvaṃ karohīti ekaggaṃ karohi. Samādahāti sammā
ādaha āropehi. Mahābhiññatanti chaḷabhiññataṃ. Satthā kira iminā upāyena
satta divase therassa hānabhāgiyaṃ samādhiṃ vaḍḍhetvā theraṃ chaḷabhiññataṃ pāpesi.
Paṭhamaṃ.

---------------------------------------------------------------------------------------------
page257.
                        2. Upatissasuttavaṇṇanā
    [236] Dutiye atthi nu kho taṃ kiñci lokasminti idaṃ atiuḷārampi
sattaṃ vā saṅkhāraṃ vā sandhāya vuttaṃ. Satthupi kho teti 1- idaṃ yasmā
ānandattherassa satthari adhimatto chando ca pemaṃ ca, tasmā "kiṃ nu kho
imassa therassa satthu vipariṇāmenapi sokādayo nuppajjeyyun"ti jānanatthaṃ pucchati.
Dīgharattanti sūkarakhataleṇadvāre dīghanakhaparibbājakassa vedanāpariggahasuttadesitadivasato
paṭṭhāya atikkantakālaṃ sandhāyāha. Tasmiṃ hi divase therassa ime vaṭṭānugatakilesā
samūhatāti. Dutiyaṃ.
                          3. Ghaṭasuttavaṇṇanā
    [237] Tatiye ekavihāreti ekasmiṃ gabbhe. Tadā kira bahū āgantukā
bhikkhū sannipatiṃsu. Tasmā pariveṇaggena vā vihāraggena vā senāsanesu
apāpuṇantesu dvinnaṃ therānaṃ eko gabbho sampatto. Te divā pāṭiyekkesu
ṭhānesu nisīdanti, rattiṃ pana nesaṃ antare cīvarasāṇiṃ pasārenti. Te attano
attano pattaṭṭhāneyeva nisīdanti. Tena vuttaṃ "ekavihāre"ti. Oḷārikenāti idaṃ
oḷārikārammaṇataṃ sandhāya vuttaṃ. Dibbacakkhudibbasotadhātuvihārena heso 2- vihāsi,
tesaṃ ca rūpāyatanasaddāyatanasaṅkhātaṃ oḷārikaṃ ārammaṇaṃ. Iti dibbacakkhunā
rūpassa diṭṭhattā dibbāya ca sotadhātuyā saddassa sutattā so vihāro oḷāriko
nāma jāto. Dibbacakkhu visujjhīti bhagavato rūpadassanatthāya visuddhaṃ ahosi.
Dibbā ca sotadhātūti sāpi bhagavato saddasuṇanatthaṃ visujjhi. Bhagavatopi therassa
rūpadassanatthañceva saddasuṇanatthañca tadubhayaṃ visujjhi. Tadā kira thero "kahaṃ
@Footnote: 1 cha.Ma.,i. satthupi khoti        2 cha.Ma. hi so

---------------------------------------------------------------------------------------------
page258.
Etarahi satthā viharatī"ti ālokaṃ vaḍḍhetvā dibbena cakkhunā satthāraṃ jetavanavihāre
gandhakuṭiyaṃ nisinnaṃ disvā tassa dibbāya sotadhātuyā saddaṃ suṇi. Satthāpi tatheva
akāsi. Evaṃ te aññamaññaṃ passiṃsu ceva, saddañca assosuṃ.
    Āraddhavīriyoti paripuṇṇavīriyo paggahitavīriyo. Yāvadeva upanikkhepanamattāyāti
tiyojanasahassavitthārassa himavato santike ṭhapitā sāsapamattā pāsāṇasakkharā
"himavā nu kho mahā, ayaṃ nu kho pāsāṇasakkharā"ti evaṃ yāva upanikkhepanamattasseva
atthāya bhaveyyāti vuttaṃ hoti. Paratopi eseva nayo. Kappanti āyukappaṃ.
Loṇaghaṭāyāti cakkavāḷamukhavaṭṭiyā 1- avārakaṃ 2- katvā mukhavaṭṭiyā brahmalokaṃ
āhacca ṭhitāya loṇacāṭiyāti dasseti.
    Ime pana therā upamaṃ āharantā sarikkhakeneva ca vijjamānaguṇena ca
āhariṃsu, kathaṃ? ayaṃ hi iddhi nāma accuggataṭṭhena ceva vipulaṭṭhena ca himavantasadisā,
paññā catubhūmakadhamme anupavisitvā ṭhitaṭṭhena sabbabyañjanesu anupaviṭṭhaloṇarasasadisā.
Evaṃ tāva sarikkhakaṭṭhena āhariṃsu. Samādhilakkhaṇaṃ pana mahāmoggallānattherassa
vibhūtaṃ pākaṭaṃ. Kiñcāpi sāriputtattherassa avijjamānā iddhi nāma natthi,
bhagavatā pana "etadaggaṃ bhikkhave mama sāvakānaṃ bhikkhūnaṃ iddhimantānaṃ yadidaṃ
mahāmoggallāno"ti  3- ayameva etadagge ṭhapito. Vipassanālakkhaṇaṃ pana
sāriputtattherassa vibhūtaṃ pākaṭaṃ. Kiñcāpi mahāmoggallānattherassapi paññā atthi,
bhagavatā pana "etadaggaṃ bhikkhave mama sāvakānaṃ bhikkhūnaṃ mahāpaññānaṃ yadidaṃ
sāriputto"ti 4- ayadeva etadagge ṭhapito. Tasmā yathā ete aññamaññassa dhuraṃ na
pāpuṇanti, evaṃ vijjamānaguṇena āhariṃsu. Samādhilakkhaṇasmiṃ hi mahāmoggallāno
@Footnote: 1 i.......mukhavaṭṭiṃ          2 cha.Ma.,i. ādhārakaṃ
@3 aṅ. ekaka. 20/190/23    4 aṅ. ekaka. 20/199/23

---------------------------------------------------------------------------------------------
page259.
Nipphattiṃ gato, vipassanālakkhaṇe sāriputtatthero, dvīsupi etesu
sammāsambuddhoti. Tatiyaṃ.
                          4. Navasuttavaṇṇanā
    [238] Catutthe appossukkoti nirussukko. Saṅkasāyatīti viharati.
Veyyāvaccanti cīvare kātabbakiccaṃ. Ābhicetasikānanti abhicittaṃ uttamacittaṃ
nissitānaṃ. Nikāmalābhīti icchiticchitakkhaṇe samāpajjanasamatthatāya nikāmalābhī.
Akicchalābhīti jhānapāripanthike 1- sukhena vikkhambhitvā samāpajjanasamatthatāya
adukkhalābhī. Akasiralābhīti yathā paricchedena vuṭṭhānasamatthatāya vipulalābhī,
paguṇajjhānoti attho. Sithilamārabbhāti sithilavīriyaṃ pavattetvā. Catutthaṃ.
                         5. Sujātasuttavaṇṇanā
    [239] Pañcame abhirūpoti aññāpi rūpāni atikkantarūPo. Dassanīyoti
daṭṭhabbayutto. Pāsādikoti dassanena cittaṃ pasādetuṃ samattho. Vaṇṇapokkharatāyāti
chavivaṇṇasundaratāya. Pañcamaṃ.
                      6. Lakuṇṭakabhaddiyasuttavaṇṇanā
    [240] Chaṭṭhe dubbaṇṇanti virūpasarīravaṇṇaṃ. Okoṭimakanti rassaṃ. Paribhūtarūpanti
pamāṇavasena paribhūtajātikaṃ. Taṃ kira chabbaggiyā bhikkhū "āvuso bhaddiya āvuso
bhaddiyā"ti tattha tattha parāmasitvā nānappārakaṃ kīḷanti ākaḍḍhanti parikaḍḍhanti.
Tena vuttaṃ "paribhūtarūpan"ti. Kasmā panesa evarūpo jāto? ayaṃ kira atīte
@Footnote: 1 Sī. jhānaparipanthike, Ma. jhānaparibandhike

---------------------------------------------------------------------------------------------
page260.
Eko mahārājā ahosi, tassa mahallakā ca mahallakitthiyo ca paṭikūlā honti.
So sace mahallake passati, tesaṃ cūḷaṃ ṭhapāpetvā kacchaṃ bandhāpetvā yathāruciṃ kīḷāpeti.
Mahallakitthiyopi disvā tāsampi icchiticchitaṃ vippakāraṃ katvā yathāruciṃ
kīḷāpeti. Tesaṃ puttadhītādīnaṃ santike mahāsārajjaṃ uppajjati. Tassa pāpakiriyā
paṭhavito paṭṭhāya chadevaloke ekakolāhalaṃ ahosi. 1-
    Atha sakko cintesi "ayaṃ andhabālo mahājanaṃ viheṭheti, karissāmissa
niggahan"ti. So 2- mahallakagāmiyavaṇṇaṃ katvā yānake ekaṃ takkacāṭiṃ āropetvā
yānaṃ pesento 3- nagaraṃ pavisati. Rājāpi hatthiṃ āruyha nagarato nikkhanto
taṃ disvā "ayaṃ mahallako takkayānakena amhākaṃ abhimukho āgacchati, vāretha
vārethā"ti āha. Manussā ito cito ca pakkhandantāpi na passanti. Sakko
hi "rājāva maṃ passatu, mā aññe"ti evaṃ adhiṭṭhahi. Atha tesu manussesu "kahaṃ
deva kahaṃ devā"ti vadantesu eva rājā saha hatthinā vaccho viya dhenuyā yānassa
heṭṭhā pāvisi. Sakko takkacāṭiṃ bhindi.
    Rājāpi sīsato paṭṭhāya takkena kilinnasarīro ahosi. So sarīraṃ
ubbaṭṭāpetvā uyyānapokkharaṇiyaṃ nhāyitvā alaṅkatasarīro nagaraṃ pavisanto puna
taṃ addasa, disvā "ayaṃ so amhehi diṭṭhamahallako puna dissati, vāretha vāretha
nan"ti āha manussā "kahaṃ deva kahaṃ devā"ti ito cito ca vidhāviṃsu. So
paṭhamaṃ ca pattavippakārameva 4- puna pāpuṇi. Tasmiṃ khaṇe sakko goṇe ca yānañca
antaradhāpetvā ākāse ṭhatvā āha "andhabāla tvaṃ mayi `takkavāṇijako
eso'ti saññaṃ karosi, sakkohaṃ devarājā, `tavetaṃ pāpakiriyaṃ nivāressāmī'ti
@Footnote: 1 cha.Ma. akāsi      2 ka. niggaṇhananti
@3 Sī. pājento            4 cha.Ma.,i. so paṭhamavippakārameva

---------------------------------------------------------------------------------------------
page261.
Āgato, mā puna evarūpaṃ akāsī"ti santajjetvā agamāsi. Iminā kammena so
dubbaṇṇo ahosi.
    Vipassīsammāsambuddhakāle panesa cittapattakokilo nāma hutvā kheme
migadāye vasanto ekadivasaṃ himavantaṃ gantvā madhuraṃ ambaphalaṃ tuṇḍena gahetvā
āgacchanto bhikkhusaṃghaparivāraṃ satthāraṃ disvā cintesi "ahaṃ aññesu divasesu
rittako tathāgataṃ passāmi ajja pana me imaṃ ambapakkaṃ atthi, dasabalassa taṃ
dassāmī"ti otaritvā ākāse carati. Satthā tassa cittaṃ ñatvā upaṭṭhākaṃ
olokesi. So pattaṃ nīharitvā dasabalaṃ vanditvā satthu hatthe ṭhapesi. Kokilo
dasabalassa patte ambapakkaṃ patiṭṭhāpesi. Satthā tattheva nisīditvā taṃ paribhuñji.
Kokilo pasannacitto punappunaṃ dasabalassa guṇe āvajjetvā dasabalaṃ vanditvā
attano kulāvakaṃ gantvā sattāhaṃ pītisukheneva vītināmesi. Imināssa 1- kammena
saro madhuro ahosi.
    Kassapasammāsambuddhakāle pana cetiye āraddhe "kiṃ pamāṇaṃ karoma, sattayojanappamāṇaṃ.
Atimahantaṃ etaṃ, cha yojanappamāṇaṃ karoma. Idampi atimahantaṃ, pañcayojanaṃ karoma,
catuyojanaṃ, tiyojanaṃ, dviyojanan"ti. Ayaṃ tadā jeṭṭhakavaḍḍhakī hutvā "evaṃ bho
anāgate sukhapaṭijaggitaṃ kātuṃ vaṭṭatī"ti vatvā rajjuṃ ādāya parikkhipanto
gāvutamatthake ṭhatvā "ekekaṃ mukhaṃ gāvutaṃ hotu, cetiyaṃ yojanāvaṭṭaṃ yojanubbedhaṃ
bhavissatī"ti āha. Te tassa vacane aṭṭhaṃsu. Cetiyaṃ sattadivasasattamāsādhikehi
sattahi saṃvaccharehi niṭṭhitaṃ. Iti appamāṇassa buddhassa pamāṇaṃ akāsīti. Tena
kammena okoṭimako jāto.
    Hatthayo pasadā migāti hatthino ca pasadamigā ca. Natthi kāyasmi tulyatāti
kāyasmiṃ pamāṇaṃ nāma natthi, akāraṇaṃ kāyappamāṇanti attho. Chaṭṭhaṃ.
@Footnote: 1 cha.Ma. iminā

---------------------------------------------------------------------------------------------
page262.
                         7. Visākhasuttavaṇṇanā
    [241] Sattame poriyā vācāyāti puravāsīnaṃ nagaramanussānaṃ vācāsadisāya
aparihīnakkharapadāya madhuravācāya. Vissaṭṭhāyāti asandiddhāya 1- apalibuddhāya,
pittasemhehi anupahatāyāti attho. Anelagaḷāyāti yathā dandhamanussā mukhena kheḷaṃ
gaḷantena vācaṃ bhāsanti, na evarūpāya, athakho niddosāya visadavācāya.
Pariyāpannāyāti catusaccapariyāpannāya cattāri saccāni amuñcitvā
pavattāya. Anissitāyāti vaṭṭanissitaṃ katvā akathitāya. Dhammo hi isinaṃ dhajoti
navavidhalokuttaradhammo isīnaṃ dhajo nāmāti. Sattamaṃ.
                         8. Nandasuttavaṇṇanā
    [242] Aṭṭhame ākoṭitapaccākoṭitānīti ekasmiṃ passe pāṇinā vā
muggarena vā ākoṭanena ākoṭitāni, parivattetvā ākoṭanena paccākoṭitāni.
Añjitvāti 2- añjanena pūretvā. Acchaṃ pattanti vippasannavaṇṇaṃ mattikāpattaṃ.
Kasmā pana thero evamakāsīti. Satthu ajjhāsayajānanatthaṃ. Evaṃ kirassa ahosi
"sace satthā `sobhati vata me ayaṃ kaniṭṭhabhātiko'ti vakkhati, yāvajīvaṃ imināvākārena
carissāmi. Sace ettha dosaṃ dissati, 3- imaṃ ākāraṃ pahāya saṅkāracoḷaṃ gahetvā
cīvaraṃ katvā dhārento pariyantasenāsane vasanto carissāmī"ti. Assasīti bhavissasi.
    Aññātuñchenāti abhilakkhitesu issarajanagehesu kaṭukabhaṇḍasambhāraṃ sugandhaṃ
bhojanaṃ pariyesantassa uñcho ñātuñcho nāma. Gharapaṭipāṭiyā pana dvāre ṭhitena
laddhaṃ missakabhojanaṃ aññātuñcho nāma. Ayamidha adhippeto. Kāmesu anapekkhinanti
@Footnote: 1 Ma. asanniṭṭhāya, ka. avisaddhitāYu. su.vi. 1/303/254
@2 cha.Ma.,i. añjetvāti        3 Sī. dasseti, cha. dassati

---------------------------------------------------------------------------------------------
page263.
Vatthukāmakilesakāmesu nirapekkhaṃ. Āraññako cātiādi sabbaṃ samādānavaseneva
vuttaṃ. Kāmesu ca anapekkhoti idaṃ suttaṃ devaloke accharāyo dassetvā
āgatena aparabhāge kathitaṃ. Imassa kathitadivasato paṭṭhāya thero ghaṭento
vāyamanto katipāheneva arahatte patiṭṭhāya sadevake loke aggadakkhiṇeyyo
jāto. Aṭṭhamaṃ.
                         9. Tissasuttavaṇṇanā
    [243] Navame dummanoti uppannadomanasso. Kasmā panāyaṃ evaṃ dukkhī
dummano jātoti? khattiyapabbajito hesa, tena naṃ pabbājetvā dupaṭṭasāṭakaṃ
nivāsāpetvā varacīvaraṃ pārupetvā akkhīni añjetvā manosilātelena sīsaṃ
makkhesuṃ. So bhikkhūsu rattiṭṭhānadivāṭṭhānaṃ gatesu "bhikkhunā nāma vivittokāse
nisīditabban"ti ajānanto bhojanasālaṃ gantvā mahāpīṭhaṃ āruhitvā nisīdi.
Disāvacarā āgantukā paṃsukūlikā bhikkhū āgantvā "imināva nīhārena rajokiṇṇehi
gattehi na sakkā dasabalaṃ passituṃ, bhaṇḍakaṃ tāva ṭhapessāmā"ti bhojanasālaṃ
agamaṃsu. So tesu mahātheresu āgacchantesu niccalo nisīdiyeva. Aññe bhikkhū
"pādavattaṃ karoma, tālavaṇṭena 1- vījāmā"ti āpucchanti. Ayaṃ pana nisinnakova
"kativassatthā"ti pucchitvā "mayaṃ avassikā, tumhe pana kativassatthā"ti vutte "mayaṃ
ajja pabbajitā"ti āha. Atha naṃ bhikkhū "āvuso adhunā chinnacūḷosi, ajjāpi
te sīsamūle ūkāgandho vāyatiyeva, tvaṃ nāma ettakesu vuḍḍhataresu vattaṃ
āpucchantesu nissaddo niccalo nisinno, apacitimattampi te natthi, kassa
sāsane pabbajitosī"ti parivāretvā taṃ vācāsattīhi paharantā "kiṃ tvaṃ iṇaṭṭo
@Footnote: 1 Ma. tālapaṇṇena

---------------------------------------------------------------------------------------------
page264.
Vā bhayaṭṭo vā jīvituṃ asakkonto pabbajito"ti āhaṃsu. So ekampi theraṃ
olokesi, "kiṃ maṃ olokesi mahallakā"ti vutte aññaṃ olokesi, tenapi
tatheva vutte athassa "ime maṃ parivāretvā vācāsattīhi vijjhantī"ti khattiyamāno
uppajji. Akkhīsu maṇivaṇṇāni assūni paggharanti. 1- Tato ne āha "kassa
santikaṃ āgatatthā"ti. Te "kiṃ pana tvaṃ `mayhaṃ santikaṃ āgatā'ti amhe
maññasi gihibyañjanabhaṭṭhakā"ti vatvā "sadevake loke aggapuggalassa satthu
santikaṃ āgatamhā"ti āhaṃsu. So "mayhaṃ bhātu santike āgatā tumhe,
yadi evaṃ idāni vo āgatamaggeneva gamanaṃ karissāmī"ti kujjhitvā nikkhanto
antarāmagge cintesi "mayi imināva nīhārena gate satthā ete na
nīharāpessatī"ti dukkhī dummano assūni pavattayamāno agamāsi. Iminā kāraṇena
esa evaṃ jātoti.
    Vācāya sannitodakenāti 2- vacanapatodena. Sañjambhariṃ akaṃsūti sañjambharitaṃ
nirantaraphuṭaṃ akaṃsu, upari 3- vijjhiṃsūti vuttaṃ hoti. Vattāti pare yadicchakaṃ
vadatiyeva. No ca vacanakkhamoti paresaṃ vacanaṃ khamituṃ na sakkoti. Idāni tāva
tvaṃ iminā kopena iminā 4- vuttavācāsannitodakena viddho, atīte pana
raṭṭhato ca pabbajitoti. Evaṃ vutte "katarasmiṃ kāle bhagavā"ti bhikkhū bhagavantaṃ
yāciṃsu.
    Satthā āha:- atīte bārāṇasiyaṃ bārāṇasīrājā rajjaṃ kāresi.
Atheko jātimā, eko mātaṅgoti dve isayo bārāṇasiṃ agamaṃsu. Tesu jātimā
puretaraṃ gantvā kumbhakārasālāyaṃ nisīdi. Mātaṅgatāpaso pacchā gantvā tattha
@Footnote: 1 cha.Ma.,i sañcariṃsu        2 cha.Ma.,i. vācāsannitodakenāti
@3 Sī.,i. upari upari       4 Sī. iti tvaṃ iminā kopena idha

---------------------------------------------------------------------------------------------
page265.
Okāsaṃ yāci kumbhakāro "atthettha paṭhamataraṃ paviṭṭho pabbajito, taṃ pucchā"ti
āha. So attano parikkhāraṃ gahetvā sālāya dvāramūle ṭhatvā "amhākampi
ācariya ekarattivāsāya okāsaṃ dethā"ti āha. Pavisa bhoti. Pavisitvā nisinnaṃ
"bho kiṃ gottosī"ti pacchi. Caṇḍālagottomhīti. Na sakkā 1- tayā saddhiṃ ekaṭṭhāne
nisīdituṃ, ekamantaṃ gacchāti. So ca tattheva tiṇasantharikaṃ 2- santharitvā 3- nipajji.
Jātimā dvāraṃ nissāya nipajji. Itaro passāvatthāya nikkhamanto taṃ urasmiṃ
akkami. "ko eso"ti ca vutte "ahaṃ ācariyā"ti āha. Are 4- caṇḍāla,
kiṃmaññato maggaṃ na passasi, atha me āgantvā na akkamasīti. Ācariya
adisvā me akkamantosi khamasi 5- mayhan"ti. So mahāpurise bahinikkhante cintesi
"ayaṃ pacchā gacchantopi itova āgamissī"ti parivattetvā nipajji. Mahāpurisopi
"ācariyo ito sīsaṃ katvā nipanno, pādasamīpenassa 6- gamissāmī"ti pavisanto
urasmiṃyeva akkami. "ko eso"ti ca vutte "ahaṃ ācariyā"ti āha. "paṭhamaṃ
tāva te ajānantena kataṃ, idāni maṃ ghaṭentova akāsi, sūriye te uggacchante
sattadhā muddhā phalatū"ti sapi. Mahāpuriso kiñci avatvā pure aruṇeyeva sūriyaṃ
gaṇhi, nāssa uggantuṃ adāsi. Manussā ca hatthiassādayo ca pabujjhiṃsu.
    Manussā rājakulaṃ gantvā "deva sakalanagare appabuddho nāma natthi,
na ca aruṇuggamanaṃ 7- paññāyati, kiṃ nu kho etan"ti. Tenahi nagaraṃ parivīmaṃsathāti.
Te parivīmaṃsantā kumbhakārasālāyaṃ dve tāpase disvā "imesaṃ etaṃ kammaṃ
bhavissatī"ti antarā rañño ārocesuṃ. Raññā ca "pucchatha ne"ti vuttā
āgantvā jātimantaṃ pucchiṃsu "tumhehi andhakāraṃ katan"ti. Na mayā kataṃ, esa
@Footnote: 1 katthaci sakkomīti pāṭho dissati
@2 cha.Ma. tiṇasanthārakaṃ        3 cha.Ma.,i. pattharitvā
@4 cha.Ma.,i. re           5 Sī. akkanto, khamatha
@6 cha.Ma.,i. pādasamīpena     7 cha.Ma.,i. aruṇuggaṃ

---------------------------------------------------------------------------------------------
page266.
Pana kuṭajaṭilo chavo anantamāyo, taṃ pucchathāti. Te gantvā mahāpurisaṃ
pucchiṃsu "tumhehi bhante andhakāraṃ katan"ti. Āma ayaṃ ācariyo maṃ abhisapi,
tasmā mayā katanti. Te gantvā 1- rañño ārocesuṃ. Rājāpi āgantvā
mahāpurisaṃ tumhehi kataṃ bhante"ti pucchi. Āma mahārājāti. Kasmā bhanteti.
Iminā abhisapitomhi, sace maṃ eso khamāpessati, sūriyaṃ vissajjessāmīti. Rājā
"khamāpetha bhante etan"ti āha. Itaro "mādiso jātimā kiṃ evarūpaṃ caṇḍālaṃ
khamāpessati, na khamāpemī"ti, āha.
    Atha naṃ manussā "na kiṃ tvaṃ attano ruciyā khamāpessasī"ti vatvā
hatthesu ca pādesu ca gahetvā pādamūle nipajjāpetvā "khamāpehī"ti
āhaṃsu. So nissaddo nipajji. Punapi naṃ "khamāpehī"ti āhaṃsu. Tato "khama mayhaṃ
ācariyā"ti āha. Mahāpuriso "ahaṃ tāva tuyhaṃ khamitvā sūriyaṃ vissajjessāmi,
sūriye pana uggate tava sīsaṃ sattadhā phalissatī"ti vatthā "imassa sīsappamāṇaṃ
mattikāpiṇaḍaṃ matthake ṭhapetvā etaṃ nadiyā galappamāṇe udake ṭhapethā"ti
āha. Manussā tathā akaṃsu. Ettāvatā saraṭṭhakaṃ rājabalaṃ sannipati. Mahāpuriso
sūriyaṃ muñci. Sūriyaraṃsī āgantvā mattikāpiṇḍaṃ pahari. So sattadhā bhijji.
Tāvadeva so nimmujjitvā ekena titthena uttaritvā palāyi. Satthā imaṃ
vatthuṃ āharitvā "idāni tāva tvaṃ bhikkhūnaṃ santike paribhāsaṃ labhasi, pubbe 2-
panāsi 3- imaṃ kodhaṃ nissāya raṭṭhato pabbājito"ti anusandhiṃ ghaṭetvā atha naṃ
ovadanto na kho te taṃ tissa patirūpantiādimāha. Navamaṃ.
                       10. Theranāmakasuttavaṇṇanā
    [244] Dasame vaṇṇavādīti hānisaṃsavādī. Yaṃ atītaṃ taṃ pahīnanti
atīte khandhapañcake chandarāgappahānena taṃ pahīnaṃ nāma hoti. Anāgatanti
@Footnote: 1 i. te āgantvā  2 cha.Ma.,i. pubbepi   3 cha.Ma. ayaṃ pāṭho na dissati

---------------------------------------------------------------------------------------------
page267.
Anāgataṃ 1- khandhapañcakaṃ tattha chandarāgapaṭinissaggena paṭinissaṭṭhaṃ nāma hoti.
Sabbābhibhunti sabbā khandhāyatanadhātuyo ca tayo bhave ca abhibhavitvā ṭhitaṃ.
Sabbavidunti taṃ vuttappakāraṃ sabbaṃ viditaṃ pākaṭaṃ katvā ṭhitaṃ. Sabbesu dhammesūti
tesveva sabbadhammesu 2- taṇhādiṭṭhilepehi anupalittaṃ. Sabbaṃ jahanti tadeva
sabbaṃ tattha chandarāgappahānena jahitvā ṭhitaṃ. Taṇhakkhaye vimuttanti
taṇhakkhayasaṅkhāte nibbāne tadārammaṇāya vimuttiyā vimuttaṃ. Dasamaṃ.
                       11. Mahākappinasuttavaṇṇanā
    [245] Ekādasame mahākappinoti evaṃnāmako abhiññābalappatto
asītimahāsāvakānaṃ abbhantaro mahāthero. So kira gihikāle kukkuṭavatīnagare
tiyojanasatikaṃ rajjaṃ kāresi. 3- Pacchimabhavikattā pana tathārūpaṃ sāsanaṃ sotuṃ
ohitasotova 4- vicarati. Athekadivasaṃ amaccasahassaparivuto uyyānakīḷikaṃ agamāsi.
Tadā ca majjhimadesato jaṅghavāṇijā taṃ nagaraṃ gantvā bhaṇḍaṃ paṭisāmetvā
"rājānaṃ passissāmā"ti paṇṇākārahatthā rājakuladvāraṃ gantvā "rājā uyyānaṃ
gato"ti sutvā uyyānaṃ gantvā dvāre ṭhitā paṭihārassa arocayiṃsu. Atha rañño
nivedite rājā pakkosāpetvā niyyātitapaṇṇākāre vanditvā ṭhite "tātā
kuto āgatatthā"ti pucchi. Sāvatthito devāti. Kacci vo raṭṭhaṃ subhikkhaṃ
dhammikorājāti. Āma devāti. Atthi pana tumhākaṃ dese kiñci sāsananti. Atthi deva,
na pana sakkā ucchiṭṭhamukhehi kathetunti. Rājā suvaṇṇabhiṅgārena udakaṃ dāpesi.
Te mukhaṃ vikkhāletvā dasabalābhimukhā añjaliṃ paggaṇhitvā "deva amhākaṃ dese
buddharatanaṃ nāma uppannan"ti āhaṃsu. Rañño "buddho"ti vacane sutamatte
@Footnote: 1 cha.Ma.,i. anāgatampi            2 cha.Ma. dhammesu
@3 cha.Ma.,i akāsi               4 cha.Ma.,i. ohitasoto

---------------------------------------------------------------------------------------------
page268.
Sakalasarīraṃ pharamānā pīti uppajji. Tato "buddhoti tātā vadathā"ti āha.
Buddhoti deva vadāmāti. Evaṃ tikkhattuṃ vadāpetvā "buddhoti padaṃ aparimāṇaṃ,
nāssa sakkā parimāṇaṃ kātun"ti tasmiṃyeva pasanno satasahassaṃ datvā puna
"aññaṃ kiṃ sāsanan"ti pucchi. Deva dhammaratanaṃ nāma uppannanti. Tampi sutvā
tatheva tikkhattuṃ paṭiññaṃ gahetvā aparampi satasahassaṃ datvā puna "aññaṃ
kiṃ sāsanan"ti pucchi, saṃgharatanaṃ deva uppannanti. Tampi sutvā tatheva tikkhattuṃ
paṭiññaṃ gahetvā aparampi satasahassaṃ datvā dinnabhāvaṃ paṇṇe likhitvā "tātā
deviyā santikaṃ gacchathā"ti pesesi. Tesu gatesu amacce pucchi "tātā buddho
loke uppanno. Tumhe kiṃ karissathā"ti. Deva tumhe kiṃ kattukāmāti ahaṃ.
Pabbajissāmīti. Mayampi pabbajisāmāti. Te sabbepi gharaṃ vā kuṭumbaṃ vā
anapaloketvā ye asse āruyha gatā, teheva nikkhamiṃsu.
    Vāṇijā 1- anojādeviyā santikaṃ gantvā paṇṇaṃ dassesuṃ. Sā
vācetvā "raññā tumhākaṃ bahū    kahāpaṇā dinnā, kiṃ tumhehi kataṃ tātā"ti
pucchi. Piyasāsanaṃ devi ānītanti. Amhepi sakkā tātā suṇāpetunti.
Sakkā devi, ucchiṭṭhamukhehi pana vattuṃ na sakkāti. Sā suvaṇṇabhiṅgārena
udakaṃ dāpesi. Te mukhaṃ vikkhāletvā rañño ārocitanayeneva ārocesuṃ. Sāpi
sutvā uppannapāmojjā teneva nayena ekekasmiṃ pade tikkhattuṃ paṭiññaṃ
gahetvā paṭiññāgaṇanāya tīṇi tīṇi katvā 2- nava satasahassāni adāsi. Vāṇijā
sabbānipi dvādasa satasahassāni labhiṃsu. Atha ne "rājā kahaṃ tātā"ti pucchi.
Pabbajissāmīti nikkhanto devīti. "tenahi tātā tumhe gacchathā"ti te
uyyojetvā raññā saddhiṃ gatānaṃ amaccānaṃ mātugāme pakkosāpetvā "tumhe
attano sāmikānaṃ gataṭṭhānaṃ jānātha ammā"ti pucchi. Jānāma ayye, raññā
@Footnote: 1 i. vānijā, evamuparipi   2 i. tīṇi tīṇi ca katvā

---------------------------------------------------------------------------------------------
page269.
Saddhiṃ ayyānakīḷīkaṃ gatāti. Āma gatā, tattha pana gantvā "buddho
uppanno, dhammo uppanno, saṃgho uppanno"ti sutvā "dasabalassa santike
pabbajissāmā"ti gatā, tumhe kiṃ karissathāti. Tumhe pana ayye kiṃ kattukāmāti.
Ahaṃ pabbajissāmi, na tehi vantavamanaṃ jivhagge ṭhapayissāmīti. 1- "yadi evaṃ
mayaṃ pabbajissāmā"ti. Sabbā rathe yojāpetvā nikkhamiṃsu.
    Rājāpi amaccasahassena saddhiṃ gaṅgāya tīraṃ pāpuṇi. Tasmiṃ ca samaye
gaṅgā pūrā hoti. Atha naṃ disvā "ayaṃ gaṅgā pūrā caṇḍamacchākiṇṇā,
amhehi saddhiṃ āgatā dāsā vā manussā vā natthi, ye no nāvaṃ vā
uḷumpaṃ vā katvā dadeyyuṃ, etassa pana satthu guṇā nāma heṭṭhā avīcito
upari yāva bhavaggā patthatā, sace esa satthā sammāsambuddho, imesaṃ assānaṃ
khurapiṭṭhāni mā tementū"ti udakapiṭṭhena asse pakkhandāpesuṃ. Ekaassassāpi
khurapiṭṭhimattaṃ na temi, rājamaggena gacchantā viya paratīraṃ patvā purato aññaṃ
mahānadiṃ pāpuṇiṃsu. Tattha aññā saccakiriyā natthi, tāya eva saccakiriyāya tampi
aḍḍhayojanavitthāraṃ nadiṃ atikkamiṃsu. Atha tatiyaṃ candabhāgaṃ nāma mahānadiṃ patvā
tampi tāya eva saccakiriyāya atikkamiṃsu.
    Satthāpi taṃdivasaṃ paccūsasamaye mahākaruṇāsamāpattito vuṭṭhāya lokaṃ
olokento "ajja mahākappino tiyojanatikaṃ rajjaṃ pahāya amaccasahassaparivāro
mama santike pabbajituṃ āgacchatī"ti disvā "yā tesaṃ paccuggamanaṃ kātuṃ
yuttan"ti pātova sarīrapaṭijagganaṃ katvā bhikkhusaṃghaparivāro sāvatthiyaṃ piṇḍāya
caritvā pacchābhattaṃ piṇḍapātapaṭikkanto sayameva pattacīvaraṃ gahetvā ākāse
uppatitvā candabhāgāya nadiyā tīre tesaṃ uttaraṇatitthassa abhimukhe ṭhāne
@Footnote: 1 cha.Ma.,i. ṭhapeyyanti

---------------------------------------------------------------------------------------------
page270.
Mahānigrodharukkho atthi, tattha pallaṅkena nisīditvā parimukhaṃ satiṃ upaṭṭhapetvā
chabbaṇṇabuddharaṃsiyo vissajjesi. Te tena titthena uttarantā 1- ca
chabbaṇṇabuddharaṃsiyo ito cito ca vidhāvantiyo olokentā dasabalassa puṇṇacandassa
sirikaṃ 2- mukhaṃ disvā "yaṃ satthāraṃ uddissa mayaṃ pabbajitā, addhā so eso"ti
dassaneneva niṭṭhaṃ gantvā diṭṭhānato paṭṭhāya onatā vandamānā āgamma satthāraṃ
vandiṃsu. Rājā gopphakesu gahetvā satthāraṃ vanditvā ekamantaṃ nisīdi saddhiṃ
amaccasahassena. Satthā tesaṃ dhammaṃ kathesi. Desanāpariyosāne sabbe arahatte patiṭṭhāya
satthāraṃ pabbajjaṃ yāciṃsu. Satthā "pubbe ime cīvaradānassa dinnattā attano
cīvarāni gahetvāva āgatā"ti suvaṇṇavaṇṇaṃ hatthaṃ pasāretvā "etha bhikkhavo
svākkhāto dhammo, caratha brahmacariyaṃ sammādukkhassa antakiriyāyā"ti āha. Sā ca 3-
tesaṃ āyasmantānaṃ pabbajjā ca upasampadā ca ahosi, vassasaṭṭhikattherā 4- viya
satthāraṃ parivārayiṃsu.
    Anojāpi devī rathasahassaparivārā gaṅgātīraṃ patvā rañño atthāya
āgataṃ nāvaṃ vā uḷumpaṃ vā adisvā attano byattatāya cintesi "rājā
saccakiriyaṃ katvā gato bhavissati so pana satthā na kevalaṃ tesaṃyeva
atthāya nibbatto, sace so satthā sammāsambuddho, amhākaṃ rathā mā udake
nimmujjiṃsū"ti udakapiṭṭhe rathe pakkhandāpesi. Rathānaṃ nemivaṭṭimattampi na temi.
Dutiyatatiyanadīpi teneva saccākārena uttari uttaramānāyeva nigrodharukkhamūle
satthāraṃ addasa. Satthā "imāsaṃ attano sāmike passantīnaṃ chandarāgo
uppajjitvā maggaphalānaṃ antarāyaṃ kareyya, so evaṃ kātuṃ na sakkhissatī"ti
@Footnote: 1 i. uttarantāva         2 Sī. puṇṇacandasarikkhakaṃ, i. puṇṇacandasarikkhaṃ
@3 cha.Ma. sāva            4 Sī.,i. vassasatikattherā

---------------------------------------------------------------------------------------------
page271.
Yathā aññamaññaṃ 1- na passanti, tathā akāsi. Tā sabbāpi titthato uttaritvā
dasabalaṃ vanditvā nisīdiṃsu. Satthā tāsaṃ dhammaṃ kathesi. Desanāpariyosāne
sabbāpi sotāpattiphale patiṭṭhāya aññamaññaṃ 1- passiṃsu. Satthā "uppalavaṇṇā
āgacchatū"ti cintesi. Therī āgantvā sabbā pabbājetvā ādāya bhikkhunīnaṃ
upassayaṃ gatā. Bhikkhusahassaṃ gahetvā ākāsena jetavanaṃ agamāsi. Imaṃ sandhāyetaṃ
vuttaṃ "mahākappinoti evaṃnāmako abhiññābalappatto asītimahāsāvakānaṃ abbhantaro
mahāthero"ti.
    Janetasminti janite, pajāyāti attho. Ye gottapaṭisārinoti ye "mayaṃ
vāseṭṭhā gotamā"ti 2- gottaṃ paṭisaranti paṭijānanti, tesaṃ khattiyo seṭṭhoti
attho. Vijjācaraṇasampannoti aṭṭhahi vijjāhi ceva paṇṇarasadhammabhedena caraṇena
ca samannāgato. Tapatīti virocati. Jhāyī tapati brāhmaṇoti khīṇāsavabrāhmaṇo
duvidhena jhānena jhāyamāno tapati virocati. Tasmiṃ pana khaṇe kāḷudāyitthero
duvidhena jhānena jhāyamāno avidūre nisinno hoti. Buddho tapatīti
sabbaññubudadho virocati. Sabbamaṅgagāthā kiresā. Bhātikarājā kira ekapūjaṃ
kāretvā ācariyakaṃ 3- āha "tīhi ratanehi amuttaṃ ekaṃ jayamaṅgalaṃ vadathā"ti.
So tepiṭakaṃ buddhavacanaṃ idaṃ maṅgalagāthaṃ 4- vadanto "divā tapati ādicco"ti
vatvā aṭṭhaṅgaṃ gamentassa sūriyassa añjaliṃ paggaṇhi. "rattimābhāti candimā"ti
uṭṭhahantassa candassa añjaliṃ paggaṇhi. "sannaddho khattiyo tapatī"ti rañño
añjaliṃ paggaṇhi. "jhāyī tapati brāhmaṇo"ti bhikkhusaṃghassa añjaliṃ paggaṇhi.
"jhāyī tapati brāhmaṇo"ti bhikkhusaṃghassa añjaliṃ paggaṇhi. "buddho tapati
tejasā"ti vatvā pana mahācetiyassa añjaliṃ paggaṇhi. Atha naṃ rājā "mā
hatthaṃ otārehī"ti ukkhittasmiṃyeva hatthe sahassaṃ ṭhapesi. Ekādasamaṃ.
@Footnote: 1 cha.Ma. aññamaññe         2 i. mayaṃ vasiṭṭho gotamo
@3 Sī. bhāṇakaṃ, i. bhātikaṃ    4 cha.Ma. imaṃ gāthaṃ

---------------------------------------------------------------------------------------------
page272.
                        12. Sahāyakasuttavaṇṇanā
    [246] Dvāmasame cirarattaṃ sametikāti 1- dīgharattaṃ saṃsanditvā
sametvā ṭhitaladdhino. Te kira pabbajitā 2- pañca jātisatāni ekatova vicariṃsu.
Sameti nesaṃ saddhammoti idāni imesaṃ ayaṃ sāsanadhammo saṃsandati sameti.
Dhamme buddhappavediteti budadhena pavedite dhamme etesaṃ sāsanadhammo
sobhatīti attho. Suvinītā kappinenāti attano upajjhāyena ariyappavedite
dhamme suṭṭhu vinītā. Sesaṃ sabbattha uttānamevāti.
                       Bhikkhusaṃyuttavaṇṇanā niṭṭhitā.
                 Iti sāratthappakāsiniyā saṃyuttanikāyaṭṭhakathāya
                       nidānavaggavaṇṇanā niṭṭhitā.
                         ---------------
@Footnote: 1 Sī.,i. samāhitāti           2 cha.Ma. ayaṃ pāṭho na dissati

---------------------------------------------------------------------------------------------
page273.
                  Sāratthappakāsinī nāma saṃyuttanikāyaṭṭhakathā
                         khandhavāravaggavaṇṇanā
                          ------------
                namo tassa bhagavato arahato sammāsambuddhassa.
                           1. Khandhasaṃyutta
                            mūlapaṇṇāsaka
                           1. Nakulapituvagga
                        1. Nakulapitusuttavaṇṇanā
    [1] Nakulapituvaggassa 1- paṭhame. Bhaggesūti evaṃnāmake janapade. Suṃsumāragireti
suṃsumāragiranagare. Tasmiṃ kira māpiyamāne suṃsumāro saddamakāsi, tenassa
"suṃsumāragiran"tveva nāmaṃ akaṃsu. Bhesakaḷāvaneti bhesakaḷāya nāma yakkhiniyā
adhivutthattā evaṃladdhanāme vane. Tadeva migagaṇassa 2- abhayatthāya dinnattā
migadāyoti vuccati. Bhagavā tasmiṃ janapade taṃ nagaraṃ nissāya tasmiṃ vanasaṇḍe
viharati. Nakulapitāti nakulassa nāma dārakassa pitā.
    Jiṇṇoti jarājiṇṇo. Vuḍḍhoti vayovuḍḍho. Mahallakoti jātimahallako.
Addhagatoti tiyaddhagato. Vayoanuppattoti tesu tīsu addhesu pacchimavayaṃ anuppatto.
Āturakāyoti gilānakāyo. Idañhi sarīraṃ suvaṇṇavaṇṇampi niccapaggharaṇaṭṭhena
āturaṃyeva nāma. Visesena panassa jarāturatā byādhāturatā maraṇāturatāti
tisso āturatā honti. Tāsu kiñcāpi eso mahallakattājarāturova, abhiṇharogatāya
@Footnote: 1 Sī. khandhakavaggassa, cha.Ma. khandhiyavaggassa, i. khandhavaggassa   2 Sī. migānaṃ

---------------------------------------------------------------------------------------------
page274.
Panassa byādhāturatā idha adhippetā. Abhikkhaṇātaṅgoti abhiṇharogo nirantararogo.
Aniccadassāvīti tāya āturatāya  icchiticchitakkhaṇe āgantuṃ asakkonto kadācideva
daṭṭhuṃ labhāmi, na sabbakālanti attho. Manobhāvanīyānanti manavaḍḍhakānaṃ. Yesu hi
diṭṭhesu 1- kusalavasena cittaṃ vaḍḍhati, te sāriputtamoggallānādayo mahātherā
manobhāvanīyā nāma. Anusāsatūti punappunaṃ sāsatu. Purimaṃ hi vacanaṃ ovādo nāma,
aparāparaṃ anusāsanī nāma. Otiṇṇe vā vatthusmiṃ vacanaṃ ovādo nāma, anotiṇṇe
tantivasena vā paveṇivaseneva vā vuttaṃ anusāsanī nāma. Apica ovādoti vā
anusāsanīti vā atthato ekameva, byañjanamattameva nānaṃ.
    Āturo hāyanti āturo hi ayaṃ, suvaṇṇavaṇṇo piyaṅgusāmopi samāno
niccapaggharaṇaṭṭhena āturoyeva. Aṇḍabhūtoti aṇḍaṃ viya bhūto dubbalo.
Yathā kukkuṭaṇḍaṃ vā mayūraṇḍaṃ vā geṇḍukaṃ viya gahetvā khipantena vā
paharantena vā na sakkā kīḷituṃ, tāvadeva bhijjati, evamayampi kāyo kaṇṭakepi
khāṇukepi pakkhalitassa bhijjati, 2- aṇḍaṃ viya bhūtoti aṇḍabhūto. Pariyonaddhoti
sukhumena chavimattena pariyonaddho. Aṇḍaṃ hi sāratacena pariyonaddhaṃ, tenettha 3-
ḍaṃsamakasādayo nilīyitvāpi chaviṃ chinditvā yūsaṃ paggharāpetuṃ na sakkonti.
Imasmiṃ pana chaviṃ chinditvā yaṃ icchanti, taṃ karonti. Evaṃ sukhumāya chaviyā
pariyonaddho. Kimaññatra bālyāti bālabhāvato aññaṃ kiṃ atthi, bāloyeva
ayanti attho. Tasmāti yasmā ayaṃ kāyo evarūpo, tasmā.
    Tenupasaṅkamīti rañño cakkavattissa upaṭṭhānaṃ gantvā anantaraṃ pariṇāyakaratanassa
upaṭṭhānaṃ gacchanto rājapuriso viya saddhammacakkavattissa bhagavato
@Footnote: 1 sī diṭṭhesu diṭṭhesu, Ma. diṭṭhesu kusalesu   2 cha.Ma. bhijjatīti
@3 Ma. tena thaddhaṃ, cha. tena

---------------------------------------------------------------------------------------------
page275.
Upaṭṭhānaṃ gantvā anantaraṃ dhammasenāpatissa apacitiṃ kattukāmo yenāyasmā
sāriputto, tenupasaṅkami. Vippasannānīti suṭṭhu pasannāni. Indriyānīti
manacchaṭṭhāni indriyāni. Parisuddhoti niddoso. Pariyodātoti tasseva vevacanaṃ.
Nirupaklesatāyeva hi esa pariyodātoti vutto, na setabhāvena. Etassa ca
pariyodātataṃ disvāva indriyānaṃ vippasannataṃ aññāsi. Nayaggāhapaññā kiresā
therassa.
    Kathaṃ hi no siyāti kena kāraṇena na laddhā bhavissati, laddhāyevāti
attho. Iminā kiṃ dīpeti? satthu vissāsikabhāvaṃ. Ayaṃ kira satthu diṭṭhakālato
paṭṭhāya pitipemaṃ, upāsikā cassa mātipemaṃ paṭilabhati. Ubhopi "mama putto"ti
satthāraṃ vadanti. Bhavantaragato hi nesaṃ sineho. Sā kira upāsikā pañca
jātisatāni tathāgatassa mātāva, so ca gahapati pitāva ahosi. Puna pañca
jātisatāni upāsikā  mahāmātā, upāsako mahāpitā, tathā cūḷamātā cūḷapitāti.
Evaṃ satthā diyaḍḍhaattabhāvasahassaṃ tesaṃyeva hatthe vaḍḍhito. Teneva te
yaṃ neva puttassa, na pitu santike kathetuṃ sakkā, taṃ satthu santike
nisinnā kathenti. Imināyeva ca kāraṇena bhagavā "etadaggaṃ bhikkhave mama
sāvakānaṃ upāsakānaṃ vissāsikānaṃ yadidaṃ nakulapitā gahapati, 1- etadaggaṃ bhikkhave
mama sāvikānaṃ upāsikānaṃ vissāsikānaṃ 1- yadidaṃ nakulamātā gahapatānī"ti 2- te
etadagge ṭhapesi. Iti so imaṃ vissāsikabhāvaṃ pakāsento kathaṃ hi no siyāti
āha. Amatena abhisittoti nayidha 3- aññaṃ kiñci jhānaṃ vā vipassanā vā
maggo vā phalaṃ vā "amatābhiseko"ti daṭṭhabbaṃ, 4- madhuradhammadesanāyeva pana
"amatābhiseko"ti veditabbā. 5- Dūratopīti tiroraṭṭhāpi tirojanapadāpi.
@Footnote: 1-1 cha.Ma.,i etadaggaṃ bhikkhave mama .pe. vissāsikānanti pāṭhā na dissanti
@2 aṅ. ekaka. 20/257,266/27      3 cha.Ma. nassidha
@4 cha.Ma. daṭṭhabbo                  5 cha.Ma. veditabbo

---------------------------------------------------------------------------------------------
page276.
    Assutavā puthujjanoti idaṃ vuttatthameva. Ariyānaṃ adassāvītiādīsu
ariyāti ārakattā kilesehi, anaye na iriyanato, aye iriyanato, sadevakena
ca lokena araṇīyato buddhā ca paccekabuddhā ca buddhasāvakā ca vuccanti.
Buddhā eva vā idha ariyā. Yathāha:- "sadevake bhikkhave loke .pe. Tathāgato
ariyoti vuccatī"ti. 1- Sappurisānanti ettha pana paccekabuddhā tathāgatasāvakā
ca sappurisāti veditabbā. Te hi lokuttaraguṇayogena sobhanā purisāti
sappurisā. Sabbeva vā ete dvedhāpi vuttā. Buddhāpi hi ariyā ca sappurisā
ca, paccekabuddhā buddhasāvakā ca. 2- Yathāha:-
                   "yo ve kataññū katavedi dhīro
                    kalyāṇamitto daḷhabhitti ca hoti
                    dukkhitassa sakkaccaṃ 3- karoti kiccaṃ
                    tathāvidhaṃ sappurisaṃ vadantī"ti. 4-
    "kalyāṇamitto daḷhabhatti ca hotī"ti ettāvatā hi buddhasāvako vutto,
kataññutādīhi paccekabuddhabuddhāti. Idāni yo tesaṃ ariyānaṃ adassanasīlo, na ca
dassane sādhukārī, so "ariyānaṃ adassāvī"ti veditabbo. So ca cakkhunā
adassāvī, ñāṇena adassāvīti duvidho. Tesu ñāṇena adassāvī idha adhippeto.
Maṃsacakkhunā hi dibbacakkhunā vā ariyā diṭṭhāpi adiṭṭhāva honti tesaṃ cakkhūnaṃ
vaṇṇamattaggahaṇato na ariyabhāvagocarato soṇasiṅgālādayopi cakkhunā ariye
passanti, na ca te 5- ariyānaṃ dassāvino.
@Footnote: 1 saṃ. mahā. 19/1098/380        2 cha.Ma. buddhasāvakāpi
@3 cha.Ma.,i. sakkacca   4 khu.jā. 27/2466/541 (syā)  5 cha.Ma. na cete

---------------------------------------------------------------------------------------------
page277.
    Tatridaṃ vatthu:- cittalapabbatavāsino kira khīṇāsavattherassa upaṭṭhāko
vuḍḍhapabbajito ekadivasaṃ therena saddhiṃ piṇḍāya caritvā therassa pattacīvaraṃ
gahetvā piṭṭhito āgacchanto theraṃ pucchi "ariyā nāma bhante kīdisā"ti.
Thero āha "idhekacco mahallako ariyānaṃ pattacīvaraṃ gahetvā vattapaṭivattaṃ 1-
katvā sahacarantopi neva ariye jānāti, evaṃ dujjānāvuso ariyā"ti. Evaṃ
vuttepi so neva aññāsi. Tasmā na cakkhunā dassanaṃ, ñāṇena dassanameva
dassanaṃ. Yathāha:- "kiṃ te vakkali iminā pūtikāyena diṭṭhena, yo kho vakkali
dhammaṃ passati, so maṃ passati. Yo maṃ passati, so dhammaṃ passatī"ti. 2- Tasmā
cakkhunā passantopi ñāṇena ariyehi diṭṭhaṃ aniccādilakkhaṇaṃ apassanto,
ariyādhigatañca dhammaṃ anadhigacchanto ariyakaradhammānaṃ ariyabhāvassa ca adiṭṭhattā
"ariyānaṃ adassāvī"ti veditabbo.
    Ariyadhammassa akovidoti satipaṭṭhānādibhede ariyadhamme akusalo. Ariyadhamme
avinītoti ettha pana:-
           duvidho vinayo nāma        ekamekettha pañcadhā
           abhāvato tassa ayaṃ        avinītoti vuccati.
    Ayaṃ hi saṃvaravinayo pahānavinayoti duvidho vinayo. Ettha ca duvidhepi
vinaye ekameko vinayo pañcadhā bhijjati. Saṃvaravinayopi hi sīlasaṃvaro satisaṃvaro
ñāṇasaṃvaro khantisaṃvaro vīriyasaṃvaroti pañcavidho. Pahānavinayopi tadaṅgappahānaṃ
vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti
pañcavidho.
@Footnote: 1 Ma. vattapaṭipattiṃ           2 saṃ.kha. 17/87/96

---------------------------------------------------------------------------------------------
page278.
    Tattha "iminā pātimokkhasaṃvarena upeto hoti samupeto"ti 1- ayaṃ sīlasaṃvaro.
"rakkhati cakkhundriyaṃ, cakkhundriye saṃvaraṃ āpajjatī"ti 2- ayaṃ satisaṃvaro.
           "yāni sotāni lokasmiṃ    sati tesaṃ nivāraṇaṃ
            sotānaṃ saṃvaraṃ brūmi      paññāyete pithiyyare"ti 3-
ayaṃ ñāṇasaṃvaro. "khamo hoti sītassa uṇhassā"ti 4- ayaṃ khantisaṃvaro. "uppannaṃ
kāmavitakkaṃ nādhivāsetī"ti 5- ayaṃ vīriyasaṃvaro. Sabbopicāyaṃ saṃvaro yathāsakaṃ
saṃvaritabbānaṃ vinetabbānañca kāyaduccaritādīnaṃ saṃvaraṇato "saṃvaro "vinayanato
"vinayo"ti vuccati. Evaṃ tāva saṃvaravinayo pañcadhā bhijjatīti veditabbo.
    Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva
tamassa, tena tena vipassanāñāṇena tassa tassa anatthassa 6- pahānaṃ. Seyyathīdaṃ?
nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṃ,
tasseva aparabhāgena kaṅkhāvitaraṇena kathaṃkathībhāvassa, kalāpasammasanena "ahaṃ
mamā"ti gāhassa, maggāmaggavavatthānena amagge maggasaññāya, ubhayadassanena
ucchedadiṭṭhiyā, vayadassanena sassatadiṭṭhiyā, bhayadassanena sabhaye abhayasaññāya,
ādīnavadassanena assādasaññāya, nibbidānupassanāya 7- abhiratisaññāya,
muccitukamyatāñāṇena amuccitukāmatāya. Upekkhāñāṇena anupekkhāya, anulomena
dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittaggāhassa
pahānaṃ, etaṃ tadaṅgappahānaṃ nāma.
@Footnote: 1 abhi.vi. 35/511/296, aṅ.tika. 20/16/108
@2 dī.Sī. 9/213/70, Ma.mū. 12/295/258, saṃ.saḷā. 18/317/220 (syā)
@3 cha.Ma. pidhīyare, khu.su. 25/1042/532, khu.cūḷa. 30/75/16 (syā)
@4 Ma.mū. 12/24/13, aṅ.catukka. 21/114/134, aṅ.chakka. 22/329/437 (syā)
@5 Ma.mū. 12/26/15, aṅ.catukka. 21/118/133, aṅ.dasaka. 24/60/88
@6 Sī. aṅgassa         7 Ma.,ka. nibbidānupassanena

---------------------------------------------------------------------------------------------
page279.
    Yaṃ pana upacārappanābhedena samādhinā pavattibhāvanivāraṇato ghaṭappahāreneva
udakapiṭṭhe sevālassa, tesaṃ tesaṃ nīvaraṇādidhammānaṃ pahānaṃ, etaṃ vikkhambhanappahānaṃ
nāma. Yaṃ catunnaṃ ariyamaggānaṃ bhāvitattā taṃtaṃmaggatova attano santāne
"diṭṭhigatānaṃ pahānāyā"tiādinā 1- nayena vuttassa samudayapakkhikassa kilesagaṇassa
accantaappavattibhāvena 2- pahānaṃ, idaṃ samucchedappahānaṃ nāma. Yaṃ pana phalakkhaṇe
paṭippassaddhattaṃ kilesānaṃ, etaṃ paṭippassaddhippahānaṃ nāma.
    Yaṃ sabbasaṅkhatanissaṭattā pahīnasabbasaṅkhataṃ nibbānaṃ, etaṃ nissaraṇappahānaṃ
nāma. Sabbampi cetaṃ pahānaṃ yasmā cāgaṭṭhena pahānaṃ, vinayanaṭṭhena vinayo,
tasmā "pahānavinayo"ti vuccati. Taṃtaṃpahānavato 3- vā tassa tassa vinayassa
sambhavatopetaṃ "pahānavinayo"ti vuccati. Evaṃ pahānavinayopi pañcadhā bhijjatīti
veditabbo.
    Evamayaṃ saṅkhepato duvidho, bhedato ca dasavidho vinayo bhinnasaṃvarattā
pahātabbassa ca appahīnattā yasmā etassa assutavato puthujjanassa natthi,
tasmā abhāvato tassa ayaṃ "avinīto"ti vuccatīti. Esa nayo sappurisānaṃ
adassāvī sappurisadhammassa akovido sappurisadhamme avinītoti etthāpi.
Ninnānākaraṇaṃ hi etaṃ atthato. Yathāha:-
               "yeva te ariyā, teva te sappurisā. Yeva te sappurisā,
           teva te ariyā. Yo eva so ariyānaṃ dhammo, so eva so
           sappurisānaṃ dhammo. Yo eva so sappurisānaṃ dhammo, so eva
           so ariyānaṃ dhammo. Yeva te ariyavinayā, teva te sappurisavinayā.
@Footnote: 1 abhi. saṅ. 34/277/84, abhi. vi. 35/628/322
@2 Sī. accantaṃ appavattabhāvena        3 Sī. taṃtaṃpahānaṃ gato

---------------------------------------------------------------------------------------------
page280.
           Yeva te sappurisavinayā, teva te ariyavinayā. Ariyeti vā
           sappuriseti vā, ariyadhammeti vā sappurisadhammeti vā, ariyavinayeti
           vā sappurisaviyanayeti vā esese eke ekaṭṭhe same samabhāge
           tajjāte taññevā"ti.
    Rūpaṃ attato samanupassatīti idhekacco rūpaṃ attato samanupassati, "yaṃ
rūpaṃ, so ahaṃ, yo ahaṃ, taṃ rūpan"ti rūpañca attañca advayaṃ samanupassati.
Seyyathāpi nāma telappadīpassa jhāyato yā acci, so vaṇṇo. Yo vaṇṇo,
sā accīti acciñca vaṇṇañca advayaṃ samanupassati, evameva idhekacco rūpaṃ
attato samanupassati .pe. Advayaṃ samanupassatīti evaṃ rūpaṃ "attā"ti
diṭṭhipassanāya passati. Rūpavantaṃ vā  attānanti arūpaṃ "attā"ti gahetvā
chāyāvantaṃ rukkhaṃ viya taṃ rūpavantaṃ samanupassati. Attani vā rūpanti arūpameva
"attā"ti gahetvā pupphasmiṃ gandhaṃ viya attani rūpaṃ samanupassati. Rūpasmiṃ vā
attānanti arūpameva "attā"ti gahetvā karaṇḍake 1- maṇiṃ viya taṃ attānaṃ rūpasmiṃ
samanupassati. Pariyuṭṭhaṭṭhāyīti pariyuṭṭhaṭṭhānākārena 2- abhibhavanākārena ṭhito,
"ahaṃ rūpaṃ, mama rūpan"ti evaṃ taṇhādiṭṭhīhi gilitvā pariniṭṭhapetvā gaṇhanako
nāma hotīti attho. Tassa taṃ rūpanti tassa taṃ evaṃ gahitaṃ rūpaṃ. Vedanādīsupi
eseva nayo.
    Tattha "rūpaṃ attato samanupassatī"ti suddharūpameva attāti kathitaṃ. "rūpavantaṃ
vā attānaṃ, attani vā rūpaṃ, rūpasmiṃ vā attānaṃ, vedanaṃ attato .pe.
Saññaṃ, saṅkhāre, viññāṇaṃ attato samanupassatī"ti imesu sattasu ṭhānesu
arūpaṃ attāti kathitaṃ. Vedanāvantaṃ vā attānaṃ, attani vā vedanaṃ, vedanāya
@Footnote: 1 Ma., ka. karaṇḍāya      2 Sī. pariyuṭṭhaṭṭhena, ka. pariyuṭṭhānena

---------------------------------------------------------------------------------------------
page281.
Vā attānan"ti evaṃ catūsu khandhesu tiṇṇaṃ tiṇṇaṃ vasena dvādasasu ṭhānesu
rūpārūpamissako attā kathito. Tattha "rūpaṃ attato samanupassati, vedanaṃ, saññaṃ,
saṅkhāre, viññāṇaṃ attato samanupassatī"ti imesu pañcasu ṭhānesu ucchedadiṭṭhi
kathitā, avasesesu sassatadiṭṭhīti evamettha paṇṇarasa bhavadiṭṭhiyo pañca vibhavadiṭṭhiyo
honti, tā sabbāpi maggāvaraṇā, na saggāvaraṇā, paṭhamamaggavajjhāti veditabbā.
    Evaṃ kho gahapati āturakāyo ceva hoti āturacitto cāti kāyo nāma
buddhānampi āturoyeva. Cittaṃ pana rāgadosamohānugataṃ āturaṃ nāma. Taṃ idha
dassitaṃ. No ca āturacittoti idha nikkilesatāya cittassa anāturabhāvo dassito.
Iti imasmiṃ sutte lokiyamahājano āturakāyo ceva āturacitto cāti dassito,
khīṇāsavā āturakāyā anāturacittā, satta sekkhā neva āturacittā, na
anāturacittāti veditabbā. Bhajamānā pana anāturacittataṃyeva 1- bhajantīti. Paṭhamaṃ.
                        2. Devadahasuttavaṇṇanā
    [2] Dutiye devadahanti devā vuccanti rājāno, tesaṃ maṅgaladaho, sayaṃ
jāto vā so dahoti, tasmā "devadaho"ti vutto. Tassa avidūre nigamo
devadahantveva napuṃsakaliṅgavasena saṅkhyaṃ gato. Pacchābhūmagamikāti pacchābhūmaṃ
niviṭṭhajanapadaṃ gantukāmā. Nivāsanti temāsaṃ vassāvāsaṃ. Apalokitoti āpucchito.
Apalokethāti āpucchatha. Kasmā theraṃ āpucchāpeti? te sabhāre kātukāmatāya.
Yo hi ekavihāre vasantopi santikaṃ na gacchati pakkamanto anāpucchā
pakkamati, ayaṃ nibbhāro nāma yo ekavihāre vasantopi āgantvā passati.
Pakkamanto āpucchati, ayaṃ sabhāro nāma. Imepi bhikkhū bhagavā "evamime sīlādīhi
vaḍḍhissantī"ti sabhāre kātukāmo āpacchāpeti.
@Footnote: 1 Sī. āturacittataṃyeva

---------------------------------------------------------------------------------------------
page282.
    Paṇḍitoti dhātukosallādinā catubbidhena paṇḍiccena samannāgato.
Anuggāhakoti āmisānuggahena ca dhammānuggahena cāti davīhipi anuggahehi
anuggāhako. Thero kira aññe bhikkhū viya pātova piṇḍāya agantvā sabbabhikkhūsu
gatesu sakalaṃ saṃghārāmaṃ anuvicaranto asammaṭṭhaṭṭhānaṃ sammajjati, achaḍḍitaṃ
kacavaraṃ chaḍḍeti, saṃghārāme dunnikkhittāni mañcapīṭhadārubhaṇḍamattikābhaṇḍāni
paṭisāmeti. Kiṃkāraṇā? "mā aññatitthiyā vihāraṃ paviṭṭhā disvā paribhavaṃ
akaṃsū"ti. Tato gilānasālaṃ gantvā gilāne assāsetvā "kena attho"ti
pucchitvā yena attho hoti, tadatthaṃ tesaṃ daharasāmaṇere ādāya bhikkhācāravattena
vā sabhāgaṭṭhāne vā bhesajjaṃ pariyesitvā tesaṃ datvā "gilānupaṭṭhānaṃ nāma
buddhapaccekabuddhehi vaṇṇitaṃ, gacchatha sappurisā appamattā hothā"ti te pesetvā
sayaṃ piṇḍāya caritvā upaṭṭhākakule vā bhattakiccaṃ katvā vihāraṃ gacchati. Idaṃ
tāvassa nibaddhavāsaṭṭhāne āciṇṇaṃ.
    Bhagavati pana cārikaṃ caramāne "ahaṃ aggasāvako"ti upāhanaṃ āruyha chattaṃ
gahetvā purato purito na gacchati. Ye pana tattha mahallakā vā ābādhikā
vā atidaharā vā, tesaṃ rujjanaṭṭhānāni telena makkhāpetvā pattacīvaraṃ attano
daharasāmaṇerehi gāhāpetvā taṃdivasaṃ vā dutiyadivasaṃ vā te gaṇhitvāva
gacchati, ekadivasaṃ hi taññeva āyasmantaṃ ativikāle sampattattā senāsanaṃ
alabhitvā cīvarakuṭiyaṃ nisinnaṃ disvā satthā punadivase bhikkhusaṃghaṃ sannipātetvā
hatthivānaratittiravatthuṃ 1- kathetvā "yathāvuḍḍhaṃ senāsanaṃ dātabban"ti sikkhāpadaṃ 2-
paññāpesi. Evaṃ tāvesa āmisānuggahena anuggaṇhāti. Ovadanto panesa
satavārampi sahassavārampi tāva ovadati, yāva so puggalo sotāpattiphale patiṭṭhāti,
@Footnote: 1 vi. cūḷa. 7/311/81, khu. apa. 27/37/12 (syā)   2 vi. cūḷa. 7/313/83/85

---------------------------------------------------------------------------------------------
page283.
Atha naṃ vissajjetvā aññaṃ ovadati. Iminā nayena ovadato cassa ovāde ṭhatvā
arahattaṃ pattā gaṇanapathaṃ atikkantā. Evaṃ dhammānuggahena anuggaṇhāti.
    Paccassosunti te bhikkhū "amhākaṃ neva upajjhāyo, na ācariyo, na
sandiṭṭhasambhatto, kiṃ tassa santike karissāmā"ti tuṇhībhāvaṃ anāpajjitvā
"evaṃ bhante"ti satthu vacanaṃ sampaṭicchiṃsu. Elagalāgumbeti 1- jigucchamaṇḍapake. 2-
So kira elagalāgumbo dhuvasalilaṭṭhāne jāto. Athettha catūhi pādehi maṇḍapaṃ
katvā tassa upari taṃ gumbaṃ āropesuṃ, so taṃ maṇḍapaṃ chādesi. Athassa
heṭṭhā iṭṭhakāhi paricinitvā bālikaṃ okiritvā āsanaṃ paññāpayiṃsu.
Sītalaṃ divāṭṭhānaṃ udakavāto vāyati. Thero tasmiṃ nisīdi. Taṃ sandhāya vuttaṃ
"elagalāgumbe"ti.
    Nānāverajjagatanti ekassa rañño rajjato nānāvidhaṃ rajjagataṃ. Virajjanti
aññaṃ rajjaṃ. Yathā hi sadesato añño videso, evaṃ nivuttharajjato aññaṃ
rajjaṃ virajjaṃ nāma, taṃ verajjanti vuttaṃ. Khattiyapaṇḍitāti bimbisārakosalarājādayo
paṇḍitarājāno. Brāhmaṇapaṇḍitāti caṅkītārukkhādayo paṇḍitabrāhmaṇā.
Gahapatipaṇḍitāti cittasudattādayo paṇḍitagahapatayo. Samaṇapaṇḍitāti sabhiyapilotikādayo
paṇḍitaparibbājakā. Vīmaṃsakāti atthagavesino. Kiṃvādīti kiṃ attano dassanaṃ
vadati, kiṃ laddhikoti attho. Kimakkhāyatīti kiṃ sāvakānaṃ ovādānusāsaniṃ
ācikkhati. Dhammassa cānudhammanti bhagavatā vuttabyākaraṇassa anubyākaraṇaṃ.
Sahadhammikoti sakāraṇo. Vādānuvādoti bhagavatā vuttavādassa anuvādo.
"vādānupāto"tipi pāṭho, satthu vādassa anupāto anupatanaṃ, anugamananti
attho. Imināpi vādaṃ anugato vādoyeva dīpito hoti.
    Avītarāgassātiādīsu taṇhāvaseneva attho veditabbo. Taṇhā hi
rajjanato rāgo, chandiyanato chando, piyāyanaṭṭhena pemaṃ, pivitukāmaṭṭhena
@Footnote: 1 ṭīkā. eḷakāḷagumbe      2 Sī. gacchamaṇḍape, ka. gudhe jigucchamaṇḍapake

---------------------------------------------------------------------------------------------
page284.
Pipāsā, anudahaṭṭhena pariḷāhoti vuccati. Akusale cāvuso dhammetiādi
kasmā āraddhaṃ? pañcasu khandhesu avītarāgassa ādīnavaṃ, vītarāgassa ca ānisaṃsaṃ
dassetuṃ. Tatra avighātoti niddukkho. Anupāyāsoti nirupatāPo. Apariḷāhoti
niddāhoti. Evaṃ sabbattha attho veditabbo. Dutiyaṃ.
                       3. Hāliddikānisuttavaṇṇanā
    [3] Tatiye avantīsūti avantidakkhiṇāpathasaṅkhāte avantiraṭṭhe. Kuraraghareti
evaṃnāmake nagare. Papāteti ekato papāte, tassā kira pabbatassa ekaṃ
passaṃ chinditvā pātitaṃ viya ahosi. "pavatte"tipi pāṭho, nānātitthiyānaṃ
laddhipavattaṭṭhāneti attho. Iti thero tasmiṃ raṭṭhe taṃ nagaraṃ nissāya tasmiṃ
pabbate viharati. Hāliddikānīti evaṃnāmako. Aṭṭhakavaggiye māgaṇḍiyapañheti
aṭṭhakavaggikamhi māgaṇḍiyapañho nāma atthi, tasmiṃ pañhe rūpadhātūti rūpakkhandho
adhippeto. Rūpadhāturāgavinibandhanti rūpadhātumhi rāgena vinibaddhaṃ. Viññāṇanti
kammaviññāṇaṃ. Okasārīti gehasārī ālayasārī.
    Kasmā panettha "viññāṇadhātu kho gahapatī"ti na vuttanti? sammohavighātatthaṃ
"oko"ti hi atthato paccayo vuccati, pure jātañca kammaviññāṇaṃ pacchājātassa
kammaviññāṇassapi vipākaviññāṇassapi, vipākaviññāṇañca vipākaviññāṇassapi
kammaviññāṇassapi paccayo hoti, tasmā "kataraṃ nu kho idha viññāṇan"ti
sammoho bhaveyya, tassa vighātatthaṃ taṃ aggahetvā asaṅkiṇṇāvasena desanā
katā. Apica ārammaṇavasena catasso abhisaṅkhāraviññāṇaṭṭhitiyo vuttāti tā
dassetumpi idha viññāṇaṃ gahitaṃ.

---------------------------------------------------------------------------------------------
page285.
    Upāyupādānāti taṇhupāyadiṭṭhupāyavasena dve upāyā, kāmupādānādīni
cattāri upādānāni ca. Cetaso adhiṭṭhānābhinivesānusayāti akusalacittassa
adhiṭṭhānabhūtā ceva abhinivesabhūtā ca anusayabhūtā ca. Tathāgatassāti sammāsambuddhassa
sabbesampi hi khīṇāsavānaṃ ete pahīnāva, satthu pana khīṇāsavabhāvo loke
atipākaṭoti uparimakoṭiyā evaṃ vuttaṃ. Viññāṇadhātuyāti idha viññāṇaṃ kasmā
gahitaṃ? kilesappahānadassanatthaṃ. Kilesā hi na kevalaṃ catūsuyeva khandhesu pahīnā
pahiyyanti, pañcasupi pahiyyantiyevati kilesappahānadassanatthaṃ gahitaṃ. Evaṃ kho
gahapati anokasārī hotīti evaṃ kammaviññāṇena okaṃ asarantena anokasārī
nāma hoti.
    Rūpanimittanikesāravinibandhāti rūpameva kilesānaṃ paccayaṭṭhena nimittaṃ,
ārammaṇakiriyasaṅkhātena nivāsanaṭṭhānaṭṭhena niketanti rūpanimittaniketaṃ. Visāro ca
vinibandho ca visāravinibandhā. Ubhayenapi hi kilesānaṃ patthaṭabhāvo ca vinibandhanabhāvo
ca vutto, rūpanimittanikete visāravinibandhāti rūpanimittaniketavisāravinibandhā,
tasmā rūpanimattaniketamhi uppannena kilesavisārena ceva kilesabandhanena cāti attho.
Niketasārīti vuccatīti ārammaṇakaraṇavasena nivāsanaṭṭhānaṃ sārīti vuccati. Pahīnāti
te rūpanimittaniketasilesavisāravinibandhā pahīnā.
    Kasmā panettha pañcakkhandhā "okā"ti vuttā. Cha ārammaṇāni "niketan"ti?
Chandarāgassa balavadubbalāya. Samānepi hi etesaṃ ālayaṭṭhena visesabhāvo. Okoti
niccanivāsanaṃ gehameva vuccati, niketanti "ajja asukaṭṭhāne karissāmā"ti
katasaṅketānaṃ nivāsanaṭṭhānaṃ uyyānādi. Kattha yathā puttadāradhanadhaññapuṇṇagehe
chandarāgo balavā hoti, evaṃ ajjhattikesu khandhesu. Yathā

---------------------------------------------------------------------------------------------
page286.
Pana uyyānaṭṭhānādīsu tato dubbalataro hoti, evaṃ bāhiresu chasu ārammaṇesūti
chandarāgassa balavadubbalatāya evaṃ desanā katāti veditabbā.
    Sukhitesu sukhitoti upaṭṭhākesu dhanadhaññalābhādivasena sukhitesu "idānāhaṃ
manāpaṃ bhojanaṃ labhissāmī"ti gehassitasukhena sukhito hoti, tehi pattasampattiṃ 1-
anubhavamāno viya carati. Dukkhitesu dukkhitoti tesaṃ kenacideva kāraṇena dukkhe
uppanne sayaṃ dviguṇena dukkhena dukkhito hoti. Kiccakaraṇīyesūti kiccasaṅkhātesu
karaṇīyesu. Tesu yogaṃ āpajjatīti upayogaṃ sayaṃ tesaṃ kiccānaṃ kattabbataṃ
āpajjati. Kāmesūti vatthukāmesu. Evaṃ kho gahapati kāmehi aritto hotīti
evaṃ kilesakāmehi aritto hoti antokāmānaṃ bhāvena atuccho. Sukkapackho tesaṃ
abhāvena ritto tucchoti veditabbo.
    Purakkharānoti vattaṃ purato kurumāno. Evaṃrūpo siyantiādīsu
dīgharassakāḷodātādīsu rūpesu "evaṃrūpo  nāma bhaveyyan"ti pattheti. Sukhādīsu
vedanāsu evaṃvedano nāma, nīlasaññādīsu saññāsu evaṃsañño nāma,
puññābhisaṅkhārādīsu saṅkhāresu evaṃsaṅkhārā nāma, cakkhuviññāṇādīsu viññāṇesu
"evaṃviññāṇo nāma bhaveyyan"ti pattheti.
    Apurakkharānoti vattaṃ purato akurumāno. Sahitaṃ me, asahitanteti tuyhaṃ vacanaṃ
asahitaṃ asiliṭṭhaṃ, mayhaṃ sahitaṃ siliṭṭhaṃ madhuraṃ madhurapānasadisaṃ. Adhiciṇṇante
viparāvattanta yaṃ tuyhaṃ dīghena kālena paricitaṃ supaguṇaṃ, taṃ mama vādaṃ āgamma sabbaṃ
khaṇena viparāvattaṃ nivattaṃ. Āropito te vādoti tuyhaṃ doso mayā āropito. Cara
vādappamokkhāyāti taṃ taṃ ācariyaṃ upasaṅkamitvā uttariṃ pariyesanto imassa
vādassa mokkhāya cara āhiṇḍāhi. Nibbeṭhehi vā sace pahosīti atha sayameva
pahosi, idheva nibbeṭhehīti. Tatiyaṃ.
@Footnote: 1 Sī. laddhasampattiṃ, ka. pattasampattiṃ attano

---------------------------------------------------------------------------------------------
page287.
                     4. Dutiyahāliddikānisuttavaṇṇanā
    [4] Catutthe sakkapañheti cūḷasakkapañhepi, mahāsakkapañhepetaṃ vuttameva.
Taṇhāsaṅkhayavimuttāti taṇhāsaṅkhaye nibbāne tadārammaṇāya phalavimuttiyā vimuttā.
Accantaniṭṭhāti antaṃ atikkantaniṭṭhā satataniṭṭhā sesapadesupi eseva nayo.
Catutthaṃ.
                         5. Samādhisuttavaṇṇanā
    [5] Pañcame samādhinti idaṃ bhagavā te bhikkhū cittekaggatāya parihāyante
disvā "cittekaggataṃ labhantānaṃ imesaṃ kammaṭṭhānaṃ phātiṃ gamissatī"ti 1- ñatvā
āha. Abhinandatīti pattheti. Abhivadatīti tāya abhinandanāya "aho piyaṃ iṭṭhaṃ
kantaṃ manāpan"ti vadati. Vācaṃ abhindantopi ca taṃ ārammaṇaṃ nissāya evaṃ lobhaṃ
uppādento abhivadatiyeva nāma. Ajjhosāya tiṭṭhatīti gilitvā pariniṭṭhapetvā
gaṇhāti. Yā rūpe nandīti yā sā rūpe balavapatthanāsaṅkhātā nandi. Tadupadānanti
taṃ gahaṇaṭṭhena upādānaṃ. Nābhinandatīti na pattheti. Nābhivadatīti patthanāvasena
na "iṭṭhaṃ kantan"ti vadati. Vipassanācittena cetasā "aniccaṃ dukkhan"ti vacībhedaṃ
karontopi nābhivadatiyeva. Pañcamaṃ.
                       6. Paṭisallāṇasuttavaṇṇanā
    [6] Chaṭṭhe paṭisallāṇeti 2- idaṃ bhagavā te bhikkhū kāyavivekena parihāyante
disvā "kāyavivekaṃ labhantānaṃ imesaṃ kammaṭṭhānaṃ phātiṃ 3- gamissatī"ti ñatvā
āha. Chaṭṭhaṃ.
@Footnote: 1 Sī.,Ma. phāti bhavissatīti
@2 Sī.,ka. paṭisallāneti   3 Sī.,Ma. ṭhitiṃ

---------------------------------------------------------------------------------------------
page288.
                     7. Upādāparitassanāsuttavaṇṇanā
    [7] Sattame upādāparitassananti gahaṇena uppannaṃ paritassanaṃ.
Anupādāaparitassananti agahaṇena aparitassanaṃ. Rūpavipariṇāmānuparivatti
viññāṇaṃ hotīti "mama rūpaṃ vipariṇatan"ti vā "ahu vata metaṃ, dāni vata me
natthī"ti vā ādinā nayena kammaviññāṇaṃ rūpassa bhedānuparivatti hoti.
Vipariṇāmānuparivattijāti vipariṇāmassa anuparivattito vipariṇāmārammaṇacittato jātā.
Paritassanādhammasamuppādāti taṇhāparitassanā ca akusaladhammasamuppādā ca. Cittanti
kusalacittaṃ. Pariyādāya tiṭṭhantīti pariyādiyitvā tiṭṭhanti. Uttāsavāti
sauttāso. Vighātavāti savighāto sadukkho. Apekkhavāti sālayo. Upādāya ca
paritassatīti gaṇhitvā paritassako nāma hoti. Na rūpavipariṇāmānuparivattīti
khīṇāsavassa kammaviññāṇameva natthi, tasmā rūpabhedānuparivatti na hotīti vattuṃ
vaṭṭati. Sattamaṃ.
                   8. Dutiyaupādāparitassanāsuttavaṇṇanā
    [8] Aṭṭhame taṇhāmānadiṭṭhivasena desanā katā. Iti paṭipāṭiyā catūsu
suttesu vaṭṭavivaṭṭameva kathitaṃ. Aṭṭhamaṃ.
                      9. Kālattayaaniccasuttavaṇṇanā
    [9] Navame ko pana vādo paccuppannassāti paccuppannampi
kathāva kā, aniccameva taṃ. Te bhikkhū atītānāgataṃ aniccanti sallakkhetvā
paccuppanne kilamiṃsu, atha nesaṃ ito atītānāgatepi 1- "paccuppannaṃ
aniccan"ti vuccamāne 2- bujjhissantīti ajjhāsayaṃ viditvā satthā
puggalajjhāsayena imaṃ desanaṃ desesi. Navamaṃ.
@Footnote: 1 Sī. atītānāgatatopi, Ma. atītānāgatopi     2 Ma. vuccamāno

---------------------------------------------------------------------------------------------
page289.
                   10-11. Kālattayadukkhasuttādivaṇṇanā
    [10-11] Dasamekādasamāni dukkhaṃ anattāti padehi visesetvā tathārūpeneva
puggalajjhāsayena kathitānīti. Dasamekādasamāni.
                         Nakulapituvaggo paṭhamo.
                          ------------
                           2. Aniccavagga
                      1-10. Aniccasuttādivaṇṇanā
    [12-21] Aniccavagge pariyosānasuttaṃ pucchāvasikaṃ, sesāni tathā tathā
bujjhanakānañca vasena desitānīti. Paṭhamādīni.
                         Aniccavaggo dutiyo.
                          -------------
                            3. Bhāravagga
                         1. Bhārasuttavaṇṇanā
    [22] Bhāravaggassa paṭhame pañcupādānakkhandhātissa vacanīyanti pañcupādānakkhandhā
iti assa vacanīyaṃ, evaṃ vattabbaṃ bhaveyyāti attho. Ayaṃ vuccati bhikkhave bhāroti ye
ime pañcupādānakkhandhā, ayaṃ bhāroti vuccati. Kenaṭṭhenāti? parihārabhāriyaṭṭhena.
Etesañhi ṭhāpanagamananisīdāpananisajjāpanamaṇḍanakhādāpanabhuñjāpanādiparihāro bhāriyoti
parihārabhāriyaṭṭhena bhāroti vuccati. Evaṃnāmoti tisso dattotiādināmo.
Evaṃgottoti kaṇhāyano vacchāyanotiādigotto. Iti vohāramattasiddhaṃ puggalaṃ
"bhārahāro"ti katvā dasseti. Puggalo

---------------------------------------------------------------------------------------------
page290.
Hi paṭisandhikkhaṇeyeva khandhabhāraṃ ukkhipitvā dasapi vassāni vīsatipi vassasatampīti
yāvajīvaṃ imaṃ khandhabhāraṃ nhāpento bhojento mudusamphassamañcapīṭhesu nisīdāpento
nipajjāpento pariharitvā cutikkhaṇe chaḍḍetvā puna paṭisandhikkhaṇe aparaṃ
khaṇḍabhāraṃ ādiyati, tasmā bhārahāroti jāto.
    Ponobbhavikāti punabbhavanibbattikā. Nandīrāgasahagatāti nandirāgena saha
ekattameva gatā. Tabbhāvasahagatanti idha adhippetaṃ. Tatra tatrābhinandinīti
upapattiṭṭhāne vā rūpādīsu vā ārammaṇesu tattha tattha abhinandanasīlāva.
Kāmataṇhādīsu pañcakāmaguṇiko rāgo kāmataṇhā nāma, rūpārūpabhavarāgo
jhānanikantisassatadiṭṭhisahagato rāgoti ayaṃ bhavataṇhā nāma, ucchedadiṭṭhisahagato
rāgo vibhavataṇhā nāma. Bhārādānanti bhāragahaṇaṃ. Taṇhāya hi esa bhāraṃ
ādiyati, asesavirāganirodhotiādi sabbaṃ nibbānasseva vevacanaṃ. Tañhi āgamma
taṇhā asesato virajjati nirujjhati cajiyati paṭinissajjiyati vimuccati, natthi
cettha kāmālayo vā diṭṭhālayo vāti nibbānaṃ etāni nāmāni labhati. Samūlaṃ
taṇhanti taṇhāya avijjā mūlaṃ nāma. Abbuyhāti arahattamaggena taṃ samūlakaṃ
uddharitvā. Nicchāto parinibbutoti nittaṇho parinibbuto nāma vattuṃ
vaṭṭatīti. Paṭhamaṃ.
                        2. Pariññāsuttavaṇṇanā
    [23] Dutiye pariññeyyeti parijānitabbe, samatikkamitabbeti attho.
Pariññanti accantapariññaṃ, samatikkamanti attho. Rāgakkhayotiādi nibbānassa
nāmaṃ. Tañhi accantapariññā nāma. Dutiyaṃ.

---------------------------------------------------------------------------------------------
page291.
                        3. Abhijānasuttavaṇṇanā
    [24] Tatiye abhijānanti abhijānanto. Iminā ñātapariññā kathitā,
dutiyapadena tīraṇapariññā, tatiyacatutthehi pahānapariññāti imasmiṃ sutte tisso
pariññā kathitāti. Tatiyaṃ.
                      4-9. Chandarāgasuttādivaṇṇanā
    [25-30] Catutthādīni dhātusaṃyutte vuttanayeneva veditabbāni. Paṭipāṭiyā
panettha pañcamachaṭṭhasattamesu cattāri saccāni kathitāni, aṭṭhamanavamesu vaṭṭavivaṭṭaṃ
catutthādīni.
                        10. Aghamūlasuttavaṇṇanā
    [31] Dasame aghanti dukkhaṃ evamettha dukkhalakkhaṇameva kathitaṃ. Dasamaṃ.
                        11. Pabhaṅgusuttavaṇṇanā
    [32] Ekādasame pabhaṅgunti pabhijjanabhāvaṃ. Evamidha aniccalakkhaṇameva
kathitanti. Ekādasamaṃ.
                          Bhāravaggo tatiyo.
                          -------------
                          4. Natumhākavagga
                        1. Natumhākasuttavaṇṇanā
    [33] Natumhākavaggassa paṭhame pajahathāti chandarāgappahānena pajahatha.
Tiṇādīsu tiṇaṃ nāma antopheggu bahisāraṃ tālanāḷikerādi. Kaṭṭhaṃ nāma

---------------------------------------------------------------------------------------------
page292.
Antosāraṃ bahipheggu khadirasālasākapanasādi. 1- Sākhā nāma rukkhassa bāhā viya
nikkhantā. Palāsaṃ nāma tālanāḷikerapaṇṇādi. Paṭhamaṃ.
                      2. Dutiyanatumhākasuttavaṇṇanā
    [34] Dutiyaṃ vinā upamāya bujjhanakānaṃ ajjhāsayena vuttaṃ. Dutiyaṃ.
                       3. Aññatarabhikkhusuttavaṇṇanā
    [35] Tatiye rūpañce bhante anusetīti yadi rūpaṃ anuseti. Tena saṅkhaṃ
gacchatīti kāmarāgādīsu yena anu taṃ rūpaṃ anuseti, teneva anusayena "ratto
duṭṭho mūḷho"ti paññattiṃ gacchati. Na tena saṅkhaṃ gacchatīti tena abhūtena
anusayena "ratto duṭṭho mūḷho"ti saṅkhaṃ na gacchatīti. Tatiyaṃ.
                     4. Dutiyaaññatarabhikkhusuttavaṇṇanā
    [36] Catutthe taṃ anumīyatīti taṃ anusayitaṃ rūpaṃ marantena anusayena
anumarati. Na hi ārammaṇe vijjamāne tadārammaṇā dhammā tiṭṭhanti. Yaṃ
anumīyatīti yaṃ rūpaṃ yena anusayena anumarati. Tena saṅkhaṃ gacchatīti tena anusayena
"ratto duṭṭho mūḷho"ti saṅkhaṃ gacchati. Athavā yanti karaṇavacanametaṃ, yena anusayena
anumīyati tena "ratto duṭṭho mūḷho"ti saṅkhaṃ gacchatīti attho. Catutthaṃ.
                      5-6. Ānandasuttādivaṇṇanā
    [37-38] Pañcame ṭhitassa aññathattaṃ paññāyatīti dharamānassa jīvamānassa
jarā paññāyati. Ṭhitīti hi jīvitindriyasaṅkhātāya anupālanāya nāmaṃ. Aññathattanti
jarāya. Tenāhu porāṇā:-
@Footnote: 1 ka. khadirasālapiyālādi

---------------------------------------------------------------------------------------------
page293.
               "uppado jāti akkhāto    bhaṅgo vutto vayoti ca
                aññathattaṃ jarā vuttā     ṭhitī ca anupālanā"ti.
    Evaṃ ekekassa khandhassa uppādajarābhaṅgasaṅkhātāni tīṇi lakkhaṇāni
honti. Yāni sandhāya vuttaṃ "tīṇimāni bhikkhave saṅkhatassa saṅkhatalakkhaṇānī"ti. 1-
    Tattha saṅkhataṃ nāma paccayanibbatto yo koci saṅkhāro. Saṅkhāro ca na
lakkhaṇaṃ, lakkhaṇaṃ na saṅkhāro, na ca saṅkhārena vinā lakkhaṇaṃ paññāpetuṃ
sakkā, nāpi lakkhaṇaṃ vinā saṅkhāro, lakkhaṇena pana saṅkhāro pākaṭo hotīti.
Yathā hi na ca bhāvīyeva lakkhaṇaṃ, lakkhaṇameva gāvī, nāpi gāvaṃ muñcitvā
lakkhaṇaṃ paññāpetuṃ sakkā, nāpi lakkhaṇaṃ muñcitvā gāviṃ, lakkhaṇena pana gāvī
pākaṭo hoti, evaṃ sampadamidaṃ veditabbaṃ.
    Tattha saṅkhārānaṃ uppādakkhaṇe saṅkhāropi uppādalakkhaṇampi kālasaṅkhāto
tassa khaṇopi paññāyati. "uppādopī"ti vutte saṅkhāropi jarālakkhaṇampi
kālasaṅkhāto tassa khaṇopi paññāyati. Bhaṅgalakkhaṇe saṅkhāropi taṃlakkhaṇampi
kālasaṅkhāto tassa khaṇopi paññāyati. Apare pana vadanti "arūpadhammānaṃ
jarājiṇṇo nāma na sakkā paññāpetuṃ, sammāsambuddho ca `vedanāya uppādo
paññāyati, vayo paññāyati, ṭhitāya aññathattaṃ paññāyatī'ti vadanto
arūpadhammānampi tīṇilakkhaṇāni paññāpeti, tāni atthi khaṇaṃ upādāya labbhantī"ti
vatvā:-
               "atthitā sabbadhammānaṃ   ṭhiti nāma pavuccati
                tasseva bhedo maraṇaṃ   sabbadā sabbapāṇinan"ti
imāya ācariyagāthāya tamatthaṃ sādhenti. Athavā santativasena ṭhānaṃ ṭhitīti
veditabbanti ca vadanti. Yasmā pana sutte ayaṃ viseso natthi, tasmā ācariyamatiyā
@Footnote: 1 aṅ.tika. 20/47/146

---------------------------------------------------------------------------------------------
page294.
Suttaṃ appaṭibāhetvā suttameva pamāṇaṃ kattabbaṃ. Chaṭṭhaṃ uttānatthameva.
Pañcamachaṭṭhāni.
                      7-10. Anudhammasuttādivaṇṇanā
    [39-42] Sattame dhammānudhammapaṭipannassāti navannaṃ lokuttaradhammānaṃ
anulomadhammaṃ pubbabhāgapaṭipadaṃ paṭipannassa. Ayamanudhammoti ayaṃ anulomadhammo hoti.
Nibbidābahuloti ukkaṇṭhaṇabahulo hutvā. Parijānātīti tīhi pariññāhi parijānāti.
Parimuccatīti ukkaṇṭhaṇabahulo maggakkhaṇe uppannāya pahānapariññāya parimuccati. Evaṃ
imasmiṃ sutte maggova 1- kathito hoti, tathā ito paresu tīsu. Idha pana anupassanā
aniyamitā, tesu niyamitā. Tasmā idhāpi sā tattha niyamitavaseneva niyametabbā.
Na hi sakkā tīsu aññataraṃ anupassanaṃ vinā nibbindituṃ parijānituṃ vāti.
Sattamādīni.
                        Natumhākavaggo catuttho.
                         ---------------
                           5. Attadīpavagga
                        1. Attadīpasuttavaṇṇanā
    [43] Attadīpavaggassa paṭhame attadīpāti attānaṃ dīpaṃ tāṇaṃ leṇaṃ
gatiṃ parāyanaṃ patiṭṭhaṃ katvā viharathāti attho. Attasaraṇāti idaṃ tasseva vevacanaṃ.
Anaññasaraṇāti idaṃ aññassa saraṇaṃ paṭikkhepavacanaṃ. Na añño aññassa
saraṇaṃ hoti aññassa vāyāmena aññassa samijjhanato vuttampi cetaṃ:-
@Footnote: 1 Sī. maggo

---------------------------------------------------------------------------------------------
page295.
    "attā hi attano nātho ko hi nātho paro siyā"ti. 1- Tenāha
"anaññasaraṇā"ti. Ko panettha attā nāma? lokiyalokuttaro dhammo. Tenevāha
"dhammadīpā dhammasaraṇā anaññasaraṇā"ti. Yonīti kāraṇaṃ "yoni hesā bhūmija
phalassa adhigamāyā"tiādīsu 2- viya. Kiṃpahotikāti kiṃpabhutikā, kuto pabhavantīti
attho. Rūpassa tvevāti idaṃ tesaṃyeva sokādīnaṃ pahānadassanatthaṃ āraddhaṃ.
Na paritassatīti na gaṇhāti na gahati 3-. Tadaṅganibbutoti tena vipassanaṅgena
kilesānaṃ 4- nibbutattā tadaṅganibbuto. Imasmiṃ sutte vipassanāva kathitā. Paṭhamaṃ.
                        2. Paṭipadāsuttavaṇṇanā
    [44] Dutiye dukkhasamudayagāminī samanupassanāti yasmā sakkāyo dukkhaṃ,
tassa ca samudayagāminī paṭipadā nāma "rūpaṃ attato samanupassatī"ti evaṃ
diṭṭhisamanupassanā vuttā, tasmā dukkhasamudayagāminī samanupassanāti ayamettha attho
hoti. Dukkhanirodhagāminī samanupassanāti ettha saha vipassanāya catumaggañāṇaṃ
"samanupassanā"ti vuttaṃ. Iti imasmiṃ sutte vaṭṭavivaṭṭaṃ kathitaṃ. Dutiyaṃ.
                         3. Aniccasuttavaṇṇanā
    [45] Tatiye sammappaññāya daṭṭhabbanti saha vipassanāya maggapaññāya
daṭṭhabbaṃ. Virajjati vimuccatīti maggakkhaṇe virajjati, phalakkhaṇe vimuccati. Anupādāya
āsavehīti anuppādanirodhena niruddhehi āsavehi aggahetvā iti vimuccati.
Rūpadhātuyātiādi paccavekkhaṇadassanatthaṃ vuttaṃ. Saha phalena paccavekkhaṇadassanatthanti
vadantiyeva. Ṭhitanti upari kattabbakiccabhāvena ṭhitaṃ. Ṭhitattā santusitanti
@Footnote: 1 khu.dha. 25/160/45        2 Ma.u. 14/226/192
@3 Sī. na gaṇhati na bhāyati      4 Sī. sokānaṃ.

---------------------------------------------------------------------------------------------
page296.
Pattabbaṃ pattabhāvena 1- santuṭṭhaṃ. Paccattaṃyeva parinibbāyatīti sayameva
parinibbāyati. Tatiyaṃ.
                       4. Dutiyaaniccasuttavaṇṇanā
    [46] Catutthe pubbantānudiṭṭhiyoti pubbantaṃ anugatā aṭṭhārasa diṭṭhiyo
na honti. Aparantānudiṭṭhiyoti aparantaṃ anugatā catucattāḷīsa diṭṭhiyo na
honti. Thāmaso 2- parāmāsoti diṭṭhithāmaso ceva diṭṭhiparāmāso ca na hoti. 3-
Ettāvatā paṭhamamaggo dassito. Idāni saha vipassanāya tayo magge ca phalāni ca
dassetuṃ rūpasmintiādi āraddhaṃ. Athavā diṭṭhiyo nāma vipassanāya eva pahīnā,
idaṃ pana upari saha vipassanāya cattāro magge dassetuṃ āraddhaṃ. Catutthaṃ.
                       5. Samanupassanāsuttavaṇṇanā
    [47] Pañcame pañcupādānakkhandhe samanupassanti etesaṃ vā aññataranti
paripuṇṇagāhavasena pañcakkhandhe samanupassanti, aparipuṇṇagāhavasena etesaṃ
aññataraṃ. Iti sayañceva samanupassanāti iti ayañca diṭṭhisamanupassanā. Asmīti
cassa avigataṃ 4- hotīti yassa ayaṃ samanupassanā atthi, tasmiṃ asmīti
taṇhāmānadiṭṭhisaṅkhātaṃ papañcattayaṃ avigatameva hoti. Pañcannaṃ indriyānaṃ
avakkanti hotīti tasmiṃ kilesajāte sati kammakilesapaccayānaṃ pañcannaṃ indriyānaṃ
nibbatti hoti.
    Atthi bhikkhave manoti idaṃ kammamanaṃ sandhāya vuttaṃ. Dhammāti ārammaṇaṃ
avijjādhātūti javanakkhaṇe avijjā. Avijjāsamphassajenāti avijjāsampayuttaphassato
jātena. Apica manoti bhavaṅgakkhaṇe vipākamanodhātu āvajjanakkhaṇe kiriyāmanodhātu.
@Footnote: 1 Ma. santuṭṭhabhāvena          2 Sī. thāmasā
@3 Sī. diṭṭhiyā thāmabhāve diṭṭhiparāmāso ca hoti  4 Ma. adhigataṃ

---------------------------------------------------------------------------------------------
page297.
Dhammādayo vuttappakārāva. Asmīti pissa hotīti taṇhāmānadiṭṭhivasena asmīti
evaṃpissa hoti. Ito paresu ayamahamasmīti rūpādīsu kiñcideva dhammaṃ gahetvā "ayaṃ
ahamasmī"ti attadiṭṭhivasena vuttaṃ. Bhavissanti sassatadiṭṭhivasena. Na bhavissanti
ucchedadiṭṭhivasena. Rūpī bhavissantiādīni sabbāni sassatameva bhajjanti. Athetthāti
atha tenevākārena ṭhitesu etesu  indriyesu. Avijjā pahīyatīti catūsu
saccesu añāṇabhūtā avijjā pahīyati. Vijjā uppajjatīti arahattamaggavijjā
uppajjati. Evamettha asmīti taṇhāmānadiṭṭhiyo. 1- Kammassa pañcannañca
indriyānaṃ antare eko sandhi, vipākamanaṃ pañcindriyapakkhikaṃ katvā pañcannañca
indriyānaṃ kammamassa ca antare eko sandhīti. Iti tayo papañcā atīto addhā,
indriyādīni paccuppanno addhā, tattha  kammamanaṃ ādiṃ katvā anāgatassa
paccayo dassitoti. Pañcamaṃ.
                         6. Khandhasuttavaṇṇanā
    [48] Chaṭṭhe rūpakkhandho kāmāvacaro, cattāro khandhā catubhūmakā.
Sāsavanti āsavānaṃ ārammaṇabhāvena paccayabhūtaṃ. Upādāniyanti tatheva ca upādānānaṃ
paccayabhūtaṃ. Vacanattho panettha:- ārammaṇaṃ katvā pavattehi saha āsavehīti
saha āsavehīti sāsavaṃ. Upādātabbanti upādāniyaṃ. Idhāpi rūpakkhandho kāmāvacaro,
avasesā tebhūmakā vipassanācāravasena vuttā. Evamettha rūpaṃ rāsaṭṭhena khandhesu
paviṭṭhaṃ, sāsavarāsaṭṭhena upādānakkhandhesu. Vedanādayo sāsavāpi atthi, anāsavāpi
atthi. Te rāsaṭṭhena sabbepi khandhesu paviṭṭhā, tebhūmakā panettha sāsavaṭṭhena
upādānakkhandhesu paviṭṭhāti. Chaṭṭhaṃ.
@Footnote: 1 Sī. asmīti taṇhāmānadiṭṭhiyo, evamettha

---------------------------------------------------------------------------------------------
page298.
                       7-8. Soṇasuttādivaṇṇanā
    [49-50] Sattame seyyohamasmīti visiṭṭho uttamo ahamasmi.
Kimaññatra yathābhūtassa adassanāti yathābhūtassa adassanato aññaṃ kiṃ bhaveyya,
adassanaṃ aññāṇameva bhaveyyāti attho. Idānassa teparivaṭṭavajirabhedadesanaṃ
ārabhanto taṃ kiṃ maññasi soṇātiādimāha. Aṭṭhamaṃ uttānameva. Sattamaaṭṭhamāni.
                     9-10. Nandikkhayasuttādivaṇṇanā
    [51-52] Navamadasamesu nandikkhayā rāgakkhayo. Rāgakkhayā nandikkhayoti
idaṃ nandīti vā rāgoti vā imesaṃ atthato ninnānākāṇatāya vuttaṃ.
Nibbidānupassanāya vā nibbindanto nandiṃ pajahati, virāgānupassanāya
virajjanto rāgaṃ pajahati.
    Ettāvatā vipassanaṃ niṭṭhapetvā "rāgakkhayā nandikkhayo"ti idha maggaṃ
dassetvā "nandirāgakkhayā cittaṃ vimuttan"ti phalaṃ dassitanti navamadasamāni.
                        Attadīpavaggo pañcamo.
                        Mūlapaṇṇāsako niṭṭhito.
                        -----------------
                          (6) 1. Upayavagga
                         1. Upayasuttavaṇṇanā
    [53] Upayavaggassa 1- paṭhame upayoti 2- taṇhāmānadiṭṭhivasena pañcakkhandhe
upagato. Viññāṇanti kammaviññāṇaṃ. Āpajjeyyāti kammaṃ jarāpetvā
@Footnote: 1 ka. upāyavaggassa        2 ka. upāyo

---------------------------------------------------------------------------------------------
page299.
Paṭisandhiākaḍḍhanasamatthatāya vuḍḍhiādīni āpajjeyya. Viññāṇupayanti padassa
aggahaṇe kāraṇaṃ vuttameva. Vocchicchatārammaṇanti paṭisandhiākaḍḍhanasamatthatāya
abhāvena ārammaṇaṃ vocchicchati. Patiṭṭhā viññāṇassāti kammaviññāṇassa patiṭṭhā
na hoti. Tadappatiṭṭhitanti taṃ appatiṭṭhitaṃ. Anabhisaṅkhacca vimuttanti paṭisandhiṃ
anabhisaṅkharitvā vimuttaṃ. Paṭhamaṃ.
                          2. Bījasuttavaṇṇanā
    [54] Dutiye bījajātānīti bījāni. Mūlabījanti vacaṃ vacattaṃ haliddaṃ
siṅgiveranti evamādi. Khandhabījanti assattho nigrodhoti evamādi. Phalubījanti
ucchu veḷu naḷoti evamādi. Aggabījanti ajjukaṃ phaṇijjakanti evamādi.
Bījabījanti sālivīhiādi pubbaṇṇañceva muggamāsādi aparaṇṇañca. Akkhaṇḍānīti
abhinnāni. Bhinnakālato paṭṭhāya bījaṃ bījatthāya na upakappati. Apūtikānīti
udakatemanena apūtikāni. Pūtibījaṃ hi bījatthāya na upakappati. Avātātapahatānīti
vātena ca ātapena ca na hatāni, nirojataṃ na pāpitāni. Nirojaṃ hi
kasaṭaṃ bījaṃ bījatthāya na upakappati. Sārādānīti gahitasārāni patiṭṭhitasārāni.
Nissārañhi bījaṃ bījatthāya na upakappati. Sukhasayitānīti cattāro 1- māse koṭṭhe
pakkhittaniyāmeneva sukhaṃ sayitāni. Paṭhavīti heṭṭhā patiṭṭhānapaṭhavī. Āpoti
uparisnehaāPo. Catasso viññāṇaṭṭhitiyoti kammaviññāṇassa ārammaṇabhūtā
rūpādayo cattāro khandhā. Te hi ārammaṇavasena patiṭṭhābhūtattā paṭhavīdhātusadisā.
Nandirāgo sinehanaṭṭhena āpodhātusadiso. Viññāṇaṃ sāhāranti sappaccayaṃ
kammaviññāṇaṃ. Taṃ hi bījaṃ viya paṭhaviyaṃ ārammaṇapaṭhaviyaṃ viruhati. Dutiyaṃ.
                         3. Udānasuttavaṇṇanā
    [55] Tatiye udānaṃ udānesīti balavasomanassasamuṭṭhānaṃ udānaṃ udāhari.
Kiṃ nissāya panesa bhagavato uppannoti. Sāsanassa niyyānikabhāvaṃ. Kathaṃ? evaṃkirassa
@Footnote: 1 Sī.,Ma. te cattāro

---------------------------------------------------------------------------------------------
page300.
Ahosi "tayome upanissayā dānūpanissayo sīlūpanissayo bhāvanūpanissayo
cā"ti. Tesu dānasīlūpanissayā dubbalā, bhāvanūpanissayo balavā. Dānasīlūpanissayā
hi tayo magge ca phalāni ca pāpenti, bhāvanūpanissayo arahattaṃ pāpeti. Iti
dubbalūpanissaye patiṭṭhito bhikkhu ghaṭento vāyamanto pañcorambhāgiyāni bandhanāni
chetvā tīṇi maggaphalāni nibbatteti, "aho sāsanaṃ niyyānikan"ti āvajjentassa
ayaṃ udapādi.
    Tattha "dubbalūpanissaye ṭhatvā ghaṭamāno tīṇi maggaphalāni pāpuṇātī"ti
imassatthassāvibhāvanatthaṃ milakattherassa 1- vatthu veditabbaṃ:- so kira gihikāle
pāṇātipātakammena jīvitaṃ kappento araññe pāsasatañceva adūhalasatañca yojesi.
Athekadivasaṃ aṅgārapakkamaṃsaṃ khāditvā pāsaṭṭhānesu vicaranto pipāsābhibhūto ekassa
araññavāsittherassa vihāraṃ gantvā therassa caṅkamantassa avidūre ṭhitaṃ pānīyaghaṭaṃ
vivari, hatthatemanamattampi udakaṃ nāddasa. So kujjhitvā āha "bhikkhu bhikkhu
tumhe gahapatikehi dinnaṃ bhojanaṃ bhuñjitvā 2- supatha, pānīyaghaṭe añjalimattampi
udakaṃ na ṭhapetha, ayuttametan"ti. 3- Thero "mayā pānīyaghaṭo pūretvā ṭhapito,
kiṃ nu kho etan"ti gantvā olokento paripuṇṇaghaṭaṃ disvā pānīyasaṅkhaṃ
pūretvā adāsi. So dvattisaṅkhapūraṃ pivitvā cintesi "evaṃ pūritaghaṭo
nāma mama kammaṃ āgamma tattakapālo viya jāto, kiṃ nu kho anāgate attabhāve
bhavissatī"ti saṃviggacitto dhanuṃ chaḍḍetvā "pabbājetha maṃ bhante"ti āha. Thero
tacapañcakakammaṭṭhānaṃ ācikkhitvā taṃ pabbājesi.
    Tassa samaṇadhammaṃ karontassa bahunnaṃ migasūkarānaṃ māritaṭṭhānaṃ pāsaadūhalānañca
yojitaṭṭhānaṃ upaṭṭhāti. Taṃ anussarato sarīre ḍāho uppajjati,
@Footnote: 1 Sī. milakkhattherassa
@2 cha.Ma. dinnaṃ bhuñjitvā bhuñjitvā    3 cha.Ma. na yuttametanti

Page 301-386.

page301.
Kūṭagoṇo viya kammaṭṭhānampi vīthiṃ na paṭipajjati. So "kiṃ karissāmi bhikkhubhāvenā"ti
anabharatiyā pīḷito therassa santikaṃ gantvā vanditvā āha "na sakkomi
bhante samaṇadhammaṃ kātun"ti. Atha naṃ thero "hatthakammaṃ karohī"ti āha. So
"sādhu bhante"ti vatvā udumbarādayo allarukkhe chinditvā mahantaṃ rāsiṃ
katvā "idāni kiṃ karomī"ti pucchi. Jhāpehi nanti. So catūsu disāsu aggiṃ
datvā jhāpetuṃ asakkonto "bhante na sakkomī"ti āha. Thero "tenahi
apehī"ti paṭhaviṃ dvidhā katvā avīcito khajjopanakamattaṃ aggiṃ nīharitvā tattha
pakkhipi. So tāva mahantaṃ rāsiṃ sukkhapaṇṇaṃ viya khaṇena jhāpesi. Athassa thero
avīciṃ dassetvā "sace vibbhamissasi, ettha pacissasī"ti saṃvegaṃ janesi. So
avīcidassanato paṭṭhāya pavedhamāno "niyyānikaṃ bhante buddhasāsanan"ti pucchi.
Āmāvusoti. Bhante 1- buddhasāsanassa niyyānikatte sati milako attano mokkhaṃ 2-
karissati, mā cintayitthāti. Tato paṭṭhāya samaṇadhammaṃ karoti ghaṭeti vāyamati, 3-
tassa vattapaṭivattaṃ pūreti, niddāya bādhayamānāya tintaṃ palālaṃ sīse ṭhapetvā
pāde soṇḍiyaṃ otāretvā nisīdati. So ekadivasaṃ pānīyaṃ parissāvetvā ghaṭaṃ
ūrumhi ṭhapetvā udakamaṇikānaṃ pacchedaṃ āgamayamāno aṭṭhāsi. Athakho thero
sāmaṇerassa imaṃ uddesaṃ deti:-
                        "uṭṭhānavato  satīmato
                        sucikammassa nisammakārino
                        saññatassa ca  dhammajīvino
                     appamattassa yasobhivaḍḍhatī"ti. 4-
@Footnote: 1 Sī. sādhu bhante            2 cha.Ma. attamokkhaṃ
@3 cha.Ma. ayaṃ pāṭho na dissati    4 khu.dha. 25/24/20

---------------------------------------------------------------------------------------------
page302.
    So catuppadikampi taṃ gāthaṃ attaniyeva upanesi "uṭṭhānavatā nāma
mādisena bhavitabbaṃ, satimatāpi mādiseneva .pe. Appamattenapi mādiseneva
bhavitabban"ti. Evantaṃ gāthaṃ attani upanetvā tasmiṃyeva padavāre 1- ṭhito
pañcorambhāgiyāni saṃyojanāni chinditvā anāgāmiphale patiṭṭhāya haṭṭhatuṭṭho:-
            "allaṃ palālapuñjāhaṃ 2-   sirenādāya 3- caṅkamiṃ
             pattosmi tatiyaphalaṃ 4-    aho lābhā te mārisā"ti 5-
imaṃ udānagāthamāha. Evaṃ dubbalūpanissaye ṭhito ghaṭento vāyamanto upari 6-
pañcorambhāgiyāni saṃyojanāni chinditvā tīṇi maggaphalāni nibbatteti. Tenāha
bhagavā:- "no cassaṃ, no ca me siyā, nābhavissa, na me bhavissatīti evaṃ
adhimuccamāno bhikkhu chindeyya orambhāgiyāni saṃyojanānī"ti.
    Tattha no cassaṃ, no ca me siyāti sace ahaṃ na bhaveyyaṃ, mama
parikkhāropi na bhaveyya. Sace vā pana me atīte kammābhisaṅkhāro nābhavissa,
idaṃ me etarahi khandhapañcakaṃ na bhaveyya. Nābhavissa na me bhavissatīti idāni
pana tathā parakkamissāmi, yathā me āyatiṃ khandhābhinibbattako kammasaṅkhāro na
bhavissati, tasmiṃ asati āyatiṃ paṭisandhi nāma na me bhavissati. Evaṃ adhimuccamānoti
evaṃ adhimuccanto bhikkhu dubbalūpanissaye ṭhito pañcorambhāgiyāni saṃyojanāni
chindeyya. Evaṃ vutteti evaṃ sāsanassa niyyānikabhāvaṃ avajjentena bhagavatā imasmiṃ
udāne vutte. Rūpaṃ vibhavissatīti rūpaṃ bhijjissati. Rūpassa vibhavāti vibhavadassanena
sahavipassanena. Sahavipassanakā hi cattāro maggā rūpādīnaṃ vibhavadassanaṃ nāma.
Taṃ sandhāyetaṃ vuttaṃ. Evaṃ adhimuccamāno bhante bhikkhu chindeyyāti bhante
@Footnote: 1 Sī. ovāde           2 ka. allapāsapuñjāhaṃ
@3 Ma. sire katvāna, cha. sīsenādāya    4 cha.Ma. tatiyaṃ ṭhānaṃ
@5 Ma. mahānubhāvo mārisāti, cha. ettha me natthi saṃsayoti 6 cha.Ma. ayaṃ saddo na dissati

---------------------------------------------------------------------------------------------
page303.
Evaṃ adhimuccamāno bhikkhu chindeyya pañcorambhāgiyāni saṃyojanāni, kasmā na
chindissatīti.
    Idāni upari maggaphalaṃ pucchanto kathaṃ pana bhantetiādimāha. Tattha
anantarāti dve anantarāni āsannaanantarañca dūraanantarañca. Vipassanā
maggassa āsannānantaraṃ nāma, phalassa dūrānantaraṃ nāma. Taṃ sandhāya "kathaṃ
pana bhante jānato kathaṃ passato vipassanānantarā `āsavānaṃ khayo'ti saṅkhagataṃ
arahattaphalaṃ hotī"ti pucchati. Atasitāyeti atasitabbe abhāyitabbe ṭhānamhi
tāsaṃ āpajjatīti bhayaṃ āpajjati. Tāso hesāti 1- yā esā "no cassaṃ, no
ca me siyā"ti evaṃ pavattā dubbalavipassanā, sā 2- yasmā attasinehaṃ
pariyādātuṃ na sakkoti, tasmā assutavato puthujjanassa tāso nāma hoti. So
hi "idānāhaṃ ucchijjissāmi, na dāni kiñci bhavissāmī"ti attānaṃ papāte
patantaṃ viya passati aññataro brāhmaṇo viya. Lohapāsādassa kira heṭṭhā
tipiṭakacūḷanāgatthero tilakkhaṇāhataṃ dhammaṃ parivatteti. Atha aññatarassa brāhmaṇassa
ekamante ṭhatvā dhammaṃ suṇantassa saṅkhārā suññato upaṭṭhahiṃsu. So papāte
patanto viya hutvā vivaṭadvārena tato palāyitvā gehaṃ pavisitvā puttaṃ ure
sayāpetvā "tāta sakyasamayaṃ āvajjento manamhi 3- naṭṭho"ti āha. Na heso
bhikkhu tāsoti esā evaṃ pavattā balavavipassanā sutavato ariyasāvakassa na tāso
nāma hoti. Na hi tassa evaṃ hoti "ahaṃ ucchijjissāmī"ti vā "vinassissāmī"vāti.
Evaṃ panassa 4- hoti "saṅkhārāva uppajjanti, saṅkhārā nirujjhantī"ti. Tatiyaṃ.
                     4. Upādānaparipavattasuttavaṇṇanā
    [56] Catutthe catuparivaṭṭanti ekekasmiṃ khandhe catunnaṃ parivaṭṭānaṃ
vasena. Rūpaṃ abbhaññāsinti rūpaṃ dukkhasaccanti abbhaññāsiṃ. Evaṃ sabbapadesu
@Footnote: 1 cha.Ma. hesoti          2 Sī.,Ma. dubbalavipassanā hi
@3 Sī., ka. panamhi    4 cha.Ma. pana

---------------------------------------------------------------------------------------------
page304.
Catusaccavaseneva attho veditabbo. Āhārasamudayāti ettha sacchandarāgo kabaḷiṅkāro
āhāro nāma. Paṭipannāti sīlato paṭṭhāya yāva arahattamaggā paṭipannā
honti. Gādhantīti patiṭṭhahanti. Ettāvatā sekkhabhūmiṃ kathetvā idāni asekkhabhūmiṃ
kathento ye ca kho keci bhikkhavetiādimāha. Suvimuttāti arahattaphalavimuttiyā suṭṭhu
vimuttā. Kevalinoti sakalino katasabbakiccā. Vaṭṭaṃ tesaṃ natthi paññāpanāyāti
yena te avasiṭṭhena vaṭṭena paññāpeyyuṃ, taṃ nesaṃ vaṭṭaṃ natthi paññāpanāya.
Athavā vaṭṭanti kāraṇaṃ, paññāpanāya kāraṇaṃ natthīti. Ettāvatā asekkhabhūmivāro
kathito. Catutthaṃ.
                       5. Sattaṭṭhānasuttavaṇṇanā
    [57] Pañcame sattaṭṭhānakusaloti sattasu okāsesu cheko. Vusitavāti
vusitavāso. Uttamapurisoti seṭṭhapuriso. Sesamettha vuttanayeneva veditabbaṃ. Idaṃ
pana suttaṃ ussadanandiyañceva palobhanīyañcāti veditabbaṃ. Yathā hi rājā
vijitasaṅgāmo saṅgāmavijayino yodhe uccaṭṭhāne ṭhapetvā tesaṃ sakkāraṃ karoti,
kiṃkāraṇā? etesaṃ sakkāraṃ disvā sesāpi sūrā bhavituṃ maññissantīti, evameva
bhagavā appameyyaṃ kālaṃ pāramiyo pūretvā mahābodhimaṇḍe kilesamāravijayaṃ katvā
sabbaññutampatto sāvatthiyaṃ jetavanamahāvihāre nisīditvā imaṃ suttaṃ desento
khīṇāsave ukkhipitvā thomesi vaṇṇesi. Kiṃkāraṇā? evaṃ avasesā sekkhapuggalā
arahattaphalaṃ pattabbaṃ maññissantīti. Evametaṃ suttaṃ khīṇāsavānaṃ ukkhipitvā
pasaṃsitattā ussadanandiyaṃ, sekkhānaṃ palobhitattā palobhanīyanti veditabbaṃ.
    Evaṃ kho bhikkhave bhikkhu sattaṭṭhānakusalo hotīti ettāvatā cettha
maggaphalapaccavekkhaṇavasena desanaṃ niṭṭhapetvāpi puna kathañca bhikkhave bhikkhu

---------------------------------------------------------------------------------------------
page305.
Tividhūpaparikkhī hotīti idaṃ "khīṇāsavo yasmiṃ ārammaṇe satatavihārena viharati,
taṃ satto vā puggalo vā na hoti, dhātuādimattameva pana hotī"ti evaṃ
khīṇāsavassa satatavihārañca, "imesu dhammesu kammaṃ katvā ayaṃ āgato"ti
āgamanīyapaṭipadañca dassetuṃ vuttaṃ. Tattha dhātuso upaparikkhatīti dhātusabhāvena
passati oloketi. Sesapadadvayepi eseva nayo. Pañcamaṃ.
                      6. Sammāsambuddhasuttavaṇṇanā
    [58] Chaṭṭhe ko adhippayāsoti ko adhikapayogo. Anuppannassāti
imañhi maggaṃ kassapasammāsambuddho uppādesi, antarā añño satthā
uppādetuṃ nāsakkhi, iti bhagavā anuppannassa maggassa uppādetā nāma.
Nagaropamasmiṃ hi avaḷañjanaṭṭhānesu purāṇamaggo jāto, idha avattamānaṭṭhena
anuppannamaggo nāma. Asañjātassāti tasseva vevacanaṃ. Anakkhātassāti akathitassa.
Maggaṃ jānātīti maggaññū. Maggaṃ viditaṃ pākaṭaṃ akāsīti maggavidū. Magge ca
amagge ca kovidoti maggāmaggakovido. 1- Maggānugāti maggaṃ anugacchantā.
Pacchā samannāgatāti ahaṃ paṭhamaṃ gato, sāvakā pacchā samannāgatā. Chaṭṭhamaṃ.
                       7. Anattalakkhaṇasuttavaṇṇanā
    [59] Sattame pañcavaggiyeti aññākoṇḍaññattherādike pañcajane
purāṇupaṭṭhāke. Āmantesīti āsaḷhapuṇṇamadivase dhammacakkappavattanato paṭṭhāya
anukkamena sotāpattiphale patiṭṭhite 2- "idāni nesaṃ āsavakkhayāya dhammaṃ
desessāmī"ti pañcamiyā pakkhassa āmantesi. Etadavocāti etaṃ "rūpaṃ bhikkhave
@Footnote: 1 cha.Ma. maggakovido        2 Ma. tesu patiṭṭhitesu

---------------------------------------------------------------------------------------------
page306.
Anattā"tiādinayappavattaṃ anattalakkhaṇasuttaṃ avoca. Tattha anattāti pubbe vuttehi
catūhi kāraṇehi anattā. Taṃ kiṃ maññatha bhikkhaveti idaṃ kasmā āraddhaṃ? ettakena
ṭhānena anattalakkhaṇameva kathitaṃ, na aniccadukkhalakkhaṇāni, idāni tāni
dassetvā samodhānetvā tīṇipi lakkhaṇāni dassetuṃ idamāraddhanti veditabbaṃ.
Tasmāti yasmā ime pañcakkhandhā aniccā dukkhā anattā, tasmā. Yaṅkiñci
rūpantiādīsu vitthārena kathā visuddhimagge paññābhāvanādhikāre khandhaniddese
vuttāva. Sesaṃ sabbattha vuttānusāreneva veditabbaṃ. Imasmiṃ pana sutte
anattalakkhaṇameva kathitanti. Sattamaṃ.
                         8. Mahālisuttavaṇṇanā
    [60] Aṭṭhame ekantadukkhantiādīni dhātusaṃyutte vuttanayeneva. Aṭṭhamaṃ.
                        9. Ādittasuttavaṇṇanā
    [61] Navame ādittanti ekādasahi aggīhi ādittaṃ pajjalitaṃ. Iti
davīsupi imesu suttesu dukkhalakkhaṇameva kathitaṃ. Navamaṃ.
                       10. Niruttipathasuttavaṇṇanā
    [62] Dasame niruttiyova niruttipathā, athavā niruttiyo ca tā niruttivasena
viññātabbānaṃ atthānaṃ pathattā pathā cāti niruttipathā. Sesapadadvayepi eseva
nayo. Tīṇipi cetāni aññamaññavevacanānevāti veditabbāni. Asaṅkiṇṇāti
avijahitā, "ko imehi attho"ti vatvā achaḍḍitā. Asaṅkiṇṇapubbāti atītepi
na jahitapubbā. Na saṅkīyantīti etarahipi "kimetehī"ti na chaḍḍiyanti. Na
saṅkīyissantīti anāgatepi na chaḍḍiyissanti. Appaṭikuṭṭhāti appaṭibāhitā.
Atītanti attano

---------------------------------------------------------------------------------------------
page307.
Sabhāvaṃ bhaṅgameva vā atikkantaṃ. Niruddhanti desantaraṃ asaṅkamitvā tattheva niruddhaṃ
vūpasantaṃ. Vipariṇatanti vipariṇāmaṃ gataṃ naṭṭhaṃ. Ajātanti anuppannaṃ. Apātubhūtanti
apākaṭībhūtaṃ.
    Ukkalāti ukkalajanapadavāsino. Vassabhaññāti vasso ca rañño ca.
Aññepi dvepi hi te mūladiṭṭhigatikā. Ahetukavādāhiādīsu "natthi hetu
natthi paccayo"ti gahitattā ahetukavādā. "karato 1- na kariyati pāpan"ti
gahitattā akiriyavādā. "natthi dinnan"ti ādigahaṇato natthikavādā. Tattha
ime dve janā, tisso diṭṭhiyo, kiṃ ekekassa diyaḍḍhā hotīti? na tathā,
yathā pana eko bhikkhu paṭipāṭiyā cattāripi jhānāni nibbatteti, evamettha
ekeko tissopi diṭṭhiyo nibbattesīti veditabbo. "natthi hetu natthi paccayo"ti
punappunaṃ āvajjentassa āharantassa abhinandantassa assādentassa
maggadassanaṃ viya hoti, so micchattaniyāmaṃ okkamati, so ekantakāḷakoti
vuccati. Yathā pana ahetukadiṭṭhiyaṃ, evaṃ "karato 1- na kariyati pāpaṃ, natthi
dinnan"ti imesupi ṭhānesu micchattaniyāmaṃ okkamati.
    Na garahitabbaṃ na paṭikkositabbaṃ amaññiṃsūti ettha "yadetaṃ atītaṃ nāma,
nayidaṃ atītaṃ, idamassa anāgataṃ vā paccuppannaṃ vā"ti vadanto garahati nāma.
Tattha dosaṃ dassetvā "kiṃ iminā garahaṭṭhenā"ti vadanto paṭikkosati
nāma. Ime pana niruttipathe tepi accantakāḷakā diṭṭhigatikā na garahitabbe
na paṭikkositabbe maññiṃsu. Atītaṃ pana atītameva, anāgataṃ anāgatameva,
paccuppannaṃ paccuppannameva kathayiṃsu. Nindāghaṭṭanabyārosaupārambhabhayāti viññūnaṃ
santikā nindābhayena ca ghaṭṭanabhayena ca dosāropanabhayena ca upārambhabhayena
ca. Iti imasmiṃ sutte catubhūmikakhandhānaṃ paṇṇatti kathitāti. Dasamaṃ.
                          Upayavaggo paṭhamo
                          ------------
@Footnote: 1 cha.Ma. karoto

---------------------------------------------------------------------------------------------
page308.
                         (7) 2. Arahantavagga
                       1. Upādiyamānasuttavaṇṇanā
    [63] Arahantavaggassa paṭhame upādiyamānoti taṇhāmānadiṭṭhivasena
gaṇhamāno. 1- Baddho mārassāti mārassa pāsena baddho nāma. Mutto
pāpimatoti pāpimato pāsena mutto nāma hoti. Paṭhamaṃ.
                        2. Maññamānasuttavaṇṇanā
    [64] Dutiye maññamānoti taṇhāmānadiṭṭhimaññanāhi maññamāno. Dutiyaṃ.
                       3. Abhinandamānasuttavaṇṇanā
    [65] Tatiye abhinandamānoti taṇhāmānadiṭṭhiabhinandanāhiyeva
abhinandamāno. Tatiyaṃ.
                       4-6. Aniccasuttādivaṇṇanā
    [66-68] Catutthe chandoti taṇhāchando. Pañcamachaṭṭhesupi eseva
nayo. Catutthādīni.
                        7. Anattaniyasuttavaṇṇanā
    [69] Sattame anattaniyanti na attano santakaṃ, attano parikkhārabhāvena
suññatanti attho. Sattamaṃ.
                    8-10. Rajanīyasaṇṭhitasuttādivaṇṇanā
    [70-72] Aṭṭhame rajanīyasaṇṭhitanti rajanīyena saṇṭhitaṃ, rāgassa
paccayabhāvena ṭhitanti attho. Navamadasamāni rāhulasaṃyutte vuttanayena veditabbānīti.
Aṭṭhamādīni.
                         Arahantavaggo dutiyo.
                          -------------
@Footnote: 1 Sī. gayhamāno

---------------------------------------------------------------------------------------------
page309.
                         (8) 3. Khajjanīyavagga
                      1-3. Assādasuttādivaṇṇanā
    [73-75] Khajjanīyavaggassa ādito tīsu suttesu catusaccameva kathitaṃ.
Paṭhamādīni.
                        4. Arahantasuttavaṇṇanā
    [76] Catutthe yāvatā bhikkhave sattāvāsāti bhikkhave yattakā sattāvāsā
nāma atthi. Yāvatā bhavagganti yattakaṃ bhavaggaṃ nāma atthi. Ete aggā ete
seṭṭhāti ete aggabhūtā ceva seṭṭhabhūtā ca. Yadidaṃ arahantoti ye ime
arahanto nāma. Idampi suttaṃ purimanayeneva ussādanandiyañca palobhanīyañcāti
veditabbaṃ.
    Athāparaṃ etadavocāti tadatthaparidīpanāhi ceva visesatthaparidīpanāhi ca
gāthāhi etaṃ "sukhino vata arahanto"tiādivacanaṃ avoca. Tattha sukhinoti jhānasukhena
maggasukhena phalasukhena ca sukhitā. Taṇhā tesaṃ na vijjatīti tesaṃ apāyadukkhajanikā
taṇhā na vijjati. Evaṃ te imassapi taṇhāmūlakassa dukkhassa 1- abhāvena
sukhitāva. Asmimāno samucchinnoti navavidho asmimāno arahattamagge samucchinno.
Mohajālaṃ padālitanti ñāṇena avijjājālaṃ phālitaṃ.
    Anejanti ejāsaṅkhātāya taṇhāya pahānabhūtaṃ arahattaṃ. Anupalittāti
taṇhādiṭṭhilepehi alittā. Brahmabhūtāti seṭṭhabhūtā. Pariññāyāti tīhi
pariññāhi parijānitvā. Sattasaddhammagocarāti saddhā hirī ottappaṃ bāhusaccaṃ
āraddhavīriyatā apaṭṭhitassatitā paññāti ime satta saddhammā gocarā 2- etesanti
sattasaddhammagocaRā.
@Footnote: 1 cha.Ma. ayaṃ pāṭho na dissati       2 cha.Ma. gocaro

---------------------------------------------------------------------------------------------
page310.
    Sattaratanasampannāti sattahi bojjhaṅgaratanehi samannāgatā. Anuvicarantīti
lokiyamahājanāpi anuvicarantiyeva. Idha pana khīṇāsavānaṃ nirāsaṅkācāro nāma
gahito. Tenevāha "pahīnabhayabheravā"ti. Tattha bhayaṃ bhayameva, bheravaṃ balavabhayaṃ.
Dasahaṅgehi sampannāti asekkhehi dasahi aṅgehi samannāgatā. Mahānāgāti
catūhi kāraṇehi mahānāgā. Samāhitāti upacārappanāhi samāhitā. Taṇhā tesaṃ
na vijjatīti "ūno loko atitto taṇhādāsoti kho mahārāja tena bhagavatā"ti 1-
evaṃ vuttā dāsakārikā taṇhāpi tesaṃ natthi. Iminā khīṇāsavānaṃ bhujjissabhāvaṃ
dasseti.
    Asekkhañāṇanti arahattaphalañāṇaṃ. Antimoyaṃ samussayoti pacchimo ayaṃ
attabhāvo. Yo sāro brahmacariyassāti maggabrahmacariyassa 2- sāro nāma phalaṃ.
Tasmiṃ aparapaccayāti tasmiṃ ariyaphale na aññaṃ sampattiyāyanti, 3- paccakkhatova
paṭivijjhitvā ṭhitā. Vidhāsu na vikampantīti tīsu mānakoṭṭhāsesu na vikampanti.
Dantabhūminti arahattaṃ. Vijitāvinoti rāgādayo vijetvā ṭhitā.
    Uddhantiādīsu uddhaṃ vuccati kesamatthako, apācīnaṃ pādatalaṃ, tiriyaṃ
vemajjhaṃ. Uddhaṃ vā atītaṃ, apācīnaṃ anāgataṃ, tiriyaṃ paccuppannaṃ. Uddhaṃ vā
vuccati devaloko, apāyaloko tiriyaṃ manussaloko. Nandī tesaṃ na vijjatīti
etesu ṭhānesu saṅkhepato vā atītānāgatapaccuppannesu khandhesu tesaṃ taṇhā
natthi. Idha vaṭṭamūlakataṇhāya abhāvo dassito. Buddhāti catunnaṃ saccānaṃ
buddhattā buddhā.
    Idaṃ panettha sīhanādasamodhānaṃ:- "vimuttisukhenamhā sukhitā, dukkhajanikā
no taṇhā pahīnā, pañca khandhā pariññātā, dāsakārikataṇhā ceva
@Footnote: 1 Ma.Ma. 13/305/281   2 cha.Ma. ayaṃ pāṭho na dissati    3 cha.Ma. pattiyāyanti

---------------------------------------------------------------------------------------------
page311.
Vaṭṭamūlikataṇhā ca pahīnā, anuttaramhā asadisā, catunnaṃ saccānaṃ buddhattā
buddhā"ti bhavapiṭṭhe ṭhatvā abhītanādasaṅkhātaṃ sīhanādaṃ nadanti khīṇāsavāti.
Catutthaṃ.
                       5. Dutiyaarahantasuttavaṇṇanā
    [77] Pañcamaṃ 1- vinā gāthāhi suddhakameva katvā kathiyamānaṃ 2- bujjanakānaṃ
ajjhāsayena vuttaṃ. Pañcamaṃ.
                          6. Sīhasuttavaṇṇanā
    [78] Chaṭṭhe sīhoti cattāro sīhā:- tiṇasīho kāḷasīho paṇḍusīho
kesarasīhoti. Tesu tiṇasīho kapotavaṇṇagāvīsadiso tiṇabhakkho ca hoti.
Kāḷasīho kāḷagāvīsadiso tiṇabhakkhoyeva. Paṇḍusīho paṇḍupalāsavaṇṇagāvīsadiso
maṃsabhakkho. Kesarasīho lākhārasaparikammakateneva mukhena agganaṅguṭṭhena catūhi
ca pādapariyantehi samannāgato matthakatopissa paṭṭhāya lākhātūlikāya katā
viya tisso rājiyo piṭṭhimajjhena gantvā antarasatthimhi dakkhiṇāvattā hutvā
ṭhitā, khandhe panassa satasahassagghanikakambalaparikkhepo viya kesarabhāro hoti,
avasesaṭṭhānaṃ parisuddhaṃ sālipiṭṭhasaṅkhacuṇṇapicuvaṇṇaṃ hoti. Imesu catūsu sīhesu
ayaṃ kesarasīho idha adhippeto.
    Migarājāti migagaṇassa rājā. Āsayāti vasanaṭṭhānato suvaṇṇaguhato vā
rajatamaṇiphalikamanosilāguhato vā nikkhamatīti vuttaṃ hoti. Nikkhamamāno panesa catūhi
kāraṇehi nikkhamati andhakārapīḷito vā ālokatthāya uccārapassāvapīḷito vā
tesaṃ vissajjanatthāya jighacchāpīḷito vā gocaratthāya sambhavapīḷito vā
asaddhammapaṭisevanatthāya. Idha pana gocaratthāya nikkhantoti adhippeto.
@Footnote: 1 Sī. pañcame        2 cha.Ma. kakiyamāne

---------------------------------------------------------------------------------------------
page312.
    Vijambhatīti suvaṇṇatale 1- vā rajatamaṇiphalikamanosilātalānaṃ vā aññatarasmiṃ dve
pacchimapāde samaṃ patiṭṭhāpetvā purimapāde purato pasāretvā sarīrassa pacchābhāgaṃ
ākaḍḍhitvā purimabhāgaṃ abhiharitvā piṭṭhiṃ nāmetvā gīvaṃ ukkhipitvā
asanisaddaṃ karonto viya nāsapuṭāni pothetvā sarīralaggarajaṃ vidhunanto vijambhati.
Vijambhanabhūmiyañca pana taruṇavacchako viya aparāparaṃ javati. Javato panassa sarīraṃ andhakāre
paribbhamantaṃ alātaṃ viya khāyati.
    Anuviloketīti kasmā anuviloketi? parānuddayatāya. Tasmiṃ kira sīhanādaṃ
Nadante papātāvāṭādīsu visamaṭṭhānesu carantā hatthigokaṇṇamahiṃsādayo pāṇā
papātepi āvāṭepi patanti, tesaṃ anuddayāya anuviloketi. Kiṃ panassa
luddakammassa paramaṃsakhādino anuddayā nāma atthīti? āma atthi. Tathā hesa
"kiṃ me bahūhi ghātitehī"ti attano gocaratthāyapi khuddake pāṇe na
gaṇhāti, evaṃ anuddayaṃ karoti. Vuttampi "māhaṃ khuddake pāṇe visamagate
saṅghātaṃ āpādesin"ti 2-
    sīhanādaṃ nadatīti tikkhattuṃ tāva abhītanādaṃ nadati. Evañca panassa
vijambhanabhūmiyaṃ ṭhatvā nadantassa saddo samantā tiyojanaṃ padesaṃ ekaninnādaṃ
karoti, tamassa ninnādaṃ sutvā tiyojanabbhantaragatā dipadacatuppadagaṇā yathāṭhāne
ṭhātuṃ na sakkonti. Gocarāya pakkamatīti āhāratthāya gacchati. Kathaṃ? so hi
vijambhanabhūmiyaṃ ṭhatvā dakkhiṇato vā vāmato vā pacchato vā 3- uppatanto usabhamattaṃ
ṭhānaṃ gaṇhāti, uddhaṃ uppatanto cattāripi aṭṭhapi usabhāni uppatati, samaṭṭhāne
ujukaṃ pakkhandanto soḷasausabhamattampi vīsatiusabhamattampi ṭhānaṃ pakkhandati,
thalā vā pabbatā vā pakkhandanto saṭṭhiusabhamattampi asītiusabhamattampi
ṭhānaṃ pakkhandati, antarāmagge rukkhaṃ vā pabbataṃ vā disvā taṃ pariharanto
@Footnote: 1 Ma. suvaṇṇaphalake      2 aṅ. dasaka. 24/21/26
@3 cha.Ma. pacchato vāti pāṭho na dissati

---------------------------------------------------------------------------------------------
page313.
Vā dakkhiṇato vā uddhaṃ vā 1- usabhamattampi apakkamati. Tatiyaṃ pana sīhanādaṃ naditvā
teneva saddhiṃ tiyojane ṭhāne paññāyati. Tiyojanaṃ gantvā nivattitvā ṭhito
attanova nādassa anunādaṃ suṇāti. Evaṃ sīghena javena pakkamatīti.
    Yebhuyyenāti pāyena. Bhayaṃ saṃvegaṃ santāsanti sabbaṃ cittutrāsasseva
nāmaṃ. Sīhassa hi saddaṃ sutvā bahū sattā bhāyanti, appakā na bhāyanti.
Ke pana teti? samasīho hatthājānīyo assājānīyo usabhājānīyo purisājānīyo
Khīṇāsavoti. Kasmā panete na bhāyantīti? samasīho nāma "jātigottakulasūrabhāvehi
Samānosmī"ti na bhāyati, hatthājānīyādayo attano sakkāyadiṭṭhibalavatāya na
bhayanti, khīṇāsavo sakkāyadiṭṭhiyā pahīnattā na bhāyati.
    Bilāsayāti bile sayantā bilavāsino ahinakulagodhādayo. Dakāsayāti
udakavāsino macchakacchapādayo. Vanāsayāti vanavāsino hatthiassagokaṇṇamigādayo.
Pavisantīti "idāni āgantvā gaṇhissatī"ti maggaṃ olokentova pavisanti.
Daḷheīti thirehi. Varattehīti cammarajjūhi. Mahiddhikotiādīsu vijambhanabhūmiyaṃ ṭhatvā
dakkhiṇapassādīhi usabhamattaṃ, ujukaṃ vīsatiusabhamattādilaṅghanavasena mahiddhikatā,
sesamigānaṃ adhipatibhāvena mahesakkhatā samantā tiyojane saddaṃ sutvā palāyantānaṃ
vasena mahānubhāvatā veditabbā.
    Evameva khoti bhagavā tesu tesu suttesu tathā tathā attānaṃ kathesi.
"sīhoti kho bhikkhave tathāgatassetaṃ adhivacanaṃ arahato sammāsambuddhassā"ti 2-
imasmiṃ tāva sutte sīhasadisaṃ attānaṃ kathesi. "bhisakko sallakattoti kho
sunakkhatta tathāgatassetaṃ adhivacanan"ti 3- imasmiṃ vejjasadisaṃ. "brāhmaṇoti
bhikkhave tathāgatassetaṃ adhivacanan"ti 4- imasmiṃ brāhmaṇasadisaṃ. "puriso maggakusaloti
kho tissa tathāgatassetaṃ adhivacanan"ti 5- imasmiṃ maggadesakapurisasadisaṃ. "rājāhamasmi
@Footnote: 1 cha.Ma. uddhaṃvāti pāṭho na dissati
@2 aṅ pañcaka. 22/99/137 (syā), aṅ. dasaka. 24/21/26
@3 Ma.u. 14/65/48      4 aṅ. aṭṭhaka. 23/192/352 (syā)
@5 saṃ.kha. 17/84/87      6. khu.su. 25/560/447

---------------------------------------------------------------------------------------------
page314.
Selā"ti imasmiṃ rājasadisaṃ. "sīhoti kho tathāgatassetaṃ adhivacanan"ti 1- imasmiṃ
pana sutte sīhasadisameva katvā attānaṃ kathento evamāha.
    Tatrāyaṃ sadisatā:- sīhassa kāñcanaguhādīsu vasanakālo viya hi
tathāgatassa dīpaṅkarapādamūle katābhinīhārassa aparimitakālaṃ pāramiyo pūretvā
pacchimabhave paṭisandhiggahaṇena ceva mātukucchito nikkhamanena ca dasasahassīlokadhātuṃ
kampetvā vuḍḍhimanvāya dibbasampattisadisaṃ sampattiṃ anubhavamānassa tīsu pāsādesu
nivāsanakālo daṭṭhabbo. Sīhassa kāñcanaguhādito nikkhantakālo viya tathāgatassa
ekūnatiṃse 2- saṃvacchare vivaṭena dvārena kaṇṭhakaṃ 3- āruyha channasahāyassa
nikkhamitvā tīṇi rajjāni atikkamitvā anomānadītīre brahmunā dinnāni
kāsāyāni 4- paridahitvā pabbajitassa sattame divase rājagahaṃ gantvā tattha
piṇḍāya caritvā paṇḍavagiripabbhāre katabhattakiccassa sammāsambodhiṃ patvā
paṭhamameva magadharaṭṭhaṃ āgamanatthāya yāva raññā 5- paṭiññādānakālo.
    Sīhassa vijambhanakālo viya tathāgatassa ninnapaṭiññassa āḷārakālāmaupasaṅkamanaṃ
ādiṃ katvā yāva sujātāya dinnapāyāsassa ekūnapaṇṇāsāya piṇḍehi paribhuttakālo
veditabbo. Sīhassa kesaravidhunanaṃ viya sāyaṇhasamaye sotthiyena 6- dinnā
aṭṭhatiṇamuṭṭhiyo gahetvā dasasahassacakkavāḷadevatāhi thomiyamānassa gandhādīhi
pūjiyamānassa tikkhattuṃ bodhiṃ padakkhiṇaṃ katvā bodhimaṇḍaṃ āruyha cuddasahatthubbedhe
ṭhāne tiṇasantharaṃ santharitvā caturaṅgavīriyaṃ adhiṭṭhāya nisinnassa taṃkhaṇaṃyeva
mārabalaṃ vidhamitvā tīsu yāmesu tisso vijjā visodhetvā anulomapaṭilomaṃ
paṭiccasamuppādamahāsamuddaṃ yamakañāṇamanthanena manthentassa sabbaññutañāṇe
paṭividdhe tadanubhāvena dasasahassīlokadhātukampanaṃ veditabbaṃ.
    Sīhassa catuddisāvilokanaṃ viya paṭividdhasabbaññutañāṇassa sattasattāhaṃ
bodhimaṇḍe viharitvā paribhuttamadhupiṇḍikāhārassa ajapālanigrodhamūle mahābrahmuno
@Footnote: 1 aṅ. pañcaka. 22/99/137 (syā), aṅ. dasaka. 24/21/36
@2 Sī. ekūnatiṃsatime        3 Sī. kanthakaṃ     4 Ma.,ka. kāsāvāni
@5 Ma. magadharañño          6 cha.Ma. sottiyena

---------------------------------------------------------------------------------------------
page315.
Dhammadesanāyācanaṃ paṭiggahetvā tattha viharantassa ekādasame divase "sve
āsāḷhapuṇṇamā bhavissatī"ti paccūsasamaye "kassa nu kho ahaṃ paṭhamaṃ dhammaṃ
deseyyan"ti āḷārudakānaṃ kālakatabhāvaṃ ñatvā dhammadesanatthāya pañcavaggiyānaṃ
olokanaṃ daṭṭhabbaṃ. Sīhassa gocaratthāya tiyojanaṃ gamanakālo viya attano
pattacīvaramādāya "pañcavaggiyānaṃ dhammacakkaṃ pavattessāmī"ti pacchābhatte
ajapālanigrodhato vuṭṭhitassa aṭṭhārasayojanamaggaṃ gamanakālo.
    Sīhanādakālo viya tathāgatassa aṭṭhārasayojanamaggaṃ gantvā pañcavaggiye
saññāpetvā acalapallaṅke nisinnassa dasahi cakkavāḷasahassehi sannipatitena
devagaṇena parivutassa "dveme bhikkhave antā pabbajitena na sevitabbā"tiādinā 1-
nayena dhammacakkappavattanakālo veditabbo. Imasmiñca pana pade desiyamāne
tathāgatasīhassa dhammaghoso heṭṭhā avīciṃ upari bhavaggaṃ gahetvā dasasahassīlokadhātuṃ
paṭicchādesi. Sīhassa saddena khuddakapāṇānaṃ santāsaṃ āpajjanakālo viya tathāgatassa tīṇi
lakkhaṇāni dīpetvā cattāri saccāni soḷasahākārehi saṭṭhiyā ca 2- nayasahassehi
vibhajitvā dhammaṃ kathentassa dīghāyukadevatānaṃ ñāṇasantāsassa uppattikālo
veditabbo.
    Yadāti yasmiṃ kāle. Tathāgatoti aṭṭhahi kāraṇehi bhagavā tathāgato:- tathā
āgatoti tathāgato, tathā gatoti tathāgato, tathalakkhaṇaṃ āgatoti tathāgato,
tathadhamme yāthāvato abhisambuddhoti tathāgato, tathadassitāya tathāgato, tathāvāditāya
tathāgato, tathākāritāya tathāgato. Abhibhavanaṭṭhena tathāgatoti. Tesaṃ vitthāro
brahmajālavaṇṇanāyampi mūlapariyāyavaṇṇanāyampi vuttoyeva. Loketi sattaloke.
Uppajjatīti abhinīhārato paṭṭhāya yāva bodhipallaṅkā vā arahattamaggañāṇā
@Footnote: 1 vi. mahā. 4/13/13, saṃ. mahā. 19/1081/367   2 ka. saddhiṃ yāva

---------------------------------------------------------------------------------------------
page316.
Vā uppajjati nāma, arahattaphale pana patte uppanno nāma. Arahaṃ
sammāsambuddhotiādīni visuddhimagge buddhānussatiniddese vitthāritāni.
    Iti rūpanti idaṃ rūpaṃ ettakaṃ rūpaṃ, na ito bhiyyo rūpaṃ atthīti.
Ettāvatā sabhāvato sarasato pariyantato paricchedato paricchindanato 1- yāvatā
cattāro ca mahābhūtā catunnañca mahābhūtānaṃ upādāyarūpaṃ, taṃ sabbaṃ dassitaṃ
hoti. Iti rūpassa samudayoti ayaṃ rūpassa samudayo nāma. Ettāvatā hi
"āhārasamudayā rūpasamudayo"tiādi sabbaṃ dassitaṃ hoti. Iti rūpassa atthaṅgamoti
ayaṃ rūpassa atthaṅgamo. Imināpi "āhāranirodhā rūpanirodho"tiādi sabbaṃ dassitaṃ
hoti. Iti vedanātiādīsupi eseva nayo.
    Vaṇṇavantoti sarīravaṇṇena vaṇṇavanto. Dhammadesanaṃ sutvāti imaṃ pañcasu
khandhesu paṇṇāsalakkhaṇapaṭimaṇḍitaṃ tathāgatassa dhammadesanaṃ sutvā. Yebhuyyenāti
idha loke ṭhapetvā ariyasāvakadeve. Tesañhi khīṇāsavattā cittutrāsabhayampi na
uppajjati, saṃviggassa yoniso padhānena pattabbaṃ pattatāya ñāṇasaṃvegopi.
Itaresaṃ pana devānaṃ "tāso heso bhikkhū"ti aniccataṃ manasikarontānaṃ
cittutrāsabhayampi, balavavipassanākāle 2- ñāṇabhayampi na uppajjati. Bhoti
dhammālapanamattametaṃ sakkāyapariyāpannāti pañcakkhandhapariyāpannā. Iti tesaṃ
sammāsambuddhe vaṭṭadosaṃ dassetvā tilakkhaṇāhataṃ katvā dhammaṃ desente
ñāṇabhayaṃ nāma okkamati.
    Abhiññāyāti jānitvā. Dhammacakkanti paṭivedhañāṇampi desanāñāṇampi.
Paṭivedhañāṇaṃ nāma yena ñāṇena bodhipallaṅke nisinno cattāri saccāni
soḷasahākārehi saṭṭhiyā  ca nayasahassehi paṭivijjhi. Desanāñāṇaṃ nāma yena
ñāṇena tiparivaṭṭaṃ dvādasākāraṃ dhammacakkaṃ pavattesi. Ubhayampi taṃ dasabalassa
@Footnote: 1 Sī. parivaṭumato      2 Ma. balavavipassanākārena

---------------------------------------------------------------------------------------------
page317.
Ure jātañāṇameva. Tesu idha desanāñāṇaṃ gahetabbaṃ. Taṃ panesa yāva aṭṭhārasahi
brahmakoṭīhi saddhiṃ aññākoṇḍaññattherassa sotāpattiphalaṃ uppajjati, tāva
pavatteti nāma. Tasmiṃ uppanne pavattitaṃ nāma hotīti veditabbaṃ.
Appaṭipuggaloti sadisapuggalarahito. Yasassinoti parivārasampannā. Tādinoti
lābhālābhādīhi ekasadisassa. Chaṭṭhaṃ.
                        7. Khajjanīyasuttavaṇṇanā
    [79] Sattame pubbenivāsanti na idaṃ abhiññāvasena anussaraṇaṃ
sandhāya vuttaṃ, vipassanāvasena pana pubbenivāsaṃ anussarante samaṇabrāhmaṇe
sandhāyetaṃ vuttaṃ. Tenevāha "sabbete pañcupādānakkhandhe anussaranti, etesaṃ
vā aññataran"ti abhiññāvasena hi samanussarantassa khandhāpi upādānakkhandhāpi
khandhapaṭibaddhāpi paṇṇattipi ārammaṇaṃ hotiyeva. Rūpaññeva anussaratīti evaṃ hi
anussaranto na aññaṃ kiñci sattaṃ vā puggalaṃ vā anussarati, atīte pana
niruddhaṃ rūpakkhandhameva anussarati. Vedanādīsupi eseva nayoti. Suññatāpabbaṃ
niṭṭhitaṃ.
    Idāni suññatāya lakkhaṇaṃ dassetuṃ kiñca bhikkhave rūpaṃ vadethātiādimāha.
Yathā hi naṭṭhaṃ goṇaṃ pariyesamāno puriso gogaṇe caramāne rattaṃ vā 1-
kāḷaṃ vā balibaddaṃ disvāpi na ettakeneva "ayaṃ mayhaṃ goṇo"ti
sanniṭṭhānaṃ kātuṃ sakkoti. Kasmā? aññesampi tādisānaṃ atthitāya. Sarīrapadese
panassa sattisūlādilakkhaṇaṃ disvā "ayaṃ mayhaṃ santako"ti sanniṭṭhānaṃ hoti,
evameva suññatāya kathitāyapi yāva suññatālakkhaṇaṃ na kathiyati, tāva sā akathitāva
hoti, lakkhaṇe pana kathite kathitā nāma hoti. Goṇo viya hi suññatā,
goṇalakkhaṇaṃ viya suññatālakkhaṇaṃ. Yathā goṇalakkhaṇe asallakkhite goṇo na suṭṭhu
@Footnote: 1 Ma., ka. setaṃ vā rattaṃ vā

---------------------------------------------------------------------------------------------
page318.
Sallakkhito hoti, tasmiṃ pana sallakkhite so sallakkhito nāma hoti,
evameva suññatālakkhaṇe akathite suññatā akathitāva hoti, tasmiṃ pana
kathite sā kathitā nāma hotīti suññatālakkhaṇaṃ dassetuṃ kiñca bhikkhave rūpaṃ
vadethātiādimāha.
    Tattha kiñcāti kāraṇapucchā, kena kāraṇena rūpaṃ vadetha, kena kāraṇena
taṃ rūpaṃ nāmāti attho. Ruppatīti khoti ettha itīti kāraṇuddeso, yasmā
ruppati, tasmā rūpanti vuccatīti attho. Ruppatīti kuppati ghaṭiyati pīḷiyati,
bhijjatīti attho. Sītenapi ruppatītiādīsu sītena tāva ruppanaṃ lokantarikaniraye
pākaṭaṃ. Tiṇṇaṃ tiṇṇañhi cakkavāḷānaṃ antare ekeko okantarikanirayo
nāma hoti aṭṭhayojanasahassappamāṇo. Yassa neva heṭṭhā paṭhavī atthi,
na upari candimasūriyadīpamaṇiāloko, niccandhakāro. Tattha nibbattasattānaṃ
tigāvuto attabhāvo hoti, te vagguliyo viya pabbatapāde dīghaputhulehi
nakhehi laggitvā avaṃsirā olambanti. Yadā saṃsappantā aññamaññassa
hatthapāsaṃ gatā honti, atha "bhakkho no laddho"ti maññamānā tattha byāvaṭā
viparivattitvā lokasandhārake udake patanti, vāte paharantepi madhukaphalāni viya
chijjitvā udake patanti, patitamattāva accantakhāre udake tattatele
patitapiṭṭhapiṇḍi 5- viya paṭapaṭāyamānā vilīyanti. Evaṃ sītena ruppanaṃ lokantarikaniraye
pākaṭaṃ. Mahiṃsaraṭṭhādīsupi himapātasītalesu padesesu etaṃ pākaṭameva. Tattha hi
sattā sītena bhinnasarīrā jīvitakkhayampi pāpuṇanti.
    Uṇhena ruppanaṃ avīcimahāniraye pākaṭaṃ hoti. Jighacchāya ruppanaṃ
pittivisaye ceva dubbhikkhakāle ca pākaṭaṃ. Pipāsāya ruppanaṃ kālakañcikādīsu
pākaṭaṃ.

---------------------------------------------------------------------------------------------
page319.
    Eko kira kālakañcikaasuro pipāsaṃ adhivāsetuṃ asakkonto yojanagambhīravitthāraṃ
mahāgaṅgaṃ otari, tassa gatagataṭṭhāne udakaṃ chijjati, dhūmo uggacchati
tatte piṭṭhipāsāṇe caṅkamanakālo viya hoti. Tassa udakasaddaṃ sutvā ito
cito ca vicarantasseva ratti vibhāyi. Atha naṃ pātova bhikkhācāraṃ gacchantā
tiṃsamattā piṇḍacārikā bhikkhū disvā "ko nāma tvaṃ sappurisā"ti pucchiṃsu.
Petohamasmi bhanteti. Kiṃ pariyesasīti. Pānīyaṃ bhanteti. Ayaṃ gaṅgā paripuṇṇā,
kiṃ tvaṃ na passasīti. Na upakappati bhanteti. Tenahi gaṅgāpiṭṭhe nipajja, mukhe
te pānīyaṃ āsiñcissāmāti. So vālikāpuline uttāno nipajji. Bhikkhū
tiṃsamatte patte nīharitvā udakaṃ āharitvā tassa mukhe āsiñciṃsu. Tesaṃ
tathā karontānaṃyeva velā upakaṭṭhā jātā. Tato "bhikkhācārakālo amhākaṃ
sappurisa, kacci te assādamattā laddhā"ti āhaṃsu. Peto "sace me bhante
tiṃsamattānaṃ ayyānaṃ tiṃsapattehi āsittaudakato aḍḍhapasatamattampi paragalagataṃ,
petattabhāvato mokkho mā hotū"ti āha. Evaṃ pipāsāya ruppanaṃ pittivisaye
pākaṭaṃ.
    Ghaṃsādīhi ruppanaṃ ḍaṃsamakkhikādibahulesu padesesu pākaṭaṃ. Ettha ca ḍaṃsāti
piṅgalamakkhikā. Makasāti makasāva. Vātāpi kucchivātapiṭṭhivātādivasena veditabbā.
Sarīrasmiṃ hi vātarogo uppajjitvā hatthapādapiṭṭhiādīni bhindati, kāṇaṃ karoti,
khujjaṃ karoti, piṭhasappiṃ karoti.
    Ātapoti sūriyātaPo. Tena ruppanaṃ marukantārādīsu pākaṭaṃ. Ekā kira
itthī marukantāre rattiṃ satthato ohīnā divā sūriye uggacchante vālikāya
tappamānāya pāde ṭhapetuṃ asakkontī sīsato pacchiṃ otāretvā akkami. Kamena
pacchiyā uṇhābhitattāya ṭhātuṃ asakkontī tassā upari sāṭakaṃ ṭhapetvā
@Footnote: 1 Sī. vālikāpiṭṭhe

---------------------------------------------------------------------------------------------
page320.
Akkami. Tasmimpi santatte attano aṅkena gahitaputtakaṃ adhomukhaṃ nipajjāpetvā
kandantaṃyeva akkamitvā saddhiṃ tena tasmiṃyeva ṭhāne uṇhābhitattā kālamakāsi.
    Sarīsapāti yekeci dīghajātikā sarantā gacchanti. Tesaṃ samphassena ruppanaṃ
āsīvisadaṭṭhakādīnaṃ vasena veditabbaṃ. Iti bhagavatā yāni imāni sāmaññapaccattavasena
dhammānaṃ dve lakkhaṇāni, tesu rūpakkhandhassa tāva paccattalakkhaṇaṃ dassitaṃ.
Rūpakkhandhasseva hi etaṃ, na vedanādīnaṃ, tasmā paccattalakkhaṇanti vuccati.
Aniccadukkhānattalakkhaṇaṃ pana vedanādīnampi hoti, tasmā taṃ sāmaññalakkhaṇanti
vuccati.
    Kiñca bhikkhave vedanaṃ vadethātiādīsu purimasadisaṃ vuttanayeneva veditabbaṃ.
Yaṃ pana purimena asadisaṃ, tassāyaṃ vibhāvanā:- sukhampi vediyatīti sukhaṃ ārammaṇaṃ
vedeti anubhavati. Parato padadvayepi eseva nayo. Kathaṃ panetaṃ ārammaṇaṃ sukhaṃ
dukkhaṃ adukkhamasukhaṃ nāma jātanti? sukhādīnaṃ paccayato. Svāyamattho "yasmā ca
kho mahāli rūpaṃ sukhaṃ sukhānupatitaṃ sukhāvakkantan"ti imasmiṃ mahālisuttena 1-
āgatoyeva. Vedayatīti ettha ca sukhaṃ vedanāva vedayati, na añño satto vā
puggalo vā. Vedanā hi vedayitalakkhaṇā, tasmā vatthārammaṇaṃ paṭicca vedanāva
vedayatīti. Evamidha bhagavā vedanāyapi paccattalakkhaṇameva bhājetvā dassesi.
    Nīlampi sañjānātīti nīlapupphe vā vatthe vā parikammaṃ katvā upacāraṃ vā
uppanaṃ vā pāpento sañjānāti, ayaṃ hi saññā nāma parikammasaññāpi
upacārasaññāpi appanāsaññāpi vaṭṭati, nīlaṃ nīlanti uppajjanasaññāpi vaṭṭati
yeva. Pītakādīsupi eseva nayo. Idhāpi bhagavā sañjānanalakkhaṇāya saññāya
paccattalakkhaṇameva bhājetvā dassesi.
@Footnote: 1 saṃ. kha. 17/60/57

---------------------------------------------------------------------------------------------
page321.
    Rūpaṃ rūpattāya 1- saṅkhataṃ abhisaṅkharontīti yathā yāgumeva yāguttāya, 2- pūvameva
pūvattāya pacati nāma, evaṃ paccayehi samāgantvā katabhāvena saṅkhatanti laddhanāmaṃ
rūpameva rūpattā yathā abhisaṅkhataṃ rūpaṃ nāma hoti, tathattāya 3- rūpabhāvāya
abhisaṅkharoti āyūhati sampiṇḍeti, nipphādetīti attho. Vedanāsupi eseva nayo.
Ayaṃ panettha saṅkhepo:- attanā saha jāyamānaṃ rūpaṃ sampayutte ca vedanānayo
dhamme abhisaṅkharoti nibbattetīti idhāpi bhagavā cetayitalakkhaṇassa saṅkhārassa
paccattalakkhaṇameva bhājetvā dassesi.
    Ambilampi vijānātīti ambaambāṭakamātuluṅgādiambilaṃ "ambilan"ti
vijānāti. Esa nayo sabbapadesu. Apicettha tittakanti nimbapaṭolādinānappakāraṃ.
Kaṭukanti pipphalimaricādinānappakāraṃ. Madhuranti sappiphāṇitādinānappakāraṃ.
Khārikanti vātiṅgaṇatālaketakīkaḷīranāḷikeracaturassavallivettaṅkurādinānappakāraṃ.
Akhārikanti yaṃ vā taṃ vā thalajātaṃ kārakapaṇṇādimissakapaṇṇaṃ. Loṇakanti
loṇayāguloṇamacchaloṇabhattādinānappakāraṃ. Aloṇikanti aloṇayāgualoṇamacchaaloṇabhattādi-
nānappakāraṃ. Tasmā viññāṇanti vuccatīti yasmā imaṃ ambilādibhedaṃ
aññamaññavisiṭṭhena ambilādibhāvena jānāti, tasmā viññāṇanti vuccatīti.
Evamidhāpi bhagavā vijānanalakkhaṇassa viññāṇassa paccattalakkhaṇameva bhājetvā dassesi.
    Yasmā pana ārammaṇassa ākārasaṇṭhānagahaṇavasena saññā pākaṭā
hoti, tasmā sā cakkhudvāre vibhattā. Yasmā vināpi ākārasaṇṭhānā ārammaṇassa
paccattabhedagahaṇavasena viññāṇaṃ pākaṭaṃ hoti, tasmā taṃ jivhādvāre vibhattaṃ.
Imesaṃ pana saññāviññāṇāpaññānaṃ 5- asammohato sabhāvasallakkhaṇatthaṃ sañjānāti,
vijānāti, pajānātīti ettha visesā veditabbā. Tattha upasaggamattameva
@Footnote: 1 Sī. rūpatthāya    2 Sī. yāgutthāya   3 Sī. tathā tadatthāya, ka. tathā tāya
@4 Sī. vitiṅgaṇanīlikamaddanāḷikera...., cha. vātiṅgaṇanāḷikera....
@5 Ma. saññāviññāṇānaṃ

---------------------------------------------------------------------------------------------
page322.
Viseso, jānātīti padaṃ pana aviseso. Tassapi 1- jānanaṭṭhena viseso veditabbo.
Saññā hi nīlādivasena ārammaṇasañjānanavattameva, aniccaṃ dukkhamanattāti
lakkhaṇapaṭivedhaṃ pāpetuṃ na sakkoti. Viññāṇaṃ nīlādivasena ārammaṇañceva
jānāti, aniccādivasena lakkhaṇapaṭivedhañca pāpeti, ussakkitvā pana maggapātubhāvaṃ
pāpetuṃ na sakkoti. Paññā nīlādivasena ārammaṇampi vijānāti, aniccādivasena
lakkhaṇapaṭivedhampi pāpeti, ussakkitvā maggapātubhāvampi pāpeti.
    Yathā hi heraññikaphalake kahāpaṇarāsimhi kate ajātabuddhidārako
gāmikapuriso mahāheraññikoti tīsu janesupi oloketvā ṭhitesu ajātabuddhidārako
kahāpaṇānaṃ cittavicittacaturassamaṇḍalādibhāvameva jānāti, "idaṃ manussānaṃ
upabhogaparibhogaṃ ratanasammatan"ti na jānāti. Gāmikapuriso cittādibhāvañca
jānāti, manussānaṃ upabhogaparibhogaratanasammatabhāvañca, "ayaṃ kūṭo, ayaṃ cheko,
ayaṃ karaṭo, ayaṃ saṇho"ti na jānāti. Mahāheraññiko cittādibhāvampi
ratanasammatabhāvampi kūṭādibhāvampi jānāti. Jānanto ca pana rūpaṃ disvāpi
saddaṃ sutvāpi gandhaṃ ghāyitvāpi rasaṃ sāyitvāpi hatthena garulahubhāvaṃ upadhāretvāpi
"asukagāme kato"tipi jānāti, "asukanigame asukanagare asukapabbatacchāyāya
asukanadiyā tīre kato"tipi, "asukācariyena kato"tipi jānāti. Evameva saññā
ajātabuddhidārakassa kahāpaṇadassanaṃ viya nīlādivasena ārammaṇamattameva sañjānāti.
Viññāṇaṃ gāmikapurisassa kahāpaṇadassanaṃ viya nīlādivasena ārammaṇampi jānāti,
aniccādivasena lakkhaṇapaṭivedhampi pāpeti. Paññā mahāheraññikassa kahāpaṇadassanaṃ
viya nīlādivasena ārammaṇampi jānāti, aniccādivasena lakkhaṇapaṭivedhampi
pāpeti, ussakkitvā maggapātubhāvampi pāpeti.
    So pana nesaṃ viseso duppaṭivijjho. Tenāha āyasmā nāgaseno:-
@Footnote: 1 Sī. tassa

---------------------------------------------------------------------------------------------
page323.
              "dukkaraṃ mahārāja bhagavatā katanti. Kiṃ bhante nāgasena
         bhagavatā dukkaraṃ katanti. Dukkaraṃ mahārāja bhagavatā kataṃ, imesaṃ
         arūpīnaṃ cittacetasikānaṃ dhammānaṃ ekārammaṇe vattamānaṃ vavatthānaṃ
         akkhātaṃ `ayaṃ phasso, ayaṃ vedanā, ayaṃ saññā ayaṃ cetanā, idaṃ
         cittan'ti".
    Yathā hi tilatelaṃ sāsapatelaṃ madhukatelaṃ eraṇḍakatelaṃ vasātelanti
imāni pañca telāni ekacāṭiyaṃ 1- pakkhipitvā divasaṃ yamakamanthehi manthetvā
tato "idaṃ tilatelaṃ, idaṃ sāsapatelan"ti ekekassa pāṭiyekkaṃ uddharaṇaṃ nāma
dukkaraṃ, idaṃ tato dukkarataraṃ. Bhagavā pana sabbaññutañāṇassa suppaṭividdhattā
dhammissaro dhammarājā imesaṃ arūpīnaṃ dhammānaṃ ekārammaṇe vattamānānaṃ
vavatthānaṃ akāsi. Pañcannaṃ mahānadīnaṃ samuddaṃ paviṭṭhaṭṭhāne "idaṃ gaṅgāya udakaṃ,
idaṃ yamunāyā"ti evaṃ pāṭiyekkaṃ udakuddharaṇenāpi ayamattho veditabbo.
    Iti paṭhamapabbena suññataṃ, dutiyena suññatālakkhaṇanti dvīhi pabbehi
anattalakkhaṇaṃ kathetvā idāni dukkhalakkhaṇaṃ dassetuṃ tatra bhikkhavetiādimāha.
Tattha khajjāmīti na rūpaṃ sunakho viya maṃsaṃ luñcitvā luñcitvā khādati, yathā pana
kiliṭṭhavatthanivattho tatonidānaṃ pīḷaṃ sandhāya "khādati maṃ vatthan"ti bhaṇati, evamidampi
pīḷaṃ uppādentaṃ khādati nāmāti veditabbaṃ. Paṭipanno hotīti sīlaṃ ādiṃ
katvā yāva arahattamaggā paṭipanno hoti. Yo panettha balañāṇo
tikkhabuddhiñāṇuttaro yogāvacaro 2- padhānabhūmiyaṃ vāyamanto khāṇunā vā kaṇṭakena
vā viddho āvudhena vā pahaṭo byagghādīhi vā gahetvā khajjamāno taṃ
vedanaṃ abbohārikaṃ katvā mūlakammaṭṭhānaṃ sammasanto arahattameva gaṇhāti,
ayaṃ vedanāya nibbidāya virāgāya nirodhāya paṭipanno nāma vuccati pītamallatthero 3-
@Footnote: 1 Sī., syā. ekapātiyaṃ  2 Sī. yogāvacaro va, Ma. yogāvacaro ca  3 Sī. pitimallatthero

---------------------------------------------------------------------------------------------
page324.
Viya kuṭumbiyaputtamahātissatthero viya vattaniaṭaviyaṃ tiṃsamattānaṃ bhikkhūnaṃ aññataro
byagghamukhe nipannabhikkhu viya kaṇṭakena viddhatthero viya ca.
    Dvādasasu kira bhikkhūsu gaṇṭiṃ 1- paharitvā araññe padhānamanuyuñjantesu
eko sūriye atthaṅgatamatteva gaṇṭiṃ paharitvā caṅkamanaṃ oruyha caṅkamanto
tiriyaṃ nimmathento tiṇapaṭicchannaṃ kaṇṭakaṃ akkami. Kaṇṭako piṭṭhipādena
tattaphālena vinividdhakālo viya vedanā vattati. Thero cintesi "kiṃ imaṃ
kaṇṭakaṃ uddharāmi, udāhu pakatiyā vijjhitvā ṭhitakaṇṭakan"ti. Tassa evamahosi
"iminā kaṇṭakena viddhattā nirayādīsu bhayaṃ 2- nāma natthi, pakatiyā
vijjhitvā ṭhitakaṇṭakaṃyevā"ti. So taṃ vedanaṃ abbohārikaṃ katvā sabbarattiṃ
caṅkamitvā vibhātāya rattiyā aññassa saññaṃ adāsi. So āgantvā "kiṃ
bhante"ti pucchi. Kaṇṭakenamhi āvuso viddhoti. Kāya velāya bhanteti.
Sāyameva āvusoti. Kasmā na amhe pakkosittha, kaṇṭakaṃ uddharitvā
tattha telampi siñceyyāmāti. Pakatiyā vijjhitvā ṭhitakaṇṭakameva uddharituṃ
vāyamimha āvusoti. Sakkuṇittha bhante uddharitunti. Ekadesamattena me āvuso
uddhaṭoti. Sesavatthūni dīghamajjhimaṭṭhakathāsu 3- satipaṭṭhānasuttaniddese
vitthāritāneva.
    Taṃ kiṃ maññatha bhikkhaveti kasmā āraddhaṃ? imasmiṃ pabbe dukkhalakkhaṇameva
Kathitaṃ, na aniccalakkhaṇaṃ, taṃ dassetuṃ idamāraddhaṃ. Tīṇi lakkhaṇāni samodhānetvā
dassetumpi āraddhameva. Apacināti no ācinātīti vaṭṭaṃ vināseti, neva
cināti. Pajahati na upādiyatīti tadeva vissajjeti, na gaṇhāti. Visineti na
ussinetīti vikirati na sampiṇḍeti. Vidhūpeti na sandhūpetīti nibbāpeti na
jālāpeti.
@Footnote: 1 Sī. syā. gaṇḍiṃ          2 Sī. vāso
@3 su.vi. 2/363, pa.sū. 1/248

---------------------------------------------------------------------------------------------
page325.
    Evaṃ passaṃ bhikkhaveti idaṃ kasmā āraddhaṃ? vaṭṭaṃ vināsetvā ṭhitaṃ
mahākhīṇāsavaṃ dassessāmīti āraddhaṃ. Ettakena vā ṭhānena vipassanā kathitā,
idāni saha vipassanāya cattāro magge dassetuṃ idamāraddhaṃ. Athavā ettakena
ṭhānena paṭhamamaggo kathito, idāni saha vipassanāya tayo magge dassetuṃ
idamāraddhaṃ. Ettakena vā ṭhānena tīṇi maggāni kathitāni, idāni saha
vipassanāya arahattamaggaṃ dassetumpi idamāraddhameva.
    Sapajāpatikāti saddhiṃ pajātinā devarājena. Ārakāva namassantīti dūratova
namassanti, dūrepi ṭhitaṃ namassantiyeva āyasmantaṃ nītattheraṃ 1- viya.
    Thero kira pupphachaḍḍakakulato nikkhamma pabbajito, khuraggeyeva arahattaṃ
patvā cintesi "ahaṃ ajjeva pabbajito ajjeva me pabbajitakiccaṃ matthakaṃ
pattaṃ, catupaccayasantosabhāvanārāmapaṇḍitamahāariyavaṃsapaṭipadaṃ pūressāmī"ti. So
paṃsukūlatthāya sāvatthiṃ pavisitvā coḷakaṃ pariyesanto vicari. Atheko mahābrahmā
samāpattito vuṭṭhāya manussapathaṃ olokento theraṃ disvā "ajjeva pabbajitvā
ajjeva khuragge arahattaṃ patvā mahāariyavaṃsapaṭipadaṃ pūretuṃ coḷakaṃ pariyesatī"ti
añjaliṃ paggayha namassamāno aṭṭhāsi. Tamañño mahābrahmā disvā "kaṃ namassasī"ti
pucchi. Nītattheraṃ namassāmīti. Kiṃ kāraṇāti. Ajjeva pabbajitvā ajjeva
khuragge arahattaṃ patvā mahāariyavaṃsapaṭidaṃ pūretuṃ coḷakaṃ pariyesatīti. Sopi naṃ
namassamāno aṭṭhāsi. Athañño, athaññoti sattasatā mahābrahmāno namassamānā
aṭṭhaṃsu. Tena vuttaṃ:-
             "tā devatā sattasatā uḷārā
              brahmāvimānā abhinikkhamitvā
@Footnote: 1 Sī. nīlattheraṃ

---------------------------------------------------------------------------------------------
page326.
              Nītaṃ namassanti pasannacittā
             `khīṇāsavo gaṇhati paṃsukūlaṃ'.
              Tā devatā sattasatā uḷārā
              brahmāvimānā abhinikkhamitvā
              nītaṃ namassanti pasannacittā
             `khīṇāsavo kayirati paṃsukūlaṃ'.
             `khīṇāsavo Dhovati paṃsukūlaṃ'
             `khīṇāsavo rajati paṃsukūlaṃ'
             `khīṇāsavo pārupati paṃsukūlan'ti".
    Iti bhagavā imasmiṃ sutte desanaṃ tīhi bhavehi vinivattetvā arahattassa
    kūṭaṃ gaṇhi. Desanāpariyosāne pañcasatā bhikkhū arahatte patiṭṭhahiṃsu. Sattamaṃ.
                        8. Piṇḍolyasuttavaṇṇanā
    [80] Aṭṭhame kismiñcideva pakaraṇeti kismiñcideva kāraṇe. Paṇāmetvāti
nīharitvā. Kismiṃ pana kāraṇe ete bhagavatā paṇāmitāti? ekasmiṃ hi
antovasse bhagavā sāvatthiyaṃ vasitvā vuṭṭhavasso pavāretvā mahābhikkhusaṃghaparivāro
sāvatthito nikkhamitvā janapadacārikaṃ caranto kapilavatthuṃ patvā nigrodhārāmaṃ
pāvisi. Sakyarājāno "satthā āgato"ti sutvā pacchābhatte kappiyāni
telamadhuphāṇitādīni ceva pānakāni ca kājasatehi 1- gāhāpetvā vihāraṃ gantvā saṃghassa
niyyādetvā satthāraṃ vanditvā paṭisanthāraṃ karontā ekamantena nisīdiṃsu.
Satthā tesaṃ madhuradhammakathaṃ kathento nisīdi. Tasmiṃ khaṇe ekacce bhikkhū senāsanaṃ
@Footnote: 1 Sī. kājakasatehi

---------------------------------------------------------------------------------------------
page327.
Paṭijagganti, ekacce pañcapīṭhādīni paññāpenti, sāmaṇerā appaharitaṃ karonti.
Bhājanīyaṭṭhāne 1- sampattabhikkhūpi atthi, asampattabhikkhūpi atthi. Sampattā
asampattānaṃ lābhaṃ gaṇhantā "amhākaṃ detha, amhākaṃ ācariyassa detha,
upajjhāyassa dethā"ti kathentā mahāsaddamakaṃsu. Satthā sutvā theraṃ pucchi
"ke pana te ānanda uccāsaddā mahāsaddā kevaṭṭā maññe macchavilope"ti.
Thero etamatthaṃ ārocesi. Satthā sutvā "āmisahetu ānanda bhikkhū
mahāsaddaṃ karontī"ti āha. Āma bhanteti. Ananucchavikaṃ ānanda appatirūpaṃ.
Na hi mayā kappasatasahassādhikāni cattāri asaṅkheyyāni cīvarādihetu pāramiyo
pūritā, nāpi ime bhikkhū cīvarādihetu agārasmā anagāriyaṃ pabbajitā, arahattahetu
pabbajitvā anatthaṃ atthasadisaṃ asāraṃ sārasadisaṃ karonti, gacchānanda te bhikkhū
paṇāmehīti.
    Pubbanhasamayanti punadivase 2- pubbanhasamayaṃ. Veluvalaṭṭhikāya mūleti
taruṇaveluvarukkhamūle. Pabāḷhoti pabāhito. Pavāḷhoti ca pāṭho, pavāhitoti 3-
attho. Ubhayampi nīhaṭabhāvameva dīpeti. Siyā aññathattanti pasādaññathattaṃ vā
bhāvaññathattaṃ vā bhaveyya. Kathaṃ? "sammāsambuddhena mayaṃ lahuke kāraṇe
paṇāmitā"ti pasādaṃ mandaṃ karontānaṃ pasādaññathattaṃ nāma hoti. Saliṅgeneva
titthāyatanaṃ pakkamantānaṃ bhāvaññathattaṃ nāma. Siyā vipariṇāmoti ettha pana
"mayaṃ satthu ajjhāsayaṃ gaṇhituṃ sakkhissāmāti pabbajitā, naṃ gahetuṃ asakkontānaṃ
kiṃ amhākaṃ pabbajjāyā"ti sikkhaṃ paccakkhāya hīnāyāvattanaṃ vipariṇāmoti
veditabbo. Vacchassāti khīrūpakavacchassa. 4- Aññathattanti milāyanaaññathattaṃ, khīrūpako
hi vaccho mātu adassanena khīraṃ alabhanto milāyati kampati pavedhati. Vipariṇāmoti
maraṇaṃ. So hi khīraṃ alabhamāno khīrapipāsāya sussanto patitvā marati.
@Footnote: 1 Sī. bhājanīyaṭṭhānaṃ          2 cha. dutiyadivase
@3 Ma. palāḷhotipi pāṭho, pagāhitoti  4 Sī., ka. khīrapakavacchassa

---------------------------------------------------------------------------------------------
page328.
    Bījānaṃ taruṇānanti udakena anuggahetabbānaṃ viruḷhabījānaṃ.
Aññathattanti milāyanaaññathattameva. Tāni hi udakaṃ alabhantāni milāyanti.
Vipariṇāmoti vināso. Tāni hi udakaṃ alabhantāni sukkhitvā vinassanti.
Palālameva honti. Anuggahitoti āmisānuggahena ceva dhammānuggahena ca
anuggahito. Anuggaṇheyyanti dvīhipi etehi anuggahehi anuggaṇheyyaṃ.
Acirapabbajitā hi sāmaṇerā ceva daharabhikkhū ca cīvarādipaccayavekalle vā sati
gelaññe vā satthārā vā ācariyupajjhāyehi vā āmisānuggahena ananuggahitā
kilamantā na sakkonti sajjhāyaṃ vā manasikāraṃ vā kātuṃ, dhammānuggahena
ananuggahitā uddesena ceva ovādānusāsaniyā ca parihāyamānā na sakkonti
akusalaṃ parivajjetvā kusalaṃ bhāvetuṃ. Imehi pana dvīhi anuggahehi anuggahitā
kāyena akilamantā sajjhāyamanasikāre pavattitvā yathānusiṭṭhaṃ paṭipajjamānā
aparabhāge taṃ anuggahaṃ alabhantāpi teneva purimānuggahena laddhabalā sāsane
patiṭṭhahanti, tasmā bhagavato evaṃ parivitakko udapādi.
    Bhagavato purato pāturahosīti satthu cittaṃ ñatvā "ime bhikkhū bhagavatā
paṇāmitā, idāni nesaṃ anuggahaṃ kātukāmo evaṃ cintesi, kāraṇaṃ bhagavā
cintesi, ahamettha ussāhaṃ janessāmī"ti purato pākaṭo ahosi. Santettha
bhikkhūti idaṃ so mahābrahmā yathā nāma byatto sūdo yadeva ambilaggādīsu 1-
rasajātaṃ rañño ruccati, taṃ abhisaṅkhārena sādhutaraṃ katvā punadivase upanāmeti,
evameva attano byattatāya bhagavatā āhaṭaṃ upamaṃyeva evametaṃ bhagavāti
ādivacane abhisaṅkharitvā bhagavantaṃ yācanto bhikkhusaṃghassa anuggahakaraṇatthaṃ vadati.
    Tattha abhinandatūti "mama santikaṃ bhikkhusaṃgho āgacchatū"ti evamassa
āgamanaṃ sampiyāyamāno abhinandatu. Abhivadatūti āgatassa ca ovādānusāsaniṃ
dadanto abhivadatu.
@Footnote: 1 ka. ambilādīsu

---------------------------------------------------------------------------------------------
page329.
    Paṭisallānāti ekībhāvā. Iddhābhisaṅkhāraṃ abhisaṅkhāresīti iddhiṃ akāsi.
Ekadvīhikāyāti ekeko ceva dve dve ca hutvā. Sārajjamānarūpāti
ottappamānasabhāvā bhāyamānā. Kasmā pana bhagavā tesaṃ tathā upasaṅkamanāya
iddhimakāsīti? hitapatthanāya. Yadi hi te vaggavaggā hutvā āgaccheyyuṃ, "bhagavā
bhikkhusaṃghaṃ paṇāmetvā araññaṃ paviṭṭho, ekadivasampi tattha vasituṃ nāsakkhi,
vegeneva 1- āgato"ti keḷimpi kareyyuṃ. Atha nesaṃ neva buddhagāravaṃ paccupaṭṭhaheyyuṃ,
na dhammadesanaṃ sampaṭicchituṃ samatthā bhaveyyuṃ. Sabhayānaṃ pana sasārajjānaṃ
ekadvīhikāya āgacchantānaṃ buddhagāravañceva paccupaṭṭhitaṃ bhavissati,
dhammadesanañca sampaṭicchituṃ sakkhissantīti cintetvā 2- tesaṃ hitapatthanāya tathā rūpaṃ
iddhiṃ akāsi.
    Nisīdiṃsūti tesu hi sārajjamānarūpesu āgacchantesu eko bhikkhu "mamaṃyeva
satthā oloketi, maṃyeva maññe niggaṇhitukāmo"ti saṇikaṃ āgantvā vanditvā
nisīdi, athañño, athaññoti evaṃ pañca bhikkhusatāni nisīdiṃsu. Evaṃ nisinnaṃ pana
bhikkhusaṃghaṃ sīdantare sannisinnaṃ mahāsamuddaṃ viya nivāte padīpaṃ viya ca niccalaṃ
disvā satthā cintesi "imesaṃ bhikkhūnaṃ kīdisī dhammadesanā vaṭṭatī"ti. Athassa
etadahosi "ime āhārahetu paṇāmitā, piṇḍiyālopadhammadesanāva nesaṃ
sappāyā, taṃ desetvā 3- matthake tiparivaṭṭadesanaṃ desessāmi, desanāpariyosāne
sabbe arahattaṃ pāpuṇissantī"ti. Atha nesaṃ taṃ dhammadesanaṃ desento antamidaṃ
bhikkhaveti ādimāha.
    Tattha antanti pacchimaṃ lāmakaṃ. Yadidaṃ piṇḍolyanti yaṃ etaṃ 4-
piṇḍapariyesanena jīvikaṃ kappentassa jīvitaṃ. Ayaṃ panettha padattho:- piṇḍāya
ulatīti piṇḍolo, piṇḍolassa kammaṃ piṇḍolyaṃ, piṇḍapariyesanena
@Footnote: 1 ka. bhikkhugavesaneneva          2 ka. viditvā
@3 cha.Ma. dassetvā             4 cha.Ma. evaṃ

---------------------------------------------------------------------------------------------
page330.
Nipphāditajīvitanti attho. Abhisāpoti akkoso. Kupitā 1- hi manussā attano
paccatthikaṃ "cīvaraṃ nivāsetvā kapālaṃ gahetvā piṇḍaṃ pariyesamāno carissatī"ti
akkosanti. Athavā pana "kiṃ tuyhaṃ akātabbaṃ atthi, yo tvaṃ evaṃ balavā
vīriyasampannopi hirottappaṃ pahāya kapaṇo viya piṇḍolo vicarasi pattapāṇī"ti evampi
akkosantiyeva. Tañca kho etanti etaṃ 2- abhisāpaṃ samānampi piṇḍolyaṃ.
Kulaputtā upenti atthavasikāti mama sāsane jātikulaputtā ca ācārakulaputtā
ca atthavasikā kāraṇavasikā hutvā atthavasaṃ 3- kāraṇavasaṃ paṭicca upenti.
    Rājābhinītātiādīsu ye rañño santakaṃ khāditvā rañño bandhanāgāre
bandhāpitā palāyitvā pabbajanti, te rājābhinītā nāma. Te hi rañño
bandhanaṃ abhinītattā rājābhinītā nāma. Ye pana corehi aṭaviyaṃ gahetvā
ekaccesu māriyamānesu 4- ekacce "mayaṃ sāmi tumhehi visaṭṭhā gehaṃ anajjhāvasitvā
pabbajissāma, tattha yaṃ yaṃ buddhapūjādipuññaṃ 5- karissāma, tato tumhākaṃ pattiṃ
dassāmā"ti tehi visaṭṭhā pabbajanti, te corābhinītā nāma. Tepi hi corehi
māretabbataṃ abhinītāti corābhinītā nāma. Ye pana iṇaṃ gahetvā paṭidātuṃ
asakkontā palāyitvā pabbajanti, te iṇaṭṭā nāma, iṇapīḷitāti attho.
Iṇaṭṭhātipi pāṭho, iṇe ṭhitāti attho. Ye rājacorachātakarogabhayānaṃ aññatarena
abhibhūtā upaddutā pabbajanti, te bhayaṭṭā nāma, bhayapīḷitāti attho.
Bhayaṭṭhātipi pāṭho, bhaye ṭhitāti attho. Ājīvikāpakatāti ājīvikāya upaddutā
abhibhūtā, puttadāraṃ posetuṃ asakkontāti attho. Otiṇṇāmhāti anto
anupaviṭṭhā.
@Footnote: 1 Sī. akkositukāmā      2 cha.Ma. evaṃ taṃ   3 cha.Ma. ayaṃ pāṭho na dissati
@4 ka. hariyamānesu        5 Sī. pupphagandhādipuññaṃ

---------------------------------------------------------------------------------------------
page331.
    So ca hoti abhijjhālūti idaṃ so kulaputto "dukkhassa antaṃ
karissāmī"tiādivasena cittaṃ uppādetvā pabbajito, aparabhāge taṃ pabbajjaṃ
tathārūpaṃ kātuṃ na sakkoti, taṃ dassetuṃ vuttaṃ. Tattha abhijjhālūti parabhaṇḍānaṃ
abhijjhāyitā. Tibbasārāgoti bahalarāgo. Byāpannacittoti pūtibhāvena vipannacitto.
Paduṭṭhamanasaṅkappoti tikhiṇasiṅgo viya goṇo diṭṭhacitto. Muṭṭhassatīti
bhattanikkhittakāko viya naṭṭhassati, idha kataṃ ettha nassati. Asampajānoti nippañño.
Khandhādiparicchedarahito. Asamāhitoti caṇḍasote baddhanāvā viya upacārappanābhāvena
asaṇṭhito. Vibbhantacittoti bandhāruḷhamago 1- viya bhantamano. Pākatindriyo
yathā gihī puttadhītaro olokento asaṃvutindriyo hoti, evaṃ asaṃvutindriyo.
    Chavālātanti chavānaṃ daḍḍhaṭṭhāne alātaṃ. Ubhato padittaṃ majjhe gūthagatanti
pamāṇena aṭṭhaṅgulamattaṃ dvīsu ṭhānesu ādittaṃ majjhagūthamakkhitaṃ. Neva gāmeti sace hi
taṃ yuganaṅgalagopānasipakkhapāsakādīnaṃ atthāya upanetuṃ sakkā assa, gāme kaṭṭhatthaṃ
phareyya. Sace khettakuṭiyaṃ kaṭṭhattharamañcakādīnaṃ atthāya upanetuṃ sakkā, araññe
kaṭṭhatthaṃ phareyya. Yasmā pana ubhayathāpi na sakkā, tasmā evaṃ vuttaṃ. Gihibhogā
ca parihīnoti yo agāre vasantehi gihīhi dāyajje bhājiyamāne bhogo 2- laddhabbo
assa, tato ca parihīno. Sāmaññatthañcāti ācariyupajjhāyānaṃ ovāde ṭhatvā
pariyattipaṭivedhavasena pattabbaṃ sāmaññatthaṃ ca. Imañca pana upamaṃ satthā na
dussīlassa vasena āhari, parisuddhasīlassa pana alasassa abhijjhādīhi dosehi
upahatassa puggalassa imaṃ upamaṃ āhari.
    Tayome bhikkhaveti kasmā āraddhaṃ? imassa puggalassa chavālātasadisabhāvo
Neva mātāpitūhi kato, na ācariyupajjhāyehi, imehi pana pāpavitakkehi katoti
@Footnote: 1 ka. paṇṭhāruddhāmitto       2 Sī. bhāgo

---------------------------------------------------------------------------------------------
page332.
Dassanatthaṃ āraddhaṃ. Animittaṃ vā samādhinti vipassanāsamādhiṃ. So hi
niccanimittādīnaṃ samugghātanena animittoti vuccati. Ettha ca cattāro satipaṭṭhānā
missakā, animittasamādhi pubbabhāgo. Animittasamādhi vā missako, satipaṭṭhānā
pubbabhāgāti veditabbo.
    Dvemā bhikkhave diṭṭhiyoti idaṃ pana na kevalaṃ animittasamādhibhāvanā
imesaṃyeva tiṇṇaṃ mahāvitakkānaṃ pahānāya saṃvattati, sassatucchedadiṭṭhīnampi pana
samugghātaṃ karotīti dassanatthaṃ vuttaṃ. Na vajjavā assanti niddoso bhaveyyaṃ.
Sesamettha uttānameva. Iti bhagavā imasmimpi sutte desanaṃ tīhi bhavehi
vinivattetvā arahattena kūṭaṃ gaṇhi. Desanāvasāne pañcasatā bhikkhū saha
paṭisambhidāhi arahattaṃ pāpuṇiṃsūti. Aṭṭhamaṃ.
                       9. Pālileyyasuttavaṇṇanā
    [81] Navame cārikaṃ pakkāmīti kosambikānaṃ bhikkhūnaṃ kalahakāle satthā
ekadivasaṃ dīghītissa kosalarañño vatthuṃ āharitvā "na hi verena verāni, sammantīdha
kudācanan"tiādīhi 1- gāthāhi ovadati. Taṃdivasaṃ tesaṃ kalahaṃ karontānaṃyeva ratti
vibhātā. Dutiyadivasepi bhagavā tameva vatthuṃ kathesi. Taṃdivasampi tesaṃ kalahaṃ karontānaṃyeva
ratti vibhātā. Tatiyadivasepi bhagavā tameva vatthuṃ kathesi. Atha naṃ aññataro
bhikkhu evamāha "appossukko bhante bhagavā diṭṭhadhammasukhavihāraṃ anuyutto
viharatu, mayametena bhaṇḍanena kalahena viggahena vivādena paññāyissāmā"ti.
Satthā "pariyādiṇṇarūpacittā kho ime moghapurisā, na ime sakkā saññāpetun"ti
cintetvā "kiṃ mayhaṃ imehi, ekacāravāsaṃ vasissāmī"ti so pātova
@Footnote: 1 khu.dha. 25/5/16

---------------------------------------------------------------------------------------------
page333.
Sarīrajagganaṃ katvā kosambiyaṃ piṇḍāya caritvā kañcipi anāmantetvā ekova
adutiyo cārikaṃ pakkāmi.
    Yasmiṃ āvuso samayeti idaṃ thero yasmāssa ajja bhagavā ekena bhikkhunā
saddhiṃ pakkamissati, ajja dvīhi, ajja satena, ajja sahassena, ajja ekakovāti
sabbo bhagavato cāro vidito pākaṭo paccakkho, tasmā āha.
    Anupubbenāti gāmanigamapaṭipāṭiyā piṇḍāya caramāno ekacāravāsaṃ tāva
vasamānaṃ bhikkhuṃ passitukāmo hutvā bālakaloṇakāragāmaṃ agamāsi. Tattha bhagguttherassa
sakalapacchābhattañceva tiyāmarattiñca ekacāravāse ānisaṃsaṃ kathetvā punadivase
tena pacchāsamaṇena piṇḍāya caritvā taṃ tattheva nivattetvā "samaggasaṃvāsaṃ 1-
vasamāne tayo kulaputte passissāmī"ti pācīnavaṃsamigadāyaṃ agamāsi. Tesampi
sakalapacchābhattañceva tiyāmarattiñca ekacāravāse ānisaṃsaṃ kathetvā te tattheva
nivattetvā ekakova pālileyyanagarābhimukho 2- pakkamitvā anupubbena pālileyyanagaraṃ
sampatto. Tena vuttaṃ "anupubbena cārikaṃ caramāno yena pālileyyakaṃ, tadavasarī"ti.
    Bhaddasālamūleti pālileyyavāsino bhagavato dānaṃ datvā pālileyyato
avidūre rakkhitavanasaṇḍo nāma atthi, tattha bhagavato paṇṇasālaṃ katvā "ettha
vasathā"ti paṭiññaṃ kāretvā vāsayiṃsu. Bhaddasālo pana 3- tattheko manāpo
laddako 4- sālarukkho. Bhagavā taṃ nagaraṃ upanissāya tasmiṃ vanasaṇḍe paṇṇasālasamīpe
tasmiṃ rukkhamūle viharati. Tena vuttaṃ "bhaddasālamūle"ti.
    Evaṃ viharante panettha tathāgate aññataro hatthināgo hatthinīhi hatthipotakādīhi
gocarabhūmitiṭṭhogāhanādīsu ubbāḷho yūthe ukkaṇṭhito "kiṃ me imehi
@Footnote: 1 cha.Ma. samaggavāsaṃ         2 Sī. pārileyYu...,evamuparipi
@3 Sī. nāma               4 ka. tattheva koci nāgo bhaddako

---------------------------------------------------------------------------------------------
page334.
Hatthīhī"ti yūthaṃ pahāya manussapathaṃ gacchanto pālileyyakavanasaṇḍe bhagavantaṃ disvā
ghaṭasahassena nibbāpitasantāpo viya nibbuto hutvā satthu santike aṭṭhāsi.
So tato paṭṭhāya satthu vattapaṭivattaṃ karonto mukhadhovanaṃ deti, nhānodakaṃ
āharati, dantakaṭṭhaṃ deti, pariveṇaṃ sammajjati, araññato madhurāni phalāphalāni
āharitvā satthuno deti. Satthā paribhogaṃ karoti.
    Ekadivasaṃ satthā rattibhāgasamanantare caṅkamitvā pāsāṇaphalake nisīdi.
Hatthīpi avidūre ṭhāne aṭṭhāsi. Satthā pacchato oloketvā na kiñci addasa,
evaṃ purato ca ubhayapassesu ca. Athassa "sukhaṃ vatāhaṃ aññatra tehi bhaṇḍanakārakehi
vasāmī"ti cittaṃ uppajji. Hatthinopi "mayā nāmitaṃ sākhaṃ aññe khādantā
natthī"tiādīni cintetvā "sukhaṃ vata ekakova vasāmi, satthu vattaṃ kātuṃ labhāmī"ti
cittaṃ uppajji. Satthā attano cittaṃ oloketvā "mama tāva īdisaṃ cittaṃ,
kīdisaṃ nu kho hatthissā"ti tassāpi tādisameva disvā "sameti no cittan"ti
imaṃ udānaṃ udānesi:-
               "etaṃ nāgassa nāgena   īsādantassa hatthino
                sameti cittaṃ cittena    yadeko ramatī vane"ti. 1-
    Athakho sambahulā bhikkhūti atha evaṃ tathāgate tattha viharante pañcasatā
disāsu vassaṃ vuṭṭhā bhikkhū. Yenāyasmā ānandoti "satthā kira bhikkhusaṃghaṃ
paṇāmetvā araññaṃ paviṭṭho"ti attano dhammatāya satthu santikaṃ gantuṃ asakkontā
yenāyasmā ānando, tenupasaṅkamiṃsu.
    Anantarā āsavānaṃ khayoti maggānantaraṃ arahattaphalaṃ. Vicayasoti vicayena,
tesaṃ tesaṃ dhammānaṃ sabhāvavicinanasamatthena ñāṇena paricchinditvāti attho. Dhammoti
sāsanadhammo. Cattāro satipaṭṭhānātiādi ye ye koṭṭhāse paricchinditvā dhammo
@Footnote: 1 vi. mahā. 5/467/251

---------------------------------------------------------------------------------------------
page335.
Desito, tesaṃ pakāsanatthāya vuttaṃ. Samanupassanāti diṭṭhisamanupassanā. Saṅkhāro soti
diṭṭhisaṅkhāro so. Tatojo so saṅkhāroti tato taṇhāto so saṅkhāro jāto.
Taṇhāsampayuttesu cittesupi catūsu cittesu esa jāyati. Sāpi taṇhāti sā
diṭṭhisaṅkhārassa paccayabhūtā taṇhā. Sāpi vedanāti sā taṇhāya paccayabhūtā
vedanā. Sopi phassoti so vedanāya paccayo avijjāsamphasso. Sāpi avijjāti
sā phassasampayuttā avijjā.
    No cassaṃ, no ca me siyāti sace ahaṃ na bhaveyyaṃ, mama parikkhāropi na
bhaveyya. Nābhavissaṃ, na me bhavissatīti sace pana āyatimpi ahaṃ na bhavissāmi, evaṃ
mama parikkhāropi na bhavissati. Ettake ṭhāne bhagavā tena bhikkhunā gahitagahitadiṭṭhiṃ 1-
vissajjāpento āgato puggalajjhāsayenapi desanāvilāsenapi. Tatojo so
saṅkhāroti taṇhāsampayuttacitte vicikicchāva natthi, kathaṃ vicikicchāsaṅkhāro
taṇhāto jāyatīti? appahīnattā. Yassa hi taṇhāya appahīnāya so uppajjati,
taṃ sandhāyetaṃ vuttaṃ. Diṭṭhiyāpi eseva nayo labbhatiyeva. Catūsu hi cittuppādesu
sampayuttadiṭṭhi nāma natthi. Yasmā pana taṇhāya appahīnattā sā uppajjati,
tasmā taṃ sandhāya tatrāpi ayamattho yujjati. Iti imasmiṃ sutte tevīsatiyā
ṭhānesu arahattaṃ pāpetvā vipassanā kathitā. Navamaṃ.
                        10. Puṇṇamasuttavaṇṇanā
    [82] Dasame tadahuposathetiādi pavāraṇāsutte vitthāritameva. Kiñcideva
desanti kiñci kāraṇaṃ. Sake āsane nisīditvā puccha yadākaṅkhasīti kasmā
evamāha? so kira bhikkhu pañcasatabhikkhuparivāro. Ācariye pana ṭhitake pucchante
sace te bhikkhū nisīdanti, satthari gāravaṃ kataṃ hoti, ācariye agāravaṃ. Sace
@Footnote: 1 Ma. gahitaṃ diṭṭhiṃ

---------------------------------------------------------------------------------------------
page336.
Uṭṭhahanti, ācariye gāravaṃ kataṃ hoti, satthari agāravaṃ. Iti nesaṃ cittaṃ anekaggaṃ
bhavissati, desanaṃ sampaṭicchituṃ na sakkhissanti. Tasmiṃ pana nisīditvā pucchante
tesaṃ cittaṃ ekaggaṃ bhavissati, desanaṃ sampaṭicchituṃ sakkhissantīti ñatvā bhagavā
evamāha. Ime nu kho bhanteti ayaṃ thero pañcannaṃ bhikkhusatānaṃ ācariyo,
pañcakkhandhamattampi na pajānātīti na vattabbo. Pañhaṃ pucchantena pana
"ime pañcupādānakkhandhā, na aññe"ti evaṃ jānantena viya hutvā pucchituṃ
na vaṭṭati, tasmā ajānanto viya pucchati. Tepi cassa antevāsikā "amhākaṃ
ācariyo `ahaṃ jānāmī'ti na katheti, sabbaññutañāṇena pana saddhiṃ saṃsanditvāva
kathetī"ti sotabbaṃ saddhātabbaṃ maññissantītipi ajānanto viya pucchati.
    Chandamūlakāti taṇhāchandamūlakā. Na kho bhikkhu taññeva upādānaṃ te
pañcupādānakkhandhāti yasmā chandarāgamattaṃ pañcakkhandhā na hoti, tasmā idaṃ
vuttaṃ. Yasmā pana sahajātato vā ārammaṇato vā khandhe muñcitvā upādānaṃ
natthi, tasmā nāpi aññatra pañcahi upādānakkhandhehi upādānanti vuttaṃ.
Taṇhāsampayuttasmiṃ hi citte vattamāne taṃcittasamuṭṭhānarūpaṃ rūpakkhandho, ṭhapetvā
taṃ taṇhaṃ sesā arūpadhammā cattāro khandhāti sahajātatopi khandhe muñcitvā
upādānaṃ natthi. Upādānassa pana rūpādīsu aññataraṃ ārammaṇaṃ katvā uppajjanato
ārammaṇatopi pañcakkhandhe muñcitvā upādānaṃ natthi. Chandarāgavemattatāti
chandarāganānattaṃ. Evaṃ kho bhikkhūti evaṃ rūpārammaṇassa chandarāgassa vedanādīsu
aññataraṃ ārammaṇaṃ akaraṇato siyā chandarāgavemattatā. Khandhādhivacananti khandhāti 1-
ayaṃ paññatti. Ayaṃ pana anusandhi na ghaṭiyati, kiñcāpi na ghaṭiyati, sānusandhikāva
pucchā, sānusandhikaṃ vissajjanaṃ. Ayaṃ hi thero tesaṃ tesaṃ bhikkhūnaṃ ajjhāsayena
pucchati, satthāpi tesaṃ tesaṃ ajjhāsayeneva vissajjeti. Sesaṃ sabbattha
uttānatthameva. Dasamaṃ.
@Footnote: 1 Sī. khandhānaṃ

---------------------------------------------------------------------------------------------
page337.
    Imassa ca pana vaggassa ekekasmiṃ sutte pañcasatā pañcasatā bhikkhū
arahattaṃ pattāti.
                         Khajjanīyavaggo tatiyo.
                          -------------
                          (9) 4. Theravagga
                        1. Ānandasuttavaṇṇanā
    [83] Theravaggassa paṭhame mantāniputtoti mantāniyā nāma brāhmaṇiyā
putto. Upādāyāti āgamma ārabbha sandhāya paṭicca. Asmīti hotīti asmīti
evaṃ pavattaṃ taṇhāmānadiṭṭhipapañcattayaṃ hoti. Daharoti taruṇo. Yuvāti
yobbanena samannāgato. Maṇḍanakajātikoti maṇḍanakasabhāvo maṇḍanakasīlo.
Mukhanimittanti mukhapaṭibimbaṃ. Taṃ hi parisuddhaṃ ādāsamaṇḍalaṃ paṭicca paññāyati. Kiṃ
pana taṃ olokayato sakamukhaṃ paññāyati, paramukhanti? yadi sakaṃ bhaveyya, paramukhaṃ
hutvā paññāyeyya. Atha parassa bhaveyya, vaṇṇādīhi asadisaṃ hutvā
paññāyeyya. Tasmā na taṃ attano, na parassa, ādāsaṃ pana nissāya nibhāsarūpaṃ
nāma taṃ paññāyatīti vadanti. Atha yaṃ udake paññāyati, taṃ kena kāraṇenāti?
mahābhūtānaṃ visuddhatāya. Dhammo me abhisamitoti 1- mayā ñāṇena catusaccadhammo
abhisamāgato, 2- sotāpannosmi jātoti kathesi. Paṭhamaṃ.
                         2. Tissasuttavaṇṇanā
    [84] Dutiye madhurakajāto viyāti sañjātagarubhāvo viya akammañño.
Disāpi meti ayaṃ puratthimā ayaṃ dakkhiṇāti evaṃ disāpi mayhaṃ na pakkhāyanti,
na pākaṭā hontīti vadati. Dhammāpi maṃ na paṭibhantīti pariyattidhammāpi mayhaṃ
@Footnote: 1 Sī., ka. abhisametoti         2 ka. abhisammato

---------------------------------------------------------------------------------------------
page338.
Na upaṭṭhahanti, uggahitaṃ sajjhāyitaṃ na dissatīti vadati. Vicikicchāti no
mahāvicikicchā. Na hi tassa "sāsanaṃ niyyānikaṃ nu kho, na nu kho"ti vimati
uppajjati. Evaṃ panassa hoti "sakkhissāmi nu kho samaṇadhammaṃ kātuṃ, udāhu
pattacīvaradhāraṇamattameva karissāmī"ti.
    Kāmānametaṃ adhivacananti yathā hi ninnaṃ pallalaṃ olokentassa
dassanarāmaṇeyyakamattaṃ atthi, 1- yo panettha otarati, taṃ caṇḍadhīnākulatāya
ākaḍḍhitvā anayabyasanaṃ pāpeti, evameva pañcasu kāmaguṇesu cakkhudvārādīnaṃ
ārammaṇe rāmaṇeyyakattaṃ atthi, 1- yo panettha gedhaṃ āpajjati, taṃ ākaḍḍhitvā
nirayādīsu eva pakkhipanti. Appassādā hi kāmā bahudukkhā bahupāyāsā,
ādīnavo ettha bhiyyoti imaṃ atthavasaṃ paṭicca "kāmānametaṃ adhivacanan"ti vuttaṃ.
Ahamanuggahenāti ahaṃ dhammāmisānuggahehi anuggaṇhāmi. Abhinandīti sampaṭicchi.
Na kevalañca abhinandi, imaṃ pana satthu santikā assāsaṃ labhitvā ghaṭento
vāyamanto katipāhena arahatte patiṭṭhāsi. Dutiyaṃ.
                         3. Yamakasuttavaṇṇanā
    [85] Tatiye diṭṭhigatanti sace hissa evaṃ bhaveyya "saṅkhārā
uppajjanti ceva nirujjhanti ca, saṅkhārappavattameva appavattaṃ hotī"ti, diṭṭhigataṃ
nāma na bhaveyya, sāsanāvacarikaṃ ñāṇaṃ bhaveyya. Yasmā panassa "satto
ucchijjati vinassatī"ti ahosi, tasmā diṭṭhigataṃ nāma jātaṃ. Thāmasā parāmāsāti
diṭṭhithāmena ceva diṭṭhiparāmāsena ca.
    Yenāyasmā sāriputtoti yathā nāma paccante kupite taṃ vūpasametuṃ asakkontā
rājapurisā senāpatissa vā rañño vā santikaṃ gacchanti, evaṃ diṭṭhigatavasena
@Footnote: 1 Sī. natthi

---------------------------------------------------------------------------------------------
page339.
Tasmiṃ there kupite taṃ vūpasametuṃ asakkontā te bhikkhū yena dhammarājassa
dhammasenāpati āyasmā sāriputto, tenupasaṅkamiṃsu. Evaṃ khvāhanti 1- tesaṃ bhikkhūnaṃ
santike viya therassa sammukhā paggayha vattuṃ asakkonto olambantena hadayena
"evaṃ khvāhan"ti āha. Taṃ kiṃ maññasi āvusoti idaṃ thero tassa vacanaṃ sutvā "nāyaṃ
attano laddhiyaṃ dosaṃ passati, dhammadesanāyassa taṃ pākaṭaṃ karissāmī"ti
cintetvā tiparivaṭṭadesanaṃ desetuṃ ārabhi.
    Taṃ kiṃ maññasi āvuso yamaka, rūpaṃ tathāgatoti idaṃ kasmā āraddhaṃ?
Anuyogavattaṃ dāpanatthaṃ. Tiparivaṭṭadesanāvasānasmiṃ hi thero sotāpanno jāto.
Atha naṃ anuyogavattaṃ dāpetuṃ "taṃ kiṃ maññasī"tiādimāha. Tathāgatoti satto.
Rūpaṃ vedanā saññā saṅkhārā viññāṇanti ime pañcakkhandhe sampiṇḍetvā
"tathāgato"ti samanupassīti pucchati. Ettha ca te āvusoti idaṃ therassa
anuyoge bhummaṃ. Idaṃ vuttaṃ hoti:- ettha ca te ettake ṭhāne diṭṭheva dhamme
saccato thirato satte anupalabbhiyamāneti. Sace taṃ āvusoti idametaṃ aññaṃ
byākarāpetukāmo pucchati. Yaṃ dukkhaṃ taṃ niruddhanti yaṃ dukkhaṃ, tadeva niruddhaṃ,
añño satto nirujjhanako nāma natthi, evaṃ byākareyyanti attho.
    Etasseva atthassāti etassa paṭhamamaggassa. Bhiyyoso mattāya ñāṇāyāti
atirekappamāṇassa ñāṇassa atthāya, sahavipassanakānaṃ upari ca tiṇṇaṃ maggānaṃ
āvibhāvatthāyāti attho. Ārakkhasampannoti antoārakkhena ceva bahiārakkhena
ca samannāgato. Ayogakkhemakāmoti catūhi yogehi khemabhāvaṃ anicchanto.
Pasayhāti pasayhitvā abhibhavitvā. Anupakhajjāti anupavisitvā.
    Pubbuṭṭhāyītiādīsu dūratova āgacchantaṃ disvā āsanato paṭhamataraṃ
vuṭṭhātīti pubbuṭṭhāyī. Tassa āsanaṃ datvā tasmiṃ nisinne pacchā nipatati
@Footnote: 1 cha.Ma. evaṃ byākhoti, evamuparipi

---------------------------------------------------------------------------------------------
page340.
Nisīdatīti pacchānipātī. Pātova vuṭṭhāya "ettakā kasituṃ gacchatha, ettakā
vapitun"ti vā sabbapaṭhamaṃ vuṭṭhātīti pubbuṭṭhāyī. Sāyaṃ sabbesu attano attano
vasanaṭṭhānaṃ gatesu gehassa samantato ārakkhaṃ saṃvidhāya dvārāni thaketvā
sabbapacchā nipajjananatopi pacchānipātī. "kiṃ karomi ayyaputta, kiṃ karomi
ayyaputtā"ti mukhaṃ olokento kiṃ kāraṃ paṭisāvetīti kiṃkārapaṭissāvī. Manāpaṃ
caratīti manāpacārī. Piyaṃ vadatīti piyavādī. Mittatopi naṃ saddaheyyāti
mitto me ayanti saddaheyya. Vissāsaṃ āpajjeyyāti ekato pānabhojanādiṃ
karonto vissāsiko bhaveyya. Saṃvissatthoti suṭṭhu vissattho.
    Evameva khoti ettha idaṃ opammasaṃsandanaṃ:- bālagahapatiputto viya hi
vaṭṭasannissitakāle assutavā bālaputhujjano, 1- vadhakapaccāmitto viya abaladubbalā
pañcakkhandhā, vadhakapaccāmittassa "bālagahapatiputtaṃ upaṭṭhahissāmī"ti upagatakālo
viya paṭisandhikkhaṇe upagatā pañcakkhandhā, tassa hi "na me ayaṃ sahāyo,
vadhakapaccatthiko ayan"ti ajānanakālo viya vaṭṭanissitaputhujjanassa pañcakkhandhe
"na ime mayhan"ti aggahetvā "mama rūpaṃ, mama vedanā, mama saññā, mama
saṅkhārā mama viññāṇan"ti gahitakālo, vadhakapaccatthikassa "mitto me ayan"ti
gahetvā sakkārakaraṇakālo viya "mama ime"ti gahetvā pañcannaṃ khandhānaṃ
nhāpanabhojanādīhi 2- sakkārakaraṇakālo, "ativiya saṃvissaṭṭho 3- me ayan"ti
ñatvā sakkāraṃ karontasseva asinā sīsacchindanaṃ viya vissatthassa bālaputhujjanassa
tikhiṇehi bhijjamānehi khandhehi jīvitapariyādānaṃ veditabbaṃ.
    Upetīti upagacchati. Upādiyatīti gaṇhāti. Adhiṭṭhātīti adhitiṭṭhati. Attā
meti ayaṃ me attāti. Sutavā ca kho āvuso ariyasāvakoti yathā pana paṇḍito
@Footnote: 1 cha.Ma. puthujjano           2 Sī. pānabhojanādīhi   3 cha.Ma. ativissattho

---------------------------------------------------------------------------------------------
page341.
Gahapatiputto evaṃ upagataṃ paccatthikaṃ "paccatthiko me ayan"ti ñatvā appamatto
tāni tāni kammāni kāretvā anatthaṃ pariharati, atthaṃ pāpuṇāti, evaṃ sutavā
ariyasāvakopi "na rūpaṃ attato samanupassatī"tiādinā nayena pañcakkhandhe
ahanti vā mamanti vā aggahetvā "paccatthikā me ete"ti ñatvā
rūpasattakaarūpasattakādivasena vipassanāya yojetvāva tatonidānaṃ dukkhaṃ parivajjetvā
aggaphalaṃ arahattaṃ pāpuṇāti. Sesamettha uttānameva. Tatiyaṃ.
                        4. Anurādhasuttavaṇṇanā
    [86] Catutthe araññakuṭikāyanti tasseva vihārassa paccante paṇṇasālāyaṃ.
Taṃ tathāgatoti tumhākaṃ satthā tathāgato taṃ sattaṃ tathāgataṃ. Aññatrimehīti
tassa kira evaṃ ahosi "ime sāsanassa paṭipakkhā paṭivilomā, yathā ime
bhaṇanti, na evaṃ satthā paññāpessati, aññathā paññāpessatī"ti. Tasmā
evamāha. Evaṃ vutte te aññatitthiyāti evaṃ therena attano ca paresañca
samayaṃ ajānitvā vutte ekadesena sāsanasamayaṃ jānantā therassa vāde dosaṃ
dātukāmā te aññatitthiyā paribbājakā āyasmantaṃ anurādhaṃ etadavocuṃ.
    Taṃ kiṃ maññasi anurādhāti satthā tassa kathaṃ sutvā cintesi "ayaṃ bhikkhu
attano laddhiyaṃ dosaṃ na jānāti, kārako panesa yuttayogo, dhammadesanāya
eva naṃ jānāpessāmī"ti tiparivaṭṭadesanaṃ desetukāmo "taṃ kiṃ maññasi
anurādhā"tiādimāha. Athassa tāya desanāya arahattappattassa anuyogamaggaṃ 1-
āropento taṃ kiṃ maññasi anurādha, rūpaṃ tathāgatotiādimāha. Dukkhañceva
paññapemi, dukkhassa ca nirodhanti vaṭṭadukkhañceva vaṭṭadukkhassa ca nirodhaṃ
@Footnote: 1 cha.Ma. anuyogavattaṃ

---------------------------------------------------------------------------------------------
page342.
Nibbānaṃ paññapemi. Dukkhanti vā vacanena dukkhasaccaṃ gahitaṃ. Tasmiṃ gahite samudayasaccaṃ
gahitameva hoti tassa mūlattā. Nirodhanti vacanena nirodhasaccaṃ gahitaṃ. Tasmiṃ gahite
maggasaccaṃ gahitameva hoti tassa upāyattā. Iti pubbe cāhaṃ anurādha etarahi
ca catusaccameva paññapemīti dasseti. Evaṃ imasmiṃ sutte vaṭṭavivaṭṭameva kathitaṃ.
Catutthaṃ.
                         5. Vakkalisuttavaṇṇanā
    [87] Pañcame kumbhakāranivesaneti kumbhakārasālāyaṃ. Thero kira vuṭṭhavasso
pavāretvā bhagavantaṃ dassanāya āgacchati. Tassa nagaramajjhe mahāābādho uppajji,
pādā na vahanti. Atha naṃ mañcakasivikāya kumbhakārasālaṃ āhariṃsu. 1- Sā ca sālā
tesaṃ kammasālā, na nivasanasālā. Taṃ sandhāya vuttaṃ "kumbhakāranivesane viharatī"ti.
Bāḷhagilānoti adhimattagilāno. Samadhosīti samantato adhosi, calanākārena apacitiṃ
dassesi. Vattaṃ 2- kiretaṃ bāḷhagilānenapi vuḍḍhataraṃ disvā uṭṭhānākārena apaciti
dassetabbā. Tena pana "mā cali mā calī"ti vattabbo. Santimāni āsanānīti
buddhakālasmiñhi ekassapi bhikkhuno vasanaṭṭhāne "sace satthā āgacchissati, idha
nisīdissatī"ti āsanaṃ paññattameva hoti antamaso phalakamattampi paṇṇasanthāramattampi.
Khamanīyaṃ yāpanīyanti kacci dukkhaṃ khamituṃ iriyāpathaṃ vā yāpetuṃ sakkāti pucchati.
Paṭikkamantīti nivattanti. Abhikkamantīti adhigacchanti. Paṭikkamosānanti paṭikkamo
etāsaṃ. Sīlato na upavadatīti sīlaṃ ārabbha sīlabhāvena na upavadati. Cirapaṭikāhanti
cirapaṭiko ahaṃ, cirato paṭṭhāya ahanti attho. Pūtikāyenāti attano suvaṇṇavaṇṇampi
kāyaṃ bhagavā dhuvapaggharaṇaṭṭhena evamāha. Yo kho
@Footnote: 1 ka. atihariṃsu         2 Sī. yuttaṃ, Ma. vuttaṃ

---------------------------------------------------------------------------------------------
page343.
Vakkali dhammanti idha bhagavā "dhammakāyo kho mahārāja tathāgato"ti vuttaṃ
dhammakāyataṃ dasseti. Navavidho hi lokuttaradhammo tathāgatassa kāyo nāma.
    Idāni therassa tiparivaṭṭaṃ dhammadesanaṃ ārabhanto taṃ kiṃ maññasītiādimāha.
Kāḷasilāti kāḷasilāvihāro. Vimokkhāyāti maggavimokkhatthāya. Suvimutto
vimuccissatīti arahattaphalavimuttiyā vimutto hutvā vimuccissati. Tā kira devatā
"yena nīhārena iminā vipassanā āraddhā, anantarāyena arahattaṃ pāpuṇissatī"ti
ñatvā evamāhaṃsu. Apāpakanti alāmakaṃ. Satthaṃ āharesīti thero kira adhimāniko
ahosi. So samādhivipassanāhi vikkhambhitānaṃ kilesānaṃ samudācāraṃ apassanto
"khīṇāsavomhī"ti saññī hutvā "kiṃ me iminā dukkhena jīvitena, satthaṃ āharitvā
marissāmī"ti tikhiṇena satthena kaṇṭhanāḷaṃ chindi. Athassa dukkhā vedanā uppajji.
So tasmiṃ khaṇe attano puthujjanabhāvaṃ ñatvā avissaṭṭhakammaṭṭhānattā sīghaṃ
mūlakammaṭṭhānaṃ ādāya sammasanto arahattaṃ pāpuṇitvāva kālamakāsi. Paccavekkhaṇā
panassa ca kathaṃ ahosīti? khīṇāsavassa ekūnavīsati paccavekkhaṇā na sabbāva avassaṃ
laddhabbā, tikhiṇenāpi pana asinā sīse chijjante ekaṃ dve ñāṇāni avassaṃ
uppajjanti.
    Vivattakkhandhanti parivattakkhandhaṃ. Semānanti sayamānaṃ. Thero kira
uttānako nipanno satthaṃ āhari. Tassa sarīraṃ yathāṭhitameva ahosi. Sīsaṃ pana
dakkhiṇapassena parivattitvā aṭṭhāsi. Ariyasāvakā hi yebhuyyena dikkhiṇapasseneva
kālaṃ karonti. Tenassa sarīraṃ yathāṭhitaṃyeva ahosi. Sīsaṃ pana dakkhiṇapassena
parivattitvā ṭhitaṃ. Taṃ sandhāya vivattakkhandho nāma jātotipi vadanti. Dhūmāyitattanti
dhūmāyanabhāvaṃ. Timirāyitattanti timirāyanabhāvaṃ, dhūmavalāhakaṃ viya timiravalāhakaṃ viya
cāti attho. Pañcamaṃ.

---------------------------------------------------------------------------------------------
page344.
                         6. Assajisuttavaṇṇanā
    [88] Chaṭṭhe kassapakārāmeti kassapaseṭṭhinā kārite ārāme. Kāyasaṅkhāreti
assāsapassāse. So hi te catutthajjhānena passambhitvā passambhitvā
vihāsi. Evaṃ hotīti idāni taṃ samādhiṃ apaṭilabhantassa evaṃ hoti. No cassāhaṃ
parihāyāmīti kacci nu kho ahaṃ sāsanato na parihāyāmi. Tassa kira ābādhadosena
appitappitā samāpatti parihāyi, tasmā evaṃ cintesi. Samādhisārakā
samādhisāmaññāti samādhiṃyeva sārañca sāmaññañca maññanti. Mayhaṃ pana sāsane na etaṃ
sāraṃ, vipassanāmaggaphalāni sāraṃ. So tvaṃ samādhito parihāyanto kasmā cintesi
"sāsanato parihāyāmī"ti evaṃ theraṃ assāsetvā idānissa tiparivaṭṭaṃ dhammadesanaṃ
ārabhanto taṃ kiṃ maññasītiādimāha. Athassa tiparivaṭṭadesanāvasāne arahattaṃ pattassa
satataṃ vihāraṃ dassento so sukhañce vedanaṃ vedayatītiādimāha. Tattha anabhinanditāti
pajānātīti sukhavedanāya tāva abhinandanā hotu, dukkhavedanāya kathaṃ hotīti?
dukkhaṃ patvā sukhaṃ pattheti, yadaggena sukhaṃ pattheti, tadaggena dukkhaṃ patthetiyeva.
Sukhavipariṇāmena hi dukkhaṃ āgatameva hotīti evaṃ dukkhe abhinandanā veditabbā.
Sesaṃ pubbe vuttanayamevāti. Chaṭṭhaṃ.
                         7. Khemakasuttavaṇṇanā
    [89] Sattame attaniyanti attano parikkhārajātaṃ. Asmīti adhigatanti
asmīti evaṃ pavattā taṇhāmānā adhigatā. Sandhāvanikāyāti punappunaṃ gamanāgamanena.
Upasaṅkamīti badarikārāmato gāvutamattaṃ ghositārāmaṃ agamāsi. Dāsakatthero pana
catukkhattuṃ gamanāgamanena taṃdivasaṃ dviyojanaṃ addhānaṃ ahiṇḍi. Kasmā pana taṃ

---------------------------------------------------------------------------------------------
page345.
Therā pahiṇiṃsu? vissutassa dhammakathikassa santikā dhammaṃ suṇissāmāti. Sayaṃ
kasmā na gatāti? therassa vasanaṭṭhānaṃ araññaṃ sambādhaṃ, tattha saṭṭhimattānaṃ
therānaṃ ṭhātuṃ vā nisīdituṃ vā okāso natthīti na gatā. "idhāgantvā amhākaṃ
dhammaṃ kathetū"tipi kasmā pana na pahiṇiṃsūti? therassa ābādhikattā. Atha kasmā
punappunaṃ pahiṇiṃsūti? sayameva ñatvā amhākaṃ dhammaṃ 1- kathetuṃ āgamissatīti.
Theropi tesaṃ ajjhāsayaṃ ñatvāva agamāsīti.
    Na khvāhaṃ āvuso rūpanti yo hi rūpameva asmīti vadati, tena itare
cattāro khandhā paccakkhātā honti. Yo aññatra rūpā vadati, tena rūpaṃ
paccakkhātaṃ hoti. Vedanādīsupi eseva nayo. Therassa pana samūhato pañcasupi
khandhesu asmīti adhigato, tasmā evamāha. Hotevāti hotiyeva. Anusahagatoti sukhumo.
Ūseti chārikākhāre. Khāreti ūsakhāre. Sammadditvāti temetvā khādetvā. 2-
    Evameva khoti ettha idaṃ opammasaṃsandanaṃ:- kiliṭṭhavatthaṃ viya hi
puthujjanassa cittavāro, 3- tayo khārā viya tisso anupassanā, tīhi khārehi
dhotavatthaṃ viya desanāya madditvā ṭhito anāgāmino cittavāro, 3- anusahagato
ūsādigandho viya arahattamaggavajjhā kilesā, gandhakaraṇḍako viya arahattamaggañāṇaṃ,
gandhakaraṇḍakaṃ āgamma anusahagatānaṃ ūsagandhādīnaṃ samugghāto viya arahattamaggena
sabbakilesakkhayo, gandhaparibhāvitavatthaṃ nivāsetvā chaṇadivase antaravīthiyaṃ sugandhagandhino
vicaraṇaṃ viya khīṇāsavassa sīlagandhādīhi dasa disā upavāyantassa yathākāmacāro.
    Ācikkhitunti kathetuṃ. Desetunti pakāsetuṃ. Paññāpetunti jānāpetuṃ.
Paṭṭhapetunti patiṭṭhāpetuṃ. Vivaritunti vivaṭaṃ kātuṃ. Vibhajitunti suvibhattaṃ kātuṃ.
Uttānikātunti uttānakaṃ kātuṃ. Saṭṭhimattānaṃ therānanti te kira therena
@Footnote: 1 cha.Ma. ayaṃ pāṭho na dissati
@2 Sī. khāretvā, ka. kilenetvā   3 cha.Ma. cittācāro

---------------------------------------------------------------------------------------------
page346.
Kathitakathitaṭṭhāne vipassanaṃ paṭṭhapetvā uparūpari sammasantā desanāpariyosāne
arahattaṃ pāpuṇiṃsu. Theropi aññena nīhārena akathetvā vipassanāsahagatacitteneva
kathesi. Tasmā sopi arahattaṃ pāpuṇi. Tena vuttaṃ "saṭṭhimattānaṃ therānaṃ
bhikkhūnaṃ anupādāya āsavehi cittāni vimucciṃsu āyasmato khemakassa cā"ti
sattamaṃ.
                         8. Channasuttavaṇṇanā
    [90] Aṭṭhame āyasmā channoti tathāgatena saddhiṃ ekadivase jāto
mahābhinikkhamanadivasena saddhiṃ nikkhamitvā puna aparabhāge satthu santike pabbajitvā
"amhākaṃ buddho amhākaṃ dhammo"ti evaṃ makkhī ceva paḷāsī ca hutvā sabrahmacārīnaṃ
pharusavācāya saṅghaṭṭanaṃ karonto thero. Apāpuraṇaṃ ādāyāti kuñcikaṃ gahetvā.
Vihārena vihāraṃ upasaṅkamitvāti ekaṃ vihāraṃ pavisitvā tato aññaṃ, tato
aññanti evaṃ tena tena vihārena taṃ taṃ vihāraṃ upasaṅkamitvā. Etadavoca
ovadantu manti kasmā evaṃ mahantena ussāhena tattha tattha gantvā etaṃ
avocāti? uppannasaṃvegatāya. Tassa hi parinibbute satthari dhammasaṅgāhakattherehi
pesito āyasmā ānando kosambiṃ gantvā brahmadaṇḍaṃ adāsi. So dinne
brahmadaṇḍe sañjātapariḷāho visaññībhūto patitvā puna saññaṃ labhitvā
vuṭṭhāya ekassa bhikkhuno santikaṃ gato. So tena saddhiṃ kiñci na kathesi.
Aññassa santikaṃ agamāsi, sopi na kathesīti evaṃ sakalavihāraṃ vicaritvā nibbiṇṇo
pattacīvaraṃ ādāya bārāṇasiṃ gantvā uppannasaṃvego tattha tattha gantvā evaṃ
avoca.
    Sabbe saṅkhārā aniccāti sabbe tebhūmakasaṅkhārā aniccā. Sabbe dhammā
anattāti sabbe catubhūmakadhammā anattā. Iti sabbepi te bhikkhū theraṃ
ovadantā aniccalakkhaṇaṃ anattalakkhaṇanti dveva lakkhaṇāni kathetvā dukkhalakkhaṇaṃ

---------------------------------------------------------------------------------------------
page347.
Na kathayiṃsu. Kasmā? evaṃ kira nesaṃ ahosi "ayaṃ bhikkhu vādī dukkhalakkhaṇe
paññāpiyamāne rūpaṃ dukkhaṃ .pe. Viññāṇaṃ dukkhaṃ, maggo dukkho, phalaṃ dukkhanti
`tumhe dukkhappattā bhikkhū nāmā'ti gahaṇaṃ gaṇheyya, yathā gahaṇaṃ gahetuṃ na
sakkoti, evaṃ niddosamevassa katvā kathessāmā"ti dveva lakkhaṇāni kathayiṃsu.
    Paritassanāupādānaṃ uppajjatīti paritassanā ca upādānañca uppajjati.
Paccudāvattati mānasaṃ, atha ko carahi me attāti yadi rūpādīsu ekopi anattā,
atha ko nāma 1- me attāti evaṃ paṭinivattati "mayhaṃ mānasan"ti. Ayaṃ kira
thero paccaye apariggahetvāva vipassanaṃ paṭṭhapesi, sāssa 2- dubbalavipassanā
attagāhaṃ pariyādātuṃ asakkuṇantī saṅkhāresu suññato upaṭṭhahantesu
"ucchijjissāmi vinassissāmī"ti ucchedadiṭṭhiyā ceva paritassanāya ca 3- paccayo
ahosi. So ca attānaṃ papāte papatantaṃ viya disvā "paritassanā upādānaṃ
uppajjati, paccudāvattati mānasaṃ, atha ko carahi me attā"ti āha. Na kho
panevaṃ dhammaṃ passato hotīti catusaccadhammaṃ passantassa evaṃ na hoti. Tāvatikā
vissaṭṭhīti 4- tattako vissāso. Sammukhā metanti thero tassa vacanaṃ sutvā "kīdisā
nu kho imassa dhammadesanā sappāyā"ti cintento tepiṭakaṃ buddhavacanaṃ vicinitvā
kaccāyanasuttaṃ 5- addasa "idaṃ āditova diṭṭhiviniveṭhanaṃ katvā majjhe buddhabalaṃ
dīpetvā saṇhaṃ sukhumaṃ paccayākāraṃ pakāsayamānaṃ vuttaṃ, 6- idamassa desessāmī"ti
taṃ dassento "sammukhā metan"tiādimāha. Aṭṭhamaṃ.
                      9-10. Rāhulasuttādivaṇṇanā
    [91-92] Navamadasamāni rāhulasaṃyutte 7- vuttatthāneva. Kevalaṃ hetāni
ayaṃ theravaggoti katvā idhāgatānīti. 8- Navamadasamāni.
                         Theravaggo catuttho.
                         --------------
@Footnote: 1 Sī. ko nu kho    2 Sī.,Ma. sāyaṃ     3 Ma. paritāsassa ca
@4 ṭīkā. vissatthīti   5 saṃ. ni. 16/15/17  6 cha.Ma. gataṃ
@7 saṃ.ni. 16/188/232      8 Sī. idhānītānīti

---------------------------------------------------------------------------------------------
page348.
                         (10) 5. Pupphavagga
                          1. Nadīsuttavaṇṇanā
    [93] Pupphavaggassa paṭhame pabbateyyāti pabbate pavattā. Ohārinīti
sote patitapatitāni tiṇapaṇṇakaṭṭhādīni heṭṭhāhārini. Dūraṅgamāti nikkhantaṭṭhānato
paṭṭhāya catupañcayojanasatagāminī. Sīghasotāti caṇḍasotā. Kāsātiādīni sabbāni
tiṇajātāni. Rukkhāti eraṇḍādayo dubbalarukkhā. Te naṃ ajjholambeyyunti te
tīre jātāpi onamitvā aggehi udakaṃ phussantehi adhiolambeyyuṃ, upari
lambeyyunti attho. Palujjeyyunti samūlamattikāya saddhiṃ sīse pateyyuṃ. So
tehi ajjhotthaṭo vālukamattikodakehi mukhaṃ pavisantehi mahāvināsaṃ pāpuṇeyya.
    Evameva khoti ettha sote patitapuriso viya vaṭṭasannissito 1-
bālaputhujjano daṭṭhabbo, ubhatotīre kāsādayo viya dubbalapañcakkhandhā,
"ime gahitāpi maṃ dhāretuṃ 2- na sakkhissantī"ti tassa purisassa ajānitvā
gahaṇaṃ viya ime khandhā "na mayhaṃ sahāyā"ti bālaputhujjanassa ajānitvā
catūhi gāhehi gahaṇaṃ, gahitagahitānaṃ palujjanattā 3- purisassa byasanappatti viya
catūhi gāhehi gahitānaṃ khandhānaṃ vipariṇāme bālaputhujjanassa sokādibyasanuppatti
veditabbā. Paṭhamaṃ.
                         2. Pupphasuttavaṇṇanā
    [94] Dutiye vivadatīti "aniccaṃ dukkhaṃ anattā asubhan"ti yathāsabhāvena
vadantena saddhiṃ "niccaṃ sukhaṃ attā subhan"ti vadanto vivadati. Lokadhammoti
khandhapañcakaṃ. Taṃ hi lujjanasabhāvattā lokadhammoti vuccati. Kinti karomīti kathaṃ
@Footnote: 1 Ma. vaṭṭajalasannissito          2 Sī.,Ma. patāretuṃ
@3 Sī. palujjanatāya, ka. paluttattā

---------------------------------------------------------------------------------------------
page349.
Karomi. Mayhaṃ hi paṭipattikathanameva bhāro, paṭipattipūraṇaṃ pana kulaputtānaṃ
bhāroti dasseti. Imasmiṃ sutte tayo lokā kathitā. "nāhaṃ bhikkhave lokenā"ti
ettha hi sattaloko kathito, "atthi bhikkhave loke lokadhammo"ti ettha
saṅkhāraloko, "tathāgato loke jāto loke saṃvaḍḍho"ti ettha okāsaloko
kathito. Dutiyaṃ.
                       3. Pheṇapiṇḍūpamasuttavaṇṇanā
    [95] Tatiye gaṅgāya nadiyā tīreti ayujjhapuravāsino aparimāṇabhikkhuparivāraṃ
cārikaṃ caramānaṃ tathāgataṃ attano nagaraṃ sampattaṃ disvā ekasmiṃ gaṅgāya
nivattanaṭṭhāne mahāvanasaṇḍamaṇḍitappadese satthu vihāraṃ katvā adaṃsu. Bhagavā
tattha viharati. Taṃ sandhāya vuttaṃ "gaṅgāya nadiyā tīre"ti. Tatra kho bhagavā
bhikkhū āmantesīti tasmiṃ vihāre vasanto bhagavā sāyanhasamayaṃ gandhakuṭito
nikkhamitvā gaṅgātīre paññattavarabuddhāsane nisinno gaṅgāya nadiyā
āgacchantaṃ mahantaṃ pheṇapiṇḍaṃ disvā "mama sāsane pañcakkhandhanissitaṃ 1- ekaṃ
dhammaṃ kathessāmī"ti cintetvā parivāretvā nisinne bhikkhū āmantesi.
    Mahantaṃ pheṇapiṇḍanti uṭṭhānuṭṭhāne badarapakkappamāṇato 2- paṭṭhāya
anusotāgamanena 3- anupubbena pavaḍḍhitvā pabbatakūṭamattaṃ jātaṃ, yattha
udakasappādayo anekapāṇā 4- nivasanti, evarūpaṃ mahantaṃ pheṇapiṇḍaṃ. Āvaheyyāti
āhareyya. So panāyaṃ pheṇapiṇḍo uṭṭhitaṭṭhānepi bhijjati, thokaṃ gantvāpi,
ekadviyojanādivasena gantvāpi antarā pana abhijjantopi mahāsamuddaṃ patvā
avassameva bhijjati. Nijjhāyeyyāti olokeyya. Yoniso upaparikkheyyāti
@Footnote: 1 Ma. paccakkhanissitaṃ         2 Sī. badaraṭṭhipamāṇato, ka. badaracakkapamāṇato
@3 ka. anusotāgamane        4 cha.Ma. anekapāṇayo

---------------------------------------------------------------------------------------------
page350.
Kāraṇena upaparikkheyya. Kiṃ hi siyā bhikkhave pheṇapiṇḍe sāroti bhikkhave
pheṇapiṇḍamhi sāro nāma kiṃ bhaveyya, vilīyitvā viddhaṃseyyeva.
    Evameva khoti yathā pheṇapiṇḍo nissāro, evaṃ rūpampi niccasāra-
dhuvasāraattasāravirahena nissārameva. Yathā ca so "iminā pattaṃ vā thālakaṃ vā
karissāmī"ti gahetuṃ na sakkā. Gahitopi tamatthaṃ na sādheti, bhijjati eva,
evaṃ rūpampi niccanti vā dhuvanti vā ahanti vā mamanti vā gahetuṃ na sakkā,
gahitampi na tathā tiṭṭhati, aniccaṃ dukkhaṃ anattā asubhaññeva hotīti evaṃ
pheṇapiṇḍasadisameva hoti. Yathā vā pana pheṇapiṇḍo chiddāvachiddo anekasandhighaṭito
bahunnaṃ udakasappādīnaṃ pāṇānaṃ āvāso, evaṃ rūpampi chiddāvachiddaṃ
anekasandhighaṭitaṃ, kulavasenevettha asīti kimikulāni vasanti, tadeva tesaṃ sūtigharampi
vaccakuṭipi gilānasālāpi susānampi, na te aññattha gantvā gabbhavuṭṭhānādīni
karonti, evampi pheṇapiṇḍasadisaṃ.
    Yathā ca pheṇapiṇḍo ādito badarapakkamatto hutvā anupubbena
pabbatakūṭamattopi hoti, evaṃ rūpampi ādito kalalamattaṃ hutvā anupubbena
byāmamattampi gomahiṃsahatthiādīnaṃ vasena pabbatakūṭādimattaṃ hoti, macchakacchapādīnaṃ
vasena anekayojanasatappamāṇampi, evampi pheṇapiṇḍasadisaṃ. Yathā ca pheṇapiṇḍo
uṭṭhitamattopi bhijjati, thokaṃ gantvāpi, dūraṃ gantvāpi, samuddaṃ patvā pana
avassameva bhijjati, evamevaṃ rūpampi kalalabhāvepi bhijjati abbudādibhāvepi,
antarā pana abhijjamānampi vassasatāyukānaṃ vassasataṃ patvā avassameva bhijjati,
maraṇamukhe cuṇṇavicuṇṇaṃ hoti, evampi pheṇapiṇḍasadisaṃ.
    Kiṃ hi siyā bhikkhave vedanāya sārotiādīsupi vedanādīnaṃ pubbuḷādīhi 1-
evaṃ sadisatā veditabbā. Yathā hi pubbuḷo asāro, evaṃ vedanāpi. Yathā ca
@Footnote: 1 Sī. bubbuḷādīhi

---------------------------------------------------------------------------------------------
page351.
So abalo agayhupago, na sakkā taṃ gahetvā phalakaṃ vā āsanaṃ vā kātuṃ,
gahitopi bhijjateva, evaṃ vedanāpi abalā agayhupagā, na sakkā niccāti vā
dhuvāti vā gahituṃ, gahitāpi na tathā tiṭṭhati, evaṃ agayhūpagatāyapi vedanā
pubbuḷasadisā. Yathā pana tasmiṃ tasmiṃ udakabindumhi pubbuḷo uppajjati ceva
bhijjati ca, na ciraṭṭhitiko hoti, evaṃ vedanāpi pubbuḷo uppajjati ceva
bhijjati ca, ciraṭṭhitikā hoti, ekaccharakkhaṇe koṭisatasahassasaṅkhā uppajjitvā
nirujjhati. Yathā ca pubbuḷo udakatalaṃ, udakabinduṃ, udakajajallaṃ, 1- saṅkaḍḍhitvā
puṭaṃ katvā gahaṇavātañcāti cattāri kāraṇāni paṭicca uppajjati, evaṃ vedanāpi
vatthuṃ ārammaṇaṃ kilesajallaṃ phassasaṅghaṭṭanañcāti cattāri kāraṇāni paṭicca
uppajjati, evampi vedanā pubbuḷasadisā.
    Saññāpi asārakaṭṭhena marīcisadisā, tathā agayhupagaṭṭhena. Na hi sakkā
taṃ gahetvā pivituṃ vā nhāyituṃ vā bhājanaṃ vā pūretuṃ. Apica yathā marīci
vipphandati, sañjātūmivegā viya khāyati, evaṃ nīlasaññādibhedā saññāpi
nīlādianubhavanatthāya phandati vipphandati. Yathā ca marīci mahājanaṃ vippalambheti,
"puṇṇavāpi viya puṇṇanadī viya dissatī"ti vadāpeti, evaṃ saññāpi vippalambheti,
"idaṃ nīlakaṃ subhaṃ sukhaṃ niccan"ti vadāpeti. Pītakādīsupi eseva nayo. Evaṃ
saññā vippalambhaṇenāpi marīcisadisā.
    Akukkukajātanti 2- anto asañjātaghanadaṇḍakaṃ. Saṅkhārāpi asārakaṭṭhena
kadalikkhandhasadisā, tathā agayhupagaṭṭhena. Yatheva hi kadalikkhandhato kiñci
gahetvā na sakkā gopānasiādīnaṃ atthāya upanetuṃ, upanītampi na tathā hoti,
evaṃ saṅkhārāpi na sakkā niccādivasena gahituṃ gahitāpi na tathā honti. Yathā
ca kadalikkhandho bahupattavaṭṭisamodhāno hoti, evaṃ saṅkhārakkhandho
@Footnote: 1 Ma. udakajallakaṃ, ka. udakajālakaṃ    2 Sī. akusajātanti, ka. akukkujakajātanti

---------------------------------------------------------------------------------------------
page352.
Bahudhammasamodhāno. Yathā ca kadalikkhandho nānālakkhaṇo. Aññoyeva hi bāhirāya
pattavaṭṭiyā vaṇṇo, añño tato abbhantaraabbhantarānaṃ evameva saṅkhārakkhandhepi
aññadeva phassassa akkhaṇaṃ, aññā cetanādīnaṃ, samodhānetvā pana saṅkhārakkhandhova
vuccatīti evampi saṅkhārakkhandho kadalikkhandhasadiso.
    Cakkhumā purisoti maṃsacakkhunā ceva paññācakkhunā cāti dvīhi cakkhūhi
cakkhumā. Maṃsacakkhumpi hissa parisuddhaṃ vaṭṭati apagatapaṭalapiḷakaṃ, paññācakkhumpi
asārabhāvadassanasamatthaṃ. Viññāṇampi asārakaṭṭhena māyāsadisaṃ, tathā agayhupagaṭṭhena.
Yathā ca māyā attarā lahupaccupaṭṭhānā, evaṃ viññāṇaṃ. Tañhi tatopi
ittaratarañceva lahupaccupaṭṭhānatarañca. Teneva 1- hi cittena puriso āgato viya
gato viya ṭhito viya nisinno viya hoti. Aññadeva ca āgamanakāle cittaṃ,
aññaṃ gamanakālādīsu. Evampi viññāṇaṃ māyāsadisaṃ. Māyā ca mahājanaṃ vañceti,
yaṅkiñcideva "idaṃ suvaṇṇaṃ rajataṃ muttā"ti gāhāpeti, viññāṇampi mahājanaṃ
vañceti. Teneva hi cittena āgacchantaṃ viya gacchantaṃ viya ṭhitaṃ viya nisinnaṃ
katvā gāhāpeti, aññadeva ca āgamane cittaṃ, aññaṃ gamanādīsu. Evampi
viññāṇaṃ māyāsadisaṃ.
    Bhūripaññenāti saṇhapaññena ceva vipulavitthatapaññena ca. Āyūti
jīvitindriyaṃ. Usmāti kammajatejodhātu. Parabhattanti nānāvidhānaṃ kimigaṇādīnaṃ
bhattaṃ hutvā. Etādisāyaṃ santānoti etādisī ayaṃ paveṇi matakassa yāva
susānā ghaṭṭiyatīti. Māyāyaṃ bālalāpinīti yvāyaṃ viññāṇakkhandho nāma, ayaṃ
bālamahājanalapāpanikamāyā nāma. Vadhakoti dvīhi kāraṇehi ayaṃ khandhasaṅkhāto
vadhako aññamaññaghāṭanenapi, khandhesu sati vadho paññāyatītipi. Ekā hi
@Footnote: 4 Sī. ekeneva

---------------------------------------------------------------------------------------------
page353.
Paṭhavīdhātu bhijjamānā sesā dhātuyo gahetvāva bhijjati, tathā āpodhātuādayo.
Rūpakkhandho ca bhijjamāno arūpakkhandhe gahetvāva bhijjati, tathā arūpakkhandhesu
vedanādayo saññādike. Cattāropi cete vatthurūpanti evaṃ aññamaññavadhanettha
vadhakatā veditabbā. Khandhesu pana sati vadhabandhanacchedādīni sambhavanti, evaṃ
etesu sati vadhabhāvatopi vadhakatā veditabbā. Sabbasaṃyoganti sabbaṃ dasavidhampi
saṃyojanaṃ. Accutaṃ padanti nibbānaṃ. Tatiyaṃ.
                     4-6. Gomayapiṇḍasuttādivaṇṇanā
    [96-98] Catutthe sassatisamanti sinerumahāpaṭhavīcandimasūriyādīhi sassatīhi
samaṃ. Parittaṃ gomayapiṇḍanti appamattakaṃ madhukapupphappamāṇaṃ gomayakhaṇḍaṃ. Kuto
panetaṃ laddhanti. Paribhaṇḍakaraṇatthāya ābhatato gahitanti eke. Atthassa pana
viññāpanatthaṃ iddhiyā abhisaṅkharitvā hatthāruḷhaṃ katanti veditabbanti.
Attabhāvapaṭilābhoti paṭiladdhaattabhāvo. Nayidaṃ brahmacariyavāso paññāyethāti
ayaṃ maggabrahmacariyavāso nāma na paññāyeyya. Maggo hi tebhūmakasaṅkhāre
vivaṭṭento uppajjati. Yadi ca ettakopi 1- attabhāvo nicco bhaveyya, maggo
uppajjitvāpi saṅkhāravaṭṭaṃ vivaṭṭetuṃ na sakkuṇeyyāti brahmacariyavāso na
paññāyetha.
    Idāni sace koci saṅkhāro nicco bhaveyya, mayā mahāsudassanarājakāle
anubhūtā sampatti niccā bhaveyya, sāpi ca aniccāti taṃ dassetuṃ bhūtapubbāhaṃ
bhikkhu rājā ahosintiādimāha. Tattha kusāvatīrājadhānippamukhānīti kusāvatīrājadhānī
tesaṃ nagarānaṃ pamukhā, sabbaseṭṭhāti attho. Sāramayānīti rattacandanasāramayāni.
@Footnote: 1 cha.Ma. pi-saddo na dissati

---------------------------------------------------------------------------------------------
page354.
Upadhānaṃ pana sabbesaṃ suttamayameva. Goṇakatthatānīti caturaṅgulādhikalomena
kāḷakojavena atthatāni, yaṃ mahāpiṭṭhiyakojavoti vadanti. Paṭikatthatānīti
ubhatolomena uṇṇāmayena setakambalena atthatāni. Paṭalikatthatānīti ghanapupphena
uṇṇāmayaattharaṇena atthatāni. Kadalimigapavarapaccattharaṇānīti kadalimigacammamayena
uttamapaccattharaṇena atthatāni. Taṃ kira paccattharaṇaṃ setavatthassa uparikadalimigacammaṃ
attharitvā sibbetvā karonti. Sauttaracchadānīti saha uttaracchadena.
Upari baddhena rattavitānena saddhinti attho. Ubhatolohitathūpadhānīti
sīsūpadhānañca pādūpadhānañcāti pallaṅkānaṃ ubhatolohitakūpadhānāni.
Vejayantarathappamukhānīti ettha vejayanto nāma tassa rañño ratho, yassa cakkānaṃ
indanīlamaṇimayā nābhi, sattaratanamayā arā, pavāḷamayā nemi, rajatamayo akkho,
indanīlamaṇimayaṃ upakkharaṃ, rajatamayaṃ kubbaraṃ, so tesaṃ rathānaṃ pamukho aggo.
Dukūlasandānānīti dukūlasantharāni. Kaṃsūpadhāraṇānīti rajatamayadohabhājanāni.
Vatthakoṭisahassānīti yathārucitaṃ paribhuñjissatīti nhātvā ṭhitakāle upanītavatthāneva
sandhāyetaṃ vuttaṃ. Bhattābhihāroti abhiharitabbabhattaṃ.
    Yamahaṃ tena samayena ajjhāvasāmīti yattha vasāmi, taṃ ekaṃyeva nagaraṃ hoti,
avasesesu puttadhītādayo ceva dāsamanussā ca vasiṃsu. Pāsādakūṭāgārādīsupi eseva
nayo. Pallaṅkādīsu ekaṃyeva sayaṃ paribhuñjati, sesā puttādīnaṃ paribhogā honti.
Itthīsu ekāva paccupaṭṭhāti, sesā parivāramattā honti. Velāmikāti khattiyassa vā
barāhmaṇiyā, brāhmaṇassa vā khattiyāniyā kucchismiṃ jātā. Paridahāmīti ekaṃyeva
dussayugaṃ nivāsemi, sesāni parivāretvā vicarantānaṃ asītisahassādhikānaṃ soḷasannaṃ
purisasatasahassānaṃ hontīti dasseti. Bhuñjāmīti paramappamāṇena nāḷikodanamattaṃ

---------------------------------------------------------------------------------------------
page355.
Bhuñjāmi, sesaṃ parivāretvā vicarantānaṃ cattāḷīsasahassādhikānaṃ aṭṭhannaṃ
purisasatasahassānaṃ hotīti dasseti. Ekathālipāko hi dasannaṃ janānaṃ pahoti.
    Iti imaṃ mahāsudassanakāle sampattiṃ dassetvā idāni tassā aniccataṃ
dassento iti kho bhikkhūtiādimāha. Tattha vipariṇatāti pakatijahanena nibbutapadīpo viya
apaṇṇattikabhāvaṃ gatā. Evaṃ aniccā kho bhikkhu saṅkhārāti evaṃ hutvā abhāvaṭṭhena
aniccā. Ettāvatā bhagavā yathā nāma puriso satahatthubbedhe campakarukkhe nisseṇiṃ
bandhitvā abhiruhitvā campakapupphaṃ ādāya nisseṇiṃ muñcanto otareyya, evameva
nisseṇiṃ bandhanto viya anekavassakoṭisatasahassubbedhaṃ mahāsudassanasampattiṃ āruyha
sampattimatthake ṭhitaṃ aniccalakkhaṇaṃ ādāya nisseṇiṃ muñcanto viya otiṇṇo. Evaṃ
addhuvāti evaṃ udakapubbuḷādayo viya dhuvabhāvarahitā. Evaṃ anassāsikāti evaṃ
supinake pītapānīyaṃ viya anulittacandanaṃ viya ca assāsavirahitā. Iti imasmiṃ sutte
aniccalakkhaṇaṃ kathitaṃ. Pañcame sabbaṃ vuttanayameva. Chaṭṭhaṃ tathā bujjhanakassa ajjhāsayena
vuttaṃ. Catutthādīni.
                       7. Gaddulabaddhasuttavaṇṇanā
    [99] Sattame yaṃ mahāsamudadoti yasmiṃ samaye pañcame sūriye uṭṭhite
mahāsamuddo ussussati. Dukkhassa antakiriyanti cattāri saccāni apaṭivijjhitvā
avijjāya nivutānaṃyeva sataṃ vaṭṭadukkhassa antakiriyaṃ paricchedaṃ na vadāmi.
Sā gaddulabaddhoti 1- gaddulena baddhasunakho. Khīleti paṭhaviyaṃ ākoṭite mahākhīle.
Thambheti nikkhaṇitvā ṭhapitathambhe. Evameva khoti ettha sunakho viya vaṭṭanissito
bālo, gaddulo viya diṭṭhi, thambho viya sakkāyo. Gaddularajjuyā thambhe
@Footnote: 1 ka. gaddūlabaddhoti

---------------------------------------------------------------------------------------------
page356.
Upanibaddhasunakhassa thambhānuparivattanaṃ viya diṭṭhitaṇhāya sakkāye baddhassa
puthujjanassa sakkāyānuparivattanaṃ veditabbaṃ. Sattamaṃ.
                      8. Dutiyagaddulabaddhasuttavaṇṇanā
    [100] Aṭṭhame tasmāti yasmādiṭaṭhigaddulanissitāya taṇhārajjuyā
sakkāyathambhe upanibaddho vaṭṭanissito bālaputhujjano sabbiriyāpathesu
khandhapañcakaṃ nissāyeva pavattati, yasmā vā dīgharattamidaṃ cittaṃ saṅkiliṭṭhaṃ rāgena
dosena mohena, tasmā. Cittasaṅkilesāti sunhātāpi hi sattā cittasaṅkileseneva
saṅkilissanti, malaggahitasarīrāpi cittassa vodānattā visujjhanti. Tenāhu
porāṇā:-
               "rūpamhi saṅkiliṭṭhamhi     saṅkilissanti māṇavā
                rūpe suddhe visujjhanti   anakkhātaṃ mahesinā.
                Cittamhi saṅkiliṭṭhamhi    saṅkilissanti māṇavā
                citte suddhe visujjhanti  iti vuttaṃ mahesinā"ti.
    Caraṇaṃ nāma cittanti vicaraṇacittaṃ. Saṅkhā nāma brāhmaṇapāsaṇḍikā honti,
te paṭakoṭṭhakaṃ katvā tattha nānappakārā sugatiduggativasena sampattivipattiyo
lekhāpetvā "idaṃ kammaṃ katvā idaṃ paṭilabhati, idaṃ katvā idan"ti dassentā
taṃ cittaṃ gahetvā vicaranti. Citteneva cittitanti cittakārena cintetvā
katattā cittena cintitaṃ nāma. Cittaññeva cittataranti tassa cittassa
upāyapariyesanaṃ cittaṃ tatopi cittataraṃ. Tiracchānagatā pāṇā citteneva
cittitāti kammacitteneva cittitā. Taṃ pana kammacittaṃ ime vaṭṭakatittirādayo

---------------------------------------------------------------------------------------------
page357.
"evaṃcittā bhavissāmā"ti āyūhantā nāma natthi. Kammaṃ pana yoniṃ upaneti,
yonimūlako tesaṃ cittabhāvo. Yoniupagatā hi sattā taṃtaṃyonikehi sadisacittāva
honti. Iti yonisiddho cittabhāvo, kammasiddhā yonīti veditabbā.
    Apica cittaṃ nāmetaṃ sahajātaṃ sahajātadhammacittatāya bhūmicittatāya vatthucittatāya
dvāracittatāya ārammaṇacittatāya kammanānattamūlakānaṃ 1- liṅganānattasaññānānatta-
vohāranānattādīnaṃ anekavidhānaṃ cittānaṃ nipphādanatāyapi tiracchānagatacittato
cittarameva 2- veditabbaṃ.
    Rajakoti vatthesu raṅgena rūpasamuṭṭhāpanako. So pana accheko amanāpaṃ rūpaṃ karoti,
cheko manāpaṃ dassanīyaṃ, evameva puthujjano akusalacittena vā ñāṇavippayuttakusalena
vā cakkhusampadādivirahitaṃ virūpaṃ samuṭṭhāpeti, ñāṇasampayuttakusalena
cakkhusampadādisampannaṃ abhirūpaṃ. Aṭṭhamaṃ.
                        9. Vāsijaṭasuttavaṇṇanā
    [101] Navame seyyathāpi bhikkhave kukkuṭiyā aṇḍānīti imā kaṇhapakkha-
sukkapakkhavasena dve upamā vuttā. Tāsu kaṇhapakkhaupamā atthassa asādhikā,
itarā sādhikāti. Sukkapakkhaupamāya evaṃ attho veditabbo:- seyyathāti opammatthe
nipāto, apīti sambhāvanatthe. Ubhayenāpi seyyathā nāma bhikkhaveti dasseti.
Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi
kukkaṭiyā vuttappakārato ūnādhikānipi aṇḍāni honti, vacanasiliṭṭhatāya pana
evaṃ vuttaṃ. Evañca loke siliṭṭhavacanaṃ hoti. Tānassūti tāni assu, tāni
bhaveyyunti attho. Kukkuṭiyā sammāadhisayitānīti tāya ca janettiyā kukkuṭiyā
@Footnote: 1 Sī. kammanānattaṃ, kammanānattāya   2 Sī. cittaṃ cittarameva

---------------------------------------------------------------------------------------------
page358.
Pakkhe pasāretvā tesaṃ upari sayantiyā sammā adhisayitāni. Sammāpariseditānīti
kālena kālaṃ utuṃ gaṇhāpentiyā suṭṭhu samantato seditāni usmīkatāni.
Sammāparibhāvitānīti kālena kālaṃ suṭṭhu samantato bhāvitāni, kukkuṭagandhaṃ
gāhāpitānīti attho. Kiñcāpi tassā kukkuṭiyāti tassā kukkuṭiyā iminā
tividhakiriyākaraṇena appamādaṃ katvā kiñcāpi na evaṃ icchā uppajjeyya.
Athakho bhabbāva teti athakho te kukkuṭapotakā vuttanayena sotthinā abhinibbhijjituṃ
bhabbāva. Te hi yasmā tāya kukkuṭiyā evaṃ tīhākārehi tāni aṇḍāni
paripāliyamānāni na pūtīni honti, yo nesaṃ allasineho, sopi pariyādānaṃ
gacchati, kapālaṃ tanukaṃ hoti, pādanakhasikhā ca mukhatuṇḍakañca kharaṃ hoti, sayampi
pariṇāmaṃ gacchati, kapālassa tanuttā bahi āloko anto paññāyati, tasmā
"ciraṃ vata mayaṃ saṅkuṭitahatthapādā sambādhe sayimhā, ayañca bahi āloko
dissati, ettha dāni no sukhavihāro bhavissatī"ti nikkhamitukāmā hutvā kapālaṃ
pādena paharanti, gīvaṃ pasārenti, tato taṃ kapālaṃ dvedhā bhijjati. Atha te
pakkhe vidhunantā taṃkhaṇānurūpaṃ viravantā nikkhamantiyeva, nikkhamitvā ca gāmakhettaṃ
upasobhayamānā vicaranti.
    Evamevakhoti idaṃ opammasampaṭipādanaṃ. Taṃ evaṃ atthena saṃsanditvā
veditabbaṃ:- tassā kukkuṭiyā aṇḍesu tividhakiriyākaraṇaṃ viya hi imassa
bhikkhuno bhāvanānuyogamanuyuttakālo, kukkuṭiyā tividhakiriyāsampādanena aṇḍānaṃ
apūtibhāvo viya bhāvanānuyogamanuyuttassa bhikkhuno tividhānupassanāsampādanena
vipassanāñāṇassa aparihāni, tassā tividhakiriyākaraṇena allasnehapariyādānaṃ viya
tassa bhikkhuno tividhānupassanāsampādanena bhavattayānugatanikantisinehapariyādānaṃ,
aṇuḍakapālānaṃ tanubhāvo viya tassa bhikkhuno avijjaṇḍakosassa tanubhāvo,

---------------------------------------------------------------------------------------------
page359.
Kukkuṭapotakānaṃ pādanakhasikhamukhatuṇḍakānaṃ thaddhakharabhāvo viya bhikkhuno vipassanāñāṇassa
tikkhakharavippasannasūrabhāvo, 1- kukkuṭapotakānaṃ pariṇāmakālo viya bhikkhuno
vipassanāñāṇassa pariṇāmakālo vaḍḍhitakālo gabbhaggahaṇakālo, kukkuṭapotakānaṃ
pādanakhasikhāya vā mukhatuṇḍakena vā aṇḍakosaṃ padāletvā pakkhe papphoṭetvā
sotthinā abhinibbhidākālo viya tassa bhikkhuno vipassanāñāṇagabbhaṃ 2- gaṇhāpetvā
vicarantassa tajjātikaṃ utusappāyaṃ vā bhojanasappāyaṃ vā puggalasappāyaṃ vā
dhammassavanasappāyaṃ vā labhitvā ekāsane nissinnasseva vipassanaṃ vaḍḍhentassa
anupubbādhigatena arahattamaggena avijkhaṇḍakosaṃ padāletvā abhiññāpakkhe
papphoṭetvā sotthinā arahattappattakālo veditabbo. Yathā pana kukkuṭapoṭakānaṃ
pariṇatabhāvaṃ ñatvā mātāpi aṇḍakosaṃ bhindati, evaṃ tathārūpassa bhikkhuno
ñāṇaparipākaṃ ñatvā satthāpi:-
             "ucchinda sinehamattano   kumuda sāradikaṃva pāṇinā
              santimaggameva brūhaya    nibbānaṃ sugatena desitan"ti 3-
ādinā nayena obhāsaṃ pharitvā gāthāya 4- avijjaṇḍakosaṃ paharati. So gāthāpariyosāne
avijjaṇḍakosaṃ bhinditvā arahattaṃ pāpuṇāti. Tato paṭṭhāya yathā te kukkuṭapotakā
gāmakhettaṃ upasobhayamānā tattha vicaranti, evaṃ ayampi mahākhīṇāsavo nibbānārammaṇaṃ
phalasamāpattiṃ appetvā saṃghārāmaṃ upasobhayamāno vicarati.
    Palabhaṇḍassāti vaḍḍhakissa. So hi olambakasaṅkhātaṃ palaṃ dhāretvā 5-
dārūnaṃ gaṇḍaṃ haratīti palagaṇḍoti vuccati. Vāsijaṭeti vāsidaṇḍakassa gahaṇaṭaṭhāne.
Ettakaṃ vata me ajja āsavānaṃ khīṇanti pabbajitassa hi pabbajjāsaṅkhepena
@Footnote: 1 Sī. tikkhavisadasūrabhāvo     2 Sī. vipassanāñāṇaṃ gabbhaṃ
@3 khu.dha. 25/285/66       4 Sī. pharamānagāthāya  5 Sī. tīretvā

---------------------------------------------------------------------------------------------
page360.
Uddesena paripucchāya yoniso manasikārena vattapaṭipattiyā ca niccakālaṃ āsavā
khīyanti. Evaṃ 1- khīyamānānaṃ pana tesaṃ "ettakaṃ ajja khīṇaṃ, ettakaṃ hiyyo"ti
evamassa ñāṇaṃ na hotīti attho. Imāya upamāya vipassanāyānisaṃso dīpito.
Hemantikenāti hemantasamayena. Paṭipassambhantīti thirabhāvena parihāyanti.
    Evameva khoti ettha mahāsamudado viya sāsanaṃ daṭṭhabbaṃ, nāvā viya
yogāvacaro, nāvāya mahāsamudde pariyādānaṃ viya imassa bhikkhuno ūnapañcavassakāle
ācariyupajjhāyānaṃ santike vicaraṇaṃ, nāvāya mahāsamuddodakena khajjamānānaṃ
bandhanānaṃ tanubhāvo viya bhikkhuno pabbajjāsaṅkhepena uddesaparipucchādīhi ceva
saṃyojanānaṃ tanubhāvo, nāvāya thale ukkhittakālo viya bhikkhuno nissayamuccakassa
kammaṭṭhānaṃ gahetvā araññe vasanakālo, divā vātātapena saṃsussanaṃ viya
vipassanāñāñena taṇhāsnehasaṃsussanaṃ, rattiṃ himodakena temanaṃ viya
kammaṭṭhānaṃ nissāya uppannena pītipāmojjena cittatemanaṃ, rattindivaṃ vātātapena
ceva himodakena ca parisukkhaparitintānaṃ bandhanānaṃ dubbalabhāvo viya ekadivasaṃ
utusappāyādīni laddhā vipassanāñāṇapītipāmojjehi saṃyojanānaṃ bhiyyoso
mattāya dubbalabhāvo, pāvussakamegho viya arahattamaggañāṇaṃ, meghavuṭṭhiudakena
nāvāya bandhe pūtibhāvo viya āraddhavipassakassa rūpasattakādivasena vipassanaṃ
vaḍḍhentassa okkhāyamāne pakkhāyamāne kammaṭṭhāne 2- ekadivasaṃ utusappāyādīni
laddhā ekapallaṅkena nisinnassa arahattaphalādhigamo, pūtibandhanāvāya
kañca kālaṃ ṭhānaṃ viya khīṇasaṃyojanassa arahato mahājanaṃ anuggaṇhantassa
yāvatāyukaṃ ṭhānaṃ, pūtibandhanāvāya anupubbena bhijjitvā
@Footnote: 1 Sī. Ma. ettha          2 Sī. vipassanākammaṭṭhāne

---------------------------------------------------------------------------------------------
page361.
Apaṇṇattikabhāvūpagatakālo viya khīṇāsavassa upādiṇṇakkhandhabhedena anupādisesāya
nibbānadhātuyā parinibbutassa apaṇṇattikabhāvūpagatakāloti imāya upamāya saṃyojanānaṃ
dubbalatā dīpitā. Navamaṃ.
                      10. Aniccasaññāsuttavaṇṇanā
    [102] Dasame aniccasaññāti aniccaṃ aniccanti bhāventassa uppannasaññā.
Pariyādiyatīti khepayati. Sabbaṃ asmimānanti navavidhampi 1- asmimānaṃ.
Mūlasantānakānīti santānetvā ṭhitamūlāni. Mahānaṅgalaṃ viya hi aniccasaññā,
khuddānukhuddakāni mūlasantānakāni viya kilesā, yathā kassako kasanto naṅgalena
tāni padāleti, evaṃ yogī aniccasaññaṃ bhāvento aniccasaññāñāṇena kilese
padāletīti idamettha opammasaṃsandanaṃ.
    Odhunātīti heṭṭhā dhunāti. Nidhunātīti 2- papphoṭeti. Nipphoṭetīti 3-
papphoṭetvā chaḍḍeti. Idhāpi pabbajāni viya kilesā, lāyanaṃ nipphoṭanaṃ 4- viya
aniccasaññāñāṇanti iminā atthena upamā saṃsandetabbā.
    Vaṇḍacchinnāyāti tiṇhena khurappena vaṇṭacchinnāya. Tanvayāni bhavantīti
taṃ ambapiṇḍaṃ anugacchanti, tassā patamānāya ambāni bhūmiyaṃ patanti. Idhāpi
ambapiṇḍi viya kilesā, tiṇhakhurappo viya aniccasaññā, yathā khurappena chinnāya
ambapiṇḍiyā sabbāni ambāni bhūmiyaṃ patanti, evaṃ aniccasaññāñāṇena kilesānaṃ
mūlabhūtāya avijjāya chinnāya sabbakilesā samugghātaṃ gacchantīti idaṃ opammasaṃsandanaṃ.
    Kūṭaṅgamāti kūṭaṃ gacchanti. Kūṭaninnāti kūṭapavisanabhāvena kūṭe ninnā.
Kūṭasamosaraṇāti kūṭe 5- samosaritavā ṭhitā. Idha 6- kūṭaṃ viya aniccasaññā, gopānasiyo
@Footnote: 1 cha.Ma. navavidhaṃ     2 cha.Ma. niddhunātīti   3 cha.Ma. nicchoṭetīti
@4 nicchoṭanaṃ        5 Sī. kūṭaṃ          6 cha.Ma. idhāpi

---------------------------------------------------------------------------------------------
page362.
Viya catubhūmakakusaladhammā, yathā sabbagopānasīnaṃ kūṭaṃ aggaṃ, evaṃ kusaladhammānaṃ
aniccasaññā aggā. Nanu ca aniccasaññā lokiyā, sā lokiyakusalānaṃ tāva
aggaṃ hotu, lokuttarānaṃ kathaṃ agganti? tesampi paṭilābhakāraṇatthena agganti
veditabbā. Iminā upāyena sabbāsu upamāsu opammasaṃsandanaṃ veditabbaṃ.
Purimāhi panettha tīhi aniccasaññāya kiccaṃ, pacchimāhi balanti. 1- Dasamaṃ.
                         Pupphavaggo pañcamo.
                       Majjhimapaṇṇāsako niṭṭhito.
                          ------------
                         (11) 1. Antavagga
                         1. Antasuttavaṇṇanā
    [103] Antavaggassa paṭhame antāti koṭṭhāsā. Idaṃ suttaṃ catusaccavasena
pañcakkhandhe yojetvā antoti vacanena bujjhanakānaṃ ajjhāsayavasena vuttaṃ. Paṭhamaṃ.
                       2-3. Dukkhasuttādivaṇṇanā
    [104-105] Dutiyampi pañcakkhandhe catusaccavasena yojetvā dukkhanti
bujjhanakānaṃ ajjhāsayena kathitaṃ. Tatiyampi tatheva sakkāyoti bujjhanakānaṃ
ajjhāsayena kathitaṃ dutiyatatiyāni.
                       4. Pariññeyyasuttavaṇṇanā
    [106] Catutthe pariññeyyeti parijānitabbe samatikkamitabbe. Pariññanti
samatikkamaṃ. Pariññātāvinti tāya pariññāya parijānitvā samatikkamitvā ṭhitaṃ.
Rāgakkhayotiādīhi nibbānaṃ dassitaṃ. Catutthaṃ.
@Footnote: 1 Sī.,i. phalanti

---------------------------------------------------------------------------------------------
page363.
                       5-10. Samaṇasuttādivaṇṇanā
    [107-112] Pañcamādīsu catūsu cattāri saccāni kathitāni. Navamadasamesu
kilesappahānanti. Pañcamādīni.
                          Antavaggo paṭhamo.
                          -------------
                        (12) 2. Dhammakathikavagga
                      1-2. Avijjāsuttādivaṇṇanā
    [113-114] Dhammakathikavaggassa paṭhame ettāvatā ca avijjāgato hotīti
yāvatā imāya catūsu saccesu añāṇabhūtāya avijjāya samannāgato, ettāvatā
avijjāgato hotīti attho. Dutiyepi eseva nayo. Paṭhamadutiyāni.
                        3. Dhammakathikasuttavaṇṇanā
    [115] Tatiye paṭhamena dhammakathiko, dutiyena sekhabhūmi, tatiyena asekhabhūmīti
evaṃ dhammakathikaṃ pucchitena visesetvā dve bhūmiyo kathitā. Tatiyaṃ.
                      4. Dutiyadhammakathikasuttavaṇṇanā
    [116] Catutthe tissannampi pucchānaṃ tīṇi vissajjanāni kathitāni. Catutthaṃ.
                       5-9. Bandhanasuttādivaṇṇanā
    [117-121] Pañcame atīradassīti tīraṃ vuccati vaṭṭaṃ, taṃ na passati.
Apāradassīti pāraṃ vuccati nibbānaṃ, taṃ na passati. Baddhoti kilesabandhanena

---------------------------------------------------------------------------------------------
page364.
Baddho hutvā jāyati ca jiyyati ca miyyati ca asmā lokā paraṃ sokaṃ gacchatīti.
Imasmiṃ sutte vaṭṭadukkhaṃ kathitanti. Chaṭṭhādīni uttānatthāneva. Pañcamādīni.
                        10. Sīlavantasuttavaṇṇanā
    [122] Dasame aniccatotiādīsu hutvā abhāvākārena aniccato,
paṭipīḷanākārena dukkhato, ābādhaṭṭhena rogato, antodosaṭṭhena gaṇḍato, tesaṃ
tesaṃ gaṇḍānaṃ paccayabhāvena vā khaṇanaṭṭhena vā sallato, dukkhaṭṭhena aghato,
visabhāgamahābhūtasamuṭṭhānaābādhapaccayaṭṭhena ābādhato, asakaṭṭhena parato,
palujjanaṭṭhena palokato, sattasuññataṭṭhena suññato, attābhāvena anattato.
Evamettha "aniccato palokato"ti dvīhi padehi aniccamanasikāro, "suññato
anattato"ti dvīhi anattamanasikāro, sesehi dukkhamanasikāro vuttoti veditabbo.
Sesamettha uttānatthameva. Dasamaṃ.
                        11. Sutavantasuttavaṇṇanā
    [123] Tathā ekādasame. Dasamasmiṃ hi "sīlavatā"ti catupārisuddhisīlaṃ vuttaṃ,
idha sutavatāti kammaṭṭhānaṃ vuttaṃ. Idameva nānākaraṇaṃ. Ekādasamaṃ.
                      12-13. Kappasuttādivaṇṇanā
    [124-125] Dvādasamaterasamāni rāhulovādasadisānevāti. Dvādasamaterasamāni.
                        Dhammakathikavaggo dutiyo.
                        ----------------

---------------------------------------------------------------------------------------------
page365.
                        (13) 3. Avijjāvagga
                     1-10. Samudayadhammasuttādivaṇṇanā
    [126-135]  Avijjāvaggo uttānatthova. Imasmiṃ hi vagge sabbasuttesu
catusaccameva kathitaṃ.
                         Avijjāvaggo tatiyo.
                         --------------
                         (14) 4. Kukkuḷavagga
                      1-14. Kukkuḷasuttādivaṇṇanā
    [136-149] Kukkuḷavaggassa paṭhame kukkuḷanti santattaṃ ādittaṃ chārikarāsiṃ
viya mahāpariḷāhaṃ. Imasmiṃ sutte dukkhalakkhaṇaṃ kathitaṃ, sesesu aniccalakkhaṇādīni.
Sabbānipetāni 1- pāṭiekkaṃ puggalajjhāsayena kathitānīti.
                         Kukkuḷavaggo catuttho.
                         ---------------
                         (15) 5. Diṭṭhivagga
                      1-9. Ajjhattasuttādivaṇṇanā
    [150-158] Diṭṭhivaggassa paṭhame kiṃ upādāyāti kiṃ paṭicca. Dutiye
kiṃ abhinivissāti kiṃ abhinivisitvā, paccayaṃ katvāti attho. Tatiyādīsu
diṭṭhītiādīni puggalajjhāsayena vuttāni. Paṭhamādīni.
@Footnote: 1 cha.Ma.,i. sabbāni cetāni

---------------------------------------------------------------------------------------------
page366.
                        10. Ānandasuttavaṇṇanā
    [159] Dasame 1- upasaṅkamīti aññe bhikkhū pañcakkhandhakammaṭṭhānaṃ
kathāpetvā yuñjitvā ghaṭetvā arahattaṃ patvā satthu santike aññaṃ byākaronte
disvā "ahampi pañcakkhandhakammaṭṭhānaṃ kathāpetvā yuñjanto ghaṭento arahattaṃ
patvā aññaṃ byākarissāmī"ti cintetvā upasaṅkami. Satthā pana attano
dharamānakāle therassa uparimaggattayavajjhānaṃ kilesānaṃ pahānaṃ apassantopi
"imassa cittaṃ gaṇhissāmī"ti kathesi. Tassāpi ekaṃ dve vāre manasikatvāva
buddhupaṭṭhānavelā jātāti gantabbaṃ hoti. Itissa cittaṃ sampahaṃsamāno
vimuttiparipācanīyadhammova so kammaṭṭhānānuyogo jātoti. Dasamaṃ.
                         Diṭṭhivaggo pañcamo.
                      Uparipaṇṇāsako 2- niṭṭhito.
                       Khandhasaṃyuttavaṇṇanā niṭṭhitā.
                          ------------
@Footnote: 1 Ma. ānandasutte          2 Sī., Ma. cūḷapaṇṇāsako

---------------------------------------------------------------------------------------------
page367.
                           2. Rādhasaṃyutta
                            1. Paṭhamavagga
                         1. Mārasuttavaṇṇanā
    [160] Rādhasaṃyuttassa paṭhame māro vā assāti maraṇaṃ vā bhaveyya.
Māretā vāti māretabbo vā. Yo vā pana miyyatīti yo vā pana marati. Nibbidatthanti
nibabidāñāṇatthaṃ. Nibbānatthāti phalavimutti nāmesā anupādānibbānatthāti attho.
Accayāsīti 1- atikkantosi. Nibbānogadhanti nibbāne patiṭṭhitaṃ. Idaṃ
maggabrahmacariyaṃ nāma nibbānabbhantare vussati 2- na nibbānaṃ atikkamitvāti
attho. Nibbānapariyosānanti nibbānaṃ assa pariyosānaṃ, nipphatti niṭṭhāti attho.
Paṭhamaṃ.
                       2-10. Sattasuttādivaṇṇanā
    [161-169] Dutiye satto sattoti laggapucchā. 3- Tatra satto tatra
visattoti tatra laggo tatra vilaggo. Paṃsvāgārakehīti paṃsugharakehi. Keḷāyantīti
kīḷanti. Dhanāyantīti dhanaṃ viya maññanti. Mamāyantīti "mama idaṃ, mama idan"ti
mamattaṃ karonti, aññassa phusitumpi na denti. Viḷakīnikaṃ karontīti "niṭṭhitā
kīḷā"ti te bhindamānā kīḷāvigamaṃ karonti. Tatiye bhavanettīti bhavarajju. Catutthaṃ
uttānameva. Pañcamādīsu catūsu cattāri saccāni kathitāni. Dvīsu kilesappahānanti.
Dutiyādīni.
                           Paṭhamo vaggo.
                           -----------
@Footnote: 1 Sī. accasarāti         2 ka. pavisati       3 ka. puggalapucchā

---------------------------------------------------------------------------------------------
page368.
                            2. Dutiyavagga
                       1-12. Mārasuttādivaṇṇanā
    [170-181] Dutiyavaggassa paṭhame māro māroti maraṇaṃ pucchati. Yasmā
pana rūpādivinimuttaṃ maraṇaṃ nāma natthi. Tenassa bhagavā rūpaṃ kho rādhamārotiādimāha.
Dutiye māradhammoti maraṇadhammo. Etenupāyena sabbattha attho. Veditabboti.
                           Dutiyo vaggo.
                           ----------
                        3-4. Āyācanavaggādi
                   1-11. Mārādisuttaekādasakavaṇṇanā
    [182-205] Tato paraṃ uttānatthameva. Ayaṃ hi rādhatthero paṭibhāṇiyatthero
nāma. Tathāgatassa imaṃ theraṃ disvā sukhumaṃ kāraṇaṃ upaṭṭhāti. Tenassa bhagavā
nānānayehi dhammaṃ deseti. Evaṃ imasmiṃ rādhasaṃyutte ādito dve vaggā
pucchanavasena 1- desitā, tatiyo āyācanena, catuttho upanisinnakakathāvasena.
Sakalampi panetaṃ rādhasaṃyuttaṃ therassa vimuttiparipācanīyadhammavaseneva gahitanti 2-
veditabbaṃ.
                       Rādhasaṃyuttavaṇṇanā niṭṭhitā.
                        ----------------
@Footnote: 1 cha.Ma.,i. pucchāvasena     2 Sī. gatanti, ka. katanti

---------------------------------------------------------------------------------------------
page369.
                           3. Diṭṭhisaṃyutta
                          1. Sotāpattivagga
                         1. Vātasuttavaṇṇanā
    [206] Diṭṭhisaṃyutte na vātā vāyantītiādīsu evaṃ kira tesaṃ diṭṭhi:-
"yepi  ete rukkhasākhādīni bhañjantā vātā vāyanti, na ete vātā, vātaleso
nāmeso, vāto pana esikatthambho viya pabbatakūṭaṃ viya ca ṭhito. Tathā yāpi
etā tiṇakaṭṭhādīni vahantiyo nadiyo sandanti, na ettha udakaṃ sandati,
udakaleso nāmesa, udakaṃ pana esikatthambho pabbatakūṭaṃ viya ca ṭhitaṃ. Yā cimā
gabbhiniyo vijāyantīti ca vuccanti, kiñcāpi milātudarā honti, gabbho pana na
nikkhati, gabbhaleso nāmeso, gabbho pana esikatthambho viya pabbatakūṭaṃ viya ca
ṭhito. Yepi ete candimasūriyā udenti vā apenti vā, neva te udenti na
apenti, candimasūriyaleso nāmesa, candimasūriyā pana esikatthambho viya pabbatakūṭaṃ
viya ca ṭhitā"ti.
                      2-4. Etaṃmamasuttādivaṇṇanā
    [207-209] Diṭṭhantiādīsu diṭṭhaṃ rūpāyatanaṃ. Sutaṃ saddāyatanaṃ. Mutaṃ
gandhāyatanaṃ rasāyatanaṃ phoṭṭhabbāyatanaṃ. Taṃ hi patvā gahetabbatomuttanti ca vuttaṃ.
Avasesāni sattāyatanāni viññātaṃ nāma. Pattanti pariyesitvā vā apariyesitvā
vā pattaṃ. Pariyesitanti pattaṃ vā apattaṃ pariyesitaṃ. Anuvicaritaṃ manasāti cittena
anusañcaritaṃ. Lokasmiṃ hi pariyesitvā pattampi atthi, pariyesitvā no pattampi,
apariyesitvā pattampi. Apariyesitvā no pattampi. Tattha pariyesitvā pattaṃ

---------------------------------------------------------------------------------------------
page370.
Pattaṃ nāma, pariyesitvā no pattaṃ pariyesitaṃ nāma. Apariyesitvā pattañca
apariyesitvā no pattañca manasānuvicaritaṃ nāma. Athavā pariyesitvā pattampi
apariyesitvā pattampi pattaṭṭhena pattaṃ nāma, pariyesitvā no pattameva
pariyesitaṃ nāma, apariyesitvā no pattaṃ manasānucaritaṃ nāma. Sabbaṃ etaṃ manasā
anucaritameva.
                        5. Natthidinnasuttavaṇṇanā
    [210] Natthi dinnantiādīsu natthi dinnanti dinnassa phalābhāvaṃ sandhāya
vadanti. Yiṭṭhaṃ vuccati mahāyāgo. Hutanti pahenakasakkāro 1- adhippeto. Tampi
ubhayaṃ phalābhāvameva sandhāya paṭikkhipanti. Sukaṭadukkaṭānanti sukaṭadukkaṭānaṃ,
kusalākusalānanti attho. Phalaṃ vipākoti yaṃ phalanti vā vipākoti vā vuccati, taṃ
natthīti vadanti. Natthi ayaṃ lokoti paraloke ṭhitassa ayaṃ loko natthi. Natthi parolokoti
idha loke ṭhitassāpi paroloko natthi, sabbe tattha tattheva ucchijjantīti dassenti.
Natthi mātā natthi pitāti tesu sammāpaṭipattimicchāpaṭipattīnaṃ phalābhāvavasena
vadanti. Natthi sattā opapātikāti cavitvā uppajjanakasattā nāma natthīti vadanti.
Natthi loke samaṇabrāhmaṇāti loke sammāpaṭipannā samaṇabrāhmaṇā nāma natthīti vadanti.
    Cātummahābhūtikoti catumahābhūtamayo. Paṭhavī paṭhavīkāyanti ajjhattikā
paṭhavīdhātu bāhiraṃ paṭhavīdhātu. Anupetīti anuyāti. Anupagacchatīti tasseva vevacanaṃ,
anugacchatītipi attho. Ubhayenāpi upeti upagacchatīti dassenti. Āpādīsupi
eseva nayo. Indriyānīti manacchaṭṭhāni indriyāni. Saṅkamantīti ākāsaṃ
pakkhandanti. Āsandipañcamāti nipannamañcena pañcamā, mañco ceva, cattāro
mañcapāde gahetvā ṭhitā cattāro purisā cāti attho. Yāva āḷāhanāti yāva
@Footnote: 1 ka. mahālābhasakkāro

---------------------------------------------------------------------------------------------
page371.
Susānā. Padānīti "ayaṃ evaṃ sīlavā ahosi, evaṃ dussīlo"tiādinā nayena pavattāni
guṇapadāni. Sarīrameva vā ettha padānīti adhippetaṃ kāpotakānīti kapotavaṇṇāni,
pārāvatapakkhavaṇṇānīti attho. Bhassantāti bhasmantā. Ayameva vā pāḷi.
Āhutiyoti yaṃ pahenakasakkārādibhedaṃ dinnaṃ dānaṃ, sabbantaṃ chārikāvasānameva
hoti, na tato paraṃ phaladāyakaṃ hutvā gacchatīti attho. Dattupaññattanti dattūhi
bālamanussehi paññattaṃ. Idaṃ vuttaṃ hoti:- bālehi abuddhīhi paññattamidaṃ
dānaṃ, na paṇḍitehi. Bālā denti, paṇḍitā gaṇhantīti dassenti.
                        6. Karotosuttavaṇṇanā
    [211] Karototi sahatthā karontassa. Kārayatoti āṇattiyā kārentassa.
Chindatoti paresaṃ hatthādīni chindantassa. Chedāpayototi parehi chedāpentassa.
Pacatoti daṇḍena pīḷentassa. Pacāpayatoti parehi bhaṇḍādinā pīḷāpentassa.
Socato socāpayatoti parassa bhaṇḍaharaṇādīhi sokaṃ sayaṃ karontassapi
parehi kārentassapi. Kilamato kilamāpayatoti āhārupacchedabandhanāgārapavesanādīhi
sayaṃ kilamentassapi parehi kilamāpentassapi. Phandato phandāpayatoti paraṃ phandantaṃ
phandanakāle 1- sayampi phandato parampi phandāpayato. Pāṇamatipātayatoti pāṇaṃ
hanantassapi hanāpentassapi. Evaṃ sabbattha karaṇakārāpanavaseneva attho
veditabbo.
    Sandhinti gharasandhiṃ. Nillopanti mahāvilopaṃ. 2- Ekāgārikanti ekameva
gharaṃ parivāretvā vilumpanaṃ. Paripanthe tiṭṭhatoti āgatāgatānaṃ 3- acchindanatthaṃ
mahāmagge 4- tiṭṭhito. Karoto na kariyati pāpanti yaṅkiñci pāpaṃ karomīti
@Footnote: 1 Sī. bandhanakāle         2 ka. mahānillopaṃ
@3 Sī., ka. āgatāgataṃ      4 cha.Ma. magge

---------------------------------------------------------------------------------------------
page372.
Saññāya karotopi pāpaṃ na kariyati, natthi pāpaṃ. Sattā pana karomāti evaṃsaññino
hontīti dīpenti. Khurapariyantenāti khuraneminā vā khuradhārasadisapariyantena vā.
Ekamaṃsakhalanti ekamaṃsarāsiṃ. Puñjanti tasseva vevacanaṃ. Tatonidānanti
ekamaṃsakhalakaraṇanidānaṃ.
    Dakkhiṇanti dakkhiṇatīre manussā kakkhaḷā dāruṇā, te sandhāya hanantotiādi
vuttaṃ. Uttaranti uttaratīre saddhā honti pasannā buddhamāmakā dhammamāmakā
saṃghamāmakā, te sandhāya dadantotiādi vuttaṃ. Tattha yajantoti mahāyāgaṃ karonto.
Damenāti indriyadamanena uposathakammena. 1- Saṃyamenāti sīlasaṃyamena. Saccavajjenāti
saccavacanena. Āgamoti āgamanaṃ, pavattīti attho. Sabbathāpi pāpapuññānaṃ kiriyameva
paṭikkhipanti.
                         7. Hetusuttavaṇṇanā
    [212] Natthi hetu natthi paccayoti ettha paccayoti hetuvevacanameva.
Ubhayenāpi vijjamānameva kāyaduccaritādīnaṃ saṅkilesapaccayaṃ, kāyasucaritādīnañca
visuddhipaccayaṃ paṭikkhipanti. Natthi balanti yamhi attano bale patiṭṭhitā ime
sattā devattampi mārattampi brahmattampi sāvakabodhimpi paccekabodhinti
sabbaññutampi pāpuṇanti, taṃ balaṃ paṭikkhipanti. Natthi vīriyantiādīni sabbāni
aññamaññavevacanāneva. "idaṃ tena 2- vīriyena, idaṃ purisathāmena, idaṃ
purisaparakkamena pattabban"ti 3- evaṃ pavattavacanapaṭikkhepakaraṇavasena panetāni visuṃ
ādiyanti.
    Sabbe sattāti oṭṭhagoṇagadrabhādayo anavasese pariggaṇhanti. Sabbe
pāṇāti ekindriyo pāṇo, dvindariyo pāṇotiādivasena vadanti. Sabbe
@Footnote: 1 uposathakammena vā, su.vi 1/166/145     2 cha.Ma. no   3 cha.Ma. pattampi

---------------------------------------------------------------------------------------------
page373.
Bhūtāti aṇḍakosavatthikosesu bhūte sandhāya vadanti. Sabbe jīvāti sāliyavagodhūmādayo
sandhāya vadanti. Tesu hi te viruhanabhāvena jīvasaññino. Avasā abalā
avīriyāti tesaṃ attano vaso vā balaṃ vā vīriyaṃ vā natthi. Niyatisaṅgati
bhāvapariṇatāti ettha niyatīti niyatatā. Saṅgatīti channaṃ abhijātīnaṃ tattha tattha
gamanaṃ. Bhāvoti sabhāvoyeva. Evaṃ niyatiyā ca saṅgatiyā ca bhāvena ca pariṇatā
nānappakārataṃ pattā. Yena hi yathā bhavitabbaṃ, so tatheva bhavati, yena na bhavitabbaṃ,
so na bhavatīti dassenti. Chasvevābhijātīsūti chasu eva abhijātīsu ṭhatvā sukhañca
dukkhañca paṭisaṃvedenti, aññā sukhadukkhabhūmi natthīti dassenti.
                     8-10. Mahādiṭṭhisuttādivaṇṇanā
    [213-215] Akaṭāti akatā. Akaṭavidhāti akatavidhānā, "evaṃ karohī"ti kenaci
kārikāpi na hontīti attho. Animmitāti iddhiyāpi na nimmitā. Animmātāti
animmāpitā. "animmitabbā"tipi pāṭho, na nimmitabbāti attho. Vajjhāti
vañjhapaṃsuvajjhāti tālādayo viya aphalā kassaci ajanakā. Pabbatakūṭaṃ viya ṭhitāti
kūṭaṭṭhā. Esikaṭṭhāyino viya hutvā ṭhitāti esikaṭṭhāyiṭṭhitā, yathā sunikhāto
esikatthambho niccalo tiṭṭhati, evaṃ ṭhitāti attho. Na iñjantīti esikatthambho
viya ṭhitattā na calanti. Na vipariṇamantīti pakatiṃ na vijahanti. Na aññamaññaṃ
byābādhentīti aññamaññaṃ na upahananti. Nālanti na samatthā. Paṭhavīkāyotiādīsu
paṭhavīyeva 1- paṭhavīkāyo, paṭhavīsamūho vā. Sattannantveva kāyānanti yathā
muggarāsiyādīsu pahaṭasatthaṃ muggarāsiādīnaṃ antareneva pavisati, evaṃ sattannaṃ
kāyānaṃ antarena chiddena vivarena satthaṃ pavisati. Tattha "ahaṃ imaṃ jīvitā
voropemī"ti kevalaṃ saññāmattameva hotīti dasseti. 2-
@Footnote: 1 Sī. paṭhavīdhātuyeva       2 cha.Ma. dassenti

---------------------------------------------------------------------------------------------
page374.
    Yonipamukhasatasahassānīti pamukhayonīnaṃ uttamayonīnaṃ cuddasasatasahassāni
aññāni ca saṭṭhisatāni aññāni ca chasatāni. Pañca ca kammuno satānīti
pañcakammasatāni cāti kevalaṃ takkamattakena niratthakaṃ diṭṭhaṃ dīpenti. Pañca ca
kammāni tīṇi ca kammānītiādīsupi eseva nayo. Keci panāhu "pañca kammānīti
pañcindriyavasena bhaṇanti, tīṇīti kāyakammādivasenā"ti. Kamme ca aḍḍhakamme
cāti ettha panassa kāyakammaṃ vacīkammañca kammanti laddhi, manokammaṃ upaḍḍhakammanti.
Dvaṭṭhipaṭipadāti dvāsaṭṭhi paṭipadāti vadanti. Dvaṭṭhantarakappāti ekasmiṃ kappe
catusaṭṭhi antarakappā nāma honti, ayaṃ pana aññe dve ajānanto evamāha.
    Chaḷābhijātiyoti kaṇhābhijāti nīlābhijāti lohitābhijāti haliddābhijāti
sukkābhijāti paramasukkābhijātīti imā cha abhijātiyo vadanti. Tattha orabbhikā
sūkarikā sākuṇikā māgavikā luddā macchaghātakā corā coraghātakā bandhanāgārikā,
ye vā panaññepi keci kurūrakammantā, ayaṃ kaṇhābhijātīti vadanti. Bhikkhū
nīlābhijātīti vadanti. Te kira catūsu paccayesu kaṇṭake pakkhipitvā khādanti,
"bhikkhū ca kaṇḍakavuttikā"ti 1- ayaṃ hissa pāḷi eva. Athavā kaṇḍakavuttikā
eva nāma eke 2- pabbajitāti. Vadanti. Lohitābhijāti nāma nigaṇṭhā ekasāṭakāti
vadanti. Ime kira purimehi dvīhi paṇḍarataRā. Gihī odātavasanā acelakasāvakā
haliddābhijātīti vadanti. Evaṃ attano paccayadāyake nigaṇṭhehipi jeṭṭhakatare
karonti. Ājīvakā ājīviyo ayaṃ sukkābhijātīti vadanti. Te kira purimehi catūhi
paṇḍarataRā. Nando vaccho, kiso saṅkicco, 3- makkhaligosālo paramasukkābhijātīti
vadanti. Te kira sabbehi paṇḍarataRā.
@Footnote: 1 pāḷi. kaṇhādhimuttikā, aṅ. chakka. 22/328/429 (syā)
@2 ka. evaṃnāmikā           3 Ma. saṅkiccho

---------------------------------------------------------------------------------------------
page375.
    Aṭṭha purisabhūmayoti mandabhūmi khiḍḍābhūmi vīmaṃsakabhūmi ujugatabhūmi sekhabhūmi saṇamabhūmi
jānanabhūmi pannabhūmīti imā aṭṭha purisabhūmiyoti vadanti. Tattha jātadivasato
paṭṭhāya satta divase sambādhaṭṭhānato nikkhantattā sattā mandā honti
momūhā, ayaṃ mandabhūmīti vadanti. Ye pana duggatito āgatā honti, te
abhiṇhaṃ rodanti ceva viravanti ca, 1- sugatito āgatā taṃ anussaritvā anussaritvā
hasanti, ayaṃ khiḍḍābhūmi nāma. Mātāpitūnaṃ hatthaṃ vā pādaṃ vā mañcaṃ vā pīṭhaṃ vā
gahetvā bhūmiyaṃ pādanikkhipanaṃ vīmaṃsakabhūmi nāma. Padasā gantuṃ samatthakālo
ujugatabhūmi nāma. Sippāni sikkhanakālo sekhabhūmi nāma. Gharā nikkhamma pabbajjanakālo
samaṇabhūmi nāma. Ācariyaṃ sevitvā sevitvā jānanakālo jānanabhūmi nāma.
"bhikkhu ca pannako jino 2- na kiñci āhā"ti evaṃ alābhiṃ samaṇaṃ pannabhūmīti
vadanti.
    Ekūnapaññāsa ājīvakasateti ekūnapaññāsa ājīvavuttisatāni.
Paribbājakasateti paribbājakapabbajjāsatāni. Nāgavāsasateti nāgamaṇḍalasatāni.
Vīse indriyasateti vīsa indriyasatāni. Tiṃse nirayasateti tiṃsa nirayasatāni.
Rajodhātuyoti rajaokiraṇaṭṭhānāni. Hatthapiṭṭhipādapiṭṭhādīni sandhāya vadati. Satta
saññīgabbhāti oṭṭhagoṇagadrabhaajapasumigamahiṃse sandhāya vadati. Satta asaññīgabbhāti
sāliyavagodhūmamuggakaṅguvarakakudrūsake sandhāya vadati. Nigaṇṭhigabbhāti gaṇṭhimhi
jātagabbhā, ucchuveḷunaḷādayo sandhāya vadati. Satta devāti bahū devā, so pana sattāti
vadati. Manussāpi anantā, so sattāti vadati. Satta pesācāti pisācā mahantamahantā,
sattāti vadati. Sarāti mahāsaRā. Kaṇṇamuṇḍarathakāraanotattasīhappapātamaṇḍākini-
muccalindakuṇāladahe 3- gahetvā vadati.
@Footnote: 1 Ma. paridevanti ca          2 Sī. jiṇṇo
@3 cha.Ma.....sīhappapātachaddantamuccalindakuṇāladahe, su.vi. 1/170/184

---------------------------------------------------------------------------------------------
page376.
    Pavuṭāti gaṇṭhikā. Papātāti mahāpapātā. Papātasatānīti khuddakapapātasatāni.
Supināti mahāsupinā. Supinasatānīti khuddakasupinasatāni. Mahākappinoti
mahākappānaṃ. Ettha ekamhā mahāsarā vassasate vassasate kusaggena ekaṃ
udakabinduṃ nīharitvā sattakkhattuṃ tamhi sare nirudake kate eko mahākappoti
vadati. Evarūpānaṃ mahākappānaṃ caturāsīti satasahassāni khepetvā bāle ca
paṇḍite ca dukkhassantaṃ karontīti ayamassa laddhi. Paṇḍitopi kira antarā
visujjhituṃ na sakkoti, bālopi tato uddhaṃ na gacchati.
    Sīlena vāti acelakasīlena vā aññena vā yena kenaci. Vatenāti
tādiseneva vatena. Tapenāti tapokammena. Aparipakkaṃ paripāceti nāma yo "ahaṃ
paṇḍito"ti antarā visujjhati. Paripakkaṃ phussa phussa byantīkaroti nāma yo
"ahaṃ bālo"ti vuttaparimāṇaṃ kālaṃ atikkamitvā yāti. Hevaṃ natthīti evaṃ natthi.
Taṃ hi ubhayampi na sakkā kātunti dīpeti. Doṇamiteti doṇena mitaṃ viya.
Sukhadukkheti sukhadukkhaṃ. Pariyantakateti vuttaparimāṇena kālena katapariyanto. Natthi
hāyanavaḍḍhaneti natthi hāyanavaḍḍhanāni, na saṃsāro paṇḍitassa hāyati, na
bālassa vaḍḍhatīti attho. Ukkaṃsāvakaṃseti ukkaṃsāvakaṃsā hāyanavaḍḍhanānamevetaṃ
vevacanaṃ. Idāni tamatthaṃ upamāya sādhento 1- seyyathāpi nāmātiādimāha. Tattha
suttaguḷeti veṭhetvā katasuttaguḷe. Nibbeṭhiyamānameva paletīti pabbate vā rukkhagge
vā ṭhatvā khittaṃ suttappamāṇena nibbeṭhiyamānameva gacchati, sutte khīṇe tattheva
tiṭṭhati, na gacchati, evameva bālā ca paṇḍitā ca kālavasena nibbeṭhayamānāva
sukhadukkhaṃ palenti yathāvuttena kālena atikkamantīti dasseti.
@Footnote: 1 Sī.,i. dassento

---------------------------------------------------------------------------------------------
page377.
                     11-18. Antavāsuttādivaṇṇanā
    [216-223] Antavā lokoti ekato vaḍḍhitanimittaṃ lokoti gāhena
vā takkena vā uppannadiṭṭhi. Anantavāti sabbato vaḍḍhitaṃ appāmāṇanimittaṃ
lokoti gāhena vā takkena vā uppannadiṭṭhi. Taṃ jīvaṃ taṃ sarīranti jīvañca
sarīrañca ekamevāti uppannadiṭṭhi. Sesaṃ sabbattha uttānatthamevāti. Imāni
tāva sotāpattimaggavasena aṭṭhārasa veyyākaraṇāni ekaṃ gamanaṃ.
                       2. Dutiyagamanādivaggavaṇṇanā
    [224-301] Dutiyaṃ gamanaṃ dukkhavasena vuttaṃ. Tatrāpi aṭṭhāraseva
veyyākaraṇāni, tato parāni "rūpī attā hotī"tiādīni aṭṭha veyyākaraṇāni,
tehi saddhiṃ taṃ dutiyapeyyāloti vutto.
    Tattha rūpīti ārammaṇameva "attā"ti gahitadiṭṭhi. Arūpīti jhānaṃ "attā"ti
gahitadiṭṭhi. Rūpī ca arūpī cāti ārammaṇañca jhānañca "attā"ti gahitadiṭṭhi.
Nevarūpīnārūpīti takkamattena gahitadiṭṭhi. Ekantasukhīti lābhītakkījātissarānaṃ
uppannadiṭṭhi. Jhānalābhinopi hi atīte ekantasukhaṃ attabhāvaṃ manasikaroto evaṃ
diṭṭhi uppajjati. Takkinopi "yathā etarahi ahaṃ ekantasukhī, evaṃ samparāyepi
bhavissāmī"ti uppajjati. Jātissarassapi sattaṭṭhabhave sukhitabhāvaṃ passantassa
evaṃ uppajjati. Ekantadukkhītiādīsupi eseva nayo.
    Tatiyapeyyālo aniccadukkhavasena tehiyeva chabbīsatiyā suttehi vutto,
catutthapeyyālo tiparivaṭṭavasenāti.
                       Diṭṭhisaṃyuttavaṇṇanā niṭṭhitā.
                       ------------------

---------------------------------------------------------------------------------------------
page378.
                          4. Okkantasaṃyutta
                       1-10. Cakkhusuttādivaṇṇanā
    [302-311] Okkantasaṃyutte adhimuccatīti saddhādhimokkhaṃ paṭilabhati.
Okkanto sammattaniyāmanti paviṭṭho ariyamaggaṃ. Abhabbo ca 1- tāva kālaṃ
kātunti iminā uppanne magge phalassa anantarāyataṃ dīpeti. Uppannasmiṃ hi
magge phalassa antarāyakaraṇaṃ nāma natthi. Tenevāha "ayañca puggalo
sotāpattiphalasacchikiriyāya paṭipanno assa, kappassa ca uḍḍayhanavelā assa,
neva tāva kappo uḍḍayheyya, yāvāyaṃ puggalo na sotāpattiphalaṃ sacchikaroti,
ayaṃ vuccati puggalo ṭhitakappī"ti. 2- Mattaso nijjhānaṃ khamantīti pamāṇato
olokanaṃ khamanti. Sesaṃ sabbattha uttānamevāti.
                      Okkantasaṃyuttavaṇṇanā niṭṭhitā
                          -------------
                        5. Upādasaṃyuttavaṇṇanā
                [312-321] Uppādasaṃyutte sabbaṃ pākaṭameva.
                      Uppādasaṃyuttavaṇṇanā niṭṭhitā.
                         --------------
                        6. Kilesasaṃyuttavaṇṇanā
    [322-331] Kilesasaṃyutte cittasseso upakkilesoti kataracittassa?
catubhūmakacittassa. Tebhūmakacittassa tāva hotu, lokuttarassa kathaṃ upakkileso
hotīti? uppattinivāraṇato. So hi tassa uppajjituṃ appadānena upakkilesoti
@Footnote: 1 Sī. abhabbova          2 abhi. pu. 36/17/120

---------------------------------------------------------------------------------------------
page379.
Veditabbo. Nekkhammaninnanti navalokuttaradhammaninnaṃ. Cittanti
samathavipassanācittaṃ. Abhiññāsacchikaraṇīyesu dhammesūti paccavekkhaṇañāṇena
abhijānitvā sacchikātabbesu chaḷabhiññādhammesu, ekaṃ dhammaṃ vā gaṇhantena
nekkhammanti gahetabbaṃ. Sesaṃ sabbattha uttānamevāti.
                      Kilesasaṃyuttavaṇṇanā niṭṭhitā.
                        ----------------
                          7. Sāriputtasaṃyutta
                      1-9. Vivekajasuttādivaṇṇanā
    [332-340] Sāriputtasaṃyuttassa paṭhame na evaṃ hotīti ahaṅkāramamaṅkārānaṃ
pahīnattā evaṃ na hoti. Dutiyādīsu eseva nayo. Paṭhamādīnipi.
                        10. Sucimukhīsuttavaṇṇanā
    [341] Dasame sucimukhīti evaṃnāmikā. Upasaṅkamīti theraṃ abhirūpaṃ dassanīyaṃ
suvaṇṇavaṇṇaṃ samantapāsādikaṃ disvā "iminā saddhiṃ parihāsaṃ karissāmī"ti
upasaṅkami. Atha therena tasmiṃ vacane paṭikkhitte "idānissa vādaṃ āropessāmī"ti
maññamānā tenahi samaṇa ubbhamukho 1- bhuñjasīti āha. Disāmukhoti catuddisāmukho,
catasso disā olokentoti attho. Vidisāmukhoti catasso vidisā olokento.
    Vatthuvijjātiracchānavijjāyāti vatthuvijjāsaṅkhātāya tiracchānavijjāya
vatthuvijjā nāma lābuvatthukumbhaṇḍavatthumūlakavatthuādīnaṃ vatthūnaṃ phalasampattikāraṇa-
kālajānanupāyo. Micchājīvena jīvikaṃ kappentīti teneva
@Footnote: 1 Sī. uddhaṃmukho

---------------------------------------------------------------------------------------------
page380.
Vatthuvijjātiracchānavijjāsaṅkhātena micchājīvena jīvitaṃ kappenti, tesaṃ vatthūnaṃ
sampādanena pasannehi manussehi dinne paccaye paribhuñjantā jīvantīti attho.
Adhomukhāti vatthuṃ oloketvā bhuñjamānavasena adhomukhā bhuñjanti nāma. Evaṃ sabbattha
yojanā kātabbā. Apicettha nakkhattavijjāti "ajja imaṃ nakkhattaṃ iminā nakkhattena
gantabbaṃ, iminā idañcidañca kātabban"ti evaṃ jānanavijjā. Dūteyyanti
dūtakammaṃ, tesaṃ tesaṃ sāsanaṃ gahetvā tattha tattha gamanaṃ. Pahiṇagamananti ekagāmasmiṃyeva
ekakulassa sāsanena aññakulaṃ upasaṅkamanaṃ. Aṅgavijjāti itthilakkhaṇaparisalakkhaṇavasena
aṅgasampattiṃ ñatvā "tāya aṅgasampattiyā idaṃ nāma labbhatī"ti evaṃ jānanavijjā.
Vidisāmukhāti aṅgavijjā hi taṃ taṃ sarīrakoṭṭhāsaṃ ārabbha pavattattā vidisāya
pavattā nāma, tasmā tāya vijjāya jīvikaṃ kappetvā bhuñjantā vidisāmukhā bhuñjanti
nāma. Evamārocesīti "dhammikaṃ samaṇā"tiādīni vadamānā sāsanassa niyyānikaṃ guṇaṃ
kathesi. Tañca paribbājikāya kathaṃ 1- sutvā pañcamattāni kulasatāni sāsane otariṃsūti.
                     Sāriputtasaṃyuttavaṇṇanā niṭṭhitā.
                          ------------
                           8. Nāgasaṃyutta
                         1. Suddhikasuttavaṇṇanā
    [342] Nāgasaṃyutte aṇḍajāti aṇḍe jātā. Jalābujāti vatthikose
jātā. Saṃsedajāti saṃsede jātā. Opapātikāti upapatitvā viya jātā. Idañca
pana suttaṃ atthuppattiyā vuttaṃ. Bhikkhūnaṃ hi "kati nu kho nāgayoniyo"ti kathā
@Footnote: 1 Sī. pariyāyakathaṃ

---------------------------------------------------------------------------------------------
page381.
Udapādi. Atha bhagavā puggalānaṃ nāgayonīhi uddharaṇatthaṃ 1- nāgayoniyo āvikaronto
imaṃ suttamāha.
                      2-50. Paṇītatarasuttādivaṇṇanā
    [343-391] Dutiyādīsu vossaṭṭhakāyāti ahituṇḍikaparibuddhaṃ 2- agaṇetvā
vissaṭṭhakāyā. Dvayakārinoti duvidhakārino, kusalākusalakārinoti attho. Sacajja
mayanti sace ajja mayaṃ. Sahabyataṃ upapajjatīti sahabhāvaṃ āpajjati. Tatrassa akusalaṃ
upapattiyā paccayo hoti, kusalaṃ upapannānaṃ sampattiyā. Annanti khādanīyabhojanīyaṃ.
Pānanti yaṅkiñci pānakaṃ. Vatthanti nivāsanapārupanaṃ. Yānanti chattupāhanaṃ ādiṃ katvā
yaṅkiñci gamanapaccayaṃ. Mālanti yaṅkiñci sumanamālādipupphaṃ. Gandhanti yaṅkiñci
candanādigandhaṃ. Vilepananti yaṅkiñci chavirāgakaraṇaṃ. Seyyāvasathapadīpeyyanti
mañcapīṭhādiseyyaṃ ekabhūmikādiāvasathaṃ vaṭṭitelādipadīpūpakāraṇañca detīti attho.
Tesaṃ hi dīghāyukatāya 3- ca vaṇṇavantatāya ca sukhabahulatāya ca patthanaṃ katvā imaṃ dasavidhaṃ
dānavatthuṃ datvā taṃ sampattiṃ anubhavituṃ tattha nibbattanti. Sesaṃ sabbattha
uttānamevāti.
                       Nāgasaṃyuttavaṇṇanā niṭṭhitā.
                         --------------
                        9. Supaṇṇasaṃyuttavaṇṇanā
    [392-437] Supaṇṇasaṃyutte pattānaṃ vaṇṇavantatāya garuḷā supaṇṇāti vuttā.
Idhāpi paṭhamasuttaṃ purimanayeneva atthuppattiyaṃ vuttaṃ. Harantīti uddharanti.
@Footnote: 1 Sī. ukkaṇṭhanatthaṃ    2 Sī....parivutthaṃ
@3 Sī.,Ma. dīghāyukabhāve

---------------------------------------------------------------------------------------------
page382.
Uddharamānā ca pana te attanā hīne vā same vā uddharituṃ sakkonti,
na attanā paṇītatare. Sattavidhā hi anuddharaṇīnāgā nāma paṇītatarā kambalassatarā
dhataraṭṭhā sattasīdantaravāsino paṭhaviṭṭhakā pabbataṭṭhakā vimānaṭṭhākāti. 1-
Tatra 2- aṇḍajādinaṃ jalābulādayo paṇītatarā, te tehi anuddharaṇīyā.
Kambalassatarā pana nāgasenāpatino, te yattha katthaci disvā yo koci supaṇṇo
uddharituṃ na sakkoti. Dhataraṭṭhā pana nāgarājāno, tepi koci uddharituṃ na
sakkoti. Ye pana sattasīdantare mahāsamudde vasanti, te yasmā katthaci vikampanaṃ
kātuṃ na sakkā, tasmā koci uddharituṃ na sakkoti. Paṭhaviṭṭhakādīnaṃ nilīyanokāso
atthi, tasmā tepi uddharituṃ na sakkoti. Ye pana mahāsamudde ūmipiṭṭhe vasanti,
te yo koci samo vā paṇītataro vā supaṇṇo uddharituṃ sakkoti. Sesaṃ nāgasaṃyutte
vuttanayamevāti.
                      Supaṇṇasaṃyuttavaṇṇanā niṭṭhitā.
                          -------------
                      10. Gandhabbakāyasaṃyuttavaṇṇanā
    [438-549] Gandhabbakāyasaṃyutte mūlagandhe adhivatthāti yassa rukkhassa
mūle gandho atthi, taṃ nissāya nibbattā. So hi sakalopi rukkho tesaṃ
upakappati. Sesapadesupi eseva nayo. Gandhagandheti mūlādigandhānaṃ gandhe.
Yassa hi rukkhassa sabbesampi mūlādīnaṃ gandho atthi, so idha gandho nāma.
Tassa gandhassa gandhe, tasmiṃ adhivatthā. Idha mūlādīni sabbāni tesaṃyeva
@Footnote: 1 Sī. (tatra paṇītatarā nāma yonito ukkaṭṭhatarā)   2 Sī. tathā hi

---------------------------------------------------------------------------------------------
page383.
Upakappanti. So dātā hoti mūlagandhānanti so kālānusārikādīnaṃ mūlagandhānaṃ
dātā hoti. Evaṃ sabbapadesu attho veditabbo. Evaṃ hi sarikkhadānampi datvā
patthanaṃ ṭhapenti, asarikkhadānampi. Taṃ dassetuṃ so annaṃ detītiādi dasavidhaṃ
dānavatthu vuttaṃ. Sesaṃ sabbattha uttānamevāti.
                    Gandhabbakāyasaṃyuttavaṇṇanā niṭṭhitā.
                         --------------
                       11. Valāhakasaṃyuttavaṇṇanā
    [550-606] Valāhakasaṃyutte valāhakakāyikāti valāhakanāmake devakāye
uppannā ākāsacārikadevā. Sītavalāhakāti sītakaraṇavalāhakā. Sesapadesupi
eseva nayo. Cetopaṇidhimanvāyāti cittaṭṭhapanaṃ āgamma. Sītaṃ hotīti yaṃ
vassāne vā hemante vā sītaṃ hoti, taṃ utusamuṭṭhānameva. Yaṃ pana sītepi atisītaṃ,
gimhe ca uppannaṃ sītaṃ, taṃ devatānubhāvena nibbattasītaṃ nāma. Uṇhaṃ hotīti yaṃ
gimhāne uṇhaṃ, taṃ utusamuṭṭhānikaṃ pākatikameva. Yaṃ pana uṇhepi atiuṇhaṃ,
sītakāle ca uppannaṃ uṇhaṃ, taṃ devatānubhāvena nibbattauṇhaṃ nāma. Abbhaṃ
hotīti abbhamaṇḍapo 1- hoti. Idhāpi yaṃ vassāne ca sisire ca abbhaṃ uppajjati,
taṃ utusamuṭṭhānikaṃ pākatikameva. Yaṃ pana abbheyeva atiabbhaṃ, sattasattāhampi
candimasūriye chādetvā ekandhakāraṃ karoti, yañca cittavesākhamāsesu abbhaṃ, taṃ
devatānubhāvena uppannaabbhaṃ nāma. Vāto hotīti yo tasmiṃ tasmiṃ utumhi
uttaradakkhiṇādi pakativāto hoti, ayaṃ utusamuṭṭhānova. Yopi pana
rukkhakkhandhādipadālano ativāto nāma atthi, ayañceva, yo ca aññopi akālavāto, ayaṃ
@Footnote: 1 Sī. abbhamaṇḍalo

---------------------------------------------------------------------------------------------
page384.
Devatānubhāvanibbatto nāma. Devo vassatīti yaṃ vassike cattāro māse
vassaṃ, taṃ utusamuṭṭhānameva. Yaṃ pana vasseyeva ativassaṃ, yañca cittavesākhamāsesu
vassaṃ, taṃ devatānubhāvena nibbattaṃ nāma.
    Tatridaṃ vatthu:- eko kira vassavalāhakadevaputto talakūṭakavāsikhīṇāsavattherassa 1-
santikaṃ gantvā vanditvā aṭṭhāsi. Thero "kosi tvan"ti pucchi.
Ahaṃ bhante vassavalāhakadevaputtoti. Tumhākaṃ kira cittena devo vassatīti. Āma
bhanteti. Passitukāmā mayanti. Temissatha bhanteti. Meghasīsaṃ vā gajjitaṃ vā na
paññāyati, kathaṃ temissāmāti. Bhante amhākaṃ cittena devo vassati, tumhe
paṇṇasālaṃ pavisathāti. Sādhu devaputtāti so pāde dhovitvā paṇṇasālaṃ pāvisi.
Devaputto tasmiṃ pavisanteyeva ekaṃ gītaṃ gāyitvā hatthaṃ ukkhipi. Samantā
tiyojanaṭṭhānaṃ ekameghaṃ ahosi. Thero aḍḍhatinto paṇṇasālaṃ paviṭṭhoti. Apica
devo nāmesa aṭṭhahi kāraṇehi vassati nāgānubhāvena supaṇṇānubhāvena
devānubhāvena saccakiriyāya utusamuṭṭhānena mārāvaṭṭanena iddhibalena
vināsameghenāti.
                      Valāhakasaṃyuttavaṇṇanā niṭṭhitā.
                       ------------------
                      12. Vacchagottasaṃyuttavaṇṇanā
    [607-661] Vacchagottasaṃyutte aññāṇāti aññāṇena. Evaṃ
sabbapadesu karaṇavaseneva attho veditabbo. Sabbāni cetāni
@Footnote: 1 Sī. himālayakūṭavāSī......

---------------------------------------------------------------------------------------------
page385.
Aññamaññavevacanānevāti. Imasmiṃ pana saṃyutte ekādasa suttāni pañcapaññāsa
veyyākaraṇānīti veditabbāni
                     vacchagottasaṃyuttavaṇṇanā niṭṭhitā.
                      --------------------
                           13. Jhānasaṃyutta
                    1. Samādhimūlakasamāpattisuttavaṇṇanā
    [662] Jhānasaṃyuttassa paṭhame samādhikusaloti paṭhamaṃ jhānaṃ pañcaṅgikaṃ
tivaṅgikanti dutiyaṃ evaṃ aṅgavavatthānakusalo. Na samādhismiṃ samāpattikusaloti cittaṃ
hāsetvā kallaṃ katvā jhānaṃ samāpajjituṃ na sakkoti. Iminā nayena sesapadānipi
veditabbāni.
                    2-55. Samādhimūlakaṭhitisuttādivaṇṇanā
    [663-716] Dutiyādīsu na samādhismiṃ ṭhitikusaloti jhānaṃ ṭhapetuṃ akusalo,
sattaṭṭhaaccharāmattaṃ jhānaṃ ṭhapetuṃ na sakkoti. Na samādhismiṃ vuṭṭhānakusaloti
jhānato vuṭṭhātuṃ akusalo, yathāparicchedena vuṭṭhātuṃ na sakkoti. Na samādhismiṃ
kallitakusaloti cittaṃ hāsetvā kallaṃ kātuṃ akusalo. Na samādhismiṃ ārammaṇakusaloti
kasiṇārammaṇesu akusalo. Na samādhismiṃ gocarakusaloti kammaṭṭhānagocare ceva
bhikkhācāragocare ca akusalo. Na samādhismiṃ abhinīhārakusaloti kammaṭṭhānaṃ abhinīharituṃ
akusalo. Na samādhismiṃ sakkaccakārīti jhānaṃ appetuṃ sakkaccakārī na hoti. Na
samādhismiṃ sātaccakārīti jhānappanāya satatakārī na hoti, kadācideva karoti.

---------------------------------------------------------------------------------------------
page386.
Na samādhismiṃ sappāyakārīti samādhissa sappāye upakārakadhamme pūretuṃ na
sakkoti. Tato paraṃ samāpattiādīhi padehi yojetvā catukkā vuttā. Tesaṃ
attho vuttanayeneva veditabbo. Sakalaṃ panettha samādhisaṃyuttaṃ lokiyajjhānavaseneva
kathitanti.
                       Jhānasaṃyuttavaṇṇanā niṭṭhitā.
                 Iti sāratthappakāsiniyā saṃyuttanikāyaṭṭhakathāya
                      khandhavāravaggavaṇṇanā niṭṭhitā.
                    Saṃyuttanikāyaṭṭhakathāya dutiyo bhāgo.