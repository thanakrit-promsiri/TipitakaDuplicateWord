AṬṬHAKATHĀ Book 11 : PĀḶI ROMAN
Saṃ.A. (sārattha.1)

Page 1-100.

page1.
                          Sāratthappakāsinī nāma
                   saṃyuttanikāyaṭṭhakathā sagāthāvaggavaṇṇanā
                           ----------
                namo tassa bhagavato arahato sammāsambuddhassa.
                           Ganthārambhakathā
               karuṇāsītalahadayaṃ           paññāpajjotavihatamohatamaṃ
               sanarāmaralokagaruṃ          vande sugataṃ gativimuttaṃ.
               Buddhopi buddhabhāvañca       bhāvetvā ceva sacchikatvā ca
               yaṃ upagato gatamalaṃ         vande tamanuttaraṃ dhammaṃ.
               Sugatassa orasānaṃ         puttānaṃ mārasenamathanānaṃ
               aṭṭhannampi ca samūhaṃ        sirasā vande ariyasaṃghaṃ.
               Iti me pasannamatino       ratanattayavandanāmayaṃ puññaṃ
               yaṃ suvihatantarāyo         hutvā tassānubhāvena.
               Saṃyuttavaggapaṭimaṇḍitassa      saṃyuttaāgamavarassa
               buddhānubuddhasaṃvaṇṇitassa      ñāṇappabhedajananassa.
               Atthappakāsanatthaṃ          aṭṭhakathā ādito vasīsatehi 1-
               pañcahi yā saṅgītā        anusaṅgītā ca pacchāpi.
               Sīhaladīpampana ā-         bhatātha vasinā mahāmahindena
               ṭhapitā sīhalabhāsāya        dīpavāsīnamatthāya.
               Apanetvāna tatohaṃ        sīhalabhāsaṃ manoramaṃ bhāsaṃ
               tantinayānucchavikaṃ          āropento vigatadosaṃ.
               Samayaṃ avilomento        therānaṃ theravaṃsappadīpānaṃ 2-
               sunipuṇavinicchayānaṃ          mahāvihāravāsīnaṃ. 3-
@Footnote: 1 cha.Ma. vasisatehi 2 cha.Ma. theravaṃsadīpānaṃ, Ma. theravaṃsapadipānaṃ
@3 cha.Ma. mahāvihāre nivāsīnaṃ.

---------------------------------------------------------------------------------------------
page2.
               Hitvā punappunāgata-       matthaṃ atthaṃ pakāsayissāmi
               sujanassa ca tuṭṭhatthaṃ        ciraṭṭhitatthañca dhammassa.
               Sāvatthippabhūtīnaṃ           nagarānaṃ vaṇṇanā katā heṭṭhā
               saṅgītīnaṃ dvinnaṃ           yā me atthaṃ vadantena.
               Vitthāravasena sudaṃ         vatthūni ca yāni tattha vuttāni
               tesampi na idha bhiyyo      vitthārakathaṃ karissāmi.
               Suttānaṃ pana atthā        na vinā vatthūhi ye pakāsenti 1-
               tesaṃ pakāsanatthaṃ          vatthūnipi dassayissāmi.
               Sīlakathā dhutadhammā         kammaṭṭhānāni ceva sabbāni
               cariyāvidhānasahito         jhānasamāpattivitthāro.
               Sabbā ca abhiññāyo       paññāsaṅkalananicchayo 2- ceva
               khandhadhātāyatanin 3-       driyāni ariyāni ceva cattāri.
               Saccāni paccayākāra-      desanā suparisuddhanipuṇanayā
               avimuttatantimaggā         vipassanābhāvanā ceva.
               Iti pana sabbaṃ yasmā       visuddhimagge mayā suparisuddhaṃ
               vuttaṃ tasmā bhiyyo        netaṃ 4- idha vicārayissāmi.
               "majjhe visuddhimaggo       esa catunnampi āgamānañ hi
               ṭhatvā pakāsayissati        tattha yathābhāsitamatthaṃ."
               icceva kato tasmā       tampi gahetvāna saddhimetāya
               aṭṭhakathāya vijānatha        saṃyuttavinissitaṃ atthanti.
@Footnote: 1 cha.Ma., i. pakāsanti   2 ka. paññāsakalananicchayo, Ma. paññāsaṅgahavinicchayo
@3 cha.Ma. khandhādhātā....    4 cha.Ma., i. na taṃ

---------------------------------------------------------------------------------------------
page3.
                          1. Devatāsaṃyutta
                            1. Naḷavagga
                        1. Oghataraṇasuttavaṇṇanā
      tattha saṃyuttāgamo nāma sagāthāvaggo nidānavaggo khandhakavaggo
saḷāyatanavaggo mahāvaggoti pañcavaggo hoti, suttato:-
           satta suttasahassāni           satta suttasatāni ca
           dvāsaṭṭhī ceva suttāni        eso saṃyuttasaṅgaho.
      Bhāṇavārato bhāṇavārasataṃ hoti. Tassa vaggesu sagāthāvaggo ādi,
suttesu oghataraṇasuttaṃ. Tassāpi "evamme sutan"tiādikaṃ āyasmatā ānandena
paṭhamamahāsaṅgītikāle vuttaṃ nidānamādi. Sā panesā paṭhamamahāsaṅgīti sumaṅgalavilāsiniyā
dīghanikāyaṭṭhakathāya ādimhi vitthāritā, tasmā sā tattha vitthāritanayeneva
veditabbā.
         [1] Yaṃ panetaṃ "evamme sutan"tiādikaṃ nidānaṃ, tattha evanti
nipātapadaṃ. Metiādīni nāmapadāni. Sāvatthiyaṃ viharatīti ettha vīti upasaggapadaṃ,
haratīti ākhyātapadanti iminā tāva nayena padavibhāgo veditabbo.
         Atthato pana evaṃsaddo tāva upamūpadesasampahaṃsanagarahanavacana-
sampaṭiggahākāranidassanāvadhāraṇādianekatthappabhedo. Tathā hesa "evaṃ jātena maccena,
kattabbaṃ kusalaṃ bahun "tievamādīsu 1- upamāyaṃ āgato. "evante abhikkamitabbaṃ,
evante paṭikkamitabban"ti 2- upadese. "evametaṃ bhagavā, evametaṃ sugatā"tiādīsu 3-
sampahaṃsane. "evamevaṃ 4- panāyaṃ vasalī yasmiṃ vā tasmiṃ vā tassa muṇḍakassa
samaṇassa vaṇṇaṃ bhāsatī"tiādīsu 5- garahane. "evamabhanteti kho te bhikkhū bhagavato
paccassosun"tiādīsu 6- vacanasampaṭiggahe. "evaṃ byā kho ahaṃ bhante bhagavatā
@Footnote: 1 khu.su. 25/53/26 visākhavatthu          2 aṅ. catukka. 21/122/140 ūmibhayasutta
@3 aṅ. tika. 20/66/188 kesaputtisutta    4 Ma. evameva
@5 saṃ. sagā. 15/187/192 dhanañjānīsutta   6 Ma.mū. 12/1/1 mūlapariyāyasutta

---------------------------------------------------------------------------------------------
page4.
Dhammaṃ desitaṃ ājānāmī"tiādīsu 1- ākāre. "ehi tvaṃ māṇavaka, yena samaṇo
ānando tenupasaṅkama, upasaṅkamitvā mama vacanena samaṇaṃ ānandaṃ appābādhaṃ
appātaṅkaṃ lahuṭaṭhānaṃ balaṃ phāsuvihāraṃ puccha `subho māṇavo todeyyaputto bhavantaṃ
ānandaṃ appābādhaṃ appātaṅkaṃ lahuṭaṭhānaṃ balaṃ phāsuvihāraṃ pucchatī'ti, evañca
vadehi `sādhu kira bhavaṃ ānando yena subhassa māṇavassa todeyyaputtassa
nivesanaṃ, tenupasaṅkamatu anukampaṃ upādāyā"tiādīsu 2- nidassane. "taṃ kiṃ maññatha
kālāmā, ime dhammā kusalā vā akusalā vāti. Akusalā bhante. Sāvajjā vā
anavajjā vāti. Sāvajjā bhante. Viññugarahitā vā viññuppasatthā vāti.
Viññugarahitā bhante. Samattā samādinnā ahitāya dukkhāya saṃvattanti vā no vā,
kathaṃ vo ettha hotīti. Samattā bhante samādinnā ahitāya dukkhāya saṃvattanti,
evanno ettha hotī"tiādīsu 3- avadhāraṇe. Svāyamidha ākāranidassanāvadhāraṇesu
daṭṭhabbo.
       Tattha ākāratthena evaṃsaddena etamatthaṃ dīpeti:-
nānānayanipuṇamanekajjhāsayasamuṭaṭhānaṃ atthabyañjanasampannaṃ vividhapāṭihāriyaṃ
dhammatthadesanāpaṭivedhagambhīraṃ sabbasattānaṃ sakasakabhāsānurūpato sotapathamāgacchantaṃ tassa
bhagavato vacanaṃ sabbappakārena ko samattho viññātuṃ,  sabbathāmena pana sotukāmataṃ
janetvāpi evamme sutaṃ, mayāpi ekenākārena sutanti.
      Nidassanatthena "nāhaṃ sayambhū, na mayā idaṃ sacchikatan"ti attānaṃ
parimocento "evamme sutaṃ, mayāpi evaṃ sutan"ti idāni vattabbaṃ sakalasuttaṃ
nidasseti.
      Avadhāraṇatthena "etadaggaṃ bhikkhave mama sāvakānaṃ bhikkhūnaṃ bahussutānaṃ
yadidaṃ ānando, gatimantānaṃ, satimantānaṃ, dhitimantānaṃ, upaṭaṭhākānaṃ yadidaṃ
ānando"ti 4- evaṃ bhagavatā, "āyasmā ānando atthakusalo dhammakusalo
byañjanakusalo niruttikusalo pubbāparakusalo"ti 5- evaṃ dhammasenāpatinā ca
@Footnote: 1 Ma.mū. 12/398/356 mahātaṇhāsaṅkhayasutta     2 dī.Sī. 9/445/197 subhamāṇavavatthu
@3 aṅ. tika. 20/66/185 kesaputtisutta   4 aṅ. ekaka. 20/219-23/25 etadaggavagga
@5 aṅ. pañcaka. 22/169/225 khippanisantisutta (syā)

---------------------------------------------------------------------------------------------
page5.
Pasaṭṭhabhāvānurūpaṃ attano dhāraṇabalaṃ dassento sattānaṃ sotukamyataṃ 1- janeti
"evamme sutaṃ, tañca kho atthato vā byañjanato vā anūnamanadhikaṃ, evameva
na aññathā daṭṭhabban"ti.
       Mesaddo tīsu atthesu dissati. Tathā hissa "gāthābhigītaṃ me
abhojaneyyan"tiādīsu 2- mayāti attho. "sādhume bhante bhagavā saṅkhittena dhammaṃ
desetū"tiādīsu 3- mayhanti attho. "dhammadāyādā me bhikkhave bhavathā"tiādīsu 4-
mamāti attho. Idha pana "mayā sutan"ti ca "mama sutana"ti ca atthadvaye yujjati.
       Sutanti ayaṃ sutasaddo saupasaggo anupasaggo ca gamanavissuta-
kilinnūpacitānuyogasotaviññeyyasotadvārānusāraviññātādianekatthappabhedo. Tathā
hissa "senāya pasuto"tiādīsu gacchantoti attho. "sutadhammassa passato"tiādīsu 5-
vissutadhammassāti attho. "avassutā avassutassā"tiādīsu 6-
kilinnākilinnassāti attho. "tumehahi puññaṃ pasutaṃ anappakan"tiādīsu 7-
upacitanti attho. "ye jhānapasutā dhīrā"tiādīsu 8- jhānānuyuttāti attho.
"diṭaṭhaṃ sutaṃ mutan"tiādīsu 9- sotaviññeyyanti attho. "sutadharo
sutasannicayo"tiādīsu 10- sotadvārānusāraviññātadharoti attho. Idha panassa
sotadvārānusārena upadhāritanti vā upadhāraṇanti vā attho. Mesaddassa hi
mayāti atthe sati "evaṃ mayā sutaṃ, sotadvārānusārena upadhāritan"ti
attho 11- yujjati. Mamāti atthe sati "evaṃ mama sutaṃ,
sotadvārānusārena upadhāraṇan"ti attho yujjati.
       Evametesu tīsu padesu evanti sotaviññāṇādiviññāṇakiccanidassanaṃ. Meti
vuttaviññāṇasamaṅgipuggalanidassanaṃ. Sutanti assavanabhāvapaṭikkhepato
anūnānadhikāviparītaggahaṇanidassanaṃ. Tathā evanti tassā sotadvārānusārena pavattāya
@Footnote: 1 cha.Ma. sotukāmataṃ   2 saṃ. sagā. 15/197/208 kasibhāradvājasutta,khu.su. 25/81/351
@3 saṃ. saḷā. 18/112/75 puṇṇasutta (syā)   4 Ma.mū. 12/29/17 dhammadāyādasutta
@5 khu.u. 25/11/105 muccalindasutta   6 vinaYu. bhikkhunīvi. 3/657/4 pārājikakaṇḍa
@7 khu. khuddaka. 25/12/11 tirokuḍḍasutta  8 khu. dhamMa. 25/181/49
@yamakappāṭihāriyavatthu  9 Ma.mū. 12/241/203 alagaddūpamasutta
@10 Ma.mū. 12/333/298 mahāgosiṅagasutta  11 cha.Ma., i. atthoti pāṭho na dissati

---------------------------------------------------------------------------------------------
page6.
Viññāṇavīthiyā nānappakārena ārammaṇe pavattibhāvappakāsanaṃ. Meti attappakāsanaṃ.
Sutanti dhammappakāsanaṃ, ayaṃ hettha saṅkhepo "nānappakārena ārammaṇe pavattāya
viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto"ti.
       Tathā evanti niddisitabbappakāsanaṃ.  meti puggalappakāsanaṃ. Sutanti
puggalakiccappakāsanaṃ. Idaṃ vuttaṃ hoti:- yaṃ suttaṃ niddisissāmi, taṃ mayā
evaṃ sutanti.
       Tathā evanti yassa cittasantānassa nānākārappavattiyā
nānatthabyañjanagahaṇaṃ hoti, tassa nānākāraniddeso. Evanti hi ayaṃ
ākārapaññattiniddeso. 1-  Meti kattuniddeso. Sutanti visayaniddeso. Ettāvatā
nānākārappavattena cittasantānena taṃsamaṅgino kattuvisaye gahaṇasanniṭṭhānaṃ 2-
kataṃ hoti.
       Athavā evanti puggalakiccaniddeso. Sutanti viññāṇakiccaniddeso. Meti
ubhayakiccayuttapuggalaniddeso. Ayaṃ panettha saṅkhepo:- mayā savanakiccaviññāṇasamaṅginā
puggalena viññāṇavasena laddhasavanakiccavohārena sutanti.
       Tattha evanti ca meti ca sacchikatthaparatthavasena 3- avijjamānapaññatti. Kiṃ
hettha taṃ paramatthato atthi, yaṃ evanti vā meti vā niddesaṃ labhetha. Sutanti
vijjamānapaññatti. Yaṃ hi taṃ ettha sotena upaladdhaṃ, taṃ paramatthato vijjamānanti.
Tathā evanti ca meti ca taṃ taṃ upādāya vattabbato upādāpaññatti. Sutanti
diṭṭhādīni upanidhāya vattabbato upanidhāpaññatti.
       Ettha ca evanti vacanena asammohaṃ dīpeti. Na hi sammuḷho
nānappakārapaṭivedhasamattho hoti. Sutanti vacanena sutassa asammosaṃ dīpeti. Yassa
hi sutaṃ pamuṭṭhaṃ 4- hoti, na so kālantarena mayā sutanti paṭijānāti. Iccassa
asammohena paññāsiddhi, asammohena 5- pana satisiddhi. Tattha paññāpubbaṅgamāya
satiyā byañjanāvadhāraṇasamatthatā, satipubbaṅgamāya paññāya atthapaṭivedhasamatthatā.
@Footnote: 1 cha.Ma., i. ākārapaññatti  2 Ma. kattuvisayaggahaṇasanniṭṭhānaṃ
@3 cha.Ma. saccikaṭṭha...  4 cha.Ma. sammuṭṭhaṃ, Sī. pammuṭṭhaṃ  5 cha.Ma., i.asammosena

---------------------------------------------------------------------------------------------
page7.
Tadubhayasamatthatāyogena atthabyañjanasampannassa dhammakosalassa 1- anupālanasamatthato
dhammabhaṇḍāgārikatāsiddhi.
       Aparo nayo:- evanti vacanena yoniso manasikāraṃ dīpeti ayoniso
manasikaroto hi nānappakārapaṭivedhābhāvato. Sutanti vacanena avikkhepaṃ dīpeti
vikkhittacittassa savanābhāvato. Tathā hi vikkhittacitto puggalo sabbasampattiyā
vuccamānopi "na mayā sutaṃ, puna bhaṇathā"ti bhaṇati. Yoniso manasikārena cettha
attasammāpaṇidhiṃ pubbe ca katapuññataṃ sādheti sammā appaṇihitattassa pubbe
akatapuññassa vā tadabhāvato. Avikkhepena saddhammassavanaṃ sappurisūpanissayañca
sādheti. Na hi vikkhittacitto sotuṃ sakkoti, na ca sappurise anupanissayamānassa
savanaṃ atthīti.
       Aparo nayo:- yasmā "evanti  yassa cittasantānassa nānākārappavattiyā
nānatthabyañjanagahaṇaṃ hoti, tassa nānākāraniddeso"ti vuttaṃ, so ca evaṃ
bhaddako ākāro na sammā appaṇihitattano pubbe akatapuññassa vā hoti,
tasmā evanti iminā bhaddakena ākārena pacchimacakkadvayasampattimattano dīpeti.
Sutanti savanayogena purimacakkadvayasampattiṃ. Na hi appaṭirūpe dese vasato
sappurisūpanissayavirahitassa vā savanaṃ atthi. Iccassa pacchimacakkadvayasiddhiyā
āsayasuddhi siddhā hoti, purimacakkadvayasiddhiyā payogasuddhi, tāya ca āsayasuddhiyā
adhigamabyattisiddhi, payogasuddhiyā āgamabyattisidadhi. Iti payogāsayasuddhassa
āgamādhigamasampannassa vacanaṃ aruṇuggaṃ viya suriyassa udayato, yoniso manasikāro
viya ca kusalakammassa, arahati bhagavato vacanassa pubbaṅgamaṃ bhavitunti ṭhāne 2- nidānaṃ
ṭhapento evamme sutantiādimāha.
       Aparo nayo:- evanti iminā nānappakārapaṭivedhadīpakena vacanena
attano atthapaṭibhāṇapaṭisambhidāsampattisabhāvaṃ dīpeti. Sutanti iminā
sotabbabhedapaṭivedhadīpakena dhammaniruttipaṭisambhidāsampattisabhāvaṃ. Evanti ca idaṃ
yoniso manasikāradīpakaṃ vacanaṃ bhāsamāno "ete mayā dhammā manasānupekkhitā diṭṭhiyā
supaṭividdhā"ti dīpeti. Sutanti idaṃ savanayogadīpakaṃ vacanaṃ bhāsamāno"bahū mayā
@Footnote: 1 cha.Ma., i. dhammakosassa       2 i., Sī. thero

---------------------------------------------------------------------------------------------
page8.
Dhammā sutā dhatā 1- vacasā paricitā"ti dīpeti. Tadubhayenapi atthabyañjanapāripūriṃ
dīpento savane ādaraṃ janeti. Atthabyañjanaparipuṇṇaṃ hi dhammaṃ ādarena asuṇanto
mahatā hitā paribāhiro hotīti ādaraṃ janetvā sakkaccaṃ dhammo sotabbo.
       Evamme sutanti iminā pana sakalena vacanena āyasmā ānando
tathāgatappaveditaṃ dhammaṃ attano 2- adahanto asappurisabhūmiṃ atikkamati, sāvakattaṃ
paṭijānanto sappurisabhūmiṃ okkamati. Tathā asaddhammā cittaṃ vuṭṭhāpeti, saddhamme
cittaṃ patiṭṭhāpeti. "kevalaṃ sutamevetaṃ mayā, tasseva pana bhagavato vacanan"ti
dīpento attānaṃ parimoceti, satthāraṃ apadisati, jinavacanaṃ appeti, dhammanettiṃ
patiṭṭhāpeti.
       Apica "evamme sutan"ti attanā uppāditabhāvaṃ appaṭijānanto
purimasavanaṃ 3- vivaranto "sammukhā paṭiggahitamidaṃ mayā tassa bhagavato catuvesārajja-
visāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa
dhammissarassa dhammarājassa dhammādhipatino dhammadīpassa dhammasaraṇassa
saddhammavaracakkavattino sammāsambuddhassa vacanaṃ, na ettha atthe vā dhamme vā pade vā
byañjane vā kaṅkhā vā vimati vā kātabbā"ti sabbadevamanussānaṃ imasmiṃ
dhamme asaddhiyaṃ vināseti, saddhāsampadaṃ uppādetīti. Tenetaṃ vuccati:-
         "vināsayati assaddhaṃ        saddhaṃ vaḍḍheti sāsane
          evamme sutamiccetaṃ 4-   vadaṃ gotamasāvako"ti.
    Ekanti gaṇanaparicchedaniddeso. Samayanti paricchinnaniddeso. Ekaṃ
samayanti aniyamitaparidīpanaṃ. Ettha 5- samayasaddo:-
          samavāye khaṇe kāle     samūhe hetudiṭṭhisu
          paṭilābhe pahāne ca      paṭivedhe ca dissati.
      Tathā hissa "appeva nāma svepi upasaṅkameyyāma kālañca samayañca
upādāyā"ti evamādīsu 6- samavāyo attho.  "ekova kho bhikkhave khaṇo ca samayo
@Footnote: 1 cha.Ma., i. dhātā  2 attano adahantoti attani aṭṭhapentoti ṭīkā
@3 cha.Ma. purimavacanaṃ    4 cha.Ma., i. sutamiccevaṃ 5 cha.Ma., i. tattha
@6 dī.Sī. 9/447/197 subhamāṇavavatthu

---------------------------------------------------------------------------------------------
page9.
Ca brahmacariyavāsāyā"tiādīsu 1- khaṇo. "uṇahasamayo pariḷāhasamayo"tiādīsu 2- kālo.
"mahāsamayo pavanasmin"tiādīsu 3- samūho. "samayopi kho te bhaddāli  appaṭividdho
ahosi, bhagavā kho sāvatthiyaṃ viharati, bhagavāpi maṃ jānissati' bhaddāli nāma bhikkhu
satthusāsane sikkhāya aparipūrakārī'ti. Ayaṃpi kho te bhaddāli samayo appaṭividdho
ahosī"tiādīsu 4- hetu. "tena kho pana samayena uggāhamāno paribbājako
samaṇamuṇaḍikāputto 5- samayappavādake tindukācīre ekasālake mallikāya ārāme
paṭivasatī"tiādīsu 6- diṭṭhi.
            "diṭṭhe dhamme ca yo attho       yo cattho samparāyiko
             atthābhisamayā dhīro             paṇḍitoti pavuccatī"ti
ādīsu 7- paṭilābho. "sammā mānābhisamayā antamakāsi dukkhassā"tiādīsu 8- pahānaṃ.
"dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"tiādīsu 9-
paṭivedho. Idha panassa kālo attho. Tena saṃvaccharautumāsaaḍḍhamāsarattidivasa-
pubbaṇhamajjhantikasāyaṇhapaṭhamamajjhimapacchimayāmamuhuttādīsu kālappabhedabhūtesu samayesu
ekaṃ samayanti dīpeti.
        Tattha kiñcāpi etesu saṃvaccharādīsu samayesu yaṃ yaṃ suttaṃ yamhi yamhi
saṃvacchare utumhi māse pakkhe rattibhāge divasabhāge vā vuttaṃ, sabbantaṃ therassa
suviditaṃ suvavatthāpitaṃ paññāya. Yasmā pana "evaṃ me sutaṃ asukasaṃvacchare
asukautumhi asukamāse asukapakkhe asukarattibhāge asukadivasabhāge vā"ti evaṃ vutte
na sakkā sukhena dhāretuṃ vā uddisituṃ vā uddisāpetuṃ vā, bahuñca vattabbaṃ
hoti, tasmā ekeneva padena tamatthaṃ samodhānetvā "ekaṃ samayan"ti āha.
       Ye vā ime gabbhokkantisamayo 10- jātisamayo saṃvegasamayo abhinikkhamanasamayo
dukkarakārikasamayo māravijayasamayo abhisambodhisamayo diṭṭhadhammasukhavihārasamayo
@Footnote: 1 aṅ. aṭṭhaka. 23/119/230 gahapativagga: akkhaṇasutta (syā)
@2 vinaYu. mahāvi. 2/358/282 pācittiyakaṇḍa     3 dī. mahā. 10/332/216  mahāsamayasutta
@4 Ma.Ma. 13/135/111  bhaddālisutta   5 Sī. samaṇamaṇḍikāputto
@6 Ma.Ma. 13/260/234 samaṇamuṇḍikasutta    7 saṃ. sagā. 15/128/104 paṭhamaappamādasutta
@8 Ma.mū. 12/28/16 sabbāsavasutta   9 khu. paṭi.31/545,549/449,454 saccakathā (syā)
@10 Ma. gabbhavokkantisamayo

---------------------------------------------------------------------------------------------
page10.
Desanāsamayo parinibbānasamayoti evamādayo bhagavato devamanussesu ativiya
suppakāsā anekakālappabhedāeva samayā, tesu samayesu desanāsamayasaṅkhātaṃ ekaṃ
samayanti dīpeti. Yo cāyaṃ ñāṇakaruṇākiccasamayesu karuṇākiccasamayo,
attahitaparahitapaṭipattisamayesu parahitapaṭipattisamayo, sannipatitānaṃ karaṇīyadvayasamayesu
dhammīkathāsamayo, desanāpaṭipattisamayesu desanāsamayo, tesupi samayesu aññataraṃ
sandhāya "ekaṃ samayan"ti āha.
       Kasmā panettha yathā abhidhamme  "yasmiṃ samaye kāmāvacaran"ti ca ito
aññesu suttapadesu "yasmiṃ samaye bhikkhave bhikkhu vivicceva kāmehī"ti ca
bhummavacanena niddeso kato, vinaye ca "tena samayena buddho bhagavā"ti
karaṇavacanena, tathā akatvā "ekaṃ samayan"ti upayogavacananiddeso katoti. Tattha
tathā, idha ca aññathā atthasambhavato. Tattha hi abhidhamme ito aññesu
suttapadesu ca adhikaraṇattho bhāvena bhāvalakkhaṇattho ca sambhavati. Adhikaraṇaṃ hi
kālattho samūhattho ca samayo, tattha vuttānaṃ phassādidhammānaṃ
khaṇasamavāyahetusaṅkhātassa ca samayassa bhāvena tesaṃ bhāvo lakkhiyati. Tasmā
tadatthajotanatthaṃ tattha bhummavacananiddeso kato.
       Vinaye ca hetuattho karaṇattho ca sambhavati. Yo hi so sikkhāpadapaññattisamayo
sāriputtādīhipi duviññeyyo, tena samayena hetubhūtena karaṇabhūtena
ca sikkhāpadāni paññāpayanto sikkhāpadapaññattihetuñca avekkhamāno bhagavā tattha
tattha vihāsi. Tasmā tadatthajotanatthaṃ tattha karaṇavacananiddeso 1- kato.
       Idha pana aññasmiṃ ca evaṃjātike accantasaṃyogattho sambhavati. Yaṃ hi
samayaṃ bhagavā imaṃ aññaṃ vā suttantaṃ desesi, accantameva taṃ samayaṃ karuṇāvihārena
vihāsi. Tasmā tadatthajotanatthaṃ idha upayogavacananiddeso katoti.
    Tenetaṃ vuccati:-
          "tantaṃ atthamavekkhitvā 2-         bhummena karaṇena ca
           aññatra samayo vutto            upayogena so idhā"ti.
@Footnote: 1 cha.Ma. karaṇavacanena niddeso            2 cha.Ma. atthamapekkhitvā

---------------------------------------------------------------------------------------------
page11.
       Porāṇā pana vaṇṇayanti:- "tasmiṃ samaye"ti vā "tena samayenā"ti vā
"taṃ samayan"ti 1- vā abhilāpamattabhedo esa, 2- sabbattha bhummameva atthoti.
Tasmā "ekaṃ samayan"ti vuttepi "ekasmiṃ samaye"ti attho veditabbo.
       Bhagavāti garu. Garuṃ  hi loke "bhagavā"ti vadanti. Ayañca sabbaguṇavisiṭṭhatāya
sabbasattānaṃ garu, tasmā "bhagavā"ti veditabbo.
Porāṇehipi vuttaṃ:-
          "bhagavāti vacanaṃ seṭṭhaṃ        bhagavāti vacanamuttamaṃ
           garu gāravayutto so        bhagavā tena vuccatī"ti.
      Apica:-
          "bhāgyavā bhaggavā yutto     bhagehi ca vibhattavā
           bhattavā vantagamano         bhavesu bhagavā tato"ti
imissā gāthāya vasenassa padassa vitthārato attho veditabbo. So ca
visuddhimagge buddhānussatiniddese vuttoyeva.
       Ettāvatā cettha evamme sutanti vacanena yathāsutaṃ dhammaṃ desento 3-
bhagavato dhammasarīraṃ 4- paccakkhaṃ karoti. Tena "nayidaṃ atikkantasatthukaṃ pāvacanaṃ, ayaṃ
vo satthā"ti satthu adassane 5- ukkaṇṭhitaṃ janaṃ samassāsesi. Ekaṃ samayaṃ bhagavāti
vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ
sāveti. 6- Tena "evaṃvidhassa nāma ariyadhammassa desetā 7- dasabaladharo
vajirasaṅghāṭasamānakāyo sopi bhagavā parinibbuto, kenaññena jīvite āsā
janetabbā"ti jīvitamadamattaṃ janaṃ saṃvejeti, saddhamme cassa ussāhaṃ janeti.
Evanti ca bhaṇanto desanāsampattiṃ niddisati. Me sutanti sāvakasampattiṃ. Ekaṃ
samayanti kālasampattiṃ. Bhagavāti desakasampattiṃ.
       Sāvatthiyanti evaṃnāmake nagare. Samīpatthe cetaṃ bhummavacanaṃ.
       Viharatīti avisesena iriyāpathadibbabrahmaariyavihāresu
aññataravihārasamaṅgiparidīpanametaṃ. Idha pana ṭhānagamananisīdanasayanappabhedesu iriyāpathesu
@Footnote: 1 cha.Ma. ekaṃ samayan"ti.  2 abhilāpamattabhedoti vacanamattena visesoti ṭīkā
@3 cha.Ma. dassento  4 Ma. dhammakāyaṃ  5 cha.Ma. adassanena  6 cha.Ma. sādheti  7 cha.Ma. desako

---------------------------------------------------------------------------------------------
page12.
Aññatarairiyāpathasamāyogaparidīpanaṃ, tena ṭhitopi gacchantopi nisinnopi sayānopi
bhagavā viharaticceva veditabbo. So hi ekaṃ iriyāpathabādhanaṃ aññena iriyāpathena
vicchinditvā aparipatantaṃ attabhāvaṃ harati pavatteti, tasmā "viharatī"ti vuccati.
       Jetavaneti jetassa rājakumārassa vane. Taṃ hi tena ropitaṃ saṃvaḍḍhitaṃ
paripālitaṃ ahosi, tasmā "jetavanan"ti saṅkhaṃ gataṃ. Tasmiṃ jetavane. Anāthapiṇḍikassa
ārāmeti anāthapiṇḍikena gahapatinā catupaññāsahiraññakoṭipariccāgena
buddhappamukhassa bhikkhusaṃghassa niyyātitattā 1- "anāthapiṇḍikassa ārāmo"ti saṅkhaṃ
gate ārāme. Ayamettha saṅkhepo, vitthāro pana papañcasūdaniyā majjhimaṭṭhakathāyaṃ
sabbāsavasuttavaṇṇanāyaṃ vutto.
       Tattha siyā:- yadi tāva bhagavā sāvatthiyaṃ viharati, "jetavane"ti na
vattabbaṃ. Atha tattha viharati, "sāvatthiyan"ti na vattabbaṃ. Na hi sakkā ubhayattha
ekaṃ samayaṃ viharitunti. Na kho panetaṃ evaṃ daṭṭhabbaṃ.
       Nanu avocumha "samīpatthe bhummavacanan"ti. Tasmā yathā gaṅgāyamunādīnaṃ
samīpe goyūthāni carantāni "gaṅgāya  caranti, yamunāya carantī"ti vuccati, evamidhāpi
yadidaṃ sāvatthiyā samīpe jetavanaṃ, tattha viharanto vuccati "sāvatthiyaṃ viharati
jetavane"ti. Gocaragāmanidassanatthaṃ hissa sāvatthivacanaṃ,
pabbajitānurūpanivāsanaṭṭhānadassanatthaṃ 2- sesavacanaṃ.
       Aññatarā devatāti nāmagottavasena apākaṭā ekā devatāti attho.
"abhijānāti no bhante bhagavā. Ahu ñātaññatarassa 3- mahesakkhassa yakkhassa
saṅkhittena taṇhāsaṅkhayavimuttiṃ bhāsitā"ti 4- ettha pana abhiññāto sakkopi
devarājā "aññataro"ti vutto. "devatā"ti ca idaṃ devānaṃpi devadhītānaṃpi
sādhāraṇavacanaṃ. Imasmiṃ panatthe devo 5- adhippeto, so ca kho rūpāvacarānaṃ
devānaṃ aññataro.
@Footnote: 1 katthaci niyyāditattātipi dissati      2  cha.Ma., i....nidassanatthaṃ
@3 Sī. āhutaṃyeva aññatarassa, ka. ahunaññeva aññatarassa
@4 ka.,Ma. abhāsitthāti, Ma.mū. 12/395/352 cūḷataṇhāsaṅkhayasutta   5 Sī. devaputto

---------------------------------------------------------------------------------------------
page13.
       Abhikkantāya rattiyāti ettha abhikkantasaddo khayasundarābhi-
rūpaabbhānumodanādīsu dissati. Tattha "abhikkantā bhante ratti, nikkhanto paṭhamo
yāmo, ciraṃnisinno bhikkhusaṃgho, uddisatu bhante bhagavā bhikkhūnaṃ pāṭimokkhan"ti
evamādīsa 1- khaye dissati. "ayaṃ imesaṃ catunnaṃ puggalānaṃ abhikkantataro ca paṇītataro
cā"ti evamādīsu 2- sundare.
            "ko me vandati pādāni     iddhiyā yasasā jalaṃ
             abhikkantena vaṇṇena       sabbā obhāsayaṃ disā"ti
evamādīsu 3- abhirūpe. "abhikkantaṃ bho gotama, abhikkantaṃ bho gotamā"ti
evamādīsu 4- abbhānumodane. Idha pana khaye. Tena abhikkantāya rattiyā,
parikkhīṇāya rattiyāti vuttaṃ hoti. Tatthāyaṃ devaputto majjhimayāmasamanantare
āgatoti veditabbo. Niyāmo hi kiresa devatānaṃ yadidaṃ buddhānaṃ vā
buddhasāvakānaṃ vā upaṭṭhānaṃ āgacchantā majjhimayāmasamanantareyeva āgacchanti.
       Abhikkantavaṇṇāti idha abhikkantasaddo abhirūpe, vaṇṇasaddo pana
chavithutikulavaggakāraṇasaṇṭhānapamāṇarūpāyatanādīsu dissati. Tattha "suvaṇṇavaṇṇosi
bhagavā"ti evamādīsu 5- chaviyā. "kadā saññūḷhā pana te gahapati ime samaṇassa
gotamassa vaṇṇā"ti evamādīsu 6- thutiyaṃ. "cattārome bho gotama vaṇṇā"ti
evamādīsu 7- kulavagge. "atha kena nu vaṇṇena, gandhatthenoti vuccatī"ti evamādīsu 8-
kāraṇe. "mahantaṃ hatthirājavaṇṇaṃ abhinimminitvā"ti evamādīsu 9- saṇṭhāne. "tayo
pattassa vaṇṇā"ti evamādīsu 10- pamāṇe. "vaṇṇo gandho raso ojā"ti
evamādīsu 11- rūpāyatane. So idha chaviyā daṭṭhabbo. Tena abhikkantavaṇṇā
abhirūpacchavi, iṭṭhavaṇṇā manāpavaṇṇāti vuttaṃ hoti. Devatā hi manussalokaṃ
@Footnote: 1 aṅ. aṭṭhaka. 23/110/207 (syā), vinaYu. cūḷa. 7/383/204 pātimokkhaṭṭhapanakkhandhaka
@2 aṅ. catukka. 21/100/113 potaliyasutta   3 khu. vimāna. 26/857/87
@maṇḍūkadevaputta...  4 vinaYu. mahāvi. 1/15/7 verañjakaṇḍa, khu.su. 25/82/352
@kasibhāradvājasutta  5 Ma.Ma. 13/399/384 selasutta  6 Ma.Ma. 13/77/54 upālivādasutta
@7 dī.Sī. 9/266/92 tatiyaibbhavāda    8 saṃ. sagā. 15/234/246 padumapupphasutta
@9 saṃ. sagā. 15/138/124 nāgasutta   10 vinaYu. mahāvi. 2/602/68 nissaggiyakaṇḍa
@11 abhi. saṅgaṇi. 34/617, 624,628, 645/189 rūpakaṇḍa

---------------------------------------------------------------------------------------------
page14.
Āgacchamānā pakativaṇṇaṃ pakatiiddhiṃ jahitvā oḷārikaṃ attabhāvaṃ katvā
atirekavaṇṇaṃ atirekaiddhiṃ māpetvā naṭasamajjādīni gacchantā manussā viya
abhisaṅkhatena kāyena āgacchanti. Tattha kāmāvacarā anabhisaṅkhatenapi āgantuṃ
sakkonti, rūpāvacarā pana na sakkonti. Tesaṃ hi atisukhumo attabhāvo. Na tena
iriyāpathakappanaṃ hoti. Tasmā ayaṃ devaputto abhisaṅkhateneva āgato. Tena vuttaṃ
"abhikkantavaṇnā"ti.
       Kevalakappanti ettha kevalasaddo anavasesayebhuyyaabyāmissā-
natirekadaḷhatthavisaṃyogādi anekattho. Tathā hissa "kevalaparipuṇṇaṃ parisuddhaṃ
brahmacariyan"ti evamādīsu 1- anavasesattaṃ attho. "kevalakappā ca aṅgamagadhā pahūtaṃ
khādanīyaṃ bhojanīyaṃ ādāya upasaṅkamissantī"ti evamādīsu 2- yebhuyyatā. "kevalassa
dukkhakkhandhassa samudayo hotī"ti evamādīsu 3- abyāmissatā. "kevalaṃ saddhāmattakaṃ
nūna ayamāyasmā"ti evamādīsu 4- anatirekatā. "āyasmato bhante anuruddhassa bāhiyo
nāma saddhivihāriko kevalakappaṃ saṃghabhedāya ṭhito"ti evamādīsu 5- daḷhatthattā.
"kevalī vusitvā uttamapurisoti vuccatī"ti evamādīsu 6- visaṃyogo attho. Idha
panassa anavasesattamatthoti 7- adhippeto.
       Kappasaddo panāyaṃ abhisaddahanavohārakālapaññattichedanavikappalesasamantabhāvādi
anekattho. Tathā hissa "okappaniyametaṃ bhoto gotamassa, yathātaṃ arahato
sammāsambuddhassā"ti evamādīsu 8- abhisaddahanamattho. "anujānāmi bhikkhave imehi
pañcahi samaṇakappehi phalaṃ paribhuñjitun"ti evamādīsu 9- vohāro. "yena sudaṃ
niccakappaṃ viharāmī"ti evamādīsu 10- kālo. "iccāyasmā kappo"ti evamādīsu 11-
paññatti.
@Footnote: 1 vinaYu. mahāvi. 1/1/1 verañjakaṇḍa     2 vinaYu. mahā. 4/43/37 mahākhandhaka
@3 vinaYu. mahā.4/1/1 bodhikathā, abhi. vibhaṅga. 35/225/161
@4 vinaYu. mahā. 5/244/6 cammakkhandhaka, aṅ. chakka 22/236/421 (syā)
@5 aṅ. catukka. 21/343/267 saṃghabhedakasutta   6 aṅ. dasaka. 24/12/13 pañcaṅgasutta
@7 cha.Ma. anavasesattho               8 Ma.mū. 12/387/345 mahāsaccakasutta
@9 vinaYu. cūḷa. 7/250/7 khuddakavatthūni     10 Ma.mū. 12/387/345
@11 saṃ. khandha. 17/124/134, khu.su. 25/1099/544

---------------------------------------------------------------------------------------------
page15.
"alaṅkato kappitakesamassū"ti evamādīsu 1- chedanaṃ. "kappati dvaṅgulakappo"ti
evamādīsu 2- vikapPo. "atthi kappo nipajjitun"ti evamādīsu 3- leso.
"kevalakappaṃ veḷuvanaṃ obhāsetvā"ti evamādīsu 4- samantabhāvo. Idha panassa samantabhāvo
atthoti adhippeto. Tasmā kevalakappaṃ jetavananti ettha "anavasesasamantato
jetavanan"ti evamattho daṭṭhabbo.
       Obhāsetvāti vatthālaṅkārasarīrasamuṭṭhitāya ābhāya pharitvā, candimā viya
suriyo viya ca ekobhāsaṃ ekappajotaṃ karitvāti attho.
       Yenāti bhummatthe karaṇavacanaṃ. Yena bhagavā tenupasaṅkamīti tasmā "yattha
bhagavā, tattha upasaṅkamī"ti evamettha attho daṭṭhabbo. Yena vā kāraṇena
bhagavā devamanussehi upasaṅkamitabbo, tena kāraṇena upasaṅkamīti evamettha attho
daṭṭhabbo. Kena ca kāraṇena bhagavā upasaṅkamitabbo? nānappakāraguṇavisesā-
dhigamādhippāyena, sādhuphalūpabhogādhippāyena dijagaṇehi niccaphalitamahārukkho viya.
Upasaṅkamīti ca gatoti 5- vuttaṃ hoti. Upasaṅkamitvāti upasaṅkamanapariyosānadīpanaṃ.
Athavā evaṃ gato 6- tato āsannataraṭṭhānaṃ bhagavato samīpasaṅkhātaṃ gantvātipi
vuttaṃ hoti.
       Idāni yenatthena loke aggapuggalassa upaṭṭhānaṃ āgatā, taṃ pucachitukāmā
dasanakhasamodhānasamujjalaṃ añjaliṃ sirasi patiṭṭhapetvā ekamantaṃ aṭṭhāsi.
       Ekamantanti bhāvanapuṃsakaniddeso "visamaṃ candimasuriyā parivattantī"tiādīsu 7-
viya. Tasmā yathā ṭhitā ekamantaṃ ṭhitā hoti, tathā aṭṭhāsīti evamettha
attho daṭṭhabbo. Bhummatthe vā etaṃ upayogavacanaṃ. Aṭṭhāsīti ṭhānaṃ kappesi.
Paṇḍitā hi devamanussā garuṭṭhāniyaṃ upasaṅkamitvā āsanakusalatāya ekamantaṃ
tiṭṭhanti, ayañca devo tesaṃ aññataro, tasmā ekamantaṃ aṭṭhāsi.
       Kathaṃ ṭhito pana ekamantaṃ ṭhito hotīti? cha ṭhānadose vajjetvā. Seyyathīdaṃ?
Atidūramaccāsannaṃ uparivātamuṇṇatappadesaṃ 8-  atisammukhamatipacchāti. Atidūre
@Footnote: 1 khu. vimāna. 26/1094/121 paṭhamakuṇḍalīvimāna  2 vinaYu. cūḷa. 7/446/286
@sattasatikakkhandhaka  3 aṅ. aṭṭhaka. 23/185/345 yamakavagga
@4 saṃ. sagā. 15/94/61 dīghalaṭṭhisutta   5 cha.Ma. gatāti   6 cha.Ma., i. gatā
@7 aṅ. catukka. 21/70/85 adhammikasutta  8 cha.Ma., i. uparivātaṃ unnatappadesaṃ

---------------------------------------------------------------------------------------------
page16.
Ṭhito hi sace kathetukāmo hoti, uccāsaddena kathetabbaṃ hoti. Accāsanne ṭhito
saṃghaṭanaṃ 1- karoti. Uparivāte ṭhito sarīragandhena bādhati. Uṇṇatappadese ṭhito
agāravaṃ pakāseti. Atisammukhā ṭhito sace daṭṭhukāmo hoti, cakkhunā cakkhuṃ āhacca
daṭṭhabbaṃ hoti. Atipacchā ṭhito sace daṭṭhukāmo hoti, gīvaṃ pasāretvā
daṭṭhabbaṃ hoti. Tasmā ayaṃpi ete cha ṭhānadose vajjetvā aṭṭhāsi. Tena
vuttaṃ "ekamantaṃ aṭṭhāsī"ti
       etadavocāti etaṃ avoca. Kathaṃ nūti kāraṇapucchā. Bhagavato hi tiṇṇoghabhāvo
dasasahassi lokadhātuyā pākaṭo, tenimissā devatāya tattha kaṅkhā natthi,
iminā pana kāraṇena "tiṇṇo"ti na jānāti, tena sā taṃ kāraṇaṃ pucchamānā
evamāha.
       Mārisāti devatānaṃ piyasamudācāravacanametaṃ, niddukkhāti vuttaṃ hoti. Yadi
evaṃ "yadā kho te mārisa saṅkunā saṅku hadaye samāgaccheyya, atha naṃ tvaṃ
jāneyyāsi `vassasahassaṃ me niraye paccamānassā"ti 2- idaṃ virujjhati. Na hi
nirayikasatto niddukkho nāma hoti. Kiñcāpi na niddukkho, ruḷhīsaddena pana
evaṃ vuccati. Pubbe kira paṭhamakappikānaṃ niddukkhānaṃ sukhasamappitānaṃ esa vohāro,
aparabhāge dukkhaṃ hotu vā mā vā, ruḷhīsaddena ayaṃ vohāro vuccateva
nippadumāpi nirudakāpi vā pokkharaṇī viya.
       Oghamatarīti ettha cattāro oghā kāmogho bhavogho diṭṭhogho
avijjoghoti. Tattha pañcasu kāmaguṇesu chandarāgo kāmogho nāma, rūpārūpabhavesu
chandarāgo jhānanikanti ca bhavogho nāma, dvāsaṭṭhi diṭṭhiyo diṭṭhogho nāma,
catūsu saccesu añāṇaṃ avijjogho nāma. Tattha kāmogho aṭṭhasu lobhasahagatesu
cittuppādesu uppajjati, bhavogho catūsu diṭṭhigatavippayuttalobhasahagatesu
cittuppādesu uppajjati, diṭṭhogho catūsu diṭṭhigatasampayuttesu cittuppādesu
uppajjati, avijjogho sabbākusalesu uppajjati.
@Footnote: 1 cha.Ma., i. saṃghaṭṭanaṃ.    2  Ma.mū. 12/512/456 māratajjanīyasutta

---------------------------------------------------------------------------------------------
page17.
       Sabbopi cesa avahananaṭṭhena ca rāsaṭṭhena ca oghoti veditabbo.
Avahananaṭṭhenāti adho gamanaṭṭhena. Ayaṃ hi attano  vasaṃ gate satte adho
gameti, nirayādibhedāya duggitayaṃyeva nibbatteti, uparibhāvaṃ vā 1- nibbānaṃ gantuṃ
adento adho tīsu bhavesu catūsu yonīsu pañcasu gatīsu sattasu viññāṇaṭṭhitīsu
navasu sattāvāsesu ca gametītipi attho. Rāsaṭṭhenāti mahantaṭṭhena. Mahā heso
kilesarāsi avīcito paṭṭhāya yāva bhavaggā patthaṭo, yadidaṃ pañcasu kāmaguṇesu
chandarāgo nāma. Sesesupi eseva nayo. Evamayaṃ rāsaṭṭhenāpi oghoti
veditabbo. Atarīti imaṃ catubbidhaṃpi oghaṃ kena nu tvaṃ mārisa kāraṇena
tiṇṇoti pucchati.
       Athassā bhagavā pañhaṃ vissajjento appatiṭṭhaṃ khvāhantiādimāha. Tattha
appatiṭṭhanti appatiṭṭhahanto. Anāyūhanti anāyūhanto, avāyamantoti attho.
Iti bhagavā guyhaṃ 2- paṭicchannaṃ katvā pañhaṃ kathesi. Devatāpi naṃ sutvā
"bāhirakantāva oghantarantā nāma ṭhātabbaṭaṭhāne tiṭṭhantā taritabbaṭṭhāne
āyūhantā taranti, ayaṃ pana evaṃ 3- avīcito 4- yāva bhavaggā vitthataṃ 5- kilesoghaṃ
kilesarāsiṃ appatiṭṭhahanto anāyūhanto atarinti āha. Kinnu kho etan"ti 6-
vimatiṃ pakkhantā 7- pañhassa atthaṃ na aññāsi.
       Kiṃ pana bhagavatā yathā sattā na jānanti, evaṃ kathanatthāya pāramiyo
pūretvā sabbaññutā paṭividdhāti? na etadatthāya paṭividdhā, dve pana bhagavato
desanā niggahamukhena ca anuggahamukhena ca. Tattha ye paṇḍitamānino honti
aññātepi ñātasaññino pañcasatā brāhmaṇapabbajitā viya, tesaṃ mānaniggahatthaṃ
yathā na jānanti, evaṃ mūlapariyāyādisadisaṃ dhammaṃ deseti. Ayaṃ niggahamukhena
desanā. Vuttampi cetaṃ "niggayha niggayhāhaṃ ānanda vakkhāmi, paggayha
paggayhāhaṃ ānanda vakkhāmi, yo sāro, so ṭhassatī"ti. 8- Ye pana ujukā
@Footnote: 1 Sī.,Ma. uparibhavañca           2 cha.Ma. guḷhaṃ, ṭīkā. guḷhanti saṃvutanti
@3 cha.Ma. evaṃ-saddo na dissati
@4 imasmiṃ ṭhāne paṭṭhāyāti padaṃ naṭṭhaṃ maññe sace taṃ atthi ādimhi vuttena sameti
@5 cha.Ma. patthaṭaṃ   6 cha.Ma., i. kinnu kho etaṃ, kathaṃ nukho etan"ti
@7 Ma. vimatipakkhandhā  8 Ma. upari. 14/196/167 mahāsuññatasutta cha.Ma.
@pavayha pavayhāhaṃ* ānanda vakkhāmi,

---------------------------------------------------------------------------------------------
page18.
Sikkhākāmā, tesaṃ suviññeyyaṃ katvā ākaṅkheyyasuttādisadisaṃ dhammaṃ deseti,
"abhirama tissa, abhirama tissa, ahamovādena ahamanuggahena ahamanusāsaniyā"ti 1- ca ne 2-
samassāseti. Ayaṃ anuggahamukhena desanā.
       Ayaṃ pana devaputto mānatthaddho paṇḍitamānī, evaṃ kirassa ahosi:-
ahaṃ oghaṃ jānāmi, tathāgatassa oghatiṇṇabhāvaṃ jānāmi, "iminā pana kāraṇena
tiṇṇo"ti ettakamattaṃ na jānāmi. Iti mayhaṃ ñātameva bahuṃ, 3- appaṃ aññātaṃ,
tamahaṃ kathitamattameva jānissāmi. Kiṃ hi nāma taṃ bhagavā vadeyya, yassāhaṃ atthaṃ
na jāneyyan"ti. 4- Atha satthā "ayaṃ kiliṭṭhavatthaṃ viya raṅgajātaṃ abhabbo imaṃ
mānaṃ appahāya desanaṃ sampaṭicchituṃ, mānaniggahaṃ tāvassa katvā puna nīcacittena
pucchantassa pakāsessāmī"ti paṭicchannaṃ katvā pañhaṃ kathesi. Sopi nīhatamāno
ahosi, sā cassa nīhatamānatā uttaripañhapucchaneneva veditabbā. Tassa pana
pañhapucchanassa ayamattho:- kathaṃ pana tvaṃ mārisa appatiṭṭhaṃ anāyūhaṃ oghamatari,
yathāhaṃ jānāmi, evamme kathehīti.
       Athassa bhagavā kathento yadāsvāhantiādimāha. Tattha yadāsvāhanti
yasmiṃ kāle ahaṃ. Sukāro nipātamattaṃ. Yathā ca ettha, evaṃ sabbapadesu.
Saṃsīdāmīti paṭicchannaṃ katvā ataranto tattheva osīdāmi. Nibbuyhāmīti ṭhātuṃ
asakkonto ativattāmi. Iti ṭhāne ca vāyāme ca dosaṃ disvā atiṭṭhanto
avāyamanto oghamatarinti evaṃ bhagavatā pañho kathito. Devatāyapi paṭividdho,
na pana pākaṭo, tassa pākaṭakaraṇatthaṃ 5- satta dukā dassitā. Kilesavasena hi
santiṭṭhanto saṃsīdati nāma, abhisaṅkhāravasena āyūhanto nibbuyhati nāma.
Taṇhādiṭṭhīhi vā santiṭṭhanto saṃsīdati nāma, avasesakilesānañceva abhisaṅkhārānañca
vasena āyūhanto nibbuyhati nāma. Taṇhāvasena vā santiṭṭhanto saṃsīdati nāma,
diṭṭhivasena āyūhanto nibbuyhati nāma, sassatadiṭṭhiyā vā santiṭṭhanto saṃsīdati
nāma, ucchedadiṭṭhiyā āyūhanto nibbuyhati nāma. Olīyanābhinivesā hi
bhavadiṭṭhi, atidhāvanābhinivesā vibhavadiṭṭhi. Līnavasena vā santiṭṭhanto saṃsīdati nāma,
@Footnote: 1 saṃ. khandha 17/84/87 tissasutta    2 Sī. jane, Ma. nesaṃ  3 cha.Ma. bahu
@4 Ma. jānāmīti                 5 cha.Ma. pākaṭīkaraṇatthaṃ

---------------------------------------------------------------------------------------------
page19.
Uddhaccavasena āyūhanto nibbuyhati nāma. Tathā kāmasukhallikānuyogavasena
santiṭṭhanto saṃsīdati nāma, attakilamathānuyogavasena āyūhanto nibbuyhati nāma.
Sabbākusalābhisaṅkhāravasena santiṭṭhanto saṃsīdati nāma, sabbalokiyakusalābhisaṅkhāravasena
āyūhanto nibbuyhati nāma. Vuttampi cetaṃ "seyyathāpi cunda ye keci akusalā
dhammā. Sabbe te adhobhāgaṅgamanīyā, *- ye keci kusalā dhammā, sabbe te
uparibhāgaṅgamanīyā"ti. 1-
       Imaṃ pañhāvissajjanaṃ sutvāva devatā sotāpattiphale patiṭṭhāya tuṭṭhā
pasannā attano tuṭṭhiñca pasādañca pakāsayantī tirassaṃ vatāti gāthamāha. Tattha
cirassanti cirassa kālassa accayenāti attho. Ayaṃ kira devatā kassapasammāsambuddhaṃ
disvā tassa parinibbānato paṭṭhāya antarā aññaṃ buddhaṃ na diṭṭhapubbā,
tasmā ajja bhagavantaṃ disvā evamāha. Kiṃ panimāya devatāya ito pubbe
satthā na diṭṭhapubboti. Hotu 2- diṭṭhapubbo vā na vā, 2- dassanaṃ upādāya
evaṃ vattuṃ vaṭṭati. Brāhmaṇanti bāhitapāpaṃ khīṇāsavabrāhmaṇaṃ. Parinibbutanti
kilesanibbānena nibbutaṃ. Loketi sattaloke. Visattikanti rūpādīsu ārammaṇesu
āsattavisattatādīhi kāraṇehi visattikā vuccati taṇhā, taṃ visattikaṃ appatiṭṭhamānaṃ
anāyūhamānaṃ tiṇṇaṃ nittiṇṇaṃ uttiṇṇaṃ cirassaṃ vata khīṇāsavabrāhmaṇaṃ passāmīti
attho.
       Samanuñño satthā ahosīti tassā 3-  devatāya vacanaṃ citteneva
samanumodi, ekajjhāsayo ahosi. Antaradhāyīti abhisaṅkhatakāyaṃ jahitvā attano
pakatiupādinnakakāyasmiṃyeva 4- ṭhatvā laddhāsā 5- laddhapatiṭṭhā hutvā dasabalaṃ
gandhehi ca mālehi ca pūjetvā attano bhavanaṃyeva agamāsīti.
                  Sāratthappakāsiniyā saṃyuttanikāyaṭṭhakathāya
                      oghataraṇasuttavaṇṇanā niṭṭhitā.
                       ------------------
@Footnote: 1 Ma.mū. 12/86/60 sallekhasutta  2-2 cha.Ma. diṭṭhapubbo vā hotu adiṭṭhapubbo vā,
@3 Sī. tāya    4 cha.Ma. pakatiupādiṇṇakakāyasmiṃyeva  5 Sī. laddhassādā

---------------------------------------------------------------------------------------------
page20.
                        2. Nimokkhasuttavaṇṇanā
       [2] Idāni dutiyasuttato paṭṭhāya paṭhamāgatañca uttānatthañca pahāya yaṃ
yaṃ apubbaṃyeva 1- anuttānaṃ, taṃ tadeva vaṇṇayissāmi. 2- Jānāsi noti jānāsi nu.
Nimokkhantiādīni maggādīnaṃ nāmāni. Maggena hi sattā kilesabandhanato
nimuccanti, tasmā maggo sattānaṃ nimokkhoti vutto. Phalakkhaṇe pana te
kilesabandhanato pamuttā, tasmā phalaṃ sattānaṃ pamokkhoti vuccati. 3- Nibbānaṃ
patvā sattānaṃ sabbadukkhaṃ viviccati, tasmā nibbānaṃ vivekoti vuttaṃ. Sabbāni
vā etāni nibbānasseva nāmāni. Nibbānaṃ hi patvā sattā sabbadukkhato
muccanti 4- pamuccanti viviccanti, tasmā tadeva "nimokkho pamokkho viveko"ti
vuttaṃ. Jānāmi khvāhanti jānāmi kho ahaṃ. Avadhāraṇattho khokāro. Ahaṃ
jānāmiyeva. Sattānaṃ nimokkhādijānanatthameva hi mayā samatiṃsa pāramiyo pūretvā
sabbaññutañāṇaṃ paṭividdhanti sīhanādaṃ nadati. Buddhasīhanādaṃ nāma kira etaṃ suttaṃ.
       Nandibhavaparikkhayāti nandimūlakassa kammabhavassa parikkhayena. Nandiyā ca
bhavassa cātipi vattuṃ vaṭṭati. 5- Tattha hi purimanaye 6- nandibhavena
tividhakammābhisaṅkhāravasena saṅkhārakkhandho gahito, saññāviññāṇehi taṃsampayuttā ca
dvekhandhā. Tehi pana tīhi khandhehi sampayuttā vedanā tesaṃ gahaṇena gahitā vāti
anupādinnakānaṃ catunnaṃ arūpakkhandhānaṃ  appavattivasena saupādisesanibbānaṃ kathitaṃ
hoti. Vedanānaṃ nirodhā upasamāti upādinnakavedanānaṃ  7- nirodhena ca upasamena
ca. Tattha vedanāggahaṇena 8- taṃsampayuttā tayo khandhā gahitāva honti, tesaṃ
vatthārammaṇavasena rūpakkhandhopi. Evaṃ imesaṃ upādinnakānaṃ pañcannaṃ khandhānaṃ
appavattivasena anupādisesanibbānaṃ kathitaṃ hoti. Dutiyanaye pana nandiggahaṇena
saṅkhārakkhandho gahito, bhavaggahaṇena upapattibhavasaṅkhāto rūpakkhandho, saññādīhi
@Footnote: 1 cha.Ma. ayaṃ pāṭho na dissati     2 cha.Ma. vaṇṇayissāma    3 cha.Ma. vuttaṃ
@4 cha.Ma. nimuccanti      5 cha.Ma. vattunti pāṭho na dissati  6  Sī. purimanayena
@7 cha.Ma. upādiṇṇakavedanānaṃ. evamuparipi.        8 cha.Ma. vedanāgahaneṇa

---------------------------------------------------------------------------------------------
page21.
Sarūpeneva tayo khandhā. Evaṃ imesaṃ pañcannaṃ khandhānaṃ appavattivasena nibbānaṃ
kathitaṃ hotīti veditabbaṃ. Imameva ca nayaṃ catunikāyikaganthikatthero rocesi. 1- Iti
nibbānavasena ca 2- bhagavā desanaṃ niṭṭhāpesīti.
                       Nimokkhasuttavaṇṇā niṭṭhitā
                      --------------------
                         3. Upanīyasuttavaṇṇanā
       [3] Tatiye upanīyatīti parikkhīyati nirujjhati, upagacchati vā, anupubbena
maraṇaṃ upetīti attho. Yathā vā gopālena gogaṇo nīyati, evaṃ jarāya
maraṇasantikaṃ upanīyatīti attho. Jīvitanti jīvitindriyaṃ. Appanti parittaṃ thokaṃ.
Tassa dvīhākārehi parittatā veditabbā sarasaparittatāya ca khaṇaparittatāya ca.
Sarasaparittatāyapi hi "yo bhikkhave ciraṃ jīvati, so vassasataṃ appaṃ vā bhiyyo"ti 3-
vacanato parittaṃ. Khaṇaparittatāyapi. Paramatthato hi atiparitto sattānaṃ jīvitakkhaṇo
ekacittappavattimattoyeva. Yathā nāma rathacakkaṃ pavattamānaṃpi ekeneva nemippadesena
pavattati, tiṭṭhamānaṃpi ekeneva tiṭṭhati, evameva 4- ekacittakkhaṇikaṃ sattānaṃ
jīvitaṃ, tasmiṃ citte niruddhamatte satto niruddhoti vuccati. Yathāha:-
     atīte cittakkhaṇe jīvittha na jīvati na jīvissati, anāgate cittakkhaṇe na jīvittha
na jīvati jīvissati, paccuppanne cittakkhaṇe jīvati na jīvittha na jīvissati.
            Jīvitaṃ attabhāvo ca             sukhadukkhā ca kevalā
            ekacittasamāyuttā             lahuso vattate khaṇo.
            Ye niruddhā marantassa           tiṭṭhamānassa vā idha
            sabbepi sadisā khandhā           gatā appaṭisandhikā.
            Anibbattena na jāto           paccuppanne na jīvati
            cittabhaṅgamato 5- loko         paññatti paramatthiyāti. 6-
@Footnote: 1 cha.Ma.,i. catunikāyikabhaṇḍikatthero roceti  2 cha.Ma. nibbānavaseneva,
@i. nibbānavasena va  3 dī. mahā. 10/7/3 mahāpadānasutta, saṃ. nidāna. 16/143/184
@vepullapabbatasutta  4 cha.Ma., i. evamevaṃ  5 cha.Ma. cittabhaṅgā mato
@6 khu. mahā. 29/49/48 guhaṭṭhakasuttaniddesa (syā)

---------------------------------------------------------------------------------------------
page22.
       Jarūpanītassāti jaraṃ upagatassa, jarāya vā maraṇasantikaṃ upanītassa. Na
santi tāṇāti tāṇaṃ leṇaṃ saraṇaṃ bhavituṃ samatthā nāma keci 1- natthi. Etaṃ bhayanti
etaṃ jīvitindriyassa maraṇūpagamanaṃ, āyuparittatā, jarūpanītassa tāṇābhāvoti tividhaṃ
bhayaṃ bhayavatthu bhayakāraṇanti attho. Puññāni kayirātha sukhāvahānīti viññū puriso
sukhāvahāni sukhadāyakāni puññāni kareyya. Iti devatā rūpāvacarajjhānaṃ sandhāya
pubbacetanaṃ muñcanacetanañca aparacetanañca 2- gahetvā bahuvacanavasena "puññānī"ti
āha, jhānassādaṃ jhānanikantiṃ jhānasukhañca gahetvā "sukhāvahānī"ti āha.
Tassā kira devatāya sayaṃ dīghāyukaṭṭhāne brahmaloke nibbattato 3-  heṭṭhā
kāmāvacaradevesu parittāyukaṭṭhāne cavamāne ca upapajjamāne ca thullaphusitake
vuṭṭhipātasadise satte disvā etadahosi "aho vatime sattā jhānaṃ bhāvetvā
aparihīnajjhānā kālaṃ katvā brahmaloke ekakappadvekappacatukappaaṭṭhakappa-
soḷasakappadvattiṃsakappacatusaṭṭhikappappamāṇaṃ addhānaṃ tiṭṭheyyun"ti. Tasmā evamāha.
       Atha bhagavā "ayaṃ ca devatā aniyyānikaṃ  vaṭṭakathaṃ kathetī"ti vivaṭṭamassā
dassento dutiyaṃ gāthamāha. Tattha lokāmisanti dve lokāmisā pariyāyena ca
nippariyāyena ca. Pariyāyena tebhūmikavaṭṭaṃ lokāmisaṃ, nippariyāyena cattāro paccayā.
Idha pariyāyalokāmisaṃ adhippetaṃ. Nippariyāyalokāmisaṃpi vaṭṭatiyeva. Santipekkhoti
nibbānasaṅkhātaṃ accantasantiṃ pekkhanto icchanto patthayantoti.
                       Upanīyasuttavaṇṇanā niṭṭhitā.
                       -------------------
                        4. Accentisuttavaṇṇanā
       [4] Catutthe accentīti atikkamanti. Kālāti purebhattakālādayo kālā.
Tarayanti rattiyoti rattiyo atikkamamānā puggalaṃ maraṇūpagamanāya tarayanti
sīghaṃ sīghaṃ gamayanti. Vayoguṇāti paṭhamamajjhimapacchimavayānaṃ guṇā, rāsayoti attho.
"anujānāmi bhikkhave ahatānaṃ vatthānaṃ diguṇaṃ saṅghāṭin"ti 4- ettha hi paṭalaṭṭho
@Footnote: 1 Sī., i. samattho nāma koci     2 cha.Ma., i. aparacetanaṃ muñcacetanañca
@3 cha.Ma., i. nibbattattā        4 vinaYu. mahā. 5/348/151 cīvarakkhandhaka

---------------------------------------------------------------------------------------------
page23.
Guṇaṭṭho. "sataguṇā dakkhiṇā pāṭikaṅkhitabbā"ti 1- ettha ānisaṃsaṭṭho. "antaṃ
antaguṇan"ti 2- ettha koṭṭhāsaṭṭho. "kayirā mālāguṇe bahū"ti 3- ettha
rāsaṭṭho. "pañca kāmaguṇā"ti 4- ettha bandhanaṭṭho. Idha pana rāsaṭṭho
guṇaṭṭho. Tasmā vayoguṇāti vayorāsayo veditabbā. Anupubbaṃ jahantīti
anupaṭipāṭiyā puggalaṃ jahanti. Majjhimavaye ṭhitaṃ hi paṭhamavayo jahati, pacchimavaye
ṭhitaṃ dve paṭhamamajjhimā jahanti, maraṇakkhaṇe pana tayopi vayā jahanteva. Etaṃ
bhayanti etaṃ kālānaṃ atikkamanaṃ, rattidivānaṃ taritabhāvo, vayoguṇānaṃ jahanabhāvoti
tividhabhayaṃ. Sesaṃ purimasadisamevāti.
                      Accentisuttavaṇṇanā niṭṭhitā.
                     ----------------------
                        5. Katichindasuttavaṇṇanā
       [5] Pañcame kati chindeti chindanto kati chindeyya. Sesapadesupi
eseva nayo. Ettha ca "../../bdpicture/chinde jahe"ti atthato ekaṃ. Gāthābandhassa pana
atthabhāvatthaṃ 5- ayaṃ devatā saddapunaruttaṃ 6- vajjayantī evamāha. Kati saṅgātītoti
kati saṅge atīto, atikkamantoti 7- attho. Saṅgātikotipi pāṭho, ayameva attho.
Pañca chindeti chindanto pañca orambhāgiyasaṃyojanāni chindeyya. Pañca jaheti
jahanto pañcuddhambhāgiyasaṃyojanāni jaheyya. Idhāpi chindanañca jahanañca atthato
ekameva, bhagavā pana devatāya āropitavacanānurūpeneva evamāha. Athavā pādesu
bandhapāsāṇā 8- viya pañcorambhāgiyasaṃyojanāni heṭṭhā ākaḍḍhamānākārāni 9-
honti, tāni anāgāmimaggena chindeyyāti vadati. Hatthehi gahitarukkhasākhā viya
pañcuddhambhāgiyasaṃyojanāni upari ākaḍḍhamānākārāni 9- honti, tāni arahattamaggena
jaheyyāti vadati. Pañca cuttari bhāvayeti etesaṃ saṃyojanānaṃ chindanatthāya ceva
@Footnote: 1 Ma. upari. 14/379/324 dakkhiṇāvibhaṅgasutta
@2 dī. mahā. 10/377/251  mahāsatipaṭṭhānasutta  3 khu. dhamMa. 25/53/26 visākhāvatthu
@4 Ma. antaṃ antaguṇaṃ, kayirā mālāguṇe bahū. pañca kāmaguṇāti, su.vi. 1/546/336
@tevijjasutta  5 cha.Ma., i. maṭṭhabhāvatthaṃ  6 cha.Ma., i. saddapunaruttiṃ
@7 cha.Ma., i. atigato, atikkantoti  8 cha.Ma., i. baddhapāsasakuṇo
@9-9 ka. ākaḍḍhamānakārāni

---------------------------------------------------------------------------------------------
page24.
Pahānatthāya ca uttariṃ atirekaṃ visesaṃ bhāvento saddhāpañcamāni indriyāni
bhāveyyāti attho pañca saṅgātītoti rāgasaṅgo dosasaṅgo mohasaṅgo mānasaṅgo
diṭṭhisaṅgoti ime pañca saṅge atikkanto. Oghatiṇṇoti vuccatīti caturoghatiṇṇoti
kathīyati. Imāya ca pana gāthāya pañcindriyāni lokiyalokuttarāni kathitānīti.
                      Katichindasuttavaṇṇanā niṭṭhitā.
                      --------------------
                         6. Jāgarasuttavaṇṇanā
       [6] Chaṭṭhe jāgaratanti jāgarantānaṃ. Pañca jāgaratanti vissajjanagāthāyaṃ
pana saddhādīsu pañcasu indriyesu jaggantesu 1- pañca nīvaraṇā suttā nāma.
Kasmā? yasmā taṃsamaṅgīpuggalo yattha katthaci nisinno vā ṭhito vā aruṇaṃ
Uṭṭhapentopi pamādatāya akusalasamaṅgitāya sutto nāma hoti. Evaṃ suttesu
pañcasu nīvaraṇesu pañcindriyāni jagganti nāma. 2- Kasmā? yasmā taṃsamaṅgīpuggalo
yattha katthaci nipajjitvā niddāyantopi appamādatāya kusalasamaṅgitāya jāgaro nāma
hoti. Pañcahi pana nīvaraṇeheva kilesarajaṃ ādiyati gaṇhāti parāmasati. Purimā
hi kāmacchandādayo pacchimānaṃ paccayā hontīti pañcahi indriyehi parisujjhatīti
ayamattho veditabbo. Idhāpi pañcindriyāni lokiyalokuttarāneva kathitānīti.
                   Jāgarasuttavaṇṇanā niṭṭhitā.
                   ------------------
                   7. Appaṭividitasuttavaṇṇanā
       [7] Sattame dhammāti catusaccadhammā. Appaṭividitāti ñāṇena appaṭividdhā.
Paravādesūti dvāsaṭṭhidiṭṭhigatavādesu. Tehi ito paresaṃ titthiyānaṃ
vādattā paravādā nāma. Nīyareti attano dhammatāyapi gacchanti, parenapi
nīyanti. Tattha sayameva sassatādīni gaṇhantā gacchanti nāma, parassa vacanena
tāni gaṇhantā nīyanti nāma. Kālo tesaṃ pabujjhitunti tesaṃ puggalānaṃ
pabujjhituṃ ayaṃ kālo. Lokasmimhi buddho uppanno, dhammo desiyati, saṃgho
@Footnote: 1 cha.Ma., i. jāgarantesu      2 Ma. jāgaranti nāma, cha.Ma., i. jāgarāni nāma

---------------------------------------------------------------------------------------------
page25.
Supaṭipanno, paṭipadā bhaddikā, ime ca pana mahājanā vaṭṭe suttā
nappaṭibujjhantīti devatā āha. Sambuddhāti sammā hetunā kāraṇena buddhā.
Cattāro hi buddhā sabbaññūbuddho paccekabuddho catusaccabuddho sutabuddhoti.
Tattha samatiṃsa pāramiyo pūretvā sammāsambodhiṃ patto sabbaññūbuddho nāma.
Kappasatasahassādhikāni dve asaṅkheyyāni pāramiyo pūretvā sayambhutaṃ patto
paccekabuddho nāma. Avasesakhīṇāsavā catusaccabuddhā nāma. Bahussuto sutabuddho
nāma. 1- Imasmiṃ atthe tayopi purimā vaṭṭanti. Sammadaññāti sammā hetunā
kāraṇena jānitvā. Caranti visame samanti visame vā lokasannivāse visame vā
sattakāye visame vā kilesajāte samaṃ carantīti.
                     Appaṭividitasuttavaṇṇanā niṭṭhitā.
                         ---------------
                        8. Susammuṭṭhasuttavaṇṇanā
       [8] Aṭṭhame susammuṭṭhāti paññāya appaṭividdhabhāveneva sammuṭṭhā. 2-
Yathā hi dve khettāni kasitvā ekaṃ vapitvā bahudhaññaṃ adhigatassa avāpitakhettato
aladdhaṃ sandhāya "bahuṃ me dhaññaṃ naṭṭhan"ti vadanto aladdhameva "naṭṭhan"ti
vadati, evamidhāpi appaṭividitāya 3- susammuṭṭhā nāma. Asammuṭṭhāti paññāya
paṭividdhabhāveneva amuṭṭhā. 4- Sesaṃ purimasadisamevāti.
                      Susammuṭṭhasuttavaṇṇanā niṭṭhitā.
                      ---------------------
                        9. Mānakāmasuttavaṇṇanā
       [9] Navame mānakāmassāti mānaṃ kāmentassa icchantassa. Damoti
evarūpassa puggalassa samādhipakkhiko damo natthīti vadati. "saccena danto damasā
upeto, vedantagū vusitabrahmacariyo"ti 5- ettha hi indriyasaṃvaro damoti vutto.
"yadi saccā damā cāgā, khantyā bhiyyodha vijjatī"ti 6- ettha paññā. "dānena
@Footnote: 1 i. bahussutā sutabuddhā nāma  2 cha.Ma., i. sunaṭṭhā  3 cha.Ma., i. appaṭividitāva
@4 cha.Ma., i. anaṭṭhā        5 saṃ. sagā. 15/195/201 sundarikasutta
@6 saṃ. sagā. 15/246/259 āḷavakasutta, khu.sutta. 25/191/370 āḷavakasutta

---------------------------------------------------------------------------------------------
page26.
Damena saṃyamena saccavajjena *- atthi paññaṃ, atthi puññassa āgamo"ti 1- ettha
uposathakammaṃ. "sakkhissasi kho tvaṃ puṇṇa iminā damūpasamena samannāgato
sunāparantasmiṃ janapade viharitun"ti 2- ettha adhivāsanakhanti. Imasmiṃ pana sutte
damoti samādhipakkhikadhammānaṃ etaṃ nāmaṃ. Tenevāha "na monamatthi asamāhitassā"ti.
Tattha monanti catumaggañāṇaṃ, taṃ hi munātīti monaṃ, catusaccadhamme jānātīti
attho. Maccudheyyassāti tebhūmikavaṭṭassa. 3- Tañhi maccuno patiṭṭhānaṭṭhena
maccudheyyanti vuccati. Pāranti tasseva pāraṃ nibbānaṃ. Tareyyāti paṭivijjheyya
pāpuṇeyya vā. Idaṃ vuttaṃ hoti:- eko araññe viharanto pamatto puggalo
maccudheyyassa pāraṃ na tareyya na paṭivijjheyya na pāpuṇeyyāti.
       Mānaṃ pahāyāti arahattamaggena navavidhaṃ mānaṃ pajahitvā. Susamāhitattoti
upacārappanāsamādhīhi suṭṭhu samāhitatto. Sucetasoti ñāṇasampayuttasundaracitto. 4-
Ñāṇavippayuttacittena hi sucetasoti na vuccati, tasmā ñāṇasampayuttena sucetaso
hutvāti attho. Sabbadhi vippamuttoti sabbesu khandhāyatanādīsu vippamutto
hutvā. Tareyyāti ettha tebhūmikavaṭṭaṃ samatikkamanto nibbānaṃ paṭivijjhanto
taratīti paṭivedhataraṇaṃ nāma vuttaṃ. Iti imāya gāthāya tisso sikkhā kathitā
honti. Kathaṃ? māno nāmāyaṃ sīlabhedano 5- tasmā "mānaṃ pahāyā"ti iminā
adhisīlasikkhā kathitā hoti. "susamāhitatto"ti iminā adhicittasikkhā. "sucetaso"ti
ettha cittena paññā dassitā, tasmā iminā adhipaññāsikkhā kathitā.  adhisīlañca
nāma sīle sati hoti, adhicittaṃ citte sati, adhipaññā paññāya sati. Tasmā
ettha 6- sīlaṃ nāma pañcapi dasapi sīlāni, pāṭimokkhasaṃvaro  adhisīlaṃ nāmāti
veditabbaṃ. Aṭṭha samāpattiyo cittaṃ, vipassanāpādakajjhānaṃ adhicittaṃ. Kammassakatañāṇaṃ
paññā, vipassanā adhipaññā. Anuppannepi hi buddhuppāde pavattatīti
pañcasīlaṃ. Dasasīlaṃ sīlameva. Pāṭimokkhasaṃvarasīlaṃ buddhuppādeyeva pavattatīti adhisīlaṃ.
Cittapaññāsupi eseva nayo. Apica nibbānaṃ patthayantena samādinnaṃ
@Footnote: *1 ka. saccavādena, saṃ. saḷā. 18/669, 673/434. 439 gāmaṇisaṃyutta
@2 Ma. upari. 14/396/343 puṇṇovādasutta, saṃ. saḷā. 18/116/79 channavagga (syā)
@3 cha.Ma., i. tebhūmakavaṭṭassa evamuparipi  4 cha.Ma., i. ñāṇasampayuttāya sundaracitto
@5 Ma. sīlabhedako, i. sīlabhedato          6 cha.Ma. ayaṃ pāṭho na dissati

---------------------------------------------------------------------------------------------
page27.
Pañcasīladasasīlaṃpi adhisīlameva. Samāpannā aṭṭha samāpattiyopi adhicittameva. Sabbampi
vā lokiyasīlaṃ sīlameva, lokuttaraṃ adhisīlaṃ. Cittapaññāsupi eseva nayoti. Iti
imāya gāthāya samodhānetvā tisso sikkhā sakalaṃ sāsanaṃ kathitaṃ hotīti.
                      Mānakāmasuttavaṇṇanā niṭṭhitā.
                       -------------------
                        10. Araññasuttavaṇṇanā
       [10] Dasame santānanti santakilesānaṃ, paṇḍitānaṃ vā. "santo have
sabbhi pavedayanti, 1- dūre santo pakāsentī"tiādīsu 2- hi paṇḍitāpi santoti
vuttā. Brahmacārinanti seṭṭhacārīnaṃ maggabrahmacariyavāsaṃ vasantānaṃ. Kena vaṇṇo
pasīdatīti kena kāraṇena chavivaṇṇo pasīdatīti pucchati. Kasmā panesā evaṃ
pucchati? esā kira vanasaṇḍavāsikā bhummadevatā āraññike bhikkhū pacchābhattaṃ
piṇḍapātapaṭikkante araññaṃ pavisitvā rattiṭṭhānadivāṭṭhānesu lakkhaṇakammaṭṭhānaṃ 3-
gahetvā nisinne passati. Tesañca evaṃ nisinnānaṃ balavacittekaggatā uppajjati.
Tato visabhāgasantati vūpasammati, sabhāgasantati okkamati, cittaṃ pasīdati. Citte
pasanne lohitaṃ pasīdati, cittasamuṭṭhānāni upādārūpāni parisuddhāni honti,
vaṇṭā pamuttatālaphalassa viya mukhassa vaṇṇo hoti. Taṃ disvā devatā cintesi
"sarīravaṇṇo nāmāyaṃ paṇītāni rasasampannāni bhojanāni sukhasamphassāni nivāsana-
pāpuraṇasayanāni utusukhe tebhūmikādibhede ca pāsāde mālāgandhavilepanādīni ca labhantānaṃ
pasīdati, ime pana bhikkhū piṇḍāya caritvā missakabhattaṃ bhuñjanti, vidalamañcake 4-
vā phalake vā silāya vā sayanāni kappenti, rukkhamūlādīsu vā abbhokāse
vā vasanti, kena nu kho kāraṇena etesaṃ vaṇṇo pasīdatī"ti. Tasmā pucchi.
       Athassā bhagavā kāraṇaṃ kathento dutiyaṃ gāthamāha. Tattha atītanti atīte
asuko nāma rājā dhammiko ahosi, so amhākaṃ paṇīte paṇīte paccaye adāsi.
Ācariyūpajjhāyā lābhino ahesuṃ. Atha mayaṃ evarūpāni bhojanāni bhuñjimhā,
@Footnote: 1 khu. jā. asīti. 28/363/143 mahāsuttasomajātaka
@2 khu. dhamMa. 25/304/69 cūḷasubhaddāvatthu  3 cha.Ma., i. mūlakammaṭṭhānaṃ
@4 Ma. biraḷamañcake, Sī. bidalamañcake, cha.Ma. viraḷamañcake

---------------------------------------------------------------------------------------------
page28.
Cīvarāni pārupimhāti evaṃ ekacce paccayabāhullikā viya ime bhikkhū atītaṃ
nānusocanti. Nappajappanti nāgatanti anāgate dhammiko rājā bhavissati, phītā
janapadā bhavissanti, bahūni sappinavanītādīni uppajjissanti, "khādatha bhuñjathā"ti
tattha tattha vattāro bhavissanti, tadā mayaṃ evarūpāni bhojanāni bhuñjissāma,
cīvarāni pārupissāmāti evaṃ anāgataṃ na patthenti. Paccuppannenāti yena kenaci
taṃkhaṇe laddhena yāpenti. Tenāti tena tividhenāpi kāraṇena.
      Evaṃ vaṇṇasampattiṃ dassetvā idāni tasseva vaṇṇassa vināsaṃ dassento
anantaragāthamāha. Tattha anāgatappajappāyāti anāgatassa patthanāya. Etenāti
etena kāraṇadvayena. Naḷova harito lutoti yathā harito naḷo lāyitvā
uṇhapāsāṇe pakkhito sussati, evaṃ sussantīti.
                       Araññasuttavaṇṇanā niṭṭhitā.
                          Naḷavaggo paṭhamo.
                          -------------
                           2. Nandanavagga
                         1. Nandanasuttavaṇṇanā
       [11] Nandanavaggassa paṭhame tatrāti tasmiṃ ārāme. Khoti
byañjanasiliṭṭhatāvasena nipātamattaṃ. Bhikkhū āmantesīti parisajeṭṭhake bhikkhū
jānāpesi. Bhikkhavoti tesaṃ āmantanākāradīpanaṃ. Bhadanteti paṭivacanadānaṃ. Te bhikkhūti ye
tattha sammukhībhūtā dhammapaṭiggāhakā bhikkhū. Bhagavato paccassosunti taṃ 1- bhagavato
vacanaṃ paṭiassosuṃ, abhimukhā hutvā suṇiṃsu sampaṭicchiṃsūti attho. Etadavocāti etaṃ
idāni vattabbaṃ "bhūtapubban"tiādivacanaṃ avoca. Tattha tāvatiṃsakāyikāti
tāvatiṃsakāye nibbattā. Tāvatiṃsakāyo nāma dutiyadevaloko vuccati. Maghena 2-
māṇavena saddhimacalagāme kālaṃ katvā tattha uppanne tettiṃsa devaputte upādāya
kirassa 3- devalokassa ayaṃ paṇṇatti jātāti vadanti. Yasmā pana sesacakkavāḷesupi
cha kāmāvacaradevalokā atthi. Vuttamapi cetaṃ "sahassaṃ cātummahārājikānaṃ sahassaṃ
@Footnote: 1 cha.Ma. ayaṃ pāṭho na dissati     2 Ma. māghena   3 cha.Ma. kira tassa

---------------------------------------------------------------------------------------------
page29.
Tāvatiṃsānan"ti 1- tasmā nāma paṇṇattiyevesā tassa devalokassāti veditabbā.
Evaṃ hi niddosapadaṃ hoti.
       Nandanavaneti ettha taṃ vanaṃ paviṭṭhe paviṭṭhe nandayati tosetīti
nandanaṃ. Pañcasu hi maraṇanimittesu uppannesu "sampattiṃ pahāya cavissāmā"ti 2-
paridevamānā devatā sakko devānamindo "mā paridevittha, abhijjanadhammā
nāma saṅkhārā natthī"ti ovaditvā tattha pavesāpeti. Tāsaṃ aññāhi devatāhi
bāhāsu gahetvā pavesitānaṃpi tassa sampattiṃ disvāva maraṇasoko vūpasamati,
pītipāmojjameva uppajjati. Atha 3- tasmiṃ kīḷamānāeva uṇhasantatto himapiṇḍo
viya vilīyanti, vātāpahatadīpasikhā viya pavijjhāyantīti. Evaṃ yaṅkiñci anto paviṭṭhaṃ
nandayati tosetiyevāti nandanaṃ, tasmiṃ nandane. Accharāsaṅghaparivutāti accharāti
devadhītānaṃ nāmamaṃ, tāsaṃ samūhena parivutā.
       Dibbehīti devaloke nibbattehi. Pañcahi kāmaguṇehīti manāpapiyarūpasaddagandha-
rasaphoṭṭhabbasaṅkhātehi pañcahi kāmabandhanehi kāmakoṭṭhāsehi vā. Samappitāti
upetā. Itaraṃ tasseva vevacanaṃ. Paricāriyamānāti ramayamānā, 4- tesu tesu vā
rūpādīsu indriyāni sañcārayamānā. Tāyaṃ velāyanti tasmiṃ paricāraṇakāle. So
panassa devaputtassa adhunābhinibbattakālo veditabbo. Tassa hi paṭisandhikkhaṇeyeva
rattasuvaṇṇakkhandho viya virocayamāno tigāvutapmāṇo attabhāvo nibbatti. So
dibbavatthanivattho dibbālaṅkārapaṭimaṇḍito dibbamālāvilepanadharo dibbehi
candanacuṇṇehi samavikiriyamāno 5- dibbehi pañcahi kāmaguṇehi ophuto niphuto 6-
pariyonaddho lobhābhibhūto hutvā lobhanissaraṇaṃ nibbānaṃ apassanto āsabhiṃ vācaṃ
bhāsanto viya mahāsaddena "na te sukhaṃ pajānantī"ti imaṃ gāthaṃ bhāsamāno 7-
nandanavane vicari. Tena vuttaṃ "tāyaṃ velāyaṃ imaṃ gāthaṃ abhāsī"ti.
@Footnote: 1 aṅ. dasaka. 24/29/47 paṭhamakosalasutta   2 Sī., i. cavissāma cavissāmāti  3 Ma. tadā
@4 cha.Ma., i. paricārayamānāti ramamānā  5 Sī., i. sammāvikiriyamāno, cha.Ma. samaṃ
@vikiriyamāno  6 i., cha.Ma. ovuto nivuto   7 cha.Ma. gāyamāno

---------------------------------------------------------------------------------------------
page30.
       Ye na passanti nandananti ye tatra pañcakāmaguṇānubhavanavasena
nandanavanaṃ na passanti. Naradevānanti devanarānaṃ, devapurisānanti attho.
Tidasānanti tikkhattuṃ dasannaṃ. Yasassinanti parivārasaṅkhātena yasena sampannānaṃ.
       Aññatarā devatāti ekā ariyasāvikā devatā. Paccabhāsīti "ayaṃ
bāladevatā imaṃ sampattiṃ niccaṃ acalaṃ maññati, nāssā chedanabhedanaviddhaṃsanadhammataṃ
jānātī"ti adhippāyaṃ vivaṭṭetvā dassentī "na tvaṃ bāle"ti imāya gāthāya
paṭiabhāsi. Yathā arahataṃ vacoti yathā arahantānaṃ vacanaṃ, tathā tvaṃ na jānāsīti. Evaṃ
tassādhippāyaṃ paṭikkhipitvā idāni arahantānaṃ vacanaṃ dassentī aniccātiādimāha.
Tattha aniccā vata saṅkhārāti sabbe tebhūmikasaṅkhārā hutvā abhāvaṭṭhena
aniccā. Uppādavayadhamminoti uppādavayasabhāvā. Uppajjitvā nirujjhantīti idaṃ
purimassa vevacanaṃ. Yasmā vā uppajjitvā nirujjhanti, tasmā uppādavayadhamminoti.
Uppādavayaggahaṇena cettha tadantarā vemajjhaṭṭhānaṃ 1- gahitameva hoti. Tesaṃ vūpasamo
sukhoti tesaṃ saṅkhārānaṃ vūpasamasaṅkhātaṃ nibbānameva sukhaṃ. Idaṃ arahataṃ vacoti.
                       Nandanasuttavaṇṇanā niṭṭhitā.
                       ------------------
                         2. Nandatisuttavaṇṇanā
       [12] Dutiye nandatīti tussati attamano hoti. Puttimāti bahuputtā. 2-
Tassa hi ekacce puttā kasikammaṃ katvā dhaññassa koṭṭhe pūrenti,
ekacce vāṇijjaṃ katvā hiraññasuvaṇṇaṃ āharanti, ekacce rājānaṃ upaṭṭhahitvā
yānavāhanagāmanigamādīni labhanti. Atha tesaṃ ānubhāvasambhūtaṃ 3- siriṃ anubhavamānā
mātā vā pitā vā nandati. Chaṇadivasādīsu vā maṇḍitapasādite 4- putte sampattiṃ
anubhavamāne 5- disvā nandati iti sandhāya nandati puttimāti 5- āha. Gohi
tathevāti yathā puttimā puttehi, tathā gomikopi 6- sampuṇṇaṃ 7- gomaṇḍalaṃ disvā
@Footnote: 1 ka. tadanantaraṃ ṭhānaṃ, Sī. tadanantaraṭṭhānaṃ   2 cha.Ma., i. bahuputto
@3 cha.Ma. ānubhāvasaṅkhātaṃ   5 cha.Ma....pasādhite
@5-5 cha.Ma. disvā nandatīti "nandati puttehi puttimā"ti, idisvā nandatīti taṃ
@sandhāya nandatiputtehi puttimāti.  6 cha.Ma., i. gosāmikopi  7 cha.Ma. sampannaṃ

---------------------------------------------------------------------------------------------
page31.
Gāvo nissāya pañcagorasasampattiṃ anubhavamāno gohi nandati. Upadhī hi narassa
nandanāti ettha upadhīti cattāro upadhī kāmūpadhi khandhūpadhi kilesūpadhi
abhisaṅkhārūpadhīti. Kāmāpi hi "yaṃ pañca kāmaguṇe paṭicca uppajjati sukhaṃ somanassaṃ,
ayaṃ kāmānaṃ assādo"ti 1- evaṃ vuttassa sukhassa adhiṭṭhānabhāvato "upadhiyati ettha
sukhan"ti iminā vacanaṭṭhena upadhīti vuccati. Khandhāpi khandhamūlakassa dukkhassa
adhiṭṭhānabhāvato, kilesāpi apāyadukkhassa adhiṭṭhānabhāvato, abhisaṅkhārāpi
bhavadukkhassaadhiṭṭhānabhāvatoti. Idha pana kāmūpadhi adhippeto. Pañca hi kāmaguṇā
tebhūmikādipāsādauḷārasayanavatthālaṅkāranāṭakaparivārādivasena 2- paccupaṭṭhitā
pītisomanassaṃ upasaṃharamānā naraṃ nandayanti. Tasmā yathā puttā ca gāvo ca, evaṃ imepi
upadhī hi narassa nandanāti  veditabbā. Na hi so nandati yo nirūpadhīti yo
nirūpadhi 3- kāmaguṇasampattirahito daliddo dullabhaghāsacchādano, na hi so nandati.
Evarūpo manussapeto ca manussanerayiko ca kiṃ nandissati bhagavāti āha.
       Idaṃ sutvā satthā cintesi:- "ayaṃ devatā sokavatthumeva nandanāvatthuṃ 4-
karoti, sokavatthubhāvamassā dīpissāmī"ti phalena phalaṃ pātento viya tāyeva upamāya
tassā vādaṃ bhindanto tameva gāthaṃ parivattetvā socatīti āha. Tattha socati puttehīti
videsagamanādivasena puttesu naṭṭhesupi nassantesupi idāni nassissantīta
nāsasaṅkīpi socati, tathā matesupi marantesupi corādirājapurisehi 5-  gahitesu vā
paccatthikānaṃ hatthaṃ upagatesu vā maraṇasaṅkīpi hutvā socati, rukkhapabbatādīhi
patitvā hatthapādādīnaṃ bhedavasena bhinnesupi bhijjantesupi bhedasaṅkīpi hutvā
socati. Yathā ca puttehi puttimā, gomikopi 6- tatheva navahākārehi gohi socati.
Upadhī hi narassa socanāti yathā ca puttagāvo, 7- evaṃ pañca kāmaguṇūpadhīpi 8- :-
            "tassa ce kāmayamānassa 9-  chandajātassa jantuno
             te kāmā parihāyanti      sallaviddhova ruppatī"ti 10-
@Footnote: 1 Ma.mū. 12/166/129 mahādukkhakkhandhasutta   2 i., Sī....uḷārasayanaseyYu...
@3 cha.Ma. ayaṃ pāṭho na dissati   4 cha.Ma. nandavatthuṃ, i. nandanavatthuṃ
@5 cha.Ma. corehi rājapurisehi  6 cha.Ma., i. gosāmikopi
@7 Ma. puttagohi, i.puttāgāvo  8 cha.Ma. kāmaguṇopadhīpi, Sī..Ma. pañcakāmaguṇopadhīhi
@9 cha.Ma., kāmayānassa, i. kāmayāmanassa  10 khu. sutta. 25/774/486 kāmasutta

---------------------------------------------------------------------------------------------
page32.
Vuttanayena naraṃ socenti. Tasmā narassa socanā sokavatthukamevāti veditabbā.
Na hi so socati, yo nirūpadhīti yassa pana catubbidhāpete upadhiyo natthi, so
nirūpadhīti 1- mahākhīṇāsavo kiṃ socissati, na socati devateti.
                       Nandatisuttavaṇṇanā niṭṭhitā.
                       -------------------
                       3. Natthiputtasamasuttavaṇṇanā
       [13] Tatiye natthi puttasamaṃ pemanti virūpepi  hi attano putte 2-
suvaṇṇabimbakaṃ viya maññanti, mālāguḷe viya sīsādīsu katvā pariharamānā tehi
ohānitāpi 3- opitihitāpi gandhavilepanaṃ paṭicchantā 3- viya somanassaṃ āpajjanti.
Tenāha "natthi puttasamaṃ peman"ti. Puttapemena samaṃ pemaṃ nāma natthīti vuttaṃ
hoti. Gosamikaṃ 4- dhananti gohi samaṃ godhanasamaṃ godhanasadisaṃ aññaṃ dhanaṃ nāma
natthi bhagavāti āha. Suriyasamā ābhāti suriyābhāya samā aññā ābhā nāma
natthīti dasseti. Samuddaparamāti ye keci aññe sarā nāma, sabbe te
samuddaparamā, samuddo tesaṃ uttamo, samuddasadisaṃ aññaṃ udakanidānannāma
natthi bhagavāti.
       Yasmā pana attapemena samaṃ pemaṃ nāma natthi. Mātāpitādayo 5- hi
chadḍetvāpi puttadhītādayo 6- ca chaḍḍetvā āvāsetvāpi 7- sattā attānameva
posenti. Dhaññena ca samaṃ dhanaṃ nāma natthi. Yadā hi sattā dubbhikkhā
honti, tathārūpe hi kāle 8-  hiraññasuvaṇṇādīnipi gomahisādīnipi dhaññaggahanatthaṃ
dhaññasāmikānameva santikaṃ gahetvā gacchanti. Paññāya ca samā ābhā nāma natthi.
Suriyādayopi 9- ekadesaṃyeva obhāsenti, paccuppannameva ca tamaṃ vinodenti. Paññā
pana dasasahassilokadhātuṃ 10- ekappajotaṃ kātuṃ sakkoti, atītaṃsādipaṭicchādakañca
@Footnote: 1 cha.Ma., i. itisaddo na dissati   2 cha.Ma., i. puttake
@3-3 cha.Ma. ohaditāpi omuttikāpi gandhavilepanapatitā, i. opatitāpi omuttitāpi
@ohanitāpi gandhavilepanaṃ patitaṃ  4 cha. gosamitaṃ dhananti i. gosamitanti
@5 Ma. mātāpitaro  6 Ma. puttadhītaro  7 cha.Ma., i. amosetvāpi  8 i. kūle.
@9 cha.Ma., i. hi.  10 cha.Ma., i. dasasahassimpi lokadhātuṃ

---------------------------------------------------------------------------------------------
page33.
Tamaṃ vidhamati. Meghavuṭṭhiyā ca samo saro nāma natthi. Nadī vāpi hotu taḷākādīni
vā, vuṭṭhisamo saro nāma natthi. Meghavuṭṭhiyā hi pacchinnāya mahāsamudde 1-
aṅgulipabbatemanamattaṃpi udakaṃ na hoti, vuṭṭhiyā pana pavattamānāya yāva
ābhassarabhavanāpi ekodakaṃ hoti. Tasmā bhagavā devatāya paṭigāthaṃ vadanto natthi
attasamaṃ pemantiādimāha.
                     Natthiputtasamasuttavaṇṇanā niṭṭhitā.
                     -----------------------
                         4. Khattiyasuttavaṇṇanā
       [14] Catutthe khattiyo dipadanti 2- dipadānaṃ 2- rājā seṭṭho. Komārīti
kumārikāle gahitā. Ayaṃ sesabhariyānaṃ seṭṭhāti vadati. Pubbajoti paṭhamaṃ jāto
kāṇo vāpi hotu kuṇiādīnaṃ vā aññataro, yo paṭhamaṃ jāto, ayameva putto
imissā devatāya vāde seṭṭho nāma hoti. Yasmā pana dvipadādīnaṃ buddhādayo
seṭṭhā, tasmā bhagavā paṭigāthaṃ āha. Tattha kiñcāpi bhagavā sabbesaṃyeva
apadādibhedānaṃ sattānaṃ seṭṭho, uppajjamāno panesa sabbasattaseṭṭho
dvipadesuyeva uppajjati, tasmā sambuddho dipadaṃ seṭṭhoti āha. Dvipadesu
uppannassa cassa sabbattha seṭṭhabhāvo 3- appaṭihatova hoti. Ājānīyoti hatthī
vā hotu assādīsu vā aññataro, yo kāraṇaṃ jānāti, ayaṃ ājānīyova
catuppadānaṃ seṭṭhoti attho. Kūṭakaṇṇarañño guḷavaṇṇaasso viya. Rājā kira
pācīnadvārena nikkhamitvā cetiyapabbataṃ gamissāmīti kalambanadītīraṃ 4- sampatto,
asso tīre ṭhatvā udakaṃ otarituṃ na icchati, rājā assācariyaṃ āmantetvā
"aho vata tayā asso susikkhāpito 5- udakaṃ otarituṃ na icchatī"ti āha.
Ācariyo "susikkhāpito deva asso, etassa hi cittaṃ `sacāhaṃ udakaṃ otarissāmi,
vālaṃ temissati, vāle tinte rañño aṅge udakaṃ pāteyyā'ti, evaṃ tumhākaṃ
sarīre udakapātanabhayena na otarati, vālaṃ gaṇhāpethā"ti āha. Rājā tathā
kāresi. Asso vegena otaritvā pāraṃ gato.  sussūsāti sussūsamānā. Kumārikāle
@Footnote: 1 cha.Ma., i. mahāsamuddo   2-2 cha.Ma., i. dvipadanti dvipadānaṃ evamuparipi
@3 cha.Ma. sabbasattaseṭṭhabhāvo     4 Sī. kadambanadītīraṃ    5 cha.Ma. sikkhāpito

---------------------------------------------------------------------------------------------
page34.
Vāpi 1- gahitā hotu pacchā vā, surūpā vā virūpā vā, yā sāmikaṃ sussūsati
paricarati toseti, sā bhariyānaṃ seṭṭhā. Assavoti asuṇamāno. 2- Jeṭṭho vā hi
hotu  kaniṭṭho vā, yo mātāpitūnaṃ vacanaṃ suṇāti, sampaṭicchati, ovādapaṭikāro 3-
hoti, ayaṃ puttānaṃ seṭṭho, aññehi sandhicchedakādicorehi puttehi ko attho
devateti.
                       Khattiyasuttavaṇṇanā niṭṭhitā.
                       -------------------
                        5. Saṇamānasuttavaṇṇanā
       [15] Pañcame ṭhite majjhantiketi 4- ṭhitamajjhantike. Sannisinnesūti 5-
yathāphāsukaṭṭhānaṃ upagantvā sannisinnesu visamamānesu. Ṭhitamajjhantikālo nāmesa
sabbasattānaṃ iriyāpathadubbalyakālo. Idha pana pakkhīnaṃyeva vasena dassito.
Saṇatevāti saṇati viya mahāviravaṃ viya muñcati. 6- Saṇamānameva cettha "saṇatevā"ti
vuttaṃ. Tappaṭibhāgaṃ nāmetaṃ. Nidāghasamayasmiñhi ṭhitamajjhantikakāle catuppadagaṇesu
ceva pakkhīgaṇesu ca sannisinnesu vātapūritānaṃ susirarukkhānañceva
chiddaveḷupabbānañca 7- khandhena dhandhaṃ sākhāya sākhaṃ ghaṃsantānaṃ 8- pādapānañca
araññamajjhe mahāsaddo uppajjati. Taṃ sandhāyetaṃ vuttaṃ. Taṃ bhayaṃ paṭibhāti manti taṃ
evarūpe kāle mahāaraññassa saṇamānaṃ mayhaṃ bhayaṃ hutvā upaṭṭhāti. Dandhapaññā kiresā
devatā tasmiṃ khaṇe attano nisajjaphāsukaṃ kathāphāsukaṃ dutiyakaṃ alabhantī evamāha.
Yasmā pana tādise kāle piṇḍapātapaṭikkantassa vivitte araññāyatane kammaṭṭhānaṃ
gahetvā nisinnassa bhikkhuno anappakaṃ sukhaṃ uppajjati, yaṃ sandhāya vuttaṃ:-
              "suññāgāraṃ paviṭṭhassa      santacittassa bhikkhuno
               amānusī ratī hoti         sammā dhammaṃ vipassato"ti 9- ca,
@Footnote: 1 cha.Ma., i. pisaddo na dissati      2 cha.Ma. āsuṇamāno    3 cha.Ma. ovādapaṭikaro
@4 cha.Ma. majjhanhike evamuparipi   5 cha.Ma. sannisīvesūti
@6 cha.Ma. muccati, i. vuccati.  7 cha.Ma., i. chiddaveṇupabbānañca
@8 cha.Ma. saṅghaṭṭayantānaṃ, i. ghaṭṭantānaṃ
@9 khu. dhamMa. 25/373/82 sambahulabhikkhuvatthu

---------------------------------------------------------------------------------------------
page35.
                   "purato pacchato vāpi     aparo ce na vijjati
                    atīva phāsu bhavati         ekassa vasato vane"ti 1- ca.
       Tasmā bhagavā dutiyagāthamāha. Tattha sā rati paṭibhāti manti yā evarūpe kāle
ekekassa 2- nisajjā nāma, sā rati mayhaṃ upaṭṭhātīti attho. Sesaṃ tādisamevāti.
                      Saṇamānasuttavaṇṇanā niṭṭhitā.
                       -------------------
                       6. Niddātandīsuttavaṇṇanā
       [16] Chaṭṭhe niddāti "abhijānāmahaṃ aggivessana gimhānaṃ pacchime māse
.pe. Niddaṃ okkamitā"ti 3- evarūpāya abyākataniddāya pubbabhāgāparabhāgesu
sekhaputhujjanānaṃ sasaṅkhārikaakusalacitte uppannaṃ thīnamiddhaṃ. Tandīti
aticchātātisītādikālesu 4- uppannaṃ āgantukaṃ ālasyaṃ. Vuttampi cetaṃ:-  tattha
katamā tandī yā tandī tandiyanā tandimanakatā 5- ālasyaṃ ālasyāyanā ālasyāyitattaṃ,
ayaṃ vuccati tandīti. 6- Vijimhitāti kāyavijimhanā. 7- Aratīti kusalapakkhesu
ukakaṇṭhikā. 8- Bhattasammadoti bhattamucchā bhattakilamatho. Vitthāro panetesaṃ "tattha katamā
vijimhikā, yā kāyassa jambhanā vijimhanā"tiādinā nayena abhidhamme āgatova.
Etenāti etena niddādinā upakkilesena upakkiliṭṭho nivāritapātubhāvo.
Nappakāsatīti na jotati, na pātubhavatīti attho. Ariyamaggoti lokuttaramaggo.
Idhāti imasmiṃ loke. Pāṇinanti sattānaṃ. Viriyenāti maggasahajātaviriyena. Naṃ
paṇāmetvāti etaṃ kilesajātaṃ nīharitvā. Ariyamaggoti lokiyalokuttaramaggo. Iti
maggeneva upakkilese nīharitvā maggassa visuddhi vuttāti.
                     Niddātandīsuttavaṇṇanā niṭṭhitā.
                         ---------------
@Footnote: 1 khu. thera. 26/537/349 ekavihāriyattheravatthu   2 cha.Ma., i. ekakassa
@3 Ma.mū. 12/387/345 mahāsaccakasutta  4 Sī....sītavātādikālesu, i....sītavātādīsu
@kālesu  5 cha.Ma., i. tandimanatā  6 abhi. vibhaṅga. 35/857/429 khuddakavatthuvibhaṅga
@7 cha.Ma., i. vijambhitāti kāyavijambhanā evamuparipi
@8 cha.Ma. akusalapakakhā ukkaṇṭhitatā, i. kusalapakkhesu ukkaṇṭhitatā

---------------------------------------------------------------------------------------------
page36.
                         7. Dukkarasuttavaṇṇanā
       [17] Sattame duttitikkhanti dukkhamaṃ duadhivāsanaṃ. 1- Abyattenāti bālena.
Sāmaññanti samaṇadhammo. Iminā devatā idaṃ dasseti:- yaṃ paṇḍitā kulaputtā
dasapi vassāni vīsatimpi 2- saṭṭhimhi 2- vassāni dante abhidantamādāyapi 3- jivhāya
tāluṃ āhaccapi cetasā cittaṃ abhiniggaṇhitvāpi ekāsanaṃ ekabhattaṃ paṭisevamānā
āpāṇakoṭikaṃ 4- brahmacariyaṃ carantā sāmaññaṃ karonti. Taṃ bhagavā bālo abyatto
kātuṃ na sakkotīti. Bahū hi tattha sambādhāti tasmiṃ sāmaññasaṅkhāte ariyamagge
bahū sambādhā maggādhigamāya paṭipannassa pubbabhāge bahū parissayāti dasseti.
       Cittaṃ ce na nivārayeti yadi ayoniso uppannaṃ cittaṃ na nivāreyya,
kati ahāni sāmaññaṃ careyya, ekadivasaṃpi na careyya. Cittavasiko hi samaṇadhammaṃ
kātuṃ na sakkoti. Pade padeti ārammaṇe ārammaṇe. Ārammaṇamhi idha padanti
adhippetaṃ. Yasmiṃ yasmiṃ hi ārammaṇe kileso uppajjati, tattha tattha bālo
visīdati nāma. Iriyāpathapadaṃpi vaṭṭati. Gamanādīsu hi yattha yattha kileso uppajjati,
tattha tattheva visīdati nāma. Saṅkappānanti kāmasaṅkappādīnaṃ.
       Kummovāti kacchapo viya. Aṅgānīti gīvapañcamāni aṅgāni. Samodahanti
samodahanto, samodahitvā vā. Manovitakketi manamhi uppannavitakke. Ettāvatā
idaṃ dasseti:- yathā kummo soṇḍipañcamāni aṅgāni sake kapāle samodahanto
siṅgālassa otāraṃ na deti, samodahetvāpissa 5- appasayhataṃ āpajjati, evameva
bhikkhu manamhi uppannavitakke sake ārammaṇakapāle samodahaṃ mārassa otāraṃ na
deti, samodahetvāpissa appasayhataṃ āpajjatīti. Anissitoti taṇhādiṭṭhinissayehi
anissito hutvā. Aheṭhamānoti 6- avihiṃsamāno. Parinibbutoti
kilesaparinibbānena 7- parinibbuto. Nūpavadeyya kañcīti aññaṃ kañci 8- paggalaṃ
avacāravipattiādīsu yāya
@Footnote: 1 cha.Ma. i. duadhivāsiyaṃ 2 cha.Ma. vīsatipi saṭṭhipi
@3 Sī.,i. dantehi dantamādāya, cha.Ma.pisaddo na dissati
@4 āpāṇakoṭikanti pāṇakoṭipariyosānaṃ yāvajīvanti atthoti ṭīkā
@5 cha.Ma., i. samodahitvā cassa  6 cha.Ma., i aheṭhayāno
@7 cha.Ma. kilesanibbānena  8 cha.Ma. yaṃ kiñci

---------------------------------------------------------------------------------------------
page37.
Kāyaci maṅkukattukāmo 1- hutvā na vadeyaya, "kālena vakkhāmi no akālenā"tiādayo
pana pañca dhamme ajjhattaṃ upaṭṭhapetvā ullumpanasabhāvasaṇṭhitena cittena
kāruññataṃ paṭicca vadeyyāti.
                      Dukkarasuttavaṇṇanā niṭṭhitā.
                        -----------------
                          8. Hirīsuttavaṇṇanā
     [18] Aṭṭhame hirīnisedhoti hiriyā akusaladhamme nisedhetīti hirinisedho.
Koci lokasmiṃ vijjatīti koci evarūpo vijjatīti pucchati. Yo nindaṃ apabodhetīti 2-
yo garahaṃ apaharanto bujjhati. Asso bhadrokasāmivāti yathā bhadro assājānīyo
kasaṃ apaharanto bujjhati, paṭodacchāyaṃ disvā saṃvijjhanto viya kasāya attani
pātaṃ 3- na deti, evameva yo bhikkhu bhūtassa akkosavatthuno 4- attani nipātaṃ
adadanto nindaṃ apabodheti apaharanto bujjhati, evarūpo koci khīṇāsavo
vijjatīti pucchati. Abhūtakkosena pana parimutto nāma natthi. Tanuyāti tanukā,
hiriyā akusale dhamme nisedhetvā carantā khīṇāsavā nāma appakāti attho.
Sadā satāti niccakālaṃ sativepullena samannāgatā. Antaṃ dukkhassa pappuyyāti
vaṭṭadukkhassa koṭiantabhūtaṃ nibbānaṃ pāpuṇitvā. Sesaṃ vuttanayamevāti.
                        Hirīsuttavaṇṇanā niṭṭhitā.
                        -----------------
                         9. Kuṭikāsuttavaṇṇanā
       [19] Navame kacci te kuṭikāti ayaṃ devatā dasa māse
antovasanaṭṭhena 5- mātaraṃ kuṭikaṃ katvā, yathā sakuṇā divasaṃ gocarapasutā rattiṃ
kulāvake allīyanti, evameva 6- sattā tattha tattha gantvāpi mātugāmassa
santikaṃ āgacchanti, ālayavasena bhariyaṃ kulāvakaṃ katvā. Kulapaveṇisantānakaṭṭhena
putte santānake katvā, taṇhaṃ bandhanaṃ katvā, gāthābandhanena ime pañhe
samodhānetvā bhagavantaṃ pucchi, bhagavāpissā visajjento tagghātiādimāha. Tattha
@Footnote: 1 cha.Ma. maṅkuṃ kātukāmo  2 cha.Ma., i. apabodhatīti evamuparipi  3 cha.Ma., i. nipātaṃ
@4 cha.Ma., i. dasasakkosanavatthuno   5 cha.Ma., i. antovasanaṭṭhānaṭṭhena
@6 cha.Ma., i. evamevaṃ

---------------------------------------------------------------------------------------------
page38.
Tagghāti ekaṃsavacane nipāto. Natthīti pahāya pabbajitattā vaṭṭasmiṃ vā pana
mātukucchivāsassa dārābharaṇassa 1- puttanibbattiyā 2- vā abhāvato natthi.
       Devatā "mayā sannāhaṃ bandhitvā guḷhapañhā pucchitā, ayañca samaṇo
pucchitamatteyeva visajjesi, jānaṃ nu kho me ajjhāsayaṃ 3- kathesi, udāhu ajānaṃ
yaṃ vā taṃ vā mukhāruḷhaṃ kathesī"ti cintetvā puna kintāhantiādimāha. Tattha
kintāhanti kinte ahaṃ. Athassa 4- bhagavā ācikkhanto mātarantiādimāha. Sāhu
teti gāthāya anumoditvā 5- sampahaṃsitvā bhagavantaṃ gandhamālehi 6- pūjetvā
attano devaṭṭhānameva 7- gatāti.
                        Kuṭikāsuttavaṇṇā niṭṭhitā
                          ------------
                        10. Samiddhisuttavaṇṇanā
       [20] Dasame tapodārāmeti tapodassa tattodakassa rahadassa vasena
evaṃ laddhanāme ārāme. Vebhārapabbatassa kira heṭṭhā bhummaṭṭhakanāgānaṃ
pañcayojanasatikaṃ nāgabhavanaṃ  devalokasadisaṃ maṇimayena 8- talena ārāmuyyānehi ca
samannāgataṃ. Tattha nāgānaṃ kīḷanaṭṭhāne mahāudakarahado, tato tapodā nāma
nadī sandati kuthitā uṇhodakā. Kasmā panesā edisā? rājagahaṃ kira
parivāretvā mahāpetaloko tiṭṭhati. Tattha dvinnaṃ mahālohakumbhīnirayānaṃ antarena
ayaṃ tapodā āgacchati. Tasmā kuthitā sandati. Vuttampi cetaṃ:-
           "yatāyaṃ 9- bhikkhave tapodā sandati, so daho 10-
            acchodako sātodako sītodako setodako
            supatittho 11- ramaṇīyo pahūtamacchakacchapo, cakkamattāni ca
            padumāni pupphanti. Apicāyaṃ bhikkhave tapodā dvinnaṃ mahānirayānaṃ
            anantarikāya āgacchati, tenāyaṃ tapodā kuthitā sandatī"ti 12-
@Footnote: 1 cha.Ma. dārabharaṇassa   2 Sī. puttanipphattiyā   3 Ma. āsayaṃ   4 cha.Ma., i. athassā
@5 Ma. anumodetvā       6 cha.Ma., i. vanditvā gandhamālādīhi     7 Ma. devabhavanameva
@8 Ma. nimmalena          9 ka. yatthāyaṃ, Sī. yatoyaṃ, Ma. yadāyaṃ   10 i. rahado
@11 ka. supatiṭṭho        12 vinaYu. mahāvi. 1/231/164 catutthapārājika vinītavatthu

---------------------------------------------------------------------------------------------
page39.
          Imassa pana ārāmassa abhimukhaṭṭhāne tato mahāudakarahado jāto, tassa
vasenāyaṃ vihāro "tapodārāmo"ti vuccati.
          Samiddhīti  tassa kira therassa attabhāvo samiddho abhirūpo pāsādiko,
tasmā "samiddhī"tveva saṅkhaṃ gato. Gattāni parisiñcitunti padhānikatthero esa,
balavapaccūse uṭṭhāya senāsanaṃ utuṃ gāhāpetvā 1- bahi saṭṭhihatthamatte mahācaṅkame
aparāparaṃ caṅkamitvā "sedagahitehi gattehi paribhuñjamānaṃ senāsanaṃ kilissatī"ti
maññamāno gattānaṃ parisiñcanatthaṃ sarīradhovanatthaṃ upasaṅkami. Ekacīvaro aṭṭhāsīti
nivāsanaṃ nivāsetvā kāyabandhanaṃ bandhitvā cīvaraṃ hatthena gahetvā aṭṭhāsi.
        Gattāni sukkhāpayamānoti 2- gattāni pubbasadisāni nirodakāni 3- kurumāno.
Allasarīre pārutañhi cīvaraṃ kilissati duggandhaṃ hoti, na cetaṃ vattaṃ. Thero pana
vattasampanno, tasmā vatte  ṭhitova nhāyitvā paccuttaritvā aṭṭhāsi. Tattha idaṃ
nhānavattaṃ:- udakatiṭṭhaṃ gantvā yattha vā tattha 4- vā cīvarāni nikkhipitvā
vegena ṭhitakeneva na otaritabbaṃ, sabbadisāva 5- oloketvā vivittabhāvaṃ ñatvā
khāṇugumbalatādīni vavatthapetvā  tikkhattuṃ ukkāsitvā avakujjaṭṭhitena
uttarāsaṅgacīvara apanetvā pasāretabbaṃ, kāyabandhanaṃ mocetvā cīvarapiṭṭheyeva
ṭhapetabbaṃ. Sace udakasāṭikā natthi, udakante ukkuṭikaṃ nisīditvā nivāsanaṃ
mocetvā sace nisinnaṭṭhānaṃ 6- atthi, pasāretabbaṃ. No ce atthi, saṃharitvā
ṭhapetabbaṃ. Udakaṃ otarantena saṇikaṃ nābhippamāṇamattaṃ otaritvā vīciṃ anuṭṭhapentena
saddaṃ akarontena nivattitvā āgatadisābhimukhena nimmujjitabbaṃ, evaṃ cīvaraṃ
rakkhitaṃ hoti. Ummujjantenapi saddaṃ akarontena saṇikaṃ ummujjetvā
nhānapariyosāne udakante ukkuṭikena nisīditvā nivāsanaṃ parikkhipitvā uṭṭhāya
suparimaṇḍalaṃ nivāsetvā kāyabandhanaṃ bandhitvā cīvaraṃ apārupetvāva ṭhātabbanti.
        Theropi tathā nhāyitvā paccuttaritvā vigacchamānaudakaṃ kāyaṃ olokiyamāno
aṭṭhāsi. Tassa pakatiyāpi pāsādikassa paccūsasamaye sammā pariṇatāhārassa
@Footnote: 1 cha.Ma., i. uṭṭhāyāsanā sarīraṃ utuṃ gāhāpetvā   2 cha.Ma., pubbāpayamānoti
@3 cha.Ma., i. vodakāni  4 cha.Ma., i. yattha katthaci  5 cha.Ma., i. pana
@6 cha.Ma. sanniṭṭhānaṃ

---------------------------------------------------------------------------------------------
page40.
Uṇhodakena nhātassa ativiya mukhavaṇṇo viroci, 1- bandhanā pamuttatālaphalaṃ viya
pabhāsampanno puṇṇacando viya taṃkhaṇaṃ vikasitapadumaṃ viya mukhaṃ sassirikaṃ ahosi,
sarīravaṇṇopi vippasīdati. Tasmiṃ samaye vanasaṇḍe adhivatthā bhummadevatā pāsādikaṃ
bhikkhuṃ olokayamānā manaṃ 2- niggahetuṃ asakkontī kāmūpanitā lobhābhibhūtā 3- hutvā
"theraṃ palobhissāmī"ti 4- attabhāvaṃ uḷārena alaṅkārena alaṅkaritvā sahassavaṭṭipadīpaṃ
pajjalamānā viya candaṃ uṭṭhāpayamānā viya sakalārāmaṃ ekobhāsaṃ katvā theraṃ
upasaṅkamitvā avanditvāva vehāse ṭhitā gāthaṃ abhāsi. Tena vuttaṃ "athakho
aññatarā devatā .pe. Ajjhabhāsī"ti.
         Abhutvāti pañca kāmaguṇe aparibhuñjitvā. Bhikkhasīti piṇḍāya carasi. Mā
taṃ kālo upaccagāti ettha kālo nāma pañcakāmaguṇapaṭisevanakkhamo daharayobbanakālo.
Jarājiṇṇena hi obhaggena 5- daṇḍaparāyanena pavedhamānena kāsasāsābhibhūtena
na sakkā kāme paribhuñjituṃ, iti imaṃ kālaṃ sandhāya devatā "mā taṃ kālo
upaccagā"ti āha. Tattha mā upaccagāti mā atikkami.
        Kālaṃ vohaṃ na jānāmīti ettha voti nipātamattaṃ. Kālaṃ na jānāmīti
maraṇakālaṃ sandhāya vadati. Sattānañhi:-
          jīvitaṃ byādhi kālo ca       dehanikkhepanaṃ gati
          pañcete  jīvalokasmiṃ       animittā na jāyare. 6-
     Tattha jīvitaṃ tāva "ettakameva, na ito paran"ti vavatthānābhāvatopi 7-
animittaṃ. Kalalakālepi hi sattā maranti, abbudapesighanamāsikadvimāsa-
temāsacatumāsapañcamāsa .pe. Dasamāsakālepi, kucchito nikkhanta samayepi, tato
paraṃ vassasatassa antopi bahipi marantiyeva. Byādhipi "imināva byādhinā sattā
maranti, na aññenā"ti vavatthānābhāvato animitto. Cakkhurogenapi hi sattā
maranti sotarogādīnaṃ aññatarenāpi. Kālopi "imasmiṃyeva kāle maritabbaṃ, na
aññasmin"ti evaṃ vavatthānābhāvato animitto. Pubbaṇhepi hi sattā maranti
@Footnote: 1 Ma. virocati   2 cha.Ma.samaṇaṃ  3 cha.Ma., i. kāmapariḷāhābhibhūtā
@4 cha.Ma., i. palobhessāmi  5 Ma. obhaggavibhaggena  6  Sī. ñāyare
@7 cha.Ma. vavatthānābhāvato

---------------------------------------------------------------------------------------------
page41.
Majjhantikādīnaṃ 1- aññatarasmiṃpi. Dehanikkhepanaṃpi "idheva miyyamānānaṃ 2- dehena
patitabbaṃ, na aññatthā"ti evaṃ vavatthānābhāvato animittaṃ. Antogāme
jātānañhi bahi gāmepi attabhāvo patati, bahigāmepi jātānaṃ antogāmepi.
Tathā thalajānaṃ jale, jalajānaṃ thaleti anekappakārato vitthāretabbaṃ. Gatipi "ito
cutena idha nibbattitabban"ti evaṃ vavatthānābhāvato animittā. Devalokato
hi cutā manussesupi nibbattanti, manussalokato cutā devalokādīnaṃ yattha katthaci
nibbattantīti evaṃ yantayuttagoṇo viya gatipañcako loko 3- samparivattati. Tasseva
samparivattato "imasmiṃ nāma kāle maraṇaṃ bhavissatī"ti imaṃ maraṇassa kālaṃ vohaṃ
na jānāmi.
       Channo kālo na dissatīti ayaṃ kālo mayhaṃ paṭicchanno avibhūto na
paññāyati. Tasmāti yasmā ayaṃ kālo paṭicchanno na paññāyati, tasmā pañca
kāmaguṇe abhutvāva bhikkhāmi. Mā maṃ kālo upaccagāti ettha samaṇadhammakaraṇakālaṃ
sandhāya "kālo"ti āha. Ayañhi samaṇadhammo nāma pacchime kāle tisso
vayasīmā 4- atikkantena obhaggena daṇḍaparāyanena pavedhamānena kāsasāsābhibhūtena
na sakkā kātuṃ. Tadā hi na sakkā hoti icchiticchitaṃ buddhavacanaṃ vā uggaṇhituṃ,
dhutaṅgaṃ vā paribhuñjituṃ, araññavāsaṃ vā vasituṃ, icchiticchitakkhaṇe samāpattiṃ vā
samāpajjituṃ, padabhāṇasarabhaññadhammakathāanumodanādīni vā kātuṃ, taruṇayobbanakāle
panetaṃ sabbaṃ sakkā kātunti ayaṃ samaṇadhammakaraṇakālo mā maṃ upaccagā, yāva
maṃ nātikkamati, tāva kāme abhutvāva samaṇadhammaṃ karomīti āha.
      Paṭhaviyaṃ patiṭṭhahitvāti sā kira devatā "ayaṃ bhikkhusamaṇadhammakaraṇassa kālaṃ
nāma katheti, akālaṃ nāma katheti, sahetukaṃ katheti sānisaṃsan"ti ettāvatā ca
there lajjaṃ paccupaṭṭhapetvā mahābrahmaṃ viya aggikkhandhaṃ viya ca naṃ maññamānā
gāravajātā ākāsā oruyha paṭhaviyaṃ aṭṭhāsi, taṃ sandhāyetaṃ vuttaṃ. Kiñcāpi paṭhaviyaṃ
ṭhitā, yena panatthena āgatā, punapi tameva gahetvā daharo tvantiādimāha.
Tattha susūti taruṇo. Kāḷakesoti suṭṭhu kāḷakeso. Bhadrenāti bhaddakena.
@Footnote: 1 cha.Ma. majjhanhikādīnaṃ                  2 cha.Ma., i. mīyamānānaṃ
@3 cha.Ma. gatipañcake loko,i. gatipañcake loke  4 cha.Ma. vayosīmā

---------------------------------------------------------------------------------------------
page42.
Ekacco hi daharopi samāno kāṇo vā hoti kuṇiādīnaṃ vā aññataro, so
bhadrena yobbanena samannāgato nāma na hoti. 1- Yo pana abhirūpo hoti
dassanīyo pāsādiko sabbasampattisampanno, yaṃ yadeva alaṅkāraparihāraṃ icchati,
tena tena alaṅkato devaputto viya carati, ayaṃ bhadrena yobbanena samannāgato
nāma hoti. Thero ca uttamarūpasampanno, tena naṃ evamāha.
       Anikkīḷitāvī kāmesūti kāmesu akīḷitakīḷo abhuttāvī, akatakāmakāroti 2-
attho. Mā sandiṭṭhikaṃ hitvāti yebhuyyena hi tā adiṭṭhasaccā avītarāgā
aparacittavidūniyo devatā bhikkhū dasapi vassāni vīsatipi .pe. Saṭṭhīpi vassāni
parisuddhaṃ akhaṇḍaṃ brahmacariyaṃ caramāne disvā "ime bhikkhū mānusake pañca
kāmaguṇe pahāya dibabe kāme patthayantā samaṇadhammaṃ karontī"ti saññaṃ
uppādenti, ayaṃpi tatheva uppādesi. Tasmā mānusake kāme sandiṭṭhike, dibbe
ca kālike katvā evamāha.
       Na khvāhaṃ āvusoti āvuso ahaṃ sandiṭṭhike kāme hitvā na kālike
kāme anudhāvāmi na patthemi na pihemi. Kālikañca khvāhaṃ āvusoti
ahaṃ kho āvuso kālikaṃ kāmaṃ hitvā sandiṭṭhikaṃ lokuttaradhammaṃ anudhāvāmi. Iti
thero cittānantaraṃ aladdhabbatāya  dibbepi mānusakepi pañca kāmaguṇe kālikāti
akāsi, cittānantaraṃ laddhabbatāya lokuttaradhammaṃ sandiṭaṭhikanti. Pañcasu kāmaguṇesu
samohitesupi sampannakāmassāpi kāmino cittānantaraṃ icchiticchitārammaṇānubhavanaṃ
na sampajjati. Cakkhudvāre iṭṭhārammaṇaṃ anubhavitukāmena hi cittakārapoṭṭhakāra-
rūpakārādayo pakkosāpetvā "idaṃ nāma sajjethā"ti vattabbaṃ hoti, etthantare
anekakoṭisatasahassāni cittāni uppajjitvā nirujjhanti. Atha pacchā taṃ ārammaṇaṃ
sampāpuṇāti. Sesadvāresupi eseva nayo. Sotāpattimaggānantaraṃ pana sotā
pattiphalameva uppajjati, antarā 3- aññassa cittassa vāro natthi. Sesaphalesupi
eseva nayoti.
        So tamevatthaṃ gahetvā kālikā hi āvusotiādimāha. Tattha kālikāti
vuttanayena samohitasampattināpi kālantare pattabbā. Bahudukkhāti pañca
@Footnote: 1 i. samannāgato nāma hoti  2 cha.Ma., i. akatakāmakīḷoti  3 Sī. maggassa anantarā

---------------------------------------------------------------------------------------------
page43.
Kāmaguṇe nissāya pavattadukkhassa 1- bahutāya bahudukkhā. Taṃvatthukasseva upāyāsassa
bahutāya bahūpāyāsā. Ādīnavo ettha bhiyyoti pañca kāmaguṇe nissāya
laddhabbasukhato ādīnavo bhiyyo, dukkhameva bahutaranti attho. Sandiṭṭhiko ayaṃ
dhammoti ayaṃ lokuttaradhammo yena yena adhigato hoti, tena tena parasaddhāya
gantabbataṃ hitvā paccavekkhaṇañāṇena sayaṃ daṭṭhabboti sandiṭṭhiko. Attano
phaladānaṃ sandhāya nāssa kāloti akālo, akāloyeva akāliko. Yo ettha
ariyamaggadhammo, so attano pavattisamanantarameva phalaṃ detīti attho. "ehi
passa imaṃ dhamman"ti evaṃ pavattaṃ ehipassavidhiṃ arahatīti ehipassiko. Ādittaṃ
celaṃ vā sīsaṃ vā ajjhupekkhitvāpi bhāvanāvasena attano citte upaneyyaṃ 2-
arahatīti opanayiko. Sabbehipi ugghaṭitaññūādīhi viññūhi "bhāvito me
maggo, adhigataṃ phalaṃ, sacchikato nirodho"ti attani attani veditabboti paccattaṃ
veditabbo viññūhīti. Ayamettha saṅkhepo, vitthāro pana visuddhimagge 3-
dhammānussativaṇṇanā yaṃ vutto.
       Idāni sā devatā andho viya rūpavisesaṃ, therena kathitassa atthaṃ
ajānantī kathañca bhikkhūtiādimāha. Tattha kathañcāti padassa "kathañca bhikkhu
kālikā kāmā vuttā bhagavatā, kathaṃ bahudukkhā, kathaṃ bahūpāyāsā"ti evaṃ
sabbapadehi sambandho veditabbo.
       Navoti aparipuṇṇapañcavasso bhikkhu hi navo nāma hoti, pañcavassato
paṭṭhāya majjhimo, dasavassato paṭṭhāya thero. Aparo nayo:- aparipuṇṇadasavasso
navo, dasavassato paṭṭhāya majjhimo, vīsativassato paṭṭhāya thero. Tesu 4-
ahaṃ navoti vadati.
       Navopi ekacco sattaṭṭhavassakāle pabbajitvā dasa vassāni 5-
sāmaṇerabhāveneva atikkanto cirapabbajito hoti, ahaṃ pana acirapabbajitoti vadati.
Imaṃ dhammavinayanti imaṃ dhammañca vinayañca. Ubhayampetaṃ sāsanasseva nāmaṃ. Dhammena
@Footnote: 1 cha.Ma. pattabbadukkhassa       2 cha.Ma. upanayaṃ Sī. upanayanaṃ
@3 visuddhi. 1/272 chaanussatiniddesa: dhammānussatikathā     4 cha.Ma. tesaṃ
@5 cha.Ma., i. dvādasaterasavassāni

---------------------------------------------------------------------------------------------
page44.
Hettha dve piṭakāni vuttāni, vinayena vinayapiṭakaṃ, iti tīhi piṭakehi pakāsitaṃ
paṭipattiṃ adhunā āgatomhīti vadati.
       Mahesakkhāhīti mahāparivārāhi. Ekekassa hi devarañño koṭisataṃpi
koṭisahassaṃpi parivāro hoti, te attānaṃ mahante ṭhāne ṭhapetvā tathāgataṃ
passanti. Tattha amhādisānaṃ appesakkhānaṃ mātugāmajātikānaṃ kuto okāsoti
dasseti.
       Mayaṃpi āgaccheyyāmāti idaṃ sā devatā "sacepi cakkavāḷaṃ pūretvā
parisā nisinnā hoti, mahatāya 1-  buddhavīthiyā satthu santikaṃ gantuṃ labhatī"ti
ñatvā āha. Puccha bhikkhu puccha bhikkhūti thirakaraṇavasena āmeṇḍitaṃ 2- kataṃ.
       Akkheyyasaññinoti ettha "devo manusso gahaṭṭho pabbajito satto
puggalo tisso pusso"tiādinā nayena akkheyyato sabbesaṃ akkhānaṃ sabbāsaṃ
kathānaṃ vatthubhūtato pañcakkhandhā "akkheyyā"ti vuccanti. "satto naro poso
puggalo itthī puriso"ti evaṃ saññā etesaṃ atthī"ti saññino, akkheyyaṃ eva
saññino 3-  akkheyyasaññino, pañcasu khandhesu sattapuggalādisaññinoti attho.
Akkheyyasmiṃ patiṭṭhitāti pañcasu khandhesu aṭṭhahākārehi patiṭṭhitā. Ratto hi
rāgavasena patiṭṭhito hoti, duṭṭho dosavasena, muḷho mohavasena, parāmaṭṭho
diṭṭhivasena, thāmagato anusayavasena, vinibandho 4- mānavasena, aniṭṭhāgato 5-
vicikicchāvasena, vikkhepagato uddhaccavasena patiṭṭhito hotīti. 6- Akkheyyaṃ
apariññāyāti pañca khandhe tīhi pariññāhi aparijānitvā. Yogamāyanti maccunoti
maccuno yogaṃ payogaṃ pakkhepaṃ upakkhepaṃ upakkamaṃ abbhantaraṃ āgacchanti, maraṇavasaṃ 7-
āgacchantīti 8- attho. Evamimāya gāthāya kālikā 9- kāmā kathitā.
       Pariññāyāti ñātapariññā tīraṇapariññā pahānapariññāti imāhi tīhi
pariññāhi parijānitvā. Tattha katamā ñātapariññā? pañcakkhandhe parijānāti
"ayaṃ rūpakkhandho .pe. Ayaṃ viññāṇakkhandho, imāni nesaṃ
@Footnote: 1 cha.Ma. i. mahatiyā   2 cha.Ma. āmeḍitaṃ      3 cha.Ma., i. akkheyyeseva saññinoti
@4 cha.Ma. vinibaddho     5 cha.Ma. aniṭṭhaṅgato   6 iti-saddo na dissati
@7 Sī. māravasaṃ        8 cha.Ma. gacchantīti     9 ka. kāyikā

---------------------------------------------------------------------------------------------
page45.
Lakkhaṇarasapaccupaṭṭhānapadaṭṭhānānī"ti, ayaṃ ñātapariññā. Katamā tīraṇapariññā? evaṃ ñātaṃ
katvā pañcakkhandhe tīreti aniccato dukkhato rogatoti dvācattāḷīsāya ākārehi,
ayaṃ tīraṇapariññā. Katamā pahānapariññā? evaṃ tīrayitvā aggamaggena pañcasu
khandhesu chandarāgaṃ pajahati, ayaṃ pahānapariññā.
       Akkhātāraṃ na maññatīti evaṃ tīhi pariññāhi pañcakkhandhe parijānitvā
khīṇāsavo bhikkhu akkhātāraṃ puggalaṃ na maññati. Akkhātāranti kammavasena kārakaṃ
veditabbaṃ, akkhātabbaṃ kathetabbaṃ puggalaṃ na maññati, na passatīti attho. Kinti
akkhātabbaṃ? "tisso"ti vā "pusso"ti vā evaṃ yena kenaci nāmena vā
gottena vā pakāsetabbaṃ. Tañhi tassa na hotīti taṃ tassa khīṇāsavassa na
hoti. Yena naṃ vajjāti yena naṃ "rāgena ratto"ti vā "dosena duṭṭho"ti vā
"mohena muḷho"ti vāti koci vadeyya, taṃ kāraṇaṃ tassa khīṇāsavassa natthi.
       Sace vijānāsi vadehīti sace evarūpaṃ khīṇāsavaṃ jānāsi, "jānāmī"ti
vadehi. No ce jānāsi, atha "na jānāmī"ti vadehi. Yakkhāti devataṃ
ālapanto āha. Iti imāya kathāya sandiṭṭhiko navavidho lokuttaradhammo kathito.
Sādhūti āyācanatthe nipāto.
       Yo maññatīti yo attānaṃ "ahaṃ samo"ti vā "visesī"ti vā
"nihīno"ti vā maññati. Etena "seyyohamasmī"tiādayo tayo mānā gahitāva.
Tesu gahitesu nava mānā gahitāva honti. So vivadetha tenāti so puggalo
teneva mānena yena kenaci puggalena saddhiṃ "kena maṃ tvaṃ pāpuṇāsi,
kiṃ jātiyā pāpuṇāsi, udāhu gottena, kulapadesena, vaṇṇapokkharatāya,
bāhusaccena, dhutaguṇenā"ti evaṃ vivadeyya. Iti imāyapi upaḍḍhagāthāya kālikā
kāmā kathitā.
       Tīsu vidhāsūti tīsu mānesu. "ekavidhena rūpasaṅgaho"tiādīsu 1- hi koṭṭhāso
"vidhā"ti 2- vutto. "kathaṃvidhaṃ sīlavantaṃ vadanti, kathaṃvidhaṃ paññavantaṃ
vadantī"tiādīsu 3- ākāro. 4- "tisso imā bhikkhave vidhā, katamā tisso?
seyyohamasmīti vidhā,
@Footnote: 1 abhi. saṅgaṇi. 34/584/168 rūpakaṇḍa 2 cha.Ma. vidho 3 saṃ. sagā. 15/95/61 nandanasutta
@4 Ma. sabhāvo, aṭṭhasāsinī hanṛ´ā 448 rūpavibhattiekakaniddesavaṇṇanā

---------------------------------------------------------------------------------------------
page46.
Sadisohamasmīti vidhā, hīnohamasmīti vidhā"tiādīsu 1- māno "vidhā"ti vutto,
idhāpi mānova. Tena vuttaṃ "tīsu vidhāsūti tīsu mānesū"ti. Avikampamānoti so
puggalo etesu saṅkhepato tīsu, vitthārato navasu mānesu na kampati na calati.
Samo visesīti na tassa hotīti tassa pahīnamānassa khīṇāsavassa "ahaṃ sadiso"ti
vā "seyyo"ti vā "hīno"ti vā na hotīti dasseti. Pacchimapadaṃ vuttanayameva.
Iti imāyapi upaḍḍhagāthāya navavidho sandiṭṭhiko lokuttaradhammo kathito.
       Pahāsi saṅkhanti "paṭisaṅkhā yoniso āhāraṃ āhāretī"tiādīsu 2-  paññā
"saṅkhā"ti āgatā. "atthi te koci gaṇako vā muddiko vā saṅkhāyiko vā,
yo pahoti gaṅgāya vālikaṃ gaṇetun"ti 3- ettha gaṇanā. "saññānidānā hi
papañcasaṅkhā"tiādīsu 4- koṭṭhāso. "yā tesaṃ tesaṃ dhammānaṃ saṅkhā samaññā"ti 5-
ettha paṇṇatti "saṅkhā"ti āgatā. Idhāpi ayameva adhippetā. Pahāsi saṅkhanti
padassa hi ayamattho 6- :- ratto duṭṭho muḷhoti imaṃ paṇṇattiṃ khīṇāsavo
pahāsi jahi pajahīti.
       Na vimānamajjhagāti navabhedaṃ tividhamānaṃ na upagato. Nivāsanaṭṭhena vā
mātukucchi "vimānan"ti vuccati, taṃ āyatiṃ paṭisandhivasena na upagacchītipi attho.
Anāgatatthe atītavacanaṃ. Acchejjīti chindi. Chinnaganthanti cattāro ganthe
chinditvā ṭhitaṃ. Anighanti niddukkhaṃ. Nirāsanti nittaṇhaṃ. Pariyesamānāti
olokayamānā. Nājjhagamunti na adhigacchanti na vindanti na passanti.
Vattamānatthe atītavacanaṃ. Idha vā huraṃ vāti idha loke vā paraloke vā.
Sabbanivesanesūti tayo bhavā, catasso yoniyo, pañca gatiyo, satta viññāṇaṭṭhitiyo,
nava sattāvāsā, iti imesu sabbesupi sattanivesanesu evarūpaṃ khīṇāsavaṃ
kāyassa bhedā upapajjamānaṃ vā upapannaṃ vā 7- na passantīti attho. Imāya
gāthāya sandiṭṭhikaṃ lokuttaradhammameva kathesi.
@Footnote: 1 saṃ. mahā. 19/162/52  vidhāsutta     2 saṃ. saḷā. 18/185/131  lokakāmaguṇavagga,-
@  318/221 āsīvisavagga (syā)        3 saṃ. saḷā. 18/756/457 abyākatasaṃyutta
@4 khu. sutta 25/881/506 kalahavivādasutga  5 abhi. saṅgaṇi. 34/1313/297 nikkhepakaṇḍa
@6 cha.Ma. ayamevattho                 7 cha.Ma. uppajjamānaṃ vā uppannaṃ vā

---------------------------------------------------------------------------------------------
page47.
       Imañca gāthaṃ sutvā sāpi devatā atthaṃ sallakkhesi, teneva kāraṇena imassa
khvāhaṃ bhantetiādimāha. Tattha pāpaṃ na kayirāti gāthāya dasakusalakammapathavasenapi
kathetuṃ vaṭṭati aṭṭhaṅgikamaggavasenapi. Dasakusalakammapathavasena tāva vacasāti catubbidhaṃ
vacīsucaritaṃ gahitaṃ. Manasāti tividhaṃ manosucaritaṃ gahitaṃ. Kāyena vā kiñcana
sabbaloketi tividhaṃ kāyasucaritaṃ gahitaṃ. Ime tāva dasakusalakammapathadhammā honti.
Kāme pahāyāti iminā pana kāmasukhallikānuyogo paṭikkhitto. Satimā sampajānoti
iminā dasakusalakammapathakārakaṃ 1- satisampajaññaṃ gahitaṃ. Dukkhaṃ na sevetha anatthasañhitanti
iminā attakilamathānuyogo paṭisiddho. Iti devatā "ubho ante
vajjetvā kārakehi 2- satisampajaññehi saddhiṃ dasakusalakammapathadhamme tumhehi kathite
ājānāmi bhagavā"ti vadati.
       Aṭṭhaṅgikamaggavasena pana ayaṃ nayo:- tasmiṃ kira ṭhāne mahatīdhammadesanā
ahosi. Desanāpariyosāne sā devatā yathāṭṭhāne ṭhitāva desanānusārena ñāṇaṃ
pesetvā sotāpattiphale patiṭṭhāya attanā adhigataṃ aṭṭhaṅgikamaggaṃ dassentī
evamāha. Tattha vacasāti sammāvācā gahitā, mano pana aṅgaṃ na hotīti manasāti
maggasampayuttakacittaṃ 3- gahitaṃ. Kāyena vā kiñcana sabbaloketi sammākammanato
gahito, ājīvo pana vācākammantapakkhikattā gahitova hoti. Satimāti iminā
vāyāmasatisamādhayo gahitā. Sampajānoti padena sammādiṭṭhi sammāsaṅkapPo. Kāme
pahāya dukkhaṃ na sevethāti padadvayena antadvayavajjanaṃ. 4-  Iti ime dve ante
anupagamma majjhimaṃ paṭipadaṃ tumhehi kathitaṃ ājānāmi bhagavāti vatvā tathāgataṃ
gandhamālādīhi pūjetvā padakkhiṇaṃ katvā pakkāmīti.
                       Samiddhisuttavaṇṇanā niṭṭhitā.
                         Nandanavaggo dutiyo.
                           -----------
@Footnote: 1 cha.Ma....kāraṇaṃ  2 cha.Ma. vivajjetvā kāraṇehi
@3 Sī. maggasampayuttaṃ..., cha.Ma. maggasampayuttakaṃ cittaṃ  4 Sī. antadvayavajjaṃ

---------------------------------------------------------------------------------------------
page48.
                            3. Sattivagga
                         1. Sattisuttavaṇṇanā
       [21] Sattivaggassa paṭhame sattiyāti desanāsīsametaṃ, ekatodhārādinā
satthenāti attho. Omaṭṭhoti pahaṭo. Cattāro hi pahārā omaṭṭho ummaṭṭho
maṭṭho vimaṭṭhoti. Tattha upari ṭhatvā adhomukhaṃ dinnapahāro omaṭṭho nāma,
heṭṭhā ṭhatvā uddhaṃmukhaṃ 1- dinno ummaṭṭho nāma, aggaḷasūci viya vinivijjhitvā
gato maṭṭho nāma, seso sabbopi  vimaṭṭho nāma. Imasmiṃ pana ṭhāne
omaṭṭho gahito. So hi sabbadāruṇo duruddharasallo duttikiccho antodoso
antopubbalohitova hoti, pubbalohitaṃ anikkhamitvā vaṇamukhaṃ pariyonaddhitvā
tiṭṭhati. Pubbalohitaṃ nīharitukāmehi mañcena saddhiṃ bandhitvā adhosiro kātabbo
hoti, maraṇaṃ vā maraṇamattaṃ vā dukkhaṃ pāpuṇāti. Paribbajeti vihareyya.
       Imāya gāthāya kiṃ katheti? yathā sattiyā omaṭṭhapuriso sallubbahanavaṇatikicchanānaṃ
Atthāya viriyaṃ ārabhati, payogaṃ karoti parakkamati. Yathā ca ḍayhamāne 2-
matthake ādittasīso tassa nibbāpanatthāya viriyaṃ ārabhati, payogaṃ karoti
parakkamati, evameva bhikkhu kāmarāgaṃ pahānāya sato appamatto hutvā vihareyya
bhagavāti katheti. 3-
       Atha bhagavā cintesi:- imāya devatāya upamā tāva daḷhaṃ katvā ānītā,
atthaṃ pana parittakaṃ gahetvā ṭhitā, punappunaṃ kathentīpi  hesā kāmarāgassa
vikkhambhanapahānameva katheyya. Yāva ca kāmarāgo maggena na samugghāṭiyati, tāva
anubandhova hoti. Iti tameva opammaṃ gahetvā paṭhamamaggavasena desanaṃ vinivaṭṭetvā
dassento dutiyaṃ gāthamāha. Tassattho purimānusāreneva veditabboti. Paṭhamaṃ.
                         2. Phusatisuttavaṇṇanā
       [22] Dutiye nāphusantaṃ phusatīti kammaṃ aphusantaṃ vipāko na phusati,
kammameva vā aphusantaṃ kammaṃ na phusati. Kammaṃ hi nākarato kayirati. 4- Phusantañca
@Footnote: 1 Ma. uparimukhaṃ                 2 cha.Ma. ḍayhamāno, Ma. dayhamāno
@3 cha.Ma. kathesi                4 cha.Ma. nākaroto kariyati, Sī.nākārako kayirati

---------------------------------------------------------------------------------------------
page49.
Tato phuseti kammaṃ phusantaṃ vipāko phusati, kammameva vā phusati. Kammaṃ hi karato
kayirati 1-. Tasmā phusantaṃ phusati, appaduṭṭhappadosinanti yasmā na aphusantaṃ phusati,
phusantañca phusati, ayaṃ kammavipākānaṃ dhammatā, tasmā yo "appaduṭṭhassa narassa
dussati, suddhassa posassa aṇaṅgaṇassā"ti evaṃ vutto appaduṭṭhappadosī puggalo,
taṃ puggalaṃ kammaṃ phusantameva kammaṃ phusati, vipāko vā phusati. So hi parassa
upaghātaṃ kātuṃ sakkoti vā mā vā, attā panānena catūsu apāyesu ṭhapito
nāma hoti. Tenāha bhagavā "tameva bālaṃ pacceti pāpaṃ, sukhumo rajo paṭivātaṃva
khitto"ti. Dutiyaṃ.
                         3. Jaṭāsuttavaṇṇanā
       [23] Tatiye antojaṭāti gāthāya jaṭāti taṇhāya jāliniyā adhivacanaṃ.
Sā hi rūpādīsu ārammaṇesu heṭṭhuppariyavasena punappunaṃ uppajjanato
saṃsibbanaṭṭhena veḷugumbādīnaṃ sākhājālasaṅkhātā jaṭā viyāti jaṭā. Sā panesā
sakaparikkhāraparaparikkhāresu sakaattabhāvaparaattabhāvesu ajjhattikāyatanabāhirāyatanesu ca
uppajjanato antojaṭā bahijaṭāti vuccati. Tāya evaṃ uppajjamānāya jaṭāya
jaṭitā pajā. Yathā nāma veḷujaṭādīhi veḷuādayo, evaṃ tāya taṇhājaṭāya
sabbāpi ayaṃ sattanikāyasaṅkhātā pajā jaṭitā vinaddhā, saṃsibbitāti attho. Yasmā
ca evaṃ jaṭitā, taṃ taṃ gotama pucchāmīti tasmā taṃ pucchāmīti. Gotamāti
bhagavantaṃ gottena ālapati. Ko imaṃ vijaṭaye jaṭanti imaṃ evaṃ tedhātukaṃ
jaṭetvā ṭhitajaṭaṃ ko vijaṭeyya, vijaṭetuṃ ko samatthoti pucchati.
       Athassa bhagavā tamatthaṃ vissajjento sīle patiṭṭhāyātiādimāha. Tattha
sīle patiṭṭhāyāti catupārisuddhisīle ṭhatvā. Ettha ca bhagavā jaṭāvijaṭanaṃ pucchito
sīlaṃ ārabhanto na "aññaṃ puṭṭho aññaṃ kathetī"ti veditabbo. Jaṭāvijaṭakassa
hi patiṭṭhādassanatthamettha 2- sīlaṃ kathitaṃ.
       Naroti satto. Sapaññoti kammajatihetukapaṭisandhipaññāya paññavā. Cittaṃ
paññañca bhāvayanti samādhiñceva vipassanañca bhāvayamāno. Cittasīsena hettha
@Footnote: 1 cha.Ma. karoto kariyati, Sī. kārako kayirati     2 Sī. patiṭṭhaṭṭhenapettha

---------------------------------------------------------------------------------------------
page50.
Aṭṭha samapattiyo kathitā, paññānāmena vipassanā. Ātāpīti viriyavā. Viriyaṃ hi
kilesānaṃ ātāpanaparitāpanatthena "ātāpo"ti vuccati, tadassa atthīti ātāpī.
Nipakoti nepakaṃ vuccati paññā, tāya samannāgatoti attho. Iminā padena
pārihāriyapaññaṃ dasseti. Pārihāriyapaññā nāma "ayaṃ kālo uddesassa, ayaṃ
kālo paripucchāyā"tiādinā nayena sabbattha kārāpitā 1- pariharitabbapaññā.
Imasmiṃ hi pañhābyākaraṇe tikkhattuṃ paññā āgatā. Tattha paṭhamā sajātipaññā,
dutiyā vipassanāpaññā, tatiyā sabbakiccapariṇāyikā pārihāriyapaññā.
       So imaṃ vijaṭaye jaṭanti so imehi sīlādīhi samannāgato bhikkhu. Yathā
nāma puriso paṭhaviyaṃ patiṭṭhāya sunisitaṃ satthaṃ ukkhipitvā mahantaṃ veḷugumbaṃ
vijaṭeyya, evameva sīle patiṭṭhāya samādhisilāya sunisitaṃ vipassanāpaññāsatthaṃ
viriyabalapaggahitena pārihāriyapaññāhatthena ukkhipitvā sabbaṃpi taṃ attano
santānapatitaṃ 2-  taṇhājaṭaṃ vijaṭeyya sañchindeyya sampadāleyyāti.
       Ettāvatā sekkhabhūmiṃ kathetvā idāni jaṭaṃ vijaṭetvā ṭhitaṃ mahākhīṇāsavaṃ
dassento yesantiādimāha. Evaṃ jaṭaṃ vijaṭetvā ṭhitaṃ khīṇāsavaṃ dassetvā puna
jaṭāya vijaṭitokāsaṃ 3- dassento yattha nāmañcātiādimāha. Tattha nāmanti
cattāro arūpino khandhā. Paṭigharūpasaññā cāti ettha paṭighasaññāvasena kāmabhavo
gahito, rūpasaññāvasena rūpabhavo. Tesu dvīsu gahitesu arūpabhavo gahitova hoti
bhavasaṅkhepenāti. Etthesā chijjate jaṭāti ettha tebhūmikavaṭṭassa pariyādiyanaṭṭhāne
esā jaṭā chijjati, nibbānaṃ āgamma chijjati nirujjhatīti ayamattho dassito
hotīti. Tatiyaṃ.
                       4. Manonivāraṇasuttavaṇṇanā
       [24] Catutthe yato yatoti pāpato vā kalyāṇato vā. Ayaṃ kira
devatā "yaṃkiñci kusalādibhedaṃ lokiyaṃ vā lokuttaraṃ vā mano, taṃ nivāretabbameva,
na uppādetabban"ti evaṃladdhikā. Sa sabbatoti so sabbato. Atha bhagavā
"ayaṃ devatā aniyyānikaṃ kathaṃ katheti, mano nāma nivāretabbaṃpi atthi,
@Footnote: 1 Sī. kārāpikā   2 Sī. ṭhitaṃ     3 cha.Ma. vijaṭanokāsaṃ

---------------------------------------------------------------------------------------------
page51.
Bhāvetabbaṃpi atthi, vibhajitvā desanamassā 1- dassessāmī"ti cintetvā dutiyaṃ
gāthamāha. Tattha na mano saṃyattamāgatanti yaṃ vuttaṃ "na sabbato mano
nivāraye"ti, kataraṃ taṃ mano, yaṃ taṃ sabbato na nivāretabbanti ce. Mano
saṃyattamāgataṃ, yaṃ mano yattha saṃyatabhāvaṃ āgataṃ, "dānaṃ dassāmi, sīlaṃ
rakkhissāmī"tiādinā nayena uppannaṃ, etaṃ mano na nivāretabbaṃ, aññadatthuṃ
brūhetabbaṃ vaḍḍhetabbaṃ. Yato yato ca pāpakanti yato yato akusalaṃ uppajjati, tato
tato ca taṃ nivāretabbanti. Catutthaṃ.
                        5. Arahantasuttavaṇṇanā
       [25] Pañcame katāvīti catūhi maggehi katakicco. Ahaṃ vadāmīti ayaṃ
devatā vanasaṇḍavāsinī, sā araññikānaṃ bhikkhūnaṃ "ahaṃ bhuñjāmi, ahaṃ nisīdāmi,
mama patto, mama cīvaran"tiādikathāvohāraṃ sutvā cintesi "ahaṃ ime bhikkhū
`khīṇāsavā'ti maññāmi, khīṇāsavānañca nāma evarūpā attūpaladdhinissitakathā hoti,
na hoti nukho"ti jānanatthaṃ evaṃ pucchati.
       Samaññanti 2-  lokaniruttiṃ lokavohāraṃ. Kusaloti khandhādikusalo.
Vohāramattenāti upaladdhinissitakathaṃ hitvā vohārabhedaṃ akaronto "ahaṃ mamā"ti
vadeyya. "khandhā bhuñjanti, khandhā nisīdanti, khandhānaṃ patto, khandhānaṃ
cīvaran"ti hi vutte vohārabhedo hoti, na koci jānāti. Tasmā evaṃ avatvā
lokavohārena voharatīti.
       Atha devatā "yadi diṭṭhiyā vasena na vadati, mānavasena nukho vadatī"ti
cintetvā puna yo hotīti pucchi. Tattha mānaṃ nukhoti so bhikkhu mānaṃ
upagantavā mānavasena vadeyya nukhoti. Atha bhagavā "ayaṃ devatā khīṇāsavaṃ samānaṃ
viya karotī"ti cintetvā "khīṇāsavassa navavidhopi māno pahīno"ti dassento
paṭigāthaṃ āha. Tattha vidhūpitāti vidhaṃsitā. 3- Mānaganthassāti mānā ca ganthā
ca assa. Maññatanti 4- maññanaṃ. Tividhaṃpi taṇhādiṭṭhimānamaññanaṃ so vītivatto,
atikkantoti  attho. Sesaṃ uttānamevāti. Pañcamaṃ.
@Footnote: 1 cha.Ma. namassā  2 cha.Ma. sāmaññanti  3 cha.Ma. vidhamitā Ma. viddhaṃsitā  4 Sī. mānanti

---------------------------------------------------------------------------------------------
page52.
                        6. Pajjotasuttavaṇṇanā
       [26] Chaṭṭhe puṭṭhunti pucchituṃ. Kathaṃ jānemūti kathaṃ jāneyyāma.
Divārattinti divā ca rattiṃ ca. Tattha tatthāti yattha yattheva 1- pajjalito hoti,
tattha tattha. Esā ābhāti esā buddhābhā. Katamā pana sāti? ñāṇāloko
vā hotu pītiāloko vā pasādāloko vā dhammakathāāloko vā, sabbopi
buddhānaṃ pātubhāvā uppanno āloko buddhābhā nāma. Ayaṃ anuttarā
sabbaseṭṭhā asadisāti. Chaṭṭhaṃ.
                          7. Sarasuttavaṇṇanā
       [27] Sattame kuto sarā nivattantīti ime saṃsārasarā kuto nivattanti,
kiṃ āgamma nappavattantīti attho. Na gādhatīti na patiṭṭhāti. Atoti ato
nibbānato. Sesaṃ uttānamevāti 2-. Sattamaṃ.
                        8. Mahaddhanasuttavaṇṇanā
       [28] Aṭṭhame nidhānagataṃ muttasādhādi mahantaṃ dhanametesanti mahaddhanā.
Suvaṇṇarajatabhājanādi mahābhogo etesanti mahābhogā. Aññamaññābhigijjhantīti
aññamaññaṃ abhigijjhanti patthenti pihenti. Analaṅkatāti atittā apariyantajātā. 3-
Ussukkajātesūti nānākiccajātesu anuppannānaṃ rūpādīnaṃ uppādanatthāya
uppannānaṃ anubhavanatthāya pasutesu. 4- Bhavasotānusārīsūti vaṭṭasotaṃ anussarantesu.
Anussukāti abādhatā. 5- Agāranti mātugāmena saddhiṃ gehaṃ. Virājiyāti virājitvā.
Sesaṃ uttānamevāti. Aṭṭhamaṃ.
                        9. Catucakkasuttavaṇṇanā
       [29] Navame catucakkanti catuiriyāpathaṃ. Iriyāpatho hi idha cakkanti
adhippeto. Navadvāranti navahi vaṇamukhehi navadvāraṃ. Puṇṇanti asucipūraṃ. Lobhena
@Footnote: 1 Ma. yattha yattha         2 cha.Ma., i. uttānatthamevāti    3 cha.Ma. apariyattajātā
@4 cha.Ma., i. ussukkesu      5 cha.Ma. avāvaṭā

---------------------------------------------------------------------------------------------
page53.
Saṃyuttanti taṇhāya saṃyuttaṃ. Kathaṃ yātrā bhavissatīti etassa evarūpassa sarīrassa
kathaṃ niggamanaṃ 1- bhavissati, kathaṃ mutti parimutti samatikkamo bhavissatīti pucchati.
Naddhinti upanāhaṃ, pubbakāle kodho, aparakāle upanāhoti evaṃ pavattaṃ
balavakodhanti attho. Varattanti "../../bdpicture/chetvā naddhiṃ varattañca, sandānaṃ sahanukkaman"ti
gāthāya 2- taṇhā varattā, diṭṭhi sandānaṃ nāma jātaṃ, idha pana pāliniddiṭṭhe
kilese ṭhapetvā avasesā "varattā"ti veditabbā, iti kilesavarattañca chetvāti
attho. Icchālobhanti ekoyeva dhammo icchanatthena icchā, lubbhanatthena lobhoti
vutto. Paṭhamuppattikā vā dubbalā icchā, aparāparuppattiko balavā lobho.
Aladdhapatthanā vā icchā, paṭiladdhavatthumhi lobho. Samūlaṃ taṇhanti avijjāmūlena
samūlakañca taṇhaṃ. Abbuyahāti aggamaggena uppāṭetvā. Sesaṃ uttānamevāti. Navamaṃ.
                       10. Eṇijaṅghasuttavaṇṇanā
       [30] Dasame eṇijaṅghanti eṇimigassa viya suvaṭṭitajaṅghaṃ. Kisanti athūlaṃ
samasarīraṃ. Athavā tacomilātaṃ 3-  mālāgandhavilepanehi anūpabrūhitasarīrantipi 4- attho.
Vīranti viriyavantaṃ. Appāhāranti bhojane mattaññutāya mitāhāraṃ, 5- vikālabhojanaṃ
paṭikkhepavasena vā parittāhāraṃ. Aloluppanti catūsu paccayesu loluppavirahitaṃ.
Rasataṇhāpaṭikkhepo vā esa. Sīhaṃvekacaraṃ nāganti ekacaraṃ sīhaṃ viya, ekacaraṃ
nāgaṃ viya. Gaṇavāsino hi pamattā honti, ekacarā appamattā, tasmā
ekacarāva gahitā. Paveditāti pakāsitā kathitā. Etthāti etasmiṃ nāmarūpe.
Pañcakāmaguṇavasena hi rūpaṃ gahitaṃ, manena nāmaṃ, ubhayehi pana avinibhuttadhamme 6-
gahetvā pañcakkhandhādivasena pettha bhummaṃ yojetabbanti. Dasamaṃ.
                          Sattivaggo tatiyo.
                           -----------
@Footnote: 1 Ma. nikkhamanaṃ.  2 khu. dhamMa. 25/398/86 dvebrāhmavatthu, khu. sutta. 25/628/457
@vāseṭṭhasutta  3 cha.Ma., i. ātapena milātaṃ  4 Sī. supabrūhitasarīrantipi
@5 Sī. mattāhāraṃ
@6 Sī. avinimmuttadhamme. avinibhuttadhammeti avināsabhāvadhamme saṅgahitvāti ṭīkā

---------------------------------------------------------------------------------------------
page54.
                         4. Satullapakāyikavagga
                         1. Sabbhisuttavaṇṇanā
       [31] Satullapakāyikavaggassa paṭhame satullapakāyikāti sataṃ dhammasamādānavasena
ullapitvā sagge nibbattāti satullapakāyikā. Tatridaṃ vatthuṃ:- sambahulā kira
samuddavāṇijā nāvāya samuddaṃ pakkhandiṃsu. Tesaṃ khittasaravegena gacchantiyā nāvāya
sattame divase samuddamajjhe mahantaṃ uppātikaṃ 1- pātubhūtaṃ, mahāummiyo 2-
uṭṭhahitvā nāvaṃ udakassa pūrenti. Nāvāya nimmujjamānāya mahājano attano
attano devatānaṃ nāmāni gahetvā āyācanādīni karonto paridevi. Tesaṃ majjhe
eko puriso "atthi nu no me evarūpe bhaye patiṭṭhā"ti āvajjento attano
parisuddhāni saraṇāni ceva sīlāni ca disvā yogī viya pallaṅkaṃ ābhujitvā
nisīdi. Tametaṃ 3- itare abhayakāraṇaṃ pucchiṃsu. So tesaṃ kathesi "āma bho 4-  ahaṃ
nāvaṃ abhiruhanadivaseva bhikkhusaṃghassa dānaṃ datvā saraṇāni ceva sīlāni ca aggahesiṃ,
tena me bhayaṃ natthī"ti. Kiṃ pana sāmi etāni aññesaṃpi vaṭṭantīti. 5- Āma
vaṭṭantīti. Tenahi amhākaṃpi dethāti. So te manusse sataṃ sataṃ katvā
satta koṭṭhāse akāsi, tato pañca sīlāni adāsi.  tesu paṭhamaṃ janasataṃ 6-
gopphakamatte udake ṭhitaṃ aggahesi, dutiyaṃ jānumatte, tatiyaṃ kaṭimatte, catutthaṃ
nābhimatte, pañcamaṃ thanamatte, chaṭṭhaṃ galappamāṇe, sattamaṃ mukhena loṇodake
pavisante aggahesi. So tesaṃ sīlāni datvā "aññaṃ tumhākaṃ paṭisaraṇaṃ natthi,
sīlameva āvajjethā"ti ugghosesi. Tāni sattapi satāni 7- tattha kālaṃ katvā
āsannakāle gahitasīlaṃ nissāya tāvatiṃsabhavane nibbattiṃsu, tesaṃ ghaṭāvaseneva vimāni
nibbattiṃsu. Sabbamajjhe ācariyassa yojanasatikaṃ suvaṇṇavimānaṃ nibbatti, avasesāni
tassa parivārāni hutvā sabbaheṭṭhimaṃ dvādasayojanikaṃ ahosi. Te nibbattakkhaṇeyeva
kammaṃ āvajjentā ācariyaṃ nissāya taṃ sampattilābhaṃ ñatvā "gacchāma tāva,
@Footnote: 1 cha.Ma. uppātitaṃ, Sī. ugghāṭikaṃ  2 cha.Ma. mahāūmiyo  3 cha.Ma. tamenaṃ, i. tameva
@4 cha.Ma., i. ambho     5 cha.Ma., i. vattantīti evamuparipi  6 cha.Ma., i. jaṅghasataṃ
@7 cha.Ma. jaṅghasatāni

---------------------------------------------------------------------------------------------
page55.
Dasabalassa santike amhākaṃ ācariyassa vaṇṇaṃ kathessāmā"ti 1- majjhimayāmasamanantare
bhagavantaṃ upasaṅkamiṃsu, tāsu cha devatā 2- ācariyassa vaṇṇabhaṇanatthaṃ ekekaṃ gāthaṃ
abhāsiṃsu.
       Tattha sabbhirevāti paṇḍitehi sappurisehi eva. Rakāro padasandhikaro.
Samāsethāti saha nisīdeyya. Desanāsīsameva cetaṃ, sabbairiyāpathe sabbhireva saha
kappeyyāti 3- attho. Kubbethāti kareyya. Santhavanti mittasanthavaṃ. Taṇhāsanthavo
pana na kenaci saddhiṃ kātabbo, mittasanthavo buddhapaccekabudadhabuddhasāvakehi saha
kātabbo. Idaṃ sandhāyetaṃ vuttaṃ. Satanti buddhādīnaṃ sappurisānaṃ. Saddhammanti
pañcasīladasasīlacatusatipaṭṭhānādibhedaṃ saddhammaṃ, idha pana pañcasīlaṃ adhippetaṃ. Seyyo
hotīti vuḍḍhi hoti. Na pāpiyoti lāmakaṃ kiñci na hoti. Nāññatoti
vālikādīhi telādīni viya aññato andhabālato paññā nāma na labbhati,
tilādīhi pana telādīni viya  sataṃ dhammaṃ ñatvā paṇḍitameva sevanto bhajanto
labhatīti. Sokamajjheti sokavatthūnaṃ sokānugatānaṃ vā sattānaṃ majjhe gato na
socati bandhulasenāpatissa 4- upāsikā viya, pañcannaṃ corasatānaṃ majjhe
dhammasenāpatissa saddhivihāriko saṅkiccasāmaṇero viya ca.
       Ñātimajjhe virocatīti ñātigaṇamajjhe saṅkiccattherassa saddhivihāriko
adhimuttakasāmaṇero viya sobhati. So kirassa 5- bhāgineyyo hoti, atha naṃ thero āha
"sāmaṇera mahallakosi jāto, gaccha, vassāni pucchitvā ehi, upasampādessāmī"ti.
So "sādhū"ti theraṃ vanditvā pattacīvaramādāya corāṭaviyā orabhāge
bhaginiyā gāmaṃ gantvā piṇḍāya cari, bhaginī naṃ 6- disvā vanditvā gehe
nisīdāpetvā bhojesi. So katabhattakicco vassāni pucchi. Sā "ahaṃ na jānāmi,
mātā me jānātī"ti āha. Atha so "tiṭṭhatha tumhe, ahaṃ mātu santikaṃ
gamissāmī"ti aṭaviṃ otiṇṇo. Tamenaṃ dūratova corapuriso 7- disvā corānaṃ
āṇāpesi. 8- Corā "sāmaṇero kireko aṭaviṃ otiṇṇo, gacchatha naṃ ānethā"ti
@Footnote: 1 cha.Ma., i. katheyyāmā"ti        2 cha.Ma. tā devatā   3 cha.Ma. kubbeyyāti
@4 cha.Ma., i. bandhulamallasenāpatissa   5 cha.Ma. kira therassa   6 cha.Ma., i. taṃ bhaginī
@7 cha.Ma. carapuriso            8 cha.Ma.,i. ārocesi

---------------------------------------------------------------------------------------------
page56.
Āṇāpetvā ekacce "mārema 1- nan"ti āhaṃsu, ekacce vissajjemāti. 2-
Sāmaṇeropi cintesi "ahaṃ sekkho sakaraṇīyo, imehi saddhiṃ mantetvā
sotthimattānaṃ karissāmī"ti corajeṭṭhakaṃ āmantetvā "upamante āvuso
karissāmī"ti imā gāthā abhāsi:-
            "ahu atītamaddhānaṃ            araññasmiṃ brahāvane
             cheto 3- kūṭāni oḍetvā   campakaṃ 4- avadhī tadā.
             Campakañca mataṃ 5- disvā      ubbiggā migapakkhino
             ekarattiṃ apakkāmuṃ         `akiccaṃ vattate idha'.
             Tatheva samaṇaṃ hantvā         atimuttaṃ akiñcanaṃ
             addhiyā 6- nāgamissanti      dhanātītā gamissathā"ti. 7-
             Saccaṃ kho samaṇo āha        atimutto akiñcano
             addhiyā nāgamissanti         dhanajāni bhavissati.
             Sace paṭipathe disvā         nārocessasi kassaci
             tava saccamanurakkhanto         gaccha bhante yathāsukhanti.
     So tehi corehi vissajjito gacchanto ñātayopi disvā tesampi na
ārocesi. Atha ne 8- anuppatte corā gahetvā viheṭhayiṃsu, uraṃ paharitvā
paridevamānaṃ cassa mātaraṃ corā etadavocuṃ:-
            "kinte hoti adhimutto        udare vasitoti bhāsasi 9-
             puṭṭhā me amma akkhāhi      kathaṃ jānemu taṃ mayan"ti.
             Adhimuttassa ahaṃ mātā        ayañca janako pitā
             bhaginī bhātaro cāpi          sabbeva idha ñātayo.
             Akiccakārī adhimutto         yaṃ disvā na nivāraye
             etaṃ kho vattaṃ samaṇānaṃ       ariyānaṃ dhammajīvinaṃ.
@Footnote: 1 Sī.,Ma. māretha     2 Ma. vissajjetha   3 cha.Ma., i. ceto    4 cha.Ma., i. sasakaṃ
@5 Ma. vadhaṃ    6 cha.Ma., i. addhikā evamuparipi    7 cha.Ma., i. dhanajāni bhavissati
@8 cha.Ma., i. te       9 cha.Ma. vasiko asi, i. vasitoti ca

---------------------------------------------------------------------------------------------
page57.
                Saccavādī adhimutto              yaṃ disvā na nivāraye
                adhimuttassa suciṇṇena             saccavādissa bhikkhuno.
                Sabbeva abhayaṃ pattā             sotthiṃ gacchantu ñātayoti.
       Evaṃ te corehi vissajjitā gantvā adhimuttaṃ āhaṃsu:-
               "tava tāta suciṇṇena              saccavādissa bhikkhuno
                sabbeva abhayaṃ pattā             sotthipaccāgamāmhase"ti. 1-
          Te 2- pañcasatā corā pasādaṃ āpajjitvā adhimuttassa sāmaṇerassa
santike pabbajiṃsu. So te ādāya upajjhāyassa santikaṃ gantvā paṭhamaṃ attanā
upasampanno pacchā te pañcasate attano antevāsike katvā upasampādesi.
Te adhimuttattherassa ovāde ṭhitā sabbe aggaphalaṃ arahattaṃ pāpuṇiṃsu. Imamatthaṃ
gahetvā devatā "sataṃ  saddhammamaññāya, ñātimajjhe virocatī"ti āha.
          Sātatanti satataṃ sukhaṃ vā ciraṃ sukhaṃ vā 3- tiṭṭhantīti vadati. Sabbāsaṃ voti
sabbāsaṃ tumhākaṃ. Pariyāyenāti kāraṇena. Sabbadukkhā pamuccatīti na kevalaṃ
seyyova hoti, na ca kevalaṃ paññaṃ labhati, sokamajjhe na socati, ñātimajjhe
virocati, sugatiyaṃ nibbattati, ciraṃ sukhaṃ tiṭṭhati, sakalasmā pana vaṭṭadukkhāpi
pamuccatīti. Paṭhamaṃ.
                         2. Maccharisuttavaṇṇanā
       [32] Dutiye maccherā ca pamādā cāti attasampattinigūhanalakkhaṇena
maccherena ceva sativippavāsalakkhaṇena pamādena ca. Ekacco hi "imaṃ 4- me
dentassa parikkhayaṃ gamissati, mayhaṃ vā gharamānusakānaṃ vā na bhavissatī"ti
macchariyena 5- dānaṃ na deti. Ekacco khiḍḍādipasutattā "dānaṃ dātabban"ti
cittampi na uppādeti. Evaṃ dānaṃ na dīyatīti evametaṃ yasadāyakaṃ siridāyakaṃ
sampattidāyakaṃ sukhadāyakaṃ dānaṃ nāma na dīyatītiādinā kāraṇaṃ kathesi. Puññaṃ
ākaṅkhamānenāti pubbacetanādibhedaṃ puññaṃ icchamānena. Deyyaṃ hoti vijānatāti
atthi dānassa phalanti jānantena dātabbamevāti vadati.
@Footnote: 1 cha.Ma. sotthiṃ paccāgamamhaseti, i. sotthiṃ paccāgamāmhaseti   2 cha.Ma., i. tepi
@3 cha.Ma., i. sukhaṃ vāti na dissati  4 cha.Ma. idaṃ    5 Ma. maccharena

---------------------------------------------------------------------------------------------
page58.
       Tameva bālaṃ phusatīti taṃyeva bālaṃ idhalokaparalokesu jighacchā ca pipāsā
ca phusati anubandhati na vijahati. Tasmāti yasmā tameva phusati, tasmā. Vineyya
maccheranti maccheramalaṃ vinetvā. Dajjā dānaṃ malābhibhūti malābhibhū hutvā taṃ
maccheramalaṃ abhibhavitvā dānaṃ dadeyya.
       Te matesu na miyyantīti adānasīlatāya maraṇena matesu na miyyanti.
Yathā hi mato samparivāretvā ṭhapite bahumhipi annapānādimhi "idaṃ imassa
hotu, idaṃ imassā"ti uṭṭhahitvā saṃvibhāgaṃ na karoti, evaṃ adānasīlopīti
matakassa ca adānasīlassa ca bhogā samasamā nāma honti. Tena dānasīlā
evarūpesu matesu na miyyantīti attho. Addhānaṃva sahabbajaṃ 1- appasmiṃ ye
pavecchantīti yathā addhānaṃ kantāramaggaṃ saha vajantā pathikā saha vajantānaṃ
pathikānaṃ appasmiṃ pātheyye saṃvibhāgaṃ katvā pavecchanti dadantiyeva, evameva ye 2-
anamataggaṃ saṃsārakantāraṃ saha vajantā saha vajantānaṃ appasmiṃpi deyyadhamme
saṃvibhāgaṃ katvā dadantiyeva, te matesu na miyyanti.
       Esa dhammo sanantanoti esa porāṇako dhammo, sanantanānaṃ vā
paṇḍitānaṃ esa dhammoti. Appassameketi appakasmiṃ deyyadhamme eke. Pavecchantīti
dadanti. Bahuneke na dicchareti bahunāpi bhogena samannāgatā ekacce na
dadanti. Sahassena samaṃ mitāti sahassena saddhiṃ mitā, sahassadānasadisā hoti.
       Duranvayoti duranugamano, duppūroti attho. Dhammaṃ careti dasakusalakammapathadhammaṃ
carati. Yopi samuñjakaṃ careti yopi khalamaṇḍalādisodhanapalālapoṭhanādivasena
samuñjakaṃ carati. Dāraṃ ca posanti dāraṃ ca posento. Dadaṃ appakasminti
appakasmiṃ paṇṇasākamattamhipi saṃvibhāgaṃ katvā dadantova so dhammaṃ carati. Sataṃ
sahassānanti sahassaṃ sahassaṃ katvā gaṇitānaṃ purisānaṃ sataṃ, satasahassanti attho.
Sahassayāginanti bhikkhusahassassa vā yāgo kahāpaṇasahassena vā nibbattito
@Footnote: 1 cha.Ma. panthānaṃ saha vajaṃ,   2 cha.Ma. evamevaṃ ye pana, i. evamevaṃ

---------------------------------------------------------------------------------------------
page59.
Yāgopi sahassayāgo, so etesaṃ atthīti sahassayāgino, tesaṃ sahassayāgīnaṃ. Etena
dasannaṃ vā bhikkhukoṭīnaṃ dasannaṃ vā kahāpaṇakoṭīnaṃ piṇḍapāto dassito hoti.
Ye ettakaṃ dadanti, te kalaṃpi nāgghanti 1- tathāvidhassāti āha. Yvāyaṃ samuñjakaṃ
carantopi dhammaṃ carati, dāraṃ posentopi, appakasmiṃ dadantopi, tathāvidhassa
ete sahassayāgino kalaṃpi nāgghanti yantena daliddena ekapaṭivīsakamattampi
salākabhattamattaṃpi vā dinnaṃ, tassa dānassa sabbesaṃpi tesaṃ 2-  dānāni kalaṃ
nāgghanti. 2- Kalaṃ nāma soḷasabhāgopi satabhāgopi sahassabhāgopi. Idha satabhāgo
gahito. Yaṃ tena dānaṃ dinnaṃ, tasmiṃ satadhā vibhatte itaresaṃ dasakoṭisahassadānaṃ
tato ekakoṭṭhāsampi nāgghatīti āha.
     Evaṃ tathāgate dānassa agghaṃ karonte samīpe ṭhitā devatā cintesi
"evaṃ bhagavā mahādānaṃ pādena pavaṭṭetvā ratanasatike viya narake pakkhipanto
idaṃ evaṃ paritakkaṃ dānaṃ candamaṇḍale paharanto 3- viya pakkhipati, 4- kathaṃ nu kho
etaṃ mahapphalataran"ti 5- jānanatthaṃ gāthāya ajjhabhāsi. Tattha kenāti kena kāraṇena.
Mahaggatoti mahattaṃ gato, vipulassevetaṃ 6- vevacanaṃ. Samena dinnassāti samena dinnassa
dānassa. Athassā bhagavā dānaṃ vibhajitvā dassento dadanti heketiādimāha.
Tattha visame niviṭṭhāti visame kāyavacīmanokamme patiṭṭhitā hutvā. Ghatvāti 7-
pothetvā. Vadhitvāti māretvā. Socayitvāti paraṃ sokasamappitaṃ katvā. Assumukhāti
assumukhasammissā. Paraṃ rodāpetvā dinnadānaṃ hi assumukhadānanti vuccati.
Sadaṇḍāti daṇḍena tajjetvā paharitvā dinnadakkhiṇā sadaṇḍāti vuccati.
Evanti nāhaṃ sammāsambuddhatāya mahādānaṃ gahetvā appaphalaṃ nāma kātuṃ sakkomi
parittadānaṃ vā mahapphalaṃ nāma. Idaṃ pana mahādānaṃ attano uppattiyā
aparisuddhatāya evaṃ appaphalaṃ nāma hoti, itaraṃ parittadānaṃ attano uppattiyā
parisuddhatāya evaṃ mahapphalaṃ nāmāti imamatthaṃ dassento evantiādimāhāti. Dutiyaṃ.
@Footnote: 1 cha.Ma. nagghanti evamuparipi  2-2 cha.Ma., i. dānaṃ kalaṃ nagghagīti  3 Ma. pasāranto
@4 cha.Ma. ukkhipati.  5 Sī. mahagghataranti  6 cha.Ma. vipulassetaṃ  7 cha.Ma., i. chetvā

---------------------------------------------------------------------------------------------
page60.
                         3. Sādhusuttavaṇṇanā
       [33]  Tatiye udānaṃ udānesīti udāhāraṃ udāhari. Yathā hi yaṃ telaṃ
pamāṇaṃ 1- gahetuṃ na sakkoti visanditvā gacchati, taṃ avasesakoti 2- vuccati. Yaṃ ca
jalaṃ taḷākaṃ gahetuṃ na sakkoti, ajjhottharitvā gacchati, taṃ oghoti vuccati,
evameva yaṃ pītivacanaṃ dahayaṃ gahetuṃ na sakkoti, adhikaṃ hutvā anto asaṇṭhahitvā
bahi nikkhamati, taṃ udānanti vuccati, evarūpaṃ pītimayavacanaṃ nicchāresīti attho.
Saddhāyapi sāhu dānanti kammañca kammaphalañca saddahitvāpi dinnadānaṃ sāhu
laddhakaṃ bhaddakameva. Āhūti kathenti. Kathaṃ panetaṃ ubhayaṃ samaṃ nāma hotīti?
jīvitabhīruko hi yujjhituṃ na sakkoti, khayabhīruko dātuṃ na sakkoti. "jīvitaṃ ca
rakkhissāmi yujjhissāmi cā"ti hi vadanto na yujjhati. Jīvate pana ālayaṃ
vissajjetvā chejjaṃ vā hotu maraṇaṃ vā, gamissāmetaṃ issariyan"ti ussahantova
yujjhati. "bhoge ca rakkhissāmi, dānaṃ ca dassāmī"ti vadanto na dadāti.
Bhogesu pana ālayaṃ vissajjetvā mahādānaṃ dassāmīti ussahantova deti. Evaṃpi 3-
dānañca yuddhañca samaṃ hoti. Kiñci bhiyyo:- appāpi santā bahuke
jinantīti yathā ca yuddhe appāpi vīrapurisā bahuke bhīrukapurise jinanti, evaṃ
saddhādisampanno appakaṃpi dānaṃ dadanto bahumaccheraṃ maddati, bahuñca dānavipākaṃ
adhigacchati. Evaṃpi dānaṃ ca yuddhaṃ ca samānaṃ. Tenevāha:-
              "appaṃpi ce saddahāno dadāti
               teneva so hoti sukhī paratthā"ti.
         Imassa ca panatthassa pakāsanatthaṃ ekasāṭakabrāhmaṇavatthuṃ ca aṅkuravatthuṃ
ca vitthāretabbaṃ.
       Dhammaladdhassāti dhammena samena laddhassa bhogassa dhammaladdhassa ca
puggalassa. Ettha puggalo laddhadhammo nāma adhigatadhammo ariyapuggalo. Iti yaṃ
dhammaladdhassa bhogassa dānaṃ dhammaladdhassa ariyapuggalassa dīyati, taṃpi sādhūti attho.
Yo dhammaladdhassāti imasmiṃpi gāthāpade ayameva attho. Uṭṭhānaviriyādhigatassāti
@Footnote: 1 cha.Ma., i. mānaṃ         2 Sī. avasekoti.     3 cha.Ma. evaṃ

---------------------------------------------------------------------------------------------
page61.
Uṭṭhānena ca viriyena ca adhigatassa bhogassa. Vetaraṇinti 1- desanāsīsamattamevetaṃ.
Yamassa pana vetaraṇimpi 2- sañjīvakāḷasuttādayopi ekatiṃsa mahānirayepi sabbasova
atikkamitvāti attho.
       Viceyya dānanti vicinitvā dinnadānaṃ. Tattha dve vicinanā dakkhiṇāvicinanaṃ
ca dakkhiṇeyyavicinanaṃ ca. Tesu lāmakalāmake paccaye apanetvā paṇītapaṇīte
vicinitvā tesaṃ dānaṃ dakkhiṇāvicinanaṃ nāma. Vipannasīle ito bahiddhā
chanavuti 3- pāsaṇḍabhede vā dakkhiṇeyyaṃ pahāya sīlādiguṇasampannānaṃ sāsane
pabbajitānaṃ dānaṃ dakkhiṇeyyavicinanaṃ nāma. Evaṃ dvīhākārehi viceyya dānaṃ.
Sugatappasaṭṭhanti sugatena vaṇṇitaṃ. Tattha dakkhiṇeyyavicinanaṃ dassento ye
dakkhiṇeyyātiādimāha. Vījāni 4- vuttāni yathāti iminā pana dakkhirāvicinanaṃ
āha. Avicinabījasadisā 5- hi vicinitvā gahitā paṇītapaṇītā deyyadhammāti.
       Pāṇesupi sādhu saṃyamoti pāṇesu saṃyatabhāvopi bhaddako. Ayaṃ devatā
itarāhi kathitaṃ dānānisaṃsaṃ atikkamitvā sīlānisaṃsaṃ kathetuṃ āraddhā. Aheṭhayaṃ
caranti avihiṃsanto caramāno. Parūpavādāti parassa upavādabhayena. Bhayāti
upavādabhayā. Dānā ca kho dhammapadaṃva seyyoti dānato nibbānasaṅkhātaṃ
dhammapadameva seyyo. Pubbe ca hi pubbatareva 6- santoti pubbe vā
kassapabuddhādikāle pubbatare vā 7-  konāgamanabuddhādikāle, sabbepi vā ete
pubbe ca pubbatare ca santo nāmāti. Tatiyaṃ.
                         4. Nasantisuttavaṇṇanā
       [34] Catutthe kamanīyānīti rūpādīni iṭṭhārammaṇāni. Apunāgamanaṃ anāgantvā 8-
puriso maccudheyyāti tebhūmikavaṭṭasaṅkhātā maccudheyyā apunāgamanasaṅkhātaṃ
nibbānaṃ anāgantā. Nibbānaṃ hi patvā 9- punāgacchanti, tasmā taṃ
apunāgamananti vuccati. Taṃ kāmesu baddho ca pamatto ca anāgantā nāma
hoti, sotaṃ pāpuṇituṃ na sakkoti, tasmā evamāha. Chandajanti taṇhāchandato
@Footnote: 1 Ma. vettaraṇīti evamuparipi   2 Ma. vettaraṇīpi   3 cha.Ma., i. pañcanavuti.
@4 cha.Ma., i. bījāni  5 cha.Ma. avipannabījasadisā  6 cha.Ma. pubbatare ca
@7 cha.Ma., i. pubbe ca...dikāle pubbatare ca  8 cha.Ma. sattā
@9  cha.Ma. anāgantā, i. apunāgantā

---------------------------------------------------------------------------------------------
page62.
Jātaṃ. Aghanti pañcakkhandhadukkhaṃ. Dutiyapadaṃ tasseva vevacanaṃ. Chandavinayā aghavinayoti
taṇhāvinayena pañcakkhandhavinayo. Aghavinayā dukkhavinayoti pañcakkhandhavinayena
vaṭṭadukkhaṃ vinītameva hoti. Citrānīti ārammaṇacittāni. Saṅkapparāgoti
saṅkappitarāgo. Evamettha vatthukāmaṃ paṭikkhipitvā kilesakāmo kāmoti vutto. Ayaṃ
panattho pasurasuttena 1- vibhāvetabbo. Pasuraparibbājako hi therena "saṅkapparāgo
purisassa kāmo"ti vutte:-
                "na te kāmā yāni citrāni loke
                 saṅkapparāgaṃ ca vadesi kāmaṃ
                 saṅkappayaṃ akusalavitakke
                 bhikkhūpi te hehinti kāmabhogī"ti āha.
        Atha naṃ thero avoca:-
                "te ce kāmā yāni citrāni loke
                 saṅkapparāgaṃ na vadesi kāmaṃ
                 passanto rūpāni manoramāni
                 satthāpi te hehiti kāmabhogī.
                 Suṇanto saddāni ghāyanto gandhāni
                 sāyanto rasāni phusanto phassāni manorammāni
                 satthāpi te hehiti kāmabhogī"ti.
       Athettha dhīrāti atha etesu ārammaṇesu paṇḍitā chandarāgaṃ vinayanti.
Saṃyojanaṃ sabbanti dasavidhampi saṃyojanaṃ. Akiñcananti rāgakiñcanādivirahitaṃ.
Nānupatanti dukkhāti vaṭṭadukkhā pana tassa upari na patanti. Iccāyasmā
mogharājāti "pahāsi saṅkhan"ti gāthaṃ sutvā tāsaṃ pi 3- parisati anusandhikusalo
mogharājā nāma thero "imissā gāthāya attho na yathānusandhigato"ti cintetvā
yathānusandhiṃ ghaṭento evamāha. Tattha idha vā huraṃ vāti idha loke vā
paraloke vā. Naruttamaṃ atthacaraṃ narānanti kiñcāpi sabbakhīṇāsavā naruttamā
@Footnote: 1 khu. sutta 25/831 ādi/496 aṭṭhakavagga
@2 hehitīti hessati bhaveyyāti atthoti ṭīkā  3 cha.Ma. tassaṃ, Sī. tāyaṃ, Ma. tāsaṃ

---------------------------------------------------------------------------------------------
page63.
Ceva atthacarā ca narānaṃ, thero pana dasabalaṃ sandhāyevamāha. Ye taṃ namassanti
pasaṃsiyā teti yadi tathā vimuttaṃ devamanussā namassanti, atha ye taṃ bhagavantaṃ
kāyena vā vācāya vā anupaṭipattiyā vā namassanti, te kiṃ pasaṃsiyā, udāhu
apasaṃsiyāti. Bhikkhūti mogharājattheraṃ ālapati. Aññāya dhammanti catusaccadhammaṃ
jānitvā. Saṅagātītā 1- tepi bhavantīti ye taṃ kāyena vācāya vā anupaṭipattiyā
vā namassanti, te catusaccadhammaṃ aññāya vicikicchaṃ pahāya saṅgātītāpi 1- honti,
pasaṃsiyāpi hontīti. Catutthaṃ.
                       5. Ujjhānasaññisuttavaṇṇanā
       [35] Pañcame ujjhānasaññikāti ujjhānasaññīdevaloko nāma pāṭiyekko
natthi, imā pana devatā tathāgatassa catupaccayaparibhogaṃ nissāya ujjhāyamānā āgatā.
Tāsaṃ kira evaṃ ahosi:- "samaṇo gotamo bhikkhūnaṃ paṃsukūlacīvarapiṇḍiyāloparukkhamūla-
senāsanapūtimuttabhesajjehi santosasseva pariyantakāritaṃ vaṇṇeti, sayaṃ
cinapaṭadukulakhomādīni 2- paṇītacīvarāni dhāreti, rājārahaṃ uttamabhojanaṃ bhuñjati,
devavimānakappāya gandhakuṭiyā varasayane sayati, sappinavanītādīni bhesajjāni paṭisevati,
divasaṃ mahājanassa dhammaṃ deseti, vacanamassa aññato 3- gacchati, kiriyaṃ aññato"ti
ujjhāyamānā āgamiṃsu. Tena tāsaṃ dhammasaṅgāhakattherehi "ujjhānasaññikā"ti
nāmaṃ gahitaṃ.
       Aññathā santanti aññenākārena bhūtaṃ. Nikaccāti nikatiyā vañcanāya,
vañcetvāti 4- attho. Kitavassevāti kitavo vuccati sākuṇiko. So hi agumbe
vasamāno sākhāpaṇṇādipaṭicchādanena gumbavaṇṇaṃ dassetvā upagate moratittirādayo
sakuṇe māretvā dārabharaṇaṃ karoti. Iti tassa kitavassa imāya vañcanāya evaṃ
vañcetvā sakuṇamaṃsabhojanaṃ viya kuhakassāpi paṃsukūlena attānaṃ paṭicchādetvā
kathāchekatāya mahājanaṃ vañcetvā khādamānassa vicarato. Bhuttaṃ theyyena tassa
tanti sabbopi tassa catupaccayaparibhogo theyyena paribhutto nāma hotīti devatā
bhagavantaṃ sandhāya vadati. Parijānanti paṇḍitāti ayaṃ kārako vā akārako vāti
@Footnote: 1-1 cha.Ma. saṅgātigā  2 cha.Ma., i. pattuṇdukūlakhomādīni  3 Ma. amuto
@4 cha.Ma. vañcetvā vāti.

---------------------------------------------------------------------------------------------
page64.
Paṇḍitā jānanti. Iti tā devatā "tathāgatāpi mayameva paṇḍitā"ti maññamānā
evamāhaṃsu.
       Atha bhagavā na yidantiādimāha. Tattha yāyaṃ paṭipadā daḷhāti ayaṃ
dhammānudhammapaṭipadā hi thiRā. Yāya paṭipadāya dhīrā paṇḍitā ārammaṇūpanijjhānena
lakkhaṇūpanijjhānena cāti dvīhi jhānehi jhāyino mārabandhanā pamuccanti, taṃ 1-
paṭipadaṃ bhāsitamattena vā savanamattena vā okkamituṃ paṭipajjituṃ na sakkāti
attho. Na ve dhīrā pakubbantīti dhīrā paṇḍitā viditvā lokapariyāyaṃ
saṅkhāralokassa udayabbayaṃ ñatvā catusaccadhammaṃ ca aññāya kilesanibbānena
nibbutā loke visattikaṃ tiṇṇā evaṃ na kubbanti, mayaṃ evarūpāni na
kathemāti 2- attho.
      Paṭhaviyaṃ patiṭṭhahitvāti "ayuttaṃ amhehi kataṃ, akārakameva mayaṃ
kārakavādena samudācarimhā"ti lajjamānā mahābrahmā 3- viya bhagavati gāravaṃ
paccupaṭṭhapetvā  aggikkhandhaṃ viya  bhagavantaṃ durāsadaṃ katvā namassamānā 4- ākāsato
otaritvā bhūmiyaṃ ṭhatvāti attho. Accayoti aparādho. No bhante accagamāti
amhe atikkamma abhibhavitvā pavatto. Apasādetabbanti 5- ghaṭayitabbaṃ. Tā kira
devatā bhagavantaṃ kāyena vācāyāti dvīhipi ghaṭayiṃsu. Tathāgataṃ avanditvā ākāse
patiṭṭhamānā kāyena ghaṭayiṃsu, kitavo cammaṃ 6- āharitvā nānappakāraṃ asabbhivādaṃ 7-
vadamānā vācāya ghaṭayiṃsu. Tasmā apasādetabbaṃ 8- amaññimhāti āhaṃsu.
Paṭiggaṇhātūti khamatu. Āyatiṃ saṃvarāyāti anāgate saṃvaraṇatthāya, 9- puna evarūpassa
aparādhassa dosassa khalitassa 10- akaraṇatthāya.
       Sitaṃ pātvākāsīti aggadante dassento pahaṭṭhākāraṃ dassesi. Kasmā?
Tā kira devatā na sabhāvena khamāpenti, lokiyamahājanañca sadevake loke
aggapuggalaṃ tathāgatañca ekasadisaṃ karonti. Atha bhagavā "parato kathāya uppannāya
buddhabalaṃ dīpetvā pacchā gamissāmī"ti sitaṃ pātvākāsi. Bhiyyoso mattāyāti
@Footnote: 1 Ma. tañca   2 ka. na kathentīti   3 cha.Ma., i. mahābrahmāni   4 cha.Ma. passamānā
@5 cha.Ma. āsādetabbanti  6 cha.Ma. kitavopamaṃ  7 Sī. asabbhavācaṃ.  8 cha.Ma. āsādetabbaṃ
@9 Ma. saṃvaratthāya   10 cha.Ma. ayaṃ pāṭho na dissati

---------------------------------------------------------------------------------------------
page65.
Atirekappamāṇena. Imaṃ gāthaṃ abhāsīti kuppito esa amhākanti maññamānā
abhāsi.
        Na paṭiggaṇhātīti na khamati nādhivāseti. Kopantaroti abbhantare
uppannakodho. 1- Dosagarūti dosaṃ garuṃ katvā ādāya viharanto. Sa veraṃ
paṭimuccatīti so evarūpo gaṇḍikaṃ paṭimuccanto viya taṃ veraṃ attani paṭimuccati
ṭhapeti, na paṭinissajjatīti attho. Accayo ce na vijjethāti sace accāyikakammaṃ
na bhaveyya. No cīdha apahataṃ siyāti yadi aparādho nāma na bhaveyya. Kenīdha
kusalo siyāti yadi verāni na sammeyyuṃ, kena kāraṇena kusalo bhaveyya.
        Kassaccayāti gāthāya 2- kassa atikkamo natthi, kassa aparādho natthi, ko
sammohaṃ nāpajjati, ko niccameva paṇḍito nāmāti attho. Imaṃ kira gāthaṃ
bhaṇāpanatthaṃ bhagavato sitapātukammaṃ. Tasmā idāni devatānaṃ buddhabalaṃ dīpetvā
khamissāmīti tathāgatassa buddhassātiādimāha. Tattha tathāgatassāti tathā āgatoti
tathāgatotievamādīhi kāraṇehi tathāgatassa. Buddhassāti catunnaṃ saccānaṃ
buddhattādīhi kāraṇehi vimokkhantikapaṇṇattivasena evaṃ laddhanāmassa. Accayaṃ
desayantīnanti yaṃ vuttaṃ tumehahi "accayaṃ desayantīnaṃ .pe. Sa veraṃ paṭimuccatī"ti,
taṃ sādhu vuttaṃ, ahaṃ pana taṃ veraṃ nābhinandāmi na patthayāmīti attho.
Paṭiggaṇhāmi voccayanti tumhākaṃ aparādhaṃ khamāmīti. Pañcamaṃ.
                         6. Saddhāsuttavaṇṇanā
      [36] Chaṭṭhe saddhā dutiyā purisassa hotīti purisassa devaloke
manussaloke ceva nibbānañca gacchantassa saddhā dutiyā hoti, sahāyakiccaṃ
sādheti. No ce assaddhiyaṃ avatiṭṭhatīti yadi assaddhiyaṃ na tiṭṭhati. Yasoti
parivāro. Kittīti vaṇṇabhaṇanaṃ. Tatvassa hotīti tato assa hoti. Nānupatanti
saṅgāti rāgasaṅgādayo pañca saṅgā na anupatanti. Pamādamanuyuñjantīti ye
pamādaṃ karonti nibbattenti, te taṃ anuyuñjanti nāma. Dhanaṃ seṭṭhaṃva
rakkhatīti muttāmaṇisārādiuttamadhanaṃ viya rakkhati. Jhāyantoti lakkhaṇūpanijjhānena ca
@Footnote: 1 cha.Ma., i. uppannakopo           2 ka. vācāya

---------------------------------------------------------------------------------------------
page66.
Ārammaṇūpanijjhānena ca jhāyanto. Tattha lakkhaṇūpanijjhānaṃ nāma vipassanāmaggaphalāni.
Vipassanā hi tīṇi lakkhaṇāni upanijjhāyatīti lakkhaṇūpanijjhānaṃ. Maggo
vipassanāya āgatakiccaṃ sādhetīti lakkhaṇūpanijjhānaṃ. Phalaṃ tathalakkhaṇanirodhasaccaṃ
upanijjhāyatīti lakkhaṇūpanijjhānaṃ. Aṭṭha samāpattiyo pana kasiṇārammaṇassa
upanijjhāyanato ārammaṇūpanijjhānanti veditabbā. Paramaṃ sukhaṃ nāma arahattasukhaṃ
adhippetanti. Chaṭṭhaṃ.
                         7. Samayasuttavaṇṇanā
      [37] Sattame sakkesūti "sakyā vata bho kumārā"ti  1- udānaṃ paṭicca
sakkāti laddhanāmānaṃ rākumārānaṃ nivāso ekopi janapado ruḷhisaddena
sakkāti vuccati. Tasmiṃ sakkesu janapade. Mahāvaneti sayaṃ jāte aropite
himavantena saddhiṃ ekābaddhe mahāvane. Sabbeheva arahantehīti imaṃ suttaṃ
kathitadivaseyeva pattaarahantehi.
       Tatrāyaṃ anupubbīkathā:- sākiyakoliyā kira kapilavatthunagarassa ca koliyanagarassa
ca antare rohiṇiṃ nāma nadiṃ ekeneva āvaraṇena bandhāpetvā sassāni
kārenti. Atha jeṭṭhamūlamāse sassesu milāyantesu ubhayanagaravāsikānaṃ kammakarā 2-
sannipatiṃsu. Tattha lokiyanagaravāsino āhaṃsu "idaṃ udakaṃ ubhato hariyamānaṃ 3- na
tumhākaṃ, na amhākaṃ pahossati, 4- amhākaṃ pana sassaṃ ekaudakeneva nipphajjissati,
idaṃ udakaṃ amhākaṃ dethā"ti. Kapilavatthuvāsino āhaṃsu "tumhesu koṭṭhe pūretvā
ṭhitesu mayaṃ rattasuvaṇṇanīlamaṇikāḷakahāpaṇe ca gahetvā pacchipasibbakādihatthā na
sakkhissāma tumhākaṃ gharadvāre vicarituṃ, amhākaṃpi sassaṃ ekeneva udakena
nipphajjissati, idaṃ udakaṃ amhākaṃ dethā"ti. "na mayaṃ dassāmā"ti. "mayaṃpi na
dassāmā"ti. Evaṃ kathaṃ vaḍḍhetvā eko uṭṭhāya ekassa pahāraṃ adāsi, sopi
aññassāti evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ vaḍḍhayiṃsu.
       Koliyakammakarā 2- vadanti "tumhe kapilavatthuvāsino 5- dārake gahetvā
tajjetha, 6- ye soṇasiṅgālādayo viya attano bhaginīhi saddhiṃ saṃvāsaṃ vasiṃsu, etesaṃ
@Footnote: 1 dī.Sī. 9/267/93 dāsīputtavāda 2 cha.Ma., i. kammakārā evamuparipi
@3 cha.Ma., i. āhariyamānaṃ  4 Ma., Sī., i. pahoti  5 cha.Ma., i. kapilavatthuvāsike
@6 cha.Ma. gajjatha evamuparipi

---------------------------------------------------------------------------------------------
page67.
Hatthino ca assā ca phalakāvudhāni ca amhākaṃ kiṃ karissantī"ti. Te
sākiyakammakarā vadanti "tumhedāni kuṭṭhino dārake gahetvā tajjetha, ye
anāthā nigatikā tiracchānā viya kolarukkhe vasiṃsu, etesaṃ hatthino ca assā ca
phalakāvudhāni ca amhākaṃ kiṃ karissantī"ti. Te gantvā  tasmiṃ kamme niyuttāmaccānaṃ
kathesuṃ, amaccā rājakulānaṃ kathesuṃ, tato sākiyā "bhaginīhi saddhiṃ saṃvasitakānaṃ thāmaṃ
ca balaṃ ca dassessāmā"ti yuddhasajjā nikkhamiṃsu. Koliyāpi "kolarukkhavāsīnaṃ
thāmaṃ ca balaṃ ca dassessāmā"ti yuddhasajjā nikkhamiṃsu.
       Bhagavāpi rattiyā paccūsasamaye mahākaruṇāsamāpattito vuṭṭhāya lokaṃ volokento
ime evaṃ yuddhasajje nikkhamante addasa. Disvā "mayi gate ayaṃ kalaho
vūpasamissati nukho"ti 1-  upadhārayanto "ahamettha gantvā kalahavūpasamanatthaṃ tīṇi
jātakāni kathessāmi, tato kalaho vūpasamissati. Atha sāmaggidīpanatthāya dve
jātakāni kathetvā attadaṇḍasuttaṃ dassessāmi. Desanaṃ sutvā ubhayanagaravāsinopi
aḍḍhatiyāni aḍḍhatiyāni kumārasatāni dassanti, ahante pabbājessāmi, tadā
mahāsamāgamo bhavissatī"ti sanniṭṭhānamakāsi. Tasmā imesu yuddhasajjesu nikkhamantesu
kassaci anārocetvā sayameva pattacīvaramādāya gantvā dvinnaṃ senānaṃ antare
ākāse pallaṅkaṃ ābhujitvā chabbaṇṇaraṃsiyo vissajjetvā nisīdi.
      Kapilavatthuvāsino bhagavantaṃ disvāva "amhākaṃ ñātiseṭṭho satthā āgato,
diṭṭho nukho tena amhākaṃ kalahakaraṇabhāvo"ti cintetvā "na kho pana sakkā
bhagavati āgate amhehi parassa sarīre satthaṃ pātetuṃ, koliyanagaravāsino amhe
hanantu vā bajjhantu vā"ti āvudhāni chaḍḍetvā bhagavantaṃ vanditvā nisīdiṃsu.
Koliyanagaravāsinopi tatheva cintetvā āvudhāni chaḍḍetvā bhagavantaṃ vanditvā
nisīdiṃsu.
      Bhagavā jānantova "kasmā āgatattha mahārājā"ti pucchi. "na bhagavā
titthakīḷāyanapabbatakīḷāyananadīkīḷāyanagiridassanatthaṃ, imasmiṃ pana ṭhāne saṅgāmaṃ
paccupaṭṭhāpetvā āgatamhā"ti. Kiṃ nissāya vo kalaho mahārājāti. Udakaṃ
@Footnote: 1 cha.Ma. nukho udāhu no"ti

---------------------------------------------------------------------------------------------
page68.
Bhanteti. Udakaṃ kiṃ agghati mahārājāti. Appaṃ bhanteti. Paṭhavī nāma kiṃ agghati
mahārājāti. Anagghā bhanteti. Khattiyā kiṃ agghantīti. Khattiyā nāma anagghā
bhanteti. Appamūlakaṃ udakaṃ nissāya kimatthaṃ anagghe khattiye nāsetha mahārāja,
kalahe assādo nāma natthi, kalahavasena mahārāja aṭṭhāne veraṃ katvā ekāya
rukkhadevatāya kāḷasīhena saddhiṃ baddhāghāto sakalaṃpi imaṃ kappaṃ anuppavattoyevāti 1-
vatvā phandanajātakaṃ 2- kathesi. Tato "parapattiyena nāma mahārāja na bhavitabbaṃ
parapattiyā hutvā hi ekassa sasakassa kathāya tiyojanasahassavitthate himavante
catuppadagaṇā mahāsamuddaṃ pakkhandino ahesuṃ. Tasmā parapattiyena na bhavitabban"ti
vatvā paṭhavīudriyanajātakaṃ 3- kathesi. Tato "kadāci mahārāja dubbalopi mahābalassa
randhaṃ vivaraṃ passati, kadāci mahābalo dubbalassa. Laṭukikāpi hi sakuṇikā
hatthināgaṃ ghātesī"ti laṭukikajātakaṃ 4- kathesi. Evaṃ kalahavūpasamanatthāya tīṇi jātakāni
kathetvā sāmaggiparidīpanatthāya dve jātakāni kathesi. Kathaṃ? samaggānaṃ hi
mahārāja koci otāraṃ nāma passituṃ na sakkotīti vatvā rukkhadhammajātakaṃ  5-
kathesi. Tato "samaggānaṃ mahārāja koci vivaraṃ passituṃ nāsakkhi. Yadā pana
aññamaññaṃ vivādamakaṃsu, atha te nesādaputto jīvitā voropetvā ādāya gatoti
vivāde assādo nāma natthī"ti vatvā vaṭṭakajātakaṃ 6- kathesi. Evaṃ imāni
pañca jātakāni kathetvā avasāne attadaṇḍasuttaṃ 7- kathesi.
       Rājāno ca pasannā "sace satthā nāgamissa, mayaṃ sahatthā aññamaññaṃ
vadhitvā lohitanadiṃ pavattayissāma. Amhākaṃ puttabhātaro ca gehadvāre na
passāma, 8- sāsanapaṭisāsanaṃpi no āharaṇako nābhavissa. Satthāraṃ nissāya no
jīvitaṃ laddhaṃ. Sace pana satthā agāraṃ ajjhāvasissa 9- , dīpasahassadvayaparivāraṃ
catumahādīparajjamassa hatthagataṃ abhavissa, atirekasahassaṃ kho panassa puttā abhavissaṃsu,
@Footnote: 1 cha.Ma. anuppattoyevāti   2  khu. jā. terasa. 27/1738/345 (syā)
@3 pāli. duddubhāyajātakaṃ, khu. jā. catukka. 27/586 ādi/142 (syā)
@4 khu. jā. pañcaka. 27/732 ādi/170 (syā) 5 khu. jā. eka.27/74/23
@varuṇavagga (syā) 6 khu. jā. eka. 27/118/38 haṃsivagga (syā)
@ 7 khu. sutta. 25/942 ādi/518  aṭṭhakavagga
@8 cha.Ma., i. passeyyāma  9 Ma. ajjhāvasissati

---------------------------------------------------------------------------------------------
page69.
Tato ca khattiyaparivāro vicarissati. 1- Taṃ kho panesa sampattiṃ pahāya nikkhamitvā
sambodhiṃ patto. Idānipi khattiyaparivāroyeva vicaratū"ti ubhayanagaravāsino aḍḍhatiyāni
aḍḍhatiyāni kumārasatāni adaṃsu. Bhagavāpi te pabbājetvā mahāvanaṃ agamāsi. Tesaṃ
garubhāvena 2- na attano ruciyā pabbajitānaṃ anabhirati uppajji. Purāṇadutiyikāyopi
tesaṃ "ayyaputtā ukkaṇṭhantu, gharāvāso na saṇṭhātī"tiādīni vatvā sāsanaṃ
pesenti. Te ca atirekataraṃ ukkaṇṭhiṃsu.
      Bhagavā āvajjento tesaṃ anabhiratibhāvaṃ ñatvā "ime bhikkhū mādisena
buddhena saddhiṃ ekato vasantā ukkaṇṭhanti, handa nesaṃ kuṇāladahassa vaṇṇaṃ
kathetvā tattha netvā anabhiratiṃ vinodessāmī"ti kuṇāladahassa vaṇṇaṃ kathesi. Te
taṃ daṭṭhukāmā ahesuṃ. Daṭṭhukāmattha bhikkhave kuṇāladahanti. Āma bhagavāti. Yadi
evaṃ etha gacchāmāti. Iddhimantānaṃ bhagavā āgamanaṭṭhānaṃ mayaṃ kathaṃ gamissāmāti.
Tumhe gantukāmā hotha, ahaṃ mamānubhāvena gahetvā gamissāmīti. Sādhu bhanteti.
Bhagavā pañca bhikkhusatāni gahetvā ākāse uppatitvā kuṇāladahe patiṭṭhāya te
bhikkhū āha "bhikkhave imasmiṃ kuṇāladahe yesaṃ macchānaṃ nāmaṃ na jānātha maṃ 3-
pucchathāti.
       Te pucchiṃsu, bhagavā pucchitapucchitaṃ kathesi. Na kevalaṃ ca, macchānaṃyeva,
tasmiṃ vanasaṇḍe rukkhānaṃpi pabbatapāde dipadacatupadasakuṇānaṃpi nāmāni pucchāpetvā
kathesi. Atha dvīhi sakuṇehi mukhatuṇḍakena ḍaṃsitvā gahitadaṇḍake nisinno
kuṇālo sakuṇarājā purato pacchato ubhosu ca passesu sakuṇasaṅghaparivuto
āgacchati. Bhikkhū taṃ disvā "esa bhante imesaṃ sakuṇānaṃ rājā bhavissati,
parivārā ete tassā"ti maññemāti. 4- Evameva bhikkhave, ayampi mameva vaṃso
mama paveṇīti. Idāni tāva mayaṃ bhante ete sakuṇe passāma. Yaṃ pana
bhagavā "ayampi mameva vaṃso mama paveṇī"ti āha. Taṃ sotukāmamhāti.
Sotukāmattha bhikkhaveti. Āma bhagavāti. Tenahi suṇāthāti tīhi gāthāsatehi
maṇḍetvā kuṇālajātakaṃ 5- kathento anabhiratiṃ vinodesi. Desanāpariyosāne sabbepi
@Footnote: 1 cha.Ma. avicarissa, i. vicarissatha.   2 cha.Ma. garugāravena   3 cha.Ma. mamaṃ
@4 cha.Ma., i. maññāmāti.    5 khu.jā.asīti. 28/296/106 (syā)

---------------------------------------------------------------------------------------------
page70.
Sotāpattiphale patiṭṭhahiṃsu, maggeneva ca nesaṃ iddhipi āgatā. Bhagavā "hotu
tāva ettakaṃ tesaṃ bhikkhūnan"ti ākāse uppatitvā mahāvanameva agamāsi. Tepi
bhikkhū gamanakāle dasabalassa ānubhāvena gantvā āgamanakāle attano ānubhāvena
bhagavantaṃ parivāretvā mahāvane otariṃsu.
       Bhagavā paññattāsane nisīditvā te bhikkhū āmantetvā "etha bhikkhave
nisīdatha, uparimaggattayavajjhānaṃ vo kilesānaṃ kammaṭṭhānaṃ kathessāmī"ti kammaṭṭhānaṃ
kathesi. Bhikkhū cintayiṃsu "bhagavā amhākaṃ anabhiratibhāvaṃ ñatvā kuṇāladahaṃ netvā
anabhiratiṃ vinodesi, tattha sotāpattiphalaṃ pattānaṃ no idāni idha tiṇṇaṃ maggānaṃ
kammaṭṭhānaṃ adāsi, na kho panamhehi `sotāpannā mayan'ti vītināmetuṃ vaṭṭati,
purisasadisehi 1- no bhavituṃ vaṭṭatī"ti te dasabalassa pāde vanditvā uṭṭhāya
nisīdanaṃ pappoṭhetvā 2- visuṃ visuṃ pabbhārarukkhamūlesu nisīdiṃsu.
       Bhagavā cintesi "ime bhikkhū pakatiyāpi avisaṭṭhakammantā 3- laddhupāyassa
pana bhikkhuno kilamanakāraṇaṃ nāma natthi. Gacchantā gacchantā ca vipassanaṃ
paṭṭhapetvā 4- arahattaṃ pattā 5- `attanā paṭividdhaguṇaṃ ārocessāmā'ti mama
santikaṃ āgamissanti. Etesu āgatesu dasasahassacakkavāḷadevatā ekacakkavāḷe
sannipatissanti, mahāsamayo bhavissati, vivitte okāse mayā nisīdituṃ vaṭṭatī"ti.
Tato vivitte okāse buddhāsanaṃ paññāpetvā nisīdi.
       Sabbapaṭhamaṃ kammaṭṭhānaṃ gahetvā gatatthero saha paṭisambhidāhi arahattaṃ
pāpuṇi. Tato aparo tato aparoti pañcasatāpi paduminiyaṃ padumāni viya vikasiṃsu.
Sabbapaṭhamaṃ arahattappattabhikkhu "bhagavato ārocessāmī"ti pallaṅkaṃ vinibhujitvā
nisīdanaṃ pappoṭhetvā 2- uṭṭhāya dasabalābhimukho ahosi. Evaṃ aparopi aparopīti
pañcasatāpi bhattasālaṃ pavisantā viya paṭipāṭiyāva āgamiṃsu. Paṭhamaṃ āgato
vanditvā nisīdanaṃ paññāpetvā ekamantaṃ nisīditvā paṭividdhaguṇaṃ ārocetukāmo
"atthi nukho añño koci, natthī"ti nivattitvā āgatamaggaṃ olokento aparaṃpi
addasa aparaṃpi addasayevāti sabbepi te āgantvā ekamantaṃ nisīditvā ayaṃ
@Footnote: 1 cha.Ma. purisapurisehi, Sī. uttamapurisasadisehi   2 cha.Ma. papphoṭetvā
@3 cha.Ma. avisaṭṭhakammaṭṭhānā  4 cha.Ma. vaḍḍhetvā   5 cha.Ma. patvā

---------------------------------------------------------------------------------------------
page71.
Imassa harāyamāno na kathesi, ayaṃ imassa harāyamāno na kathesi. Khīṇāsavānaṃ
kira dve ākārā honti:- "aho vata mayā paṭividdhaguṇaṃ 1- sadevako loko
khippameva paṭivijjheyyā"ti cittaṃ uppajjati. Paṭividdhabhāvaṃ 1- pana nidhiladdhapuriso
viya na aññassa ārocetukāmā honti.
       Evaṃ uṭṭhānamatte 2- pana tasmiṃ ariyamaṇḍale pācīnayugandharaparikkhepato
abbhā mahikā dhūmo rajo rāhūti imehi upakkilesehi vippamuttaṃ
buddhuppādapaṭimaṇḍitassa lokassa rāmaṇeyyakadassanatthaṃ pācīnadisāya
ukkhittarajatamayamahāādāsamaṇḍalā 3- viya nemivaṭṭiyaṃ gahetvā
parivattiyamānarajatacakkasassirikaṃ puṇṇacandamaṇḍalaṃ ullaṅghitvā anīlapathaṃ
paṭipajjittha. Iti evarūpe khaṇe laye muhutte bhagavā sakkesu
viharati kapilavatthusmiṃ mahāvane mahatā bhikkhusaṃghena saddhiṃ pañcamattehi
bhikkhusatehi sabbeheva arahantehi.
        Tattha bhagavāpi mahāsammatassa vaṃse uppanno, tepi pañcasatā bhikkhū
mahāsammatassa kule uppannā. Bhagavāpi khattiyagabbhe jāto, tepi khattiyagabbhe
jātā. Bhagavāpi rājapabbajito, tepi rājapabbajitā. Bhagavāpi setacchattaṃ pahāya
hatthagataṃ cakkavattirajjaṃ nissajjitvā pabbajito, tepi setacchattaṃ pahāya
hatthagatāni rajjāni vissajjitvā pabbajitā. Iti bhagavā parisuddhe okāse
parisuddhe rattibhāge sayaṃ parisuddho parisuddhaparivāro vītarāgo vītarāgaparivāro
vītadoso vītadosaparivāro vītamoho vītamohaparivāro nittaṇho nittaṇhaparivāro
nikkileso nikkilesaparivāro santo santaparivāro danto dantaparivāro mutto
muttaparivāro ativiya virocatīti. Vaṇṇabhūmi nāmesā, yattakaṃ sakkoti, tattakaṃ
vattabbaṃ. Iti ime bhikkhū sandhāya vuttaṃ "pañcamattehi bhikkhusatehi sabbeheva
arahantehī"ti.
        Yebhuyyenāti bahutarā sannipatitā, mandā na sannipatitā
asaññārūpāvacaradevatāyeva. 4- Tatrāyaṃ sannipātakkamo:- mahāvanassa kira sāmantā
@Footnote: 1 su. vi. 2/331/292 paṭiladdha...
@2 cha.Ma., i. osaṭamatte, su.vi. 2/331/292 osīdamatte  3 cha.Ma., i....maṇḍalaṃ viya
@4 cha.Ma., i. asaññī arūpāvacaradevatā samāpannadevatāyo ca

---------------------------------------------------------------------------------------------
page72.
Devatā vasiṃsu, 1- "āyāma bho buddhadassanaṃ nāma bahūpakāraṃ, dhammassavanaṃ bahūpakāraṃ,
bhikkhusaṃghadassanaṃ bahūpakāraṃ, āyāma āyāmā"ti mahāsaddaṃ kurumānā āgantvā
bhagavantaṃ ca taṃmuhuttaṃ arahattappattakhīṇāsave ca vanditvā ekamantaṃ aṭṭhaṃsu. Eteneva
upāyena tāsaṃ tāsaṃ saddaṃ sutvā saddantaraaḍḍhagāvutagāvutaaḍḍhayojanādivasena
tiyojanasahassavitthate himavante, tikkhattuṃ tesaṭṭhiyā nagarasahassesu, navanavutiyā
doṇamukhasatasahassesu, chanavutiyā  paṭṭanakoṭisatasahassesu, chapaṇṇāsāya ratanākaresūti
sakalajambūdīpe, pubbavidehe, amaragoyāne, uttarakurumhi, dvīsu
parittadīpasahassesūti sakalacakkavāḷe, tato dutiyatatiyacakkavāḷeti evaṃ dasasahassa-
cakkavāḷesu devatā sannipatitāti veditabbā. Dasasahassacakkavāḷaṃ hi idha dasalokadhātuyoti
adhippetaṃ. Tena vuttaṃ "dasahi ca lokadhātūhi devatā yebhuyyena sannipatitā hontī"ti.
        Evaṃ sannipatitāhi devatāhi sakalacakkavāḷagabbhaṃ yāva brahmalokā sūcighare
nirantarapakkhittasūci 2- viya paripuṇṇaṃ hoti. Tattha brahmalokassa evaṃ uccataraṃ 3-
veditabbaṃ:- lohapāsāde kira pabbatakūṭāgārasamo 4- pāsāṇo brahmaloke ṭhatvā
adho khitto catūhi māsehi paṭhaviṃ pāpuṇāti. Evaṃ mahante okāse yathā heṭṭhā
ṭhatvā khittapupphāni vā dumā 5- vā upari gantuṃ, upari vā ṭhatvā khittasāsapā
heṭṭhā otarituṃ antaraṃ na labhanti, evaṃ nirantarā devatā ahesuṃ. Yathā kho pana
cakkavattirañño nisinnaṭṭhānaṃ asambādhaṃ hoti, āgatāgatā mahesakkhā khattiyā
okāsaṃ labhantiyeva, parato ca parato ca na atisambādhaṃ 6- hoti. Evameva
bhagavato nisinnaṭṭhānaṃ asambādhaṃ, āgatāgatā mahesakkhā devā ca brahmāno ca
okāsaṃ labhantiyeva. Api sudaṃ bhagavato āsannaṭṭhāne 7- vālagganittudanamatte
padese dasapi vīsatipi devā sukhume attabhāve māpetvā aṭṭhaṃsu. Sabbaparato
saṭṭhī saṭṭhī devatā aṭṭhaṃsu.
       Suddhāvāsakāyikānanti suddhāvāsavāsīnaṃ. Suddhāvāsā nāma suddhānaṃ
anāgāmikhīṇāsavānaṃ āvāsā pañca brahmalokā. Etadahosīti kasmā ahosi?
@Footnote: 1 cha.Ma. caliṃsu 2 cha.Ma. nirantaraṃ pakkhittasūcīhi
@3 cha.Ma. uccattanaṃ, i. uccattaṃ  4 cha.Ma. sattakūṭāgārasamo, i. sattamakūṭāgārasamo
@5 cha.Ma. khittāni pupphāni vā dhūmo vā  6 cha.Ma., i. parato parato pana atisambādhaṃ
@7 cha.Ma., i. āsannāsannaṭṭhāne

---------------------------------------------------------------------------------------------
page73.
Te kira brahmāno samāpattiṃ samāpajjitvā yathāparicchedena vuṭṭhitā brahmabhavanaṃ
olokentā pacchābhatte bhattagehaṃ viya suññataṃ 1- addasaṃsu. Tato "kuhiṃ
brahmāno gatā"ti āvajjentā mahāsamāgamaṃ ñatvā "ayaṃ samāgamo mahā, mayaṃ
ohīnā, ohīnakānampana okāso dullabho hoti, tasmā gacchantā atucchahatthā
hutvā ekekaṃ gāthaṃ abhisaṅkharitvā gacchāma. Tāya mahāsamāgame ca attano
āgatabhāvaṃ jānāpessāma, dasabalassa ca vaṇṇaṃ bhāsissāmā"ti. Iti tesaṃ
samāpattito vuṭṭhāya āvajjitattā etadahosi.
       Bhagavato purato pāturahesunti pāliyā bhagavato santike abhimukhaṭṭhāneyeva
otiṇṇā viya katvā vuttā, na kho panettha evaṃ attho veditabbo. Te
pana brahmaloke ṭhitāyeva gāthā abhisaṅkharitvā eko puratthimacakkavāḷamukhavaṭṭiyaṃ
otari, eko dakkhiṇacakkavāḷamukhavaṭṭiyaṃ, eko pacchimacakkavāḷamukhavaṭṭiyaṃ, eko
uttaracakkavāḷamukhavaṭṭiyaṃ otari. Tato puratthimacakkavāḷamukhavaṭṭiyaṃ otiṇṇabrahmā
nīlakasiṇaṃ samāpajjitvā nīlarasmiyo vissajjetvā dasasahassacakkavāḷadevatānaṃ
maṇicammaṃ 2- paṭimuñcanto viya attano āgatabhāvaṃ jānāpetvā buddhavithī nāma
kenaci uttarituṃ na sakkā, tasmā pahaṭabuddhavīthiyāva 3- āgantvā bhagavantaṃ
abhivādetvā ekamantaṃ aṭṭhāsi. Ekamantaṃ ṭhito kho attanā abhisaṅkhatagāthaṃ abhāsi.
        Dakkhiṇacakkavāḷamukhavaṭṭiyaṃ otiṇṇabrahmā pītakasiṇaṃ samāpajjitvāva
suvaṇṇapabhaṃ muñcitvā dasasahassacakkavāḷadevatānaṃ suvaṇṇapaṭaṃ pārupanto 4- viya
attano āgatabhāvaṃ jānāpetvā tatheva akāsi. Pacchimacakkavāḷamukhavaṭṭiyaṃ
otiṇṇabrahmā lohitakasiṇaṃ samāpajjitvā lohitakarasmiyo muñcitvā dasasahassa-
cakkavāḷadevatānaṃ rattavarakambalena parikkhipanto viya attano āgatabhāvaṃ jānāpetvā
tatheva akāsi. Uttaracakkavāḷamukhavaṭṭiyaṃ otiṇṇabrahmā odātakasiṇaṃ samāpajjitvā
odātarasmiyo vissajjetvā dasasahassacakkavāḷadevatānaṃ sumanakusumapaṭaṃ pārupanto
viya attano āgatabhāvaṃ  jānāpetvā tatheva akāsi.
@Footnote: 1 Sī. suññakaṃ, i. suññaṃ.               2 cha.Ma. maṇivammaṃ
@3 cha.Ma. mahatiyā buddhavīthiyāva          4 Ma. pārupento

---------------------------------------------------------------------------------------------
page74.
     Pāliyaṃ pana bhagavato purato pāturahesuṃ athakho tā devatā bhagavantaṃ
abhivādetvā ekamantaṃ aṭṭhaṃsūti evaṃ ekakkhaṇe viya purato pātubhāvo ca
abhivādetvā ekamantaṃ ṭhitabhāvo ca vutto, so iminā anukkamena ahosi,
ekato katvā pana dassito. Gāthābhāsanaṃ pana pāliyaṃpi visuṃ visuṃyeva vuttaṃ.
      Tattha mahāsamayoti mahāsamūho. Pavanaṃ vuccati vanasaṇḍo. Ubhayenapi bhagavā
"imasmiṃ pana vanasaṇḍe ajja mahāsamūho sannipāto"ti āha. Tato yesaṃ so
sannipāto, te dassetuṃ devakāyā samāgatāti āha. Tattha devakāyāti devaghaṭā.
Āgatamha imaṃ dhammasamayanti evaṃ samāgate devakāye disvā mayaṃpi imaṃ dhammasamūhaṃ
āgatā. Kiṃ kāraṇā? dakkhitāyeva aparājitasaṃghanti kenaci aparājitaṃ ajjeva
tayo māre madditvā vijitasaṅgāmaṃ imaṃ aparājitasaṃghaṃ dassanatthāya āgatamhāti
attho. So pana brahmā imaṃ gāthaṃ bhāsitvā bhagavantaṃ abhivādetvā
puratthimacakkavāḷamukhavaṭṭiyaṃyeva aṭṭhāsi.
      Atha dutiyo vuttanayeneva āgantvā abhāsi. Tattha tatra bhikkhavoti tasmiṃ
sannipātaṭṭhāne bhikkhū. Samādahaṃsūti samādhinā yojesuṃ. Cittaṃ attano ujukamakaṃsūti
attano citte sabbe  vaṅkakuṭilajimhabhāve haritvā ujukaṃ akariṃsu. Sārathīva
nettāni gahetvāti yathā samappavattesu sindhavesu odhastapaṭodo sārathī
sabbayottāni gahetvā acodento asārento 1- tiṭṭhati, evaṃ chaḷaṅgupekkhāya
samannāgatā  guttadvārā sabbepete pañcasatā bhikkhū indriyāni rakkhanti
paṇḍitā, evaṃ te 2- daṭṭhuṃ idhāgatamhā bhagavāti, sopi gantvā yathāṭṭhāneyeva
aṭṭhāsi.
      Atha tatiyo vuttanayeneva āgantvā abhāsi. Tattha chetvā khīlanti
rāgadosamohakhīlaṃ chinditvā. Palīghanti rāgadosamohapalighameva. Indakhīlanti
rāgadosamohindakhīlameva. Ohaccamanejāti ete taṇhāejāya anejā bhikkhū indakhīlaṃ
ohacca samūhanitvā. Te carantīti 3- catūsu disāsu appaṭihatacārikaṃ caranti.
Suddhāti nirupakkilesā. Vimalāti nimmalā. Idaṃ tasseva vevacanaṃ. Cakkhacumatāti
@Footnote: 1 cha.Ma. avārento  2 cha.Ma., i. ete    3 cha.Ma. te carantīti na dissati

---------------------------------------------------------------------------------------------
page75.
Pañcahi cakkhūhi cakkhumantena. Sudantāti cakkhutopi dantā sotatopi ghānatopi
jivhātopi kāyatopi manatopi dantā. Susū  nāgāti taruṇanāgā. Tatrāyaṃ
vacanattho:- chandādīhi na gacchantīti nāgā tena tena maggena pahīne kilese
na āgacchantīti nāgā, nānappakāraṃ āguṃ na karontīti nāgā. Ayamettha
saṅkhepo, vitthāro pana mahāniddese 1- vuttanayeneva veditabbo. Apica:-
             "āguṃ na karoti kiñci loke
              sabbasaṃyoge visajja bandhanāni
              sabbattha na sajjatī vimutto
              nāgo tādi pavuccate tathattā"ti 2-
      evamettha attho veditabbo. Susū nāgāti susū nāgā, nāgabhāvasampattiṃ 3-
pattāti attho. Te evarūpena 4- anuttarena yogācariyena damite taruṇanāge
dassanāya āgatamha bhagavāti. Sopi gantvā yathāṭṭhāneyeva aṭṭhāsi.
      Atha catuttho vuttanayeneva āgantvā abhāsi. Tattha gatāseti
nibbematikasaraṇagamanena gatā. Sopi gantvā yathāṭṭhāneyeva aṭṭhāsīti. Sattamaṃ.
                         8. Sakalikasuttavaṇṇanā
      [38] Aṭṭhame maddakucchisminti evaṃnāmake uyyāne. Taṃ hi ajātasattumhi
kucchigate tassa mātarā "ayaṃ mayhaṃ kucchigato gabbho rañño sattu bhavissati,
kimme iminā"ti gabbhapātanatthaṃ tattha 5- kucchi maddāpitā. Tasmā "maddakucchī"ti
saṅkhaṃ gataṃ. Migānaṃ pana abhayavāsatthāya dinnattā migadāyo vuccati.
      Tena kho pana samayenāti ettha ayaṃ anupubbīkathā:- devadatto hi
ajātasattuṃ nissāya dhanuggahe ca dhanapālakaṃ ca payojetvāpi tathāgatassa
jīvitantarāyaṃ kātuṃ asakkonto "sahatthāva naṃ māressāmī"ti 6- gijjhakūṭaṃ pabbataṃ
abhirūhitvā mahantaṃ kūṭāgārappamāṇaṃ silaṃ ukkhipitvā "samaṇo gotamo
@Footnote: 1 khu. mahā. 29/363/242 māgandiyasuttaniddesa (syā)
@2 khu. sutta. 25/528/437 sabhiyasutta        3 cha.Ma., i. susunāgabhāvasampattiṃ
@4 cha.Ma., i. evarūpe                  5 cha.Ma. ayaṃ pāṭho na dissati.
@6 cha.Ma. sahattheneva māressāmi

---------------------------------------------------------------------------------------------
page76.
Cuṇṇavicuṇṇo hotū"ti pavijjhi. Mahāthāmavā kiresa pañcannaṃ hatthīnaṃ balaṃ dhāreti.
Aṭṭhānaṃ kho panetaṃ, yaṃ buddhānaṃ parūpakkamena jīvitantarāyo bhaveyyāti taṃ
tathāgatassa sarīrābhimukhaṃ āgacchantaṃ ākāse aññā silā uṭṭhahitvā sampaṭicchi.
Dvinnaṃ silānaṃ sampahārena mahantā pāsāṇasakalikā 1- uṭṭhahitvā bhagavato
piṭṭhipādapariyantaṃ abhihani, pādo mahāpharasunā pahaṭo viya samuggatalohitena
lākhārasarañjito 2- viya ahosi. Bhagavā uddhī oloketvā devadattaṃ etadavoca
"bahu tayā moghapurisa apuññaṃ pasutaṃ, yo tvaṃ paduṭṭhacitto vadhakacitto tathāgatassa
lohitaṃ uppādesī"ti. Tato paṭṭhāya bhagavato aphāsu jātaṃ. Bhikkhū cintayiṃsu "ayaṃ
vihāro ujjaṅgalo visamo, bahunnaṃ khattiyādīnañceva pabbajitānañca anokāso"ti.
Te tathāgataṃ mañcasivikāya ādāya maddakucchiṃ nayiṃsu. Tena vuttaṃ "tena kho pana
samayena bhagavato pādo sakalikāya khato hotī"ti.
       Bhusāti balavatiyo. Sudanti nipātamattaṃ. Dukkhāti sukhapaṭikkhePo. Tibbāti
bahalā. Kharāti pharusā. Kaṭukāti tikhiṇā. Asātāti amadhuRā. Na tāsu mano
appeti, na tā manaṃ appāyanti na vaḍḍhentīti amanāpā. Sato sampajānoti
vedanādhivāsanasatisampajaññena samannāgato hutvā. Avihaññamānoti apīḷiyamāno,
samparivattasāyitāya vedanānaṃ vasaṃ agacchanto.
       Sīhaseyyanti ettha kāmabhogīseyyā petaseyyā sīhaseyyā tathāgataseyyāti
catasso seyyā. Tattha "yebhuyyena bhikkhave kāmabhogī sattā vāmena passena
sentī"ti 3- ayaṃ kāmabhogīseyyā. Tesu hi yebhuyyena dakkhiṇapassena sayāno
nāma natthi. "yebhuyyena bhikkhave petā uttānā sentī"ti 3- ayaṃ petaseyyā.
Appamaṃsalohitattā hi aṭṭhisaṅghāṭajaṭitā ekena passena sayituṃ na sakkonti,
uttānāva senti. "yebhuyyena bhikkhave sīho migarājā naṅguṭṭhaṃ antarasatthimhi
anupakkhipitvā dakkhiṇena passena setī"ti 3- ayaṃ sīhaseyyā. Tejussadattā hi
sīho migarājā dve purimapāde ekasmiṃ, pacchimapāde ekasmiṃ ṭhāne ṭhapetvā
naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ ṭhitokāsaṃ
@Footnote: 1 Ma. pāsāṇassa sakkhalikā, cha.Ma. pāsāṇassa sakalikā     2 cha.Ma. lākhārasamakkhito
@3 aṅ. catukka. 21/246/272 seyyāsutta

---------------------------------------------------------------------------------------------
page77.
Sallakkhetvā dvinnaṃ purimapādānaṃ matthake sīsaṃ ṭhapetvā sayati, divasaṃpi sayitvā
pabujjhamāno na utrasanto pabujjhati, sīsaṃ pana ukkhipitvā purimapādādīnaṃ
ṭhitokāsaṃ sallakkheti. Sace kiñci ṭhānaṃ vijahitvā ṭhitaṃ hoti, "nayidaṃ tuyhaṃ
jātiyā, na sūrabhāvassa ca anurūpan"ti anattamano hutvā tatheva sayati, na
gocarāya pakkamati. Avijahitvā ṭhite  pana "tuyhaṃ jātiyā ca sūrabhāvassa ca
anurūpamidan"ti haṭṭhatuṭṭho uṭṭhāya sīhavijimhitaṃ vijimhitvā 1- kesarabhāraṃ
vidhunitvā tikkhattuṃ sīhanādaṃ naditvā gocarāya pakkamati. Catutthajjhāne seyyā pana
"tathāgataseyyā"ti vuccati. Tāsu idha sīhaseyyā āgatā. Ayaṃ hi
tejussadairiyāpathattā uttamaseyyā nāma.
       Pāde pādanti dakkhiṇapāde vāmapādaṃ. Accādhāyāti atiādhāya, īsakaṃ
atikkamma ṭhapetvā. Goppakena 2- hi goppake jānunā 3- vā jānumhi
saṅghaṭṭiyamāne abhiṇhaṃ vedanā uppajjati, cittaṃ ekaggaṃ na hoti, seyyā
aphāsukā hoti. Yathā pana 4- na saṅghaṭeti, evaṃ atikkamma ṭhapite vedanā
nuppajjati, cittaṃ ekaggaṃ hoti, seyyā phāsu hoti. Tasmā evaṃ nipajji. Sato
sampajānoti sayanapariggāhakasatisampajaññena samannāgato. "uṭṭhānasaññan"ti
panettha na vuttaṃ, gilānaseyyā hesā tathāgatassa.
       Sattasatāti imasmiṃ sutte sabbāpi tā devatā gilānaseyyaṭṭhānaṃ āgatā.
Udānaṃ udānesīti gilānaseyyaṃ āgatānaṃ domanasseneva bhavitabbaṃ siyā. Imā 5-
pana tathāgatassa vedanādhivāsanaṃ disvā "aho buddhānaṃ mahānubhāvatā, evarūpāsu
nāma vedanāsu vattamānāsu vikāramattaṃpi natthi, sirisayane alaṅkaritvā
ṭhapitasuvaṇṇarūpakaṃ viya aniñjamānena kāyena nipanno, idānissa adhikataraṃ mukhavaṇṇo
virocati, pabhāsampanno puṇṇacando viya sampati vikasitaṃ viya ca aravindaṃ assa
mukhaṃ sobhati, kāyepi vaṇṇāyatanaṃ idāni susampahaṭṭhakañcanaṃ 6- viya vippasīdatī"ti
udānaṃ udāhari. 7-
@Footnote: 1 cha.Ma., i. sīhavijambhitaṃ vijambhitvā  2 cha.Ma. gopphaka...evamuparipi
@3 cha.Ma. jāṇu...evapamuparipi  4 cha.Ma. pana-saddo na dissati
@5 cha.Ma. imāsaṃ, i. imasmiṃ  6 cha.Ma. susammaṭṭhakañcanaṃ viya  7 cha.Ma. udapādi.

---------------------------------------------------------------------------------------------
page78.
       Nāgo vata bhoti ettha bhoti dhammālapanaṃ. Balavantaṭṭhena nāgo.
Nāgavatāti nāgabhāvena. Sīho vatātiādīsu asantāsanaṭṭhena sīho. Byattaparicariyaṭṭhena 1-
kāraṇākāraṇajānanena vā ājānīyo. Appaṭisamaṭṭhena nisabho.
Gavasatajeṭṭhako hi usabho, gavasahassajeṭṭhako ca āsabho, 2- gavasatasahassajeṭṭhako
nisabhoti vuccati. Bhagavā pana appaṭisamaṭṭhena āsabhaṇṭhānaṃ paṭijānāti. Tenevatthena
idha "nisabho"ti vutto. Dhuravāhaṭṭhena dhorayho. Nibbisevanaṭṭhena danto.
       Passāti aniyamitāṇatti. Samādhinti arahattaphalasamādhiṃ. Suvimuttanti
phalavimuttiyā suvimuttaṃ. Rāgānugataṃ pana cittaṃ abhinataṃ nāma hoti, dosānugataṃ
apanataṃ. Tadubhayapaṭikkhepena na cābhinataṃ na cāpanatanti āha. Na ca sasaṅkhāraniggayha
vāritavatanti 3- na sasaṅkhārena sappayogena kilese niggahetvā
vāritvā vataṃ, 4- kilesānaṃ pana chinnattā vataṃ phalasamādhinā samāhitanti attho.
Atikkamitabbanti viheṭhetabbaṃ ghaṭṭetabbaṃ. Adassanāti aññāṇā. Aññāṇī hi
andhabālova. Evarūpe satthari aparajjheyyāti devadattaṃ ghaṭayamānā vadanti.
       Pañcavedāti itihāsapañcamānaṃ vedānaṃ dhārakā. Sataṃ samanti vassasataṃ.
Tapassīti tapanissitakā hutvā. Caranti  carantā. Na sammā vimuttanti sacepi
evarūpā brāhmaṇā vassasataṃ caranti, cittaṃ ca nesaṃ sammā vimuttaṃ na hoti.
Hīnattarūpā na pāraṃ gamā teti hīnattasabhāvā te nibbānaṃ gamā na honti.
"hīnattharūpā"tipi pāṭho. Hīnatthajātikā parihīnatthāti attho. Taṇhādhipannāti
taṇhāya ajjhotthatā. Vatasīlabaddhāti ajavatakukkuravatādīhi ca vatehi tādiseheva
ca sīlehi baddhā. Lūkhaṃ tapanti pañcatāpatappanaṃ 6- kaṇṭakaseyyādikaṃ tapaṃ. Idāni
sā devatā sāsanassa niyyānikabhāvaṃ kathentī na mānakāmassātiādamāha, taṃ
vuttatthamevāti. Aṭṭhamaṃ.
@Footnote: 1 cha.Ma. bayattaparicayaṭṭhena, Sī. bhattuparicariyatthena ṭīkā. byattuparicaraṇatthena
@2 cha.Ma. vasabho  3 cha.Ma. vāritagatanti  4 cha.Ma. vāritavataṃ
@5 Sī., i. pañcatapatāpanaṃ, cha.Ma. pañcātapatāpanaṃ

---------------------------------------------------------------------------------------------
page79.
                      9. Paṭhamapajjunnadhītusuttavaṇṇanā
        [39] Navame pajjunnassa dhītāti pajjunnassa nāma vassavalāhakadevarañño
cātummahārājikassa dhītā. Abhivandeti bhagavā tumhākaṃ pāde vandāmi. Cakkhumatāti
pañcahi cakkhūhi cakkhumantena tathāgatena. Dhammo anubuddhoti "idaṃ mayā pubbe
paresaṃ santike kevalaṃ sutaṃyeva asī"ti vadati. Sāhaṃdānīti sā ahaṃ idāni. Sakkhi
jānāmīti paṭivedhavasena paccakkhameva jānāmi. Vigarahantāti "hīnakkharapadabyañjano"ti
vā "aniyyāniko"ti vā evaṃ garahantā. Roruvanti dve roruvā dhūmaroruvo ca
jālaroruvo ca. Tattha dhūmaroruvo visuṃ hoti, jālaroruvoti pana avīcimahānirayassevetaṃ
nāmaṃ. Tattha hi sattā aggimhi jalante jalante punappunaṃ ravaṃ
ravanti, tasmā so "roruvo"ti vuccati. Ghoranti dāruṇaṃ. Khantiyā upasamena
upetāti rucitvā khametvā gahaṇakhantiyā ca rāgādiupasamena ca upetāti. Navamaṃ.
                     10. Dutiyapajjunnadhītusuttavaṇṇanā
       [40] Dasame dhammaṃ cāti casaddena saṃghañca, iti tīṇi ratanāni
namassamānā idhāgatāti vadati. Atthavatīti atthavatiyo. Bahunāpi kho tanti yaṃ
dhammaṃ sā abhāsi, taṃ dhammaṃ bahunāpi pariyāyena ahaṃ vibhajeyyaṃ. Tādiso dhammoti
tādiso hi ayaṃ bhagavā dhammo, taṃsaṇṭhito sappaṭibhāgo 1- bahūhi pariyāyehi
vibhajitabbayuttakoti dasseti. Lapayissāmīti kathayissāmi. Yāvatā me manasā
pariyattanti yattakaṃ mayā manasā pariyāpuṇitaṃ 2- tassatthaṃ divasaṃ avatvā madhupaṭalaṃ
pīḷentī viya muhutteneva saṅkhittena kathessāmi. Sesaṃ uttānamevāti. Dasamaṃ.
                       Satullapakāyikavaggo catuttho
                         ---------------
@Footnote: 1 cha.Ma. tappaṭibhāgo        2 cha.Ma.,i.pariyāpuṭaṃ

---------------------------------------------------------------------------------------------
page80.
                           5. Ādittavagga
                        1. Ādittasuttavaṇṇanā
        [41] Ādittavaggassa paṭhame jarāya maraṇena cāti desanāsīsametaṃ,
rāgadīhi pana ekādasahi aggīhi loko ādittova. Dānenāti dānacetanāya.
Dinnaṃ hoti sunībhatanti 1- dānapuññacetanāhi dāyakasseva hoti gharasāmikassa viya
nībhatabhaṇḍakaṃ, tenetaṃ vuttaṃ. Corā harantīti adinne bhoge corāpi  haranti
rājānopi, aggipi dahati, ṭhapitaṭṭhānepi nassanti. Antenāti maraṇena. Sarīraṃ
sapariggahanti sarīrañceva corādīnaṃ vasena avinaṭṭhabhoge ca. Saggamupetīti
vessantaramahārājādayo viya sagge nibbattatīti. Paṭhamaṃ.
                         2. Kindadasuttavaṇṇanā
        [42] Dutiye annadoti yasmā atibalavāpi dve tīṇi bhattāni abhutvā
uṭṭhātuṃ na sakkoti, bhutvā pana dubbalopi hutvā balasampanno hoti, tasmā
"annado balado"ti āha. Vatthadoti yasmā surūpopi duccoḷo vā acoḷo
vā virūpo hoti ohīḷito duddassiko, vatthacchanno devaputto viya sobhati,
tasmā "vatthado hoti vaṇṇado"ti āha. Yānadoti hatthiyānādīnaṃ dāyako,
tesu pana:-
                   na hatthiyānaṃ samaṇassa kappati
                   na assayānaṃ na rathena yātuṃ
                   idañca yānaṃ samaṇassa kappati
                   upāhanā rakkhato sīlakkhandhanti.
       Tasmā chattupāhanakattarayaṭṭhimañcapīṭhānaṃ dāyako yo ca maggaṃ sodheti,
nisseṇiṃ karoti, setuṃ karoti, nāvaṃ paṭiyādeti, sabbopi yānadova hoti.
Sukhado hotīti yānasukhāvahanato sukhado nāma hoti. Cakkhudoti  andhakāre
cakkhumantānaṃpi rūpadassanābhāvato dīpado cakkhudo nāma hoti, anuruddhatthero viya
dibbacakkhusampadaṃ labhati.
@Footnote: 1 cha.Ma. sunīhataṃ evamuparipi

---------------------------------------------------------------------------------------------
page81.
Sabbadado hotīti sabbesaṃyeva balādīnaṃ dāyako hoti. Dve tayo gāme
piṇḍāya caritvā kiñci aladdhā āgatassāpi sītalāya pokkharaṇiyā nhāyitvā
patissayaṃ 1- pavisitvā muhuttaṃ mañce nipajjitvā uṭṭhāya nisinnassāpi kāye
balaṃ āharitvā pakkhittaṃ viya hoti. Bahi vicarantassa ca kāye vaṇṇāyatanaṃ vātātapehi
jhāyati, patissayaṃ pavisitvā dvārampidhāya muhuttaṃ nipannassa ca visabhāgasantati
vūpasamati, sabhāgasantati okkamati, vaṇṇāyatanaṃ āharitvā pakkhittaṃ viya hoti. Bahi
vicarantassa pāde kaṇṭako vijjhati, khāṇu paharati, siriṃsapādiparissayo 2-  ceva
corabhayaṃ ca uppajjati, patissayaṃ pavisitvā dvārampidhāya nipannassa sabbe te
parissayā na honti, dhammaṃ sajjhāyantassa dhammapītisukhaṃ, kammaṭṭhānaṃ manasikarontassa
upasamasukhaṃ uppajjati. Tathā bahi vicarantassa ca sedā muñcanti, akkhīni
phandanti, senāsanaṃ pavisanakkhaṇe kūpe otiṇṇo viya hoti, mañcapīṭhādīni na
paññāyanti. Muhuttaṃ nisinnassa pana akkhipasādo āharitvā pakkhitto viya hoti,
dvārakavāṭavātapānamañcapīṭhādīni paññāyanti. Tena vuttaṃ "so ca sabbadado
hoti, yo dadāti upassayan"ti.
     Amataṃ dado ca so hotīti paṇītabhojanassa pattaṃ pūrento viya
amaradānaṃ nāma deti. Yo dhammamanusāsatīti yo dhammaṃ anusāsati, aṭṭhakathaṃ
katheti, pāliṃ vāceti, pucchitapañhaṃ vissajjeti, kammaṭṭhānaṃ ācikkhati, dhammassavanaṃ
karoti, sabbopesa dhammamanusāsati nāma. Sabbadānānañca idaṃ dhammadānameva
agganti veditabbaṃ. Vuttampi cetaṃ:-
                 "sabbadānaṃ dhammadānaṃ jināti
                  sabbarasaṃ dhammaraso jināti
                  sabbaratiṃ dhammarati jināti
                  taṇhakkhayo sabbadukkhaṃ jinātī"ti 3-
                        dutiyaṃ.
@Footnote: 1 Ma. upassayaṃ  2 cha.Ma. sarīsapādiparissayo  3 khu. dhamMa. 25/354/78 sakkadevarājavatthu

---------------------------------------------------------------------------------------------
page82.
                         3. Annasuttavaṇṇanā
     [43] Tatiye abhinandantīti patthenti. Bhajatīti upagacchati,
cittagahapatisīvalittherādike viya pacchato pacchato anubandhati. Tasmāti yasmā idhaloke
paraloke ca annadāyakameva anugacchati, tasmā. Sesaṃ uttānamevāti. Tatiyaṃ.
                        4. Ekamūlasuttavaṇṇanā
     [44] Catutthe ekamūlanti avijjā taṇhāya mūlaṃ, taṇhā avijjāya. Idha pana
taṇhā adhippetā. Sā ca 1- dvīhi sassatucchedadiṭṭhīhi āvaṭṭatīti dvāvaṭṭā. 2-
Sā ca rāgādīhi tīhi malehi timalā. Tatrāssā moho sahajātakoṭiyā malaṃ
hoti, rāgadosā upanissayakoṭiyā. Pañca pana kāmaguṇā assā pattharā, 3- tesu
sā pattharatīti pañcapatthaRā. Sā ca apūraṇīyaṭṭhena samuddo. Ajjhattikabāhiresu
panesā dvādasasu āyatanesu āvaṭṭati parivaṭṭatīti dvādasāvaṭṭā apatiṭṭhaṭṭhena
pana pātāloti vuccatīti. Taṃ 4- ekamūlaṃ .pe. Pātālaṃ atari isi, uttari
samatikkamīti attho.
                              Catutthaṃ.
                         5. Anomasuttavaṇṇanā
     [45] Pañcame anomanāmanti sabbaguṇasamannāgatattā avekallanāmaṃ,
paripūranāmanti attho. Nipuṇatthadassinti bhagavā saṇhasukhume khandhantarādayo atthe
passatīti nipuṇatthadasSī. Paññādadanti paññādhigamāya 5- paṭipadaṃ kathanavasena
paññādāyakaṃ. Kāmālaye asattanti pañcakāmaguṇālaye alaggaṃ. Kammānanti bhagavā
mahābodhimaṇḍeyeva ariyamaggena gato, na idāni gacchatīti, 6- atītaṃ pana upādāya
idaṃ vuttaṃ. Mahesinti mahantānaṃ sīlakkhandhādīnañca 7- esitāraṃ pariyesitāranti.
                              Pañcamaṃ.
@Footnote: * pāli. anomiyasutta   1 cha.Ma. sā cāti pāṭho na dissati    2 cha.Ma. dvirāvaṭṭā
@3 cha.Ma. pattharaṇaṭṭhānā, Sī. patthanā             4 cha.Ma. tanti pāṭho na dissati
@5 cha.Ma. anvayapaññādhigamāya     6 cha.Ma. gacchati     7 cha.Ma. sīlakkhandhādīnaṃ

---------------------------------------------------------------------------------------------
page83.
                        6. Accharāsuttavaṇṇanā
     [46] Chaṭṭhe accharāgaṇasaṅghuṭṭhanti ayaṃ kira devaputto satthu sāsane
pabbajitvā vattapaṭipattiṃ pūrayamāno pañcavassakāle pavāretvā dve mātikā
paguṇā 1- katvā kammākammaṃ uggahetvā cittarucitaṃ 2- kammaṭṭhānaṃ uggaṇhitvā
sallahukavuttiko araññaṃ pavisitvā yo bhagavatā majjhimayāmo sayanassa koṭṭhāsoti
anuññāto, tasmiṃpi sampatte "pamādassa bhāyāmī"ti mañcakaṃ ukkhipitvā rattiṃ
ca divā ca nīrāhāro kammaṭṭhānameva manasākāsi.
       Athassa abbhantare satthakavātā uppajjitvā jīvitaṃ pariyādiyiṃsu. So
dhurasmiṃyeva kālamakāsi. Yo hi koci bhikkhu caṅkame caṅkamamāno vā ālambanakhandhaṃ 3-
nissāya ṭhito vā caṅkamakoṭiyaṃ cīvaraṃ sīse ṭhapetvā nisinno vā nipanno vā
parisamajjhe alaṅkatadhammāsane dhammaṃ desento vā kālaṃ karoti, sabbo so
dhurasmiṃ kālaṃ karoti nāma.  iti ayaṃpi caṅkamane kālaṃ katvā upanissayamandatāya
āsavakkhayaṃ appatto tāvatiṃsabhavane mahāvimānadvāre niddāyitvā pabujjhanto
viya paṭisandhiṃ aggahesi. Tāvadevassa suvaṇṇatoraṇaṃ viya tigāvuto attabhāvo
nibbatti.
        Anto vimāne sahassamattā accharā taṃ disvā "vimānasāmiko devaputto
āgato, ramayissāma 4- nan"ti turiyāni 5- gahetvā parivārayiṃsu. Devaputto na
tāva cutabhāvaṃ 6- jānāti, pabbajitasaññīyeva accharā oloketvā vihāracārikaṃ
āgataṃ mātugāmaṃ disvā lajjī paṃsukuliko viya upari ṭhitaṃ ghanadukulaṃ ekaṃsaṃ
karonto aṃsakūṭaṃ paṭicchādetvā indriyāni okkhipitvā adhomukho aṭṭhāsi.
Tassa kāyavikāreneva tā devatā "samaṇadevaputto ayan"ti ñatvā evamāhaṃsu
"ayya devaputta devaloko nāmāyaṃ, na samaṇadhammassa karaṇokāso,
sampattianubhavanokāso"ti. So tatheva aṭṭhāsi. Devatā "na tāvāyaṃ sallakkhetī"ti
turiyāni 5- paggaṇhiṃsu. So tathāpi anolokentova aṭṭhāsi.
@Footnote: 1 cha.Ma. dve mātikaṃ paguṇaṃ  2 Sī. cittarucikaṃ    3 Ma. ālambaṇakkhandhaṃ
@4 Ma. passisāma            5 cha.Ma. tūriyāni   6 i. cutibhāvaṃ

---------------------------------------------------------------------------------------------
page84.
     Athassa sabbakāyikādāsaṃ purato ṭhapayiṃsu. So chāyaṃ disvā cutabhāvaṃ 1-
ñatvā "na mayā imaṃ ṭhānaṃ patthetvā samaṇadhammo kato, uttamatthaṃ arahattaṃ
patthetvā kato"ti sampattiyā vippaṭisārī ahosi "suvaṇṇapaṭaṃ paṭilabhissāmī"ti
takkayitvā yuddhaṭṭhānaṃ otiṇṇamallo mūlakamuṭṭhiṃ labhitvā viya. So "ayaṃ
saggasampatti nāma sulabhā, buddhānaṃ pātubhāvo dullabho"ti cintetvā vimānaṃ
apavisitvāva asambhinneneva sīlena accharāsaṃghaparivuto dasabalassa santikaṃ āgamma
abhivādetvā ekamantaṃ ṭhito imaṃ gāthaṃ abhāsi.
     Tattha accharāgaṇasaṅghuṭṭhanti accharāgaṇena gītavāditasaddehi saṅghositaṃ.
Pisācagaṇasevitanti tameva accharāgaṇaṃ pisācagaṇaṃ katvā vadati. Vananti nandanavanaṃ
sandhāya vadati. Ayañhi niyāmacittatāya attano garukabhāvena 2- devagaṇaṃ "devagaṇo"ti
vattuṃ na roceti, "pisācagaṇo"ti vadati. Nandanavanaṃ "nandanavanan"ti 3-  avatvā
"mohanan"ti vadati. Kathaṃ yātrā bhavissatīti kathaṃ nikkhamanaṃ 4-  bhavissati, kathaṃ
atikkamo bhavissati, arahattassa me padaṭṭhānabhūtaṃ vipassanaṃ ācikkhatha bhagavāti vadati.
     Athakho bhagavā "atisallakkhateva 5- ayaṃ devaputto, kiṃ nukho idan"ti
āvajjento attano sāsane pabbajitabhāvaṃ ñatvā "ayaṃ accāraddhaviriyatāya kālaṃ
katvā devaloke nibbatto, ajjāpissa caṅkamanasmiṃyeva attabhāvo asambhinnena
sīlena āgato"ti cintesi. Buddhā ca akatābhinivesassa ādikammikassa akataparikammassa
antevāsino cittakāro bhittiparikammaṃ viya "sīlaṃ tāva visodhehi, 6- samādhiṃ bhāvehi,
kammassakatapaññaṃ ujuṃ karohī"ti paṭhamaṃ pubbabhāgapaṭipadaṃ ācikkhanti, kārakassa
pana yuttapayuttassa arahattamaggapadaṭṭhānabhūtaṃ saṇhasukhumaṃ suññatāvipassanaṃyeva
ācikkhanti, ayañca devaputto kārako abhinnasīlo, eko maggo cassa 7-
anāgatoti suññatāvipassanaṃ ācikkhanto ujuko nāmāādimāha.
      Tattha ujukoti kāyavaṅkādīnaṃ abhāvato aṭṭhaṅgiko maggo ujuko nāma.
Abhayā nāma sā disāti nibbānaṃ sandhāyāha. Tasmiṃ hi kiñci bhayaṃ natthi, taṃ
@Footnote: 1 i.cutibhāvaṃ  2 cha.Ma. garubhāvena, Sī., i. garugāravena
@3 cha.Ma., i.nandanavanaṃ ca "nandanan"ti  4 cha.Ma., i. niggamanaṃ
@5 cha.Ma. atisallikhateva, i. atisallekhakova, Ma. atisallekhateva
@6 cha.Ma., i. sodhehi     7 cha.Ma., i. assa

---------------------------------------------------------------------------------------------
page85.
Vā pattassa bhayaṃ natthīti "abhayā nāma sā disā"ti vuttaṃ. Ratho akujjanoti 1-
aṭṭhaṅgikamaggo ca 2- adhippeto. Yathā hi pākatikaratho akkhe vā anabbhañjite
atirekesu vā manussesu abhiruḷhesu kujjati 3- viravati, na evaṃ ariyamaggo. So hi
ekappahārena caturāsītiyāpi pāṇasahassesu abhirūhantesu na kujjati 4- na viravati.
Tasmā "akujjano"ti 5- vutto. Dhammacakkehi saṃyutoti kāyikacetasikaviriyasaṅkhātehi
dhammacakkehi saṃyutto.
      Hirīti ettha hirigahaṇena ottappaṃpi gahitameva hoti. Tassa apālamboti
yathā bāhirakarathassa rathe ṭhitānaṃ yodhānaṃ apatanatthāya dārumayaṃ apālambanaṃ hoti,
evaṃ imassa maggarathassa ajjhattabahiddhāsamuṭṭhānaṃ hirottappaṃ apālambanaṃ.
Satyassa parivāraṇanti rathassa sīhacammādiparivāro viya imassāpi maggarathassa
sampayuttā sati parivāraṇaṃ. Dhammanti lokuttaramaggaṃ. 6- Sammādiṭṭhipurejavanti
vipassanāsammādiṭṭhi purejavā assa pubbayāyikāti 7- sammādiṭṭhipurejavo, taṃ
sammādiṭṭhipurejavaṃ. Yathā hi paṭhamataraṃ rājapurisehi kāṇakuṇiādīnaṃ nīharaṇena
magge sodhite pacchā rājā nikkhamati, evameva 8- vipassanāsammādiṭṭhiyā aniccādi-
vasena khandhādīsu sodhitesu pacchā bhūmiladdhavaṭṭaṃ parijānamānā maggasammādiṭṭhi
uppajjati. Tena vuttaṃ "dhammāhaṃ sārathiṃ brūmi, sammādiṭṭhipurejavan"ti.
      Iti bhagavā desanaṃ niṭṭhāpetvā avasāne cattāri saccāni dīpesi.
Desanāpariyosāne devaputto sotāpattiphale patiṭṭhāsi. Yathā hi rañño bhojanakāle
attano pamāṇena 9- kabaḷe ukkhitte aṅke nisinno putto attano
mukhappamāṇeneva tato kabaḷaṃ karoti, evameva 10- bhagavati arahattanikūṭena desanaṃ
desentepi sattā attano upanissayānurūpena sotāpattiphalādīni pāpuṇantīti. 11-
Ayaṃpi devaputto sotāpattiphalaṃ patvā bhagavantaṃ gandhādīhi pūjetvā pakkāmīti.
                              Chaṭṭhaṃ.
@Footnote: 1 cha.Ma., i. akūjano  2 cha.Ma., i. va  3 cha.Ma., i. kūjati  4 cha.Ma., i. kūjati
@5 cha.Ma.,i. akūjano  6 Ma. lokuttaradhammaṃ  7 Ma. pubbayāyitā
@8 cha.Ma. evamevaṃ, i.evaṃ  9 cha.Ma. mukhappamāṇe
@10 cha.Ma., i. evamevaṃ   11 cha.Ma. pāpuṇanti

---------------------------------------------------------------------------------------------
page86.
                        7. Vanaropasuttavaṇṇanā
    [47] Sattame dhammaṭṭhā sīlasampannāti ke dhammaṭṭhā, ke sīlasampannāti
pucchati. Bhagavā imaṃ pañhaṃ tāva vatthunā 1-  dīpento ārāmaropātiādimāha.
Tattha ārāmaropāti pupphārāmaphalārāmaropakā. Vanaropāti sayaṃ jāte aropitavane 2-
sīmaṃ parikkhipitvā cetiyabodhicaṅkamanamaṇḍapakuṭileṇarattiṭṭhānadivāṭṭhānānaṃ
kārakā chāyūpage rukkhe ropetvā dadamānāpi vanaropāyeva nāma. Setukārakāti
visame setuṃ karonti,  udake nāvaṃ paṭiyādenti. Papanti pānīyadānasālaṃ.
Udapānanti yaṃ kiñci pokkharaṇītaḷākādiṃ. 3- Apassayanti 4- vāsāgāraṃ.
"upāsayan"tipi pāṭho.
      Sadā puññaṃ pavaḍḍhatīti na akusalavitakkaṃ vā vitakkentassa niddāyantassa
vā pavaḍḍhati. Yadā 5-  pana anussarati, tadā pavaḍḍhatīti 6- imamatthaṃ
sandhāya "sadā puññaṃ pavaḍḍhatī"ti vuttaṃ. Dhammaṭṭhā sīlasampannāti tasmiṃ dhamme
ṭhitattā tenapi sīlena sampannattā dhammaṭṭhā sīlasampannā. Athavā evarūpāni
puññāni karontānaṃ dasa kusaladhammā pūrenti, tesu ṭhitattā dhammaṭṭhā.
Teneva ca sīlena sampannattā sīlasampannāti. Sattamaṃ.
                        8. Jetavanasuttavaṇṇanā
     [48] Aṭṭhame idañhi taṃ jetavananti anāthapiṇḍiko devaputto
jetavanassa ceva buddhādīnañca vaṇṇabhaṇanatthaṃ āgato 7- evamāha. Isisaṃghanisevitanti
bhikkhusaṃghanisevitaṃ.
         Evaṃ paṭhamagāthāya jetavanassa vaṇṇaṃ kathetvā idāni ariyamaggassa
kathento kammaṃ vijjātiādimāha. Tattha kammanti maggacetanā. Vijjāti maggapaññā.
Dhammoti samādhipakkhikā dhammā. Sīlaṃ jīvitamuttamanti sīle patiṭṭhitassa jīvitaṃ
uttamanti dasseti. Athavā vijjāti diṭṭhisaṅkappā. Dhammoti vāyāmasatisamādhayo.
@Footnote: 1 cha.Ma., i. thāvaravatthunā       2 cha.Ma. aropimavane, i. aropime vane
@3 i....taḷākādikaṃ         4 cha.Ma., i. upassayaṃ     5 cha.Ma., i. yadā yadā
@6 cha.Ma. tadā tadā tassa vaḍḍhati   7 Ma. bhagavato

---------------------------------------------------------------------------------------------
page87.
Sīlanti vācākammantā. 1- Jīvitamuttamanti etasmiṃ sīle ṭhitassa jīvitaṃ nāma
uttama. Etena maccā sujjhantīti etena aṭṭhaṅgikamaggena sattā visujjhanti.
      Tasmāti yasmā maggena sujjhanti, na gottadhanehi tasmā yoniso vicine
dhammanti upāyena samādhipakkhiyadhammaṃ vicineyya. Evaṃ tattha visujjhatīti evaṃ tasmiṃ
ariyamagge visujjhati. Athavā yoniso vicine dhammanti upāyena pañcakkhandhadhammaṃ
vicineyya. Evaṃ tattha visujjhatīti evaṃ tesu catūsu saccesu visujjhatīti.
      Idāni sāriputtattherassa vaṇṇaṃ kathento sāriputtovātiādimāha. Tattha
sāriputtovāti avaṭṭhānavacanaṃ, 2- etehi paññādīhi sāriputtova seyyoti vadati.
Upasamenāti kilesaupasamena. Pāragatoti nibbānagato. Yokoci nibbānaṃ patto
bhikkhu, so etāvaparamo siyā, na therena uttaritaro nāma atthīti vadati. Sesaṃ
uttānamevāti. Aṭṭhamaṃ.
                         9. Maccharisuttavaṇṇanā
     [49]  Navame maccharinoti maccherena samannāgatā. Ekacco hi attano
vasanaṭṭhāne bhikkhū 3- hatthaṃ pasāretvāpi na vandati, aññattha gato vihāraṃ
pavisitvā sakkaccaṃ vanditvā madhurapaṭisanthāraṃ karoti "bhante amhākaṃ vasanaṭṭhānaṃ
nāgacchatha, sampanno padeso, paṭibalā mayaṃ ayyānaṃ yāgubhattādīhi upaṭṭhānaṃ
kātun"ti. Bhikkhu 4- "saddho ayaṃ upāsako"ti yāgubhattādīhi saṅgaṇhati. 5- Atheko
thero tassa gāmaṃ 6- piṇḍāya carati. So taṃ  disvā aññena vā gacchati, gharaṃ
vā pavisati.  sacepi sammukhībhāvaṃ āgacchati, hatthena vanditvā "ayyassa bhikkhaṃ
detha, ahaṃ ekena kammena gacchāmī"ti pakkamati. Thero sakalagāmaṃ caritvā
tucchapattova nikkhamati. Idaṃ tāva mudumacchariyaṃ nāma, yena 7- adāyakopi dāyako
viya paññāyati. Idha  pana thaddhamacchariyaṃ adhippetaṃ, yena samannāgato bhikkhūsu
piṇḍāya paviṭṭhesu "therā ṭhitā"ti vutte "kiṃ mayhaṃ 8- pādā rujjantī"tiādīni
@Footnote: 1 cha.Ma.,i....kammantājīvā  2 cha.Ma.,i.avadhāraṇavacanaṃ   3 cha.Ma. bhikkhuṃ
@4 cha.Ma. bhikkhū             5 cha.Ma. saṅgaṇhanti, i. saṅgaṇhātīti
@6 cha.Ma., i. gāmaṃ gantvā     7 cha.Ma. yena samannāgato   8 Ma. tuyhaṃ

---------------------------------------------------------------------------------------------
page88.
Vatvā silāthambho viya khāṇuko viya ca thaddho hutvā tiṭṭhati, sāmīcimpi na
karoti. Kadariyāti idaṃ maccharinoti padasseva vevacanaṃ. Mudukaṃpi hi macchariyaṃ
"macchariyan"tveva vuccati, thaddhaṃ pana kadariyaṃ nāma. Paribhāsakāti bhikkhū gharadvāre
ṭhite disvā "kiṃ tumhe kasitvā āgatā, vappitvā, lāyitvā, mayaṃ attanopi
na labhāma, kuto tumhākaṃ, sīghaṃ nikkhamathā"tiādīhi santajjitvā. 1- Antarāyakarāti
dāyakassa saggantarāyo, paṭiggāhakānaṃ lābhantarāyo, attano upaghātoti imesaṃ
antarāyānaṃ kārakā.
       Samparāyoti paraloko. Ratīti pañcakāmaguṇarati. Khiḍḍāti kāyikakhiḍḍādikā
tividhā khiḍḍā. Diṭṭhe dhamme sa vipākoti tasmiṃ nibbattaṭṭhāne 2- diṭṭhe
dhamme esa vipāko. Samparāye ca duggatīti "yamalokaṃ upapajjare"ti vutte
samparāye ca duggati.
       Vadaññūti bhikkhū gharadvāre ṭhitā kiñcāpi tuṇhī va honti, atthato
pana "bhikkhaṃ dethā"ti vadanti nāma. Tatra ye "mayaṃ pacāma, ime 3- na pacanti,
pacamāne patvā alabhantā kuhiṃ labhissantī"ti deyyadhammaṃ saṃvibhajanti. Te vadaññū
nāma. Pakāsentīti vimānappabhāya jotanti. Parasambhatesūti parehi sampiṇḍitesu.
Samparāye ca suggatīti "ete maggā"ti 4- evaṃ vuttasamparāye sugati. Ubhinnaṃpi
vā etesaṃ tato cavitvā puna samparāyepi duggatisugatiyeva ca hontīti.
                              Navamaṃ.
                        10. Ghaṭīkārasuttavaṇṇanā
     [50] Dasame upapannāseti nibbattivasena upagatā. Vimuttāti avihā-
brahmalokasmiṃ upapattisamanantarā 5- arahattaphalavimuttiyā vimuttā. Mānusaṃ dehanti
idha pañcorambhāgiyasaṃyojanāni evaṃ 6- vuttāni. Dibbayoganti pañca uddhambhāgiya-
saṃyojanāni. Upaccagunti atikkamiṃsu. Upakotiādīni tesaṃ therānaṃ nāmāni.
Kusalī bhāsasi tesanti "kusalan"ti idaṃ vacanaṃ imassa atthīti kusalī, tesaṃ therānaṃ
@Footnote: 1 cha.Ma. saṃtajjakā, Ma. saṃtajjitā, i. santajjetvā    2 cha.Ma. nibbattabhavane
@3 cha.Ma. ime pana   4 cha.Ma., i. saggā"ti   5 cha.Ma....samanantarameva   6 cha.Ma. eva

---------------------------------------------------------------------------------------------
page89.
Tvaṃ kusalī anavajjī 1- bhāsasi, thomesi pasaṃsasi, paṇḍitosi devaputtāti  vadati.
Taṃ te dhamghaṃ idhaññāyāti te therā taṃ dhammaṃ idha tumhākaṃ sāsane jānitvā.
Gambhīranti gambhīratthaṃ. Brahmacārī nirāmisoti nirāmisabrahmacārī nāma anāgāmī,
anāgāmī ahosinti attho. Ahuvāti ahosi. Sagāmeyyoti ekagāmavāSī.
Pariyosānagāthā saṅgītikārehi ṭhapitāti. Dasamaṃ.
                        Ādittavaggo pañcamo.
                        ----------------
                            6. Jarāvagga
                         1. Jarāsuttavaṇṇanā
    [51] Jarāvaggassa paṭhame sādhūti laddhakaṃ bhaddakaṃ. Sīlaṃ yāva jarāti
iminā idaṃ dasseti:- yathā muttāmaṇiratanavatthādīni 2- ābharaṇāni taruṇakāleyeva
sobhanti, jarājiṇṇakāle tāni dhārento "ayaṃ ajjāpi bālabhāvaṃ pattheti,
ummattako maññe"ti vattabbataṃ āpajjati, na evaṃ sīlaṃ. Sīlaṃ hi niccakālaṃ
sobhati. Bālakālepi hi sīlaṃ rakkhanti 3- "kiṃ imassa sīlenā"ti vattāro natthi,
majjhimakālepi mahallakakālepīti.
        Saddhā sādhu patiṭṭhitāti hatthaāḷavakacittagahapatiādīnaṃ viya maggena
āgatā patiṭṭhitasaddhā nāma sādhu. Paññā narānaṃ ratananti ettha cittīkataṭṭhādīhi
ratanaṃ veditabbaṃ. Vuttaṃ hetaṃ:-
            "yadi cittīkatanti ratanaṃ, nanu bhagavā cittīkato purisasīho, yepi 4-
        loke cittīkatā, tesaṃ cittīkato bhagavā. Yadi ratikaranti 5- ratanaṃ, nanu
        bhagavā ratikaro purisasīho, tassa vacanena carantā jhānaratisukhena
        ratisukhena 6- abhiramanti. Yadi atulyanti ratanaṃ, nanu bhagavā atulyo 7-
        purisasīho. Na hi sakkā tuletuṃ guṇehi guṇapāramigato. Yadi dullabhanti
        ratanaṃ, nanu bhagavā dullabho purisasīho. Yadi anomasattaparibhoganti
@Footnote: 1 cha.Ma., i. kusalaṃ anavajjaṃ   2 cha.Ma., i. muttāmaṇirattavatthādīni
@3 cha.Ma., i. rakkhantaṃ  4 cha.Ma., i.ye ca   5 Sī. ratikatanti
@6 cha.Ma., i. ayaṃ saddo na dissati   7 cha.Ma. atulo

---------------------------------------------------------------------------------------------
page90.
        Ratanaṃ, nanu bhagavā anomo sīlena samādhinā paññāya vimuttiyā
        vimuttiñāṇadassanenā"ti.
        Idha pana dullabhapātubhāvaṭṭhena paññā "ratanan"ti vuttaṃ. Puññanti
puññacetanā, sā hi arūpattā pariharituṃ na sakkāti. Paṭhamaṃ.
                        2. Ajarasāsuttavaṇṇanā
    [52] Dutiye ajarasāti ajīraṇena, avipattiyāti attho. Sīlaṃ hi
avipannameva sādhu hoti, vipannasīlaṃ ācariyūpajjhāyādayopi na saṅgaṇhanti,
gatagataṭṭhānena damitabbova 1- hotīti. Dutiyaṃ.
                         3. Mittasuttavaṇṇanā
    [53] Tatiye satthoti saddhicaro 2- jaṅghasattho sakaṭasattho vā. Mittanti
roge uppanne pāṭaṅkiyā vā aññena vā yānena haritvā khemantaṃ sampāpanena
mittaṃ. Sake ghareti attano gehe. Tathārūpe roge jāte puttabhariyādayo
jigucchanti, mātā pana asuciṃpi candanaṃ viya maññati. Tasmā sā sake ghare mittaṃ.
Sahāyo atthajātassāti uppannakiccassa yo taṃ kiccaṃ vahati nittharati, so
kiccesu saha ayanabhāvena sahāyo mittaṃ, surāpānādisahāyā pana na mittā.
Samparāyikanti samparāyahitanti. 3- Tatiyaṃ.
                         4. Vatthusuttavaṇṇanā
    [54] Catutthe puttā vatthūti mahallakabhāvakāle 4- paṭijagganaṭṭhena puttā
patiṭṭhā. Paramāti 5- aññesaṃ akathetabbassapi guyhassa kathetabbayuttatāya bhariyā
paramā 6- sakhā nāmāti. Catutthaṃ.
                      5-7. Paṭhamajanasuttādivaṇṇanā
    [55-57] Pañcame vidhāvatīti parasamuddādigamanavasena ito cito ca
vidhāvati. Pañcamaṃ.
@Footnote: 1 cha.Ma., i. gatagataṭṭhāne niddhamitabbova  2 cha.Ma., i. saddhiṃ caro  3 cha.Ma......hitaṃ
@4 cha.Ma., i. mahallakakāle   5 cha.Ma. paramoti      6 cha.Ma. paramo, Ma. paramasakhā

---------------------------------------------------------------------------------------------
page91.
        Chaṭṭhe dukkhāti vaṭṭadukkhato. Chaṭṭhaṃ.
        Sattame parāyananti nipphatti avassayo. Sattamaṃ.
                         8. Uppathasuttavaṇṇanā
   [58]  Aṭṭhame rāgo uppathoti sugatiñca nibbānañca gacchantassa
amaggo. Rattidivakkhayo 1- rattīhi divehi ca khīyati. 2- Itthīmalanti sesaṃ bāhiramalaṃ
osaṅkhārādīhi 3- dhovitvā sakkā sodhetuṃ, mātugāmamalena phuṭṭho 4- pana na sakkā
suddho nāma kātunti itthī "malan"ti vuttā. Etthāti ettha itthiyaṃ pajā
sajjati. Tapoti indriyasaṃvaradhutaṅgaguṇaviriyadukkarakārikānaṃ nāmaṃ, idha pana ṭhapetvā
dukkarakārikaṃ sabbāpi kilesasantāpikā paṭipadā vaṭṭati. Brahmacariyanti methunavirati.
                              Aṭṭhamaṃ.
                         9. Dutiyasuttavaṇṇanā
     [59] Navame kissa cābhiratoti kismiṃ abhirato. Dutiyāti sugatiñceva
nibbānañca gacchantassa dutiyikā. Paññā cenaṃ pasāsatīti paññā  etaṃ purisaṃ
"idaṃ karohi, idaṃ mā karī"ti anusāsati. Navamaṃ.
                         10. Kavisuttavaṇṇanā
     [60] Dasame chando nidānanti gāyatiādiko chando gāthānaṃ nidānaṃ.
Pubbavuṭṭhānaṃ 5- pana gāthaṃ ārabhanto hi "katachandena 6- hotū"ti 7- ārabhati.
Viyañjananti jananaṃ. Akkharaṃ hi padaṃ janeti, padaṃ gāthaṃ janeti, gāthā atthaṃ
pakāseti. 8- Nāmasannissitāti samuddādipaṇṇattinissitā. Gāthā ārabhantehi 9-
samuddaṃ vā paṭhaviṃ vā yaṃkiñci nāmaṃ sannissitvāva 10- ārabbhati. Āsayoti
patiṭṭhā. Kavito hi gāthā pavattanti, so tāsaṃ patiṭṭhā hotīti. Dasamaṃ.
                          Jarāvaggo chaṭṭho.
                          ------------
@Footnote: 1 cha.Ma., i. rattin.....rattidivehi,  2 cha.Ma. rattidivesu vā khīyati
@3 cha.Ma., i. bhasmakhārādīhi  4 cha.Ma. duṭṭho  5 cha.Ma., i.pubbapaṭṭhāpanagāthā,
@Ma. pubbavuṭṭhāpanagāthā  6 cha.Ma., i. kataracchanadena  7 Sī., i. hotīti
@8 cha.Ma.,i. pakāsetīti  9 cha.Ma., i. ārabhanto hi  10 cha.Ma., i: nissayitvāva

---------------------------------------------------------------------------------------------
page92.
                            7. Addhavagga
                         1. Nāmasuttavaṇṇanā
     [61] Addhavaggassa 1- paṭhame nāmaṃ sabbaṃ addhabhavīti 2- nāmaṃ sabbaṃ
abhibhavati anupatati. Opapātikena bāhirakitimena 3- nāmena mutto satto vā
saṅkhāro vā natthi. Yassapi hi rukkhassa vā pāsāṇassa vā "idaṃ nāma
nāman"ti na jānanti, anāmakotveva tassa nāmaṃ hoti. Paṭhamaṃ.
                       2-3. Cittasuttādivaṇṇanā
     [62-63] Dutiye sabbeva vasamanvagūti ye cittassa vasaṃ gacchanti,
tesaṃyeva anavasesapariyādānametaṃ. Tatiyepi eseva nayo. Dutiyaṃ.
                       4-5. Saṃyojanasuttavaṇṇanā
     [64-65] Catutthe kiṃsu saṃyojanoti kiṃsaṃyoona kiṃbandhano. Vicaraṇanti 4-
vicaraṇā pādā 5- bahuvacane ekavacanaṃ kataṃ. Vitakkassa vicaraṇāti 4- vitakko
tassa pādā. Pañcamepi eseva nayo. Pañcamaṃ.
                        6. Attahatasuttavaṇṇanā
      [66] Chaṭṭhe kenassu abbhāhatoti kena abbhāhato. Sukāro
nipātamattaṃ. Icchādhūmāyitoti 6- icchāya āditto. Chaṭṭhaṃ.
                       7-9. Uḍḍitasuttādivaṇṇanā
      [67-69] Sattame taṇhāya uḍḍitoti taṇhāya ullaṅghito. Cakkhuṃ hi
taṇhārajjunā āvunitvā rūpanāgadante uḍḍitaṃ, sotādīni saddādīsūti taṇhāya
uḍḍito loko. Maccunā pihitoti anantare attabhāve kataṃ kammaṃ na dūraṃ
ekacittantaraṃ, balavatiyā pana maraṇantikavedanāya pabbatena viya otthaṭattā sattā
taṃ na bujjhantīti "maccunā pihito loko"ti vuttaṃ. Sattamaṃ.
@Footnote: 1 ka. andha..., Sī., i. anva...  2 ka. andhabhavīti
@3 cha.Ma., i....vā hi kittimena vā  4-4 cha.Ma., i.vicāraṇanti
@5 cha.Ma., i. pādāni   6 cha.Ma. icchādhūpāyito

---------------------------------------------------------------------------------------------
page93.
          Aṭṭhame sveva pañho devatāya heṭṭhupariyāyavasena pucchito. Aṭṭhamaṃ.
          Navame sabbaṃ uttānameva. Navamaṃ.
                         10. Lokasuttavaṇṇanā
      [70]  Dasame kismiṃ loko samuppannoti kismiṃ uppanne loko uppannoti
vuccati. 1- Chasūti chasu ajjhattikesu āyatanesu uppannesu uppannoti
vuccati. Chasu kubbatīti tesuyeva chasu santhavaṃ karoti. Upādāyāti tāniyeva ca
upādāya āgamma paṭicca pavattati. Vihaññatīti tesuyeva chasu vihaññati pīḷiyati.
Iti ajjhattikāyatanavasena ayaṃ pañho āgato, ajjhattikabāhirānaṃ pana vasena
āharituṃ vaṭṭati. Chasu hi ajjhattikāyatanesu uppannesu ayaṃ uppanno nāma
hoti, chasu bāhiresu santhavaṃ karoti, channaṃ ajjhattikānaṃ upādāya chasu bāhiresu
vihaññatīti. Dasamaṃ.
                        Addhavaggo 2- sattamo.
                        ----------------
                          8. Ghatvāvagga 3-
                       1. Ghatvāsuttavaṇṇanā 3-
     [71] Ghatvāvaggassa 3- paṭhame ghatvāti 3- vadhitvā. Sukhaṃ setīti kodhapariḷāhena
apariḍayhamānattā 4- sukhaṃ sayati. Na socatīti kodhavināsena 5- vinaṭṭhadomanassattā
na socati. Visamūlassāti dukkhavipākassa. Madhuraggassāti 6- akkuṭhassa 7-
paccakkositvā, pahaṭassa ca paṭipaharitvā sukhaṃ uppajjati, taṃ sandhāyesa 8-
madhuraggoti vutto. Imasmiṃ hi ṭhāne pariyosānaṃ agganti vuttaṃ. Ariyāti
buddhādayo. Paṭhamaṃ.
                          2. Rathasuttavaṇṇanā
    [72] Dutiye paññāyati etenāti paññāṇaṃ. Dhajo rathassāti mahantasmiṃ
hi saṅgāmasīse dūratova dhajaṃ disvā "asukassa rañño nāma ayaṃ ratho"ti ratho
@Footnote: 1 cha.Ma. pucchati  2 ka. andhavagga... 3...3 cha.Ma. chetvā... evamuparipi
@4 cha.Ma. aparidayha...  5 Ma. kopachedanena
@6 cha.Ma., i. madhuraggassāti kuddhassa paṭikujjhitvā, ekkaṭṭhassa paccakkositvā
@7 Ma. akkosassa   8 cha.Ma., i. sandhāya, esa-saddo na dissati

---------------------------------------------------------------------------------------------
page94.
Pākaṭo hoti. Tena vuttaṃ "dhajo rathassa paññāṇan"ti. Aggipi dūratova dhūmena
paññāyati. Coḷaraṭṭhaṃ paṇḍuraṭṭhanti evaṃ raṭṭhaṃpi raññā paññāyati. Cakkavattirañño
dhītāpi pana itthī "asukassa nāma bhariyā"ti bhattarāva 1- paññāyati. Tasmā
dhūmo paññāṇamagginotiādi vuttaṃ. Dutiyaṃ.
                         3. Vittasuttavaṇṇanā
       [73] Tatiye saddhīdha vittanti yasmā saddho saddhāya muttāmaṇiādīnipi
vittāni labhati, tissopi kulasampadā, cha kāmasaggāni, nava brahmaloke patvā
pariyosāne amatamahānibbānadassanaṃpi labhati. Tasmā maṇimuttādīhi vittehi
saddhāvittameva seṭṭhaṃ. Dhammoti dasakusalakammapatho. Sukhamāvahātīti 2- sabbasāsavānāsavaṃ
asaṅkiliṭṭhasukhaṃ āvahati. Sādhutaranti lokasmiṃ loṇambilādīnaṃ sabbarasānaṃ saccameva
madhurataraṃ. Saccasmiṃ hi ṭhitā sīghavegaṃ nadiṃpi nivattenti, visaṃpi nimmaddenti,
aggiṃpi paṭibāhanti, devaṃpi vassāpenti, tasmā taṃ sabbarasānaṃ madhurataranti vuttaṃ.
Paññājīviṃ jīvitamāhu seṭṭhanti yo paññājīvī gahaṭṭho samāno pañcasu sīlesu
patiṭṭhāya salākabhattādīni paṭṭhapetvā paññāya jīvati, pabbajito vā pana dhammena
uppanne paccaye "idamatthī"ti 4- paccavekkhitvā paribhuñjanto kammaṭṭhānaṃ ādāya
vipassanaṃ paṭṭhapetvā ariyaphalādhigamavasena paññāya jīvati, taṃ paññājīviṃ puggalaṃ
seṭṭhaṃ jīvitaṃ jīvatīti āhu. Tatiyaṃ.
                         4. Vuṭṭhisuttavaṇṇanā
      [74] Catutthe bījanti upatantānaṃ sattavidhaṃ dhaññabījaṃ seṭṭhaṃ. Tasmiṃ hi
uggate janapado khemo hoti subhikkho. Nipatatanti nipatantānaṃpi 5- meghavuṭṭhi
seṭṭhā. Meghavuṭṭhiyaṃ hi sati vividhāni sassāni uppajjanti, janapadā phītā honti
khemā subhikkhā. Pavajamānānanti jaṅgamamānānaṃ 6- padasā caramānānaṃ gāvo seṭṭhā.
Tā nissāya hi sattā pañca gorase paribhuñjamānā sukhaṃ viharanti. Pavadatanti
rājakulamajjhādīsu vadantānaṃ putto varo. So hi mātāpitūnaṃ anatthāvahaṃ na vadati.
@Footnote: 1 cha.Ma., i.bhattāraṃ patvāva  2 cha.Ma. sukhamāvahati  3 cha.Ma., i. sādhutaranti lokasmiṃ
@4 cha.Ma., i. idamatthanti       5 cha.ma, i. pisaddo na dissati  6 cha.Ma. jaṅgamānaṃ

---------------------------------------------------------------------------------------------
page95.
      Vijjā uppatataṃ seṭṭhāti purimapañhe kira sutvā samīpe ṭhitā ekā
devatā "devate kasmā tvaṃ etaṃ pañhaṃ dasabalaṃ pucchasi, ahaṃ te kathessāmī"ti
attano laddhiyā 1- pañhaṃ kathesi. Atha naṃ itarā devatā āha "yāva dhaṃsī 2-
devate yāva pagabbhamukharā, ahaṃ buddhaṃ bhagavantaṃ pucchāmi, tvaṃ mayhaṃ kasmā
kathesī"ti nivattitvā 3- tameva pañhaṃ dasabalaṃ pucchi. Athassā satthā visajjento
vijjā uppatatantiādimāha. Tattha vijjāti catumaggavijjā. Sā hi uppajjamānā 4-
sabbākusaladhamme samugghāṭeti. Tasmā "uppatataṃ seṭṭhā"ti vuttā. Avijjāti
vaṭṭamūlakamahāavijjā. Sā hi nipatantānaṃ osīdantānaṃ vaRā. Pavajjamānānanti 5-
padasā caramānānaṃ jaṅgamamānānaṃ 6- anomapuññakkhettabhūto saṃgho varo. Tañhi tattha
tattha disvā pasannacittā sattā sotthiṃ pāpuṇanti. Buddhoti putto hotu 7-
añño vā, yesaṃ kesañci vadamānānaṃ buddho varo. Tassa hi dhammadesanaṃ āgamma
anekasatasahassānaṃ pāṇānaṃ bandhanamokkho hotīti. Catutthaṃ.
                         5. Bhītāsuttavaṇṇanā
     [75] Pañcame kiṃsūdha bhītāti kiṃ bhītā. Maggo canekāyatanaṃ pavuttoti
aṭṭhatiṃsārammaṇavasena anekehi kāraṇehi kathito. Evaṃ sante kissa bhītā hutvā
ayaṃ janatā dvāsaṭṭhī diṭṭhiyo aggahesīti vadati. Bhūripaññāti bahupaññā
ussannapaññā. 8- Paralokaṃ na bhāyeti imasmā lokā paralokaṃ gacchanto na
bhāyeyya. Paṇidhāyāti ṭhapetvā. Bahuannapānaṃ 9- gharamāvasantoti anāthapiṇḍikādayo
viya bahunnapāne 10- ghare vasanto. Saṃvibhāgīti accharāya gahitaṃpi nakhena phāletvā
parassa datvāva bhuñjanasīlo. Vadaññūti vuttamatthameva.
       Idāni gāthāya aṅgāni uddharitvā dassetabbāni. "vācan"ti hi iminā
cattāri sucaritāni 11- gahitāni, "manenā"ti padena tīṇi manosucaritāni, "kāyenā"ti
@Footnote: 1 cha.Ma. khantiyā laddhiyā   2 cha.Ma., i. padhaṃsī vadesi   3 cha.Ma., i. nivattetvā
@4 cha.Ma. uppatamānā     5 cha.Ma. pavajamānānanti   6 cha.Ma. jaṅgamānaṃ
@7 cha.Ma., i. buddhoti yādiso putto vā hotu   8 i. dassanapaññā
@9 cha.Ma., i. bahvannapānaṃ...   10 cha.Ma., i. bahvannapāne
@11 cha.Ma., i. vacīsucaritāni

---------------------------------------------------------------------------------------------
page96.
Padena tīṇi kāyasucaritāni. Iti ime dasa kusalakammapathā pubbasuddhiaṅgā 1- nāma.
Bahunnapānaṃ 2- gharamāvasantoti iminā yaññaupakkharo gahito. Saddhoti ekaṃ
aṅgaṃ, mudūti ekaṃ, saṃvibhāgīti ekaṃ, vadaññūti ekaṃ. Iti imāni cattāri aṅgāna
sandhāya "etesu dhammesu ṭhito catūsū"ti āha.
     Aparopi pariyāyo:- vācantiādīni tīṇi aṅgāni, bahunnapānanti 2- iminā
yaññaupakkharo va gahito, saddho mudū saṃvibhāgī vadaññūti ekaṃ aṅgaṃ. Aparo
dukanayo nāma hoti. "vācaṃ manaṃ 3- vā"ti idamekaṃ aṅgaṃ, "kāyena pāpāni
akubbamāno bahunnapānaṃ gharamāvasanto"ti ekaṃ, "saddho mudū"ti ekaṃ, "saṃvibhāgī
vadaññū"ti ekaṃ. Etesu catūsu dhammesu ṭhito dhamme ṭhito nāma hoti. So ito
paralokaṃ gacchanto na bhāyati. Pañcamaṃ.
                         6. Najīratisuttavaṇṇanā
    [76] Chaṭṭhe nāmagottaṃ na jīratīti atītabuddhānaṃ yāvajjadivasā nāmagottaṃ
kathiyati, tasmā na jīratīti vuccati. Porāṇā 4- pana "addhāne gacchante
na paññāyissati, jīraṇasabhāvaṃ 5- pana na hotiyevā"ti vadanti. Ālasyanti ālasiyaṃ,
yena ṭhitaṭṭhāne ṭhitova, nisinnaṭṭhāne nisinnova hoti, kesepi uttarante
tinte 6- na karoti. Pamādoti niddāya vā kilesavasena vā pamādo. Anuṭṭhānanti
kammasamaye kammakaraṇaviriyābhāvo. Asaññamoti sīlasaññamābhāvo visaṭṭhācāratā.
Niddāti soppabahulatāya 7- gacchantopi ṭhitopi nisinnopi niddāyati, pageva
nipanno. Tandīti aticchātādivasena āgantukālasiyaṃ. Te chiddeti  tāni cha
chiddāni cha vivārāni. Sabbasoti sabbākārena. Tanti nipātamattaṃ. Vivajjayeti
vivajjeyya 8- jaheyya. Chaṭṭhaṃ.
@Footnote: 1 cha.Ma., i.....aṅgaṃ     2 cha.Ma., i. bahvannapānaṃ  3 cha.Ma., i. manañcā"ti
@4 Ma. porāṇanāmassa       5 cha.Ma., i. jīraṇasabhāvo
@6 cha.Ma., i. telepi uttarante ṭhitiṃ na karoti   7 cha.Ma. soppabahulatā. tāYu...
@8 cha.Ma., i. vajjeyya

---------------------------------------------------------------------------------------------
page97.
                        7. Issariyasuttavaṇṇanā
        [77] Sattame satthamalanti malaggahitasatthaṃ. Kiṃsu harantaṃ vārentīti taṃ 1-
harantaṃ nisedhenti. Vasoti āṇāpavattanaṃ. Itthīti avissajjanīyabhaṇḍattā "itthī
bhaṇḍānamuttamaṃ, varabhaṇḍan"ti āha. Athavā sabbepi bodhisattā ca cakkavattino
ca mātukucchiyaṃyeva nibbattantīti "itthī bhaṇḍānamuttaman"ti āha. Kodho
satthamalanti kodho malaggahitasatthasadiso, paññāsatthassa vā malanti satthamalaṃ.
Abbudanti vināsakāraṇaṃ, corā lokasmiṃ vināsakāti attho. Harantoti salākabhattādīni
gahetvā gacchanto. Salākabhattādīni hi paṭṭhāpitakāleyeva 2- manussehi
pariccattāni. Tesaṃ tāni haranto samaṇo piyo hoti, aharante 3- puññahāniṃ
nissāya vippaṭisārino honti. Sattamaṃ.
                         8. Kāmasuttavaṇṇanā
      [78] Aṭṭhame attānaṃ na dadeti parassa dāsaṃ katvā attānaṃ na
dadeyya ṭhapetvā sabbabodhisatteti vuttaṃ. Na pariccajeti sīhabyagghādīnaṃ na
pariccajeyya sabbabodhisatte ṭhapetvāyevāti vuttaṃ. Kalyāṇanti saṇhaṃ mudukaṃ.
Pāpikanti pharusavācaṃ. Aṭṭhamaṃ.
                        9. Pātheyyasuttavaṇṇanā
      [79] Navame saddhā bandhati pātheyyanti saddhaṃ uppādetvā dānaṃ
deti, sīlaṃ rakkhati, uposathakammaṃ karoti, tenetaṃ vuttaṃ. Sirīti issariyaṃ. Āsayoti
vasanaṭṭhānaṃ. Issariye hi abhimukhībhūte thalatopi jalatopi bhogā āgacchantiyeva.
Tenetaṃ vuttaṃ. Parikassatīti parikaḍḍhati. Navamaṃ.
                        10. Pajjotasuttavaṇṇanā
      [80] Dasame pajjototi padīpo viya hoti. Jāgaroti jāgarikabrāhmaṇo 4-
viya hoti. Gāvo kamme sajīvānanti kammena saha jīvantānaṃ gāvova kamme
kammasahāyā kammadutiyakā nāma honti, gomaṇḍalehi saddhiṃ kasikammādīni
@Footnote: 1 cha.Ma., i. kaṃ  2 cha.Ma., i. paṭṭhapita....   3 cha.Ma., i. anāharante
@4 cha.Ma., i. jāgarabrāhmaṇo

---------------------------------------------------------------------------------------------
page98.
Nipphajjanti. Sītassa iriyāpathoti sītaṃ assa sattakāyassa iriyāpatho jīvitavutti.
Sītanti naṅgalaṃ. Yassa hi naṅgalena 1- khettaṃ appamattakaṃpi kaṭṭhaṃ na hoti, so
kathaṃ jīvissāmīti 2- vadati. Dasamaṃ.
                         11. Araṇasuttavaṇṇanā
      [81] Ekādasame araṇāti nikkilesā. Vusitanti vusitavāso. Bhojissiyanti
adāsabhāvo. Samaṇāti khīṇāsavasamaṇā. Te hi ekantena araṇā nāma. Vusitaṃ na
nassatīti tesaṃ ariyamaggavāso na nassati. Parijānantīti puthujjanakalyāṇakato
paṭṭhāya sekkhā 3- lokiyalokuttarāya pariññāya parijānanti. Bhojissiyanti
khīṇāsavasamaṇānaṃyeva niccabhujissasabhāvo 4- nāma. Vandantīti pabbajitadivasato paṭṭhāya
vandanti. Patiṭṭhitanti sīle patiṭṭhitaṃ. Samaṇīdhāti samaṇaṃ idha. Jātihīnanti api
caṇḍālakulā pabbajitaṃ. Khattiyāti na kevalaṃ khattiyāva, devāpi sīlasampannaṃ
samaṇaṃ vandantiyevāti. Ekādasamaṃ.
                       Ghatvāvaggo 5- aṭṭhamo.
                 Iti sāratthappakāsiniyā saṃyuttanikāyaṭṭhakathāya
                      devatāsaṃyuttavaṇṇanā niṭṭhitā.
                          ------------
@Footnote: 1 cha.Ma. naṅgalehi  2 cha.Ma., i. jīvissati  3 cha.Ma., i.sekhā evamuparipi, Sī.sekhāya
@4 cha.Ma. niccaṃ bhujissasabhāvo     5 cha.Ma. chetvāvaggo

---------------------------------------------------------------------------------------------
page99.
                          2. Devaputtasaṃyutta
                            1. Paṭhamavagga
                       1. Paṭhamakassapasuttavaṇṇanā
     [82] Devaputtasaṃyuttassa paṭhame devaputtoti devānaṃ hi aṅke nibbattā
purisā devaputtā nāma, itthiyo devadhītaro nāma honti. Nāmavasena apākaṭāva
"aññatarā devatā"ti vuccati, pākaṭo "itthannāmo devaputto"ti. Tasmā
heṭṭhā "aññatarā devatā"ti vatvā idha "devaputto"ti vuttaṃ. Anusāsanti
anusiṭṭhiṃ. Ayaṃ kira devaputto bhagavatā sambodhito sattame vasse yamakapāṭihāriyaṃ
katvā tidasapure vassaṃ upagamma abhidhammaṃ desentena jhānavibhaṅge "bhikkhūti
samaññāya bhikkhu, paṭiññāya bhikkhū"ti 1- evaṃ bhikkhuniddesaṃ kathiyamānaṃ assosi.
"evaṃ vitakketha, mā evaṃ vitakkayittha, evaṃ manasikarotha, mā evaṃ manasākattha, idaṃ
pajahatha, idaṃ upasampajja viharathā"ti 2- evarūpaṃ pana bhikkhuovādaṃ bhikkhuanusāsanaṃ
na assosi. So taṃ sandhāya "bhikkhuṃ bhagavā pakāsesi, no ca bhikkhuno
anusāsan"ti āha.
      Tena hīti yasmā mayā bhikkhuno anusiṭṭhī na pakāsitāti vadesi 3- tasmā.
Taññevettha paṭibhātūti tuyhevesā anusiṭṭhippakāsanā upaṭṭhātūti. Yo hi pañhaṃ
kathetukāmo hoti, na ca sakkoti sabbaññutañāṇena saddhiṃ saṃsanditvā kathetuṃ. Yo
vā na kathetukāmo hoti, sakkoti pañhaṃ 4- kathetuṃ. Yo vā neva kathetukāmo
hoti. Na kathetuṃ sakkoti. 5- Sabbesaṃpi tesaṃ bhagavā pañhaṃ bhāraṃ na karoti. Ayaṃ
pana devaputto kathetukāmo ceva, sakkoti ca kathetuṃ. Tasmā tasseva bhāraṃ
karonto bhagavā evamāha. Sopi pañhaṃ kathesi.
       Tattha subhāsitassa sikkhethāti subhāsitaṃ sikkheyya, catusaccanissitaṃ
dasakathāvatthunissitaṃ sattatiṃsabodhipakkhiyanissitaṃ catubbidhaṃ vacīsucaritameva sikkheyya.
Samaṇūpāsanassa
@Footnote: 1 abhi. vibhaṅga. 35/510/296 jhānavibhaṅga    2 vinaYu. mahāvi. 1/19/10 verañjakaṇḍa
@3 cha.Ma., i. vadasi   4 cha.Ma., i. pana     5 cha.Ma., i. kathetuṃ na ca sakkoti

---------------------------------------------------------------------------------------------
page100.
Cāti samaṇehi upāsevitabbaṃ 1- samaṇūpānaṃ 2- aṭṭhatiṃsabhedaṃ kammaṭṭhānaṃ, taṃ 3-
sikkheyya bhāveyyāti attho. Bahussutānaṃ vā bhikkhūnaṃ upasaṅkamanaṃpi 4- samaṇūpāsanaṃ,
taṃpi "kiṃ bhante kusalan"tiādinā pañhapucchanena paññābuddhatthaṃ 5- sikkheyya.
Cittavūpasamassa cāti aṭṭhasamāpattivasena ca cittavūpasamaṃ sikkheyya. Iti devaputtena
tisso sikkhā kathitā honti. Purimapadena hi adhisīlasikkhā kathitā, dutiyapadena
adhipaññāsikkhā, cittavūpasamena adhicittasikkhāti evaṃ imāya gāthāya sakalaṃpi sāsanaṃ
pakāsitameva hoti. Paṭhamaṃ.
                       2. Dutiyakassapasuttavaṇṇanā
     [83] Dutiye jhāyīti dvīhi jhānehi jhāyī. Vimuttacittoti kammaṭṭhānavimuttiyā
vimuttacitto. Hadayassānupattinti arahattaṃ. Lokassāti saṅkhāralokassa.
Anissitoti taṇhādiṭṭhīhi anissito, taṇhādiṭṭhiyo vā anissito. Tadānisaṃsoti
arahattānisaṃso. Idaṃ vuttaṃ hoti:- arahattānisaṃso bhikkhu arahattaṃ patthento
jhāyī bhaveyya, suvimuttacitto bhaveyya, lokassa udayabbayaṃ ñatvā anissito
bhaveyya. Tantidhammo pana imasmiṃ sāsane sabbapubbabhāgoti. 6- Dutiyaṃ.
                       3-4. Māghasuttādivaṇṇanā
     [84-85]  Tatiye māghoti sakkassetaṃ nāmaṃ. Sveva vattena 7- aññaṃ 8-
abhibhavitvā devissariyaṃ pattoti vatrabhū, vatranāmakaṃ vā asuraṃ abhibhavatīti vatrabhū.
Tatiyaṃ. Catutthaṃ vuttatthameva. Catutthaṃ.
                         5. Dāmalisuttavaṇṇanā
     [86] Pañcame na tenāsīsate bhavanti tena kāraṇena yaṃkiñci bhavaṃ na
pattheti. Āyattapaggāho 9- nāmesa devaputto, khīṇāsavassa kiccavosānaṃ natthi.
Khīṇāsavena hi  ādito arahattappattiyā viriyaṃ kataṃ, aparabhāge mayā arahattaṃ
@Footnote: 1 cha.Ma., i. upāsitabbaṃ    2 cha.Ma. samañūpāsanaṃ nāma   3 cha.Ma., i. tampi
@4 cha.Ma. upāsanampi, i. upāsanaṃ 5 cha.Ma. paññāvuddhatthaṃ  6 cha.Ma. pubbabhāgoti
@7 ṭīkā. vatena  8 cha.Ma., i. aññe
@9 cha.Ma. āyatapaggaho, Sī. āyatipaggaho, i. ayanapaggaho

Page 101-200.

page101.
Pattanti mā tuṇhī bhava, 1-  taṃ 2- tatheva viriyaṃ daḷhaṃ karotu parakkamatūti
cintetvā evamāha.
        Atha bhagavā "ayaṃ devaputto khīṇāsavassa kiccavosānaṃ akathento mama
sāsanaṃ aniyyānikaṃ katheti, kiccavosānamassa dassissāmī"ti 3- cintetvā natthi
kiccantiādimāha. Tīsu kira piṭakesu ayaṃ gāthā asambhinnā. 4- Bhagavatā hi
aññattha viriyassa doso nāma dassito natthi. Idha pana imaṃ devaputtaṃ
paṭibāhitvā "khīṇāsavena pubbabhāge āsavakkhayatthāya araññe vasantena kammaṭṭhānaṃ
ādāya viriyaṃ kataṃ, aparabhāge sace icchati, karotu, no  ce icchati, yathāsukhaṃ
viharatū"ti khīṇāsavassa kiccavosānadassanatthaṃ evamāha. Tattha gādhanti patiṭṭhaṃ.
                              Pañcamaṃ.
                         6. Kāmadasuttavaṇṇanā
     [87] Chaṭṭhe dukkaranti ayaṃ kira devaputto pubbayogāvacaro bahalakilesatāya
sampayogena 5- kilese vikkhambhento samaṇadhammaṃ katvā pubbūpanissayamandatāya
ariyabhūmiṃ appatvāva kālaṃ katvā devaloke nibbatto, so "tathāgatassa santikaṃ
gantvā dukkarabhāvaṃ ārocessāmī"ti āgantvā evamāha. Tattha dukkaranti dasapi
vassāni .pe.  saṭṭhīpi yadetaṃ ekantaparisuddhassa samaṇadhammassa karaṇaṃ nāma, taṃ
dukkaraṃ. Sekkhāti 6- satta sekkhā. Sīlasamāhitāti sīlena samāhitā samupetā.
Ṭhitattāti ṭhitasabhāvā. 7- Evaṃ pucchitapañhaṃ vissajjetvā idāni uparipañha-
samuṭṭhāpanatthaṃ anagāriyūpetassātiādimāha. Tattha anagāriyūpetassāti anagāriyaṃ
niggehabhāvaṃ upetassa. Sattabhūmikepi hi pāsāde vasanto bhikkhu vuḍḍhatarena
āgantvā "mayhaṃ idaṃ pāpuṇātī"ti vutte pattacīvaraṃ ādāya  nikkhamateva.
Tasmā "anagāriyūpeto"ti vuccati. Tuṭṭhīti catupaccayasantoso. Bhāvanāyāti
cittavūpasamabhāvanāya.
@Footnote: 1 cha.Ma., i. tuṇhī bhavatu      2 cha.Ma. taṃ-saddo na dissati  3 cha.Ma., i. kathessāmi
@4 cha.Ma., i. asaṃkiṇṇā       5 cha.Ma., i. sappayogena       6 cha.Ma., i. sekhāti
@7 cha.Ma.. i. patiṭṭhitasabhāvā

---------------------------------------------------------------------------------------------
page102.
      Te chetvā maccuno jālanti ye rattindivaṃ indriyūpasame ratā, te
dussamādahaṃ cittaṃ samādahanti. Ye ca samāhitacittā, te catupaccayasantosaṃ
pūrentā na kilamanti. Ye santuṭṭhā, te sīlaṃ pūrentā na  kilamanti. Ye
sīle patiṭṭhitā satta sekkhā, te ariyā maccuno jālasaṅkhātaṃ kilesajālaṃ
chinditvā gacchanti. Duggamoti sabbametaṃ 1- bhante, ye indriyūpasame ratā, te
dussamādahaṃ samādahanti .pe. Ye sīle patiṭṭhitā, te maccuno jāle 2- chinditvā
gacchanti, kiṃ na gamissanti, 3- ayaṃ pana duggamo bhagavā visamo maggoti āha.
Tattha kiñcāpi ariyamaggo neva duggamo na visamo, pubbabhāgapaṭipadāya panassa
bahū parissayā honti. Tasmā evaṃ vutto. Avaṃsirāti ñāṇasirena adhosirā
hutvā papatanti. Ariyamaggaṃ ārohituṃ asamatthatāyeva ca te 4- anariyamagge
patantīti ca vuccanti. Ariyānaṃ samo maggoti sveva maggo ariyānaṃ samo
hoti. Visame samāti visame hi 5-  sattakāye samāyeva. Chaṭṭhaṃ.
                       7. Pañcālacaṇḍasuttavaṇṇanā
     [88] Sattame sambādheti nīvaraṇasambādhaṃ kāmaguṇasambādhanti dve
sambādhā. Tesu idha nīvaraṇasambādhaṃ adhippetaṃ. Okāsanti jhānassetaṃ nāmaṃ.
Paṭilīnanisabhoti paṭilīnaseṭṭho. Paṭilīnā nāma pahīnamānā vuccanti. 6- Yathāha:-
kathañca bhikkhave bhikkhu paṭilīno hoti. Idha bhikkhave bhikkhuno asmimāno
pahīno hoti ucchinnamūlo tālāvatthukato *- anabhāvaṃkato āyatiṃ anuppādadhammo"ti. 7-
Paccalatthaṃsūti paṭilabhiṃsu. Sammā 8- teti ye nibbānapattiyā satiṃ paṭilabhiṃsu, te
lokuttarasamādhināpi susamāhitāti missakajjhānaṃ kathitaṃ. Sattamaṃ.
                         8. Tāyanasuttavaṇṇanā
       [89] Aṭṭhame purāṇatitthakaroti pubbe titthakaro. Ettha ca titthaṃ
nāma dvāsaṭṭhī diṭṭhiyo, titthakaro nāma tāsaṃ uppādako satthā. Seyyathīdaṃ?
@Footnote: 1 cha.Ma. saccametaṃ    2 cha.Ma., i. jālaṃ      3 cha.Ma., i. gacchissanti
@4 Sī., i. asamatthabhāvato.  Ma. asamatthatāyacete     5 cha.Ma. visamepi
@6 cha.Ma. paṭilīno nāma pahīnamāno vuccati
@*7 pāli. kālā...aṅ. catukka 21/38/46, khu. mahā.29/396/268 (syā)
@8 Sī. susamāhitāti

---------------------------------------------------------------------------------------------
page103.
Nando maccho 1- kiso saṅkicco. Pūraṇādayo 2- pana titthiyā nāma. Ayaṃ pana diṭṭhiṃ
uppādetvā kathaṃ sagge nibbattoti? kammavāditāya. Esa kira uposathabhattādīni
adāsi, anāthānaṃ vattaṃ paṭṭhapeti, 3- patissaye akāsi, pokkharaṇiyo khaṇāpesi,
aññaṃpi bahukalyāṇaṃ akāsi. So tassa nissandena sagge nibbatto, so
sāsanassa pana niyyānikabhāvaṃ na 4- jānāti. So tathāgatassa santikaṃ gantavā
sāsanānucchavikaviriyapaṭisaṃyuttā gāthā vakkhāmīti āgantvā chinda sotantiādimāha.
      Tattha chindāti aniyamitaāṇatti. Sotanti taṇhāsotaṃ. Parakkammāti
parakkamitvā viriyaṃ katvā. Kāmeti kilesakāmepi vatthukāmepi. Panudāti nīhara.
Ekattanti jhānaṃ. Idaṃ vuttaṃ hoti:- kāme avijahitvā muni jhānaṃ na
upapajjati, na paṭilabhatīti attho. Kayirā ce kayirāthenanti yadi viriyaṃ 5- kareyyātha,
taṃ viriyaṃ na osakkeyya. Daḷhametaṃ parakkameti enaṃ daḷhaṃ 6- kareyya. Sithilo hi
paribbājoti sithilagahitā pabbajjā. Bhiyyo ākirate rajanti atirekaṃ upari
kilesarajaṃ ākirati. Akataṃ dukkaṭaṃ seyyoti dukkaṭaṃ akatameva seyyo. Yaṃ kiñcīti
na kevalaṃ dukkaṭaṃ katvā katasāmaññameva, aññaṃpi yaṃ kiñci sithilakataṃ evarūpameva
hoti. Saṅkiliṭṭhanti dukkarakārikavattaṃ. 7- Imasmiṃ hi sāsane paccayahetu samādinnaṃ
dhutaṅgavattaṃ 7- saṅkiliṭṭhameva. Saṅkassaranti saṅkāya saritaṃ, "idaṃpi iminā
kataṃ bhavissati, idaṃpi iminā"ti evaṃ āsaṅkitaparisaṅkitaṃ. Ādibrahmacariyikāti
maggabrahmacariyassa ādibhūtā paccupaṭṭhānabhūtā. 8- Aṭṭhamaṃ.
                         9. Candimasuttavaṇṇanā
      [90] Navame candimāti candavimānavāsī  devaputto. Sabbadhīti sabbesu
khandhāyatanādīsu. Lokānukampakāti tuyhaṃpi etassapi tādisā eva. Santaramānovāti
turito viya. Pamuñcasīti atītatthe vattamānavacanaṃ. Navamaṃ.
@Footnote: 1 cha.Ma., i. vaccho     2 cha.Ma.,i. purāṇādayo  3 cha.Ma. paṭṭhapesi
@4 cha.Ma., i. na - saddo natthi  5 cha.Ma. vīriyaṃ kareyya,  6 cha.Ma. daḷhaṃ enaṃ
@7 cha.Ma., i....vataṃ     8 cha.Ma., i. pubbapadhānabhūtā

---------------------------------------------------------------------------------------------
page104.
                         10. Suriyasuttavaṇṇanā
     [91] Dasame suriyoti suriyavimānavāsī devaputto. Andhakāreti
cakkhuviññāṇupattinivāraṇena andhabhāvakaraṇe. Verocanoti virocano. 1- Maṇḍalīti
maṇḍalasaṇṭhāno. Mā rāhu gilī caramantalikkheti antalikkhe caraṃ suriyaṃ rāhu mā
gilīti vadati. Kiṃ panesa taṃ gilatīti. Āma gilati. Rāhussa hi attabhāvo mahā,
uccattanena aṭṭha yojanasatādhikāni cattāri yojanasahassāni, bāhantaramassa
dvādasa yojanasatāni, bahalantena 2- cha yojanasatāni, sīsaṃ  navayojanasataṃ, nalātaṃ 3-
tiyojanasataṃ, bhamukantaraṃ paññāsayojanaṃ, bhamukaṃ dviyojanasataṃ, 4- mukhaṃ dviyojanasataṃ,
ghānaṃ tiyojanasataṃ, mukhādhānaṃ 5- tiyojanasataṃ gambhīraṃ, hatthatalapādatalānaṃ puthutalā
dviyojanasatā. 6- Aṅgulipabbāni paṇṇarasa 7-  yojanāni. So candasuriye 8- virocamāne
disvā issāpakato tesaṃ gamanavīthiṃ otaritvā mukhaṃ vivaritvā tiṭṭhati. Candavimānaṃ
suriyavimānaṃ vā tiyojanasatike mahānarake pakkhittaṃ viya hoti. Vimāne adhivatthā
devatā maraṇabhayatajjitā ekappahāreneva viravanti. So pana vimānaṃ kadāci
hatthenacchādeti, kadāci hanukassa heṭṭhā pakkhipati, kadāci jivhāya parimajjati,
kadāci avagaṇḍakārakaṃ bhuñjanto viya kapolantare ṭhapeti. Vegaṃ pana dhāretuṃ 9- na
sakkoti. Sace dhāressāmīti 10- gaṇḍakaṃ katvā tiṭṭheyya, matthakaṃ vāssa 11-
bhinditvā nikkhameyya, ākaḍḍhitvā 12- naṃ oṇāmeyya. Tasmā vimānena saheva
gacchati. Pajaṃ mamāti 13- candimasuriyā kira dvepi devaputtā mahāsamayasuttakathanadivase
sotāpattiphalaṃ pattā. Tena bhagavā "pajaṃ mamā"ti 13- āha, putto mama
esoti attho. Dasamaṃ.
                            Paṭhamo vaggo
                            --------
@Footnote: 1 cha.Ma. virocatīti verocano  2 cha.Ma., i. bahalattena  3 cha.Ma. nalāṭaṃ
@4 cha.Ma., i. ime pāṭhā na dissanti     5 Sī. mukhadvāraṃ
@6 cha.Ma., i. hattha... talāni puthuto dviyojanasatāni, i. hattha...talānaṃ
@puthulato dviyojanasatāni  7 cha.Ma., i. paṇṇāsa
@8 cha.Ma. candimasūriye, i. candimasuriye, Sī.candasūriye
@9 cha.Ma., i. vāretuṃ    10 cha.Ma., i. vāressāmi   11 cha.Ma., i. tassa
@12 cha.Ma., i. akaḍḍhitvā vā naṃ onameyya  13 cha.Ma., i. mamanti

---------------------------------------------------------------------------------------------
page105.
                         2. Anāthapiṇḍikavagga
                        1. Candimasasuttavaṇṇanā
      [92] Dutiyavaggassa paṭhame kacchevāti kacche viya 1-. Kacchoti 2-
pabbatakacchopi nadīkacchopi. Ekodinipakāti ekaggacittena 3- ceva paññānepakena ca
samannāgatā. Satāti satimanto. Idaṃ vuttaṃ hoti:- ye jhānāni labhitvā ekodī
nipakā satā viharanti, te amakase pabbatakacche vā nadīkacche vā migā 4- viya
sotthiṃ gamissantīti. Pāranti nibbānaṃ. Ambujoti maccho. Raṇañjahāti kilesaṃ
jahā. Ye 5-  jhānāni labhitvā appamattā kilese jahanti, te suttamayajālaṃ 6-
bhinditvā maccho 7- viya nibbānaṃ gamissantīti vuttaṃ hoti. Paṭhamaṃ.
                         2. Veṇḍusuttavaṇṇanā
       [93] Dutiye veṇḍūti tassa devaputtassa nāmaṃ. Payirupāsiyāti
payirupāsitvā. Anusikkhareti sikkhanti. Satthipadeti 8-  anusiṭṭhipade. 9- Kāle te
appamajjantāti kāle 10- appamādaṃ karontā. Dutiyaṃ.
                        3. Dīghalaṭṭhisuttavaṇṇanā
       [94] Tatiye dīghalaṭṭhīti devaloke sabbe samappamāṇāti vuttikāva 11-
honti, manussaloke panassa dīghattabhāvatāya evaṃnāmaṃ ahosi. So puññāni
katvā devaloke nibbattopi tatheva paññāyi. Tatiyaṃ.
                         4. Nandanasuttavaṇṇanā
       [95] Catutthe gotamāti bhagavantaṃ gottena ālapati. Anāvaṭṭanti 12-
tathāgatassa 13- sabbaññutañāṇaṃ pesentassa rukkho vā pabbato vā āvarituṃ
samattho nāma natthi. Tenāha "anāvaṭṭan"ti. 12- Iti tathāgataṃ thometvā devaloke
@Footnote: 1 Ma. kuñjevāti kuñje viya  2 cha.Ma., i. kaccheti pabbatakacchepi nadīkacchepi,
@Sī.kaccho hi pabbatakacchopi nadīkacchopi  3 cha.Ma., i. ekaggacittā
@4 cha.Ma., i. magā  5 cha.Ma., i. yepi  6 cha.Ma., i. suttajālaṃ  7 cha.Ma., i. macchā
@8 siṭṭhipadeti, Sī., i. satthipadeti  9 Sī., i, anusatthipade
@10 cha.Ma., i. kāle te  11 cha.Ma., i. samappamāṇā tigāvutikāva
@12-12 cha.Ma., i. anāvaṭanti     13 cha.Ma. tathāgatassahi

---------------------------------------------------------------------------------------------
page106.
Abhisaṅkhataṃ pañhaṃ pucchanto kathaṃvidhantiādimāha. Tattha dukkhamaticca iriyatīti
dukkhamatikkamitvā viharati. Sīlavāti lokiyalokuttarena sīlena samannāgato khīṇāsavo.
Paññādayopi missakāyeva veditabbā. Pūjayantīti gandhapupphādīhi pūjenti. Catutthaṃ.
                       5-6. Candanasuttādivaṇṇanā
      [96-97] Pañcame appatiṭṭhe anālamabeti heṭṭhā appatiṭṭhe upari
anālambe. 1- Susamāhitoti appanāyapi upacārenapi suṭṭhu samāhito. Pahitattoti
pesitatto. Nandirāgaparikkhīṇoti parikkhīṇanandirāgo nandirāgo nāma tayo
kammābhisaṅkhāRā. Iti imāya gāthāya kāmasaññāgahaṇena pañcorambhāgiyasaṃyojanāni,
rūpasaṃyojanagahaṇena pañca uddhambhāgiyasaṃyojanāni, nandirāgena tayo kammābhisaṅkhārā
gahitā. Evaṃ yassa dasa saṃyojanāni tayo ca kammābhisaṅkhārā pahīnā, so gambhīre
mahoghe na sīdatīti. Kāmasaññāya vā kāmabhavo, rūpasaṃyojanena rūpabhavo gahito,
tesaṃ gahaṇena arūpabhavo gahitova, nandirāgena tayo kammābhisaṅkhārā gahitāti
evaṃ yassa tīsu bhavesu tayo saṅkhārā natthi, so gambhīre na sīdatītipi dasseti.
Pañcamaṃ. Chaṭṭhaṃ vuttatthameva.
                        7. Subrahmasuttavaṇṇanā
      [98] Sattame subrahmāti so kira devaputto accharāsaṅghaparivuto
nandanakīḷikaṃ 2- gantvā pārichattakamūle paññattāsane nisīdi. Taṃ pañcasatā
devadhītaro parivāretvā nisinnā, pañcasatā rukkhaṃ abhiruḷhā. 3- Nanu ca devatānaṃ
cittavasena yojanasatikopi rukkho namitvā hatthaṃ āgacchati, kasmā tā abhiruḷhāti.
Khiḍḍāpasuttāya. Abhiruyha pana madhurassarena gāyitvā 3- pupphāni pātenti, tāni
gahetvā itarā ekatovaṇṭikamālādivasena ganthenti. Atha rukkhaṃ abhiruḷhā
upacchedakakammavasena ekappahāreneva kālaṃ katvā avīcimhi nibbattā mahādukkhaṃ
anubhavanti.
@Footnote: 1 cha.Ma., i. anālambane    2 Ma. nandanavanakīḷitaṃ   3 cha.Ma., i. gāyitvā gāyitvā

---------------------------------------------------------------------------------------------
page107.
          Atha kāle gacchante devaputto "imāsaṃ neva saddo suyyati, na
pupphāni pātenti, kahaṃ nukho gatā"ti āvajjento niraye nibbattabhāvaṃ disvā
piyavatthukasokena ruppamāno cintesi "ettāvatā 1- yathākammena gatā, mayhaṃ
āyusaṅkhāro kittako"ti. So "sattame divase mayā 2- avasesāhi pañcasatāhi saddhiṃ
kālaṃ katvā tattheva nibbattitabban"ti disvā balavatarena sokena ruppi. So
"imaṃ mayhaṃ sokaṃ sadevake loke aññatra tathāgatā nibbāpetuṃ 3- samattho nāma
natthī"ti cintetvā satthu santikaṃ gantvā niccaṃ utrastanti gāthamāha.
         Tattha idanti attano cittaṃ dasseti. Dutiyapadaṃ purimasseva vevacanaṃ.
Niccanti ca padassa devaloke nibbattakālato paṭṭhāyāti attho na gahetabbo,
sokuppattikālato pana paṭṭhāya niccanti veditabbaṃ. Anuppannesu kiccesūti ito
sattāhaccayena yāni dukkhāni uppajjissanti, tesu. Atho uppattitesu cāti
yāni pañcasatānaṃ accharānaṃ niraye nibbattānaṃ diṭṭhāni, tesu cāti evaṃ imesu
uppannānuppannesu dukkhesu niccaṃ mama utrastaṃ  cittaṃ, abbhantare ḍayhamāno
viya homi bhagavāti dasseti.
        Nāññatra bojjhaṅgatapasāti 4- bojjhaṅgabhāvanañca tapoguṇañca muñcitvā
aññatra 5- sotthiṃ na passāmīti attho. Sabbanissaggāti nibbānato. Ettha
ca 6- kiñcāpi bojjhaṅgabhāvanā paṭhamaṃ gahitā, indriyasaṃvaro pacchā, atthato
pana indriyasaṃvarova paṭhamaṃ veditabbo. Indriyasaṃvare hi gahite catupārisuddhisīlaṃ
gahitaṃ hoti. Tasmiṃ patiṭṭhito bhikkhu nissayamuttako dhutaṅgasaṅkhātaṃ tapoguṇaṃ
samādāya araññaṃ pavisitvā kammaṭṭhānaṃ bhāvetvā 7- saha vipassanāya bojjhaṅge
bhāveti. Tassa ariyamaggo yaṃ nibbānaṃ ārammaṇaṃ katvā uppajjati, so
"sabbanissaggo"ti bhagavā catusaccavasena desanaṃ vinivattesi. Devaputto desanāpariyosāne
sotāpattiphale patiṭṭhahi. 8- Sattamaṃ.
@Footnote: 1 cha.Ma. etā tāva, i. ete tāva   2 cha.Ma., i.mayāpi   3 cha.Ma. niddhamituṃ
@4 cha.Ma. nāññatra bojjhā tapasāti,  5 cha.Ma., i. aññatra muñcitvā
@6 cha.Ma., i. ca-saddo na dissati  7 cha.Ma. bhāvento   8 cha.Ma., i. patiṭṭhahīti

---------------------------------------------------------------------------------------------
page108.
                       8-10. Kakudhasuttādivaṇṇanā
      [99-101] Aṭṭhame kakudho devaputatoti ayaṃ kira kolanagare mahāmog-
gallānattherassa upaṭṭhākaputto daharakāleyeva therassa santike vasanto jhānaṃ
nibbattetvā kālakato brahmaloke uppajji. Tatrāpi naṃ kakudho brahmātveva
jānanti. 1- Nandasīti tussi. 2- Kiṃ laddhāti tuṭṭhī nāma kiñci manāpaṃ labhitvā
hoti, tasmā evamāha. Kiṃ jiyitthāti yassa 3- hi kiñci manāpaṃ cīvarādivatthu
jiṇṇaṃ 4- hoti, so socati, tasmā evamāha. Aratī nābhikīratīti ukkaṇṭhikā 5-
nābhibhavati. Aghajātassāti dukkhajātassa, vaṭṭadukkhe ṭhitassāti attho.
Nandijātassāti jātataṇhassa. Aghanti evarūpassa hi vaṭṭadukkhaṃ āgatameva hoti.
"dukkhī sukhaṃ patthayatī"ti hi vuttaṃ. Iti aghajātassa nandi hoti, sukhapariṇāme 6-
pana dukkhaṃ āgatamevāti nandijātassa aghaṃ hoti. Aṭṭhamaṃ. Navamaṃ vuttatthameva.
         Dasame ānandattherassa anumānabuddhiyā ānubhāvappakāsanatthaṃ aññataroti
āha. Dasamaṃ.
                           Dutiyo vaggo.
                            ---------
                         3. Nānātitthiyavagga
                        1-2. Sivasuttādivaṇṇanā
    [102-103] Tatiyavaggassa paṭhamaṃ vuttatthameva. Dutiye paṭikaccevāti
paṭhamaṃyeva. Akkhacchinnovajjhāyatīti akkhacchinno avajjhāyati, balavacittaṃ 7- cinteti.
Dutiyagāthāya akkhacchinnovāti akkhacchinno viya. Dutiyaṃ.
                       3-4. Serīsuttādivaṇṇanā
     [104-105] Tatiye dāyakoti dānasīlo. Dānapatīti yaṃ dānaṃ demi,
tassa pati hutvā demi, na dāso na sahāyo. Yo hi attanā madhuraṃ bhuñjati,
@Footnote: 1 cha.Ma., i. sañjānanti 2 cha.Ma., i.tussasi  3 Sī. yo 4 Sī. cīvarādivatthu jiṇṇo
@5 cha.Ma. ukkaṇṭhitā  6 cha.Ma. sukhavipariṇāmena   7 cha.Ma., i. balavacintanaṃ

---------------------------------------------------------------------------------------------
page109.
Paresañca amadhuraṃ deti, so dānasaṅkhātassa deyyadhammassa dāso hutvā deti. Yo
yaṃ attanā bhuñjati, tadeva deti, so sahāyo hutvā deti. Yo pana attanā
yena tena yāpeti, paresañca 1- madhuraṃ deti, so pati jeṭṭhako sāmī hutvā deti.
"ahaṃ tādiso ahosin"ti vadati.
       Catūsu dvāresūti tassa kira rañño sindhavaraṭṭhaṃ sovīrakaraṭṭhanti 2- dve
raṭṭhāni ahesuṃ, nagaraṃ roruvaṃ nāma. Tassa ekekasmiṃ dvāre devasikaṃ satasahassaṃ
uppajjati, anto nagare vinicchayaṭṭhāne satasahassaṃ. So bahuhiraññasuvaṇṇaṃ
rāsibhūtaṃ disvā kammassakatañāṇaṃ uppādetvā catūsu dvāresu dānasālā 3-
kāretvā tasmiṃ tasmiṃ dvāre uṭṭhitadāyena 4- dānaṃ dethāti amacce ṭhapeti. 5-
Tenāha "catūsu dvāresu dānaṃ dīyitthā"ti.
       Samaṇabrāhmaṇakapaṇaddhikavaṇibbakayācakānanti ettha samaṇāti pabbajjūpagatā.
Brāhmaṇāti bhovādino. Samitapāpavāhitapāpe pana samaṇabrāhmaṇe esa nālattha.
Kapaṇāti duggatā dalidadamanussā kāṇakuṇiādayo. Addhikāti pathāvino. Vaṇibbakāti
ye "iṭṭhaṃ dinnaṃ, kantaṃ, manāpaṃ, kālena, anavajjaṃ dānaṃ, 6- dadaṃ cittaṃ
pasādeyya, gacchatu bhavaṃ brahmalokan"tiādinā nayena dānassa vaṇṇaṃ thomayamānā
vicaranti. Yācakāti ye "pasatamattaṃ detha, sarāvamattaṃ dethā"tiādīni vatvā
yācamānā vicaranti. Itthāgārassa dānaṃ dīyitthāti paṭhamadvārassa laddhattā tattha
uppajjanakasatasahasse aññaṃpi dhanaṃ pakkhipitvā rañño amacce hāretvā attano
amacce ṭhapetvā raññā dinnadānato rājitthiyo mahantataraṃ dānaṃ adaṃsu. Taṃ
sandhāyevamāha. Mama dānaṃ paṭikkamīti yaṃ mama dānaṃ tattha dīyittha, taṃ paṭinivattaṃ. 7-
Sesadvāresupi eseva nayo. Kocīti katthaci. Dīgharattanti asītivassasahassāni.
Ettakaṃ kira kālaṃ tassa rañño dānaṃ dīyittha. Tatiyaṃ. Catutthaṃ vuttatthameva.
@Footnote: 1 cha.Ma., i. ca-saddo na dissati   2 cha.Ma. sodhivākaraṭṭhanti, i., Ma. sodhikaraṭṭhanti
@3 cha.Ma., i. dānasālāyo     4 cha.Ma., i...... āyena   5 cha.Ma., i. ṭhapesi
@6 cha.Ma., i. dinnaṃ          7 cha.Ma., i. paṭinivatti

---------------------------------------------------------------------------------------------
page110.
                         5. Jantusuttavaṇṇanā
      [106] Pañcame kosalesu viharantīti bhagavato santike kammaṭṭhānaṃ
gahetvā tattha gantvā viharanti. Uddhatāti akappiye kappiyasaññitāya ca
kappiye akappiyasaññitāya ca anavajje vajjasaññitāya 1- ca vajje 2- anavajjasaññitāya
ca uddhaccapakatikā hutvā. Unnaḷāti uggatanaḷā, uṭṭhitatucchamānāti
vuttaṃ hoti. Capalāti pattacīvaramaṇḍanādinā cāpalena 3- yuttā. Mukharāti mukhakharā,
kharavacanāti vuttaṃ hoti. Vikiṇṇavācāti asaṃyatavacanā, divasaṃpi niratthakavacanappalāpino.
Muṭṭhassatinoti naṭṭhasatī 4- sativirahitā, idha kataṃ ettha pamussanti. Asampajānāti
nippaññā. Asamāhitāti appanāupacārasamādhirahitā, caṇḍasote bandhanāvāsadisā.
Vibbhantacittāti anavatthitacittā, pathāruḷhabālamigasadisā. 5- Pākatindriyāti
saṃvarābhāvena gihikāle viya vivaṭaindriyā.
       Jantūti evaṃ nāmako devaputto. Tadahuposatheti tasmiṃ ahu uposathe,
uposathadivaseti attho. Paṇṇaraseti cātuddasikādipaṭikkhePo. Upasaṅkamīti
codanatthāya upagato. So kira cintesi "ime bhikkhū satthu santike kammaṭṭhānaṃ
gahetvā nikkhantā, idāni pamattā hutvā viharanti, na kho panete pāṭiyekkaṃ
nisinnaṭṭhāne codiyamānā kathaṃ gaṇhissanti, samāgamakāle 6- codissāmī"ti
uposathadivase tesaṃ sannipatitabhāvaṃ ñatvā upasaṅkami. Gāthāhi ajjhabhāsīti sabbesaṃ
majjhe ṭhatvā gāthā abhāsi.
     Tattha yasmā guṇakathāya saddhiṃ nigguṇassa aguṇo pākaṭo hoti, tasmā
guṇaṃ tāva kathento sukhajīvino pure āsuntiādimāha. Tattha sukhajīvino pure
āsunti pubbe bhikkhū supposā subharā ahesuṃ, uccanīcakulesu sapadānañcaritvā
laddhena missakapiṇḍena yāpesunti adhippāyena evamāha. Anicchāti nittaṇhā
hutvā.
Evaṃ porāṇakabhikkhūnaṃ vaṇṇaṃ kathetvā idāni tesaṃ avaṇṇaṃ kathento
dupposantiādimāha. Tattha gāme gāmaṇikā viyāti yathā gāme gāmakūṭā
@Footnote: 1 cha.Ma. sāvajja....  2 cha.Ma. sāvajje   3 cha.Ma., i. cāpallena  4 cha.Ma. naṭṭhassatino
@5 cha.Ma., i. panthā.... Sī. panthā.... vāḷamiga.... 6 cha.Ma. samāgamana.....

---------------------------------------------------------------------------------------------
page111.
Nānappakārena janaṃ pīḷetvā khīradadhitaṇḍulādīni āharāpetvā bhuñjanti, evaṃ
tumhepi anesanāya ṭhitā tumhākaṃ jīvitaṃ kappethāti adhippāyena vadati. Nipajjantīti
uddesaparipucchāmanasikārehi anatthikā hutvā sayanamhi hatthapāde vissajjetvā
nipajjanti. Parāgāresūti paragehesu, kulasuṇhādīsūti attho. Mucchitāti
kilesamucachāya mucchitā.
       Ekacceti vattabbayuttakeyeva. Apaviddhāti chaḍḍitakā. Anāthāti
apatiṭṭhā. Petāti susāne chaḍḍitā kālakatamanussā. Yathā hi susāne chaḍḍitā
nānāsakuṇādīhi khajjanti, ñātakāpi nesaṃ nāthakiccaṃ na karonti, na rakkhanti na
gopayanti, evameva 1- evarūpāpi ācariyūpajjhāyādīnaṃ santikā ovādānusāsaniṃ na
labhantīti apaviddhā anāthā, yathā petā, tatheva honti. Pañcamaṃ.
                        6. Rohitassasuttavaṇṇanā
      [107] Chaṭṭhe yatthāti cakkavāḷalokassa ekokāse bhummaṃ. Na cavati
na upapajjatīti idaṃ aparāparacutipaṭisandhivasena gahitaṃ. Gamanenāti padagamanena.
Nāhantaṃ lokassa antanti satthā saṅkhāralokassa antaṃ sandhāya vadati.
Ñāteyyantiādīsu ñātabbaṃ, daṭṭhabbaṃ, pattabbanti attho.
      Iti devaputtena cakkavāḷalokassa anto pucchito, satthārā saṅkhāralokassa
kathito. So pana attano pañhena saddhiṃ satthu byākaraṇaṃ sametīti saññāya
sampahaṃsanto 2- acchariyantiādimāha.
      Daḷhadhammoti 3- daḷhadhanu, uttamappamāṇena dhanunā samannāgato.
Dhanuggahoti dhanuācariyo. Susikkhitoti dvādasa 6- vassāni dhanusippaṃ sikkhito.
Katahatthoti usabhappamāṇepi bālaggaṃ vijjhituṃ samatthabhāvena katahattho. Katupāsanoti
katasarakkhepo dassitasipPo. Asanenāti kaṇḍena. Atipāteyyāti atikkameyya.
Yāvatā so tālacchāyaṃ atikkameyya, tāvatā kālena ekacakkavāḷaṃ atikkamāmīti
attano javasampattiṃ dasseti.
@Footnote: 1 cha.Ma., i. evamevaṃ               2 cha.Ma., i. pasaṃsanto
@3 cha.Ma. daḷhadhammāti                4 cha.Ma. dasa dvādasa

---------------------------------------------------------------------------------------------
page112.
      Puratthimā samuddā pacchimoti yathā puratthimasamuddā pacchimasamuddo dūre,
evaṃ me dūre padavītihāro ahosīti vadati. So kira pācīnacakkavāḷamukhavaṭṭiyaṃ ṭhito
pādaṃ pasāretvā pacchimacakkavāḷamukhavaṭṭiṃ 1- atikkamati, 2- puna dutiyapādaṃ pasāretvā
paracakkavāḷamukhavaṭṭiṃ 1- atikkamati. 2- Icchāgatanti icchā eva. Aññatrevāti
nippapañcataṃ dasseti. Bhikkhācārakāle kiresa nāgalatādantakaṭṭhaṃ khāditvā anotatte
mukhaṃ dhovitvā sampatto 3- uttarakurumhi piṇḍāya caritvā cakkavāḷamukhavaṭṭiyaṃ
nisinno bhattakiccaṃ karoti, tattha muhuttaṃ visamitvā puna javati. Vassasatāyukoti
tadā dīghāyukakāle 4- hoti, ayaṃ pana vassasatāvasiṭṭhe āyumhi gamanaṃ ārabhi.
Vassasatajīvīti taṃ vassasataṃ anantarāyena jīvanto. Antarāva kālakatoti
cakkavāḷalokassa antaṃ appatvā antarāva mato. So pana tattha kālaṃ katvāpi
āgantvā imasmiṃyeva cakkavāḷe nibbatti. Appatvāti saṅkhāralokassa antaṃ
appatvā. Dukkhassāti vaṭṭadukkhassa. Antakiriyanti pariyantakaraṇaṃ. Kaḷevareti
attabhāve. Sasaññimhi samanaketi sasaññe sacitte. Lokanti dukkhasaccaṃ.
Lokasamudayanti samudayasaccaṃ. Lokanirodhanti nirodhasaccaṃ. Paṭipadanti maggasaccaṃ. Iti
nāhaṃ āvuso imāni cattāri saccāni tiṇakaṭṭhādīsu paññapemi, imasmiṃ pana
catumahābhūtike 5- kāyasmiṃyeva paññapemī"ti dasseti. Samitāvīti samitapāPo. Nāsiṃsatīti
na pattheti. Chaṭṭhaṃ. Sattamaṭṭhamāni vuttatthāneva.
                         9. Susimasuttavaṇṇanā
     [110] Navame tuyhaṃpi no ānanda sāriputto ruccatīti satthā therassa
vaṇṇaṃ kathetukāmo, vaṇṇo ca nāmesa visabhāgapuggalassa santike kathetuṃ na
vaṭṭati. Tassa santike kathito hi matthakaṃ na pāpuṇāti. So hi "asuko nāma
bhikkhu sīlavā"ti vutte "kiṃ tassa sīlaṃ, gorūpasīlo so, kiṃ tayā añño sīlavā
na diṭṭhapubbo"ti vā, "paññavā"ti vutte "kiṃ paññā 6- so, kiṃ tayā
@Footnote: 1-1 cha.Ma., i.....vaṭṭiyaṃ             2-2 cha.Ma., i. akkamati
@3 cha.Ma., i. dhovitvā kāle sampatte      4 cha.Ma., i.....kālo
@5 cha.Ma.  cātu...., i. cātum....          6 cha.Ma. pañño

---------------------------------------------------------------------------------------------
page113.
Añño paññavā na diṭṭhapubbo"ti 1- ādīni vatvā vaṇṇakathāya antarāyaṃ karoti.
Ānandatthero pana sāriputtattherassa sabhāgo, paṇītāni cīvarādīni 2- labhitvā
therassa deti, attano upaṭṭhākadārake pabbājetvā therassa santike upajjhaṃ
gaṇhāpeti, 3- sāriputtattheropi ānandattherassa tatheva karoti. Kiṃkāraṇā?
aññamaññassa guṇesu pasīditvā. 4- Ānandatthero hi "amhākaṃ jeṭṭhabhātiko ekaṃ
asaṅkheyyaṃ satasahassañca kappaṃ 5- pāramiyo pūretvā soḷasavidhaṃ paññaṃ paṭivijjhitvā
dhammasenāpatiṭṭhāne ṭhito"ti therassa guṇesu pasīditvā ca 6- theraṃ mamāyati.
Sāriputtattheropi "sammāsambuddhassa mayā kattabbaṃ mukhodakadānādikiccaṃ sabbaṃ
ānando karoti, ānandaṃ nissāyāhaṃ icchiticchitaṃ samāpattiṃ samāpajjituṃ labhāmī"ti
tassāyasmato 7- guṇesu pasīditvā 8- taṃ mamāyati. Tasmā bhagavā sāriputtattherassa
vaṇṇaṃ kathetukāmo ānandattherassa santike kathetuṃ āraddho.
      Tattha tuyhaṃpīti sampiṇḍanatthe 9- pikāro. Idaṃ vuttaṃ hoti:- ānanda
sāriputtassa ācāro gocaro vihāro abhikkamo paṭikkamo ālokitavilokitaṃ
sammiñjitapasāraṇaṃ mayhaṃ ruccati, asītimahātherānaṃ ruccati, sadevakassa lokassa
ruccati, tuyhaṃpi ruccatīti.
      Tato thero sāṭakantare laddhokāso balavamallo viya tuṭṭhamānaso
hutvā "satthā mayhaṃpi sahāyassa 10- vaṇṇaṃ kathāpetukāmo, labhissāmi no ajja
dīpadhajabhūtaṃ mahājambuṃ vidhunanto viya balāhakantarato candaṃ nīharitvā dassento
viya sāriputtattherassa vaṇṇaṃ kathetun"ti cintetvā paṭhamataraṃ tāva catūhi padehi
puggalapalāpe 11- haranto kassa hi nāma bhante abālassātiādimāha. Bālo
hi bālatāya, duṭṭho dosatāya, muḷho mohena, vipallatthacitto ummattako
cittavipallāsena vaṇṇaṃ "vaṇṇo"ti vā avaṇṇaṃ "avaṇṇo"ti vā "ayaṃ buddho,
@Footnote: 1 cha.Ma., i. na diṭṭhapubbo"ti vā    2 cha.Ma. ayaṃ saddo na dissati
@3 cha.Ma., i. gaṇhāpeti, upasampādeti    4 Sī., i., Ma. pasīditvāva mamāyanti
@5 cha.Ma., i. kappe    6 cha.Ma., i. va     7 cha.Ma. āyasmato ānandassa
@8 cha.Ma. pasīditvā va   9 cha.Ma., i. sampiṇḍanattho
@10 cha.Ma., i. mayhaṃ piyasahāya ssa  11 Ma.  puggalapalāse

---------------------------------------------------------------------------------------------
page114.
Ayaṃ sāvako"ti vā na jānāti, abālādayo nāma 1- jānanti, tasmā
abālassātiādimāha. Na rucceyyāti bālādīnaṃyeva hi so na rucaceyya, aññassa
kassa 2- na rucceyya.
       Evaṃ puggalapalāpe haritvā idāni soḷasahi padehi yathābhūtaṃ vaṇṇaṃ
kathento paṇḍito bhantetiādimāha. Tattha paṇḍitoti paṇḍiccena samannāgato,
catūsu kosallesu ṭhitassetaṃ nāmaṃ. Vuttaṃ hetaṃ:- "yato kho ānanda bhikkhu
dhātukusalo ca hoti āyatanakusalo ca paṭiccasamuppādakusalo ca ṭhānāṭhānakusalo ca,
ettāvatā kho ānanda `paṇḍito bhikkhū'ti alaṃ vacanāyā"ti. 3-  Mahāpaññotiādīsu
mahāpaññādīhi samannāgatoti attho. Tatrīdaṃ mahāpaññādīnaṃ nānattaṃ 4- :- katamā
mahāpaññā? mahante sīlakkhandhe pariggaṇhātīti mahāpaññā, mahante samādhikkhandhe,
paññākkhandhe, vimuttikkhandhe, vimuttiñāṇadassanakkhandhe pariggaṇhātīti
mahāpaññā. Mahantāni ṭhānāṭhānāni, mahāvihārasamāpattiyo, mahantāni ariyasaccāni,
mahante satipaṭṭhāne, sammappadhāne, iddhipāde, mahantāni indriyāni, balāni,
bojjhaṅgāni, mahante ariyamagge, mahantāni sāmaññaphalāni, mahāabhiññāyo,
mahantaṃ paramatthanibbānaṃ pariggaṇhātīti mahāpaññā.
       Sā pana therassa devorohanaṃ katvā saṅkassanagaradvāre ṭhitena satthārā
puthujjanapañcake 5-  pañhe pucchite taṃ vissajjentassa pākaṭā jātā.
       Katamā puthupaññā? puthu nānākhandhesu ñāṇaṃ pavattatīti puthupaññā, puthu
Nānādhātūsu, puthu nānāāyatanesu, puthu nānāpaṭiccasamuppādesu, puthu
nānāsuññatamanupalabbhesu, puthu nānāatthesu, dhammesu, niruttīsu, paṭibhāṇesu, puthu
nānāsīlakkhandhesu, puthu nānāsamādhipaññāvimuttivimuttiñāṇadassanakkhandhesu, puthu
nānāṭhānāṭhānesu, puthu nānāvihārasamāpattīsu, puthu nānāariyasaccesu, puthu
nānāsatipaṭṭhānesu, sammappadhānesu, iddhipādesu, indariyesu, balesu,
bojjhaṅgesu, puthu nānāariyamaggesu, sāmaññaphalesu, abhiññāsu, puthu
nānājanasādhāraṇadhamme 6- samatikkamma paramatthe nibbāne ñāṇaṃ pavattatīti puthupaññā.
@Footnote: 1 cha.Ma., i. pana    2 cha.Ma., i. kassaci  3 Ma. upari. 14/124/111 bahudhātukasutta
@4 khu. paṭi. 31/665/570 mahāpaññākathā (syā)  5 Sī. puthujjanādike pañcake
@6 Sī. sādhāraṇe sīladhamme

---------------------------------------------------------------------------------------------
page115.
      Katamā hāsapaññā? idhekacco hāsabahulo vedabahulo tuṭṭhibahulo
pāmojjabahulo sīlaṃ paripūreti, indriyasaṃvaraṃ paripūreti, bhojane
mattaññutājāgariyānuyogaṃ, 1- sīlakkhandhaṃ, samādhikkhandhaṃ, paññākkhandhaṃ,
vimuttikkhandhaṃ, vimuttiñāṇadassanakkhandhaṃ paripūretīti hāsapaññā. Hāsabahulo
pāmojjabahulo ṭhānāṭhānāni 2- paṭivijjhatīti hāsapaññā. Hāsabahulo vihārasamāpattiyo
paripūretīti hāsapaññā. Hāsabahulo ariyasaccāni paṭivijjhatīti 3- hāsapaññā. 4-
Satipaṭṭhāne, sammappadhāne, iddhipāde, indriyāni, balāni, bojjhaṅgāni,
ariyamaggaṃ bhāvetīti hāsapaññā. Hāsabahulo sāmaññaphalāni sacchikaroti, abhiññāyo
paṭivijjhatīti hāsapaññā, hāsabahulo vedatuṭṭhipāmojjabahulo paramatthanibbānaṃ
sacchikarotīti hāsapaññā.
      Thero ca sarado nāma tāpaso hutvā anomadassissa bhagavato pādamūle
aggasāvakapatthanaṃ patthesi, 5- taṃkālato paṭṭhāya hāsabahulo sīlaparipūraṇādīni akāsīti
hāsapaññā. 6-
      Katamā javanapaññā? yaṃkiñci rūpaṃ atītānāgatapaccuppannaṃ .pe. Yaṃ dūre
santike vā, sabbaṃ rūpaṃ aniccato khippaṃ javatīti javanapaññā. Dukkhato khippaṃ,
anattato khippaṃ javatīti javanapaññā. Yākāci vedanā .pe. Yaṃkiñci viññāṇaṃ
atītānāgatapaccuppannaṃ .pe. Sabbaṃ viññāṇaṃ aniccato, dukkhato, anattato
khippaṃ javatīti javanapaññā. Cakkhuṃ 7- .pe. Jarāmaraṇaṃ atītānāgatapaccuppannaṃ
aniccato, dukkhato, anattato khippaṃ javatīti javanapaññā. Rūpaṃ atītānāgatapaccuppannaṃ
aniccaṃ khayatthena, dukkhaṃ bhayatthena, anattā asārakatthenāti tulayitvā
tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā.
Vedanā, saññā, saṅkhārā, viññāṇaṃ, cakkhuṃ 7- .pe. Jarāmaraṇaṃ atītānāgata-
paccuppannaṃ aniccaṃ khayatthena .pe. Vibhūtaṃ katvā jarāmaraṇanirodhe nibbāne
khippaṃ javatīti javanapaññā. Rūpaṃ atītānāgatapaccuppannaṃ .pe. Viññāṇaṃ. Cakkhuṃ 7-
@Footnote: 1 cha.Ma., i. bhojane mattaññutaṃ,jāgariyānuyogaṃ,
@2 cha.Ma. ṭhānāṭṭhānaṃ, i. ṭhānāṭṭhānāni  3 cha.Ma., i. paṭivijjhati
@4 cha.Ma., i. ayaṃ saddo na dissati   5 cha.Ma., i paṭṭhapesi
@6 cha.Ma. hāsapañño      7 cha.Ma. cakkhu

---------------------------------------------------------------------------------------------
page116.
.pe. Jarāmaraṇaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ
nirodhadhammanti tulayitvā tīratvā  vibhāvayitvā vibhūtaṃ katvā jarāmaraṇanirodhe
nibbāne khippaṃ javatīti javanapaññā.
      Katamā tikkhapaññā? khippaṃ kilese chindatīti tikkhapaññā. Uppannaṃ
Kāmavitakkaṃ nādhivāseti, uppannaṃ byāpādavitakkaṃ, uppannaṃ vihiṃsāvitakkaṃ,
uppannuppanne pāpake akusale dhamme, uppannaṃ rāgaṃ, dosaṃ, mohaṃ, kodhaṃ,
upanāhaṃ, makkhaṃ, palāsaṃ, issaṃ, macchariyaṃ, māyaṃ, sātheyyaṃ, thambhaṃ, sārambhaṃ, mānaṃ,
atimānaṃ, madaṃ, pamādaṃ, sabbe kilese, sabbe duccarite, sabbe abhisaṅkhāre
sabbe bhavagāmikamme nādhivāseti pajahati vinodeti, byantīkaroti, anabhāvaṅgametīti
tikkhapaññā. Ekasmiṃ āsane cattāro ca ariyamaggā, cattāri ca sāmaññaphalāni,
catasso ca paṭisambhidāyo, cha ca abhiññāyo adhigatā honti sacchikatā phusitā 1-
paññāyāti tikkhapaññā.
       Thero ca bhāgineyyassa dīghanakhaparibbājakassa vedanāpariggahasutte desiyamāne
ṭhitakova sabbakilese chinditvā sāvakapāramiñāṇaṃ paṭividdhakālato paṭṭhāya
tikkhapañño nāma jāto. Tenāha "tikkhapañño bhante āyasmā sāriputto"ti.
        Katamā nibbedhikapaññā? idhekacco sabbasaṅkhāresu ubbegabahulo hoti
Utrāsabahulo 2- ukkaṇṭhabahulo aratibahulo anabhiratibahulo bahimukho na ramati
sabbasaṅkhāresu, anibbidhapubbaṃ appadālitapubabaṃ lobhakkhandhaṃ nibbijjhati padāletīti
nibbedhikapaññā. Anibbidhapubbaṃ appadālitapubbaṃ dosakkhandhaṃ, mohakkhandhaṃ, kodhaṃ,
upanāhaṃ .pe. Sabbe bhavagāmikamme nibbijjhati padāletīti nibbedhikapaññā.
        Appicchoti santaguṇaniguhanatā, paccayapaṭiggahaṇe ca mattaññutā, etaṃ
appicchalakkhaṇanti 3- iminā lakkhaṇena samannāgato. Santuṭṭhoti catūsu paccayesu
yathālābhasantoso yathābalasantoso yathāsāruppasantosoti imehi tīhi santosehi
samannāgato. Pavivittoti kāyaviveko ca vivekaṭṭhakāyānaṃ nekkhammābhiratānaṃ,
cittaviveko ca parisuddhacittānaṃ paramavodānapattānaṃ, upadhiviveko ca nirūpadhīnaṃ
@Footnote: 1 cha.Ma. phassitā   2 cha.Ma., i. uttāsa....   3 Ma. appicchatālakkhaṇanti

---------------------------------------------------------------------------------------------
page117.
Puggalānaṃ visaṅkhāragatānanti imesaṃ tiṇṇaṃ vivekānaṃ lābhī. Asaṃsaṭṭhogi dassana-
saṃsaggo savanasaṃsaggo samullāpasaṃsaggo 1- paribhogasaṃsaggo kāyasaṃsaggoti imehi
pañcahi saṃsaggehi virahito. Ayañca pañcavidho saṃsaggo rājūhi rājamahāmattehi
titthiyehi titthiyasāvakehi upāsakehi upāsikāhi bhikkhūhi bhikkhunīhīti aṭṭhahi
puggalehi saddhiṃ jāyati, so sabbopi therassa natthīti asaṃsaṭṭho.
       Āraddhaviriyoti paggahitaviriyo paripuṇṇaviriyo. Tattha āraddhaviriyo bhikkhu
gamane uppannakilesassa ṭhānaṃ pāpuṇituṃ na deti, ṭhāne uppannassa nisajjaṃ,
nisajjāya uppannassa sayanaṃ 2- pāpuṇituṃ na deti, tasmiṃ tasmiṃ iriyāpathe uppannaṃ
tattha tattheva niggaṇhāti. Thero pana catucattāḷīsavassāni mañce pīṭṭhiṃ na
pasāresi. 3- Taṃ sandhāya "āraddhaviriyo"ti āha. Vattāti odhunanavattā. Bhikkhūnaṃ
ajjhācāraṃ disvā "ajja kathessāmi, sve kathessāmī"ti tiṇavatthāraṃ 4- na karoti,
tasmiṃ tasmiṃyeva  ṭhāne ovadati anusāsatīti attho.
       Vacanakkhamoti vacanaṃ khamati. Eko hi parassa ovādaṃ deti, sayaṃ pana
aññena ovadiyamāno kujjhati. Thero pana parassapi ovādaṃ deti, sayaṃ
ovadiyamānopi sirasā sampaṭicchati. Ekadivasaṃ kira sāriputtattheraṃ sattavassiko
sāmaṇero "bhante sāriputta tumhākaṃ nivāsanakaṇṇo olambatī"ti āha. Thero
kiñci avatvāva ekamantaṃ gantvā parimaṇḍalaṃ nivāsetvā āgamma "ettakaṃ
vaṭṭati ācariyā"ti añjaliṃ paggayha aṭṭhāsi.
             "tadahupabbajito  santo,    jātiyā sattavassiko.
              Sopi maṃ anusāseyya,     sampaṭicchāmi matthakenā"ti 5- āha.
       Codakoti vatthusmiṃ otiṇṇe vā anotiṇṇe vā vītikkamaṃ disvā
"āvuso bhikkhunā nāma evaṃ nivāsetabbaṃ, evaṃ pārupitabbaṃ, evaṃ gantabbaṃ
evaṃ ṭhātabbaṃ, evaṃ nisīditabbaṃ, evaṃ khāditabbaṃ, evaṃ bhuñjitabban"ti tantivasena
anusiṭṭhiṃ deti.
@Footnote: 1 samullapana...., i. samullāpa.....    2 cha.Ma. seyyaṃ     3 cha.Ma.,i. pasāreti
@4 cha.Ma. kathāvavatthānaṃ           5 cha.Ma., i.matthaketi, milindapañha hanṛ´ā 382

---------------------------------------------------------------------------------------------
page118.
      Pāpagarahīti "pāpapuggale na passe na tesaṃ vacanaṃ suṇe, tehi saddhiṃ
ekacakkavāḷepi na vaseyyaṃ.
            "mā me kadāci pāpiccho 1-    kusīto hīnaviriyo.
             Appassuto anācāro 2-      sameto ahu katthacī"ti 3-
     evaṃ pāpapuggalepi garahati, samaṇena nāma rāgavasikena dosamohavasikena
na hotabbaṃ, uppanno rāgo doso moho pahātabbo"ti evaṃ pāpadhammepi
garahatīti dvīhi kāraṇehi "pāpagarahī bhante āyasmā sāriputto"ti vadati.
     Evaṃ āyasmatā ānandena soḷasahi padehi therassa yathābhūtaṃ
vaṇṇappakāsane kate "kiṃ ānando attano piyasahāyassa vaṇṇaṃ kathetuṃ na labhati,
kathetu  kiṃ pana tena kathitaṃ tatheva hoti, kiṃ so sabbaññū"ti koci pāpapuggalo
vattuṃ mā labhīti. 4- Satthā taṃ vaṇṇabhaṇanaṃ akuppaṃ sabbaññūbhāsitaṃ karonto
jinamuddikāya lañchanto evametantiādimāha.
     Evaṃ tathāgatena ca ānandattherena ca mahāsāvakassa 5- vaṇṇe kathiyamāne
bhūmaṭṭhakā devatā uṭṭhahitvā eteheva soḷasahi padehi vaṇṇaṃ kathayiṃsu,
tato ākāsaṭṭhakadevatā sītabalāhakā uṇhabalāhakā  cātummahārājikāti yāva
akaniṭṭhabrahmalokā devatā uṭṭhahitvā eteheva soḷasahi padehi vaṇṇaṃ kathayiṃsu.
Etenupāyena ekacakkavāḷaṃ ādiṃ katvā dasasu cakkavāḷasahassesu devatā
uṭṭhahitvā kathayiṃsu. Athāyasmato sāriputtassa saddhivihāriko susimo devaputto
cintesi "ime devaputtā 6- attano attano nakkhattakīḷaṃ pahāya tattha ṭhatvā 7-
mayhaṃ upajjhāyasseva vaṇṇaṃ kathenti, gacchāmi tathāgatassa santikaṃ, gantvā
etadeva vaṇṇabhaṇanaṃ devatā bhāsitaṃ karomī"ti, so tathā akāsi. Taṃ dassetuṃ
athakho susimo devaputtoti 8- ādi vuttaṃ.
@Footnote: 1 ka. mekatadassī dussīlo      2 cha.Ma. anādaro, ka. anādāno
@3 ka. samantā katthaci ahūti, khu. apa. 32/365/44 sāriputtattherāpadāna
@4 cha.Ma. labhatūti  5 cha.Ma. mahātherassa   6 cha.Ma., i. imā devatā
@7 cha.Ma., i. tattha tattha gantvā  8 cha.Ma., i. devaputtoti pāṭho na dissati

---------------------------------------------------------------------------------------------
page119.
       Uccāvacāti aññesu ṭhānesu paṇītaṃ uccaṃ vuccati, hīnaṃ avacaṃ. Idha
pana uccāvacāti nānāvidhā vaṇṇanibhā. Tassā kira devaparisāya nīlaṭṭhānaṃ
atinīlaṃ, pītakaṭṭhānaṃ atipītakaṃ, lohitaṭṭhānaṃ atilohitaṃ, odātaṭṭhānaṃ accodātanti
cutubbidhā vaṇṇanibhā pātubhavi. Teneva seyyathāpi nāmāti catsso upamā
āgatā. Tattha subhoti sundaro. Jātimāti jātisampanno. Suparikammakatoti
dhovanādiparikammena suṭṭhu parikammakato. Paṇḍukambale ṭhapito. 1- Evamevanti
ratkambale nikkhittamaṇī viya sabbā ekappahāreneva virocituṃ āraddhā. Nikkhanti 2-
atirekapañcasuvaṇṇena katapilandhanaṃ. Taṃ hi ghaṭṭanamajjanakkhamaṃ hoti. Jambonadanti
mahājambusākhāya pavattanadiyaṃ nibbattaṃ, mahājambuphalarase vā paṭhaviyaṃ paviṭṭhe
suvaṇṇaṅkurā uṭṭhahanti, tena suvaṇṇena kataṃ pilandhanantipi attho.
Dakkhakammāraputtaukkāmukhasukusalasampahaṭaṭhanti sukusalena kammāraputtena ukakāmukhe
pacitvā sampahaṭṭhaṃ. Dhātuvibhaṅge 3- akatabhaṇḍaṃ gahitaṃ, idha pana katabhaṇḍaṃ.
       Viddheti dūribhūte. Deveti ākāse. Nabhaṃ abbhussakkamānoti 4- ākāsaṃ
abhilaṅghanto. Iminā taruṇasuriyabhāvo dassito. Soratoti soraccena samannāgato.
Dantoti nibbisevano. Satthuvaṇṇabhatoti satthārā ābhatavaṇṇo. Satthā hi
aṭṭhaparisamajjhe nisīditvā "sevatha bhikkhave sāriputtamoggallāne"ti ādinā 5-
nayena therassa vaṇṇaṃ āharati. Thero ābhatavaṇṇo nāma hoti. Kālaṃ kaṅkhatīti
parinibbānakālaṃ pattheti. Khīṇāsavo hi neva maraṇaṃ abhinandati, na jīvitaṃ pattheti,
divase 6- vetanaṃ gantvā 7- ṭhitapuriso viya kālaṃ pana pattheti, olokento
tiṭṭhatīti attho. Tenāha:- 8-
            "nābhinandāmi  maraṇaṃ         nābhinandāmi jīvitaṃ.
             Kālaṃ ca pāṭikaṅkhāmi        nibbisaṃ bhatako yathā"ti. 9- Navamaṃ.
@Footnote: 1 cha.Ma., i. paṇḍukambale nikkhittoti rattakambale ṭhapito     2 ka. nekkhanti
@3 Ma. upari. 14/360/311 dhātuvibhaṅgasutta  4 ka. abbhussukkamāno....
@5 Ma. upari. 14/371/316 saccavibhaṅgasutta  6 cha.Ma., i. divasasaṅkhepaṃ, Sī. divase
@divase  7 cha.Ma., i. gahetvā  8 cha.Ma., i. tenevāha
@9 khu. thera. 26/1002/397 sāriputtatheragāthā

---------------------------------------------------------------------------------------------
page120.
                    10. Nānātitthiyasāvakasuttavaṇṇanā
    [111] Dasame nānātitthiyasāvakāti te kira kammavādino ahesuṃ, tasmā
dānādīni puñañāni katvā sagge nibbattā, te "attano attano satthari
pasādena nibbattamhā"ti saññino hutvā "gacchāma dasabalassa santike ṭhatvā
amhākaṃ satthārānaṃ vaṇṇaṃ kathessāmā"ti āgantvā paccekagāthāhi kathayiṃsu. Tattha
chinditamāriteti chindite ca mārite ca. Hatajānīsūti pothane ca dhanajānīsu ca.
Puññaṃ vā panāti attano puññaṃpi na samanupassati, saṅkhepato puññāpuññānaṃ
vipāko natthīti vadati. Sa ve vissāsamācikkhīti so "evaṃ katapāpānaṃpi
katapuññānaṃpi vipāko natthī"ti vadanto sattānaṃ vissāsaṃ avassayaṃ patiṭṭhaṃ
ācikkhati, tasmā mānanaṃ vandanaṃ pūjanaṃ arahatīti vadati.
       Tapojigucchāyāti kāyakilamathatapena pāpajigucchanena. Susaṃvutattoti samannāgato
pihito vā. Jegucchīti tapena pāpajigucchako. Nipakoti paṇḍito. Cātuyāmasusaṃvutoti
cātuyāmena susaṃvuto. Cātuyāmo nāma sabbavārivārito ca hoti
sabbavāriyutto ca sabbavāridhuto ca sabbavāriphuṭṭho 1- cāti ime cattāro
koṭṭhāsā. Tattha sabbavārivārito cāti 2- vāritasabbaudako, paṭikkhittasabbasītodakoti
attho. So kira sītodake sattasaññī hoti, tasmā taṃ na valañjeti.
Sabbavāriyuttoti sabbena pāpavāraṇena yutto. Sabbavāridhutoti sabbena
pāpavāraṇena dhutapāPo. Sabbavāriphuṭṭhoti 3- sabbena pāpavāraṇena phuṭṭho. Diṭṭhaṃ
sutaṃ ca ācikkhanti diṭṭhaṃ "diṭṭhaṃ me"ti sutaṃ "sutaṃ me"ti ācikkhanto, na
niguhanto. Na hi nūna kibbisīti evarūpo satthā kibbisakārako nāma na hoti.
        Nānātitthiyeti so kira nānātitthiyānaṃyeva upaṭṭhāko, tasmā te
ārabbha vadati. Pakudhakoti 4- kātiyānoti pakudho 5- kaccāyano. Nigaṇṭhoti
nāṭputto. Makkhalipūraṇā seti makkhali ca pūraṇo ca. Sāmaññappattāti
@Footnote: 1 cha.Ma. sabbavāriphuṭo   2 cha.Ma. sabbavāri vāritoti  3 cha.Ma.....phuṭoti
@4 ka. pakuddhako        5 ka. pakuddho

---------------------------------------------------------------------------------------------
page121.
Samaṇadhamme koṭippattā. Na hi nūna teti te sappurisehi na dūre, teyeva loke
sappurisāti vadati. Paccabhāsīti "ayaṃ ākoṭako imesaṃ nagganissirikānaṃ dasabalassa
santike ṭhatvā vaṇṇaṃ kathetīti tesaṃ avaṇṇaṃ kathessāmī"ti paṭiabhāsīti.
     Tattha sahā caritenāti saha caritamattena. 1- Chavo sigāloti lāmako
kāṇasigālo. 2- Koṭṭhukoti 3- tasseva vevacanaṃ. Saṅkassarācāroti āsaṅkitasamācāro.
Na sataṃ sarikkhoti paṇḍitānaṃ sappurisānaṃ sadiso na hoti, kiṃ tvaṃ kāṇasigālasadiso 4-
titthiye sīhe karosīti.
      Anvāvisitvāti "ayaṃ evarūpānaṃ satthārānaṃ avaṇṇaṃ katheti, teneva naṃ
mukhena vaṇṇaṃ kathāpessāmī"ti cintetvā tassa sarīre anvāvisi adhimucci, evaṃ
anvāvisitvā. Āyuttāti tapojigucchane yuttapayuttā. Pālayaṃ pavivekiyanti
pavivekaṃ pālayantā. Te kira "nhāpitapavivekaṃ pālessāmā"ti sayaṃ kese luñcanti,
"cīvarapavivekaṃ pālessāmā"ti 5- naggā vicaranti, "piṇḍapātapavivekaṃ  pālessāmā"ti
sunakhā viya bhūmiyaṃ vā bhuñjanti hatthesu vā, "senāsanapavivekaṃ pālessāmā"ti
kaṇṭakaseyyādīni kappenti. Rūpe niviṭṭhāti taṇhādiṭṭhīhi rūpe patiṭṭhitā.
Devalokābhinandinoti devalokapatthanakā. 6- Mātiyāti maccā, teva macce 7-
paralokatthāya sammāanusāsantīti vadati.
       Iti viditvāti "ayaṃ paṭhamaṃ etesaṃ avaṇṇaṃ kathetvā idāni vaṇṇaṃ
katheti, ko nu kho eso"ti āvajjento jānitvā. 8- Ye cantalikkhasmiṃ
pabhāsavaṇṇāti ye antalikkhe candobhāsasuriyobhāsasajjharāgaindadhanutārakarūpānaṃ
pabhāvaṇṇā. 9- Sabbeva te teti sabbeva te tayā. Namucīti māraṃ ālapati.
Āmisaṃva macchānaṃ vadhāya khittāti yathā macchānaṃ vadhatthāya balisalaggaṃ āmisaṃ
khipati, evaṃ tayā pasaṃsamānena ete rūpā sattānaṃ vadhāya khittāti vadati.
@Footnote: 1 ka. saha racitenāti saha racitamattena  2 cha.Ma. kālasigālo  3 cha.Ma. kotthako..., i.
@kutthako... 4 cha.Ma. kāṇasigālasadise  5 cha.Ma. pātessāma  6 cha.Ma......patthanakāmā
@7 cha.Ma. te ve maccā, Sī. te  8 cha.Ma., i. jānitvā va   9 cha.Ma., i. pabhāsavaṇṇā

---------------------------------------------------------------------------------------------
page122.
      Māṇavagāmiyoti ayaṃ kira devaputto buddhupaṭṭhāko. Rājagahiyānanti
rājagahapabbatānaṃ. Setoti kelāso. Aghagāminanti ākāsagāmīnaṃ. Udadhinanti
udakanidhānānaṃ. Idaṃ vuttaṃ hoti:- yathā rājagahiyānaṃ pabbatānaṃ vipulo seṭṭho,
himavantapabbatānaṃ kelāso, ākāsagāmīnaṃ ādicco, udakanidhānānaṃ samuddo,
nakkhattānaṃ cando, evaṃ sadevakassa lokassa buddho seṭṭho. 1- Dasamaṃ.
                           Tatiyo vaggo.
                     Devaputtasaṃyuttavaṇṇanā niṭṭhitā.
                          -----------
@Footnote: 1 cha.Ma., i. seṭṭhoti

---------------------------------------------------------------------------------------------
page123.
                           3. Kosalasaṃyutta
                            1. Paṭhamavagga
                         1. Daharasuttavaṇṇanā
     [112] Kosalasaṃyuttassa paṭhame bhagavatā sadadhiṃ sammodīti yathā khamanīyādīni
pucchanto bhagavā tena, evaṃ sopi bhagavatā saddhiṃ sampavattamodo 1- ahosi.
Sītodakaṃ viya uṇhodakena sammoditaṃ ekībhāvaṃ agamāsi. Yāya ca "kacci bho
gotama khamanīyaṃ, kacci yāpanīyaṃ, kacci bhoto gotamassa gotamasāvakānañca 2-
appābādhaṃ appātaṅkaṃ lahuṭṭhānaṃ balaṃ phāsuvihāro"tiādikāya kathāya sammodi,
taṃ pītipāmojjasaṅkhātasammodajananato sammodituṃ yuttabhāvato ca sammodanīyaṃ,
atthabyañjanamadhuratāya sucirampi kālaṃ sāretuṃ nirantaraṃ pavattetuṃ araharūpato
saritabbabhāvato ca sārāṇīyaṃ. 3- Suyyamānasukhato ca sammodanīyaṃ, anussariyamānasukhato
sārāṇīyaṃ. Tathā byañjanaparisuddhatāya sammodanīyaṃ, atthaparisuddhatāya sārāṇīyanti
evaṃ anekehi pariyāyehi sammodanīyaṃ kathaṃ sārāṇīyaṃ vītisāretvā pariyosāpetvā
niṭṭhapetvā ito pubbe tathāgatassa adiṭṭhattā guṇāguṇavasena gambhīrabhāvaṃ vā 4-
ajānanto ekamantaṃ nisīdi, ekamantaṃ nisinno 5- yaṃ ovaṭṭikasāraṃ katvā āgato
lokanissaraṇabhavokkantipañhaṃ taṃ pucchituṃ 6- bhavampi notiādimāha.
     Tattha bhavampīti pikāro sampiṇḍanatthe nipāto. Tena ca cha satthāre
sampiṇḍeti. Yathā pūraṇādayo "sammāsambuddhamhā"ti paṭijānanti, evaṃ bhavaṃpi nu
paṭijānātīti attho. Idampana rājā na attano laddhiyā, loke mahājanena
gahitapaṭiññāvasena pucchati. Atha bhagavā buddhasīhanādaṃ nadanto yaṃ hi taṃ
mahārājātiādimāha. Tattha ahaṃ hi mahārājāti anuttaraṃ sabbaseṭṭhaṃ
sabbaññutañāṇasaṅkhātaṃ sammāsambodhiṃ ahaṃ abhisambuddhoti attho. Samaṇabrāhmaṇāti
@Footnote: 1 cha.Ma., i. samappavattamodo    2 cha.Ma. sāvakānañca   3 cha.Ma. sāraṇīyaṃ evamuparipi
@4 cha.Ma., i. gambhīrabhāvaṃ vā uttānabhāvaṃ vā   5 cha.Ma., i. nisinno kho
@6 cha.Ma. lokanissaraṇabhavokkantipañhaṃ satthu sammāsambuddhataṃ pucchituṃ

---------------------------------------------------------------------------------------------
page124.
Pabbajjūpagamanena samaṇā, jātivasena brāhmaṇā. Saṃghinotiādīsu pabbajitasamūhasaṅkhāto
saṃgho etesaṃ atthīti saṃghino. Sveva gaṇo etesaṃ atthīti gaṇino.
Ācārasikkhāpanavasena tassa gaṇassa ācariyāti gaṇācariyā. Ñātāti paññātā
pākaṭā. "appicchā santuṭṭhā appicchatāya vatthampi na nivāsentī"ti evaṃ
samuggato yaso etesaṃ atthīti yasassino. Titthakarāti laddhikaRā. Sādhusammatāti
"santo sappurisā"ti evaṃ sammatā. Bahujanassāti asutavato andhabālaputhujjanassa.
Pūraṇotiādīni tesaṃ nāmagottāni. Pūraṇoti hi nāmameva. Tathā makkhalīti. So
pana gosālāyaṃ 1- jātattā gosāloti vutto. Nāṭaputtoti nāṭassa putto.
Veḷaṭṭhaputtoti veḷaṭṭhassa putto. Kaccāyanoti pakuddhassa gottaṃ. Kesakambalassa
dhāraṇato ajito kesakambaloti vutto.
      Tepi mayāti kappakolāhalaṃ buddhakolāhalaṃ cakkavattikolāhalanti tīṇi
kolāhalāni. Tattha "vassasatasahassamatthake kappuṭṭhānaṃ bhavissatī"ti kappakolāhalaṃ
nāma hoti, "ito vassasatasahassamatthake loko vinassissati, mettaṃ mārisā
bhāvetha, karuṇaṃ muditaṃ upekkhan"ti manussapathe devatā ghosentiyo vicaranti.
"vassasahassamatthake pana buddho uppajjissatī"ti buddhakolāhalaṃ nāma hoti, "ito
vassasahassamatthake buddho uppajjitvā dhammānudhammapaṭipadaṃ paṭipannena saṃgharatanena
parivārito dhammaṃ desento vicarissatī"ti devatā ugghosenti. "vassasatamatthake
pana cakkavatti uppajjissatī"ti cakkavattikolāhalaṃ nāma hoti, "ito
vassasatamatthake sattaratanasampanno cātuddīpissaro parosahassaputtaparivāro 2-
vehāsaṅgamo cakkavattirājā uppajjissatī"ti devatā ugghosenti.
      Imesu tīsu kolāhalesu ime cha satthāro buddhakolāhalaṃ sutvā ācariye
payirupāsitvā cintāmaṇivijjādīni uggaṇhitvā "mayaṃ buddhamhā"ti paṭiññaṃ
katvā mahājanaparivutā janapadaṃ vicarantā anupubbena sāvatthiyaṃ sampattā. Tesaṃ
upaṭṭhākā rājānaṃ upasaṅkamitvā "mahārāja pūraṇakassapo .pe. Ajito kesakambalo buddho
kira sabbaññū"ti 3- ārocesuṃ. Rājā "tumheva ne nimantetvā ānethā"ti āha.
@Footnote: 1 cha.Ma., i. gosālāya  2 cha.Ma., i. sahassaputtaparivāro
@3 cha.Ma. buddho kira sabbaññū kirā"ti

---------------------------------------------------------------------------------------------
page125.
Te gantvā tehi "rājā vo nimanteti, rañño gehe bhikkhaṃ gaṇhathā"ti vuttā
gantuṃ na ussahanti, 1- punappunaṃ vuccamānā upaṭṭhākānaṃ cittānurakkhanatthāya
adhivāsetvā sabbe ekatova agamaṃsu. Rājā āsanāni paññāpetvā "nisīdantu"ti
āha. Nigaṇṭhānaṃ 2- attabhāve rājusamā 3- nāma pharati, te mahārahesu āsanesu
nisīdituṃ asakkontā phalakesu ceva bhūmiyañca nisīdiṃsu.
       Rājā "ettakeneva natthi tesaṃ anto sukko dhammo"ti vatvā  āhāraṃ
adatvāva tālato patitaṃ muggarena pothento viya "tumhe buddhā, na buddhā"ti
pañhaṃ pucchi. Te cintayiṃsu  "sace `buddhamhā'ti vakkhāma, rājā buddhavisaye
pañhaṃ pucchitvā kathetuṃ asakkontā 4- `tumhe mayaṃ buddhāti mahājanaṃ vañcetvā
āhiṇḍathā'ti jivhaṃ 5- chindāpeyya, aññampi anatthaṃ kareyyā"ti sakapaṭiññāya
eva  "na mayaṃ buddhā"ti vadiṃsu. Atha ne rājā gehato nikaḍḍhāpesi. Te
rājagharato nikkhante upaṭṭhākā  pucchiṃsu "kiṃ ācariyā rājā tumhe pañhaṃ
pucchitvā sakkārasammānaṃ akāsī"ti. Rājā "tumhe buddhā na buddhāti 6- pucchi,
tato mayaṃ "sace ayaṃ rājā buddhavisaye pañhaṃ kathiyamānaṃ ajānanto amhesu
manaṃ dosessati, 7- bahuṃ apuññaṃ pasavissatī"ti rañño anukampāya "na mayaṃ
buddhā"ti vadimhā, mayampana buddhā eva, amhākaṃ buddhabhāvo udakena dhovitvā 8-
harituṃ na sakkā 9-  iti bahiddhā "buddhamhā"ti āhaṃsu, rañño santike "na
mayaṃ buddhā"ti vadiṃsu, 10- idaṃ gahetvā rājā evamāha. Tattha kiṃ pana bhavaṃ
gotamo daharo ceva jātiyā, navo ca pabbajjāyāti idaṃ attano paṭiññaṃ
gahetvā vadati. Tattha kinti paṭikkhepavacanaṃ. Ete jātiyā mahallakā 11- ca
cirapabbajitā ca "buddhamhā"ti na paṭijānanti, bhavaṃ gotamo jātiyā ca daharo
pabbajjāya ca navo kiṃ paṭijānāti, mā paṭijānāhīti attho.
@Footnote: 1 Ma. na ussahantā   2 cha.Ma., i. nigguṇānaṃ    3 rājusmāti rājatejoti ṭīkā
@4 cha.Ma., i. asakkonte   5 cha.Ma., i. jivhampi
@6 cha.Ma., i. "buddhā tumhe"ti pucchi  7 cha.Ma., i. padosessati
@8 cha.Ma., i. dhovitvāpi   9 cha.Ma., i. na sakkāti
@10 cha.Ma., i. vadiṃsūti   11 cha.Ma., i. jātimahallakā

---------------------------------------------------------------------------------------------
page126.
      Na uññātabbāti na avajānitabbā. Na paribhotabbāti na paribhavitabbā.
Katame cattāroti kathetukamyatāpucchā. Khattiyoti rājakumāro. Uragoti āsīviso.
Aggīti aggiyeva. Bhikkhūti imasmiṃ pana pade desanākusalatāya attānaṃ abbhantaraṃ
katvā sīlavantaṃ pabbajitaṃ dasseti. Ettha ca daharaṃ rājakumāraṃ disvā ukkamitvā
maggaṃ adento pārupanaṃ anapanento nisinnāsanato anuṭṭhahanto hatthipiṭṭhādīhi
anotaranto heṭṭhā katvā avamaññavasena 1- aññampi evarūpaṃ anācāraṃ karonto
khattiyaṃ avajānāti nāma. "bhaddako vatāyaṃ rājakumāro mahāgaṇḍo 2- mahodaro 3- yaṃkiñci
corupaddavaṃ vūpasametuṃ yattha katthaci ṭhāne rajjaṃ anusāsituṃ sakkhissatī"tiādīni
vadanto paribhoti nāma. Añjanisalākamattampi āsīvisapotakaṃ kaṇṇādīsu pilandhanto
aṅgulimpi jivhampi ḍaṃsāpento uragaṃ avajānāti nāma. "bhaddako vatāyaṃ
āsīviso udakadeḍḍubho viya kañcideva 4- ḍaṃsituṃ kassacideva kāye visaṃ pharituṃ
sakkhissatī"tiādīni vadanto paribhoti nāma. Khajjupanakamattampi 5- aggiṃ gahetvā
hatthena kīḷanto bhaṇḍukkhalikāya khipanto cuḷāya vā sayanapiṭṭhasāṭakapasibbakādīsu
vā khipanto 6- aggiṃ avajānāti nāma. "bhaddako vatāyaṃ aggi kataraṃ nukho
yāgubhattaṃ pacissati, kataraṃ macchamaṃsaṃ, kassa sītaṃ vinodessatī"tiādīni vadanto
paribhoti nāma. Daharasāmaṇere 7- pana disvā ukkamitvā maggaṃ adentoti
rājakumāre vuttaṃ anācāraṃ karonto bhikkhuṃ avajānāti nāma. "bhaddako vatāyaṃ
sāmaṇero mahāgaṇḍo 2- mahodaro 3- yaṃkiñci buddhavacanaṃ uggahetuṃ yaṃkiñci araññaṃ
ajjhogahetvā 8- vasituṃ sakkhissati, saṃghattherakāle manāpo bhavissatī"tiādīni vadanto
paribhoti nāma. Taṃ sabbampi na kātabbanti dassento na uññātabbo na
paribhotabboti āha.
      Etadavocāti etaṃ gāthābandhaṃ avoca. Gāthā ca nāmetā tadatthadīpanāpi
honti visesatthadīpanāpi, tatrimā tadatthampi visesatthampi dīpentiyeva. Tattha
@Footnote: 1 cha.Ma., i. maññanavasena   2 cha.Ma. mahākaṇṭho, i. mahākaṇho, Sī. mahākaṇṇo
@3 cha.Ma. mahodaro kiṃ nāma   4 cha.Ma. kiṃ nāma kiñcideva  5 cha.Ma., i. jajjopanakamattamapi
@6 cha.Ma., i. ṭhapento      7 cha.Ma., i. daharasāmaṇerampi
@8 cha.Ma. ajjhogāhetvā, i. ajjhogetvā

---------------------------------------------------------------------------------------------
page127.
Khattiyanti khettānaṃ adhipatiṃ. Vuttaṃ hetaṃ "khettānaṃ adhipatīti kho vāseṭṭha `khattiyo
khattiyo'tveva dutiyaṃ akkharaṃ upanibbattan"ti. 1- Jātisampannanti
vāseṭṭhakhattiyajātiyā 2- jātisampannaṃ. Abhijātanti tīṇi kulāni atikkamitvā jātaṃ.
       Ṭhānaṃ hīti kāraṇaṃ vijjati. Manussindoti 3- manussajeṭṭhako. Rājadaṇḍenāti
raññā 4- uddhatadaṇḍena, so appako nāma na hoti, dasasahassavīsatisahassappamāṇo
hotiyeva. Tasmiṃ pakkamate bhusanti tasmiṃ puggale balavaṃ upakkamati. Rakkhaṃ
jīvitamattanoti attano jīvitaṃ rakkhamāno taṃ khattiyaṃ parivajjeyya na ghaṭeyya. 5-
       Uccāvacehīti nānāvidhehi. Vaṇṇehīti saṇṭhānehi. Yena kenaci 6- hi
vaṇṇena caranto gocaraṃ labhati, yadi sappavaṇṇena, yadi deḍḍubhavaṇṇena, yadi
dhammanivaṇṇena, antamaso kalandakavaṇṇenapi caratiyeva. Āsajjāti patvā.
Bālanti yena bālena ghaṭito, taṃ bālaṃ naraṃ vā nāriṃ vā ḍaṃseyya.
       Pahūtabhakkhanti bahubhakkhaṃ. Aggissa hi abhakkhaṃ nāma natthi. Jālinanti
jālavantaṃ. Pāvakanti 7- aggiṃ. Pāvagantipi pāṭho. Kaṇhavattaninti vattanīti maggo,
8- agginā gatamaggo 8- kaṇho hoti kāḷako, tasmā "kaṇhavattanī"ti vuccati.
      Mahā hutvānāti mahanto hutvā. Aggi hi ekadā yāva brahmalokappamāṇopi
hoti. Jāyanti tattha pārohāti tattha agginā daḍḍhe vane
pārohā jāyanti. Pārohāti tiṇarukkhādayo vuccanti. Te hi agginā
daḍḍhaṭṭhāne mūlamattepi avasiṭṭhe pādato rohanti jāyanti  vaḍḍhanti, tasmā
"pārohā"ti vuccanti. Puna rohanatthena vā pārohā. Ahorattānaṃ accayeti
rattidivānaṃ 9- atikkame. Nidāghepi deve vuṭṭhamatte jāyanti.
       Bhikkhu ḍahati tejasāti ettha akkosantaṃ paccakkosanto bhaṇḍantaṃ
paṭibhaṇḍanto paharantaṃ paṭippaharanto bhikkhu nāma kañci 10- bhikkhuṃ tejasā 11-
ḍahituṃ na sakkoti. Yo pana akkosantaṃ na paccakkosati, bhaṇḍantaṃ na
@Footnote: 1 dī. pāṭi. 11/131/80 mahāsammatarājā    2 cha.Ma., i. tāyeva khattiyajātiyā
@3 cha.Ma. manujindo      4 cha.Ma. rañño       5 cha.Ma., i. ghaṭṭeyya
@6 cha.Ma., i. yena yena    7 i. pavākanti      8-8 Ma. so
@9 cha.Ma., i. rattindivānaṃ   10 cha.Ma., i. kiñci  11 cha.Ma. bhikkhutejasā

---------------------------------------------------------------------------------------------
page128.
Paṭibhaṇḍati, paharantaṃ na paṭippaharati, tasmiṃ vippaṭipanno tassa sīlatejena ḍayhati.
Tenetaṃ 1- vuttaṃ. Na tassa puttā pasavoti tassa puttadhītaropi gomahisakukkuṭasūkarādayo
ca 2- sabbepi 3- na bhavanti, vinassantīti attho. Dāyādā vindare
dhananti tassa dāyādāpi dhanaṃ na vindanti. Tālavatthu 4- bhavanti teti te bhikkhū
tejasā 5- daḍḍhā vatthumattāvasiṭṭhā 6- matthakā chinnatālo viya bhavanti,
puttadhītādivasena na vaḍḍhantīti attho.
      Tasmāti yasmā samaṇatejena daḍḍhā matthakacchinnatālo viya aviruḷhadhammā
bhavanti, tasmā. Sammadeva samācareti sammā samācareyya. Sammā samācāraṃ tena
kiṃ kātabbaṃ. 7- Khattiyaṃ tāva nissāya laddhagāmanigamayānabāhanādiānisaṃsaṃ, 8- uragaṃ
nissāya tassa kīḷāpanena laddhabbaṃ vatthahiraññasuvaṇṇādiānisaṃsaṃ, aggiṃ nissāya
tassānubhāvena pattabbaṃ yāgubhattapacanasītavinodanādiānisaṃsaṃ, bhikkhuṃ  nissāya tassa
vasena pattabbaṃ asutasavanasutapariyodapanasamaggādhigamādiānisaṃsaṃ 9- sampassamānena
"ete nissāya pubbe vuttappakāro ādīnavo atthi, kiṃ imehī"ti na sabbasova
pahātabbo. 10- Issariyatthikena ca 11- vuttappakāraṃ avajānanañca paribhavanañca
akatvā pubbuṭṭhāyipacchānipātādīhi upāyehi khattiyakumāro tosetabbo, evaṃ
tato issariyaṃ adhigamissati. Ahituṇḍikena urage vissāsaṃ akatvā nāgavijjaṃ
parivattetvā ajapadena daṇḍena gīvāya gahetvā visaharena mūlena dāḍhaṃ 12-
dhovitvā peḷāyaṃ pakkhipitvā kīḷāpentena caritabbaṃ. Evaṃ taṃ nissāya
ghāsacchādanādīni labhissati. Yāgupacanādīni kattukāmena aggiṃ vissāsena
bhaṇḍukkhalikādīsu apakkhipitvā hatthehi anāmasantena gomayacuṇṇādīhi jalitvā 13-
yāgupacanādīni kattabbāni, evaṃ taṃ nissāya ānisaṃsaṃ labhissati. Asutasavanādīni
patthayantenapi bhikkhuṃ ativissāsena vejjakammadūtakammanavakammādīsu 14- ayojetvā
catūhi paccayehi
@Footnote: 1 cha.Ma. tenevetaṃ    2 cha.Ma., i. ca saddo na dissati  3 cha.Ma., i. pasavopi
@4 cha.Ma., i. tālāvatthū   5 cha.Ma., i. bhikkhutejasā   6 cha.Ma., i. vasiṭṭho
@7 cha.Ma., i. samācarantena pana kiṃ kātabbanti   8 cha.Ma., i. laddhabbaṃ gāmanigaMa...
@9 cha.Ma., i......saggamaggādhi.....  10 cha.Ma. sabbaso pahātabbā, i. pahātabbā
@11 cha.Ma., i. pana   12  cha.Ma., i. dāṭhā    13 cha.Ma., i. jāletvā
@14 cha.Ma. vejjakammanavakammādīsu, Sī., i. vejjakammadūtakammādīsu

---------------------------------------------------------------------------------------------
page129.
Sakkaccaṃ upaṭṭhātabbo, evaṃ taṃ nissāya asutapubbaṃ buddhavacanaṃ asutapubbaṃ
pañhavinicchayaṃ diṭṭhadhammikasamparāyikaṃ atthaṃ tisso kulasampattiyo 1- cha kāmasaggāni
nava ca brahmaloke patvā amatamahānibbānadassanampi labhissatīti imamatthaṃ sandhāya
sammadeva samācareti āha.
      Etadavocāti dhammadesanaṃ sutvā pasanno pasādaṃ āvikaronto etaṃ
"abhikkantan"tiādivacanaṃ avoca. Tattha abhikkantanti atikantaṃ 2- atiiṭṭhaṃ
atimanāpaṃ, atisundaranti attho. Ettha ekena abhikkantasaddena desanaṃ thometi
"abhikkantaṃ bhante yadidaṃ bhagavato dhammadesanā"ti. Ekena attano pasādaṃ
"abhikkantaṃ bhante yadidaṃ bhagavato dhammadesanaṃ āgamma mama pasādo"ti.
      Tato paraṃ catūhi upamāhi desanaṃyeva thometi. Tattha nikkujjitanti adhomukhaṭhapitaṃ,
heṭṭhāmukhajātaṃ vā. Ukkujjeyyāti upari mukhaṃ kareyya. Paṭicchannanta
tiṇādichāditaṃ. 3- Vivareyyāti ugghāṭeyya. Mūḷhassāti disāmūḷhassa. Maggaṃ
ācikkheyyāti hatthe gahetvā "esa maggo"ti vadeyya. Andhakāreti
kāḷapakkhacātuddasīaḍḍharattaghanavanasaṇḍameghapaṭalehi caturaṅge tame. 4- Idaṃ vuttaṃ hoti:-
yathā koci nikkujjitaṃ ukkujjeyya, evaṃ saddhammavimukhaṃ asaddhamme patitaṃ maṃ
saddhammā vuṭṭhāpentena, yathā paṭicchannaṃ vivareyya, evaṃ kassapassa bhagavato
sāsanantaradhānā pabhūti micchādiṭṭhigahaṇapaṭicchannaṃ sāsanaṃ vivarantena, yathā mūḷhassa
maggaṃ ācikkheyya, evaṃ kummaggamicchāmaggapaṭipannassa me saggamokkhamaggaṃ
āvikarontena, yathā andhakāre telapajotaṃ dhāreyya, evaṃ mohandhakāre nimuggassa 5-
me buddhādiratanarūpāni apassato tappaṭicchādakamohandhakāraviddhaṃsakadesanāpajotaṃ
dhārentena 6- mayhaṃ bhagavatā etehi pariyāyehi pakāsitattā anekapariyāyena
dhammo pakāsito. 7-
      Evaṃ desanaṃ thometvā imāya desanāya ratanattayapasannacitto pasannākāraṃ
karonto esāhantiādimāha. Tattha esāhanti eso ahaṃ. Bhagavantaṃ saraṇaṃ
@Footnote: 1 Sī. kusala........   2 cha.Ma., i. abhikantaṃ  3 cha.Ma., i. tiṇapaṇṇādichāditaṃ
@4 Ma. caturaṅgatamasi    5 Sī., ka. mohandhakānimuggassa    6 ka.....pajotadhāraṇena
@7 cha.Ma. pakāsitoti

---------------------------------------------------------------------------------------------
page130.
Gacchāmi dhammañca bhikkhusaṃghañcāti bhagavantañca dhammañca saṃghañcāti 1- imaṃ ratanattayaṃ
saraṇaṃ gacchāmi. Upāsakaṃ maṃ bhante bhagavā dhāretūti maṃ bhagavā "upāsako
ayan"ti evaṃ dhāretu, jānātūti attho. Ajjataggeti ajjataṃ ādiṃ katvā.
Ajjadaggeti vā pāṭho, dakāro padasandhikaro, ajja aggaṃ katvāti attho.
Pāṇupetanti pāṇehi upetaṃ. Yāva me jīvitaṃ pavattati, tāva upetaṃ anaññasatthukaṃ
tīhi saraṇagamanehi saraṇagataṃ upāsakaṃ kappiyakārakaṃ maṃ bhagavā dhāretūti ayamettha
saṅkhepo, vitthāro pana sumaṅgalavilāsiniyā dīghanikāyaṭṭhakathāya sāmaññaphalasutte
sabbākārena vuttoti. Paṭhamaṃ.
                         2. Purissuttavaṇṇanā
      [113] Dutiye abhivādetvāti purimasutte saraṇagatattā idha abhivādesi.
Ajjhattanti niyakajjhattaṃ, attano santāne uppajjantīti attho. Lobhādīsu
lubbhanalakkhaṇo lobho, dussanalakkhaṇo doso, muyhanalakkhaṇo moho. 2- Hiṃsantīti
viheṭhenti nāsenti vināsenti. Attasambhūtāti attani sambhūtā. Tacasāraṃva
sapphalanti 3- yathā tacasāraṃ veḷuṃ vā naḷaṃ vā attano phalaṃ hiṃsati vināseti,
evaṃ hiṃsanti vināsentīti. Dutiyaṃ.
                        3. Jarāmaraṇasuttavaṇṇanā
      [114] Tatiye aññatra jarāmaraṇāti jarāmaraṇato mutto nāma atthīti
pucchati. Khattiyamahāsālāti khattiyamahāsālā nāma mahāsārappattā khattiyā.
Yesaṃ hi khattiyānaṃ heṭṭhimantena koṭisataṃ nidhānagataṃ hoti, tayo kahāpaṇakumbhā
vaḷañjanatthāya gehamajjhe rāsiṃ katvā ṭhapitā honti, te khattiyamahāsālā
nāma. Yesaṃ brāhmaṇānaṃ asītikoṭidhanaṃ nihitaṃ hoti, diyaḍḍho kahāpaṇakumbho
vaḷañjanatthāya gehamajjhe rāsiṃ katvā ṭhapito hoti, te brāhmaṇamahāsālā
@Footnote: 1 cha.Ma., i. bhikkhusaṃghañcāti        2 cha.Ma. mohoti
@3 cha.Ma., i. samphalanti, ka. vaṃsaphalanti

---------------------------------------------------------------------------------------------
page131.
Nāma. Yesaṃ gahapatīnaṃ cattāḷīsakoṭidhanaṃ nihitaṃ hoti, kahāpaṇakumbho vaḷañjanatthāya
gehamajjhe rāsiṃ katvā ṭhapito hoti, te gahapatimahāsālā nāma
       aḍḍhāti issaRā. Nidhānagatassa 1- mahantatāya mahaddhanā. Suvaṇṇarajatabhājanādīnaṃ
upabhogabhaṇḍānaṃ mahantatāya mahābhogā. Anidhānagatassa jātarūparajatassa
pahūtatāya pahūtajātarūparajatā. Vittūpakaraṇassa tuṭṭhikāraṇassa 2- pahūtatāya
pahūtavittūpakaraṇā. Godhanādīnañca sattavidhadhaññānañca pahūtatāya pahūtadhanadhaññā. Tesampi
jātānaṃ natthi aññatra jarāmaraṇāti tesampi evaṃ issarānaṃ jātānaṃ nibbattānaṃ
natthi aññatra jarāmaraṇā, jātattāyeva jarāmaraṇato mokkho nāma natthi,
antojarāmaraṇeyeva teti. 3-
       Arahantotiādīsu ārakā kilesehīti arahanto. Khīṇā etesaṃ cattāro
āsavāti khīṇāsavā. Brahmacariyavāsaṃ vutthā pariniṭṭhitavāsāti vusitavanto. Catūhi
maggehi karaṇīyaṃ etesaṃ katanti katakaraṇīyā. Khandhabhāro kilesabhāro abhisaṅkhārabhāro
kāmaguṇabhāroti ime ohitā bhārā etesanti ohitabhāRā. Anuppatto
arahattasaṅkhāto sako attho etesanti anuppattasadatthā. Dasavidhampi parikkhīṇaṃ
bhavasaṃyojanaṃ etesanti parikkhīṇabhavasaṃyojanā. Sammā kāraṇena 4- jānitvā vimuttāti
sammadaññāvimuttā. Maggapaññāya catusaccadhammaṃ ñatvā phalavimuttiyā vimuttāti
attho. Bhedanadhammoti bhijjanasabhāvo. Nikkhepanadhammoti nikkhipitabbasabhāvo.
Khīṇāsavassa hi ajīraṇadhammopi atthi, ārammaṇato paṭividdhanibbānaṃ, taṃ hi 5- na
jīrati. Idha panassa jīraṇadhammaṃ dassento evamāha. Atthuppattiko kirassa
suttassa nikkhePo. Sīvikasālāya nisīditvā kathitanti vadanti. Tattha bhagavā citrāni
rathayānādīni disvā diṭṭhameva upamaṃ katvā "jīranti ve rājarathā"ti gāthamāha.
      Tattha jīrantīti jaraṃ pāpuṇanti. Rājarathāti rañño abhirūpā rathā. 6- Sucittāti
suvaṇṇarajatādīhi suṭṭhu cittā. 7- Atho sarīrampi jaraṃ upetīti evarūpesu
anupādinnakesu sāradārumayesu rathesu jarantesu 8- imasmiṃ ajjhattike upādinnake
@Footnote: 1 cha.Ma., i. nidhānagatadhanassa   2 cha.Ma., i. tuṭṭhikaraṇassa    3 Sī., i. hoti
@4 cha.Ma., i. kāraṇehi        5 Ma. tampi             6 cha.Ma., i. abhirūhanarathā
@7 cha.Ma., i........cittitā        8 cha.Ma., i. jīrantesu

---------------------------------------------------------------------------------------------
page132.
Maṃsalohitādimaye sarīre kiṃ vattabbaṃ, sarīraṃ 1- jaraṃ upetiyevāti attho. Santo
have sabbhi pavedayantīti santo sabbhi 2- saddhiṃ sataṃ dhammo na jaraṃ upetīti
evaṃ pavedayanti. Sataṃ dhammo nāma nibbānaṃ, taṃ na jīrati, ajaraṃ amaranti 3- evaṃ
kathentīti attho. Yasmā vā nibbānaṃ āgamma sīdanasabhāvā kilesā bhijjanti,
tasmā taṃ sabbhīti vuccati. Iti purimapadassa kāraṇaṃ dassento "santo have
sabbhi pavedayantī"ti āha. Idaṃ hi vuttaṃ hoti:- sataṃ dhammo na jaraṃ upeti,
tasmā santo sabbhi pavedayanti, ajaraṃ nibbānaṃ sataṃ dhammoti ācikkhantīti
attho. Sundarādhivacanaṃ vā etaṃ sabbhīti. Yaṃ sabbhidhammabhūtaṃ nibbānaṃ santo
pavedayanti kathayanti, so sataṃ dhammo na jaraṃ upetīti 4- attho. Tatiyaṃ.
                         4. Piyasuttavaṇṇanā
      [115] Catutthe raho gatassāti rahasi gatassa. Paṭisallīnassāti nilīnassa
ekībhūtassa. Evametaṃ mahārājāti idha 5- bhagavā imaṃ suttaṃ sabbaññūbhāsitaṃ
karonto āha. Antakenādhipannassāti maraṇena ajjhotthatassa. Catutthaṃ.
                        5. Attarakkhitasuttavaṇṇanā
      [116] Pañcame hatthikāyoti hatthighaṭā. 6- Sesesupi eseva nayo.
Saṃvaroti pidahanaṃ. Sādhu sabbattha saṃvaroti iminā kammapathabhedaṃ appattassa
kammassa saṃvaraṃ dasseti. Lajjīti hirimā. Lajjīgahaṇena cettha ottappampi
gahitameva hoti. Pañcamaṃ.
                        6. Appakasuttavaṇṇanā
      [117] Chaṭṭhe uḷāre uḷāreti paṇīte ca bahuke ca. Majjantīti
mānamajjanena majjanti. Atisāranti atikkamaṃ. Kūṭanti pāsaṃ. Pacchāsanti pacchā
tesaṃ. Chaṭṭhaṃ.
@Footnote: 1 cha.Ma., i. sarīrampi     2 cha.Ma., i. sabbhīhi      3 cha.Ma., i. amatanti
@4 cha.Ma. upetītipi       5 Sī., i. iti          6 ka. hatthighaṭo

---------------------------------------------------------------------------------------------
page133.
                         7. Atthakaraṇasuttavaṇṇanā
      [118] Sattame kāmahetūti kāmamūlakaṃ. Kāmanidānanti kāmapaccayā.
Kāmādhikaraṇanti kāmakāraṇā. Sabbāni hetāni aññamaññavevacanāneva. Bhadramukhoti
sundaramukho. Ekadivasaṃ kira rājā atthakaraṇe 1- nisīdi. Tattha paṭhamataraṃ lañcaṃ
gahetvā nisinnā  amaccā assāmike 2- sāmike kariṃsu. Rājā taṃ ñatvā "mayhaṃ
tāva paṭhavissarassa sammukhā cete 3- evaṃ karonti, parammukhā kinnāma na
karissanti, paññāyissati idāni viḍūḍabho 4- senāpati sakena rajjena, kiṃ mayhaṃ
evarūpehi lañcakhādakehi musāvādīhi saddhiṃ ekaṭṭhāne nisajjāyā"ti cintesi.
Tasmā evamāha. Khippaṃva oḍḍitanti kuminaṃ viya oḍḍitaṃ. Yathā macchā oḍḍitaṃ
kuminaṃ pavisantā na jānanti, evaṃ sattā kilesakāmena vatthukāmaṃ vītikkamantā
na jānantīti attho. Sattamaṃ.
                         8. Mallikāsuttavaṇṇanā
      [119]  Aṭṭhame atthi nu kho te malliketi kasmā pucchati? ayaṃ kira
mallikā duggatamālākārassa dhītā, ekadivasaṃ āpaṇato pūvaṃ gahetvā "mālārāmaṃ
gantvāva khādissāmī"ti gacchantī paṭipathe bhikkhusaṃghaparivāraṃ bhagavantaṃ bhikkhācāraṃ
pavisantaṃ disvā pasannacittā taṃ bhagavato adāsi, satthā nisīdanākāraṃ dassesi.
Ānandatthero cīvaraṃ paññapetvā adāsi. Bhagavā tattha nisīditvā taṃ pūvaṃ
paribhuñjitvā mukhaṃ vikkhāletvā  sitaṃ pātvākāsi. Thero "imissā bhante ko
vipāko bhavissatī"ti pucchi. Ānanda ajjeva sā 5- tathāgatassa paṭhamaṃ bhojanaṃ
adāsi, ajjeva kosalarañño aggamahesī bhavissatīti. Taṃdivasameva 6- rājā kāsigāme
bhāgineyyena yuddhe 7- parājito palāyitvā nagaraṃ āgacchanto mālārāmaṃ pavisitvā
balakāyassa āgamanaṃ āgamesi. Tassa sā vattaṃ akāsi. So tāya katavatte 8-
pasīditvā taṃ antepuraṃ atihārāpetvā taṃ aggamahesiṭṭhāne ṭhapesi.
@Footnote: 1 cha.Ma. aḍḍakaraṇe     2 cha.Ma., i. assāmikepi    3 cha.Ma., i. pete
@4 cha.Ma. viṭṭūbho, Sī. vijaṭabho    * cha.Ma. aḍḍa....     5 cha.Ma., i. ajjesā
@6 cha.Ma., i. taṃdivasameva ca   7 cha.Ma., i. yuddhena    8 cha.Ma., i. vatte

---------------------------------------------------------------------------------------------
page134.
        Athekadivasaṃ cintesi "mayā imissā duggatakulassa dhītuyā mahantaṃ issariyaṃ
dinnaṃ, yannūnāhaṃ imaṃ puccheyyaṃ `ko te piyo'ti. Sā `tvaṃ me mahārāja piyo'ti
vatvā puna maṃ pucchissati, athassāhaṃ `mayhampi tvaṃyeva piyā'ti vakkhāmī"ti.
So 1- aññamaññaṃ vissāsajananatthaṃ sammodanīyaṃ kathaṃ kathento pucchati. Sā pana
devī paṇḍitā buddhupaṭṭhāyikā dhammupaṭṭhāyikā saṃghupaṭṭhāyikā mahāpuññā, 2- tasmā
evaṃ cintesi "nāyaṃ pañho rañño mukhaṃ oloketvā kathetabbo"ti. Sā saraseneva
kathetvā rājānaṃ pucchi. Rājā tāya sarasena kathitattā nivattituṃ alabhanto
sayampi saraseneva kathetvā "sukāraṇaṃ 3- idaṃ, tathāgatassa naṃ ārocessāmī"ti
gantvā bhagavato ārocesi. Nevajjhagāti nādhigacchati. Evaṃ piyo puthu attā
paresanti yathā ekassa attā piyo, evaṃ paresaṃ puthuttānaṃ 4- attā piyoti
attho. Aṭṭhamaṃ.
                       9. Yaññasuttavaṇṇanā
      [120] Navame thūṇūpanītānīti thūṇaṃ upanītāni, thūṇāya baddhāni honti.
Parikammāni karontīti ettāvatā tehi bhikkhūhi raññā 5- āraddhayañño tathāgatassa
ārocito. Kasmā pana raññā ayaṃ yañño āraddho? dussupinapaṭighātāya.
Ekadivasaṃ kira rājā sabbālaṅkārapaṭimaṇḍito hatthikkhandhavaragato nagaraṃ anusañ-
caranto vātapānaṃ vivaritvā olokayamānaṃ ekaṃ itthiṃ disvā tassā paṭibaddhacitto
tato 6- paṭinivattitvā antepuraṃ pavisitvā ekassa purisassa  tamatthaṃ ārocetvā
"gaccha tassā sassāmikabhāvaṃ vā assāmikabhāvaṃ vā jānāhī"ti pesesi. So taṃ 7-
gantvā pucchi. Sā "eso me sāmiko āpaṇe nisinno"ti dassesi. Rājapuriso
rañño tamatthaṃ ācikkhi, rājā taṃ purisaṃ pakkosāpetvā "maṃ upaṭṭhahā"ti āha.
Nāhaṃ deva upaṭṭhātuṃ 8- jānāmīti ca vutte "upaṭṭhānaṃ nāma na ācariyasantike
@Footnote: 1 cha.Ma., i. iti so       2 cha.Ma., i. mahāpaññā   3 cha.Ma. sakāraṇaṃ
@4 cha.Ma., i. puthusattānampi   5 cha.Ma., i. rañño       6 cha.Ma., i. tatova
@7 cha.Ma., i. taṃ-saddo na dissati    8 cha.Ma. upaṭṭhahituṃ

---------------------------------------------------------------------------------------------
page135.
Uggahetabban"ti balakārena āvudhaphalakaṃ gāhāpetvā upaṭṭhākaṃ kāresi. 1- Upaṭṭha-
hitvā gehaṃ gatamattameva ca naṃ puna pakkosāpetvā "upaṭṭhākena nāma rañño
vacanaṃ kattabbaṃ, gaccha ito yojanamagge 2- amhākaṃ sīsadhovanapokkharaṇī atthi,
tato aruṇamattikañca lohituppalamālañca gaṇhitvā ehi. Sace ajjeva nāgacchasi,
rājāṇante 3- karissāmī"ti vatvā pesesi. So rājabhayena nikkhamitvā gato.
      Rājāpi tasmiṃ gate dovārikaṃ pakkosāpetvā "ajja sāyaṇheyeva dvāraṃ
pidahitvā `ahaṃ rājadūto vā uparājadūto vā'ti 4- bhaṇantānampi mā vivarī"ti
āha. So puriso mattikañca uppalāni ca gahetvā dvāre pidahitamatte
āgantvā bahuṃ vadantopi dvāraṃ alabhitvā parissayabhayena jetavanaṃ gato. Rājāpi
balavapariḷāhena 6- abhibhūto kāle nisīdati, kāle tiṭṭhati, kāle nipajjati,
sanniṭṭhānaṃ 7- alabhanto yattha katthaci nisinnakova makkaṭaniddāya niddāyati.
      Pubbepi 8- tasmiṃyeva nagare cattāro seṭṭhiputtā paradārakakammaṃ 9- katvā
nandopanandāya nāma lohakumbhiyā nibbattiṃsu. Te pheṇudehakaṃ pacamānā tiṃsa
vassasahassāni heṭṭhā gacchantā kumbhiyā talaṃ pāpuṇanti, tiṃsa vassasahassāni
upari gacchantā matthakaṃ pāpuṇanti. Te taṃ divasaṃ ālokaṃ oloketvā attano
dukkaṭabhayena ekekaṃ gāthaṃ vattukāmā vattuṃ asakkontā ekekaṃ akkharameva āhaṃsu.
Eko sakāraṃ, eko sokāraṃ, eko nakāraṃ, eko dukāraṃ āha. Rājā
tesaṃ nerayikasattānaṃ saddaṃ sutakālato paṭṭhāya sukhaṃ avindamāno 10- taṃ rattāvasesaṃ
vītināmesi.
      Aruṇe uṭṭhite  purohito āgantvā taṃ sukhaseyyaṃ pucchi. So "kuto me
ācariya sukhan"ti vatvā "supine evarūpe sadde assosin"ti ācikkhi. Brāhmaṇo
"imassa rañño iminā supinena vuḍḍhi vā hāni vā natthi, apica kho pana
@Footnote: 1 cha.Ma., i. akāsi    2 cha.Ma., i. yojanamatte    3 cha.Ma., i. rājadaṇḍaṃ
@4 cha.Ma., i. rājadūto'ti vā `uparājadūto'ti vā   5 cha.Ma. pihitamatte
@6 cha.Ma. rāgapariḷāhena     7 Sī. nisinnaṭṭhānaṃ       8 cha.Ma., i. pubbe ca
@9 cha.Ma. paradārikakammaṃ, Sī. paradārakammaṃ      10 cha.Ma., i. avindamānova

---------------------------------------------------------------------------------------------
page136.
Yaṃ imassa gehe atthi, taṃ samaṇassa gotamassa hoti, gotamasāvakānaṃ hoti,
brāhmaṇāpi 1- kiñci na labhanti, brāhmaṇānaṃ bhikkhaṃ uppādessāmī"ti
"bhāriyo 2- mahārāja supino tīsu jānīsu ekā paññāyati, rajjantarāyo vā bhavissati
jīvitantarāyo vā, devo vā na vassissatī"ti āha. Kathaṃ sotthi bhaveyya
ācariyāti. Mantetvā ñātuṃ sakkā mahārājāti. Gacchatha ācariyehi saddhiṃ mantetvā
amhākaṃ sotthiṃ karothāti.
      So sivikasālāyaṃ brāhmaṇe sannipātetvā tamatthaṃ ārocetvā "visuṃ
visuṃ gantvā evaṃ vadathā"ti tayo vagge akāsi. Brāhmaṇā pavisitvā rājānaṃ
sukhaseyyaṃ pucchiṃsu. Rājā purohitassa kathitaniyāmeneva kathetvā "kathaṃ sotthi
bhaveyyā"ti pucchi. Mahābrāhmaṇā "sabbapañcapañcasataṃ 3- yaññaṃ yajitvā etassa
kammassa sotthi bhaveyya, evaṃ mahārāja ācariyā kathentī"ti āhaṃsu. Rājā tesaṃ
sutvā anabhinanditvā apaṭikkositvā tuṇhī ahosi. Atha dutiyavaggabrāhmaṇāpi
āgantvā tatheva kathesuṃ. Tathā tatiyavaggabrāhmaṇāpi. Atha rājā "yaññaṃ
karontū"ti āṇāpesi. Tato paṭṭhāya brāhmaṇā usabhādayo pāṇe āharāpesuṃ,
nagare mahāsaddo udapādi. Taṃ pavattiṃ ñatvā mallikā rājānaṃ tathāgatassa
santikaṃ pesesi. So gantvā bhagavantaṃ vanditvā ekamantaṃ nisīdi. Atha naṃ
bhagavā "handa kuto nu tvaṃ mahārāja āgacchasi divādivassā"ti āha. Rājā
"ajja me bhante supinake 4- cattāro saddā sutā, sohaṃ brāhmaṇe pucchiṃ,
brāhmaṇā `bhāriko 5- mahārāja supino, sabbapañcapañcasataṃ 3- yaññaṃ yajitvā
paṭikammaṃ karomā'ti āraddhā"ti āha. Kinti te mahārāja saddā sutāti. So
yathāsutaṃ ārocesi. Atha naṃ bhagavā āha:- pubbe mahārāja imasmiṃyeva nagare
cattāro seṭṭhiputtā paradārakā 6- hutvā nandopanandāya lohakumbhiyā nibbattā
saṭṭhīvassasahassamatthake ummujjiṃsu. 7-
@Footnote: 1 cha.Ma., i. brāhmaṇā     2 cha.Ma., i. bhāriyo ayaṃ    3 cha.Ma., i. sabbapañcasataṃ
@4 Ma. supinakā            5 cha.Ma., i. bhāriyo       6 cha.Ma., i. paradārikā
@7 cha.Ma., i. uggacchiṃsu, Ma. uppajjiṃsu

---------------------------------------------------------------------------------------------
page137.
     Tattha eko:-
             "saṭṭhivassasahassāni       paripuṇṇāni sabbaso
              niraye paccamānānaṃ      kadā anto bhavissatī"ti 1-
ekaṃ 2- gāthaṃ vattukāmo ahosi. Dutiyo:-
            "sohaṃ nūna ito gantvā    yoniṃ laddhāna mānusiṃ
             vadaññū sīlasampanno       kāhāmi kusalaṃ bahun"ti 1-
imaṃ. Tatiyo:-
            "natthi anto kuto anto   na anto paṭidissati
             tadā hi pakataṃ pāpaṃ       mama tuyhañca mārisā"ti 1-
imaṃ. Catuttho:-
            "dujjīvitamajīvimhā *-      ye sante na dadamhase
             vijjamānesu bhogesu      dīpannākamha attano"ti 1-
imaṃ. Te imā gāthā vattuṃ asakkontā ekekaṃ akkharaṃ vatvā tatheva nimmuggā.
Iti mahārāja te nerayikasattā yathākammena viraviṃsu. Tassa saddassa sutapaccayā
tuyhaṃ hāni vā vuḍḍhi vā natthi. Ettakānampana pasūnaṃ ghāṭanakammaṃ nāma
bhāriyanti nirayabhayena tajjitvā 3- dhammakathaṃ kathesi. Rājā dasabale pasīditvā
"muñcāmi, nesaṃ jīvitaṃ dadāmi, haritāni ceva tiṇāni khādantu sītalāni ca
pānīyāni pivantu, sīto ca nesaṃ vāto upavāyatū"ti vatvā "gacchatha hārethā"ti
manusse āṇāpesi. Te gantvā brāhmaṇe palāpetvā pāṇasaṅghaṃ 4- bandhanato
mocetvā nagare dhammabheriñcārāpesuṃ. 5-
      Atha rājā dasabalassa santike nisinno āha "bhante ekaratti nāma
tiyāmā hoti, mayhampana ajja dve rattiyo ekato ghaṭitā viya ahesun"ti.
Sopi puriso tattheva nisinno āha "bhante yojanaṃ nāma catugāvutaṃ hoti,
mayhampana ajja dve yojanāni ekato katāni viya ahesun"ti. Atha bhagavā
@Footnote: *1 pāli. jīvamha, khu. peta. 26/852-5/255 seṭṭhiputtapetavatthu, khu. jā. catukka.
@27/554-7/137 lohakumbhijātaka (syā)  2 cha.Ma., i. imaṃ   3 cha.Ma., i. tajjetvā
@4 cha.Ma., i. taṃ pāṇasaṅghaṃ       5 cha.Ma., i.....carāpesuṃ

---------------------------------------------------------------------------------------------
page138.
"jāgarassa tāva rattiyā dīghabhāvo pākaṭo, santassa yojanassa dīghabhāvo pākaṭo,
vaṭṭapatitassa pana bālaputhujjanassa anamataggaṃ saṃsāravaṭṭaṃ ekantaṃ dīghamevā"ti
rājānañca tañca purisaṃ nerayikasatte ca ārabbha dhammapade imaṃ gāthaṃ abhāsi:-
               "dīghā jāgarato  ratti     dīghaṃ santassa yojanaṃ
                dīgho bālāna saṃsāro     saddhammaṃ avijānatan"ti. 1-
      Gāthāpariyosāne sopi 2- itthisāmiko puriso sotāpattiphale patiṭṭhahi.
Etamatthaṃ viditvāti etaṃ kāraṇaṃ jānitvā.
     Sassamedhanti 3- porāṇarājakāle kira sassamedhaṃ purisamedhaṃ sammāpāsaṃ vāja-
peyyanti 4- cattāri saṅgahavatthūni ahesuṃ, yehi rājāno lokaṃ saṅgaṇhiṃsu. Tattha
nipphannasassato dasamabhāgaggahaṇaṃ sassamedhaṃ nāma, sassasampādane medhāvitāti
attho. Mahāyodhānaṃ chamāsikabhativetanānuppadānaṃ 5- purisamedhaṃ nāma, purisasaṅgaṇhane
medhāvitāti attho. Daliddamanussānaṃ hatthato 6- lekhaṃ gahetvā tīṇi vassāni vināpi
vaḍḍhiyā sahassadavisahassamattadhanānuppadānaṃ sammāpāsaṃ nāma. Taṃ hi sammā
manusse pāseti, hadaye bandhitvā viya ṭhapeti, tasmā sammāpāsanti vuccati.
"tāta mātulā"tiādinā nayena pana 7-  saṇhavācābhaṇanaṃ vājapeyyaṃ nāma, piyavācāti
attho. Evaṃ catūhi saṅgahavatthūhi saṅgahitaṃ raṭṭhaṃ iddhañceva hoti phītañca
pahūtannapānaṃ khemaṃ nirabbudaṃ, manussā mudā modamānā ure putte naccentā
apārutagharadvārā viharanti. Idaṃ gharadvāresu aggaḷānaṃ abhāvato niraggaḷanti
vuccati. Ayaṃ porāṇikā paveṇi.
         Aparabhāge pana okkākarājakāle brāhmaṇā imāni cattāri saṅgahavatthūni
imañca raṭṭhasampattiṃ parivattetvā uddhaṃ mūlakaṃ katvā assamedhaṃ purisamedhantiā-
dike pañca yaññe nāma akariṃsu. Tesu assamettha medhanti vadhantīti assamedho. Dvīhi
pariyaññehi yajitabbassa ekavīsatiyūpassa ekasmiṃ majjhimadivaseyeva sattanavutipañca-
pasusataghāṭabhiṃsanassa ṭhapetvā  bhūmiñca purise ca avasesasabbavibhavadakkhiṇassa yaññassetaṃ
@Footnote: 1 khu. dhamMa. 25/60/27 aññatarapurisavatthu   2 cha.Ma., i. so
@3 cha.Ma., i. assamedhantiādīsu pāli. assamedhaṃ 4 cha.Ma. vācāpeyyanti. evamuparipi
@5 cha.Ma., i. chamāsikaṃ bhattavetanānuppadānaṃ   6 Ma.potthake
@7 cha.Ma., i. pana-saddo na dissati

---------------------------------------------------------------------------------------------
page139.
Adhivacanaṃ. Purisamettha medhantīti purisamedho. Catūhi pariyaññehi yajitabbassa saddhiṃ
bhūmiyā assamedhe vuttavibhavadakkhiṇassa yaññassetaṃ adhivacanaṃ. Sammamettha pāsentīti
sammāpāso. Divase divase yugacchiggale pavesanadaṇḍakasaṅkhātaṃ 1- sammaṃ khipitvā
tassa patitokāse vedaṃ 2- saṃhārimehi yūpādīhi sarassatiyā nadiyā nimuggokāsato
pabhūti paṭilomaṃ gacchantena yajitabbassa sattayāgassetaṃ 3- adhivacanaṃ. Vājamettha
pivantīti vājapeyyo. Ekena pariyaññena sattarasahi pasūhi yajitabbassa
veḷuvayūpassa sattarasadakkhiṇassa 4- yaññassetaṃ adhivacanaṃ. Natthi ettha aggaḷanti 5-
niraggaḷo. Navahi pariyaññehi yajitabbassa saddhiṃ bhūmiyā ca purisehi ca assamedhe
vuttavibhavadakkhiṇassa sabbamedhapariyāyanāmassa assamedhavikappassevetaṃ adhivacanaṃ. Mahā-
rambhāti mahākiccā mahākaraṇīyā. Sammaggatāti sammā paṭipannā buddhādayo.
Nirārambhāti appatthā appakiccā. Yajanti anukulanti anukulesu yajanti,
niccabhattādiṃ pubbapurisehi paṭṭhapitaṃ, taṃ aparāparaṃ anupacchinnattā manussā
dadantīti attho. Navamaṃ.
                         10. Bandhanasuttavaṇṇanā
       [121] Dasame idha bhante raññāti idaṃ te bhikkhū tesu manussesu
ānandattherassa sukatakāraṇaṃ 6- ārocesuṃ. 7- Rañño kira sakkena kusarājassa
dinno aṭṭha vaṅko 8- maṇi paveṇiyā āgato. Rājā alaṅkaraṇakāle taṃ maṇiṃ
āharathāti āha. Manussā "ṭhapitaṭṭhāne na passāmā"ti ārocesuṃ. Rājā
antogharacārino "maṇiṃ pariyesitvā dethā"ti bandhāpesi. Ānandatthero te
disvā sāṇiyā parikkhipāpetvā paṭisāmakānaṃ 9- ekaṃ upāyaṃ ācikkhi. Te rañño
ārocesuṃ. Rājā "paṇḍito thero, therassa vacanaṃ karothā"ti. Paṭisāmakamanussā
rājaṅgaṇe udakacāṭiṃ ṭhapetvā sāṇiyā parikkhipāpetvā te manusse āhaṃsu "sāṭakaṃ
@Footnote: 1-1 cha.Ma., i.yugacchiggale pavesanadaṇḍakasaṅkhātanti ime pāṭhā na dissanti
@2 cha.Ma., i. vediṃ  3 cha.Ma. satrayāgassetaṃ  4 cha.Ma. sattarasakadakkhiṇassa
@5 cha.Ma. aggaḷāti, i. aggalo  6 Sī., i sukāraṇaṃ
@7 cha.Ma., i. ārocentā ārocesuṃ   8 ṭīkā. aṭṭhavaṅkoti aṭṭhaṃso
@9 cha.Ma., i. disvā maṇipaṭisāmakānaṃ

---------------------------------------------------------------------------------------------
page140.
Pārupitvā ettha gantvā hatthaṃ otārethā"ti. Maṇicoro cintesi "rājabhaṇḍaṃ
vissajjetuṃ vā vaḷañjetuṃ vā na sakkā"ti. So gehaṃ gantvā maṇiṃ upakacchake
ṭhapetvā sāṭakaṃ pārupitvā āgamma udakacāṭiyaṃ pakkhipitvā pakkāmi. Mahājane
paṭikkante rājamanussā cāṭiyaṃ hatthaṃ otāretvā maṇiṃ disvā āharitvā rañño
adaṃsu. "ānandattherena kira dassitanayena maṇi diṭṭho"ti mahājano kolāhalaṃ
akāsi. Te bhikkhū taṃ sukatakāraṇaṃ 1- tathāgatassa ārocentā imaṃ pavattiṃ
ārocesuṃ. Satthā "anacchariyaṃ bhikkhave, yaṃ ānando manussānaṃ hatthāruḷhamaṇiṃ
āharāpeyya, yattha pubbe paṇḍitā attano ñāṇe ṭhatvā ahetukapaṭisandhiyaṃ
nibbattānaṃ tiracchānagatānampi hatthāruḷhaṃ bhaṇḍaṃ āharāpetvā rañño adaṃsū"ti
vatvā:-
                "ukkaṭṭhe sūramicchanti       mantīsu 2- akutūhalaṃ
                 piyañca annapānamhi        atthe jāte ca paṇḍitan"ti 3-
mahāsārajātakaṃ kathesi.
          Na taṃ daḷhanti taṃ bandhanaṃ thiranti na kathenti. Yadāyasanti yaṃ ayasā
kataṃ. Sārattarattāti suṭṭhu rattarattā, sārattena vā rattā, 4- sāraṃ idanti
maññanāya 5- rattāti attho. Apekkhāti ālayo nikanti. Āhūti kathenti.
Ohārinanti 6- catūsu apāyesu ākaḍḍhanakaṃ. Sithilanti na āyasādibandhanaṃ viya
iriyāpathaṃ nivāretvā ṭhitaṃ. Tena hi bandhanena baddhā paradesampi parasamuddampi 7-
gacchantiyeva. Duppamuñcanti aññatra lokuttarañāṇena muñcituṃ asakkuṇeyyanti.
Dasamaṃ.                  paṭhamo   vaggo.
                        -----------
@Footnote: 1 cha.Ma., i. kāraṇaṃ   2 ka. mantesu   3 khu. jā. ekaka. 27/92/30 mahāsārajātaka
@4 cha.Ma. rattā sārattarattā    5 Sī.,i. maññamānā    6 ka. ohārinti
@7 cha.Ma. ayaṃ pāṭho na dissati

---------------------------------------------------------------------------------------------
page141.
                            2. Dutiyavagga
                        1. Sattajaṭilasuttavaṇṇanā
      [122] Dutiyavaggassa paṭhame pubbārāme migāramātupāsādeti
pubbārāmasaṅkhāte vihāre migāramātāya 1- pāsāde. Tatrāyaṃ anupubbīkathā:- atīte
satasahassakappamatthake ekā upāsikā padumuttaraṃ bhagavantaṃ nimantetvā buddhappamukhassa
bhikkhusatasahassassa dānaṃ 2- datvā bhagavato pādamūle nipajjitvā "anāgate
tumhādisassa buddhassa aggupaṭṭhāyikā homī"ti patthanaṃ akāsi. Sā kappasatasahassaṃ
devesu ca mānusesu ca saṃsaritvā amhākaṃ bhagavato kāle bhaddiyanagare
meṇḍakaputtassa dhanañjayaseṭṭhino 3- gehe sumanadeviyā kucchismiṃ paṭisandhiṃ
gaṇhi. Jātakāle 4- visākhāti nāmaṃ akariṃsu. Sā yadā bhagavā bhaddiyanagaraṃ
agamāsi, tadā pañcahi dārikāsatehi saddhiṃ bhagavato paccuggamanaṃ gatā
paṭhamadassanamhiyeva sotāpannā ahosi. Aparabhāge sāvatthiyaṃ migāraseṭṭhiputtassa
puṇṇavaḍḍhanakumārassa gehaṃ gatā. Tattha naṃ migāraseṭṭhī mātiṭṭhāne 5- ṭhapesi,
tasmā migāramātāti vuccati. Tāya kārite pāsāde.
      Bahi dvārakoṭṭhaketi pāsādadvārakoṭṭhakassa bahi, na vihāradvārakoṭṭhakassa.
So kira pāsādo  lohapāsādo viya samantā catudvārakoṭṭhakayuttena pākārena
parikkhitto. Tesu pācīnadvārakoṭṭhakassa bahi pāsādacchāyāya pācīnalokadhātuṃ
olokento paññatte varabuddhāsane nisinno hoti.
      Paruḷhakacchanakhalomāti paruḷhakacchā paruḷhanakhā paruḷhalomā, kacchādīsu
dīghalomā dīghanakhā cāti attho. Khārivividhanti vividhakhāriṃ nānappakārapabbajita-
parikkhārabhaṇḍakaṃ. Avidūre atikkamantīti avidūramaggena nagaraṃ pavisanti. Rājāhaṃ
bhanteti ahaṃ bhante rājā pasenadikosalo, mayhaṃ nāmaṃ tumhe jānāthāti.
Kasmā pana rājā loke aggapuggalassa santike nisinno evarūpānaṃ
@Footnote: 1 cha.Ma., i. migāramātuyā   2 cha.Ma., i. bhikkhusaṃghassa satasahassadānaṃ
@3 cha.Ma. dhanañcaYu.....    4 cha.Ma. jātakāle cassā 5 Sī. mātuṭṭhāne

---------------------------------------------------------------------------------------------
page142.
Naggabhoganissirikānaṃ 1- añjaliṃ paggaṇhātīti. Saṅgaṇhanatthāya. Evaṃ hissa ahosi
"sacāhaṃ ettakampi etesaṃ na karissāmi, `mayaṃ puttadāraṃ pahāya etassatthāya
dubbhojanadukkhaseyyādīni anubhoma, ayaṃ amhākaṃ añjalimattakaṃ 2- na karotī"ti
attanā diṭṭhasutaṃ paṭicchādetvā na katheyyuṃ, evaṃ kate pana aniguhitvā 3-
kathessantī"ti. Tasmā evamakāsi. Apica satthu ajjhāsayajānanatthampi evamakāsi.
      Kāsikacandananti sasaṇhacandanaṃ. 4- Mālāgandhavilepananti vaṇṇagandhatthāya 5-
mālaṃ sugandhabhāvatthāya gandhaṃ vaṇṇagandhatthāya vilepanañca dhārentena.
      Saṃvāsenāti saha vāsena. Sīlaṃ veditabbanti ayaṃ sussīlo vā dussīlo
vāti saṃvasantena upasaṅkamantena jānitabbo. Tañca kho dīghena addhunā na
ittaranti tañca sīlaṃ dīghena kālena veditabbaṃ, na ittarena. Dvīhatīhañhi
saṃyatākāro ca saṃvutindriyākāro ca na 6-  sakkā dassetuṃ. Manasikarotāti tampi 7-
sīlamassa pariggahissāmīti manasikarontena paccavekkhanteneva sakkā jānituṃ, na
ittarena. Paññavatāti tampi sappaññeneva paṇḍitena. Bālo hi manasikarontova 8-
jānituṃ na sakkoti.
        Saṃvohārenāti kathanena.
            "yo hi koci manussesu     vohāraṃ upajīvati
             evaṃ vāseṭṭha jānāhi    vāṇijo so na brāhmaṇo"ti 9-
ettha hi byavahāro vohāro 10- nāma. "cattāro ariyavohārā cattāro
anariyavohārā"ti 11- ettha cetanā. "saṅkhā samaññā paññattivohāro"ti 12-
ettha paññatti. "vohāramattena so vohareyyā"ti 13- ettha kathāvohāro.
Idhāpi esova adhippeto. Ekaccassa hi sammukhā kathā parammukhāya kathāya na
sameti parammukhā kathā ca sammukhāya kathāya, tathā purimakathā pacchimakathāya,
@Footnote: 1 cha.Ma. naggabhogga... 2 cha.Ma., i. añjalimattampi  3 cha.Ma., i. anigūhitvā
@4 cha.Ma., i. saṇhacandanaṃ   5 Sī. vaṇṇagahaṇatthāya   6 ka. na-saddo na dissati
@7 cha.Ma. ayaṃ pāṭho na dissati   8 cha.Ma., i. manasikarontopi   9 Ma.Ma. 13/457/449
@vāseṭṭhasutta  10 i. hi vaṇijjaṃ vohāro nāma   11 dī. pāṭi. 11/313/206
@saṅgītisutta  12 abhi. saṅgaṇi. 34/1313/297 nikkhepakaṇḍa
@13 saṃ. sagā. 15/25/17 arahantasutta

---------------------------------------------------------------------------------------------
page143.
Pacchimakathā ca purimakathāya. So kathenteneva sakkā jānituṃ "asuci eso
puggalo"ti. Sucisīlassa pana purimaṃ pacchimena, pacchimañca purimena sameti, sammukhā
kathitaṃ parammukhā kathitena, parammukhā kathitañca sammukhā kathitena, tasmā kathentena
sakkā sucibhāvo jānitunti pakāsento evamāha.
        Thāmoti ñāṇathāmo. Yassa hi ñāṇathāmo natthi, so uppannesu
upaddavesu gahetabbagahaṇaṃ kattabbakiccaṃ apassanto 1-  andhakāraṃ gharaṃ 1- paviṭṭho
viya carati. Tenāha āpadāsu kho mahārāja thāmo veditabboti. Sākacchāyāti
saṅkathāya. Duppaññassa hi kathā udake geṇḍuko 2- viya upalavati, paññavato
kathentassa paṭibhāṇaṃ anantaṃ 3- hoti. Udakavipphanditeneva hi maccho khuddako vā
mahanto vāti ñāyati. Ocarakāti heṭṭhā carakā. Carā 4- hi pabbatamatthakena
carantāpi heṭṭhā carakāva honti. Ocaritvāti avacaritvā vīmaṃsitvā, taṃ taṃ
pavattiṃ ñatvāti attho. Rajojallanti rajañca jallañca. Vaṇṇarūpenāti vaṇṇasaṇṭhānena.
Ittaradassanenāti lahukadassanena. Viyañjanenāti parikkhārabhaṇḍakena.
Paṭirūpako mattikakuṇḍalovāti suvaṇṇakuṇḍalapaṭirūpako mattikakuṇḍalova.
Lohaḍḍhamāsoti lohamāsako. 5- Paṭhamaṃ.
                        2. Pañcarājasuttavaṇṇanā
       [123] Dutiye rūpāti nīlapītādibhedaṃ rūpārammaṇaṃ. Kāmānaṃ agganti etaṃ
   kāmānaṃ uttamaṃ seṭṭhanti rūpagaruko āha. Sesesupi eseva nayo. Yatoti  yadā.
Manāpapariyantanti manāpanipphattikaṃ manāpakoṭikaṃ. Tattha dve manāpāni
puggalamanāpaṃ sammatimanāpañca. Puggalamanāpaṃ nāma yaṃ ekassa puggalassa iṭṭhaṃ kantaṃ
hoti, tadeva aññassa aniṭṭhaṃ akantaṃ. Paccantavāsīnañhi gaṇḍupādāpi iṭṭhā
honti kantā manāpā, majjhimapadesavāsīnaṃ atijegucchā. Tesañca moramaṃsādīni
iṭṭhāni honti, itaresaṃ tāni atijegucchāni. Idaṃ puggalamanāpaṃ. Itaraṃ
sammatimanāpaṃ.
@Footnote: 1-1 cha.Ma., i. advāragharaṃ     2 cha.Ma., i. geṇḍu   3 cha.Ma. anantaraṃ
@4 ka. cārā, Sī., i. corā    5 cha.Ma. lohaḍḍhamāsako

---------------------------------------------------------------------------------------------
page144.
      Iṭṭhāniṭṭhārammaṇaṃ nāma loke paṭivibhattaṃ natthi, vibhajitvā pana
dassetabbaṃ. Vibhajantena pana 1- atiissarānaṃ mahāsammatamahāsudassanadhammāsokādīnaṃ
vasena vibhajitabbaṃ. Tesaṃ hi dibbakappampi ārammaṇaṃ amanāpaṃ upaṭṭhāti.
Atiduggatānaṃ dullabhannapānānaṃ vasena 2- na vibhajitabbaṃ. Tesaṃ hi
kaṇājakabhattasitthānipi pūtimaṃsassa rasopi atimadhuro amatasadiso hoti. Majjhimānampana
gaṇikamahāmattaseṭṭhikuṭumbikavāṇijādīnaṃ kālena iṭṭhaṃ kālena aniṭṭhaṃ labhamānānaṃ
vasena vibhajitabbaṃ. Tañca panetaṃ ārammaṇaṃ javanaṃ paricchindituṃ na sakkoti. Javanaṃ
hi iṭṭhepi rajati aniṭṭhepi, iṭṭhepi dussati aniṭṭhepi. Ekantato pana
vipākacittaṃ iṭṭhāniṭṭhaṃ paricchindati. Kiñcāpi hi micchādiṭṭhikā buddhaṃ 3- vā
saṃghaṃ vā mahācetiyādīni vā uḷārāni ārammaṇāni disvā akkhīni pidahanti
domanassaṃ āpajjanti, dhammasaddaṃ sutvā kaṇṇe thakenti,
cakkhuviññāṇasotaviññāṇāni 4- pana tesaṃ kusalavipākāneva honti. Kiñcāpi
gūthasūkarādayo gūthagandhaṃ ghāyitvā khādituṃ labhissāmāti somanassajātā honti, gūthadassane
pana nesaṃ cakkhuviññāṇaṃ, tassa gandhaghāyane ghānaviññāṇaṃ, rasasāyane jivhāviññāṇañca
akusalavipākameva hoti. Bhagavā pana puggalamanāpataṃ sandhāya te ca mahārāja
rūpātiādimāha.
      Candanaṅgaliyoti 5- idaṃ tassa upāsakassa nāmaṃ. Paṭibhāti maṃ bhagavāti
mayhaṃ 6- ekaṃ kāraṇaṃ upaṭṭhāti paññāyati. Tassa pañca 7- rājāno āmuttamaṇikuṇḍale
sajjitāya āpānabhūmiyā sanniveseneva 8- mahatā rājānubhāvena paramena
issariyavibhavena āgantvāpi dasabalassa santike ṭhitakālato paṭṭhāya  divā padīpe
viya udakābhisitte aṅgāre viya suriyuṭṭhāne khajjopanake viya ca hatappabhe
hatasobhe taṃ tathāgatañca tehi sataguṇehi virocamānaṃ 9- disvā "mahantā vata bho
buddhā nāmā"ti paṭibhāṇaṃ udapādi. Tasmā evamāha.
@Footnote: 1 cha.Ma., i. ca na      2 cha.Ma., i. vasenapi      3 Sī. sambuddhaṃ
@4 Ma. cakkhuviññāṇādīni   5 cha.Ma., i. candanaṅgaliko  6 cha.Ma. bhagavā mayhaṃ
@7 cha.Ma., i. tassa te pañca, Sī. tassa te ca   8 cha.Ma., i. nisinnavaseneva
@9 cha.Ma., i. tehi sattaguṇena sahassaguṇena virocamānaṃ

---------------------------------------------------------------------------------------------
page145.
      Kokanadanti padumassevetaṃ vevacanaṃ. Pātoti kālasseva. Siyāti bhaveyya.
Avītagandhanti avigatagandhaṃ. Aṅgīrasanti sammāsambuddhaṃ. Bhagavato hi aṅgato raṃsiyo 1-
nikkhamanti, tasmā aṅgīrasoti vuccati. Yathā kokanadasaṅkhātaṃ padumaṃ pātova phullaṃ
avītagandhaṃ sugandhaṃ 2- siyā, evameva bhagavantaṃ aṅgīrasaṃ tapantaṃ ādiccamiva
antalikkhe virocamānaṃ passāti ayamettha saṅkhepattho. Bhagavantaṃ acchādesīti bhagavato
adāsīti attho. Lokavohārato panettha īdisaṃ vacanaṃ hoti. So kira upāsako
"ete tathāgatassa guṇesu pasīditvā mayhaṃ pañca uttarāsaṅge denti, ahaṃ
ete 3- bhagavatova dassāmī"ti cintetvā adāsi. Dutiyaṃ.
                        3. Doṇapākasuttavaṇṇanā
      [124] Tatiye 4- doṇapākasudanti doṇapākaṃ sudaṃ. 4- Doṇassa taṇḍulānaṃ
pakkabhattaṃ tadupiyañca sūpabyañjanaṃ bhuñjatīti attho. Bhuttāvīti pubbe bhattasammadaṃ
vinodetvā muhuttaṃ vissametvā buddhupaṭṭhānaṃ gacchati, taṃdivasampana bhuñjantova
dasabalaṃ saritvā hatthe dhovitvāva agamāsi. Mahassāsīti tassa gacchato balavā
bhattapariḷāho udapādi, tasmā mahantehi assāsehi assasati, gattatopissa
sedabindūni muñcanti, 5- tamenaṃ ubhosu passesu ṭhatvā yamakatālavaṇṭehi bījanti,
buddhagāravena pana nipajjituṃ na ussahatīti idaṃ sandhāya "mahassāsī"ti vuttaṃ. Imaṃ
gāthaṃ abhāsīti rājā bhojane amattaññutāya kilamati, phāsuvihāraṃ idānissa
karissāmīti cintetvā abhāsi. Manujassāti sattassa. Kahāpaṇasatanti pātarāse
paṇṇāsaṃ sāyamāse paṇṇāsanti evaṃ kahāpaṇasataṃ. Pariyāpuṇitvāti raññā saddhiṃ
thokaṃ gantvā "imaṃ maṅgalaasiṃ kassa dammi mahārājā"ti. Asukassa nāmāti
vutte 6- so taṃ asiṃ datvā 7- nivattitvā 8- dasabalassa santikaṃ āgamma vanditvā
ṭhitakova "gāthaṃ vadatha bho gotamā"ti vatvā bhagavatā vuttaṃ pariyāpuṇitvāti attho.
@Footnote: 1 cha.Ma., i. rasmiyo    2 cha.Ma., i. ayaṃ pāṭho na dissati   3 cha.Ma., i. ahampi te
@4-4 cha.Ma. doṇapākakuranti doṇapākaṃ kuraṃ  5 cha.Ma. muccanti  6 cha.Ma., i. nāma dehīti
@7 Sī., i. aññassa datvā      8 cha.Ma., i. ayaṃ pāṭho na dissati

---------------------------------------------------------------------------------------------
page146.
      Bhattābhihāre sudaṃ bhāsatīti kathaṃ bhāsati? bhagavatā anusiṭṭhiniyāmena.
Bhagavā hi naṃ evaṃ anusāsi "māṇava imaṃ pattaṃ pana dhova pattaṭṭhāne 1- mā
avaca, rañño bhuñajanaṭṭhāne ṭhatvā paṭhamapiṇaḍādīsu ca 2- avatvā avasānapiṇḍe
gahite vadeyyāsi, rājā sutvāva bhattapiṇḍaṃ chaḍḍessati, atha rañño hatthesu
dhotesu cāṭiṃ 3- apanetvā sitthāni gaṇetvā tadūpikaṃ bayañjanaṃ ñatvā punadivase
tāvattake taṇḍule hāreyyāsi, pātarāse 4- vatvā sāyamāse mā vadeyyāsī"ti.
So sādhūti paṭisuṇitvā taṃdivasaṃ rañño pātarāsaṃ bhutvā gatattā sāyamāse
bhagavatā 5- anusiṭṭhiniyāmena gāthaṃ abhāsi. Rājā dasabalassa vacanaṃ saritvā
bhattapiṇḍaṃ cāṭiyaṃyeva 6- chaḍḍesi. Rañño hatthesu dhotesu cāṭiṃ 3- apanetvā
sitthāni gaṇetvā 7- punadivaseva tattake taṇḍule hariṃsu.
        Nāḷikodanaparamatāya saṇṭhāsīti so kira māṇavo divase divase
tathāgatassa santikaṃ gacchati, dasabalassa vissāsiko ahosi. Atha naṃ ekadivasaṃ pucchi
"rājā kittakaṃ bhuñjatī"ti. So "nāḷikodanan"ti āha. Vaṭṭissati ettāvatā
purisabhāgo esa, ito paṭṭhāya gāthaṃ mā vadīti. Iti rājā tattheva
saṇṭhāti. 8- Diṭṭhadhammikena ceva atthena samparāyikena cāti ettha sallikhitasarīratā
diṭṭhadhammikattho nāma, sīlaṃ samparāyikattho. Bhojane mattaññutā hi sīlaṅgannāma
hotīti. Tatiyaṃ.
                       4. Paṭhamasaṅgāmasuttavaṇṇanā
      [125] Catutthe vedehiputtoti vedehīti paṇḍitādhivacanametaṃ, paṇḍitatitthiyā
puttoti attho. Caturaṅgininti hatthiassarathapattisaṅkhātehi catūhi aṅgehi
samannāgataṃ. Sannayhitvāti cammapaṭimuñcanādīhi sannāhaṃ kāretvā. Saṅgāmesunti
yujjhiṃsu. Kena kāraṇena? mahākosalaraññā kira bimbisārassa dhītaraṃ dentena dvinnaṃ
rajjānaṃ antare satasahassuṭṭhāno kāsigāmo nāma dhītu dinno. Ajātasattunā ca
pitari mārite mātāpissa rañño viyogasokena nacirasseva matā. Tato rājā
@Footnote: 1 cha.Ma., i. imaṃ gāthaṃ naṭo viya pattapattaṭṭhāne    2 cha.Ma., i. paṭhamapiṇḍādīsupi
@3 cha.Ma., i. pātiṃ  4 cha.Ma., i. pātarāse ca 5 cha.Ma., i. bhagavato  6 cha.Ma. pātiyaṃyeva
@7 cha.Ma., i. gaṇetvā tadupiyaṃ byañjanaṃ ñatvā     8 cha.Ma., i. saṇṭhāsi

---------------------------------------------------------------------------------------------
page147.
Pasenadikosalo "ajātasattunā mātāpitaro māritā, mayhaṃ pitu santako gāmo"ti
tassatthāya aṭṭaṃ karoti. Ajātasattupi "mayhaṃ mātu santako"ti iti 1- tassa
gāmassatthāya dvepi mātulabhāgineyyā yujjhiṃsu.
       Pāpā devadattādayo mittā assāti pāpamitto. Tevassa 2- sahāyāti
pāpasahāyo. Tesvevassa cittaṃ ninnaṃ sampavaṅkanti pāpasampavaṅko. Pasenadikosalassa 3-
sāriputtattherādīnaṃ vasena kalyāṇamittāditā veditabbā. Dukkhaṃ
sessatīti 4- jitāni hatthiādīni anusocanto dukkhaṃ sayissati. 5- Idaṃ bhagavā
puna tassa jayakāraṇaṃ disvā āha. Jayaṃ veraṃ pasavatīti jinanto veraṃ pasavati,
veripuggale 6-  labhati. Catutthaṃ.
                       5. Dutiyasaṅgāmasuttavaṇṇanā
       [126] Pañcame abbhuyyāsīti parājaye garahappatto "ārāmaṃ gantvā
bhikkhūnaṃ kathāsallāpaṃ suṇathā"ti 7- rattibhāge buddharakkhitena nāma vuḍḍhapabbajitena
dhammarakkhitassa vuḍḍhapabbajitassa "sace rājā imañca upāyaṃ katvā gaccheyya,
puna jineyyā"ti vuttajayakāraṇaṃ sutvā abhiuyyāsi.
       Yāvassa upakappatīti yāva tassa upakappati sayhaṃ hoti. Yadā caññeti yadā
caññe. 8- Vilumpantīti taṃ vilumpitvā ṭhitapuggalaṃ vilumpanti. Vilumpatīti 9-
vilumpiyati. Ṭhānañhi maññatīti "kāraṇan"ti hi maññati. Yadāti yasmiṃ kāle.
Jetāraṃ labhate jayanti jayanto puggalo pacchā jetārampi labhati. Rosetāranti
ghaṭetāraṃ. Rosakoti ghaṭako. 10- Kammavivaṭṭenāti kammapariṇāmena, tassa
vilumpanakammassa vipākadānena. So vilutto vilumpatīti so vilumpako vilumpiyati.
Pañcamaṃ.
                        6. Mallikāsuttavaṇṇanā
      [127] Chaṭṭhe upasaṅkamīti mallikāya deviyā gabbhavuṭṭhānakāle pasūtigharaṃ 11-
paṭijaggāpetvā ārakkhaṃ datvā upasaṅkami. Anattamano ahosīti "duggatakulassa
@Footnote: 1 cha.Ma. ayaṃ saddo na dissati     2 cha.Ma. teyevassa  3 cha.Ma. pasenadissa
@4 cha.Ma. setīti   5 Ma. sayati   6 cha.Ma., i. veripuggalaṃ  7 cha.Ma., i. suṇāthāti
@8 cha.Ma., i. aññe  9 cha.Ma. viluppatīti  10 cha.Ma., i. ghaṭṭako   11 cha.Ma. sūtigharaṃ

---------------------------------------------------------------------------------------------
page148.
Me dhītu mahantaṃ issariyaṃ dinnaṃ, sace puttaṃ alabhissa, mahantaṃ sakkāraṃ addhā
gamissa, 1- tato dāni parihīnā"ti anattamano ahosi. Seyyāti dandhapaññasamā
elamūgaputtato ekaccā itthīyeva seyyā. Posāti posehi. Janādhipāti
janādhiparājānaṃ 2- ālapati. Sassudevāti sassusassuradevatā. Disampatīti disājeṭṭhaka.
Tādisā subhariyāti 3- tādisāya subhariyāya. Chaṭṭhaṃ.
                      7. Paṭhamaappamādasuttavaṇṇanā
      [128]  Sattame samadhiggayhāti samadhiggaṇhitvā, ādiyitvāti attho.
Appamādoti kārāpakaappamādo. Samodhānanti samaavadhānaṃ upakkhepaṃ. Evameva
khoti hatthipadaṃ viya hi kārāpakaappamādo, sesapadajātāni viya avasesā catubhūmikā 4-
kusaladhammā. Te hatthipade sesapadāni viya appamāde samodhānaṃ gacchanti,
appamādassa anto parivattanti. Yathā ca hatthipadaṃ sesapadānaṃ aggaṃ seṭṭhaṃ
mahantaṃ, 5- evaṃ appamādo sesadhammānanti dasseti. Mahaggatalokuttaradhammānampi
hesa paṭilābhakaṭṭhena lokiyopi samāno aggova hoti.
      Appamādaṃ pasaṃsantīti "etāni āyuādīni patthayantena appamādova
kattabbo"ti appamādameva pasaṃsanti. Yasmā vā puññakiriyāsu paṇḍitā appamādaṃ
pasaṃsanti, tasmā āyuādīni patthayantena appamādova kātabboti attho.
Atthābhisamayāti atthapaṭilābhā. Sattamaṃ.
                      8. Dutiyaappamādasuttavaṇṇanā
      [129] Aṭṭhame so ca kho kalyāṇamittassāti so cāyaṃ dhammo
kalyāṇamittasseva svākkhāto nāma hoti, na pāpamittassa. 6- Kiñcāpi hi dhammo
sabbesampi svākkhātova, kalyāṇamittassa pana sussūsantassa saddahantassa atthaṃ
pūreti bhesajjaṃ viya vaḷañjentassa na itarassāti. Tenetaṃ vuttaṃ. Dhammoti cettha
desanādhammo veditabbo.
@Footnote: 1 cha.Ma., i. adhigamissa   2 cha.Ma., i. janādhibhuṃ rājānaṃ, Sī. janābhibhuṃ rājānaṃ
@3 cha.Ma., i. subhagiyāti   4 cha.Ma. catubhūmakā    5 cha.Ma.,i. ayaṃ pāṭho na dissati
@6 cha.Ma., i.pāpamittassāti    * cha.Ma. kalyāṇamittasutta....

---------------------------------------------------------------------------------------------
page149.
      Upaḍḍhamidanti thero kira raho gato cintesi "ayaṃ samaṇadhammo 1-
ovādake anusāsake kalyāṇamitte sati paccattapurisakāre ṭhitassa sampajjati, iti 2-
upaḍḍhaṃ kalyāṇamittato hoti, upaḍḍhaṃ paccattapurisakārato"ti. Athassa etadahosi
"ahaṃ padesañāṇe ṭhito nippadesaṃ cintetuṃ na sakkomi, satthāraṃ pucchitvā
nikkaṅkho bhavissāmī"ti. Tasmā satthāraṃ upasaṅkamitvā evamāha. Brahmacarissāti
ariyamaggassa. Yadidaṃ kalyāṇamittatāti yā esā kalyāṇamittatā nāma, sā
upaḍḍhaṃ, tato upaḍḍhaṃ āgacchatīti attho. Iti therena "upaḍḍhupaḍḍhā
sammādiṭṭhiādayo kalyāṇamittato āgacchanti, upaḍḍhupaḍḍhā paccattapurisakārato"ti
vuttaṃ. Kiñcāpi therassa ayaṃ manoratho, yathā pana bahūhi silāthambhe ussāpite "ettakaṃ
ṭhānaṃ asukena ussāpitaṃ, ettakaṃ asukenā"ti vinibbhogo natthi, yathā ca
mātāpitaro nissāya uppanne putte 3- "ettakaṃ mātito nibbattaṃ, ettakaṃ
pitito"ti vinibbhogo natthi, evaṃ idhāpi. Avinibbhogadhammo hesa, "ettakaṃ
sammādiṭṭhiādīnaṃ kalyāṇamittato nibbattaṃ, ettakaṃ paccattapurisakārato"ti na
sakkā laddhuṃ, kalyāṇamittatāya pana upaḍḍhaguṇo labbhatīti 4- therassa ajjhāsayena
upaḍḍhaṃ nāma jātaṃ, sakalaguṇo paṭilabbhatīti bhagavato ajjhāsayena sakalaṃ
nāma jātaṃ. Kalyāṇamittatāti cetaṃ pubbabhāgapaṭilābhaṃ 5- nāmāti gahitaṃ. Atthato
kalyāṇamittaṃ nissāya laddhā sīlasamādhivipassanāvasena cattāro khandhā.
Saṅkhārakkhandhotipi vadantiyeva.
        Mā hevaṃ ānandāti ānanda mā evaṃ abhaṇi, bahussuto tvaṃ
sekhapaṭisambhidappatto aṭṭha vare gahetvā maṃ upaṭṭhahasi, catūhi acchariyabbhūtadhammehi
samannāgato, tādisassa evaṃ kathetuṃ na vaṭṭati. Sakalameva hidaṃ ānanda
brahmacariyaṃ, yadidaṃ kalyāṇamittatāti idaṃ bhagavā "cattāro maggā cattāri phalāni
tisso vijjā cha abhiññā sabbaṃ kalyāṇamittamūlakameva hotī"ti 6- sandhāyāha.
@Footnote: 1 cha.Ma., i. samaṇadhammo nāma       2 cha.Ma., i. ayaṃ saddo na dissati
@3 cha.Ma., i. uppannesu puttesu     4 Ma. upaḍḍhaguṇe labhati
@5 cha.Ma., i. pubbabhāgapaṭilābhaṅgaṃ     6 Ma. hoti taṃ

---------------------------------------------------------------------------------------------
page150.
Idāni vacībhedeneva kāraṇaṃ dassento kalyāṇamittassetantiādimāha. Tattha
pāṭikaṅkhanti pāṭikaṅkhitabbaṃ icchitabbaṃ, avassabhāvīti attho.
      Idhāti imasmiṃ sāsane. Sammādiṭṭhiṃ bhāvetītiādīsu aṭṭhannaṃ ādipadānaṃyeva
tāva ayaṃ saṅkhepavaṇṇanā:- sammā dassanalakkhaṇā sammādiṭṭhi. Sammā
abhiniropanalakkhaṇo sammāsaṅkapPo. Sammā pariggahalakkhaṇā sammāvācā. Sammā
samuṭṭhāpanalakkhaṇo sammākammanto. Sammā vodāpanalakkhaṇo sammāājīvo. Sammā
paggahalakkhaṇo sammāvāyāmo. Sammā upaṭṭhānalakkhaṇā sammāsati. Sammā
samādhānalakkhaṇo sammāsamādhi. Tesu ekekassa tīṇi kiccāni honti. Seyyathīdaṃ?
sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati,
nirodhaṃ ārammaṇaṃ karoti, sampayuttadhamme ca passati tappaṭicchādakamohavidhamanavasena 1-
asammohato. Sammāsaṅkappādayopi tatheva micchāsaṅkappādīni ca pajahanti, nirodhañca
ārammaṇaṃ karonti. Visesato panettha sammādiṭṭhi sahajātadhamme sammā dasseti,
sammāsaṅkappo sahajātadhamme abhiniropeti, sammāvācā sammā pariggaṇhati,
sammākammanto sammā samuṭṭhāpeti, sammāājīvo sammā vodāpeti, sammāvāyāmo
sammā paggaṇhati, sammāsati sammā upaṭṭhāpeti, sammāsamādhi sammā samādahati. 2-
       Apicesā sammādiṭṭhi nāma pubbabhāge nānākhaṇā nānārammaṇā hoti,
maggakāle 3- ekakkhaṇā ekārammaṇā. Kiccato pana 4- dukkhe ñāṇantiādīni
cattāri nāmāni labhati. Sammāsaṅkappādayopi pubbabhāge nānākhaṇā nānārammaṇā
honti, maggakāle ekakkhaṇā ekārammaṇā. Tesu sammāsaṅkappo kiccato
nekkhammasaṅkappotiādīni tīṇi nāmāni labhati. Sammāvācādayo tayo viratiyopi
honti cetanādayopi, 5- maggakkhaṇe pana viratiyova. Sammāvāyāmo sammāsatīti
idampi dvayaṃ kiccato sammappadhānasatipaṭṭhānavasena cattāri nāmāni labhati,
sammāsamādhi pana pubbabhāgepi maggakkhaṇepi sammāsamādhiyeva.
@Footnote: 1  Sī. tappaṭicchādakamohaviddhaṃsanavasena    2 cha.Ma. dahati     3 Ma. maggakkhaṇe
@4 cha.Ma., i. pana sammādiṭṭhi    5 cha.Ma. cetanāyopi

---------------------------------------------------------------------------------------------
page151.
      Evaṃ tāva "sammādiṭṭhin"tiādinā nayena vuttānaṃ aṭṭhannaṃ ādipadānaṃyeva
atthavaṇṇanaṃ ñatvā idāni bhāveti vivekanissitantiādīsu evaṃ ñātabbaṃ. 1-
Bhāvetīti vaḍḍheti, attano cittasantāne punappunaṃ janeti, abhinibbattetīti
attho. Vivekanissitanti vivekaṃ nissitaṃ. 2- Vivekoti vivittatā. Sacāyaṃ 3-
tadaṅgaviveko vikkhambhanasamudchedapaṭipassaddhinissaraṇavivekoti pañcavidho. Evametasmiṃ
pañcavidhe viveke. Vivekanissitanti tadaṅgavivekanissitaṃ samucchedavivekanissitaṃ
nissaraṇavivekanissitañca sammādiṭṭhiṃ bhāvetīti ayamattho veditabbo. Tathāyaṃ 4-
ariyamaggabhāvanānuyutto yogī vipassanākkhaṇe kiccato tadaṅgavivekanissitaṃ, ajjhāsayato
nissaraṇavivekanissitaṃ, maggakāle pana kiccato samucchedavivekanissitaṃ, ārammaṇato
nissaraṇavivekanissitaṃ sammādiṭṭhiṃ bhāveti. Esa nayo virāganissitādīsu. Vivekatthā
eva hi virāgādayo.
       Kevalañcettha vossaggo duvidho pariccāgavossaggo ca pakkhandanavossaggo
cāti. Tattha pariccāgavossaggoti vipassanākkhaṇe ca tadaṅgavasena maggakkhaṇe ca
samucchedavasena kilesappahānaṃ. Pakkhandanavossaggoti vipassanākkhaṇe tanninnabhāvena,
maggakkhaṇe pana ārammaṇakaraṇena nibbānapakkhandanaṃ. Tadubhayampi imasmiṃ
lokiyalokuttaramissake atthavaṇṇanānaye vaṭṭati. Tathā hi ayaṃ sammādiṭṭhi yathāvuttena
pakārena kilese ca pariccajati, nibbānañca pakkhandati.
       Vossaggapariṇāminti iminā pana sakalena vacanena vossaggatthaṃ pariṇāmantaṃ
pariṇatañca, paccantaṃ 5- paripakkañcāti idaṃ vuttaṃ hoti. Ayaṃ hi
ariyamaggabhāvanānuyutto bhikkhu yathā sammādiṭṭhi kilesapariccāgavossaggatthaṃ
nibbānapakkhandanavossaggatthañca paripaccati, yathā ca paripakkā hoti, tathā naṃ
bhāvetīti. Esa nayo sesamaggaṅgesu.
       Āgammāti ārabbha sandhāya paṭicca. Jātidhammāti jātisabhāvā jātipakatikā.
Tasmāti yasmā sakalo ariyamaggopi kalyāṇamittaṃ nissāya labbhati, tasmā. Handāti
@Footnote: 1 cha.Ma. ñātabbā, i. ñātabbo  2 cha.Ma. vivekaṃ nissitaṃ, viveke vā nissitanti
@vivekanissitaṃ  3 cha.Ma., i. vivittā cāyaṃ 4 cha.Ma. yathā hi ayaṃ, Sī., i. yathā cāyaṃ
@5 cha.Ma., i. paripaccantaṃ

---------------------------------------------------------------------------------------------
page152.
Vacasāyatthe 1- nipāto. Appamādaṃ pasaṃsantīti appamādaṃ vaṇṇayanti, tasmā
appamādo kātabbo. Atthābhisamayāti atthapaṭilābhā. Aṭṭhamaṃ.
                       9. Paṭhamaaputtakasuttavaṇṇanā
      [130] Navame divādivassāti divasassa divā, majjhantikasamayeti attho.
Sāpateyyanti dhanaṃ. Ko pana vādo rūpiyassāti suvaṇṇarajatatambaloha-
kāḷalohaphālakacchakādibhedassa ghanakatassa 2- ceva paribhogabhājanādibhedassa ca rūpiyabhaṇḍassa
ko pana 3- vādo, "ettakaṃ nāmā"ti kā paricchedakathāti attho. Kāṇājakanti 4-
sakoṇḍabhattaṃ. 5- Bilaṅgadutiyanti kañjikadutiyaṃ. Sāṇanti sāṇavākamayaṃ. Tipakkhavasananti
tīṇi khaṇḍāni dvīsu ṭhānesu sibbitvā katanivāsanaṃ.
      Asappurisoti lāmakapuriso. Uddhaggikantiādīsu uparūparibhūmīsu phaladānavasena
uddhaṃ aggamassāti uddhaggikā. Saggassa hitā tatrupapattijananatoti sovaggikā.
Nibbattanibbaṭṭhānesu 6- sukho vipāko assāti sukhavipākā. Suṭṭhu aggānaṃ
dibbavaṇṇādīnaṃ visesānaṃ nibbattanato saggasaṃvattanikā. Evarūpaṃ dakkhiṇadānaṃ na
patiṭṭhapetīti.
      Sātodakāti madhurodakā. Setakāti 7- vīcīnaṃ bhinnaṭṭhāne udakassa setatāya
setakā. 7- Supatitthāti sundaratitthā. Tañjanoti yena udakena sā 8- sātodakā, taṃ
udakaṃ jano bhājanāni pūretvā neva hareyya. Na yathāpaccayaṃ vā kareyyāti yaṃ yaṃ
udakena udakakiccaṃ kātabbaṃ, taṃ taṃ na kareyya. Tadapeyyamānanti taṃ apeyyamānaṃ.
Kiccakaro ca hotīti attano kammantakiccakaro 9- ceva kusalakiccakaro ca, bhuñjati
ca, kammante ca payojeti, dānañca detīti attho. Navamaṃ.
                      10. Dutiyaaputtakasuttavaṇṇanā
     [131] Dasame piṇḍapātena paṭipādesīti piṇḍapātena saddhiṃ saṃyojesi,
piṇḍapātaṃ adāsīti attho. Pakkāmīti kenacideva rājūpaṭṭhānādikiccena gato.
@Footnote: 1 cha.Ma. vavassaggatthe   2 Sī. ghanakassa  3 cha.Ma., i. pana ko  4 cha.Ma., i. kaṇājakanti
@5 cha.Ma., i. sakuṇḍakabhattaṃ  6 cha.Ma., i. nibbattaṭṭhānesu   7 cha.Ma. setodakā
@8 cha.Ma. ayaṃ pāṭho na dissati   9 cha.Ma. attanā kattabbakiccakaro

---------------------------------------------------------------------------------------------
page153.
Pacchā vippaṭisārī ahosīti so kira aññesupi divasesu taṃ paccekasambuddhaṃ
passati, dātumpanassa cittaṃ na uppajjati. Tasmiṃ pana divase ayaṃ padumavatideviyā
tatiyaputto tagarasikhī paccekasambuddho gandhamādanapabbate phalasamāpattisukhena
vītināmetvā pubbaṇhasamaye vuṭṭhāya anotattadahe mukhaṃ dhovitvā manosilātale
nivāsetvā kāyabandhanaṃ bandhitvā pattacīvaramādāya abhiññāpādakaṃ catutthajjhānaṃ
samāpajjitvā iddhiyā vehāsaṃ abbhuggantvā nagaradvāre oruyha cīvaraṃ pārupitvā
pattamādāya nagaravāsīnaṃ nagaradvāresu 1- sahassabhaṇḍikaṃ ṭhapento viya pāsādikehi
abhikkantādīhi anupubbena seṭṭhino gharadvāraṃ sampatto. Taṃdivasañca seṭṭhī
pātova uṭṭhāya paṇītabhojanaṃ bhuñjitvā gharadvārakoṭṭhake āsanaṃ paññāpetvā
dantantarāni sodhento nisinno hoti. So paccekasambuddhaṃ disvā taṃdivasaṃ
pāto bhutvā nisinnattā dānacittaṃ uppādetvā bhariyaṃ pakkosāpetvā "imassa
samaṇassa piṇḍapātaṃ dehī"ti vatvā pakkāmi.
       Seṭṭhibhariyā cintesi "mayā ettakena kālena imassa `dethā'ti vacanaṃ na
sutapubbaṃ, dāpentopi ca ajja na yassa vā tassa vā dāpeti, vītarāgadosamohassa
vantakilesassa ohitabhārassa paccekasambuddhassa dāpeti, yaṃ vā taṃ
vā adatvā paṇītaṃ piṇḍapātaṃ dassāmī"ti gharā nikkhamma paccekasambuddhaṃ
pañcapatiṭṭhitena vanditvā pattaṃ ādāya antonivesane paññattāsane nisīdāpetvā
suparisuddhehi sālitaṇḍulehi bhattaṃ sampādetvā tadanurūpaṃ khādanīyabyañjanaṃ
sūpeyyañca sallakkhetvā 2- bahi gandhehi alaṅkaritvā 3- paccekabuddhassa hatthesu
patiṭṭhapetvā vandi. Paccekabuddho "aññesampi paccekabuddhānaṃ saṅgahaṃ
karissāmī"ti aparibhuñkhitvāva anumodanaṃ katvā pakkāmi. Sopi kho seṭṭhī bāhirato
āgacchanto paccekabuddhaṃ disvā mayaṃ "tumhākaṃ piṇḍapātaṃ dethā"ti vatvā pakkantā,
apica kho 4- laddhoti. Āma seṭṭhi laddhoti. "passāmī"ti gīvaṃ ukkhipitvā
olokesi. Athassa piṇḍapātagandho uṭṭhahitvā nāsapuṭaṃ pahari. So cittaṃ saṃyametuṃ
asakkonto pacchā vippaṭisārī ahosīti.
@Footnote: 1 cha.Ma. gharadvāresu  2 cha.Ma., i. sallakkhetvā pattaṃ pūretvā
@3 cha.Ma. samalaṅkaritvā   4 cha.Ma., i. api vo

---------------------------------------------------------------------------------------------
page154.
      Varametantiādi vippaṭisārassa uppannākārassa dassanaṃ. Bhātu ca pana
ekaputtakaṃ sāpateyyassa kāraṇā jīvitā voropesīti tadā kirassa avibhatteyeva
kuṭumbe mātāpitaro ca jeṭṭhabhātā ca kālamakaṃsu. So bhātujāyāya saddhiṃyeva
saṃvāsaṃ kappesi. Bhātu panassa eko putto hoti, taṃ vīthiyā kīḷantaṃ manussā
vadanti "ayaṃ dāso ayaṃ dāsī idaṃ yānaṃ idaṃ dhanaṃ tava santakan"ti. So tesaṃ
kathaṃ gahetvā "ayandāni 1- mayhan"tiādīni 2- katheti.
       Athassa cūḷapitā cintesi "ayaṃ dārako idāneva evaṃ katheti, 3-
mahallakakāle kuṭumbaṃ majjhe chindāpeyya, 4-  idānevassa kattabbaṃ karissāmī"ti
ekadivasaṃ vāsiṃ ādāya "ehi putta araññaṃ gacchāmā"ti taṃ araññaṃ netvā
viravantaṃ viravantaṃ māretvā āvāṭe pakkhipitvā paṃsunā paṭicchādesi. Idaṃ
sandhāyetaṃ vuttaṃ. Sattakkhattunti satta vāre. Pubbapacchimacetanāvasena cettha
attho veditabbo. Ekapiṇḍapātadānasmiṃ hi ekāva cetanā dve paṭisandhiyo
na deti, pubbapacchimacetanāhi panesa sattakkhattuṃ sagge, sattakkhattuṃ seṭṭhikule
nibbatto. Purāṇanti paccekabuddhassa dinnapiṇḍapātacetanākammaṃ.
       Pariggahanti pariggahitavatthu. Anujīvinoti ekaṃ mahākulaṃ nissāya
paṇṇāsampi saṭṭhīpi kulāni jīvanti, te manusse sandhāyetaṃ vuttaṃ. Sabbannādāya
gantabbanti sabbametaṃ na ādiyitvā gantabbaṃ. Sabbaṃ nikkhepagāminanti 5-
sabbametaṃ nikkhepasabhāvaṃ, 6- pariccajitabbasabhāvamevāti attho. Dasamaṃ.
                           Dutiyo vaggo.
                           ----------
@Footnote: 1 cha.Ma. ayaṃ dāso, Sī. ayaṃ dāsī   2 cha.Ma. mayhaṃ santakantiādīni   3 cha.Ma. kathesi
@4 cha.Ma., i. bhindāpeyya  5 cha.Ma. sabbaṃ nikkhippagāminanti
@6 cha.Ma. nikkhippasabhāvaṃ

---------------------------------------------------------------------------------------------
page155.
                            3. Tatiyavagga
                         1. Puggalasuttavaṇṇanā
       [132] Tatiyavaggassa paṭhame nīcakule pacchā jātiādikena 1- tamena
yuttoti tamo. Kāyaduccaritādīhi puna nirayatamūpagamanato tamaparāyano. Iti ubhayenapi
khandhatamova kathito hoti. Aḍḍhakule pacchā jātiādikena 2- jotinā yuttato
joti, ālokabhūtoti 3- vuttaṃ hoti. Kāyasucaritādīhi puna saggūpapattijotibhāvūpagamanato
jotiparāyano. Iminā nayena itarepi dve veditabbā
       venakuleti vilīvakārakule. Nesādakuleti migaluddhakādīnaṃ kule. Rathakārakuleti
cammakārakule. Pukkusakuleti pupphachaḍḍakakule. Kasiravuttiketi dukkhavuttike.
Dubbaṇṇoti paṃsupisācako viya jhāmakhāṇuvaṇṇo. Duddassikoti vijātamātuyāpi
amanāpadassano. Okoṭimakoti lakuṇḍako. 4- Kāṇoti ekakkhikāṇo vā
ubhayakkhikāṇo vā. Kuṇīti ekahatthakuṇi vā ubhayahatthakuṇi vā. Khañjoti ekapādakhañjo
vā ubhayapādakhañjo vā. Pakkhahatoti hatapakkho pīṭhasappī. Padīpeyyassāti
telakapallakādino padīpaupakaraṇassa. Evaṃ kho mahārājāti ettha eko
puggalo bahiddhā ālokaṃ adisvā mātu kucchismiṃyeva kālaṃ katvā apāyesu
nibbatto 5- sakalampi kappaṃ saṃsarati, sopi tamotamaparāyanova. So pana kuhakapuggalo
bhaveyya. Kuhakassa hi evarūpā nipphatti 6- hotīti vuttaṃ.
       Ettha ca "nīcakule pacchājāto 7- hoti caṇḍālakule vā"tiādīhi
āgamanavipatti ceva pubbuppannapaccayavipatti ca dassitā. Daḷiddetiādīhi
pavattapaccayavipatti. Kasiravuttiketiādīhi ājīvupāyavipatti. Dubbaṇṇotiādīhi
attabhāvavipatti. Bahvābādhotiādīhi dukkhakāraṇasamāyogo. Na lābhītiādīhi
sukhakāraṇavipatti ceva upabhogavipatti ca. Kāyena duccaritantiādīhi tamapārayanabhāvassa
kāraṇasamāyogo. Kāyassa bhedātiādīhi samparāyikatamūpagamo. Sukkapakkho
vuttapaṭipakkhanayena veditabbo.
@Footnote: 1 cha.Ma., i. "nīce kule paccājāto"tiādikena
@2 cha.Ma., i. "ucce kule paccājāto"tiādikena  3 cha.Ma. ālokībhūtoti
@4 Sī., i. lakuṇṭako  5 cha.Ma., i. nibbattanto
@6 cha.Ma. nibbatti   7 cha.Ma. paccājāto

---------------------------------------------------------------------------------------------
page156.
       Akkosatīti  dasahi akkosavatthūhi akkosati. Paribhāsatīti "kasmā tiṭṭhatha,
kiṃ tumhehi amhākaṃ kasikammādīni katānī"tiādīhi paribhavavacanehi paribhāsati.
Rosetīti ghaṭeti. 1- Abyaggamanasoti ekaggacitto. Paṭhamaṃ.
                        2. Ayyikāsuttavaṇṇanā
      [133] Dutiye jiṇṇāti jarājiṇṇā. Vuḍḍhāti vayovuḍḍhā. Mahallikāti
jātimahallikā. Addhagatāti addhaṃ dīghakālaṃ 2- atikkantā. Vayoanuppattāti
pacchimavayaṃ sampattā. Piyā manāpāti rañño kira mātari matāya ayyikānaṃ
mātiṭṭhāne 3- ṭhatvā paṭajaggi, tenassa ayyikāya balavapemaṃ uppajji. Tasmā
evamāha. Hatthiratanenāti satasahassagghaniko 4- hatthī satasahassagghanikena alaṅkārena
alaṅkato hatthiratanaṃ nāma. Assaratanepi eseva nayo. Gāmavaropi satasahassuṭṭhānagāmova.
Sabbāni tāni bhedanadhammānīti tesu hi kiñci kayiramānameva 5- bhijjati,
kiñci katavayositaṃ 6- cakkato anapanītameva, kiñci apanetvā bhūmiyaṃ ṭhapitamattaṃ, kiñci
tato paraṃ, evameva sattesupi koci paṭisandhiṃ gahetvā marati, koci muḷhagabbhāya
mātari mātu kucchito anikkhantova, koci nikkhantamatto, koci tato paranti.
Tasmā evamāha. Dutiyaṃ.
        Tatiye sabbaṃ uttānatthameva.
                       4. Issatthasuttavaṇṇanā *-
      [135] Catutthassa atthuppattiko nikkhePo. Bhagavato kira paṭhamabodhiyaṃ
mahālābhasakkāro udapādi bhikkhusaṃghassa ca. Titthiyā hatalābhasakkārā hutvā kulesu
evaṃ kathentā vicaranti:- "samaṇo gotamo evamāha `mayhameva dānaṃ dātabbaṃ,
na aññesaṃ dānaṃ dātabbaṃ. Mayhameva sāvakānaṃ dānaṃ dātabbaṃ, na aññesaṃ
sāvakānaṃ dānaṃ dātabbaṃ. Mayhameva dinnaṃ mahapphalaṃ, na aññesaṃ dinnaṃ mahapphalaṃ.
Mayhameva sāvakānaṃ dinnaṃ mahapphalaṃ, na aññesaṃ sāvakānaṃ dinnaṃ mahapphalan'ti,
@Footnote: 1 cha.Ma. rosakoti ghaṭṭako  2 cha.Ma., i. cirakālaṃ  3 cha.Ma., i. ayyikāmātuṭṭhāne
@4 cha.Ma., i. satasahassagghanako 5 cha.Ma., i. kariyamānameva  6 cha.Ma., i. katapariyositaṃ
@* cha.Ma. issattasuttavaṇaṇanā

---------------------------------------------------------------------------------------------
page157.
Yuttaṃ nukho sayampi bhikkhācāranissitena paresaṃ bhikkhācāranissitānaṃ catunnaṃ
paccayānaṃ antarāyaṃ kātuṃ, ayuttaṃ karoti ananucchavikan"ti. Sā kathā pattharamānā
rājakulaṃ sampattā. Rājā sutvā cintesi "aṭṭhānametaṃ yaṃ tathāgato paresaṃ lābhantarāyaṃ
kareyya, ete tathāgatassa alābhāya ayasāya parisakkanti. Sacāhaṃ idheva ṭhatvā
`mā evaṃ avacuttha, na satthā evaṃ kathetī'ti vadeyyaṃ, esā 1- kathā nijjhaggiṃ 2-
na gaccheyya, imassa mahājanassa sannipatitakāleyeva naṃ nijjhāpessāmī"ti 3- ekaṃ
chaṇadivasaṃ āgamento tuṇhī ahosi.
       Aparena samayena mahāchaṇe sampatte "ayaṃ imassa kālo"ti nagare
bheriṃ carāpesi:- "saddhā vā assaddhā vā sammādiṭṭhikā vā micchādiṭṭhikā
vā geharakkhake dārake vā mātugāme vā ṭhapetvā avasesā ye vihāraṃ
nāgacchanti, paññāsadaṇḍo"ti. Sayampi pātova nhātvā katapātarāso
sabbābharaṇapaṭimaṇḍito mahatā balakāyena saddhiṃ vihāraṃ agamāsi. Gacchanto ca
cintesi:- "bhagavā tumhehi 4- kira 5- mayhameva dānaṃ dātabbaṃ .pe. Na aññesaṃ
sāvakānaṃ dinnaṃ mahapphalan'ti evaṃ pucchituṃ ayuttaṃ, pañhameva pucchissāmi, pañhaṃ
kathento ca 6- me bhagavā avasāne titthiyānaṃ vādaṃ bhajjissatī"ti. 7- So pañhaṃ
pucchanto kattha nukho bhante dānaṃ dātabbanti āha. Yatthāti yasmiṃ puggale
cittaṃ pasīdati, tasmiṃ dātabbaṃ, tassa vā dātabbanti attho.
        Evaṃ vutte rājā yehi manussehi titthiyānaṃ vacanaṃ ārocitaṃ, tepi
olokesi. Te raññā olokitamattāva maṅkubhūtā adhomukhā pādaṅguṭṭhakena bhūmiṃ
khanamānā 8- aṭṭhaṃsu. Rājā "ekapadeneva bhante hatā titthiyā"ti mahājanaṃ sāvento
mahāsaddena abhāsi. Evaṃ vacanaṃ 9- bhāsitvā "bhagavā cittaṃ nāma
nigaṇṭhācelakaparibbājakādīsu yattha katthaci pasīdati, kattha pana dinnaṃ mahapphalan"ti
pucchi. Aññaṃ kho etanti "mahārāja aññaṃ tayā paṭhamaṃ pucchitaṃ, aññaṃ pacchā,
@Footnote: 1 cha.Ma., i. evaṃ sā                2 cha.Ma. nijjhattiṃ, Sī., i. niruddhaṃ
@3 Sī., i. nirujjhāpessāmi, Ma. nijjhattiṃ labhissāmi   4 cha.Ma., i. tumhe
@5 cha.Ma. kira evaṃ vadatha  6 Sī., i. kathentova  7 cha.Ma. bhañjissati, i. bhijjissati
@8 cha.Ma., i. lekhamānā      9 cha.Ma., i. evañca pana

---------------------------------------------------------------------------------------------
page158.
Sallakkhehi etaṃ, pañhakathanampi 1- mayhaṃ bhāro"ti vatvā sīlavato khotiādimāha.
Tattha idha tyassāti idha te assa. Samupabyūḷhoti rāsibhūto. Asikkhitoti
dhanusippe asikkhito. Akatahatthoti muṭṭhibandhādivasena asampāditahattho. Akatayoggoti
tiṇapuñjamattikāpuñjādīsu akataparicayo. Akatupāsanoti rājarājamahāmattānaṃ
adassitasarakkhePo. Chambhīti pavedhitakāyo.
       Kāmacchando pahīnotiādīsu arahattamaggena kāmacchando pahīno hoti,
anāgāmimaggena byāpādo, arahattamaggeneva thīnamiddhaṃ, tathā uddhaccaṃ dutiyena,
tatiyeneva kukkuccaṃ, paṭhamamaggena vicikicchā pahīnā hoti. Asekkhena sīlakkhandhenāti
asekkhassa sīlakkhandho asekkho sīlakkhandho nāma. Esa nayo sabbattha. Ettha
ca purimehi catūhi padehi lokiyalokuttarā sīlasamādhipaññāvimuttiyo kathitā.
Vimuttiñāṇadassanaṃ paccavekkhaṇañāṇaṃ hoti, taṃ lokiyameva.
       Issatthanti 2- ususippaṃ. Balaviriyanti ettha balaṃ nāma vāyodhātu, viriyaṃ
kāyikacetasikaviriyameva. Bhareti bhareyya. Nāsūraṃ jātipaccayāti "ayaṃ jātisampanno"ti
evaṃ jātikāraṇā asūraṃ na bhareyya.
       Khantisoraccanti ettha khantīti adhivāsanakhanti, soraccanti arahattaṃ.
Dhammāti ete dve dhammā. Assameti āvasathe. Vivaneti araññaṭṭhāne, nirudake
araññe caturassapokkharaṇiādīni kārayeti attho. Duggeti visamaṭṭhāne. Saṅkamanānīti
paṇṇāsahatthasaṭṭhihatthāni samokiṇṇaparisudadhavālukāni saṅkamanāni kareyya.
       Idāni etesu araññasenāsanesu vasantānaṃ bhikkhūnaṃ bhikkhācāravattaṃ
ācikkhanto annapānantiādimāha. Tattha senāsanānīti mañcapīṭhādīni.
Vippasannenāti khīṇāsavassa dentopi sakaṅkhena kilesamalinena cittena adatvā
vippasanneneva 3- dadeyya. Thanayanti gajjento. Satakkuthūti 4- satasikharo, anekakūṭota
attho. Abhisaṅkhaccāti abhisaṅkharitvā samodhānetvā rāsiṃ katvā.
@Footnote: 1 cha.Ma., i. pañhākathanaṃ pana            2 cha.Ma. issattanti, Ma. issaṭṭhanti
@3 cha.Ma. vippasanneneva cittena         4 cha.Ma., i. satakkakūti

---------------------------------------------------------------------------------------------
page159.
     Anumodamānoti tuṭṭhamānaso hutvā. Pakiretīti dānagge vicarati,
pakiranto viya vā dānaṃ deti. Puññadhārāti anekadānacetanāmayā puññadhāRā.
Dātāraṃ abhivassatīti yathā ākāse samuṭṭhitameghato nikkhantā udakadhārā paṭhaviṃ
sinehayanti kalinnayanti abhivassanti, 1- evameva ayampi dāyakassa abbhantare
uppannā puññadhārā tameva dātāraṃ anto sineheti pūreti abhisandeti. Tena
vuttaṃ "dātāraṃ abhivassatī"ti. Catutthaṃ.
                      5. Pabbatopamasuttavaṇṇanā *-
        [136] Pañcame muddhāvasittānanti khattiyābhisekena muddhani avasittānaṃ
katābhisekānaṃ. Kāmagedhapariyuṭṭhitānanti kāmesu gedhena pariyuṭṭhitānaṃ abhibhūtānaṃ.
Janapadatthāvariyappattānanti janapade thirabhāvappattānaṃ. Rājakaraṇīyānīti rājakammāni
rājūhi kattabbakiccāni. Tesvāhanti tesu ahaṃ. Ussukkaṃ āpannoti byāpāraṃ
āpanno. Esa kira rājā divasassa tikkhattuṃ bhagavato upaṭṭhānaṃ gacchati,
antaragamanāni bahūnipi honti. Tassa nibaddhaṃ gacchato balakāyo mahāpi hoti
appopi. Athekadivasaṃ pañcasatā corā cintayiṃsu 2- "ayaṃ rājā avelāya appena
balena samaṇassa gotamassa upaṭṭhānaṃ gacchati, antarāmaggena 3- gahetvā rajjaṃ
gaṇhissāmā"ti. Te andhavane nilīyiṃsu. Rājāno ca nāma mahāpuññā honti.
Atha tesaṃyeva abbhantarato eko puriso nikkhamitvā rañño ārocesi. Rājā
mahantaṃ balakāyaṃ ādāya andhavanaṃ parivāretvā te sabbe gahetvā andhavanato
yāva nagaradvārā maggassa ubhosu passesu yathā aññamaññaṃ cakkhunā cakkhuṃ
upanibandhitvā olokenti, evaṃ āsannāni sūlāni ropetvā 4- sūlesu
uttāsesi. Idaṃ sandhāya evamāha.
       Atha satthā cintesi "sacāhaṃ vakkhāmi `mahārāja mādise nāma
sammāsambuddhe dhūravihāre vasante tayā evarūpaṃ dāruṇaṃ kammaṃ kataṃ, ayuttaṃ te
@Footnote: 1 cha.Ma., i. sinehayantī tementī kiledayantī abhivassati   2 Sī. mantayiṃsu
@3 cha.Ma., i. antarāmaggenaṃ  4 cha.Ma., i. ropāpetvā  * cha.Ma. pabbatūpamasuttavaṇṇanā

---------------------------------------------------------------------------------------------
page160.
Katan'ti, athāyaṃ rājā maṅku hutvā saṅkhambhituṃ 1- na sakkuṇeyya, pariyāyena dhammaṃ
kathentasseva me sallakkhessatī"ti dhammadesanaṃ ārabhanto taṃ kiṃ maññasītiādimāha.
Tattha saddhāyikoti saddhātabbo, yassa tvaṃ vacanaṃ saddahasīti attho. Paccayikoti
tasseva vevacanaṃ, yassa vacanaṃ paṭiyāyasīti 2- attho. Abbhasamanti ākāsasamaṃ.
Nippothento āgacchatīti paṭhavītalato yāva akaniṭṭhabrahmalokā sabbasatte
saṇahakaraṇīyaṃ tilacuṇṇaṃ viya karonto piṃsanto 3- āgacchati.
       Aññatra dhammacariyāyāti ṭhapetvā dhammacariyaṃ aññaṃ kattabbaṃ natthi,
dasakusalakammapathasaṅkhātā dhammacariyāva kattabbā bhanteti. Samacariyādīni tasseva
vevacanāni. Ārocemīti ācikkhāmi. Paṭivedayāmīti jānāpemi. Adhivattatīti
ajjhottharati. Hatthiyuddhānīti nāḷāgirisadise hemakappane nāge āruyha
yujjhitabbayuttāni 4- gatīti nipphatti. Visayoti okāso, samatthabhāvo vā. Na hi
sakkā tehi jarāmaraṇaṃ paṭibāhituṃ. Mantino mahāmattāti mantasampannā
mahosathavidhurapaṇḍitasadisamahāmaccā. Bhūmigatanti mahālohakumbhiyo pūretvā bhūmiyaṃ ṭhapitaṃ.
Vehāsaṭṭhanti cammapasibbake pūretvā tulāsaṅghāṭādīsu laggetvā ceva niyuhādīsu 5-
ca pūretvā ṭhapitaṃ. Upalāpetunti aññamaññaṃ bhindituṃ. Yathā dve janā ekena
maggena na gacchanti, evaṃ kātuṃ.
       Nabhaṃ āhaccāti ākāsaṃ pūretvā. Evaṃ jarā ca maccu cāti idha 6-
dveyeva pabbatā gahitā, rājovāde pana "jarā āgañchi 7- sabbaṃ yobbanaṃ
vilumpamānāpī"ti evaṃ jarā maraṇaṃ byādhi vipattīti cattāropete āgatāva.
Tasmāti yasmā hatthiyuddhādīhi jarāmaraṇaṃ jinituṃ na sakkā, tasmā. Saddhaṃ
nivesayeti saddhaṃ niveseyya patiṭṭhāpeyyāti. Pañcamaṃ.
                           Tatiyo bhāgo.
                     Iti kosalasaṃyuttavaṇṇanā niṭṭhitā.
                         ---------------
@Footnote: 1 cha.Ma., i. santhambhituṃ, Ma. saṇṭhambhituṃ     2 cha.Ma., i. pattiyāyasi
@3 cha.Ma., i. saṇhakaraṇīyaṃ tiṇacuṇṇaṃ viya karonto pisanto
@4 cha.Ma. abhiruyha yujjhitabbayuddhāni  5 cha.Ma., i. niyyuhādīsu
@6 Sī., i. ime, Ma. idha pana   7 cha.Ma., i. āgacchati

---------------------------------------------------------------------------------------------
page161.
                           4. Mārasaṃyutta
                            1. Paṭhamavagga
                        1. Tapokammasuttavaṇṇanā
       [137] Mārasaṃyuttassa paṭhame uruvelāyaṃ  viharatīti paṭividdhasabbaññutañāṇo
uruvelagāmaṃ upanissāya viharati. Paṭhamābhisambuddhoti abhisambuddho hutvā paṭhamaṃ
antosattasattāhasmiṃyeva. 1- Dukkarakārikāyāti chabbassāni katāya dukkarakiriyāya.
Māro pāpimāti attano visayaṃ atikkamituṃ paṭipanne satte māretīti māro.
Pāpe niyojeti, sayaṃ vā pāpe niyuttoti pāpimā. Aññānipissa kaṇho
adhipati vasavattī antako namuci pamattabandhūtiādīnipi bahūni nāmāni, idha pana
nāmadvayameva gahitaṃ. Upasaṅkamīti "ayaṃ samaṇo gotamo `muttosmī'ti maññati, 2-
amuttabhāvamassa kathessāmī"ti cintetvā upasaṅkami.
       Tapokammā apakkammāti tapokammato apakkamitvā. Aparaddhoti "dūre
tvaṃ suddhimaggā"ti vadati. Aparaṃ tapanti aparabhāvatthāya 3- kataṃ lūkhatapaṃ,
attakilamathānuyogo. Sabbaṃ natthāvahaṃ hotīti "sabbatapaṃ mayhaṃ atthāvahaṃ na
bhavissatī"ti 4- ñatvā. Phiyārittaṃva dhammanīti araññe thale phiyārittaṃ viya. Idaṃ
vuttaṃ hoti:- yathā hi 5- araññe thale nāvaṃ ṭhapetvā bhaṇḍassa pūretvā
mahājane abhiruḷhe 6- phiyārittaṃ gahetvā ākaḍḍheyyuṃ ceva uppileyyuṃ ca, so
mahājanassa vāyāmo ekaṅguladvaṅgulamattaṃpi nāvāya gamanaṃ asādhento niratthako
bhaveyya na atthāvaho, evameva ahaṃ "sabbaṃ aparaṃ tapaṃ anatthāvahaṃ hotī"ti
ñatvā vissajjesinti.
         Idāni taṃ aparaṃ tapaṃ pahāya yena maggena buddho jāto, taṃ dassento
sīlantiādimāha. Tattha sīlanti vacanena sammāvācākammantājīvā gahitā, samādhinā
@Footnote: 1 cha.Ma. antosattāhasmiṃyeva   2 ka. paññapeti   3 cha.Ma. amaratapaṃ amarabhāvatthāya
@4 cha.Ma., i. na bhavatīti     5 cha.Ma. ayaṃ saddo na dissati
@6 cha.Ma. mahājanā abhirūhitvā, Sī., i. mahājano abhiruḷho

---------------------------------------------------------------------------------------------
page162.
Sammāvāyāmasatisamādhayo, paññāya sammādiṭṭhisaṅkappā. Maggaṃ bodhāya bhāvayanti
imaṃ aṭṭhaṅgikaṃ ariyamaggaṃ bodhatthāya bhāvento. Ettha ca bodhāyāti maggatthāya.
Yathā hi  yāgutthāya yāgumeva pacanti, pūvatthāya pūvameva pacanti, na aññaṃ kiñci
karonti, evaṃ maggameva maggatthāya bhāveti. Tenāha "maggaṃ bodhāya bhāvayan"ti.
Paramaṃ suddhinti arahattaṃ. Nīhatoti tvaṃ mayā nīhato parājito. Paṭhamaṃ.
                        2. Nāgasuttavaṇṇanā *-
     [138]  Dutiye rattandhakāratimisāyanti rattiṃ 1- andhabhāvakaraṇe 2- mahātame
caturaṅgatamasi. Ajjhokāse nisinno hotīti gandhakuṭito nikkhamitvā caṅkamakoṭiyaṃ
pāsāṇaphalake mahācīvaraṃ sīse ṭhapetvā padhānaṃ pariggaṇhamāno nisinno hoti.
        Nanu ca tathāgatassa abhāvito vā maggo appahīnā vā kilesā
appaṭividdhaṃ vā akuppaṃ asacchikato vā nirodho natthi, kasmā evamakāsīti?
anāgate kulaputtānaṃ aṅkusatthaṃ. "anāgate 3- kulaputtā mayā gatamaggaṃ āvajjitvā
ajjhokāse vāsaṃ vasitabbaṃ maññamānā padhānakammaṃ karissantī"ti sampassamāno
satthā evamakāsi. Mahāti mahanto. Ariṭṭhakoti kāḷako. Maṇīti pāsāṇo.
Evamassa sīsaṃ hotīti evaṃ 4- tassa kāḷavaṇṇakūṭāgārappamāṇamahāpāsāṇasadisaṃ
sīsaṃ hoti.
          Subhāsubhanti dīghamaddhānaṃ saṃsaranto sundarāsundaraṃ vaṇṇaṃ katvā āgatosīti
vadati. Athavā saṃsaranti saṃsaranto āgacchanto. Dīghamaddhānanti vasavattiṭṭhānato
yāva uruvelāya 5- dīghamaggaṃ, pure bodhiyā ca 6- chabbassāni dukkarakārikasamayasaṅkhātaṃ
dīghakālaṃ. Vaṇṇaṃ katvā subhāsubhanti sundarañca asundarañca nānappakāraṃ vaṇṇaṃ
katvā anekavāraṃ mama santikaṃ āgatosīti attho. So kira vaṇṇo nāma natthi,
yena vaṇṇena māro vibhiṃsakatthāya 7- bhagavato santikaṃ na āgatapubbo. Tena naṃ
bhagavā evamāha. Alante tenāti alaṃ tuyhaṃ etena māravibhiṃsakadassanabyāpārena.
                              Dutiyaṃ.
@Footnote: 1 Sī., i. ratti     2 cha.Ma. andhabhāvakārake        3 cha.Ma. anāgatehi
@4 cha.Ma., i. evarūpaṃ   5 Ma. uruvelā             6 cha.Ma., i. vā
@7 i. vihiṃsakatthāya       * cha.Ma. hatthirājavaṇṇasuttavaṇṇanā

---------------------------------------------------------------------------------------------
page163.
                          3. Subhasuttavaṇṇanā
      [139] Tatiye susaṃvutāti supihitā. Na te māravasānugāti māra te
tuyhaṃ vasānugā na honti. Na te mārassa paccagūti 1- te tuyhaṃ mārassa
bandhaparā 2- sissā antevāsikā na honti. Tatiyaṃ.
                      4. Paṭhamamārapāsasuttavaṇṇanā
      [140] Catutthe yonisomanasikārāti upāyamanasikārena. Yonisosammappadhānāti
upāyaviriyena kāraṇaviriyena. Vimuttīti arahattaphalavimutti. Ajjhabhāsīti
"ayaṃ attanā viriyaṃ katvā arahattaṃ patvāpi na tussati, idāni aññesaṃpi
`pāpuṇathā'ti 3- ussāhaṃ karoti, paṭibāhissāmi nan"ti cintetvā abhāsi.
      Mārapāsenāti kilesapāsena. Ye dibbā ye ca mānusāti ye
dibbakāmaguṇasaṅkhātā mānusakakāmaguṇasaṅkhātā ca mārapāsā nāma atthi, sabbehi
tehi tvaṃ bandhoti 4- vadati. Mārabandhanabandhoti mārabandhanena bandho,
mārabandhane vā bandho. Na me samaṇa mokkhasīti samaṇa tvaṃ mama visayato na
muccissasi. Catutthaṃ.
                       5. Dutiyamārapāsasuttavaṇṇanā
       [141] Pañcame muttāhanti mutto ahaṃ. Purimasuttaṃ antovasse vuttaṃ,
idaṃ pana pavāretvā vuṭṭhavassakāle. Cārikanti anupubbagamanacārikaṃ. Divasaṃ 5-
yojanaparamaṃ gacchantā carathāti vadati. Mā ekena dveti ekamaggena dve janā
mā agamittha. Evaṃ hi gatesu ekasmiṃ dhamme desente ekena tuṇhībhūtena
ṭhātabbaṃ hoti. Tasmā evamāha.
       Ādikalyāṇanti ādimhi kalyāṇaṃ sundaraṃ bhaddakaṃ. Tathā majjhapariyosānesu
ādimajjhapariyosānaṃ ca nāmetaṃ sāsanassa ca desanāya ca vasena
dubbidhaṃ. Tattha sāsanassa sīlaṃ ādi, samathavipassanāmaggā majjhaṃ, phalanibbānāni
@Footnote: 1 cha.Ma. baddhagū               2 cha.Ma., baddhacarā      3 cha.Ma., i. pāpuṇātha
@4 cha.Ma.,i. baddhoti. evamuparipi       5 cha.Ma., i. divase divase

---------------------------------------------------------------------------------------------
page164.
Pariyosānaṃ. Sīlasamādhayo vā ādi, vipassanāmaggā majjhaṃ, phalanibbānāni
pariyosānaṃ. Sīlasamādhivipassanā vā ādi, maggo majjhaṃ, phalanibbānāni pariyosānaṃ.
Desanāya pana catuppadikāya gāthāya tāva paṭhamapado 1- ādi. Dutiyatatiyā majjhaṃ,
catuttho pariyosānaṃ. Pañcapadachappadānaṃ paṭhamapado 1- ādi, avasānapado 1-
pariyosānaṃ, sesā 2- majjhaṃ. Ekānusandhikasuttassa nidānaṃ ādi, "idamavocā"ti
pariyosānaṃ, sesaṃ majjhaṃ. Anekaanusandhikassa majjhe bahūpi anusandhimeva 3- nidānaṃ
ādi, "idamavocā"ti pariyosānaṃ.
        Sātthanti sātthakaṃ katvā desetha. Sabyañjananti byañjanehi ceva
padehi ca paripūraṃ katvā desetha. Kevalaparipuṇṇanti sakalaparipuṇṇaṃ. Parisuddhanti
nirūpakkilesaṃ. Brahmacariyanti sikkhattayasaṅgahasāsanabrahmacariyaṃ. Pakāsethāti
āvikarotha.
        Apparajakkhajātikāti paññācakkhumhi appakilesarajasabhāvā, dukūlasāṇiyā
paṭicchannā viya catuppadikagāthāpariyosāne arahattappattasamatthā sattā 4- santīti
attho. Assavanatāti assavanatāya. Parihāyantīti alābhaparihāniyā dhammato
parihāyanti. Senānigamoti paṭhamakappikānaṃ senāya niviṭṭhokāse patiṭṭhitagāmo,
sujātāya vā pitu senānigamo. 5- Tenupasaṅkamissāmīti nāhaṃ tumhe uyyojetvā
pariveṇādīni kāretvā upaṭṭhākādīhi paricariyamāno viharissāmi, tiṇṇaṃ pana
jaṭilānaṃ aḍḍhuḍḍhāni pāṭihāriyasahassāni dassetvā dhammameva desetuṃ
upasaṅkamissāmi. 6- Upasaṅkamīti 7- "ayaṃ samaṇo gotamo mahāyuddhaṃ viya 8- `mā ekena
dve agamittha, dhammaṃ desethā'ti saṭṭhī jane uyyojeti, imasmiṃ pana ekasmiṃpi
dhammaṃ desente mayhaṃ cittassa sātaṃ 9- natthi, evaṃ bahūsu desentesu kuto
bhavissati, paṭibāhāmi nan"ti cintetvā upasaṅkami. Pañcamaṃ.
@Footnote: 1 cha.Ma., i......pādo     2 cha.Ma., i. avasesā    3 cha.Ma., i. anusandhi majjhameva
@4 cha.Ma., i. arahattaṃ pattuṃ samatthā     5 cha.Ma., i. senānī nāma nigamo
@6 cha.Ma., i. upasaṅkamissāmīti         7 cha.Ma., i. tenupasaṅkamīti
@8 cha.Ma., i, mahāyuddhaṃ vicārento viya       9 cha.Ma., i. cittassādaṃ

---------------------------------------------------------------------------------------------
page165.
                         6. Sappasuttavaṇṇanā
     [142] Chaṭṭhe soṇḍikā kilañjanti surākārakānaṃ piṭhapattharaṇakilañjaṃ. 1-
Kosalikā 2- kaṃsacāṭīti 3- kosalarañño rathacakkappamāṇā paribhogacāṭi. 3- Gaḷagaḷāyanteti
gajjente. 4- Kammāragaggariyāti kammāruddhanapanāḷiyā. Dhamamānāyāti
bhasmavātena 5- pūriyamānāya. Iti viditvāti "samaṇo gotamo padhānamanuyutto
sukhanisinno, ghaṭṭayissāmi nan"ti vuttappakāraṃ attabhāvaṃ māpetvā padhānabhūmiyaṃ 6-
ito cito ca sañcarantaṃ 7- vijjulatālokena disvā "ko nukho eso satto"ti
āvajjento "māro ayan"ti evaṃ viditvā.
       Suññagehānīti suññāgārāni. Seyyāti seyyatthāya, ṭhassāmi caṅkamissāmi
nisīdissāmi nipajjissāmīti etadatthāya yo suññāgārāni sevatīti attho. So muni
attasaññatoti so buddhamuni hatthapādakukkuccābhāvena saññattabhāvo. Vossajja
careyya tattha soti so tasmiṃ attabhāve ālayaṃ nikantiṃ vossajjitvā pahāya
careyya. Paṭirūpaṃ hi tathāvidhassa tanti tādisassa taṃsaṇṭhitassa buddhamunino taṃ
attabhāve nikantiṃ vossajjetvā caraṇaṃ nāma paṭirūpaṃ yuttaṃ anucchavikaṃ.
       Carakāti sīhabyagghādikā sañcaraṇasattā. Bheravāti saviññāṇakāviññāṇakā
bheravā. Tattha saviññāṇakā sīhabyagghādayo, aviññāṇakā rattibhāge
khāṇuvammikādayo. Tepi hi tasmiṃ kāle yakkhā viya upaṭṭhahanti, rajjuvalliyādīni 8-
sappā viya upaṭṭhahanti. Tatthāti tesu bheravesu suññāgāragato buddhamuni
lomahaṃsamattakaṃpi 9- na karoti.
       Idāni aṭṭhānaparikappaṃ dassento nabhaṃ phaleyyātiādimāha. Tattha
phaleyyāti kākapadaṃ viya hīrahīraso phaleyya. Caleyyāti pokkharapatte vātāhato udakabindu
viya caleyya. Sallampi ce urasi pakappayeyyunti 10- tiṇhasattisallaṃ cepi urasmiṃ
dhāreyyuṃ. 10-  Upadhīsūti khandhūpadhīsu. Tāṇaṃ na karontīti tiṇhasallaṃ 11- urasmiṃ
@Footnote: 1 cha.Ma., i. piṭṭhapattharaṇakakilañjaṃ  2 Ma. kosalakā  3 cha.Ma., i. kaṃsapātīti.....pāti
@4 cha.Ma. gajjante   5 cha.Ma. bhastavātena, Sī. tassā vātena     6 cha.Ma.niyāmabhūmiyaṃ
@7 Sī., i. saṃsarantaṃ  8 cha.Ma., i. rajjuvalliyādīni sabbāni
@9 cha.Ma., i. lomacalanamattakampi  10-10 cha.Ma. tikhiṇasattisallaṃ cepi urasmiṃ
@cārayeyyuṃ, i. tikhiṇā sattisallaṃ...   11 cha.Ma., i. tikhiṇe salle

---------------------------------------------------------------------------------------------
page166.
Dhārayamāne 1- bhayena guyhantarakuṭantarādīni 2- pavisantā tāṇaṃ karonti nāma.
Buddhā pana samucchinnasabbabhayā evarūpaṃ tāṇaṃ na karonti. Chaṭṭhaṃ.
                         7. Supatisuttavaṇṇanā
      [143] Sattame pāde pakkhāletvāti utugāhāpanatthaṃ dhovitvā. Buddhānaṃ
pana sarīre rajojallaṃ na upalimapati, udakaṃpi pokkharapatte pakkhittaṃ viya
vivaṭṭitvā gacchata. Apica 3- dhotapādake gehe pāde dhovitvā pavisanaṃ pabbajitānaṃ
vattaṃ. Tattha buddhānaṃ vattabhedo nāma natthi, vattasīse pana ṭhatvā dhovanti.
Sace hi tathāgato neva nhāyeyya, na pāde dhoveyya, "nāyaṃ manusso"ti vadeyyuṃ.
Tasmā manussakiriyaṃ amuccanto 4- dhovati, sato sampajānoti soppariggāhakena
satisampajaññena samannāgato. Upasaṅkamīti samaṇo gotamo sabbarattiṃ ajjhokāse
caṅkamitvā gandhakuṭiṃ pavisitvā niddāyati, ativiya sukhasayito bhavissati,
ghaṭṭessāmi 5- nanti cintetvā upasaṅkami.
       Kiṃ soppasīti kiṃ supasi, kiṃ soppaṃ nāmidaṃ tavāti vadati. Kiṃ nu
soppasīti kasmā nu supasi. Dubbhago 6-  viyāti mato viya visaññī viya ca.
Suññamagāranti suññaṃ me gharaṃ laddhanti soppasīti vadati. Suriye uggateti
suriyamhi uṭṭhite. Idāni hi aññe bhikkhū sammajjanti, pānīyaṃ upaṭṭhapenti,
bhikkhācāragamanasajjā bhavanti, tvaṃ kasmā soppasiyeva.
      Jālinīti tayo bhave ajjhottharitvā ṭhitena "ajjhattikassupādāya aṭṭhārasa
taṇhāvicaritānī"tiādinā 7- nayena tena tena attano koṭṭhāsabhūtena jālena
jālinī. Visattikāti rūpādīsu tattha tattha vissajjatāya 8- visamūlatāya visaparibhogatāya
ca visattikā. Kuhiñci netaveti katthaci netuṃ. Sabbūpadhīnaṃ parikkhayāti 9- sabbesaṃ
khandhakilesābhisaṅkhārakāmaguṇabhedānaṃ upadhīnaṃ parikkhayā. Kiṃ tavettha mārāti māra
@Footnote: 1 cha.Ma. cāriyamāne    2 cha.Ma., i. gumbantarakandarādīni   3 cha.Ma., i. apica kho
@4 cha.Ma., i. amuñcanto  5 cha.Ma., i. ghaṭayissāmi    6 ka. dubbhato, i. dubbhayo
@7 abhi. vibhaṅga. 35/842/426 khuddakavatthuvibhaṅga      8 cha.Ma., i. visattatāya
@9 cha.Ma. sabbūpadhi parikkhayāti

---------------------------------------------------------------------------------------------
page167.
Tuyhaṃ kiṃ ettha, kasmā tvaṃ uṇhayāguyaṃ nilīyituṃ asakkontī khuddamakkhikā viya
antanteneva ujjhāyanto āhiṇḍasīti. Sattamaṃ.
                         8. Nandatisuttavaṇṇanā
      [144] Aṭṭhamaṃ devatāsaṃyutte vuttatthameva. Aṭṭhamaṃ.
                        9. Paṭhamaāyusuttavaṇṇanā
      [145] Navame appaṃ vā bhiyyoti bhiyyo jīvanto aparavassasataṃ jīvituṃ
na sakkoti, paṇṇāsaṃ vā saṭṭhī vā vassāni jīvati. Ajjhabhāsīti samaṇo gotamo
"manussānaṃ appamāyun"ti katheti, dīghabhāvamassa kathessāmīti paccanīkasātatāya
abhibhavitvā 1- abhāsi.
       Na naṃ hīḷeti taṃ āyuṃ "appakaṃ idan"ti na hīḷeyya. Khīramattovāti
yathā daharo kumāro uttānaseyyako khīraṃ pivitvā dukūlacumbitake 2- nipanno asaññī
viya niddāyati, kassaci āyuṃ appaṃ vā dīghaṃ vāti na cinteti, evaṃ sappuriso.
Careyyādittasīsovāti āyuṃ parittanti ñatvā pajjalitasīso viya careyya. Navamaṃ.
                       10. Dutiyaāyusuttavaṇṇanā
     [146] Dasame nemiva rathakubbaranti yathā divasaṃ gacchantassa rathassa
cakkanemi kubbaraṃ anupariyāyati na vijahati, evaṃ āyu anupariyāyatīti dasamaṃ.
                           Paṭhamo vaggo.
                            ---------
                            2. Dutiyavagga
                        1. Pāsāṇasuttavaṇṇanā
       [147] Dutiyavaggassa paṭhame nisinnoti pubbe vuttanayeneva padhānaṃ
pariggaṇhanto nisinno. Māropissa sukhanisinnabhāvaṃ ñatvā ghaṭṭayissāmīti
upasaṅkanto. Paggaḷesīti 3- pabbatapiṭṭhe ṭhatvā pavijjhi. Pāsāṇā nirantarā
aññamaññaṃ abhihanantā patanti. Kevalanti sakalaṃ. Sabbanti tasseva vevacanaṃ. Paṭhamaṃ.
@Footnote: 1 Ma. adhibhavitvā   2 cha.Ma., i. dukūlacumbaṭake     3 cha.Ma., i. padālesīti

---------------------------------------------------------------------------------------------
page168.
                        2. Sīhasuttavaṇṇanā *-
      [148] Dutiye vicakkhukammāyāti parisāya paññāya 1- paññācakkhuṃ
vināsetukāmatāya. 2- Buddhānaṃ panesa paññācakkhuṃ vināsetuṃ na sakkoti, parisāya
bheravārammaṇaṃ sāvento vā dassento vā sakkoti. Vijitāvī nu maññasīti kiṃ
nu tvaṃ "vijitavijayo ahan"ti maññasi, mā evaṃ maññi, natthi tava jayo.
Parisāsūti aṭṭhasu parisāsu. Balappattāti dasabalappattā. Dutiyaṃ.
                        3. Sakkalikasuttavaṇṇanā
     [149] Tatiye mandiyā nu sīseti 3- mandabhāvena momūhabhāvena. Udāhu
kāveyyamattoti udāhu yathā kathitabbaṃ 4- cintento tena kattabbakārena 5-
matto sayati, evaṃ sayasi. Sampacurāti bahavo. Kimidaṃ soppase vāti kasmā idaṃ
soppaṃ soppasiyeva. Atthaṃ sameccāti atthaṃ samāgantvā pāpuṇitvā. Mayhaṃ hi
6- asaṅgato nāma saṅgatavipannovāti 6- attho natthi. Sallanti tikhiṇasattisallaṃ.
Jaggaṃ na saṅkemīti 7- yathā ekacco sīhapathādīsu jagganto saṅkati, tathā ahaṃ
jaggantopi na saṅkāmi. Napi bhemi sottunti yathā ekacco sīhapathādīsuyeva
supituṃpi bhāyati, evaṃ ahaṃ supituṃ na bhāyāmi. Nānutapanti māmanti yathā ācariyassa
vā antevāsikassa vā aphāsuke jāte uddesaparipucchāya ṭhitattā antevāsiṃ
rattindivā 8- atikkamantā anupatanti, evaṃ maṃ nānutapanti. Na hi mayhaṃ kiñci
apariniṭṭhitakammaṃ nāma atthi. Tenevāha "hāniṃ na passāmi kuhiñci loke"ti. Tatiyaṃ.
                       4. Paṭirūpasuttavaṇṇanā *-
      [150] Catutthe anurodhavirodhesūti rāgapaṭighesu. Mā sajjittha 9- tadācaranti
etaṃ 10- dhammakathaṃ ācaranto mā laggi. Dhammakathaṃ kathentassa hi ekacce
sādhukāraṃ dadanti, tesu rāgo uppajjati. Ekacce  asakkaccaṃ suṇanti, tesu
@Footnote: 1 cha.Ma. ayaṃ pāṭho na dissati  2 cha.Ma., i. vināsetukamyatāya
@3 cha.Ma., i mandiyā nūti  4 cha.Ma., i. kavi kabbaṃ  5 cha.Ma., i. kabbakaraṇena
@6-6 cha.Ma., i. asaṅgaho nāma saṅgahavipanno  7 cha.Ma., i. saṅketi
@8 Ma., i, ratti vā divā vā  9 cha.Ma., i. sajjittho   10 cha.Ma., i. evaṃ
@* cha.Ma. kinnusīhasuttavaṇṇanā     * cha.Ma. patirūpasutta...

---------------------------------------------------------------------------------------------
page169.
Paṭigho uppajjati. Iti dhammakathiko anurodhavirodhesu sajjati nāma. Tuvaṃ evaṃ mā
sajjitthāti 1- vadati. Yadaññamanusāsatīti yaṃ aññaṃ anusāsati, taṃ. Sambuddho
hitānukampī hitena anukampati. Yasmā ca hitānukampī, tasmā anurodhavirodhehi
vippamutto tathāgatoti. Catutthaṃ.
                         5. Mānasasuttavaṇṇanā
       [151] Pañcame ākāse carantepi bandhatīti antalikkhacaro. Pāsoti
rāgapāso. Mānasoti manasampayutto. Pañcamaṃ.
                         6. Puttasuttavaṇṇanā
       [152] Chaṭṭhe pañcannaṃ upādānakkhandhānaṃ upādāyāti pañca
upādānakkhandhe ādiyitvā, sabhāvasāmaññalakkhaṇavasena nānappakārato vibhajitvā
dassento. Sandassetīti khandhānaṃ sabhāvalakkhaṇādīni dasseti. Samādapetīti
gaṇhāpeti. Samuttejetīti samādānamhi ussāhaṃ janeti. Sampahaṃsetīti paṭividdhaguṇena
vodāpeti jotāpeti. Aṭṭhikatvāti  2- atthikatvā, 3- "ayanno adhigantabbo
attho"ti evaṃ sallakkhetvā tāya desanāya atthikā hutvā. Manasikatvāti citte
ṭhapetvā. Sabbacetaso 4- samannāharitvāti sabbena tena kammakārakacittena
samannāharitvā. Ohitasotāti ṭhapitasotā. Abbhokāse nikkhittāti otāpanatthāya
ṭhapitā.
        Rūpaṃ vedayitaṃ saññanti 5- ete rūpādayo tayo khandhe. 6- Yañca saṅkhatanti
iminā saṅkhārakkhandho gahito. Evaṃ tattha virajjatīti "eso ahaṃ na homi,
etaṃ mayhaṃ na hotī"ti passanto evaṃ tesu khandhesu virajjati. Khemattanti khemībhūtaṃ
attabhāvaṃ. Iminā phalakkhaṇaṃ 7- dasseti. Anvesanti bhavayonigatiṭhitisattāvāsasaṅkhātesu
sabbaṭṭhānesu pariyesamānā. Nājjhagāti na passīti. Chaṭṭhaṃ.
@Footnote: 1 cha.Ma. lajjittho  2 cha.Ma. aṭṭhiṃ katvā  3 cha.Ma. atthikaṃ katvā  4 cha.Ma. sabbacetasā
@5 cha.Ma. saññāti     6 cha.Ma. khandhā      7 Sī. phalalakkhaṇaṃ

---------------------------------------------------------------------------------------------
page170.
                       7. Āyatanasuttavaṇṇanā *-
     [153] Sattame phassāyatanānanti sañjātisamosaraṇaṭṭhena chadvārikassa
phassassa āyatanānaṃ. Bhayabheravaṃ saddanti meghadundubhiasanipātasaddasadisaṃ bhayajanakaṃ
saddaṃ. Paṭhavī maññe udrīyatīti 1- ayaṃ mahāpaṭhavī paṭapaṭasaddaṃ kurumānā viya
ahosi. Ettha loko vimucchitoti etesu chasu ārammaṇesu loko adhimucchito.
Māradheyyanti mārassa ṭhānabhūtaṃ tebhūmikavaṭṭaṃ. 2- Sattamaṃ.
                         8. Piṇḍasuttavaṇṇanā
      [154] Aṭṭhame pāhunakāni bhavantīti tathārūpe nakkhatte tattha tattha
pesetabbāni pahonakāni 3- bhavanti. Āgantukapaṇṇākāradānāni vā. Sayaṃ
caraṇadivaso 4- kira so. Samavayajātigottā kumārakā tato tato sannipatanti.
Kumārikāyopi attano attano vibhavānurūpena alaṅkatā tahaṃ tahaṃ vicaranti. Tatra
kumārikāyopi yathārucitānaṃ kumārakānaṃ paṇṇākāraṃ pesenti, kumārakāpi kumārikānaṃ
aññasmiṃ asati antamaso mālāgulenapi parikkhipanti. Anvāviṭṭhāti anuāviṭṭhā.
Taṃdivasaṃ kira pañcasatā kumārikāyo uyyānakīḷaṃ gacchantiyo paṭipathe satthāraṃ disvā
mandapūvaṃ 5- dadeyyuṃ, satthā tāsaṃ dānānumodanatthaṃ pakiṇṇakadhammadesanaṃ deseyya,
desanāpariyosāne sabbāpi sotāpattiphale patiṭṭhaheyyuṃ, māro tāsaṃ sampattiyā
antarāyaṃ karissāmīti anvāvisi. Pāliyaṃ pana mā samaṇo gotamo piṇḍamalatthāti.
Ettakaṃyeva vuttanti.
       Kiṃ pana satthā mārāvaṭṭanaṃ ajānitvā paviṭṭhoti. Āma ajānitvā.
Kasmā? anāvajjanakatāya. Buddhānaṃ hi "asukaṭṭhāne bhattaṃ labhissāma, na
Labhissāmā"ti āvajjanaṃ ananucchavikaṃ. Paviṭṭho pana manussānaṃ upacārabhedaṃ
disvā "kiṃ idan"ti āvajjento ñatvā "āmisatthaṃ mārāvaṭṭanaṃ bhindituṃpi
ananucchavikan"ti abhinditvāva nikkhanto.
@Footnote: 1 cha.Ma. undrīyati  2 cha.Ma. tebhūmakavaṭṭaṃ   3 cha.Ma., i. pāhunakāni
@4 cha.Ma. caraṇadivase  5 cha.Ma. chaṇapūvaṃ  * cha.Ma. chaphassāyatanasutta....

---------------------------------------------------------------------------------------------
page171.
       Upasaṅkamīti amittavijayena viya tuṭṭho sakalagāme kaṭacchumattampi bhattaṃ
alabhitvā gāmato nikkhamantaṃ bhagavantaṃ gāmiyamanussavesena upasaṅkami. Tathāhaṃ
karissāmīti idaṃ yo 1- musā bhāsati. Evaṃ kirassa ahosi "mayā evaṃ vutte puna
pavisati, 2- atha naṃ gāmadārakā  `sakalagāme caritvā kaṭacchubhikkhaṃpi alabhitvā gāmato
nikkhamma puna paviṭṭhosī'tiādīni vatvā upphaṇḍessantī"ti. 3- Bhagavā pana "sacāyaṃ
maṃ evaṃ viheṭhessati, muddhamasseva sattadhā phalessatī"ti tasmiṃ anukampāya
apavisitvā gāthādvayamāha.
       Tattha pasavīti janesi uppādesi. 4- Āsajjāti āsādetvā  ghaṭetvā.
Na me pāpaṃ vipaccatīti mama pāpaṃ na vipaccati. Nipphalaṃ etanti kiṃ nu tvaṃ
evaṃ maññasi, mā evaṃ maññasi, 5- atthi tayā katassa pāpassa phalanti dīpeti.
Kiñcananti maddituṃ samatthaṃ rāgakiñcanādikilesajātaṃ. Ābhassarā yathāti yathā
ābhassarā devā sappītikajjhānena yāpentā pītibhakkhā nāma honti, evaṃ
bhavissāmāti. Aṭṭhamaṃ.
                         9. Kassakasuttavaṇṇanā
        [155] Navame nibbānapaṭisaṃyuttāyāti nibbānaṃ apadisitvā pavattāya.
Haṭahaṭakesoti purimakese pacchato, pacchimakese purato, vāmapassakese dakkhiṇato,
dakkhiṇapassakese vāmato haritvā 6- vippakiṇṇakeso. Mama cakkhusamphassa-
viññāṇāyatananti cakkhuviññāṇena sampayutto cakkhusamphassopi viññāṇāyatanaṃpi
mamevāti. Ettha ca cakkhusamphassena viññāṇasampayuttakā dhammā gahitā,
viññāṇāyatanena sabbānipi cakkhudvāre uppannāni āvajjanādīni viññāṇāni.
Sotadvārādīsupi eseva nayo. Manodvāre pana manoti sāvajjanakaṃ bhavaṅgacittaṃ.
Dhammāti ārammaṇadhammā. Manosamphassoti āvajjanena 7- bhavaṅgena sampayuttaphasso.
Viññāṇāyatananti javanacittaṃ tadārammaṇaṃpi vattati.
@Footnote: 1 cha.Ma., i. so    2 cha.Ma., i. pavisissati    3  cha.Ma., i. uppaṇḍessanti
@4 cha.Ma. nipphādesi  5 cha.Ma. maññi
@6 cha.Ma. pharitavā pharitvā, Sī., i. pasāritvā pasāritvā  7 cha.Ma. sāvajjanena

---------------------------------------------------------------------------------------------
page172.
       Taveva pāpima cakkhunti yaṃ loke timirakārādīhi upaddutaṃ anekarogāyatanaṃ
upakkaṃ vipakkaṃ antamaso kāṇacakkhupi sabbantaṃ taveva bhavati. Rūpādīsupi eseva
nayo.
       Yaṃ vadantīti yaṃ bhaṇḍakaṃ "mama idan"ti vadanti. Ye vadanti mamanti cāti
ye  ca puggalā "maman"ti vadanti. Ettha ce te mano atthīti etesu ca
ṭhānesu yadi cittaṃ atthi. Na me samaṇa mokkhasīti samaṇa mayhaṃ visayā 1- na
muccissasi. Yaṃ vadantīti yaṃ bhaṇḍakaṃ vadanti, na taṃ mayhaṃ. Ye vadantīti yepi
puggalā evaṃ vadanti, na te ahaṃ. Na me maggampi dakkhasīti bhavayonigatiādīsu
mayhaṃ gatamaggaṃpi na passasi. Navamaṃ.
                         10. Rajjasuttavaṇṇanā
        [156] Dasame ahanaṃ aghāṭayanti ahanantena aghāṭentena. Ajinaṃ
ajāpayanti parassa dhanajāniṃ akarontena akārentena. 2- Asocaṃ asocāpayanti
asocentena 3- asocayantena. 4- Iti bhagavā adhammikarājūnaṃ rajje vijite
daṇḍakarapīḷite manusse disvā kāruññavasena evaṃ cintesi. Upasaṅkamīti "samaṇo gotamo
`sakkā nukho rajjaṃ kāretun'ti cintesi, rajjaṃ kāretukāmo bhavissati, rajjaṃ ca
nāmetaṃ pamādaṭṭhānaṃ, rajjaṃ kārente sakkā otāraṃ labhituṃ, gacchāmi ussāhamassa
janessāmī"ti cintetvā upasaṅkami. Iddhipādāti ijjhanakakoṭṭhāsā. Bhāvitāti
vaḍḍhitā. Bahulīkatāti punappunaṃ katā. Yānīkatāti yuttayānaṃ viya katā. Vatthukatāti
patiṭṭhaṭṭhena vatthukatā. Anuṭṭhitāti avijahitā niccānubaddhā. Paricitāti
sātaccakiriyāya suparicitā katā issāsassa avirādhitavedhihattho viya. Susamāraddhāti
suṭṭhu samāraddhā paripuṇṇabhāvanā. Adhimucceyyāti cinteyya.
          Pabbatassāti pabbato bhaveyya. Dvittāvāti tiṭṭhatu eko pabbato,
dvikkhattuṃpi tāva mahanto suvaṇṇapabbato ekassa nālaṃ, na pariyattoti attho.
Iti vidvā samañcareti evaṃ jānanto samaṃ careyya. Yatonidānanti dukkhaṃ
@Footnote: 1 cha.Ma. visayato                     2 cha.Ma.,i. akārāpentena
@3 cha.Ma., i. asocantena               4 cha.Ma., i. asocāpayantena

---------------------------------------------------------------------------------------------
page173.
Nāma pañcakāmaguṇanidānaṃ, taṃ yatonidānaṃ hotīti 1- evaṃ yo addakkhi. Kathaṃ
nameyyāti so jantu tesu dukkhassa nidānabhūtesu kāmesu kena kāraṇena nameyya.
Upadhiṃ viditvāti kāmaguṇaupadhiṃ "saṅgo eso, lagganametanti evaṃ viditvā.
Tasseva jantu vinayāya sikkheti tasseva upadhissa vinayāya sikkheyya. Dasamaṃ.
                           Dutiyo vaggo.
                           -----------
                            3. Tatiyavagga
                        1. Sambahulasuttavaṇṇanā
        [157] Tatiyavaggassa paṭhame jaṭaṇḍuvenāti jaṭācumbiṭena. 2-
Ajinakkhipanivatthoti sukhuraṃ 3- ajinacammaṃ ekaṃ nivattho ekaṃ pāruto.
Udumbaradaṇḍanti appicchabhāvappakāsanatthaṃ īsakaṃ vaṅkaṃ udumbaradaṇḍaṃ gahetvā.
Etadavocāti loke brāhmaṇassa vacanaṃ nāma sussūsanti, brāhmaṇesupi pabbajitassa,
pabbajitesupi mahallakassāti mahallakabrāhmṇapabbajitavesaṃ gahetvā padhānabhūmiyaṃ kammaṃ
karonte te bhikkhū upasaṅkamitvā hatthe ukkhipitvā etaṃ "daharā
bhavanto"tiādivacanaṃ avoca. Okampetvāti hanukena udaraṃ 4- paharanto adhonataṃ katvā.
Jivhaṃ nillāḷetvāti kavaramahājivhaṃ nīharitvā uddhamadho ubhayapassesu ca
palāpetvā. 5- Tivisākhanti tisākhaṃ. Nalāṭikanti bhakuṭiṃ, nalāṭe uṭṭhitaṃ valittayanti
attho. Pakkāmīti tumhe jānantānaṃ vacanaṃ akatvā attanova tele pavisathāti 6- vatvā
ekaṃ maggaṃ gahetvā gato. Paṭhamaṃ.
                         2. Samiddhisuttavaṇṇanā
       [158] Dutiye lābhā vata me, suladdhaṃ vata meti evarūpassa satthu
ceva dhammassa ca brahmacārīnaṃ ca laddhattā mayhaṃ lābhā mayhaṃ suladdhanti. So
kirāyasmā pacchā mūlakammaṭṭhānaṃ sammasitvā "arahattaṃ gahessāmī"ti pāsādikaṃ tāva
@Footnote: 1 cha.Ma. hoti      2 cha.Ma., i. jaṭācumbaṭakena     3 cha.Ma., i. sakhuraṃ
@4 cha.Ma., i. uraṃ    5 cha.Ma., i.lāletvā         6 cha.Ma., i. paccissathāti

---------------------------------------------------------------------------------------------
page174.
Kammaṭṭhānaṃ gahetvā buddhadhammasaṃghaguṇe āvajjitvā 1- cittakallataṃ uppādetvā
cittaṃ hāsetvā tosetvā nisinno. Tenassa evamahosi. Upasaṅkamīti "ayaṃ samiddhi
bhikkhu pāsādikaṃ kammaṭṭhānaṃ gahetvā nisinnasadiso, yāva mūlakammaṭṭhānaṃ gahetvā
arahattaṃ na gaṇhāti, tāvassa antarāyaṃ karissāmī"ti upasaṅkami. Gaccha tvanti
satthā sakalajambūdīpaṃ olokento "tasmiṃyeva ṭhāne tassa kammaṭṭhānaṃ sappāyaṃ
bhavissatī"ti addasa, tasmā evamāha. Satipaññā ca me buddhāti mayā mayhaṃ 2-
sati ca paññā ca ñātā. Kāmaṃ karassu rūpānīti 3- bahūnipi vibhiṃsakarahāni rūpāni 4-
karassu. Neva maṃ byādhayissasīti maṃ neva vedhayissasi na kampessasi. 5- Dutiyaṃ.
                         3. Godhikasuttavaṇṇanā
        [159] Tatiye isigilipasseti isigilissa nāma pabbatassa passe.
Kāḷasilāyāti kāḷavaṇṇāya silāya. Sāmāyikaṃ cetovimuttinti appitakkhaṇe 6-
paccanīkadhammehi vimuccati, ārammaṇe ca adhimuccatīti lokiyasamāpatti sāmāyikā
cetovimutti nāma. Phusīti paṭilabhi. Parihāyīti kasmā yāva chaṭṭhaṃ parihāyi?
sābādhattā. Therassa kira vātapittasemhavasena anusāyiko ābādho atthi, tena
samādhissa sappāye upakāradhamme pūretuṃ na sakkoti, appitaappitāya samāpattiyā
parihāyati.
         Yannūnāhaṃ satthaṃ āhareyyanti so kira cintesi, yasmā parihīnajjhānassa
kālaṃ karoto anibaddhā gati hoti, aparihīnajjhānassa nibaddhā gati hoti,
brahmaloke nibbattati, tasmā satthaṃ āharitukāmo ahosi. Upasaṅkamīti "ayaṃ
samaṇo satthaṃ āharitukāmo, satthāharaṇaṃ ca nāmetaṃ kāye ca jīvite ca
anapekkhassa hoti, yo evaṃ kāye ca jīvate ca anapekkho hoti, so
mūlakammaṭṭhānaṃ sammasitvā arahattampi gahetuṃ samattho hoti, mayā pana
@Footnote: 1 cha.Ma. āvajjetvā   2 cha.Ma. ayaṃ pāṭho na dissati   3 cha.Ma. karassu rūpānīti
@4 cha.Ma. vibhiṃsakārahāni i. vihiṃsakarahāni Sī. vibhiṃsakakarāni rūpāni Ma. vibhiṃsakarūpāni
@5 cha.Ma. kampasessasi   6 cha.Ma. appitappitakkhaṇe

---------------------------------------------------------------------------------------------
page175.
Paṭibāhitopi esa na oramissati, satthārā paṭibāhito oramissatī"ti therassa
atthakāmo viya hutvā yena bhagavā tenupasaṅkami.
        Jalāti jalamāna. Pāde vandāmi cakkhumāti pañcahi cakkhūhi cakkhuma
tava pāde vandāmi. Jutindharāti ānubhāvadhara. Appattamānasoti appattaarahatto.
Sekhoti sīlādīni sikkhamāno sakaraṇīyo. Jane sutāti jane vissuta. Satthaṃ
āharitaṃ hotīti thero kira "kiṃ mayhaṃ iminā jīvitenā"ti uttāno nipajjitvā
satthena galanāḷiṃ chindi, dukkhā vedanā uppajjiṃsu. Thero vedanaṃ vikkhambhetvā
taṃyeva vedanaṃ pariggahitvā 1- satiṃ upaṭṭhapetvā mūlakammaṭṭhānaṃ sammasanto arahattaṃ
patvā samasīsī hutvā parinibbāyi. Samasīsī nāma tividho hoti iriyāpathasamasīsī
rogasamasīsī jīvitasamasīsīti.
        Tattha yo ṭhānādīsu iriyāpathesu aññataraṃ adhiṭṭhāya "imaṃ akopetvāva
arahattaṃ pāpuṇissāmī"ti vipassanaṃ paṭṭhapeti, athassa arahattappatti ca
iriyāpathakopanaṃ ca ekappakāreneva hoti. Ayaṃ iriyāpathasamasīsī nāma. Yo pana
cakkhurogādīsu aññatarasmiṃ sati "ito anuṭṭhitova arahattaṃ pāpuṇissāmī"ti
vipassanaṃ paṭṭhapeti, athassa arahattappatti ca rogato vuṭṭhānaṃ ca ekappakāreneva
hoti. Ayaṃ rogasamasīsī nāma. Keci pana tasmiṃyeva iriyāpathe tasmiṃ ca roge
parinibbānavasenettha samasīsī taṃ 2- paññāpenti. Yassa pana āsavakkhayo ca
jīvitakkhayo ca ekappahāreneva hoti. Ayaṃ jīvitasamasīsī nāma. Vuttampi cetaṃ
"yassa puggalassa apubbaṃ acarimaṃ āsavapariyādānaṃ ca hoti jīvitapariyādānaṃ ca ayaṃ
vuccati  puggalo samasīsī"ti. 3-
        Ettha ca pavattasīsaṃ 4- kilesasīsanti dve sīsāni. Ettha pavattasīsī nāma
jīvitindriyaṃ, kilesasīsaṃ nāma avijjā. Tesu jīvitindriyaṃ cuticittaṃ khepeti,
avijjā maggacittaṃ. Dvinnaṃ cittānaṃ ekato uppādo natthi. Maggānantaraṃ pana
phalaṃ, phalānantaraṃ bhavaṅgaṃ, bhavaṅgato vuṭṭhāya paccavekkhaṇaṃ, taṃ paripuṇṇaṃ vā hoti
@Footnote: 1 cha.Ma. pariggahetvā                    2 cha.Ma. samasīsitaṃ
@3 abhi. pug. 36/16/120  ekakapuggalapaññatti    4 cha.Ma., i. pavattisīsaṃ

---------------------------------------------------------------------------------------------
page176.
Aparipuṇṇaṃ vā. Tikhiṇena asinā sīse chijjantepi hi eko vā dve vā
paccavekkhaṇavārā 1- vā avassaṃ uppajjantiyeva, cittānaṃ pana lahuparivattitāya
āsavakkhayo ca jīvitapariyādānaṃ ca ekakkhaṇeyeva viya paññāyati.
        Samūlaṃ taṇhaṃ abbuyhāti avijjāmūlena samūlakaṃ taṇhaṃ arahattamaggena
uppāṭetvā. Parinibbutoti anupādisesanibbānena parinibbuto.
        Vivattakkhandhanti parivattakkhandhaṃ. 2- Seyyamānanti 3- uttānaṃ hutvā
sayati. 4- Thero pana kiñcāpi uttānako sayito, tathāpissa dakkhiṇena passena
paricitasayanattā sīsaṃ dakkhiṇatova parivattitvā ṭhitaṃ. Dhūmāyitattanti dhūmāyitabhāvaṃ.
Tasmiṃ hi khaṇe dhūmabalāhakā viya timirabalāhakā viya ca uṭṭhahiṃsu. Viññāṇaṃ
samanvesatīti paṭisandhicittaṃ pariyesati. Appatiṭṭhitenāti paṭisandhiviññāṇena
appatiṭṭhitena, appatiṭṭhitakāraṇenāti attho. Veḷuvapaṇḍuvīṇanti veḷuvapakkaṃ
viya paṇḍuvīṇaṃ 5- suvaṇṇamahāvīṇaṃ. Ādāyāti kacche ṭhapetvā. Upasaṅkamīti
"godhikattherassa nibbattaṭṭhānaṃ na jānāmi, samaṇaṃ gotamaṃ pucchitvā nikkaṅkho
bhavissāmī"ti khuddakadārakavaṇṇo 6- hutvā upasaṅkami. Nādhigacchāmīti na passāmi.
Sokaparetassāti sokena phuṭṭhassa abhassathāti pādapiṭṭhiyaṃ patitā. Tatiyaṃ.
                     4. Sattavassānubandhasuttavaṇṇanā
      [160] Catutthe satta vassānīti pure bodhiyaṃ chabbassāni, bodhito
pacchā ekaṃ vassaṃ. Otārāpekkhoti "sace samaṇassa gotamassa kāyadvārādīsu
kiñcideva ananucchavikaṃ passāmi, codessāmi nan"ti evaṃ vivaraṃ apekkhamāno.
Alabhamānoti rajareṇumattampi 7- avakkhalinaṃ apassanto. Tenāha:-
         "satta vassāni bhagavantaṃ       anubandhiṃ padāpadaṃ
          otāraṃ nādhigacchissaṃ        sambuddhassa sirīmato"ti. 8-
@Footnote: 1 Ma. paccavekkhaṇā,  2 Sī. parivaṭṭakkhandhaṃ  3 cha.Ma. semānanti, Sī. soppamānanti
@4 cha.Ma., i. sayitaṃ hoti  5 cha.Ma., i. beluvapaṇḍuvīṇanti beluvapakkaṃ viya
@paṇḍuvaṇṇaṃ  6 cha.Ma. khuddakadārakavaṇṇī   7 cha.Ma. rathareṇumattampi
@8 cha.Ma. satīmato..., khu. sutta. 25/449/417 padhānasutta

---------------------------------------------------------------------------------------------
page177.
Upasaṅkamīti "ajja samaṇaṃ gotamaṃ abhivādetvā āgamissāmī"ti 1- upasaṅkami.
        Jhāyasīti jhāyanto avajjhāyanto 2- nisinnosīti vadati. Vittaṃ nu jīnoti
sataṃ vā sahassaṃ vā jitosi nu. Āgunnu gāmasminti kinnu antogāme
pamāṇātikkantaṃ pāpakammaṃ akāsi, yena aññesaṃ mukhaṃ oloketuṃ avisahanto
apajjhāyanto nisinno 3- araññe vicarasi. Sakkhinti mittabhāvaṃ.
         Palikhāyāti khanitvā. Bhavalobhajappanti bhavalobhasaṅkhātaṃ taṇhaṃ. Anāsavo
jhāyāmīti nittaṇho hutvā dvīhi jhānehi jhāyāmi. Pamattabandhūti māraṃ ālapati.
So hi ye keci loke pamattā, tesaṃ bandhu.
         Sace maggaṃ anubuddhanti yadi tayā 4- maggo anubuddho. Apehīti apayāhi.
Amaccudheyyanti maccuno anokāsabhūtaṃ nibbānaṃ. Pāragāminoti yepi pāraṃ gatā,
tepi pāragāmino. Yepi pāraṃ gantukāmā, tepi pāragāmino.
         Visūkāyikānīti 5- māravisūkāni. Visevitānīti viruddhasevitāni, "appamāyu
manussānaṃ, accayanti ahorattā"ti vutte "dīghamāyumanussānaṃ, nāccayanti
ahorattā"tiādīni paṭilomakāraṇāni. Vipphanditānīti 6- tamhi tamhi kāle
hatthirājavaṇṇasappavaṇṇādidassanāni. Nibbejanīyāti ukkaṇḍanīyā.
          Anupariyagātiādīsu kiñcāpi atītavacanaṃ kataṃ, attho pana vikappavasena
veditabbo. Idaṃ vuttaṃ hoti:- yathā medavaṇṇaṃ pāsāṇaṃ vāyaso disvā
"apettha 7- muduṃ vindeyyāma, api assādo siyā"ti anuparigaccheyya, atha so
tattha assādaṃ alabhitvāva vāyaso eto apakkame, 8- tato pāsāṇā apagaccheyya,
evaṃ mayampi so kāko viya selaṃ gotamaṃ āsajja assādaṃ vā santhavaṃ vā
alabhantā gotamaṃ 9- nibbinditvā apagacchāma. Catutthaṃ.
@Footnote: 1 Sī. atigahetvā āgamissāmīti, cha.Ma. atigahetvā gamissāmīti
@2 Sī., i. apajjhāyanto  3 cha.Ma., i. apajjhāyanto nisinnoti pāṭhā na dissanti
@4 i. tassa  5 ka. visūkāyitānīti   6 Sī.,Ma. vipphanditāni kānici kānicīti
@7 cha.Ma.api nāmettha  8 cha.Ma. apakkameyya   9 cha.Ma. gotamā

---------------------------------------------------------------------------------------------
page178.
                        5. Māradhītusuttavaṇṇanā
     [161] Pañcame abhāsitvāti ettha akāro nipātamattaṃ, bhāsitvāti attho.
Abhāsayitvātipi pāṭho. Upasaṅkamiṃsūti "gopāladārakaṃ viya daṇḍakena
bhūmiyaṃ vilekhantaṃ 1- disvā ativiya dummano hutvā nisinno, `kinnu kho
kāraṇan'ti pucchitvā jānissāmā"ti upasaṅkamiṃsu.
       Socasīti cintesi. Araññamiva kuñjaranti yathā araññato pesitagaṇikārahatthiniyo
2- araññikaṃ 3- kuñjaraṃ itthīkuttadassanena palobhetvā bandhitvā
ānayanti, evaṃ ānayissāma. Māradheyyanti tebhūmikavaṭṭaṃ. 4-
       Upasaṅkamiṃsūti "tumhe thokaṃ adhivāsetha, mayaṃ taṃ ānessāmā"ti pitaraṃ
samassāsetvā upasaṅkamiṃsu. Uccāvacāti nānāvidhā. Ekasataṃ ekasatanti ekekaṃ
sataṃ sataṃ katvā. Kumārivaṇṇasatanti iminā nayena kumāriattabhāvānaṃ sataṃ.
       Atthassa pattiṃ dahayassa santinti dvīhipi padehi arahattameva katheti. 5-
Senanti kilesasenaṃ. Sā hi piyarūpasātarūpā nāma. Ekāhaṃ jhāyanti eko ahaṃ
jhāyanto. Sukhamanubodhayanti 6- arahattasukhaṃ anubujjhiṃ idaṃ vuttaṃ hoti:-
piyarūpasātarūpasenaṃ jinitvā ahaṃ eko jhāyanto "atthassa pattiṃ hadayassa santin"ti
saṅkhagataṃ arahatte sukhaṃ anubujjhiṃ, tasmā janena mittasanthavaṃ na karomi, teneva
ca me kāraṇena kenaci saddhiṃ sakkhī na sampajjatīti.
       Kathaṃ vihārībahuloti katamena vihārena bahulaṃ viharanto. Aladdhāti
alabhitvā. Yoti nipātamattaṃ. Idaṃ vuttaṃ hoti:- katamena jhānena bahulajjhāyantaṃ
taṃ puggalaṃ kāmasaññā alabhitvāva aparikkhārā 7- hontīti.
       Passaddhakāyoti catutthajjhānena assāsapassāsakāyassa passaddhattā passaddhakāyo.
Suvimuttacittoti arahattaphalavimuttiyā suṭṭhu vimuttacitto. Asaṅkhārānoti
tayo kammābhisaṅkhāre anabhisaṅkharonto. Anokoti anālayo. Aññāya dhammanti
@Footnote: 1 cha.Ma. bhūmiṃ lekhaṃ  2 Sī., i. araññaṃ tosetvā pesitā gaṇikāhatthiniyo
@3 cha.Ma. āraññakaṃ  4 cha.Ma., i. tebhūmakavaṭṭaṃ  5 cha.Ma. kathesi
@6 cha.Ma. sukhamanubodhiṃ  7 cha.Ma. paribāhirā

---------------------------------------------------------------------------------------------
page179.
Catusaccadhammaṃ jānitvā. Avitakkajhāyīti avitakkena catutthajjhānena jhāyanto. Na
kuppatītiādīsu dosena na kuppati, rāgena na sarati, mohena na thīno. Imesu
tīsu mūlakilesesu gahitesu diyaḍḍhakilesasahassaṃ gahitameva hoti. Paṭhamapadena vā
byāpādanīvaraṇaṃ gahitaṃ, dutiyena kāmacchandanīvaraṇaṃ, tatiyena thīnaṃ ādiṃ katvā
sesanīvaraṇāni. Iti iminā nīvaraṇappahānenāpi khīṇāsavaṃ dasseti.
         Pañcoghatiṇṇoti pañcadvārikaṃ kilesoghaṃ tiṇṇo. Chaṭṭhanti manodvārikaṃpi
chaṭṭhaṃ kilesoghaṃ atari. Pañcoghaggahaṇena vā pañcorambhāgiyāni saṃyojanāni,
chaṭṭhaggahaṇena pañcuddhambhāgiyāni veditabbāni. Gaṇasaṃghacārīti 1- gaṇe ca saṃghe ca
caratīti satthā gaṇasaṃghacārī nāma. Addhā carissantīti aññepi saddhā bahū janā
ekaṃsena carissanti. Ayanti ayaṃ satthā. Anokoti anālayo.
            Ajchejja nessatīti acchinditvā nayissati, naccurājassa hatthato
acchinditvā nibbānapāraṃ nayissatīti vuttaṃ hoti. Nayamānānanti nayamānesu.
         Selaṃva sirasi ohacca, 2-  pātāle gādhamesathāti mahantaṃ kūṭāgārappamāṇaṃ
silaṃ sīse ṭhapetvā pātāle patiṭṭhagavesanaṃ viya. Khāṇuṃva urasāsajjāti
urasi khāṇuṃ paharitvā viya. Apethāti apagacchatha. Imasmiṃ ṭhāne saṅgītikārā
"idamavocā"ti desanaṃ niṭṭhapetvā daddallamānāti gāthaṃ āhaṃsu. Tattha
daddallamānāti ativiya jalamānā sobhamānā. Āgañchunti āgatā. Panudīti nīhari
tulaṃ bhaṭṭhaṃva mālutoti yathā phalato bhaṭṭhaṃ simbalitūlaṃ vā poṭakitūlaṃ vā vāto
panudati nīharati, evaṃ panudati 3-. Pañcamaṃ.
                           Tatiyo vaggo.
                     Iti mārasaṃyuttavaṇṇanā niṭṭhitā.
                         ---------------
@Footnote: 1 gaṇasaṃghavārītipi pāṭho           2 cha.Ma. sirasūhacca     3 cha.Ma., i. panudīti

---------------------------------------------------------------------------------------------
page180.
                           5. Bhikkhunīyutta
                        1. Āḷavikāsuttavaṇṇanā
      [162] Bhikkhunīsaṃyuttassa paṭhame āḷavikāti āḷaviyaṃ jātā āḷavinagaratoyeva
ca nikkhamma pabbajitā. Andhavananti kassapasammāsambuddhassa cetiye
navakammatthāya dhanaṃ samādapetvā āgacchantassa yasodharassa nāma dhammabhāṇakassa
ariyapuggalassa akkhīni uppāṭetvā tattheva akkhibhedaṃ pattehi pañcahi corasatehi
nivutthattā tato paṭṭhāya "andhavanan"ti saṅkhaṃ gataṃ vanaṃ. Taṃ kira sāvatthito
dakkhiṇapasse gāvutamatte hoti rājārakkhāya guttaṃ. Tattha ca vivekakāmā 1- bhikkhū
ca bhikkhuniyo ca gacchanti. 2- Tasmā ayaṃpi āḷavikā 3- vivekatthinī 4- yena taṃ vanaṃ,
tenupasaṅkami. Nissaraṇanti nibbānaṃ. Paññāyāti paccavekkhaṇañāṇena. Na tvaṃ
jānāsi taṃ padanti tvaṃ etaṃ nibbānapadaṃ vā nibbānagāmimaggapadaṃ vā na
jānāsi. Sattisūlūpamāti vinivijjhanaṭṭhena sattisūlasadisā. Khandhāsaṃ adhikuṭṭhanāti 5-
khandhā tesaṃ adhikuṭṭhanagaṇḍikā. Paṭhamaṃ.
                         2. Somāsuttavaṇṇanā
       [163] Dutiye ṭhānanti arahattaṃ. Durabhisambhavanti duppasahaṃ.
Dvaṅgulapaññāyāti parittapaññāya. Yasmā vā dvīhi aṅgulīhi kappāsavaṭṭiṃ gahetvā
suttaṃ kantanti, tasmā itthī "dvaṅgulapaññā"ti vuccati. Ñāṇamhi vattamānamhīti
phalasamāpattiñāṇe vattamāne. 6- Sammā dhammaṃ vipassatoti catusaccadhammaṃ
vipassantassa, pubbabhāge vā vipassanāya ārammaṇabhūtaṃ khandhapañcakameva. Kiñci vā
pana asmīti aññaṃ vā kiñcanaṃ 7- "ahaṃ asmī"ti taṇhāmānadiṭṭhivasena yassa siyā.
                              Dutiyaṃ.
@Footnote: 1 cha.Ma., i. pavivekakāmā     2 i. āgacchanti    3 cha.Ma. ayaṃ pāṭho na dissati
@4 cha.Ma. kāyavivekatthinī   5 cha.Ma. adhikuṭṭanāti   6 cha.Ma. pavattamāne
@7 cha.Ma., i. kiñci

---------------------------------------------------------------------------------------------
page181.
                       3. Kisāgotamīsuttavaṇṇanā
       [164] Tatiye kisāgotamīti appamaṃsalohitatāya kisā, gotamīti panassā
nāmaṃ. Pubbe kira sāvatthiyaṃ ekasmiṃ kulaghare 1- asītikoṭidhanaṃ sabbaṃ aṅgāraṃva 2-
jātaṃ. Kuṭumbiko "aṅgārajātāni 3- anīharitvā 4- "avassaṃ koci puññavā bhavissati,
tassa puññena puna pākatikaṃ bhavissatī"ti suvaṇṇahiraññassa pātiyo 5- pūretvā
āpaṇe ṭhapetvā samīpe nisīdi. Athekā duggatakulassa dhītā "aḍḍhamāsakaṃ gahetvā
dārusākaṃ āharissāmī"ti vīthigatā taṃ disvā kuṭumbikaṃ āha "āpaṇe tāva
dhanaṃ ettakaṃ, gehe kittakaṃ bhavissatī"ti. Kiṃ disvā amma evaṃ kathesīti. Imaṃ
hiraññasuvaṇṇanti. So "puññavatī esā bhavissatī"ti tassā vasanaṭṭhānaṃ pucchitvā
āpaṇe bhaṇḍaṃ paṭisāmetvā tassā mātāpitaro upasaṅkamitvā evamāha "amhākaṃ
gehe vayappatto dārako atthi, tassetaṃ dārikaṃ dethā"ti. Kiṃ sāmi duggatehi
saddhiṃ keḷiṃ karosīti. Mittasanthavo nāma duggatehipi saddhiṃ hoti, detha naṃ,
kuṭumbasāminī bhavissatīti naṃ gahetvā gharaṃ ānesi. 6- Sā saṃvāsamanvāya puttaṃ
vijātā. Putto padasā āhiṇḍanakāle kālamakāsi. Sā duggatakule uppajjitvā
mahākulaṃ gantvāpi "puttavināsaṃ pattamhī"ti uppannabalavasokā puttassa sarīrakiccaṃ
vāretvā taṃ matakaḷevaraṃ ādāya nagare vippalapantī vicarati.
        Ekadivasaṃ mahatiyā buddhavīthiyā dasabalassa santikaṃ gantvā "puttassa me
arogabhāvatthāya bhesajjaṃ detha bhagavā"ti āha. Gaccha sāvatthiṃ āhiṇḍitvā
yasmiṃ gehe matapubbo natthi, tato siddhatthakaṃ āhara, puttassa te bhesajjaṃ
bhavissatīti. Sā nagaraṃ pavisitvā dhūragehato paṭṭhāya bhagavatā vuttanayena gantvā
siddhatthakaṃ yācantī ghare ghare "kuto tvaṃ evarūpaṃpi gharaṃ passissasī"ti 7-
vuttā katipayāni gehāni āhiṇḍitvā "sabbesaṃpi kirāyaṃ dhammatā, na mayhaṃ
puttassevā"ti sālāyaṃ chavaṃ chaḍḍetvā pabbajjaṃ yāci. Satthā "imaṃ pabbājetū"ti
bhikkhunūpassayaṃ pesesi. Sā khuraggeyeva arahattaṃ pāpuṇi. Imaṃ theriṃ sandhāya
"athakho kisāgotamī"ti vuttaṃ.
@Footnote: 1 cha.Ma. kule    2 cha.Ma. aṅgārāva   3 Ma. aṅgārā jātāti  4 Sī. āharitvā
@5 cha.Ma. cāṭiyo  6 Sī. abhinesi Ma. atiharati   7 i. passasīti

---------------------------------------------------------------------------------------------
page182.
       Ekamāsīti ekā āsi. Rudammukhīti rudamānamukhī viya. Accantaṃ mataputtamhīti
ettha antaṃ atītaṃ accantaṃ, bhāvanapuṃsakametaṃ. Idaṃ vuttaṃ hoti:- yathā puttamaraṇaṃ
antaṃ atītaṃ hoti, evaṃ mataputtā ahaṃ, idāni mama puna puttamaraṇaṃ nāma
natthi. Purisā etadantikāti purisāpi ne etadantikāva. Yo me puttamaraṇassa
anto, purisānaṃpi me esevanto, abhabbā ahaṃ idāni purisaṃ gavesitunti.
Sabbattha vihatā nandīti sabbesu khandhaāyatanadhātubhavayonigatiṭhitinivāsesu mama
taṇhānandi vihatā. Tamokkhandhoti avijjākkhandho. Padālitoti ñāṇena bhinno.
                              Tatiyaṃ.
                         4. Vijayāsuttavaṇṇanā
      [165] Catutthe pañcaṅgikenāti ātataṃ vitataṃ ātatavitataṃ ghanaṃ susiranti
evaṃ pañcaṅgasamannāgatena. Niyyātayāmi tuyhevāti sabbe tuyhaṃyeva demi. Māra
nāhaṃ tenatthikāti nāhaṃ tena atthikā. Pūtikāyenāti suvaṇṇavaṇṇopi kāyo
niccaṃ uggharitapaggharitaṭṭhena pūtikāyova, tasmā evamāha. Bhindanenāti
bhijjanasabhāvena. Pabhaṅgunāti cuṇṇavicuṇṇaṃ āpajjanadhammena. Aṭṭiyāmīti aṭṭapīḷitā
homi. Harāyāmīti lajjāmi. Santā samāpattīti aṭṭhavidhā lokiyasamāpatti
ārammaṇasantatāya aṅgasantatāya ca santāti vuttā. Sabbatthāti sabbesu
rūpārūpabhavesu, tesaṃ dvinnaṃ bhavānaṃ gahitattā gahite kāmabhave aṭṭhasu ca
samāpattīsūti etesu sabbesu ṭhānesu mayhaṃ avijjātamopi vihatoti vadati. Catutthaṃ.
                       5. Uppalavaṇṇāsuttavaṇṇanā
       [166] Pañcame supupphitagganti aggato paṭṭhāya suṭṭhu pupphitaṃ sālarukkhaṃ.
Na catthi te dutiyā vaṇṇadhātūti tava vaṇṇadhātusadisā dutiyā vaṇṇadhātu natthi,
tayā sadisā aññā bhikkhunī natthīti vadati. Idhāgatā tādisikā bhaveyyunti yathā
tvaṃ idhāgatā kiñci santhavaṃ vā sinehaṃ vā na labhasi, evameva tepi tayāva
sadisā bhaveyyuṃ. Pakhumantarikāyampīti dvinnaṃ akkhīnaṃ majjhe nāsavaṃsepi tiṭṭhantiṃ
maṃ na passissasi. Vasībhūtamhīti vasībhūtā asmi. Pañcamaṃ.

---------------------------------------------------------------------------------------------
page183.
                         6. Cālāsuttavaṇṇanā
      [167] Chaṭṭhe ko nu tvaṃ idamādapayīti ko nu mandabuddhī bālo taṃ
evaṃ gāhāpesi. Pariklesanti aññaṃpi nānappakāraṃ upaddavaṃ. Idāni yaṃ māro
āha "ko nu tvaṃ idamādapayī"ti, taṃ maddantī "na maṃ andhabālo ādapesi,
loke pana aggapuggalo satthā dhammaṃ desesī"ti dassetuṃ buddhotiādimāha.
Tattha sacce nivesayīti paramatthasacce nibbāne nivesesi. Nirodhaṃ appajānantāti
nirodhasaccaṃ ajānantā. Chaṭṭhaṃ.
                        7. Upacālāsuttavaṇṇanā
       [168] Sattame enti māravasaṃ punāti punappunaṃ maraṇamārakilesamāra-
devaputtamārānaṃ vasaṃ āgacchanti. Padhūpitoti santāpito. Agati yattha
mārassāti yattha tuyhaṃ mārassa agati. Tatthāti tasmiṃ nibbāne. Sattamaṃ.
                       8. Sīsupacālāsuttavaṇṇanā
       [169] Aṭṭhame samaṇī viya dissasīti samaṇīsadisā dissasi. Kimiva carasi
momūhāti kiṃkāraṇā momūhā viya carasi. Ito bahiddhāti imamhā sāsanā
bahiddhā. 1- Pāsaṃ ḍentīti 2- pāsaṇḍā, sattānaṃ cittesu diṭṭhipāsaṃ khipantīti
attho. Sāsanaṃ pana pāse mocesi, 3- tasmā pāsaṇḍoti na vuccati, ito
bahiddhāyeva pāsaṇḍā honti. Saṃsīdantīti 4- saṃsīdanti lagganti.
        Idāni "kaṃ nu uddissa maṇḍāsī"ti pañhaṃ kathentī atthi sakyakule
jātotiādimāha. Tattha sabbābhibhūti sabbāni khandhāyatanadhātubhavayonigatiādīni
abhibhavitvā ṭhito. Maraṇamārādayo nudi nīharīti māranudo. Sabbatthamaparājitoti
sabbesu rāgādīsu vā mārayuddhe vā ajjito. Sabbattha muttoti sabbesu
khandhādīsu mutto. Asitoti taṇhādiṭṭhinissayena anissito. Sabbakammakkhayanti
sabbakammakkhayasaṅkhātaṃ arahattaṃ patto. Upadhisaṅkhayeti upadhisaṅkhayasaṅkhāte nibbāne
ārammaṇato vimutto. Aṭṭhamaṃ.
@Footnote: 1 cha.Ma. bahi     2 i. pāsaṃ oḍḍentīti    3 cha.Ma. moceti   4 cha.Ma. pasīdantīti

---------------------------------------------------------------------------------------------
page184.
                         9. Selāsuttavaṇṇanā
     [170] Navame kenidaṃ pakatanti kena idaṃ kataṃ. Bimbanti attabhāvaṃ
sandhāya vadati. Aghanti dukkhapatiṭṭhānattā attabhāvameva vadati. Hetubhaṅgāti
hetunirodhena paccayavekallena. Navamaṃ.
                        10. Vajirāsuttavaṇṇanā
     [171] Dasame na yidha sattupalabbhatīti imasmiṃ suddhasaṅkhārapuñje
paramatthato satto nāma na upalabbhati. Khandhesu santesūti pañcasu khandhesu
vijjamānesu tena tenākārena vavatthitesu. Sammatīti 1- sattoti samaññāmattameva
hoti. Dukkhanti pañcakkhandhadukkhaṃ. Nāññatra dukkhāti ṭhapetvā dukkhaṃ añño 2-
neva sambhoti na nirujjhatīti.  dasamaṃ.
                     Iti bhikkhunīsaṃyuttavaṇṇanā niṭṭhitā.
                          ------------
@Footnote: 1 cha.Ma., i. sammutīti       2 Sī. aññaṃ

---------------------------------------------------------------------------------------------
page185.
                           6. Brahmasaṃyutta
                            1. Paṭhamavagga
                      1. Brahmāyācanasuttavaṇṇanā
     [172] Brahmasaṃyuttassa paṭhame parivitakko udapādīti sabbabuddhānaṃ
āciṇṇo  samāciṇṇo ayaṃ cetaso parivitakko 1- udapādi. Kadā udapādīti?
buddhabhūtassa aṭṭhame sattāhe rājāyatanamūle sakkena devānamindena ābhataṃ
dantakaṭṭhañca osathaharītakañca khāditvā mukhaṃ dhovitvā catūhi lokapālehi
upanīte paccagghe selamaye patte tapussabhallikānaṃ piṇḍapātaṃ paribhuñjitvā puna
paccāgantvā ajapālanigrodhe nisinnamattassa.
     Adhigatoti paṭividdho. Dhammoti catusaccadhammo. Gambhīroti uttānapaṭikkhepa-
vacanametaṃ. Duddasoti gambhīrattāva duddaso dukkhena daṭṭhabbo, na sakkā
sukhena daṭṭhuṃ. Duddasattāva durānubodho dukkhena avabujjhitabbo, na sakkā
sukhena avabujjhituṃ. Santoti nibbuto. Paṇītoti atapako. 2- Idaṃ dvayaṃ
lokuttarameva sandhāya vuttaṃ. Atakkāvacaroti takkena avacaritabbo ogāhitabbo
na hoti, ñāṇeneva avacaritabbo. Nipuṇoti saṇho. Paṇditavedanīyoti
sammāpaṭipadaṃ paṭipannehi paṇḍitehi veditabbo. Ālayarāmāti sattā pañcakāmaguṇesu
allīyanti, tasmā te ālayāti vuccanti. Aṭṭhasatataṇhāviparītāni 3- allīyanti,
tasmāpi ālayāti vuccanti. Tehi ālayehi ramantīti 4- ālayarāmā. Ālayesu
ratāti ālayaratā. Ālayesu sumuditāti 5- ālayasumuditā. Yatheva hi susajjitaṃ
pupphaphalabharitarukkhādisampannaṃ uyyānaṃ paviṭṭho rājā tāya tāya sampattiyā ramati,
sumudito āmoditapamodito 6- hoti, na ukkaṇṭhati. Sāyaṃpi nikkhamituṃ na icchati,
evamimehi 7- kāmālayataṇhālayehi sattā ramanti, saṃsāravaṭṭe sumuditā anukkaṇṭhitā
@Footnote: 1 cha.Ma. vitakko     2 cha.Ma. atappako i. anappako    3 cha.Ma....... vicaritāni
@4 i. ramatīti     5 cha.Ma. suṭṭhu muditāti i. sammuditā   6 Ma. āmoditasammodito
@7 cha.Ma. evamimehipi

---------------------------------------------------------------------------------------------
page186.
Vasanti. Tena tesaṃ bhagavā dubbidhaṃpi 1- ālayaṃ uyyānabhūmiṃ viya dassento
"ālayarāmā"tiādimāha.
        Tattha yadidanti nipāto, tassa ṭhānaṃ sandhāya "yaṃ idan"ti,
paṭiccasamuppādaṃ sandhāya "yo ayan"ti evamattho daṭṭhabbo. Idappaccayatā-
paṭiccasamuppādoti imesaṃ paccayā idappaccayā, idappaccayā eva idappaccayatā,
idappaccayatā ca sā paṭiccasamuppādo cāti idappaccayatāpaṭiccasamuppādo.
Saṅkhārādipaccayānaṃ etaṃ adhivacanaṃ. Sabbasaṅkhārasamathotiādi sabbaṃ nibbānameva.
Yasmā hi taṃ āgamma sabbasaṅkhāravipphanditāni samanti vūpasammanti, tasmā
sabbasaṅkhārasamathoti vuccati. Yasmā ca taṃ āgamma sabbe upadhayo paṭinissaṭṭhā
honti, sabbataṇhā khīyanti, sabbe kilesarāgā virajjanti, sabbadukkhaṃ nirujjhati,
tasmā sabbūpadhipaṭinissaggo taṇhakkhayo virāgo nirodhoti vuccati. Yā panesā
taṇhā bhavena bhavaṃ, phalena vā saddhiṃ kammaṃ vinati 2- saṃsibbatīti katvā vānanti
vuccati, tato nikkhantaṃ vānatoti nibbānaṃ. So mamassa kilamathoti yāpi
ajānantānaṃ desanā nāma, so mama kilamatho assa, sā mama vihesā assāti
attho. Kāyakilamatho ceva kāyavihesā ca assāti vuttaṃ hoti. Citte pana
ubhayaṃ cetaṃ 3- buddhānaṃ natthi. Apissudanti 4- anubrūhanatthe nipāto, so "na
kevalaṃ ayaṃ parivitakko udapādi, imāpi gāthā paṭibhaṃsū"ti dīpeti. Anacchariyāti
anu acchariyā. Paṭibhaṃsūti paṭibhānasaṅkhātassa ñāṇassa gocarā ahesuṃ, parivitakkayitbbataṃ
pāpuṇiṃsu.
        Kicchenāti dukkhāya paṭipadāya. 5- Buddhānañhi cattāropi maggā sukhā
paṭipadāva honti. Pāramīpūraṇakāle pana sarāgasadosasamohasseva sato āgatānaṃ 6-
yācakānaṃ alaṅkatapaṭiyattaṃ sīsaṃ kantitvā galalohitaṃ nīharitvā suañjitāni akkhīni
ugghāṭetvā 7- kulavaṃsapadīpaṃ puttaṃ manāpacāriniṃ bhariyanti evamādīni dentassa
aññāni ca khantivādisadisesu attabhāvesu chejjādīni 8- pāpuṇantassa āgamanīyapaṭipadaṃ
@Footnote: 1 cha.Ma., i. duvidhaṃ    2 i. vināti   3 cha.Ma. ubhayampetaṃ   4 cha.Ma. apissūti
@5 cha.Ma. dukkhena, na dukkhāya paṭipādāya   6 cha.Ma. āgatāgatānaṃ   7 cha.Ma. uppāṭetvā
@8 cha.Ma. chejjabhejjādīni

---------------------------------------------------------------------------------------------
page187.
Sandhāyetaṃ vuttaṃ. Halanti ettha hakāro nipātamatto, alanti attho.
Pakāsitunti desituṃ, evaṃ kicchena adhigatassa alaṃ desituṃ, pariyantaṃ desituṃ,
ko attho desitenāti vuttaṃ hoti. Rāgadosaparetehīti rāgadosaphuṭṭhehi
rāgadosānugatehi vā.
         Paṭisotagāminti niccādīnaṃ paṭisotaṃ "aniccaṃ dukkhamanattā asubhan"ti evaṃ
gataṃ catusaccadhammaṃ. Rāgarattāti kāmarāgena bhavarāgena diṭṭhirāgena ca rattā. Na
dakkhantīti aniccaṃ dukkhamanattā asubhanti iminā sabhāvena na passissanti, te
apassante ko sakkhissati evaṃ gāhāpetuṃ. Tamokkhandhena āvuṭāti avijjārāsinā
ajjhotthaṭā.
         Appossukkatāyāti nirussukkabhāvena, adesetukāmyatāyāti attho. Kasmā
panassa evaṃ cittaṃ nami, nanu esa "mutto mocessāmi, tiṇṇo tāressāmi,
              kimme aññātavesena        dhammaṃ sacchikatenidha
              sabbaññutaṃ pāpuṇitvā         tārayissaṃ sadevake"ti 2-
patthanaṃ katvā pāramiyo pūretvā sabbaññutaṃ pattoti? saccametaṃ, tadeva
paccavekkhaṇānubhāvena panassa evaṃ cittaṃ nami. Tassa hi sabbaññutaṃ patvā
sattānaṃ kilesagahanataṃ dhammassa ca gambhīrataṃ paccavekkhantassa sattānaṃ kilesagahanatā
ca dhammagambhīratā ca sabbākārena pākaṭā jātā, athassa "ime sattā
kañjikapuṇṇā lāvu 3- viya, takkabharitācāṭi 4- viya, vasātelapītapilotikā viya,
añjanamakkhitahattho viya ca kilesabharitā atisaṅkiliṭṭhā rāgarattā dosaduṭṭhā
mohamuḷhā, te kinnāma paṭivijjhissantī"ti cintayato
kilesagahanapaccavekkhaṇānubhāvenapi 5- evaṃ cittaṃ nami.
         "ayañca dhammo 6- paṭhavīsandhārakaudakakkhandho viya gambhīro, pabbatena
paṭicchādetvā ṭhapito sāsapo viya duddaso, sattadhā bhinnassa bālassa koṭiyā
koṭi viya, 7- nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ
@Footnote: 1 cha.Ma., i. passissanti    2 khu. buddha 33/2(55)/421 kokaṃ visadisaṃ (syā)
@3 cha.Ma., i. lābu  4 i. takkabhūracāṭi  5 i. kilesagahanaṇapaccavekkhaṇānubhānenapi
@Sī. gahaṇatā  6 i. mama dhammo ayañca dhammo  7 cha.Ma. koṭipaṭipādanaṃ viya duranubodho

---------------------------------------------------------------------------------------------
page188.
Nāma natthi, arakkhitaṃ sīlaṃ nāma natthi, apūritā 1- kāci pāramī nāma natthi,
tassa me nirussāhaṃ viya mārabalaṃ vidhamantassāpi paṭhavī na kampittha, paṭhamayāme
pubbenivāsaṃ anussarantassāpi na kampittha, majjhimayāme dibbacakkhuṃ sodhentassāpi
na kampittha, pacchimayāme pana paṭiccasamuppādaṃ paṭivijjhantasseva me dasasahassīlokadhātu
kampittha, iti mādisenāpi tikkhañāṇena kicchenevāyaṃ dhammo paṭividdho,
taṃ lokiyamahājanā kathaṃ paṭivijjhissantī"ti dhammagambhīrapaccavekkhaṇānubhāvenāti evaṃ
cittaṃ namīti veditabbaṃ.
         Apica brahmunā yācite desetukāmatāyapissa evaṃ cittaṃ nami. Jānāti
hi bhagavā "mama appossukkatāya citte namamāne maṃ mahābrahmā dhammadesanaṃ
yācissati, ime ca sattā brahmagarukā, te `satthā kira dhammaṃ na desetukāmo
ahosi, atha naṃ mahābrahmā yācitvā desāpeti, santo vata bho dhammo,
paṇīto vata bho dhammo'ti maññamānā sussūsissantī"ti idaṃpi kāraṇaṃ paṭicca
appossukkatāya cittaṃ nami, no dhammadesanāyāti veditabbaṃ.
         Sahampatissāti so kira kassapabhagavato sāsane sahako nāma thero
paṭhamajjhānaṃ nibbattetvā paṭhamajjhānabhūmiyaṃ kappāyubrahmā hutvā nibbatto,
tatra naṃ "sahampatibrahmā"ti sañjānanti, 2- taṃ sandhāyāha "brahmuno
sahampatissā"ti. Nassati vata bhoti so kira imaṃ saddaṃ tathā nicchāresi, yathā
dasasahassīlokadhātubrahmāno sutvā sabbe sannipatiṃsu. Yatra hi nāmāti yasmiṃ
nāma loke. Purato pāturahosīti tehi dasahi brahmasahassehi saddhiṃ pāturahosi.
Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ evaṃ
sabhāvāti apparajakkhajātikā. Assavanatāti assavanatāya. Bhavissantīti purimabuddhesu
dasapuññakiriyāvasena katādhikārā paripākagatā padumāni viya suriyarasmisamphassaṃ,
dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na
eko, na dve, anekasatasahassā dhammassa aññātāro bhavissantīti dasseti.
           Pāturahosīti pātubhavi. Samalehi cintitoti samalehi chahi satthārehi
cintito. Tehi puretaraṃ uppajjitvā sakalajambudīpe kaṇṭake pattharamānā viya,
@Footnote: 1 cha.Ma. aparipūritā     2  cha.Ma. paṭisañjānanti

---------------------------------------------------------------------------------------------
page189.
Saṃsibbamānā 1- viya ca samale micchādiṭṭhidhamme 2- desayiṃsu. Apāpuretanti vivara
etaṃ. Amatassa dvāranti amatassa nibbānassa dvārabhūtaṃ ariyamaggaṃ. Suṇantu
dhammaṃ vimalenānubuddhanti ime sattā rāgādīnaṃ malānaṃ abhāvato vimalena
sammāsambuddhena anubuddhaṃ catusaccadhammaṃ suṇantu tāva bhagavāti yācati.
        Sele yathā patbatamuddhaniṭṭhitoti silāmaye 3- ekaghane pabbatamuddhani
yathā ṭhito ca. 4- Na hi tattha ṭhitassa dassanatthaṃ gīvukkhipanapasāraṇādikiccaṃ atthi.
Tathūpamanti tappaṭibhāgaṃ selapabbatūpamaṃ. Ayaṃ panettha saṅkhepattho:- yathā
selapabbatamuddhani ṭhitova cakkhumā puriso samantato janataṃ passeyya, tathā tvaṃpi
sumedha sundarapañña sabbaññutañāṇena samantacakkhu bhagavā dhammamayaṃ paññāmayaṃ 5-
pāsādamāruyha sayaṃ apetasoko sokāvakiṇṇaṃ  6- jātijarābhibhūtañca janataṃ apekkhassu 7-
upadhāraya upaparikkha. Ayaṃ panettha adhippāyo:- yathā hi pabbatapāde samantā
mahantaṃ khettaṃ katvā tattha kedārapāḷīsu kuṭikāyo katvā rattiṃ aggiṃ jāleyyuṃ,
caturaṅgasamannāgataṃ ca andhakāraṃ assa, atha tassa pabbatassa matthake ṭhatvā
cakkhumato purisassa bhūmiṃ olokayato neva khettaṃ na kedārapāḷiyo na kuṭikāyo
na tattha sayitamanussā paññāyeyyuṃ. Kuṭikāsu pana aggijālamattameva paññāyeyya,
evaṃ dhammapāsādaṃ āruyha sattanikāyaṃ olokayato tathāgatassa ye te akatakalyāṇā
sattā, te ekavihāre dakkhiṇajānupasse nisannāpi buddhacakkhussa āpāthaṃ
nāgacchanti, rattiṃ khittā sarā viya honti. Ye pana katakalyāṇā
veneyyapuggalā, te evassa dūre ṭhitāpi āpāthaṃ āgacchanti so aggi viya
himavantapabbato viya ca. Vuttampi cetaṃ:-
        "dūre santo pakāsenti       himavantova pabbato
         asantettha na dissanti        rattiṃ khittā yathā sarā"ti. 8-
     Ajjhesananti yācanaṃ. Buddhacakkhunāti indriyaparopariyattañāṇena āsayānusayañāṇena
ca. Imesaṃ hi dvinnaṃ ñāṇānaṃ "buddhacakkhū"ti nāmaṃ, sabbaññutañāṇassa
@Footnote: 1 cha.Ma. visaṃ siñcamānā  2 cha.Ma. samalaṃ micchādiṭṭhidhammaṃ  3 cha.Ma. selamaye  4 cha.Ma. va
@5 cha.Ma. ayaṃ pāṭho na dissati  6  cha.Ma. sokāvatiṇṇaṃ  7 cha.Ma., i. avekkhassu
@8 khu. dhamMa. 25/304/69 cūḷasubhaddāvatthu

---------------------------------------------------------------------------------------------
page190.
"samantacakkhū"ti, tiṇṇaṃ maggañāṇānaṃ "dhammacakkhū"ti. Apparajakkhetiādīsu yesaṃ
vuttanayena ca 1- paññācakkhumhi rāgādirajaṃ appaṃ, te apparajakkhā. Yesaṃ mahantaṃ
te mahārajakkhā. Yesaṃ saddhādīni indriyāni tikkhāni, te tikkhindriyā. Yesaṃ
tāni mudūni, te mudindriyā, yesante eva saddhādayo ākārā sundarā,
te svākāRā. Ye kathitakāraṇaṃ sallakkhenti, sukhena sakkā honti viññāpetuṃ,
te suviññāpayā. Ye paralokaṃ ceva vajjaṃ ca bhayto passanti, te
paralokavajjabhayadassāvino nāma.
        Ayaṃ panettha pāli:- saddho puggalo apparajakkho, assaddho puggalo
mahārajakkho. Āraddhaviriyo, kusīto. Upaṭṭhitassati muṭṭhassati. Samāhito, asamāhito
paññavā, duppañño  puggalo mahārajakkho. Tathā saddho puggalo tikkhindriyo .pe.
Paññavā puggalo paralokavajjabhayadassāvī, duppañño puggalo na paralokavajjabhayadassāvī.
Lokoti khandhaloko, āyatanaloko, dhātuloko, sampattibhavaloko,
sampattisambhavaloko, vipattibhavaloko, vipattisambhavaloko, eko loko sabbe
sattā āhāraṭṭhitikā. Dve lokā nāmañca rūpañca. Tayo lokā tisso vedanā.
Cattāro lokā cattāro āhāRā. Pañca lokā pañcupādānakkhandhā. Cha lokā
cha ajjhattikāni āyatanāni. Satta lokā satta viññāṇaṭṭhitiyo. Aṭṭha lokā
aṭṭha lokadhammā. Nava lokā nava sattāvāsā. Dasa lokā dasāyatanāni. Dvādasa
lokā dvādasāyatanāni. Aṭṭhārasa lokā aṭṭhārasa dhātuyo. Vajjanti sabbe
kilesā vajjā, sabbe duccaritā vajjā, sabbe abhisaṅkhārā vajjā, sabbe
bhavagāmikammā vajjā, iti imasmiṃ ca loke imasmiṃ ca vajje tibbā 2- bhayasaññā
paccupaṭṭhitā hoti, seyyathāpi ukkhittāsike vadhake. Imehi paññāsāya ākārehi
imāni pañcindriyāni jānāti passati aññāsi paṭivijjhi. Idaṃ tathāgatassa
indriyaparopariyatte ñāṇan"ti. 3-
        Uppaliniyanti uppalavane. Itaresupi eseva nayo. Antonimuggaposīnīti
yāni anto nimuggāneva posiyanti. Udakaṃ accuggamma ṭhitānīti udakaṃ
@Footnote: 1 cha.Ma., i. vuttanayeneva      2 ka. vajjeti sabbā
@3 khu. paṭi. 31/270-76/177-79 ñāṇakathā (syā)

---------------------------------------------------------------------------------------------
page191.
Atikkamitvā ṭhitāni tattha yāni accuggamma ṭhitāni, tāni suriyarasmisamphassaṃ
āgamayamānāni ṭhitāni ajja pupphanakāni. Yāni pana samodakaṃ ṭhitāni, tāni
sve pupphanakāni. Yāni udakā anuggatāni antonimuggaposīni, tāni tatiyadivase
pupphanakāni. Udakā pana anuggatāni aññānipi sarouppalādīni 1- nāma atthi,
yāni neva pupphissanti, macchakacchapabhakkhāneva bhavissanti, tāni pāliṃ nāruḷhāni.
Āharitvā pana dīpetabbānīti dīpitāni. Yatheva hi tāni catubbidhāni pupphāni,
evamevaṃ ugghaṭitaññū vipacitaññū neyyo padaparamoti cattāro puggalā.
        Tattha "yassa puggalassa saha udāhaṭavelāya dhammābhisamayo hoti, ayaṃ
vuccati puggalo ugghaṭitaññū. Yassa puggalassa saṅkhittena bhāsitassa vitthārena
atthe vibhajiyamāne dhammābhisamayo hoti, ayaṃ vuccati puggalo vipacitaññū. Yassa
puggalassa uddesato paripucchato yoniso manasikaroto kalyāṇamitte sevato
bhajato payirupāsato anupubbena dhammābhisamayo hoti, ayaṃ vuccati puggalo
neyyo yassa puggalassa bahumpi suṇato bahumpi bhaṇato bahumpi dhārayato
bahumpi vācayato na tāya jātiyā dhammābhisamayo hoti, ayaṃ vuccati puggalo
padaparamo"ti. 2- Tattha bhagavā uppalavanādisadisaṃ dasasahassīlokadhātuṃ 3- olokento
"ajja pupphanakapupphāni viya ugghaṭitaññū, sve pupphanakāni viya vipacitaññū,
tatiyadivase pupphanakāni viya neyyo, macchakacchapabhakkhapupphāni viya padaparamo"ti
addasa. Passanto ca "ettakā apparajakkhā, ettakā mahārajakkhā, tatrāpi
ettakā ugghaṭitaññū"ti evaṃ sabbākāratova addasa.
        Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ
sādheti. Padaparamānaṃ anāgatatthāya vāsanā 4- hoti. Atha bhagavā imesaṃ catunnaṃ
puggalānaṃ atthāvahaṃ dhammadesanaṃ viditvā desetukamyataṃ uppādetvā puna sabbepi
tīsu bhavesu satte bhabbābhabbavasena dve koṭṭhāse akāsi. Ye sandhāya vuttaṃ
"katame sattā abhabbā, ye te sattā kammāvaraṇena samannāgatā kilesāvaraṇena
@Footnote: 1 cha.Ma., i. sarogauppalādīni
@2 abhi. puggala. 36/148-51/152 catukkapuggalapaññatti  3 cha.Ma. dasasahassi....,
@4 anāgate vāsanatthāya, dī. mahā. A. 2/69/66 mahāpadānasutta. (mahācuḷa).
@ṭīkā pana passitabbā

---------------------------------------------------------------------------------------------
page192.
Samannāgatā vipākāvaraṇena samannāgatā assaddhā acchandikā duppaññā
abhabbā niyāmaṃ okkamituṃ kusalesu dhammesu sammattaṃ, ime te sattā abhabbā.
Katame te sattā bhabbā, ye te sattā na kammāvaraṇena .pe. Ime te
sattā bhabbā"ti. 1- Tattha sabbepi abhabbapuggale pahāya bhabbapuggaleyeva ñāṇena
pariggahetvā "ettakā ettha rāgacaritā ettakā dosamohavitakkasaddhābuddhicaritā"ti
cha koṭṭhāse akāsi. Evaṃ katvā dhammaṃ desessāmīti cintesi.
        Paccabhāsīti paṭi abhāsi. Apārutāti vivaṭā. Amatassa dvārāti ariyamaggo.
So hi amatasaṅkhātassa nibbānassa dvāraṃ, so mayā 2- vivaritvā ṭhapitoti
dasseti. Pamuñcantu saddhanti sabbe attano saddhaṃ pamuñcantu vissajjentu.
Pacchimapadadvaye ayamattho:- ahaṃ hi attano paguṇaṃ sampavattitaṃpi imaṃ paṇītaṃ
uttamaṃ dhammaṃ kāyavācākilamathasaññī hutvā na bhāsiṃ. Idāni pana sabbo jano
saddhābhājanaṃ upanetu, pūressāmi tesaṃ saṅkappanti.
         Antaradhāyīti satthāraṃ gandhamālādīhi pūjetvā antarahito, sakaṭṭhānameva
gatoti attho. Gate ca pana tasmiṃ bhagavā "kassa nukho ahaṃ paṭhamaṃ dhammaṃ
deseyyan"ti āḷārudakānaṃ kālakatabhāvaṃ, pañcavaggiyānaṃ ca bahūpakārabhāvaṃ ñatvā
tesaṃ dhammaṃ desetukāmo bārāṇasiyaṃ isipatanaṃ gantvā dhammacakkaṃ pavattesīti. Paṭhamaṃ.
                         2. Gāravasuttavaṇṇanā
      [173] Dutiye udapādīti ayaṃ vitakko pañcame sattāhe udapādi.
Agāravoti aññatarasmiṃ gāravarahito, kiñci garuṭṭhāne aṭṭhapetvāti attho.
Appatissoti patissena rahito, 3- kiñca jeṭṭhakaṭṭhāne aṭṭhapetvāti attho.
          Sadevaketiādīsu saddhiṃ devehi sadevake. Devaggahaṇena cettha mārabrahmesu
gahitesupi māro nāma vasavattī sabbesaṃ upari saṃvatteti, brahmā nāma
mahānubhāvo ekaṅguliyā ekasmiṃ cakkavāḷe 4- ālokaṃ pharati. Dvīhi dvīsu .pe.
@Footnote: 1 abhi. vibhaṅga. 35/826-7/417 ñāṇavibhaṅga, khu.paṭi.  31/282-3/131 ñāṇakathā (syā)
@2 i. so hi mayā   3 cha.Ma., i. patissayarahito   4 cha.Ma., i. cakkavāḷasahasse

---------------------------------------------------------------------------------------------
page193.
Dasahi aṅgulīhi dasasupi cakkavāḷasahassesu ālokaṃ pharati, so iminā sīlasampannataroti
vattuṃ mā labhatūti 1- samārake sabrahmaketi visuṃ vuttaṃ. Tathā samaṇā nāma
ekanikāyādivasena bahussutā sīlavanto paṇḍitā, brāhmaṇāpi vatthuvijjādivasena
bahussutā paṇḍitā, te iminā sīlasampannataranti vattuṃ mā labhatūti
sassamaṇabrāhmaṇiyā pajāyāti vuttaṃ. Sadevamanussāyāti idaṃ pana nippadesato
dassanatthaṃ gahitameva gahetvā vuttaṃ. Apicettha purimāni tīṇi padāni lokavasena
vuttāni, pacchimāni dve pajāvasena. Sīlasampannataranti sīlena sampannataraṃ,
adhikataranti attho. Sesesupi eseva nayo. Ettha ca sīlādayo cattāro dhammā
lokiyalokuttarā kathitā, vimuttiñāṇadassanaṃ lokiyameva. Paccavekkhaṇañāṇaṃ hetaṃ.
         Pāturahosīti "ayaṃ satthā avīcito yāva bhavaggā sīlādīhi attano 2-
adhikataraṃ apassanto `mayā paṭividdhaṃ navalokuttaradhammameva sakkatvā garuṃ katvā
upanissāya viharissāmī"ti cinteti, kāraṇaṃ bhagavāpi cantetipi, atthavisesaṃ 3-
cinteti, gacchāmissa ussāhaṃ janessāmī"ti cintetvā purato pākaṭo ahosi,
abhimukhe aṭṭhāsīti attho.
          Vihariṃsu viharanti cāti ettha yo vadeyya "viharantīti vacanato
paccuppannepi bahū buddhā"ti, so "bhagavāpi bhante etarahi arahaṃ
sammāsambuddho"ti iminā vacanena paṭibāhitabbo.
              "na me ācariyo atthi         sadiso me na vijjati
               sadevakasmiṃ lokasmiṃ          natthi me paṭipuggalo"ti 4-
ādīhi panassa suttehi aññesaṃ buddhānaṃ abhāvo dīpetabbo. Tasmāti yasmā
sabbepi buddhā saddhammagaruno, tasmā. Mahattamabhikaṅkhatāti mahantabhāvaṃ
patthayamānena. Saraṃ buddhāna sāsananti buddhānaṃ sāsanaṃ sarantena. Dutiyaṃ.
@Footnote: 1 Sī. labhantūti                      2 cha.Ma. attanā
@3 cha.Ma. atthaṃ vuḍḍhivisesaṃ, Sī. atthavuḍḍhivisesaṃ, ṭīkā. atthaṃ vuḍḍhiṃ visesaṃ
@4 vinaYu. mahā. 4/11/11 pañcavaggiyakathā, Ma. mū. 12/285/246 pāsarāsisutta

---------------------------------------------------------------------------------------------
page194.
                       3. Brahmadevasuttavaṇṇanā
      [174] Tatiye ekoti ṭhānādīsu iriyāpathesu ekako, ekavihārīti attho.
Vūpakaṭṭhoti kāyena vūpakaṭṭho nissaggo. 1- Appamattoti  satiyā avippavāse
ṭhito. Ātāpīti viriyātāpena samannāgato. Pahitattoti pesitatto. Kulaputtāti
ācārakulaputtā. Sammadevāti na iṇaṭṭhā 2- na bhayaṭṭhā 3- nājīvikaṭṭhā 4- hutvā,
yathā vā tathā vā pabbajitāpi ye anulomapaṭipadaṃ pūrenti, te sammadeva
agārasmā anagāriyaṃ pabbajanti nāma. Brahmacariyapariyosānanti
maggabrahmacariyassa pariyosānabhūtaṃ ariyaphalaṃ. Diṭṭheva dhammeti imasmiṃyeva attabhāve.
Sayaṃ abhiññā sacchikatvāti sāmaṃ jānitvā paccakkhaṃ katvā. Upasampajjāti
paṭilabhitvā sampādetvā vihāsi. Evaṃ viharanto ca khīṇā jāti .pe.
Abbhaññāsīti. Etenassa paccavekkhaṇabhūmi dassitā.
       Katamā panassa jāti khīṇā, kathañca naṃ abbhaññāsīti? vuccate, na
Tāvassa atītā jāti khīṇā pubbeva khīṇattā, na anāgatā tattha vāyāmābhāvato,
na paccuppannā vijjamānattā. Maggassa pana abhāvitattā yā uppajjeyya
ekacatupañcavokārabhavesu ekacatupañcakkhandhappabhedā jāti, sā maggassa bhāvitattā
anuppādadhammataṃ āpajjanena khīṇā, taṃ so maggabhāvanāya pahīnakilese
paccavekkhitvā "kilesābhāve vijjamānaṃpi kammaṃ āyatiṃ appaṭisandhikaṃ hotī"ti
jānanto jānāti.
      Vusitanti vuṭṭhaṃ parivuṭṭhaṃ, kataṃ caritaṃ niṭṭhāpitanti attho. Brahmacariyanti
maggabrahmacariyaṃ. Kataṃ karaṇīyanti catūsu saccesu catūhi maggehi pariññāpahāna-
sacchikiriyābhāvanāvasena soḷasavidhaṃpi kiccaṃ niṭṭhāpitanti attho. Nāparaṃ
itthattāyāti idāni puna itthabhāvāya evaṃ soḷasakiccabhāvāya, kilesakkhayāya vā
katamaggabhāvanā natthīti. Athavā itthattāyāti itthabhāvato, imasmā evampakārā idāni
vattamānakkhandhasantānā aparaṃ khandhasantānaṃ natthi, ime pana pañcakkhandhā
@Footnote: 1 cha.Ma., i. nissaṭo  2 cha.Ma., i.iṇaṭṭā  3 cha.Ma., i. bhayaṭṭā
@4 cha.Ma., i. jīvitapakatā

---------------------------------------------------------------------------------------------
page195.
Pariññātā tiṭṭhanti chinnamūlako rukkho viyāti abbhaññāsi. Aññataroti eko.
Arahatanti arahantānaṃ, bhagavato sāvakānaṃ arahataṃ abbhantaro ahosi.
         Sapadānanti sapadānacāraṃ, sampattagharaṃ anokkamma 1- paṭipāṭiyā caranto.
Upasaṅkamīti upasaṅkamanto. Mātā panassa puttaṃ disvāpi 2- gharā nikkhamma puttaṃ
gahetvā antonivesanaṃ pavesetvā paññattāsane nisīdāpesi.
         Āhutiṃ niccaṃ paggaṇhātīti niccakāle āhutiṃ piṇḍaṃ paggaṇhāti taṃdivasaṃ
pana tasmiṃ ghare bhūtabalikammaṃ hoti. Sabbaṃ gehaṃ haritūpalittaṃ vippakiṇṇalājaṃ
vanamālāparikkhittaṃ ussitadhajapaṭākaṃ tattha tattha puṇṇaghare ṭhapetvā daṇḍadīpakāni 3-
jaletvā gandhacuṇṇamālādīhi alaṅkataṃ, samantato sañchādiyamānā dhūmakaṭacchu ahosi.
Sāpi brāhmaṇī kālasseva vuṭṭhāya soḷasahi gandhokaghaṭehi nhāyitvā sabbālaṅkārena
attabhāvaṃ alaṅkari, sā tasmiṃ samaye mahākhīṇāsavaṃ nisīdāpetvā
yāguuḷuṅkamattaṃpi adatvā "mahābrahmaṃ bhojessāmī"ti suvaṇṇacāṭiṃ 4- pāyāsassa 5-
pūretvā sappimadhusakkharādīhi yojetvā nivesanassa pacchābhāge haritūpalittabhāgādīhi
6- alaṅkatā bhūtapīṭhikā 7- atthi, sā taṃ cāṭiṃ 8- ādāya tattha gantvā catūsu
koṇesu majjhe ca ekekaṃ pāyāsapiṇḍaṃ ṭhapetvā ekaṃ piṇḍaṃ hatthena gahetvā yāva
kappuraṃ 9- sappinā paggharantena paṭhaviyaṃ jānumaṇḍalaṃ patiṭṭhāpetvā "bhuñjatu bhavaṃ
mahābrahmā, sāyatu bhavaṃ mahābrahmā, tappetu bhavaṃ mahābrahmā"ti vadamānā
brahmānaṃ bhojeti.
          Etadahosīti mahākhīṇāsavassa sīlagandhaṃ cha devaloke ajjhottharitvā
brahmalokaṃ upagataṃ ghāyamānassa etaṃ ahosi. Saṃvejeyyanti codeyyaṃ, sammā
paṭipattiyaṃ saṃyojeyyaṃ. Ayaṃ hi evarūpaṃ aggadakkhiṇeyyaṃ mahākhīṇāsavaṃ nisīdāpetvā
yāguuḷuṅkamattaṃpi adatvā "mahābrahmaṃ bhojessāmī"ti tulaṃ pahāya hatthena tulayantī
viya, bheriṃ pahāya kucchiṃ vādentī viya, aggiṃ pahāya khajjopanakaṃ dhamamānā viya
bhūtabaliṃ kurumānā āhiṇḍati, gacchāmissā micchādassanaṃ bhinditvā apāyamaggato
@Footnote: 1 cha.Ma., i. anukkamma   2 cha.Ma., i. disvāva     3 cha.Ma. daṇḍadīpikā
@4 cha.Ma., i. suvaṇṇapātiyaṃ   5 cha.Ma., i. pāyāsaṃ     6 cha.Ma. haritupalittabhāvādīhi
@7 i. alaṅkatā pīṭhikā   8 cha.Ma., i. pātiṃ       9 cha.Ma., i. kapparā

---------------------------------------------------------------------------------------------
page196.
Uddharitvā yathā asītikoṭidhanaṃ buddhasāsane vippakiritvā saggamaggaṃ ārohati,  tathā
karomīti vuttaṃ hoti.
       Dūre itoti imamhā ṭhānā dūre brahmaloko. Brahmalokato 1- hi
kūṭāgāramattā silā pātitā ekena ahorattena aṭṭhacattāḷīsayojanasahassāni
khepayamānā evaṃ 2- catūhi māsehi paṭhaviyaṃ patiṭṭhapeyya, 3- sabbaheṭṭhimopi
brahmaloko evaṃ dūre. Yassāhutinti yassa brahmuno āhutiṃ paggaṇhāsi,
tassa brahmaloko dūreti attho. Brahmapathanti ettha brahmapatho nāma cattāri
kusalajjhānāni, vipākajjhānāni pana nesaṃ jīvitapatho nāma, taṃ brahmapathaṃ ajānantī
tvaṃ kiṃ jappasi vippalapasi. Brahmāno hi sappītikajjhānena yāpenti, na etaṃ
tiṇabījāni pakkhipitvā randhaṃ goyūsaṃ khādanti, mā akāraṇā kilamasīti.
       Evaṃ vatvā puna so mahābrahmā añjaliṃ paggayha avakujjo hutvā
theraṃ upadassento eso hi te brāhmaṇi brahmadevotiādimāha. Tattha
nirūpadhikoti kilesābhisaṅkhārakāmaguṇopadhīhi virahito. Atidevapattoti devānaṃ
atidevabhāvaṃ brahmānaṃ atibrahmabhāvaṃ patto.  anaññaposīti  ṭhapetvā imaṃ attabhāvaṃ
aññassa attabhāvassa vā puttadārassa vā aposanatāya anaññaposīti.
       Āhuneyyoti āhunapiṇḍaṃ pāhunapiṇḍaṃ paṭiggahetuṃ yutto. Vedagūti
catumaggasaṅkhātehi vedehi dukkhassantaṃ gato. Bhāvitattoti attānaṃ bhāvetvā
vaḍḍhetvā ṭhito. Anūpalittoti taṇhādiṭṭhilepehi 4- alitto. Ghāsesanaṃ iriyatīti
āhārapariyesanaṃ carati.
       Na tassa pacchā na puratthamatthīti pacchā vuccati atītaṃ, puratthaṃ vuccati
anāgataṃ, iti atītānāgatesu khandhesu chandarāgavirahitassa pacchā vā puratthaṃ vā
natthīti vadati. Santotiādīsu rāgādisantatāya santo. Kodhadhūmaviggamā vidhūmo,
dukkhābhāvā anīgho, kattaradaṇḍādīni gahetvā vicarantopi vadhakacetanāya abhāvā
nikkhittadaṇḍo.  tasathāvaresūti ettha pana puthujjanā tasā nāma, khīṇāsavā thāvarā
@Footnote: 1 cha.Ma. tato               2 cha.Ma. evaṃ-saddo na dissati
@3 cha.Ma. patiṭṭhaheyya           4 cha.Ma. taṇhādīhi lepehi

---------------------------------------------------------------------------------------------
page197.
Nāma. Sattannaṃ sekkhānaṃ 1- tasāti vattuṃ na sakkā, thāvarā na honti,
bhajapayamānā 2- pana thāvarapakkhameva bhajanti. So  tyāhutinti so te āhutiṃ.
       Visenibhūtoti kilesasenāya viseno jāto. Anejoti nittaṇho. Susīloti
khīṇāsavasīlena susīlo. Suvimuttacittoti phalavimuttiyā suṭṭhu vimuttacitto.
Oghatiṇṇanti cattāro oghe tiṇṇaṃ. Ettakena kathāmaggena brahmā therassa
vaṇṇaṃ kathento āyatane brahmaṇiṃ niyyojesi. Avasānagāthā pana saṅgītikārehi
ṭhapitā. Patiṭṭhapesi dakkhiṇanti catupaccayadakkhiṇaṃ patiṭṭhapesi. Sukhamāyatikanti
sukhāyatikaṃ āyatiṃ sukhavipākaṃ, sukhāvahanti attho. Tatiyaṃ.
                      4. Bakabrahmasuttavaṇṇanā *-
       [175] Catutthe pāpakaṃ diṭṭhigatanti lāmakā 3- sassatadiṭṭhi. Idaṃ niccanti.
Idaṃ sahokāsena 4- brahmaṭṭhānaṃ aniccaṃ "niccan"ti vadati. Dhuvantiādīni 5-
tasseva vevacanāni. Tattha dhuvanti thiraṃ. Sassatanti sadā vijjamānaṃ. Kevalanti
akhaṇḍaṃ kevalaṃ. 6- Acavanadhammanti acavanasabhāvaṃ. Idaṃ hi na jāyatītiādīsu imasmiṃ
ṭhāne koci jāyanako vā jīyanako vā mīyanako vā cavanako vā upapajjanako
vā natthitaṃ sandhāya vadati. Ito ca panaññanti ito sahokāsā 7- brahmaṭṭhānā
uttariṃ aññaṃ nissaraṇaṃ nāma natthīti. Evaṃpissa 8- thāmagatā sassatadiṭṭhi uppannā
hoti. Evaṃ vādī ca pana so upari tisso jhānabhūmiyo cattāro magge
cattāri phalāni nibbānanti sabbaṃ paṭibāhati. Kadā pana sā diṭṭhi uppannāti?
paṭhamajjhānabhūmiyaṃ nibbattakāle. Dutiyajjhānabhūmiyanti eke.
       Tatrāyaṃ anupubbīkathā:- heṭṭhupapattiko kiresa  brahmā anuppanne
buddhuppāde isipabbajjaṃ pabbajitvā kasiṇaparikammaṃ katvā samāpattiyo
nibbattetvā aparihīnajjhāno kālaṃ katvā catutthajjhānabhūmiyaṃ vehapphale brahmaloke
pañcakappasatikaṃ āyuṃ gahetvā nibbatti. Tattha yāvatāyukaṃ ṭhatvā heṭṭhupapattikaṃ
@Footnote: 1 cha.Ma. satta pana sekhā     2 cha.Ma. bhajamānā     3 cha.Ma., i. lāmikā
@4 cha.Ma., i.saha kāyena      5 cha.Ma. dhuvādīni, i. dhuvādīti  6 cha.Ma., i. sakalaṃ
@7 cha.Ma. sahakāyā, i. panokāsā    8 cha.Ma., i. evamassa   * pāli. bakasutta (mahācuḷa)

---------------------------------------------------------------------------------------------
page198.
Katvā tatiyaṃ jhānaṃ paṇītaṃ bhāvetvā subhakiṇhe brahmaloke catusaṭṭhikappaṃ āyuṃ
gahetvā nibbatti. Tattha dutiyajjhānaṃ bhāvetvā ābhassare aṭṭhakappe āyuṃ
gahetvā nibbatti. Tattha paṭhamajjhānaṃ bhāvetvā paṭhamajjhānabhūmiyaṃ kappāyuko
hutvā nibbatti. So paṭhamakāle attanā katakammañca nibbattaṭṭhānañca
aññāsi, kāle 1- pana gacchante gacchante ubhayaṃ pammussitvā sassatadiṭṭhiṃ
uppādesi.
       Avijjāgatoti avijjāya gato añāṇasamannāgato 2- añāṇī andhībhūto.
Yatra hi nāmāti yo nāma. Vakkhatīti bhaṇati. "yatrā"ti nipātayogena pana
anāgatavacanaṃ kataṃ.
       Evaṃ vutte so brahmā yathā nāma magge coro dve tayo pahāre
adhivāsento sahāye anācikkhitvāpi uttaripahāraṃ pahariyamāno "asuko ca asuko
ca mayhaṃ sahāyo"ti ācikkhati, evameva bhagavatā santajjiyamāno   satiṃ labhitvā
"bhagavā mayhaṃ padānupadaṃ pekkhanto maṃ nippīḷitukāmo"ti bhīto attano sahāye
ācikkhanto dvāsattatītiādimāha. Tassattho:- bho gotama mayaṃ dvāsattatijanā
puññakammā tena puññakammena idha nibbattā, vasavattino sayaṃ aññesaṃ vase
avattitvā pare attano vase vattema, jātiñca jarañca atītā, ayaṃ no vedehi
gatattā "vedagū"ti saṅkhagatā bhagavā antimā brahmūpapatti. Asmābhijappanti
janā anekāti anekajanā amhe abhijappanti. "ayaṃ kho bhavaṃ brahmā
mahābrahmā abhibhū anabhibhūto aññadatthudasso vasavatti issaro kattā nimmitā
seṭṭho sajjitā vasī pitā bhūtabhabyānan"ti evaṃ patthenti pihentīti.
      Atha naṃ bhagavā appaṃ hi etantiādimāha. Tattha etanti yaṃ tvaṃ
idha tava āyuṃ "dīghan"ti maññasi, etaṃ appaṃ parittakaṃ. Sataṃ sahassānaṃ
nirabbudānanti nirabbudagaṇanāya satasahassanirabbudānaṃ. Āyuṃ pajānāmīti "idāni
tava avasiṭṭhaṃ ettakaṃ āyun"ti ahaṃ jānāmi. Anantadassī bhagavāhamasmīti bhagavā
tumhe "ahaṃ anantadassī jātiādīni upātivatto"ti vadatha. Kiṃ me purāṇanti
@Footnote: 1 i. kāleyeva                        2 cha.Ma. samannāgato

---------------------------------------------------------------------------------------------
page199.
Yadi tvaṃ anantadassī, evaṃ sante idaṃ me ācikkha, kiṃ mayhaṃ purāṇaṃ vattañca. 1-
Vata sīlavattanti sīlameva vuccati. Yamahaṃ vijaññāti yaṃ ahaṃ tayā kathitaṃ jāneyyaṃ,
tamme ācikkhāti vadati.
        Idānissa ācikkhanto bhagavā yaṃ tvaṃ apāyesītiādimāha. Tatrāyaṃ
adhippāyo:- pubbe kiresa kulaghare nibbattitvā kāmesu ādīnavaṃ disvā
"jātijarāmaraṇassa antaṃ karissāmī"ti nikkhamma isipabbajjaṃ pabbajitvā samāpattiyo
nibbattetvā abhiññāpādakajjhānassa lābhī hutvā gaṅgātīre paṇṇasālaṃ kāretvā
jhānaratiyā vītināmeti. Tadā ca kālena kālaṃ satthavāhā pañcahi sakaṭasatehi
marukantāraṃ paṭipajjanti. Marukantāre pana divā na sakkā gantuṃ, rattiṃ pana 2-
gamanaṃ hoti. Atha purimasakaṭassa aggayuge yuttabalibaddā gacchantā gacchantā
nivattitvā āgatamaggābhimukhāva ahesuṃ, sabbasakaṭāni tatheva nivattitvā aruṇe
uggate nivattabhāvaṃ jāniṃsu. Tesañca tadā kantāraṃ atikkamanadivaso ahosi,
sabbaṃ dārūdakaṃ parikkhīṇaṃ. Tasmā "natthidāni amhākaṃ jīvitan"ti cintetvā
goṇe cakkesu bandhitvā manussā sakaṭacchāyaṃ pavisitvā nipajjiṃsu.
        Tāpasopi kālasseva paṇṇasālato nikkhamitvā paṇṇasāladvāre nisinno
gaṅgaṃ olokayamāno addasa gaṅgaṃ mahatā udakoghena pūriyamānaṃ pavattitaṃ
maṇikkhandhaṃ viya āgacchantaṃ, disvā cintesi "atthi nu kho imasmiṃ loke evarūpassa
madhurodakassa alābhena kilamānā 3- sattā"ti. So evaṃ āvajjento marukantāre taṃ
satthaṃ disvā "ime sattā 4- mā nassantū"ti "ito cito ca mahāudakakkhandho
chijjitvā marukantāre satthābhimukho gacchatū"ti abhiññācittena adhiṭṭhāsi. Saha
cittuppādena mātikāruḷhaṃ viya udakaṃ tattha agamāsi. Manussā udakasaddena
vuṭṭhāya udakaṃ disvā haṭṭhatuṭṭhā nhāyitvā pivitvā goṇepi pāyetvā sotthinā
icchitaṭṭhānaṃ agamaṃsu. Satthā taṃ brahmuno pubbakammaṃ dassento paṭhamaṃ gāthamāha.
Tattha apāyesīti pāyesi.    akāro nipātamattaṃ. Ghammanīti gimhe. Sampareteti
gimhātapena phuṭṭhe anugate.
@Footnote: 1 cha.Ma. ayaṃ pāṭho na dissati              2 cha.Ma. pana-saddo na dissati
@3 cha.Ma. kilissamānā                    4 Sī. satthā

---------------------------------------------------------------------------------------------
page200.
      Aparasmiṃpi samaye tāpaso gaṅgātīre paṇṇasālaṃ māpetvā araññagāmakaṃ
nissāya vasati. Tena ca samayena corā taṃ gāmaṃ paharitvā hatthasāraṃ gahetvā
gāviyo ca karamare ca gahetvā gacchanti. Gāvopi sunakhāpi manussāpi mahāviravaṃ
viravanti. Tāpaso taṃ saddaṃ sutvā "kiṃ nukho etan"ti āvajjento
"manussānaṃ bhayaṃ uppannan"ti ñatvā "mayi passante ime sattā mā nassantū"ti
abhiññāpādakajjhānaṃ samāpajjitvā vuṭṭhāya abhiññācittena corānaṃ paṭipathe
caturaṅginisenaṃ māpesi. Kammasajjā āgacchantā corā disvā "rājā maññe
āgato"ti adhiṭṭhāsi, taṃ tatheva ahosi. Mahājano sotthibhāvaṃ pāpuṇi. Satthā
idaṃpi tassa pubbakammaṃ dassento dutiyagāthamāha. Tattha eṇikulasminti gaṅgātīre.
Gayhakaṃ nīyamānanti gahetvā nīyamānaṃ, karamaraṃ nīyamānantipi attho.
      Puna ekasmiṃ samaye upari gaṅgāvāsikaṃ ekaṃ kulaṃ heṭṭhā gaṅgāvāsikena
kulena saddhiṃ mittasanthavaṃ katvā nāvāsaṅghāṭaṃ bandhitvā bahuṃ khajjanīyañceva
bhojanīyañca gandhamālādīni ca āropetvā gaṅgāsotena āgacchati. Manussā
khādamānā bhuñjamānā naccantā gāyantā devavimānena gacchantā viya
balavasomanassajātā 1- ahesuṃ. Gaṅgeyyako nāgo disvā kupito "ime mayi saññaṃpi
na karonti, idāni ne samuddameva pāpessāmī"ti mahantaṃ attabhāvaṃ māpetvā
udakaṃ dvidhā bhinditvā uṭṭhāya phaṇaṃ katvā susukāraṃ 2- karonto aṭṭhāsi.
Mahājano disvā bhīto visaramakāsi. 3- Tāpaso pana sālāyaṃ nisinno sutvā "ime
gāyantā naccantā somanassajātā āgacchanti, idāni pana bhayaravaṃ raviṃsu, kinnu
kho"ti āvajjento nāgarājaṃ disvā "mayi passante sattā mā nassantū"ti
abhiññāpādakajjhānaṃ samāpajjitvā attabhāvaṃ  jahitvā supaṇṇavaṇṇaṃ māpetvā
nāgarājassa dassesi. Nāgarājā bhīto   phaṇaṃ saṃharitvā udakaṃ paviṭṭho. Mahājano
sotthibhāvaṃ pāpuṇi. Satthā idampi tassa pubbakammaṃ dassento tatiyagāthamāha.
@Footnote: 1 cha.Ma. balavasomanassā   2 Sī. sūsūkāraṃ   3 Sī., i. viravamakāsi, cha.Ma. vissaramakāsi

Page 201-300.

page201.
Tattha luddenāti dāruṇena. Manussakamyāti manussakāmatāya, manusse
vimocetukāmatāyāti 1- attho.
       Aparasmiṃpi samaye esa isipabbajjaṃ pabbajitvā kesavo nāma tāpaso
ahosi. Tena samayena amhākaṃ bodhisatto kappo nāma māṇavo kesavassa
paṭacaro 2- hutvā ācariyassa kiṃkārapaṭissāvī manāpacārī buddhisampanno atthadharo 3-
ahosi. Kesavo tena vinā vasituṃ na sakkoti, taṃ nissāyeva jīvitaṃ kappesi.
Satthā idampi tassa pubbakammaṃ dassento catutthaṃ gāthamāha.
         Tattha paṭacaroti antevāsiko, so pana jeṭṭhaantevāsiko ahosi.
Sambuddhimantaṃ vatinaṃ amaññinti "sammā buddhimā vattasampanno ayan"ti taṃ 4-
maññamāno kappo tava antevāsiko ahosiṃ ahaṃ so tena samayenāti dasseti.
Aññepi 5- jānāsīti na kevalaṃ mayhaṃ āyumeva, aññepi tvaṃ jānāsiyeva. Tathā
hi buddhoti tathā hi tvaṃ buddho, yasmā buddho, tasmā jānāsīti  attho.
Tathā hi tyāyaṃ jalitānubhāvoti yasmā ca evaṃ 6- tvaṃ buddho, tasmā te ayaṃ
jalito ānubhāvo. Obhāsayaṃ tiṭṭhatīti sabbaṃ brahmalokaṃ obhāsayanto tiṭṭhati.
                              Catutthaṃ.
                      5. Aparādiṭṭhisuttavaṇṇanā *-
     [176] Pañcame tejodhātuṃ samāpajjitvāti tejokasiṇaparikammaṃ katvā
pādakajjhānato vuṭṭhāya "sarīrato jālā nikkhamantū"ti adhiṭṭhahanto adhiṭṭhāna-
cittānubhāvena sakalasarīrato jālā nikkhamanti, evaṃ tejodhātuṃ samāpanno nāma
hoti, tathā samāpajjitvā. Tasmiṃ brahmaloketi kasmā thero tattha agamāsi?
therassa kira tejodhātuṃ samāpajjitvā tassa brahmuno upari nisinnaṃ tathāgataṃ
disvā "aṭṭhivedhī ayaṃ puggalo, mayāpettha gantabban"ti ahosi, tasmā
@Footnote: 1 cha.Ma. viheṭhetukāmatāyāti   2 cha.Ma. baddhacaro antevāsiko    3 cha.Ma. atthacaro
@4 cha.Ma. evaṃ, i. evaṃ taṃ     5 Sī. aññampi  6 cha.Ma. evaṃ-saddo na dissati
@* cha.Ma. aññatarabrahmasutta...

---------------------------------------------------------------------------------------------
page202.
Agamāsi. Sesānaṃ gamanepi eseva nayo. Sopi 1- brahmā  tathāgatassa ceva
tathāgatasāvakānañca ānubhāvaṃ adisvā abhabbo vinayaṃ upagantuṃ, tena so
sannipāto ahosi. Tattha tathāgatassa sarīrato uggatajālā sakalabrahmalokaṃ
atikkamitvā ajaṭākāse pakkhandā, tā ca pana chabbaṇṇā ahesuṃ, tathāgatasāvakānaṃ
sarīrapakativaṇṇāva. 2-
         Passasi vītivattantanti imasmiṃ brahmaloke aññabrahmasarīra-
vimānālaṅkārādīnaṃ pabhā atikkamamānaṃ buddhassa bhagavato pabhassaraṃ pabhaṃ passasīti pucchati.
Na me mārisa sā diṭṭhīti yā me sā "idhāgantuṃ samattho añño samaṇo vā brāhmaṇo
vā natthī"ti pure diṭṭhi, natthi me sā. Kathaṃ vajjanti kena kāraṇena vadeyyaṃ.
Niccomhi sassatoti imassa kira brahmuno laddhidiṭṭhi ca sassatadiṭṭhi cāti dve
diṭṭhiyo, tatrāssa tathāgatañceva tathāgatasāvake ca passato laddhidiṭṭhi pahīnā.
Bhagavā panettha mahantaṃ dhammadesanaṃ desesi, brahmā desanāpariyosāne
sotāpattiphale patiṭṭhahi. Itissa maggena sassatadiṭṭhi pahīnā, tasmā evamāha.
         Brahmapārisajjanti brahmapāricārikaṃ. Therānaṃ hi  bhaṇḍagāhakadaharā viya
brahmānaṃpi pārisajjā brahmāno nāma honti. Tenupasaṅkamāti kasmā therasseva
santikaṃ pesesi? there kirassa tattakeneva kathāsallāpena vissāso udapādi,
tasmā tasseva santikaṃ pesesi. Aññepīti yathā tumhe cattāro janā, kinnu
kho evarūpā aññepi atthi, udāhu tumhe cattāro evaṃ 3- mahiddhikāti.
Tevijjāti pubbenivāsadibbacakkhuāsavakkhayasaṅkhātāhi tīhi vijjāhi samannāgatā.
Iddhipattāti iddhividhiñāṇaṃ 4- pattā. Cetopariyāyakovidāti paresaṃ cittavāre 5-
kusalā. Evamettha pañca abhiññāpi sarūpena vuttā. Dibbasotaṃ pana tāsaṃ vasena
āgatameva ahosi. 6- Bahūti evarūpā chaḷabhiññā buddhasāvakā bahū gaṇanapathaṃ
atikkantā, sakalajambūdīpaṃ kāsāvapajjotaṃ katvā vicarantīti. Pañcamaṃ.
@Footnote: 1 cha.Ma. so hi    2 cha.Ma., i.ābhā pakativaṇṇāva     3 cha.Ma., i. eva
@4 cha.Ma. iddhividhañāṇaṃ   5 cha.Ma. cittācāre          6 cha.Ma. hoti

---------------------------------------------------------------------------------------------
page203.
                       6. *- pamādasuttavaṇṇanā
      [177] Chaṭṭhe paccekaṃ dvārabāhanti ekeko ekekaṃ  dvārabāhaṃ
nissāya dvārapālā viya aṭṭhaṃsu. Iddhoti jhānasukhena samiddho. Phītoti
abhiññāpupphehi supupphito. Anadhivāsentoti asahanto. Etadavocāti etesaṃ
nimmitabrahmānaṃ majjhe nisinno etaṃ "passasi me"tiādivacanaṃ avoca.
       Tayo supaṇṇāti gāthāya pañcasatāti satapadaṃ rūpavasena vā pantivasena
vā yojetabbaṃ. Rūpavasena tāva tayo supaṇṇāti tīṇi supaṇṇarūpasatāni. Caturo
ca haṃsāti cattāri haṃsarūpasatāni. Byagghīnisā pañcasatāti byagghasadisā ekacce
migā byagghīnisā nāma, tesaṃ byagghīnisārūpakānaṃ pañcasatāni, pantivasena tayo
supaṇṇāti tīṇi supaṇṇapantisatāni, caturo haṃsāti cattāri haṃsapantisatāni.
Byagghīnisā pañcasatānīti pañca byagghīnisāpantisatāni. Jhāyinoti jhāyissa mayhaṃ
vimāne ayaṃ vibhūtīti dasseti. Obhāsayanti obhāsayamānaṃ. Uttarassaṃ disāyanti taṃ
kira kanakamahāvimānaṃ 1- tesaṃ mahābrahmānaṃ ṭhitaṭṭhānato uttaradisāyaṃ hoti, tasmā
evamāha. Ayaṃ panassa adhippāyo:- evarūpe kanakavimāne vasanto ahaṃ kassa
aññassa upaṭṭhānaṃ gamissāmīti. Rūpe raṇaṃ disvāti rūpamhi jātijarābhaṅgasaṅkhātaṃ
dosaṃ disvā. Sadā pavedhitanti sītādīhi ca niccaṃ pavedhitaṃ calitaṃ ghaṭitaṃ rūpaṃ
disvā. Tasmā na rūpe ramatī sumedhoti yasmā rūpe raṇaṃ passati, sadā
pavedhitañca rūpaṃ passati, tasmā sumedho sundarapañño so satthā rūpe na
ramatīti. Chaṭṭhaṃ.
                        7. Kokālikasuttavaṇṇanā
       [178] Sattame appameyyaṃ paminantoti appameyyaṃ khīṇāsavapuggalaṃ
"ettakaṃ sīlaṃ, ettako samādhi, ettakā paññā"ti evaṃ minanto. Kodha vidvā
vikappayeti ko idha vidvā medhāvī vikappeyya, khīṇāsavova khīṇāsavaṃ minanto
kappeyyāti dīpeti. Nivutaṃ taṃ maññeti yo pana puthujjano taṃ pametuṃ ārabhati,
taṃ nivutaṃ avakujjapaññaṃ maññemīti. 2- Sattamaṃ.
@Footnote: 1 cha.Ma. kanakavimānaṃ      2 cha.Ma., i. maññāmīti    * cha.Ma. brahmalokasutta

---------------------------------------------------------------------------------------------
page204.
                    8. *- katamorakatissakasuttavaṇṇanā
      [179] Aṭṭhame      akissavanti kissavā vuccati paññā, nippaññoti
attho. Aṭṭhamaṃ.
                      9. *- tudubrahmasuttavaṇṇanā
      [180] Navame ābādhikoti "sāsapamattīhi pīḷakāhī"tiādinā nayena
anantarasutte āgatena ābādhena ābādhiko. Bāḷhagilānoti adhimattagilāno.
Tudūti 1- kokālikassa upajjhāyo tudutthero nāma anāgāmaphalaṃ patvā brahmaloke
nibbatto. So bhummaṭṭhakadevatā ādiṃ katvā "ayuttaṃ kokālikena kataṃ
aggasāvake antimavatthunā abbhācikkhantenā"ti paramparāya brahmalokasampattaṃ
kokālikassa pāpakammaṃ sutvā "mā mayhaṃ passantassa 2- varāko nassi, ovadissāmi
naṃ theresu cittapasādatthāyā"ti āgantvā tassa purato aṭṭhāsi. Taṃ sandhāya
vuttaṃ "tudupaccekabrahmā"ti. Pesalāti piyasīlā. Kosi tvaṃ āvusoti nipannakova
kavarakkhīni ummiletvā evamāha. Passa yāvañca teti passa yattakaṃ tayā
aparaddhaṃ, attano nalāte mahāgaṇḍaṃ apassanto sāsapamattāya pīḷakāya maṃ
codetabbaṃ maññasīti āha.
        Atha naṃ "adiṭṭhipatto ayaṃ varāko, gilaviso viya kassaci vacanaṃ na karissatī"ti
ñatvā purisassa hītiādimāha. Tattha kudhārīti 3- kudhārisadisā pharusā vācā. Chindatīti
kusalamūlasaṅkhāte mūleyeva nikantati. Nindiyanti ninditabbaṃ dussīlapuggalaṃ.
Pasaṃsatīti uttamatthe sambhāvetvā khīṇāsavoti vadati. Taṃ vā nindati yo
pasaṃsiyoti yo vā pasaṃsitabbo khīṇāsavo, taṃ antimavatthunā codento "dussīlo
ayan"ti vadati. Vicināti mukhena so kalinti so taṃ aparādhaṃ mukhena vicināti
nāma. Kalinā tenāti tena   aparādhena sukhaṃ na vindati. Nindiyapasaṃsāya hi
pasaṃsiyanindāya ca samakova vipāko.
@Footnote: 1 cha.Ma. turūti       2 cha.Ma. passantasseva     3 cha.Ma., i. kuṭhārī
@* cha.Ma. katamodaka...    * cha.Ma. turū...

---------------------------------------------------------------------------------------------
page205.
       Sabbassāpi sahāpi attanāti sabbena sakenapi attanāpi saddhiṃ yo
akkhesu dhanaparājayo nāma, ayaṃ appamattako aparādho. Yo sugatesūti yo
pana samaggatesu puggalesu cittaṃ padūsaye, 1- ayaṃ cittapadosova tato kalito
mahantataro 2- kali.
        Idāni tassa mahantatarabhāvaṃ dassento sataṃ sahassānantiādimāha. Tattha
sataṃ sahassānanti nirabbudagaṇanāya satasahassaṃ. Chattiṃsatīti aparāni chattiṃsati
nirabbudāni. Pañca cāti abbudagaṇanāya ca 3- pañca abbudāni. Yamariye garahīti
yaṃ ariye garahanto nirayaṃ upapajjati, tattha ettakaṃ āyuppamāṇanti. Navamaṃ.
                       10. Kokālikasuttavaṇṇanā
        [181] Dasame kokāliko bhikkhu yena bhagavā tenupasaṅkamīti ko ayaṃ
kokāliko, kasmā ca upasaṅkami? ayaṃ kira kokālikaraṭṭhe kokālike  nagare
kokālikaseṭṭhissa putto  pabbajitvā pitarā kārāpite vihāre paṭivasati
cūḷakokālikoti nāmena, na devadattassa sisso. Sopi 4- brāhmaṇaputto
mahākokāliko nāma. Bhagavati pana sāvatthiyaṃ viharante dve aggasāvakā
pañcamattehi  bhikkhusatehi saddhiṃ janapadacārikañcaramānā upakaṭṭhāya vassūpanāyikāya
vivekāvāsaṃ vasitukāmā te bhikkhū uyyojetvā attano pattacīvaramādāya tasmiṃ
janapade taṃ nagaraṃ patvā taṃ vihāraṃ agamaṃsu. Tattha ca 5- nesaṃ kokāliko vattaṃ
dassesi. Te tena saddhiṃ sammoditvā "āvuso mayaṃ idha temāsaṃ vasissāma, mā
kassaci ārocesī"ti 6- paṭiññaṃ gahetvā vasiṃsu. Vasitvā pavāraṇādivase pavāretvā
"gacchāma mayaṃ āvuso"ti kokālikaṃ āpucchiṃsu. Kokāliko "ajjekadivasaṃ āvuso
vasitvā sve gamissathā"ti vatvā dutiyadivase nagaraṃ pavisitvā manusse āmantesi
"āvuso tumhe aggasāvake idhāgantvā vasamānepi na jānātha, na koci 7-
paccayenāpi nimantetī"ti. Nagaravāsino "kahaṃ bhante therā, kasmā no na
@Footnote: 1 cha.Ma. padusseyya, i. padūseyya   2 Ma. mahattataro    3 cha.Ma. ca-saddo na dissati
@4 cha.Ma. so hi               5 cha.Ma. ca-saddo na dissati
@6 cha.Ma. ārocehīti          7 cha.Ma. na ne koci

---------------------------------------------------------------------------------------------
page206.
Ārocayitthā"ti. Kiṃ āvuso ārocitena, kiṃ na passatha dve bhikkhū therāsane
nisīdante, ete aggasāvakāti. Te khippaṃ sannipatitvā sappiphāṇitādīni ceva
cīvaradussāni ca saṃhariṃsu.
        Kokāliko cintesi "paramappicchā aggasāvakā payuttavācāya uppannaṃ
lābhaṃ na sādiyissanti,  asādiyantā `āvāsikassa dethā'ti vakkhantī"ti te 1- lābhaṃ
gāhāpetvā therānaṃ santikaṃ agamāsi. Therā disvāva "ime paccayā neva
amhākaṃ, na kokālikassa kappantī"ti paṭikkhipitvā pakkamiṃsu. Kokāliko "kathaṃ
hi nāma attanā agaṇhantā mayhaṃpi adāpetvā pakkamissantī"ti āghātaṃ
uppādesi. Tepi bhagavato santikaṃ gantvā bhagavantaṃ vanditvā puna attano
parisaṃ ādāya janapadacārikañcarantā anupubbena tasmiṃ raṭṭhe tameva nagaraṃ
paccāgamiṃsu. Nāgarā there sañjānitvā saha parikkhārehi dānaṃ sajjetvā
nagaramajjhe maṇḍapaṃ katvā dānaṃ adaṃsu, therānañca parikkhāre upanāmesuṃ. Therā
bhikkhusaṃghassa niyyātayiṃsu. Taṃ disvā kokāliko cintesi "ime pubbe appicchā
ahesuṃ, idāni pāpicchā jātā, pubbepi  appicchasantuṭṭhapavivittasadisāva
maññe"ti there upasaṅkamitvā "āvuso tumhe pubbe appicchā viya, idāni
pana pāpabhikkhū jātā"ti vatvā "mūlaṭṭhāneyeva nesaṃ patiṭṭhaṃ bhindissāmī"ti
taramānarūpo nikkhamitvā sāvatthiṃ gantvā yena bhagavā tenupasaṅkami. Ayamesa 2-
kokāliko imināva 3- kāraṇena upasaṅkamīti veditabbo.
          Bhagavā taṃ turitaturitaṃ āgacchantaṃ disvāva āvajjento aññāsi
"ayaṃ aggasāvake akkositukāmo āgato"ti. "sakkā nu kho paṭisedhetun"ti ca
āvajjento "na sakkā paṭisedhetuṃ, theresu aparajjhitvā kālakato ekaṃsena
padumaniraye nibbattissatī"ti disvā "sāriputtamoggallānepi nāma 4- garahantaṃ
sutvā na nisedhetī"ti vādamocanatthaṃ ariyūpavādassa ca mahāsāvajjadassanatthaṃ 5-
mā hevanti tikkhattuṃ paṭisedhesi. Tattha mā hevanti mā hi evaṃ abhaṇi.
@Footnote: 1 cha.Ma. taṃ taṃ        2 cha.Ma. ayameva       3 cha.Ma., i. iminā ca
@4 Sī. nāma paraṃ, ka. aparaṃ    5 cha.Ma. mahāsāvajjabhāvadassanatthaṃ

---------------------------------------------------------------------------------------------
page207.
Saddhāyikoti saddhāya ākaro pasādāvaho, saddhātabbavacano vā. Paccayikoti
paṭiyāyitabbavacano.
       Pakkāmīti kammānubhāvena codiyamāno pakkāmi. Okāsakataṃ hi kammaṃ na
sakkā paṭibāhituṃ, taṃ tassa tattha ṭhātuṃ na adāsi. Acirapakkantassāti pakkantassa
sato nacireneva. Sabbo kāyo phuṭṭho 1- ahosīti kesaggamattaṃpi okāsaṃ
avajjitvā 2- sakalasarīraṃ aṭṭhīni bhinditvā uggatāhi pīḷakāhi ajjhotthataṃ ahosi.
Yasmā pana buddhānubhāvena tathārūpaṃ kammaṃ buddhānaṃ sammukhībhāve vipākaṃ na deti,
dassanūpacāre vijahitamatte deti, tasmā tassa acirapakkantassa pīḷakā uṭṭhahiṃsu.
Kaḷāyamattiyoti valākamattiyo. 3- Veluvasalāṭukamattiyoti taruṇaveluvamattiyo.
Pabhijjiṃsūti bhijjiṃsu. Tāsu bhinnāsu sakalasarīraṃ panassa pakkaṃ viya ahosi. So
pakkena gattena jetavanadvārakoṭṭhake visakalikato maccho viya kadalipattesu sayi.
Atha dhammassavanatthaṃ āgatāgatā manussāpi "kokāliko 4- ayuttamakāsi, attanoyeva
vāsimukhaṃ nissāya anayabyasanaṃ patto"ti āhaṃsu. Tesaṃ sutvā ārakkhadevatā dhikāraṃ
akaṃsu. Ārakkhadevatānaṃ ākāsadevatāti iminā upāyena yāva akaniṭṭhabhavanā
ekadhikkāro udapādi. Athassa upajjhāyo āgantvā ovādaṃ agaṇhantaṃ ñatvā
garahitvā pakkāmi.
        Kālamakāsīti upajjhāye pakkante kālamakāsi. Padumanirayanti pāṭiyekko
padumanirayo nāma natthi, avīcimahānirayamhiyeva padumagaṇanāya pacitabbe ekasmiṃ
ṭhāne nibbatti.
        Vīsatikhārikoti māgadhikena patthena cattāro patthā kosalaraṭṭhe ekapattho
hoti, tena patthena cattāro patthā āḷhakaṃ, cattāri āḷhakāni doṇaṃ,
caturo doṇā mānikā, catumānikā khāri, tāya khāriyā vīsatikhāriko. Tilavāhoti
māgadhikānaṃ 5- sukhumatilānaṃ tilasakaṭaṃ. Abbudo nirayoti abbudo nāma pāṭiyekko
nirayo natthi, avīcimhiyeva pana abbudagaṇanāya pacitabbaṭṭhānassetaṃ nāmaṃ.
Nirabbudādīsupi eseva nayo.
@Footnote: 1 cha.Ma. phuṭo        2 cha.Ma., i. avajjetvā  3 cha. caṇakamattiyo Ma. calākamattiyo
@4 cha.Ma. dhi kokālika, dhi kokālika              5 cha.Ma., i. māgadhakānaṃ

---------------------------------------------------------------------------------------------
page208.
        Vassagaṇanāpi panettha evaṃ veditabbā:- yatheva hi sataṃ satasahassānaṃ 1-
koṭi hoti, evaṃ sataṃ  satasahassakoṭiyo pakoṭi nāma hoti, sataṃ satasahassapakoṭiyo
koṭippakoṭi nāma, sataṃ satasahassakoṭippakoṭiyo nahutaṃ, sataṃ satasahassanahutāni
ninnahutaṃ, sataṃ satasahassaninnahutāni ekaṃ abbudaṃ, tato vīsatiguṇaṃ nirabbudaṃ.
Eseva nayo sabbatthāti. Dasamaṃ.
                           Paṭhamo vaggo.
                            ---------
                            2. Dutiyavagga
                       1. Sanaṅkumārasuttavaṇṇanā
      [182] Dutiyavaggassa paṭhame sappinītīreti sappinīnāmikāya nadiyā tīre.
Sanaṅkumāroti so kira pañcasikhakumārakakāle jhānaṃ  bhāvetvā brahmaloke
nibbatto kumārakavaṇṇeneva vicarati, tena naṃ "kumāro"ti sañjānanti,
porāṇakattā pana "sanaṅkumāro"ti vuccati. Janetasminti janitasmiṃ, 2- pajāyāti
attho. Ye gottapaṭisārinoti ye janetasmiṃ gottaṃ paṭisaranti, tesu loke
gottapaṭisārīsu khattayo seṭṭho. Vijjācaraṇasampannoti bhayabheravasuttapariyāyena 3-
pubbenivāsādīhi vā tīhi, ambaṭṭhasuttapariyāyena 4- vipassanāñāṇaṃ manomayiddhi cha
abhiññāyoti imāhi vā aṭṭhahi vijjāhi, sīlesu paripūrakāritā indriyesu
guttadvāratā bhojane mattaññutā jāgariyānuyogo satta saddhammā cattāri
rūpāvacarajjhānānīti evaṃ paṇṇarasadhammabhedena caraṇena ca samannāgato. So
seṭṭho devamānuseti so khīṇāsavabrāhmaṇo  devesu ca manussesu ca seṭṭho
uttamoti. Paṭhamaṃ.
@Footnote: 1 cha.Ma., i. satasahassāni       2  i. janatasmiṃ
@3 Ma. mū. 12/52/29          4 dī.Sī. 9/278 ādi/98

---------------------------------------------------------------------------------------------
page209.
                        2. Devadattasuttavaṇṇanā
      [183] Dutiye acirapakkanteti saṃghaṃ bhinditvā nacirasseva veḷuvanato
gayāsīsaṃ gate. Assatarinti gadrabhassa vaḷavāya jātaṃ. Dutiyaṃ.
                           3. Andhakavindasuttavaṇṇanā
      [184] Tatiye andhakavindanti evaṃnāmakaṃ gāmaṃ. Upasaṅkamīti "satthā
idānipi viriyaṃ karoti padhānamanuyuñjati, gacchāmissa santike ṭhatvā sāsanānucchavikaṃ
viriyapaṭisaṃyuttaṃ gāthaṃ vakkhāmī"ti upasaṅkami.
         Pantānīti janataṃ atikkamitvā manussānaṃ anūpacāre ṭhitāni.
Saññojanavippamokkhāti tāni ca senāsanāni sevamāno na cīvarādīnaṃ atthāya seveyya,
athakho dasasaññojanavippamokkhatthāya careyya. Saṃghe vaseti tesu senāsanesu ratiṃ
alabhanto upaṭṭhākādīnaṃ cittānurakkhanatthaṃ gadrabhapiṭṭhe rajaṃ viya uppatanto
araññe avasitvā 1- saṃghamajjhe vaseyya. Rakkhittato satimāti tattha ca vasanto
sagavacaṇḍo goṇo viya sabrahmacārino avijjhanto aghaṭento rakkhitatto
satipaṭṭhānaparāyano hutvā vaseyya.
       Idāni saṃghe vasamānassa bhikkhuno bhikkhācāravattaṃ ācikkhanto
kulākulantiādimāha. Tattha piṇḍikāya carantoti piṇḍatthāya caramāno. Sevetha pantāni
sayanāsanānīti saṃghamajjhaṃ otaritvā vasamānopi dhurapariveṇe tālanāḷikeraādīni
ropetvā upaṭṭhākādisaṃsaṭṭho na vaseyya, cittakallataṃ pana janetvā cittaṃ
hāsetvā tosetvā puna pantasenāsaneva vaseyyāti araññasseva vaṇṇaṃ katheti.
Bhayāti vaṭṭabhayato. Abhayeti nibbāne. Vimuttoti adhimutto hutvā vaseyya.
        Yattha bheravāti yasmiṃ ṭhāne bhayajanakā saviññāṇakā sīhabyagghādayo, aviññāṇakā
rattibhāge khāṇuvalliādayo bahū atthi. Siriṃsapāti 2- dīghajātikādisiriṃsapā.
Nisīdi tattha bhikkhūti tādise ṭhāne bhikkhu nisinno. Iminā idaṃ dīpeti bhagavā:-
yathā tumhe etarahi tatraṭṭhakabheravārammaṇāni ceva siriṃsape ca vijjunicchāranādīni
ca amanasikatvā nisinnā, evameva padhānamanuyuttā bhikkhū nisīdantīti.
@Footnote: 1 cha.Ma. acaritvā   2 cha.Ma. sarīsapāti, evamuparipi

---------------------------------------------------------------------------------------------
page210.
        Jātu me diṭṭhanti ekaṃsena mayā diṭṭhaṃ. Nayidaṃ itihītihanti  idaṃ
itiha itihāti na takkahetu vā nayahetu vā piṭakasampadānena vā ahaṃ vadāmi.
Ekasmiṃ brahmacariyasminti ekāya dhammadesanāya. Dhammadesanā hi idha
brahmacariyanti adhippetā. Maccuhāyinanti maraṇapariccāgīnaṃ khīṇāsavānaṃ.
        Dasā ca dasadhā dasāti ettha dasāti daseva, dasadhā dasāti sataṃ,
aññe ca dasuttarasekkhasataṃ passāmīti vadati. Sotaṃ samāpannāti maggasotaṃ
samāpannā. Atiracchānagāminoti desanāsīsametaṃ, 1- avinipātadhammāti attho. Saṅkhātuṃ
nopi sakkomīti musāvādabhayena ettakā nāma puññabhāgino sattāti gaṇetuṃ na
sakkomīti bahubrahmadesanaṃ sandhāya evamāha. Tatiyaṃ.
                        4. Aruṇavatīsuttavaṇṇanā
       [185] Catutthe abhibhūsambhavanti abhibhū ca sambhavo ca. Tesu abhibhūthero
sāriputtatthero viya paññāya aggo, sambhavatthero mahāmoggallāno viya
samādhinā aggo. Ujjhāyantīti avajjhāyanti, lāmakato vā cintenti. Khiyyantīti
kinnāmetaṃ kinnāmetanti aññamaññaṃ kathenti. Vipācentīti vitthārayanti 2-
punappunaṃ kathenti. Heṭṭhimena upaḍḍhakāyenāti nābhito paṭṭhāya heṭṭhimakāyena.
Pāliyaṃ ettakameva āgataṃ. Thero pana "pakativaṇṇaṃ vijahitvā nāgavaṇṇaṃ
gahetvā dasseti, supaṇṇavaṇṇaṃ gahetvā vā dassetī"tiādinā 3- nayena āgataṃ
anekappakāraṃ iddhivikubbanaṃ dassesi. Imā gāthāyo abhāsīti thero kira cintesi
"kathaṃ desitā nu kho dhammadesanā sabbesaṃ piyā assa manāpā"ti. Tato
āvajjento "sabbepi pāsaṇḍā sabbe devamanussā attano attano samaye
purisakāraṃ vaṇṇayissanti, 4- viriyassa avaṇṇavādī nāma natthi, viriyapaṭisaṃyuttaṃ
katvā desessāmi, evamayaṃ dhammadesanā sabbesaṃ piyā bhavissati manāpā"ti ñatvā
tīsu piṭakesu vicinitvā imā gāthā abhāsi.
@Footnote: 1 cha.Ma. desanāmattametaṃ            2 cha.Ma., i. vitthāyantā
@3 khu. paṭi. 31/686/596 iddhikathā    4 cha.Ma., i. vaṇṇayanti

---------------------------------------------------------------------------------------------
page211.
         Tattha ārabbhathāti 1- ārabhaviriyaṃ karotha. Nikkamathāti nikkamaviriyaṃ karotha.
Yuñjathāti payogaṃ karotha parakkamatha. Maccuno senanti maccuno senā nāma
kilesasenā, taṃ dhunātha. Jātisaṃsāranti jātiñca saṃsārañca, jātisaṅkhātaṃ vā
saṃsāraṃ. Dukkhassantaṃ karissatīti vaṭṭadukkhassa paricchedaṃ karissati. Kiṃ pana katvā
thero dasasahassīlokadhātuṃ viññāpesīti? nīlakasiṇaṃ tāva samāpajjitvā sabbattha
ālokaṭṭhāne andhakāraṃ phari,  odātakasiṇaṃ samāpajjitvā andhakāraṭṭhāne
obhāsento. 2- Tato "kimidaṃ andhakāran"ti sattānaṃ ābhoge uppanne ālokaṃ
dasseti. 3- Ālokaṭṭhāne ālokakiccaṃ natthi, "kiṃ āloko ayan"ti vicinantānaṃ
attānaṃ dassesi. Atha nesaṃ theroti vadantānaṃ imā gāthāyo abhāsi, sabbe
osaṭāya parisāya majjhe nisīditvā dhammaṃ desentassa viya saddaṃ suṇiṃsu. Atthopi
nesaṃ pākaṭo ahosi. Catutthaṃ.
                       5. Parinibbānasuttavaṇṇanā
        [186] Pañcame upavattane mallānaṃ sālavaneti yatheva hi kadambanadītīrato
rājamātuvihāradvārena thūpārāmaṃ gantabbaṃ hoti, evaṃ hiraññavatikāya nāma
nadiyā pārimatīrato sālavanaṃ uyyānaṃ. Yathā anurādhapurassa thūpārāmo, evantaṃ
kusinārāya hoti. Yathā thūpārāmato dakkhiṇadvārena nagaraṃ pavisanamaggo pācīnamukho
gantvā uttarena nivattati, evaṃ uyyānato sālapanti pācīnamukhā gantvā
uttarena nivattā. Tasmā taṃ "upavattanan"ti vuccati. Tasmiṃ upavattane mallānaṃ
sālavane. Antarena yamakasālānanti mūlakhandhaviṭapapattehi aññamaññaṃ saṃsibbitvā
ṭhitasālānaṃ antarikāya. Appamādena sampādethāti satiavippavāsena sabbakiccāni 4-
sampādayatha. Iti bhagavā yathā nāma maraṇamañce nipanno mahaddhano kuṭumbiko
puttānaṃ dhanasāraṃ ācikkheyya, evameva parinibbānamañce nipanno
pañcacattāḷīsavassāni dinnaṃ ovādaṃ sabbaṃ ekasmiṃ appamādapadeyeva pakkhipitvā
adāsi. 5- Ayaṃ tathāgatassa pacchimā vācāti idaṃ pana saṅgītikārānaṃ vacanaṃ.
@Footnote: 1 cha.Ma. ārambhathāti    2 cha.Ma., i. obhāsaṃ         3 cha.Ma., i. dassesi
@4 cha.Ma. kattabbakiccāni          5 cha.Ma. abhāsi

---------------------------------------------------------------------------------------------
page212.
     Ito paraṃ yaṃ parinibbānaparikammaṃ katvā bhagavā parinibbuto, taṃ dassetuṃ
athakho  bhagavā paṭhamajjhānantiādi vuttaṃ. Tattha saññāvedayitanirodhasamāpanne
bhagavati assāsapassāsānaṃ    appavattiṃ disvā "parinibbuto satthā"ti saññāya
devamanussā ekappahārena viraviṃsu, ānandattheropi "parinibbuto nu kho bhante
anuruddha bhagavā"ti theraṃ pucchi. Thero "na kho āvuso ānanda tathāgato
parinibbuto, apica saññāvedayitanirodhaṃ samāpanno"ti āha. Kathaṃ paneso 1-
aññāsi? thero kira satthārā saddhiṃyeva taṃ taṃ samāpattiṃ samāpajjanto yāva
nevasaññānāsaññāyatanavuṭṭhānaṃ, tāva gantvā "idāni bhagavā nirodhaṃ samāpanno
antonirodhe ca kālakiriyā nāma natthī"ti aññāsi.
         Athakho bhagavā saññāvedayitanirodhasamāpattiyā 2- vuṭṭhahitvā
nevasaññānāsaññāyatanaṃ samāpajji .pe. Tatiyajjhānā vuṭṭhahitvā catutthajjhānaṃ
samāpajjīti ettha pana bhagavā catuvīsatiyā ṭhānesu paṭhamajjhānaṃ samāpajji,
terasasu ṭhānesu dutiyajjhānaṃ, tathā tatiyaṃ, paṇṇarasasu ṭhānesu catutthajjhānaṃ
samāpajji. Kathaṃ? dasasu asubhesu dvattiṃsākāre aṭṭhasu kasiṇesu mettākaruṇā-
muditāsu ānāpāne paricchedākāseti imesu tāva catuvīsatiyā ṭhānesu paṭhamajjhānaṃ
samāpajji. Ṭhapetvā pana dvattiṃsākāraṃ ca dasa ca asubhāni sesesu terasasu
dutiyajjhānaṅgesuyeva. 3- Tesuyeva tatiyajjhānaṃ samāpajji. Aṭṭhasu pana kasiṇesu
upekkhābrahmavihāre ānāpāne paricchedākāse catūsu arūpesūti imesu paṇṇarasasu
ṭhānesu catutthajjhānaṃ samāpajji. Ayaṃpi ca saṅkhepakathāva. Nibbānapuraṃ pavisanto
pana bhagavā dhammasāmī sabbāpi catuvīsatikoṭisatasahassasaṅkhātā 4- samāpattiyo
pavisitvā videsaṃ gacchanto  ñātijanaṃ āliṅgitvā 5- viya sabbasamāpattisukhaṃ
anubhavitvāva paviṭṭho.
        Catutthajjhānā vuṭṭhahitvā samanantaraṃ bhagavā parinibbāyīti ettha
jhānasamanantaraṃ paccavekkhaṇasamanantaranti dve samanantarāni. Catutthajjhānā vuṭṭhāya
@Footnote: 1 cha.Ma. pana so           2 cha.Ma., i....samāpattito     3 cha.Ma. dutiyaṃ jhānaṃ
@4 cha.Ma....sahassasaṅkhā       5 cha.Ma. āliṅgetvā

---------------------------------------------------------------------------------------------
page213.
Bhavaṅgaṃ otiṇṇassa tattheva parinibbānaṃ jhānasamanantaraṃ nāma, catutthajjhānā
vuṭṭhahitvā puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ
paccavekkhaṇasamanantaraṃ nāma, imāni dvepi samanantarāneva. Bhagavā pana jhānaṃ
samāpajjitvā jhānā vuṭṭhāya jhānaṅgāni paccavekkhitvā bhavaṅgacittena abyākatena
dukkhasaccena parinibbāyi. Ye keci 1- buddhā vā paccekabuddhā vā ariyasāvakā vā
antamaso kunthakipillikaṃ upādāya sabbe bhavaṅgacitteneva abyākatena dukkhasaccena
kālaṃ karonti.
          Bhūtāti  sattā. Appaṭipuggaloti paṭibhāgapuggalavirahito. Balappattoti
dasavidhañāṇabalappatto. Uppādavayadhamminoti uppādavayasabhāvā. 2- Tesaṃ vūpasamo
sukhoti tesaṃ saṅkhārānaṃ vūpasamasaṅkhātaṃ nibbānameva sukhanti attho. 2- Tadāsīti
"saha parinibbānā mahābhūmicālo ahosī"ti evaṃ mahāparinibbāne 3- vuttabhūmicālaṃ
sandhāyāha. So hi lomahaṃsanako ca bhiṃsanako ca āsi. Sabbākāravarūpeteti
sabbavarakāraṇūpete 4- nāhu assāsapassāsoti na jāto assāsapassāso.
Anejoti taṇhāsaṅkhātāya ejāya abhāvena anejo. Santimārabbhāti anupādisesaṃ
nibbānaṃ paṭicca sandhāya. Cakkhumāti pañcahi cakkhūhi cakkhumā. Parinibbutoti
khandhaparinibbānena parinibbuto. Asallīnenāti alīnena 5- asaṅkuṭitena *-
suvikasiteneva cittena. Vedanaṃ ajjhavāsayīti vedanaṃ adhivāsesi, na vedanānuvattī
hutvā ito cito ca samparivatti. Vimokkhoti kenaci dhammena anāvaraṇavimokkho
sabbaso apaññattibhāvūpagamo pajjotanibbānasadiso jātoti. Pañcamaṃ.
                           Dutiyo vaggo.
                           -----------
@Footnote: 1 cha.Ma., i. ye hi keci
@2-2 cha.Ma., i. tesaṃ vūpasamoti tesaṃ saṅkhārānaṃ vūpasamo. sukhoti asaṅkhataṃ nibbānameva
@sukhanti attho  3 dī. mahā. 10/220/136 mahāparinibbānasutata
@4 cha.Ma. sabbākāravaraguṇūpetā, su.vi. A. 2/223/203 parinibbutakathāvaṇṇanā
@5 cha.Ma., i. analalīnena          * Sī. asaṃkucitena

---------------------------------------------------------------------------------------------
page214.
                          7. Brāhmaṇasaṃyutta
                           1. Arahantavagga
                        1. Dhanañjānīsuttavaṇṇanā
      [187] Arahantavaggassa 1- paṭhame dhanañjānīti dhanañjānīgottā. Ukkaṭṭhagottā
kiresā. Sesabrāhmaṇā kira 2- brahmuno mukhato jātā, dhanañjānīgottā
matthakaṃ bhinditvā nikkhantāti tesaṃ laddhi. Udānaṃ udānesīti kasmā udānesi?
so kira brāhmaṇo micchādiṭṭhiko "buddho dhammo saṃgho"ti vutte kaṇṇe
pidahati, thaddho khadirakhāṇusadiso. Brāhmaṇī pana sotāpannā ariyasāvikā.
Brāhmaṇo dānaṃ dento pañcasatānaṃ brāhmaṇānaṃ appodakaṃ pāyāsaṃ deti,
brāhmaṇī buddhappamukhassa bhikkhusaṃghassa nānārasabhojanaṃ. Brāhmaṇassa dānadivase
brāhmaṇī tassa vasavattitāya pahīnamaccheratāya 3- ca sahatthā parivisati. Brāhmaṇiyā
pana dānadivase brāhmaṇo pātova gharā nikkhamitvā palāyati. Athekadivasaṃ
brāhmaṇo brāhmaṇiyā saddhiṃ āmantetvā 4- pañcasate brāhmaṇe nimantetvā
brāhmaṇiṃ āha "sve bhoti amhākaṃ ghare pañcasatā brāhmaṇā bhuñjissantī"ti.
Mayā kiṃ kātabbaṃ brāhmaṇāti. Tayā aññaṃ kiñci kātabbaṃ natthi, sabbaṃ
pacanaparivesanaṃ 5- aññe karissanti, yaṃ pana tvaṃ ṭhitāpi nisinnāpi khipitvāpi
ukkāsitvāpi 6- "namo buddhassā"ti tassa muṇḍasamaṇassa namakāraṃ 7- karosi, taṃ
sve ekadivasamattaṃ mā akāsi. Taṃ hi sutvā brāhmaṇā anattamanā honti,
mā maṃ brāhmaṇehi bhindasīti. Tvaṃ brāhmaṇehi vā bhijja devehi vā,
ahaṃ pana satthāraṃ anussaritvā na sakkomi anamassamānā saṇṭhātunti. Bhoti
kulasatike 8- gāme gāmadvāraṃpi tāva pidahituṃ vāyamanti, tvaṃ dvīhaṅgulehi
@Footnote: 1 cha.Ma., i. brāhmaṇasaṃyuttassa    2 Ma. hi    3 Ma. bāhiramaccheratāya
@4 cha.Ma. asammantetvā, Sī. mantetvā   5 ka. sabbaṃ ca pana parivesanaṃ
@6 Sī., Ma. kāsitvāpi   7 cha.Ma. tassa muṇḍakassa samaṇakassa namakkāraṃ
@8 Sī., Ma. kulasantake

---------------------------------------------------------------------------------------------
page215.
Pidahitabbaṃ mukhaṃ brāhmaṇānaṃ bhojanakālamattaṃ pidahituṃ na sakkosīti. Evaṃ punappunaṃ
kathetvāpi so nivāretuṃ 1-    asakkonto ussīsake ṭhapitaṃ maṇḍalaggaṃ khaggaṃ
gahetvā "bhoti sace tvaṃ sve brāhmaṇesu sannisinnesu 2- taṃ muṇḍasamaṇaṃ 3-
namassasi, iminā taṃ khaggena pādatalato paṭṭhāya yāva kesamatthakā kaḷīraṃ viya
koṭṭetvā rāsiṃ karissāmī"ti imāpi gāthā 4- abhāsi:-
                "iminā pana khaggena 5-      pādato yāva matthakā
                 kaḷīramiva chejjāmi          yadi micchaṃ na kāhasi.
                 Sace buddhoti bhaṇasi         sace dhammoti bhāsasi
                 sace saṃghoti kittesi        jīvantī me nivesane"ti.
        Ariyasāvikā pana paṭhavī viya duppakampā, sineru viya dupparivattiyā.
Sā tena naṃ evamāha:-
                "sace me aṅgamaṅgāni       kāmaṃ chejjasi brāhmaṇa
                 nevāhaṃ viramissāmi         buddhaseṭṭhassa sāsanā.
                 Nāhaṃ okkā varadharā       sakkā rodhayituṃ jinā
                 dhītāhaṃ buddhaseṭṭhassa        chinda vā maṃ vadhassu 6- vā"ti.
         Evaṃ dhanañjānītajjitaṃ nāma 7- tajjentī 8- pañca gāthāsatāni abhāsi.
Brāhmaṇo brāhmaṇiṃ parāmasituṃ vā paharituṃ vā asakkonto "bhoti yaṃ te
ruccati, taṃ karohī"ti vatvā khaggaṃ sayane khipi. Punadivase gehaṃ paritūpalittaṃ
kārāpetvā lājapuṇṇaghaṭamālāgandhādīhi tattha tattha alaṅkārāpetvā pañcannaṃ
brāhmaṇasatānaṃ navanītasappisakkharamadhurayuttaṃ 9- appodakapāyāsaṃ paṭiyādāpetvā kālaṃ
ārocāpesi.
         Brāhmaṇīpi pātova gandhodakena sayaṃ nhāyitvā sahassagghanikaṃ 10-
ahatavatthaṃ nivāsetvā pañcasatagghanikaṃ ekaṃsaṃ katvā sabbālaṅkārapaṭimaṇḍitā
@Footnote: 1 ka. sinehena vāretuṃ     2 cha.Ma. nisinnesu        3 cha.Ma. muṇḍasamaṇakaṃ
@4 cha.Ma. imaṃ gāthaṃ          5 cha.Ma. iminā maṇaḍalaggena    6 ka. pacassu
@7 cha.Ma. dhanañjānigajjitaṃ     8 cha.Ma., i. gajjantī
@9 Sī., i. navasappisakkharamadhuphāṇitayuttaṃ, cha.Ma. navasappisakkharamadhuyuttaṃ
@10 cha.Ma....agghanakaṃ, evamuparipi

---------------------------------------------------------------------------------------------
page216.
Suvaṇṇakaṭacchuṃ gahetvā bhattagge brāhmaṇe parivisamānā tehi saddhiṃ ekapantiyaṃ
nisinnassa tassa brāhmaṇassa bhattaṃ upasaṃharantī dunnikkhitte dārubhaṇḍe
pakkhali. Pakkhalanaghaṭanāya dukkhā vedanā uppajji. Tasmiṃ samaye dasabalaṃ
sari. Satisampannatāya pana pāyāsacāṭiṃ 1- achaḍḍetvā saṇikaṃ otāretvā bhūmiyaṃ
saṇṭhapetvā pañcannaṃ brāhmaṇasatānaṃ majjhe sirasi añjaliṃ ṭhapetvā yena
veḷuvanaṃ, tenañjalimpaṇāmetvā imaṃ udānaṃ udānesi.
       Tasmiṃ ca samaye tesu brāhmaṇesu keci bhuttā 2- honti, keci
bhuñjamānā, keci hatthe otāritamattā, kesañci bhojanaṃ purato ṭhapitamattaṃ hoti.
Te taṃ saddaṃ sutvāva sinerumattena muggarena sīse pahatā viya kaṇṇesu sūlena
viddhā viya dukkhadomanassaṃ paṭisaṃvedayamānā "iminā aññaladdhikena mayaṃ gharaṃ
pavesitā"ti kujjhitvā hatthe piṇḍaṃ chaḍḍetvā mukhena gahitaṃ nuṭṭhahitvā 3- dhanuṃ
disvā kākā viya brāhmaṇaṃ akkosamānā disāvidisā pakkamiṃsu. Brāhmaṇo evaṃ
bhijjitvā gacchante brāhmaṇe disvā brāhmaṇiṃ sīsato paṭṭhāya oloketvā
"idameva bhayaṃ sampassamānā mayaṃ hiyyo paṭṭhāya bhotiṃ yācantā na labhimhā"ti
nānappakārehi brāhmaṇiṃ akkositvā etaṃ "evameva panā"tiādivacanaṃ avoca.
        Upasaṅkamīti "samaṇo gotamo gāmanigamaraṭṭhapūjito, na sakkā gantvā yaṃ
vā taṃ vā vatvā santajjetuṃ, ekameva naṃ pañhaṃ pucchissāmī"ti gacchantova
"kiṃsu ghatvā"ti 4- gāthaṃ abhisaṅkharitvā "sace `asukassa nāma vadhaṃ rocemī'ti
vakkhati, atha naṃ `ye tuyhaṃ na ruccanti, te māretukāmosi, lokavadhāya uppanno,
kiṃ tuyhaṃ samaṇabhāvenā'ti niggaṇhissāmi. Sace `na kassaci vadhaṃ rocemī'ti vakkhati,
atha naṃ `tuvaṃ rāgādīnaṃpi vadhaṃ na icchasi, kasmā samaṇo hutvā āhiṇḍasī"ti
niggaṇhissāmi. Iti imaṃ ubhatokoṭikaṃ pañhaṃ samaṇo gotamo neva gilituṃ na
uggilituṃ sakkhissatī"ti cintetvā upasaṅkami. Sammodīti attano paṇḍitatāya
kuddhabhāvaṃ adassetvā madhurakathaṃ kathento sammodi. Pañho devatāsaṃyutte kathito.
Sesaṃpi heṭṭhā vitthāritamevāti. Paṭhamaṃ.
@Footnote: 1 pāyāsapātiṃ   2 Sī. bhuttāvino
@3 cha.Ma. niṭṭhubhitvā, Sī. nuṭṭhubhitvā, i. nuṭaṭhumbhitvā  4 cha.Ma. chetvāti

---------------------------------------------------------------------------------------------
page217.
                        2. Akkosasuttavaṇṇanā
       [188] Dutiye akkosakabhāradvājoti bhāradvājova so, pañcamattehi
pana gāthāsatehi tathāgataṃ   akkosanto āgatoti "akkosakabhāradvājo"ti tassa
saṅgītikārehi nāmaṃ gahitaṃ. Kupito anattamanoti "samaṇena gotamena mayhaṃ
jeṭṭhakabhātaraṃ pabbājentena jāni katā, pakkho bhinno"ti kodhena kupito
domanassena ca anattamano hutvāti attho. Akkosatīti 1- "corosi, bālosi
mūḷhosi, oṭṭhosi, goṇosi, gadrabhosi, nerayikosi, tiracchānagatosi, natthi tuyhaṃ
sugati, duggatiyeva tuyhaṃ pāṭikaṅkhā"ti dasahi akkosavatthūhi akkosati. 1-
Paribhāsatīti "hotu muṇḍakasamaṇa, `adaṇḍo ahan'ti karoti, idāni te rājakulaṃ gantvā
daṇḍaṃ āropessāmī"tiādīni vadanto paribhāsati nāma.
        Sambhuñjatīti ekato  bhuñjati. Vītiharatīti katassa paṭikāraṃ karoti. Bhavantaṃ
kho gotamanti kasmā evamāha? "tavevetaṃ brāhmaṇa, tavevetaṃ brāhmaṇā"ti
kirassa sutvā "isayo nāma kupitā sāpaṃ 2- denti kīsavacchādayo viyā"ti
anussavavasena "sapati maṃ maññe samaṇo gotamo"ti sāpabhayaṃ 3- uppajji. Tasmā
evamāha.
        Dantassāti nibbisevanassa. Tādinoti tādilakkhaṇapattassa. Tasseva tena
pāpiyoti tasseva puggalassa tena kodhena pāpaṃ hoti. Sato upasammatīti
satiyā samannāgato hutvā adhivāseti. Ubhinnaṃ tikicchantānanti ubhinnaṃ
tikicchataṃ. 4- Ayameva vā pāṭho. Yo puggalo sato upasammati, ubhinnamatthaṃ carati
tikicchati sādheti, taṃ puggalaṃ janā bāloti maññanti. Kīdisā janā? ye dhammassa
akovidāti. 5- Dhammassāti pañcakkhandhadhammassa vā catusaccadhammassa vā. Akovidāti
tasmiṃ dhamme akusalā andhabālaputhujjanā. Dutiyaṃ.
@Footnote: 1-1 cha.Ma. "corosi, bālosi, muḷhosi, thenosi, oṭṭhosi, meṇḍosi, goṇosi,
@gadrabhosi, tiracchānagatosi, nerayikosī"ti dasahi akkosavatthūhi akkosati.
@2 cha.Ma. lapanaṃ   3 cha.Ma., i. mahabbhayaṃ  4 cha.Ma. tikicchantaṃ, i. tikicchantānaṃ
@5 cha.Ma., i. akovidā

---------------------------------------------------------------------------------------------
page218.
                        3. Asurindakasuttavaṇṇanā
      [189] Tatiye asurindakabhāradvājoti akkosakabhāradvājassa kaniṭṭho.
Kupitoti teneva kāraṇena kuddho. Jayañcevassa taṃ hotīti asseva taṃ jayaṃ
hoti, so jayo hotīti attho. Katamassāti? yā titikkhā vijānato, sā 1-
adhivāsanāya guṇaṃ vijānantassa titikkhā adhivāsanā, ayaṃ tassa vijānatova jayo.
Bālo pana pharusaṃ bhaṇanto "mayhaṃ jayo"ti kevalaṃ jayaṃ maññati. Tatiyaṃ.
                        4. Bilaṅgikasuttavaṇṇanā
      [190] Catutthe bilaṅgikabhāradvājoti bhāradvājova so, nānappakāraṃ
pana suddhañca sambhārayuttañca kañjikaṃ kāretvā vikiṇāpento bahuddhanaṃ saṅgharīti 2-
"bilaṅgikabhāradvājo"ti tassa  saṅgītikārehi nāmaṃ gahitaṃ. Tuṇhībhūtoti "tayo me
jeṭṭhabhātaro iminā pabbājitā"ti ativiya kuddho kiñci vattuṃ asakkonto
tuṇhībhūto aṭṭhāsi. Gāthā pana devatāsaṃyutte kathitāva. Catutthaṃ.
                         5. Ahiṃsakasuttavaṇṇanā
       [191] Pañcame ahiṃsakabhāradvājoti ahiṃsakabhāradvājovesa, 3- ahiṃsakapañhaṃ
pana pucchi, tenassetaṃ saṅgītikārehi nāmaṃ gahitaṃ. Nāmena vā esa ahiṃsako,
gottena bhāradvājo. Ahiṃsakāhanti 4- ahiṃsako ahaṃ, iti me bhavaṃ gotamo
jānātūti āha. Tathā cassāti tathā ce assa, bhaveyyāsīti attho. Na hiṃsatīti
na viheṭheti na dukkhāpeti.  pañcamaṃ.
                         6. Jaṭāsuttavaṇṇanā
       [192] Chaṭṭhe jaṭābhāradvājoti bhāradvājoveso, 5- jaṭāpañhassa pana
pucchitattā saṅgītikārehi evaṃ vutto. Sesaṃ devatāsaṃyutte kathitameva. Chaṭṭhaṃ.
@Footnote: 1 cha.Ma. ayaṃ pāṭho na dissati     2 cha.Ma., i. saṅkharīti   3 cha.Ma., i. bhāradvājovesa
@4 Sī. ahiṃsakvāhanti            5 i. bhāradvājo vaso

---------------------------------------------------------------------------------------------
page219.
                         7. Suddhikasuttavaṇṇanā
        [193] Sattame suddhikabhāradvājoti ayaṃpi bhāradvājova, suddhikapañhassa
pana pucchitattā saṅgītikārehi evaṃ vutto. Sīlavāpi tapokaranti sīlasampannopi
tapokammaṃ karonto. Vijjācaraṇasampannoti ettha vijjāti tayo vedā.
Caraṇanti gottacaraṇaṃ. So sujjhati na aññā itarā pajāti so tevijjo
brāhmaṇo sujjhati, ayaṃ pana añāṇamitapajā 1- na sujjhatīti vadati. Bahumpi palapaṃ
jappanti bahuṃpi  palapaṃ jappanto, "brāhmaṇova sujjhatī"ti evaṃ vacanasahassaṃpi
bhaṇantoti attho. Anto kasambūti anto kilesapūtisabhāvena pūtiko. Saṅkiliṭṭhoti
kiliṭṭhehi kāyakammādīhi samannāgato. Sattamaṃ.
                         8. Aggikasuttavaṇṇanā
        [194] Aṭṭhame aggikabhāradvājoti ayaṃpi bhāradvājo, aggiparicaraṇavasena
panassa saṅgītikārehi etaṃ nāmaṃ gahitaṃ. Sannihito hotīti saṃyojito hoti.
Aṭṭhāsīti kasmā tattha aṭṭhāsi? bhagavā kira paccūsasamaye lokaṃ olokento imaṃ
Brāhmaṇaṃ disvā cintesi  "ayaṃ brāhmaṇo evarūpaṃ aggapāyāsaṃ gahetvā
`mahābrahmānaṃ bhojemī'ti 2- aggimhi jhāpento    aphalaṃ karoti apāyamaggaṃ
okkamati, imaṃ laddhiṃ avissajjento apāyapūrakova bhavissati, gacchāmissa
dhammadesanāya micchādiṭṭhiṃ bhinditvā pabbājetvā cattāro magge ceva cattāri
ca phalāni demī"ti, tasmā pubbaṇhasamaye rājagahaṃ pavisitvā tattha aṭṭhāsi.
        Tīhi vijjāhīti tīhi vedehi. Jātimāti yāva sattamā pitāmahayugā
parisuddhāya jātiyā samannāgato. Sutavā bahūti bahū nānappakāre ganthe sutavā.
Somaṃ bhuñjeyyāti so te vijjo brāhmaṇo imaṃ pāyāsaṃ bhuñjituṃ yutto,
tumhākaṃ panesa pāyāso ayuttoti vadati.
       Vedīti pubbenivāsañāṇena jāni 3- paṭivijjhi. Saggāpāyanti dibbena
cakkhunā saggaṃpi apāyaṃpi passati. Jātikkhayanti arahattaṃ. Abhiññāvositoti
@Footnote: 1 cha.Ma., i. nāmikā  pajā, Ma. aññāṇamigā   2 Sī. bhojessāmīti, i. bhojessamīti
@3 Sī. jātiṃ

---------------------------------------------------------------------------------------------
page220.
Jānitvā vositavosāno. Brāhmaṇo bhavanti avīcito yāva bhavaggā bhotā
gotamena tādiso jātisampanno khīṇāsavabrāhmaṇo natthi, bhavaṃyeva brāhmaṇoti.
        Evañca pana vatvā suvaṇṇacāṭiṃ 1- pūretvā dasabalassa pāyāsaṃ upanāmesi.
Satthā uppattiṃ dīpetvā bhojanaṃ paṭikkhipanto gāthābhigītaṃ metiādimāha. Tattha
gāthābhigītanti gāthāhi abhigītaṃ. Abhojaneyyanti abhuñjitabbaṃ. Idaṃ vuttaṃ hoti:-
tvaṃ brāhmaṇa mayhaṃ ettakaṃ kālaṃ bhikkhācāravattena ṭhitassa kaṭacchubhattaṃpi dātuṃ
nāsakkhi, idāni pana mayā tuyhaṃ kilañjamhi tile vitthārentena viya sabbe
buddhaguṇā pakāsitā, iti gāyanena gāyitvā laddhaṃ viya idaṃ bhojanaṃ hoti,
tasmā idaṃ gāthābhigītaṃ  me abhojaneyyaṃ. Sampassataṃ brāhmaṇa nesa dhammoti
brāhmaṇa atthañca dhammañca sampassantānaṃ "evarūpaṃ bhojanaṃ bhuñjitabban"ti
esa dhammo na hoti. Sudhābhojanaṃ pana 2- gāthābhigītaṃ panudanti buddhā, gāthāhi
gāyitvā laddhaṃ buddhā nīharantiyeva. Dhamme sati brāhmaṇa vuttiresāti
brāhmaṇa dhamme sati dhammaṃ avekkhitvā 3- dhamme patiṭṭhāya jīvitaṃ kappentānaṃ
esā vutti ayaṃ ājīvo:- evarūpaṃ nīharitvā dhammaladdhameva bhuñjitabbanti.
         Atha  brāhmaṇo cintesi:- ahaṃ pubbe samaṇassa gotamassa guṇe vā
aguṇe vā na jānāmi, idāni panassāhaṃ guṇe ñatvā mama gehe asītikoṭimattaṃ
dhanaṃ sāsane  vippakiritukāmo jāto, ayañca "mayā dinnapaccayā akappiyā"ti
vadati, appaṭigayho ahaṃ samaṇagotamenāti. Atha bhagavā sabbaññutañāṇaṃ pesetvā
tassa cittavāraṃ vīmaṃsanto "ayaṃ sabbepi attanā dinne paccaye `akappiye'ti 4-
sallakkheti. Yaṃ hi bhojanaṃ ārabbha kathā uppannā, etadeva na vijjati, 5- sesā
niddosā"ti brāhmaṇassa catunnaṃ paccayānaṃ dānadvāraṃ dassento aññena
cātiādimāha. Tattha kukkuccavūpasantanti hatthakukkuccādīnaṃ 6- vasena
vūpasantakukkuccaṃ. Annena pānenāti desanāmattametaṃ. Ayaṃ panattho:- aññehi tayā
"pariccajissāmī"ti sallakkhitehi cīvarādīhi paccayehi upaṭṭhahassu. Khettañhi taṃ
@Footnote: 1 cha.Ma., i. suvaṇṇapātiṃ   2 cha.Ma. sudhābhojanampi, i. ayaṃ pāṭho na dissati
@3 cha.Ma. apekkhitvā  4 cha.Ma. akappiyāti  5 cha.Ma. vaṭṭati   6 Sī. akukkuccādīnaṃ

---------------------------------------------------------------------------------------------
page221.
Puññapekkhassa hotīti evaṃ 1- tathāgatassa sāsanaṃ nāma puññapekkhassa puññatthikassa
tuyhaṃ 2- appaṃpi bījaṃ 3- bahuphaladāyakaṃ sukhette 4- viya paṭiyattaṃ hotīti. Aṭṭhamaṃ.
                        9. Sundarikasuttavaṇṇanā
       [195] Navame sundarikabhāradvājoti sundarikāya nadiyā tīre aggijuhanena
evaṃ laddhanāmo. Sundarikāyāti evaṃnāmikāya nadiyā. Aggiṃ juhatīti āhutiṃ
pakkhipanena jāleti. Aggihuttaṃ paricaratīti agyāyatanaṃ sammajjanupalepanabalikammādinā
payirupāsati. Ko nu kho imaṃ habyasesaṃ bhuñjeyyāti so kira brāhmaṇo
aggimhi hutāvasesaṃ pāyāsaṃ disvā cintesi "aggimhi tāva pakkhitapāyāso
mahābrahmunā bhutto, ayaṃ pana avaseso atthi, taṃ yadi brahmuno mukhato
jātassa brāhmaṇassa dadeyyaṃ, evaṃ me pitarā saha puttopi santappito bhaveyya,
suvisodhito cassa brahmalokamaggo"ti. 5- So brāhmaṇassa dassanatthaṃ uṭṭhāyāsanā
catuddisā anuvilokesi "ko nu kho imaṃ habyasesaṃ bhuñjeyyā"ti.
       Rukkhamūleti tasmiṃ vanasaṇḍe jeṭṭhakarukkhassa mūle. Sasīsaṃ pārutaṃ nisinnanti
saha sīsena pārutakāyaṃ nisinnaṃ. Kasmā pana bhagavā tattha nisīdi? bhagavā kira
paccūsasamaye lokaṃ olokento imaṃ brāhmaṇaṃ disvā cintesi:- ayaṃ brāhmaṇo
evarūpaṃ aggapāyāsaṃ gahetvā "mahābrahmānaṃ bhojemī"ti aggimhi jhāpento
aphalaṃ karoti .pe. Cattāro magge ceva cattāri ca phalāni demīti. Tasmā
kālasseva vuṭṭhāya sarīrapaṭijagganaṃ katvā pattacīvaraṃ ādāya gantvā vuttanayeneva 6-
tasmiṃ rukkhamūle nisīdi. Atha kasmā sasīsaṃ pārupati? 7- himapātassa ca
sītavātassa ca paṭibāhanatthaṃ, paṭibalova etaṃ tathāgato adhivāsetuṃ. Sace pana
pārupetvā 8- nisīdeyya, brāhmaṇo dūratova sañjānitvā nivatteyya, evaṃ sati
kathā nappavatteyya. Ita bhagavā "brāhmaṇe    āgate sīsaṃ vivarissāmi, atha maṃ
@Footnote: 1 cha.Ma. etaṃ   2 Sī. na tuyhaṃyeva, Ma. tuyhaṃyeva   3 cha.Ma., i. appepi bīje
@4 cha.Ma., i. sukhettaṃ  5 cha.Ma. brahmalokagāmimaggoti        6 cha.Ma. vuttanayena
@7 cha.Ma. pārupīti     8 cha.Ma. apārupetvā

---------------------------------------------------------------------------------------------
page222.
So disvā kathaṃ pavattessati, tassāhaṃ kathānusārena dhammaṃ desessāmī"ti
kathāpavattanatthaṃ evamakāsi.
        Upasaṅkamīti brāhmaṇo "ayaṃ sasīsaṃ pārupitvā sabbarattiṃ padhānamayutto,
imassa dakkhiṇodakaṃ datvā imaṃ habyasesaṃ dassāmī"ti  brāhmaṇasaññī hutvā
upasaṅkami. Muṇḍo ayaṃ bhavaṃ, muṇḍako ayaṃ bhavanti sīse vivaritamatte nīcakesantaṃ
disvā "muṇḍo"ti 1- āha. Tato suṭṭhutaraṃ olokento pavattamattaṃpi sikhaṃ
adisvā hīḷento "muṇḍako"ti āha. Tatovāti yattha ṭhito addasa, tamhāva
padesā. Muṇḍāpi hīti kenaci kāraṇena muṇḍitasīsāpi honti.
         Mā jātiṃ pucchāti yadi dānassa mahapphalataṃ paccāsiṃsasi, jātiṃ mā
puccha. Akāraṇaṃ hi dakkhiṇeyyabhāvassa jāti. Caraṇañca pucchāti apica kho
sīlādiguṇabhedacaraṇaṃ puccha. Etaṃ hi dakkhiṇeyyabhāvassa kāraṇaṃ. Idānissa tamatthaṃ
vibhāvento kaṭṭhā have jāyati jātavedotiādimāha. Tatrādhippāyo 2- :- idha
kaṭṭhā aggi jāyati, na ca so sālādikaṭṭhā jātova aggikiccaṃ karoti,
pāsāṇadoṇiādikaṭṭhā jāto na karoti, attano pana acciādiguṇasampattiyā
yato vā tato vā jāto karotiyeva. Evaṃ pana 3- brāhmaṇakulādīsu jātova
dakkhiṇeyyo hoti caṇḍālakulādīsu jāto na hoti, apica kho nīcakulinopi
uccākulinopi khīṇāsavamuni dhitimā hirinisedho ājānīyo hoti, imāya
dhitihiripamukhāya 4- guṇasampattiyā jātimā uttamadakkhiṇeyño hoti. So hi dhitiyā
guṇe dhāreti, hiriyā dose nisedhetīti. Apicettha munīti monadhammena samannāgato.
Dhitimāti viriyavā. Ājānīyoti kāraṇākāraṇajānanako. Hirinisedhoti hiriyā pāpāni
nisedhetvā ṭhito.
       Saccena dantoti paramatthasaccena danto. Damasā upetoti indriyadamena
upagato. 5- Vedantagūti catunnaṃ maggavedānaṃ antaṃ catūhi vā maggavedehi kilesānaṃ
antaṃ gato. Vusitabrahmacariyoti maggabrahmacariyavāsaṃ vuttho. Yaññūpanītoti
@Footnote: 1 rassakesantanti ṭīkā     2 cha.Ma. tatrāyaṃ adhippāyo     3 cha.Ma. na
@4 cha.Ma. dhitihiripamokkhāya   5 cha.Ma. upeto

---------------------------------------------------------------------------------------------
page223.
Upanītayañño paṭiyāditayañño vā. 1- Tamupavhayethāti yena yañño paṭiyādito, so
taṃ paramatthabrāhmaṇaṃ avhayeyya. "indamavhayāma, somamavhayāma, varuṇamavhayāma,
īsānamavhayāma, avhayāmāti 2- idaṃ pana avhānaṃ niratthakaṃ. Kālenāti avhaṃ
dassento 3- ca "kālo bhante niṭṭhitaṃ bhattan"ti anto majjhantikakāleyeva taṃ
upavhayeyya. So juhati dakkhiṇeyyeti yo evaṃ kāle khīṇāsavaṃ āmantetvā
tattha catupaccayadakkhiṇaṃ patiṭṭhapeti, so dakkhiṇeyye juhati nāma, na acetane
aggimhi pakkhipanto.
        Iti brāhmaṇo bhagavato kathaṃ suṇanto pasīditvā idāni attano
pasādaṃ āvikaronto addhā suyiṭṭhantiādimāha. Tassattho:- addhā mama yidaṃ
idāni suyiṭṭhañca suhutañca bhavissati, pubbe pana aggimhi  jhāpitaṃ niratthakaṃ
ahosīti. Añño janoti "ahaṃ brāhmaṇo, ahaṃ brāhmaṇo"ti vadanto
andhabālaputhujjano. Habyasesanti  hutasesaṃ. Bhuñjatu bhavantiādi purimasutte
vuttanayeneva veditabbaṃ.
       Na khvāhanti na kho ahaṃ. Kasmā panevamāhāti? tasmiṃ kira bhojane
Upahaṭamatteyeva "satthā bhuñjissatī"ti saññāya catūsu mahādīpesu dvīsu ca 4-
parittadīpasahassesu devatā pupphaphalādīni ceva sappinavanītatelamadhuphāṇitādīni ca
ādāya madhupaṭalaṃ pīḷetvā madhuṃ gaṇhantiyo viya dibbānubhāvena nibbattitojameva
gahetvā pakkhipiṃsu. Tena taṃ sukhumattaṃ gataṃ, manussānañca oḷārikavatthunti 5- tesaṃ
tāva oḷārikavatthutāya sammā pariṇāmaṃ na gacchati. Goyūse pana tīṇi bījāni 6-
pakkhipitvā pakkattā oḷārikamissakaṃ jātaṃ, devānañca sukhumavatthunti tesaṃ
sukhumavatthutāya sammā pariṇāmaṃ na gacchati. Sukkhavipassakakhīṇāsavassāpi kucchiyaṃ na
pariṇāmati aṭṭhasamāpattilābhīkhīṇāsavassa pana samāpattivasena 7- pariṇāmeyya. Bhagavato
pana pākatikeneva kammajatejena pariṇāmeyya.
@Footnote: 1 cha.Ma. ca   2 cha.Ma. yāvamavhayāmāti  3 cha.Ma., i. avhayanto
@4 cha.Ma. ca-saddo na dissati  5 cha.Ma....vatthūti, evamuparipi
@6 cha.Ma., i tilabījāni    7 cha.Ma. samāpattibalena

---------------------------------------------------------------------------------------------
page224.
     Appahariteti apaharite. 1-  Sace hi haritesu tiṇesu pakkhipeyya, siniddhapāyāsena
tiṇāni pūtīni bhaveyyuṃ. Buddhā ca bhūtagāmasikkhāpadaṃ na vītikkamanti,
tasmā evamāha. Yattha pana galappamāṇāni mahātiṇāni, tādise ṭhāne pakkhipituṃ
vaṭṭati. Appāṇaketi sappāṇakasmiṃ hi parittaudake pakkhitte pāṇakā maranti,
tasmā evamāha. Yaṃ pana gambhīraṃ mahāudakaṃ hoti. Pātisatepi pātisahassepi
pakkhitte na āluḷati, tathārūpe udake vaṭṭati. Opilāpesīti suvaṇṇapātiyā
saddhiṃyeva nimmujjāpesi. 2- Viciṭāyati viṭiciṭāyatīti 3- evarūpaṃ saddaṃ karoti.
Kiṃpanesa pāyāsassa ānubhāvo, udāhu tathāgatassāti? tathāgatassa. Ayaṃ hi brāhmaṇo taṃ
Pāyāsaṃ opilāpetvā ummaggaṃ āruyha satthu santikaṃ anāgantvāva gaccheyya,
atha bhagavā "ettakaṃ acchariyaṃ disvā mama santikaṃ āgamissati, athassāhaṃ
dhammadesanāya micchādiṭṭhigahaṇaṃ bhinditvā sāsane otāretvā amatapānaṃ
pāyessāmī"ti adhiṭṭhānabalena 4- evamakāsi.
      Dārusamādahānoti dāruṃ jhāpayamāno. Bahiddhā hi etanti etaṃ
dārujjhāpanaṃ nāma ariyadhammato bahiddhā. Yadi etena suddhi bhaveyya, ye
davadāhakādayo bahūni dārūni jhāpenti, te paṭhamataraṃ sujjheyyuṃ. Kusalāti
khandhādīsu kusalā. Ajjhattameva jalayāmi jotinti niyakajjhatte attano
santānasmiṃyeva ñāṇajotiṃ jālemi. Niccagginīti āvajjanapaṭibaddhena sabbaññutañāṇena
niccaṃ pajjalitaggi. Niccasamāhitattoti niccaṃ sammā  ṭhapitcitto.
Brahmacariyaṃ carāmīti bodhimaṇḍe caritaṃ brahmacariyaṃ gahetvā evaṃ vadati.
       Māno hi te brāhmaṇa khāribhāroti yathā khāribhāro khandhena
vuyhamāno 5- upari ṭhitopi akkantakkantaṭṭhāne paṭhaviyā saddhiṃ phusati 6- viya,
evameva jātigottakulādīni mānavatthūni nissāya ussāpito mānopi tattha tattha
issaṃ uppādento catūsu apāyesu saṃsīdāpeti. Tenāha "māno hi te
brāhmaṇa khāribhāro"ti. Kodho dhumoti tava ñāṇaggissa upakkilesaṭṭhena kodho
@Footnote: 1 cha.Ma. aharite  2 cha.Ma., i. nimujjāpesi  3 cha.Ma. cicciṭāyati ciṭiciṭāyatīti
@4 Sī. adhiṭṭhānavasena   5 cha.Ma. vayhamāno   6 cha.Ma. phuseti

---------------------------------------------------------------------------------------------
page225.
Dhūmo. Tena hi te upakkiliṭṭho ñāṇaggi na virocati. Bhasmanimmosavajjanti
nirojaṭṭhena 1- musāvādo chārikā nāma. Yathā hi chārikāya paṭicchanno aggi na
joteti, evaṃ te musāvādena paṭicchannaṃ ñāṇanti dasseti. Jivhā sujāti yathā
tuyhaṃ suvaṇṇarajatalohakaṭṭhamattikāsu aññataramayā yāgayajanatthāya 2- sujā hoti, evaṃ
mayhaṃ dhammayāgayajanatthāya pahūtajivhā 3- sujāti vadati. Hadayaṃ jotiṭṭhānanti yathā
tuyhaṃ nadītīre jotiṭṭhānaṃ, evaṃ mayhaṃ dhammayāgayajanaṭṭhānaṭṭhena 4- sattānaṃ hadayaṃ
jotiṭṭhānaṃ. Attāti cittaṃ.
        Dhammo rahadoti yathā tvaṃ aggiṃ paricaritvā dhūmacchārikasedakiliṭṭhasarīro
sundarikaṃ nadiṃ otaritvā nhāyasi, evaṃ mayhaṃ sundarikāya sadisena bāhirena
rahadena attho natthi, aṭṭhaṅgikamaggadhammo pana mayhaṃ rahado, tatrāhaṃ pāṇasataṃpi
pāṇasahassaṃpi caturāsītipāṇasahassānipi ekappahārena nhāpemi. Sīlatitthoti tassa
pana me dhammarahadassa catupārisuddhisīlaṃ titthanti dasseti. Anāviloti yathā tuyhaṃ
sundarikā nadī catūhi pañcahi ekato nhāyantehi heṭṭhupariyavālikā āluḷā
hoti, na evaṃ mayhaṃ rahado, anekasahassesupi 5- pāṇesu otaritvā nhāyantesu
so anāvilo vippasannova hoti. Sabbhi sataṃ pasatthoti paṇḍitehi paṇḍitānaṃ
pasaṭṭho. Uttamatthena vāso sabbhīti vuccati, paṇḍitehi pasaṭṭhattā sataṃ pasaṭṭho.
Taranti pāranti nibbānapāraṃ gacchanti.
       Idāni ariyamaggarahadassa aṅgāni uddharitvā dassento saccaṃ dhammoti-
ādimāha. Tattha saccanti vacīsaccaṃ. Dhammoti iminā diṭṭhisaṅkappavāyāmasatisamādhayo
dasseti. Saṃyamoti iminā kammantājīvā gahitā. Saccanti vā iminā maggasaccaṃ
gahitaṃ. Sā atthato sammādiṭṭhi. Vuttaṃ hetaṃ "sammādiṭṭhi maggo ceva hetu
cā"ti. 6- Sammādiṭṭhiyā pana gahitāya taṃgatikattā sammāsaṅkappo gahitova hoti.
Dhammoti iminā vāyāmasatisamādhayo. Saṃyamoti iminā vācākammantājīvā. Evaṃpi
@Footnote: 1 Ma. nijotaṭṭhena    2 Sī. aññatarā mahāyāgaṃ yajanatthāya   3 ka. bahujivhā
@4 cha.Ma., i. dhammayāgassa yajanaṭṭhānatthena      5 cha.Ma., i. anekasatasahassesupi
@6 abhi. saṅgaṇi. 34/1039/247 nikkhepakaṇḍa

---------------------------------------------------------------------------------------------
page226.
Aṭṭhaṅgiko maggo dassito hoti. Athavā saccanti paramatthasaccaṃ, taṃ atthato
nibbānaṃ. Dhammoti padena diṭṭhi saṅkappo vāyāmo sati samādhīti pañcaṅgāni
gahitāni. Saṃyamoti vācā kammanto ājīvoti tīṇi. Evampi aṭṭhaṅgiko maggo
dassito hoti. Brahmacariyanti evaṃ 1- brahmacariyaṃ nāma. Majjhe sitāti
sassatucchede vajjetvā majjhe nissitā. Brahmapattīti seṭṭhappatti. Sa
tujjubhūtesu namo karohīti ettha takāro padasandhikaro, sa tvaṃ ujubhūtesu khīṇāsavesu
namo karohīti attho. Tamahaṃ naraṃ dhammasārīti brūmīti yo evaṃ paṭipajjati,
tamahaṃ puggalaṃ "eso dhammasārī dhammasāriyā paṭipanno"ti 2- ca "kusaladhammehi
akusaladhamme hāretvā 3- ṭhito"ti vā 4- vadāmīti. Navamaṃ.
                       10. *- bahudhītisuttavaṇṇanā
      [196] Dasame aññatarasmiṃ vanasaṇḍeti paccūsasamaye lokaṃ volokento
tassa brāhmaṇassa arahattassa upanissayaṃ disvā "gacchāmissa saṅgahaṃ karissāmī"ti
gantvā tasmiṃ vanasaṇḍe viharati. Naṭṭhā hontīti kasitvā visaṭṭhā aṭavīmukhā
caramānā brāhmaṇe bhuñjituṃ gate palātā honti. Pallaṅkanti samantato
ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti uparimaṃ sarīraṃ ujukaṃ
ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā. Parimukhaṃ satiṃ
upaṭṭhapetvāti kammaṭṭhānābhimukhaṃ satiṃ ṭhapayitvā, mukhasamīpe vā katvāti attho.
Teneva vibhaṅge vuttaṃ "ayaṃ sati upaṭṭhitā hoti sūpaṭṭhitā nāsikagge vā
mukhanimitte vā, tena vuccati parimukhaṃ satiṃ upaṭṭhapetvā"ti. 5- Athavā "parīti
pariggahaṭṭho. Mukhanti niyyānaṭṭho. Satīti upaṭṭhānaṭṭho. Tena vuccati parimukhaṃ
satiṃ upaṭṭhapetvā"ti paṭisamabhidāyaṃ 6- vuttanayena cettha 7- attho daṭṭhabbo. Tatrāyaṃ
saṅkhepo "pariggahitaniyyānaṃ satiṃ katvā"ti. Evaṃ nisīdanto ca pana chabbaṇṇā
@Footnote: 1 cha.Ma., i.  etaṃ   2 cha.Ma., i. paṭicchannoti     3  cha.Ma., i. sāretvā
@4 cha.Ma. vāti  * cha.Ma.  bahudhītarasutta....  5 abhi. vibhaṅga. 35/537/304 jhānavibhaṅga
@6 khu. paṭi. 31/388/264 ānāpānakathā(syā)   7 cha.Ma. vuttanayenapettha

---------------------------------------------------------------------------------------------
page227.
Ghanabuddharasmiyo vissajjetvā nisīdi. Upasaṅkamīti domanassābhibhūto āhiṇḍanto
"sukhena vatāyaṃ samaṇo gotamo 1- nisinno"ti cintetvā upasaṅkami.
         Ajjasaṭṭhiṃ na dissantīti ajja chadivasamattakā paṭṭhāya na dissanti.
Pāpakāti lāmakā tilakhāṇukā. Tena kira tilakhette vapite 2- tadaheva devo
vassitvā tile paṃsumhi osīdāpesi,  pupphaṃ vā phalaṃ vā gahetuṃ nāsakkhiṃsu. Yepi
vaḍḍhiṃsu, tesaṃ upari pāṇakā patitvā paṇṇādiṃ 3- khādiṃsu, ekapaṇṇā dupaṇṇā
khāṇukā avasissiṃsu. Brāhmaṇo khettaṃ oloketuṃ gato te disvā "vaḍḍhiyā me
tilā gahitā, tepi naṭṭhā"ti domanassajāto ahosi, taṃ gahetvā imaṃ gāthamāha.
        Ussoḷhikāyāti ussāhena kaṇṇanaṅguṭṭhādīni ukkhipitvā vicarantā 4-
uppatitā. 5- Tassa kira anupubbena bhogesu parikkhīṇesu pakkhipitabbassa abhāvena
tucchakoṭṭhā ahesuṃ. Tassa ito cito ca sattahi gharehi āgatā mūsikā te
tucchakoṭṭhe 6- pavisitvā uyyānakīḷitaṃ 7- kīḷantā viya naccanti, taṃ gahetvā
evamāha.
        Uppādakehi 8- sañchannoti uppādakapāṇakehi 9- sañchanno. Tassa kira
brāhmaṇassa sayanatthāya santhataṃ tiṇapaṇṇasantharaṃ 10- koci antarantarā    paṭijagganto
natthi. So divasaṃ araññe kammaṃ katvā sāyaṃ āgantvā tasmiṃ nipajjati.
Athassa ca 11- uppādakā pāṇakā sarīraṃ ekacchannaṃ karontā khādanti, taṃ
gahetvā evamāha.
       Vidhavāti matapatikā. Yāva kira tassa brāhmaṇassa gehe vibhavamattā 12-
ahosi, tāva tā vidhavāpi hutvā patikulesu vasituṃ labhiṃsu. Yathā pana so niddhano
jāto, tadā tā "pitu gharaṃ 13- gacchathā"ti sassusasurādīhi nikkaḍḍhitā tato
tasseva gharaṃ āgantvā vasantiyo brāhmaṇassa bhojanakāle "gacchatha ayyakena
@Footnote: 1 cha.Ma., i. ayaṃ pāṭho na dissati  2 ka. vāpite       3 cha.Ma., i.paṇṇāni
@4 Sī. varavantā      5 cha.Ma., i. uppatanti   6 Ma. tucchakoṭṭhāni
@7 cha.Ma. uyyānakīḷaṃ    8 cha.Ma. uppāṭakehi     9 cha.Ma. uppāṭaka...
@10 cha.Ma....santhāraṃ    11 cha.Ma. ca-saddo na dissati  12 cha.Ma. vibhavappattā
@13 Sī. mātāpitugharaṃ

---------------------------------------------------------------------------------------------
page228.
Saddhiṃ bhuñjathā"ti puttaṃ pesenti, tesaṃ hi 1- cāṭiyaṃ atthesu otāritesu yo
brāhmaṇo hatthassa okāsaṃpi na labhati. Taṃ gahetvā imaṃ gāthamāha.
      Piṅgalāti kaḷārapiṅgalā. Tilakāhatāti kāḷasetādivaṇṇehi tilakehi
āhatagattā. Sottaṃ pādena pothetīti 2- niddaṃ okkantaṃ pādena paharitvā
pabodheti. Ayaṃ kira brāhmaṇo mūsikasaddena ubbāḷho uppādakehi ca
khajjamāno sabbarattiṃ niddaṃ alabhitvā paccūsakāle niddāyati. Atha naṃ akkhīsu
nimmilitamattesveva "kiṃ karosi brāhmaṇa, pacchā ca pubbe ca gahitassa iṇassa
vaḍḍhi matthakaṃ pattā, satta dhītaro posetabbā, idāni iṇāyikā āgantvā
gehaṃ parivāressanti, gaccha kammaṃ karohī"ti pādena paharitvā pabodheti. Taṃ
gahetvā imaṃ gāthamāha.
        Iṇāyikāti yesaṃ anena hatthato iṇaṃ gahitaṃ. So kira kassaci hatthato
ekaṃ kassaci dve kassaci dasa .pe. Kassaci satanti evaṃ bahunnaṃ hatthato
iṇaṃ aggahesi, te divā brāhmaṇaṃ apassantā "gehato taṃ nikkhantameva
gaṇhissāmā"ti balavapaccūse gantvā codenti. Taṃ gahetvā imaṃ gāthamāha.
       Bhagavā tena brāhmaṇena imāhi sattahi gāthāhi dukkhe kathite "yaṃ yaṃ
brāhmaṇa tayā dukakhaṃ kathitaṃ, sabbametaṃ mayhaṃ natthī"ti dassento paṭigāthāhi
brāhmaṇassa dhammadesanaṃ vaḍḍhesi. Brāhmaṇo tā gāthā sutvā bhagavati pasanno
saraṇesu patiṭṭhāya pabbajitvā arahattaṃ pāpuṇi. 3- Taṃ dassetuṃ evaṃ vutte
bhāradvājotiādi 4- vuttaṃ. Tattha alatthāti   labhi.
        Taṃ ca pana brāhmaṇaṃ bhagavā pabbājetvā ādāya jetavanaṃ gantvā
punadivase tena therena pacchāsamaṇena kosalarañño gehadvāraṃ agamāsi. Rājā
"satthā āgato"ti sutvā pāsādā oruyha vanditvā hatthato pattaṃ gahetvā
tathāgataṃ upari pāsādaṃ āropetvā varāsane nisīdāpetvā gandhodakena pāde
dhovitvā satapākatelena makkhetvā yāguṃ āharāpetvā rajatadaṇḍaṃ suvaṇṇakaṭacchuṃ
gahetvā satthu upanāmesi. Sathā hatthena pattaṃ pidahi. Rājā tathāgatassa
@Footnote: 1 cha.Ma. tehi  2 cha.Ma. bodhetīti  3 ka. pāpuṇīti  4 cha.Ma. bhāradvājagottotiādi

---------------------------------------------------------------------------------------------
page229.
Pādesu nipatitvā "sace me bhante doso atthi, khamathā"ti āha. Natthi
mahārājāti. Atha kasmā yāguṃ na gaṇhathāti. Palibodho atthi mahārājāti. Kiṃ
pana bhante yāguṃ agaṇhanteheva labhitabbo esa palibodho, paṭibalo ahaṃ
palibodhaṃ kātuṃ, 1- yāguṃ 2- gaṇhatha bhanteti. Satthā aggahesi. Mahallakattheropi
dīgharattaṃ chāto yāvadatthaṃ yāguṃ pivi. Rājā khādanīyaṃ bhojanīyaṃ datvā
bhattakiccāvasāne bhagavantaṃ vanditvā āha:- "bhagavā tumhe paveṇiyā āgate
okkākavaṃse uppajjitvā cakkavattisiriṃ pahāya pabbajitvā loke aggataṃ patto,
ko nāma bhante tumhākaṃ palibodho"ti. Mahārāja etassa mahallakattherassa
palibodho amhākaṃ palibodhasadisovāti.
       Rājā theraṃ vanditvā "ko  bhante tumhākaṃ palibodho"ti pucchi.
Iṇapalibodho mahārājāti. Kittako bhanteti. Gaṇehi mahārājāti. Rañño "ekaṃ
dve sataṃ sahassan"ti gaṇentassa aṅguliyo nappahonti. Athekaṃ purisaṃ pakkositvā
"gaccha bhaṇe nagare bheriṃ cārāpehi `sabbe bahudhītikabrāhmaṇassa iṇāyikā
rājaṅgaṇe sannipatantū"ti. Manussā bheriṃ sutvā sannipatiṃsu. Rājā tesaṃ
hatthato paṇṇāni āharāpetvā sabbesaṃ anūnaṃ dhanamadāsi. Tattha suvaṇṇameva
satasahassagghanikaṃ ahosi. Puna rājā pucchi "aññopi atthi bhante palibodho"ti.
Iṇaṃ nāma mahārāja datvā pucchituṃ sakkoti, 3- etā pana satta dārikā
mahāpalibodhā mayhanti. Rājā yānāni pesetvā tassa dhītaro āharāpetvā
attano dhītaro katvā taṃ taṃ patikulagharaṃ 4- pesetvā "aññopi bhante atthi
palibodho"ti pucchi. Brāhmaṇī mahārājāti. Rājā yānaṃ pesetvā tassa
brāhmaṇiṃ āharāpetvā ayyikaṭṭhāne ṭhapetvā puna pucchi "aññopi bhante
atthi palibodho"ti. Natthi mahārājāti vutte rājāpi cīvaradussāni dāpetvā
"bhante mama santakaṃ tumhākaṃ bhikkhubhāvaṃ jānāthā"ti āha. Āma mahārājāti. Atha
naṃ rājā āha "bhante cīvarapiṇḍapātādayopi sabbe paccayā amhākaṃ santakā
@Footnote: 1 cha.Ma. dātuṃ               2 cha.Ma. ayaṃ pāṭho na dissati
@3 cha.Ma. muccituṃ sakkā         4 cha.Ma. kulagharaṃ

---------------------------------------------------------------------------------------------
page230.
Bhavissanti, tumhe tathāgatassa manaṃ gahetvā samaṇadhammaṃ karothā"ti. Thero tatheva
appatto samaṇadhammaṃ karonto nacirasseva āsavakkhayaṃ pattoti. Dasamaṃ.
                         Arahantavaggo paṭhamo.
                        ----------------
                           2. Upāsakavagga
                      1. Kasibhāradvājasuttavaṇṇanā
    [197] Upāsakavaggassa 1- paṭhame magadhesūti evaṃnāmake janapade.
Dakkhiṇāgirisminti rājagahaṃ parivāretvā ṭhitassa girino dakkhiṇabhāge janapado atthi,
tasmiṃ janapade, tattha vihārassāpi tadeva nāmaṃ. Ekanālāyaṃ brāhmaṇagāmeti
ekanālāti tassa gāmassa nāmaṃ. Brāhmaṇā pana tattha 2- sambahulā paṭivasanti,
brāhmaṇabhogoeva so. 3- Tasmā "brāhmaṇagāmo"ti vuccati.
       Tena kho pana samayenāti yaṃ samayaṃ bhagavā magadharaṭṭhe ekanālaṃ
brāhmaṇagāmaṃ upanissāya dakkhiṇāgirivihāre brāhmaṇassa indriyaparipākaṃ
āgamayamāno viharati, tena samayena. Kasibhāradvājassāti so brāhmaṇo kasiṃ
nissāya jīvati, bhāradvājoti cassa gottaṃ. Pañcamattānīti pañca pamāṇāni,
anūnāni anadhikāni pañcanaṅgalasatānīti vuttaṃ hoti. Payuttānīti yojitāni,
balibaddānaṃ khandhesu ṭhapetvā yuge yottehi yojitānīti attho.
       Vappakāleti vappanakāle vījanikkhepasamaye. Tattha dve vappāni
kalalavappañca paṃsuvappañca. Paṃsuvappañca idha adhippetaṃ, tañca kho paṭhamadivase
maṅgalavappitatthāya. 4- Tatthāyaṃ upakaraṇasampadā:- tīṇi balibaddasahassāni
upaṭṭhāpitāni honti, sabbesaṃ suvaṇṇamayāni siṅagāni paṭimukkāni, rajatamayā
khurā, sabbe setamālāhi ceva gandhapañcaṅgulīhi ca alaṅkatā paripuṇṇapañcaṅgā
sabbalakkhaṇasampannā, ekacce kāḷā añjanavaṇṇāeva, 5- ekacce setā
@Footnote: 1 cha.Ma. dutiyavaggassa    2 cha.Ma. panettha   3 Ma.  brāhmaṇabhogova heso
@4 cha.Ma., i. maṅgalavappaṃ     5 Ma. ajinavaṇṇā

---------------------------------------------------------------------------------------------
page231.
Balāhakavaṇṇā, 1- ekacce rattā pabāḷavaṇṇā, ekacce kammāsā masāragallavaṇṇā.
Evaṃ pañcasatā kassakapurisā 2- sabbe   ahatasetavatthamālālaṅkatā dakkhiṇaaṃsakūṭesu
patiṭṭhitapupphacumbaṭakā paritālamanosilādilañjanujjalagattā dasa dasa naṅgalā
ekekagumbā hutvā gacchanti. Naṅgalānaṃ sīsañca yugañca patodā ca
suvaṇṇakhacitā. Paṭhamanaṅgale aṭṭha balibaddā yuttā, sesesu cattāro cattāro,
avasesā kilantaparivattanatthaṃ ānītā. Ekekagumbe ekekavījasakaṭaṃ ekeko kasati,
ekeko  vappati.
         Brāhmaṇo pana pageva massukammaṃ kārāpetvā nhātvā 3- sugandhehi 4-
vilitto pañcasatagghanikaṃ vatthaṃ nivāsetvā sahassagghanikaṃ ekaṃsaṃ karitvā ekekissā
aṅguliyā dve dveti 5- vīsati aṅgulimuddikāyo kaṇṇesu sīhakuṇḍalāni sīse
brahmaveṭhanaṃ paṭimuñcitvā suvaṇṇamālaṃ kaṇṭheva  6- katvā brāhmaṇagaṇaparivuto
kammantaṃ vosāsati. Athassa brāhmaṇī anekasatabhājanesu pāyāsaṃ pacāpetvā mahāsakaṭesu
āropetvā gandhodakena nhāyitvā sabbālaṅakārabhūsitā brāhmaṇīgaṇaparivutā
kammantaṃ agamāsi. Gehaṃpissa haritūpalittaṃ vippakiṇṇalājaṃ puṇṇaghaṭakadali-
dhajapaṭākāhi alaṅkataṃ gandhapupphādīhi sukatabalikammaṃ, khettañca tesu tesu ṭhānesu
samussitadhajapaṭākaṃ ahosi. Parijanakammakārehi saddhiṃ osaṭaparisā aḍḍhateyyasahassā
ahosi, sabbe ahatavatthā, sabbesaṃ pāyāsabhojanameva patiyattaṃ.
        Atha brāhmaṇo suvaṇṇacāṭiṃ 7- dhovāpetvā pāyāsassa pūretvā
sappimadhuphāṇitehi abhisaṅkharitvā naṅgalabalikammaṃ kārāpesi. Brāhmaṇī pañcannaṃ
kassakasatānaṃ suvaṇṇarajatakaṃsatambalohamayāni bhājanāni dāpetvā suvaṇṇakaṭacchuṃ gahetvā
pāyāsena parivisantī gacchati. Brāhmaṇo pana balikammaṃ kāretvā rattabaddhakāyo 8-
upāhanāyo ārohitvā rattasuvaṇṇadaṇḍaṃ gahetvā "idha pāyāsaṃ detha, idha sappiṃ
detha, idha sakkharaṃ dethā"ti vosāsamāno vicarati. Ayaṃ tāva kammante pavatti.
@Footnote: 1 Sī. balākavaṇṇā, cha.Ma. phalikavaṇṇā    2 cha.Ma. kassakā      3 cha.Ma. nhāyitvā
@4 cha.Ma. sugandhagandhehi           5 cha.Ma., i. dveti    6 cha.Ma., i. kaṇṭhe
@7 cha.Ma., i. suvaṇṇapātiṃ         8 cha.Ma., i. rattabandhikāyo

---------------------------------------------------------------------------------------------
page232.
       Vihāre pana yattha yattha sambuddhā vasanti, tattha tattha nesaṃ devasikaṃ
pañca kiccāni bhavanti. Seyyathīdaṃ? purebhattakiccaṃ pacchābhattakiccaṃ purimayāmakiccaṃ
majjhimayāmakiccaṃ pacchimayāmakiccanti.
        Tatrīdaṃ purebhattakiccaṃ:- bhagavāpi 1- pātova uṭṭhāya upaṭṭhākānuggahatthaṃ
sarīraphāsukatthañca mukhadhovanādisarīraparikammaṃ 2- katvā yāva bhikkhācāravelā, tāva
vivittāsane vītināmetvā bhikkhācāravelāya nivāsetvā kāyabandhanaṃ bandhitvā cīvaraṃ
pārupitvā pattamādāya kadāci ekako, kadāci bhikkhusaṃghaparivuto gāmaṃ vā nigamaṃ
vā piṇḍāya pavisati kadāci pakatiyā, kadāci anekehi pāṭihāriyehi vattamānehi.
Seyyathīdaṃ? piṇḍāya pavisato lokanāthassa purato 3- mudugatavātā 4- paṭhaviṃ sodhenti,
Balāhakā udakaphusitāni muñcantā magge reṇuṃ vūpasametvā upari vitānaṃ hutvā
tiṭṭhanti, apare vātā pupphāni upari haritvā 5- magge okiranti. Uṇṇatā
bhūmippadesā oṇamanti, oṇatā uṇṇamanti. Pādanikkhepasamaye samāva bhūmi
hoti, sukhasamphassāni padumapupphāni 6- pāde sampaṭicchanti. Indakhīlassa anto
ṭhapitamatte dakkhiṇapāde sarīrā chabbaṇṇarasmiyo nikkhamitvā suvaṇṇarasasiñcanāni 7-
viya citrapaṭaparikkhittāni viya ca pāsādakūṭāgārādīni karontiyo 8- ito cito ca
vidhāvanti. Hatthīassavihaṅgādayo sakasakaṭṭhānesu ṭhitāyeva madhurenākārena saddaṃ
karonti, tathā bherivīṇādīni turiyāni manussānañca kāyūpagāni ābharaṇāni. Tena
saññāṇena manussā jānanti "ajja bhagavā idha piṇḍāya paviṭṭho"ti. Te
sunivatthā supārutā gandhapupphādīni ādāya gharā nikkhamitvā antaravīthiṃ
paṭipajjitvā bhagavantaṃ gandha pupphādīhi sakkaccaṃ pūjetvā vanditvā "amhākaṃ
bhante dasa bhikkhū, amhākaṃ vīsati, amhākaṃ bhikkhusataṃ dethā"ti yācitvā bhagavatopi
pattaṃ gahetvā āsanaṃ paññāpetvā sakkaccaṃ piṇḍapātena paṭimānenti.
         Bhagavā katabhattakicco tesaṃ santānāni oloketvā tathā dhammaṃ deseti,
yathā keci saraṇagamane patiṭṭhahanti, keci pañcasu sīlesu, keci
@Footnote: 1 cha.Ma., i.bhagavā hi  2 cha.Ma., i. mukhadhovanādiparikammaṃ
@3 cha.Ma., i. purato purato gantvā  4 cha.Ma. mudugatiyo vātā
@5 cha.Ma. upaharitvā    6 cha.Ma. padumapupphāni vā
@7 ka. suvaṇṇarasapiñjarāni    8 Ma. alaṅkarontiyo, cha. alaṃ karontiyo

---------------------------------------------------------------------------------------------
page233.
Sotāpattisakadāgāmianāgāmiphalānaṃ aññatarasmiṃ, keci pabbajitvā aggaphale arahatte
patiṭṭhahanti 1- evaṃ mahājanaṃ anuggahetvā uṭṭhāyāsanā vihāraṃ gacchati. Tattha
gandhamaṇḍalamāḷe paññattapavarabuddhāsane nisīdati bhikkhūnaṃ bhattakiccapariyosānaṃ
āgamayamāno. Tato bhikkhūnaṃ bhattakiccapariyosāne upaṭṭhāko bhagavato nivedeti.
Atha bhagavā gandhakuṭiṃ pavisati. Idaṃ tāva purebhattakiccaṃ.
      Atha bhagavā evaṃ katapurebhattakicco gandhakuṭiyā upaṭṭhāne nisīditvā
pāde pakkhāletvā pādapīṭhe ṭhatvā bhikkhusaṃghaṃ ovadati "bhikkhave appamādena
samapādetha, dullabho buddhuppādo lokasmiṃ, dullabho manussattapaṭilābho, dullabhā
saddhāsampatti, 2- dullabhā pabbajjā, dullabhaṃ saddhammassavanan"ti. Tattha keci
bhagavantaṃ kammaṭṭhānaṃ pucchanti. Bhagavā tesañcariyānurūpaṃ kammaṭṭhānaṃ deti. Tato
sabbepi bhagavantaṃ vanditvā attano attano rattiṭṭhānadivāṭṭhānāni gacchanti,
keci araññaṃ, keci rukkhamūlaṃ, keci pabbatādīnaṃ aññataraṃ, keci cātummahā-
rājikābhavanaṃ .pe. Keci vasavattibhavananti. Tato bhagavā gandhakuṭiṃ pavisitvā sace
ākaṅkhati, dakkhiṇena passena sato sampajāno muhuttaṃ sīhaseyyaṃ kappeti. Atha
samassāsitakāyo uṭṭhahitvā dutiyabhāge lokaṃ oloketi. Tatiyabhāge yaṃ gāmaṃ vā
nigamaṃ vā upanissāya viharati, tattha mahājano purebhattaṃ dānaṃ datvā pacchābhattaṃ
sunivattho supāruto gandhapupphādīni ādāya vihāre sannipati. 3- Tato bhagavatā
sampattaparisāya anurūpena pāṭihāriyena gantvā dhammasabhāyaṃ paññattapavarabuddhāsane
nisajja dhammaṃ deseti kālayuttaṃ samaye yuttaṃ. Atha kālaṃ viditvā parisaṃ uyyojeti,
manussā bhagavantaṃ vanditvā pakkamanti. Idaṃ pacchābhattakiccaṃ.
       So evaṃ niṭṭhitapacchābhattakicco sace gattāni osiñcitukāmo hoti,
buddhāsanā vuṭṭhāya nhānakoṭṭhakaṃ pavisitvā upaṭṭhākena paṭiyāditaudakena gattāni
utuṃ gāhāpeti. Upaṭṭhākopi buddhāsanaṃ ānetvā papphoṭetvā gandhakuṭipariveṇe
paññāyati. 4- Bhagavā rattadupaṭṭaṃ nivāsetvā kāyabandhanaṃ bandhitvā uttarāsaṅgaṃ
@Footnote: 1 cha.Ma. ayaṃ pāṭho na dissati  2 Ma. saddhāsampadā, sampatti khaṇasampatti
@su.vi. 1/4/46 brahmajālasutta: paribbājakathāvaṇṇanā (nava.)
@3 cha.Ma., i. sannipatati 4 cha.Ma. paññāpeti

---------------------------------------------------------------------------------------------
page234.
Katvā tattha āgantvā nisīdati ekakova muhuttaṃ paṭisallīno.  atha bhikkhū tato
tato āgamma bhagavato upaṭṭhānaṃ gacchanti. Tattha ekacce pañhaṃ pucchanti,
ekacce kammaṭṭhānaṃ, ekacce dhammassavanaṃ yācanti. Bhagavā tesaṃ adhippāyaṃ
sampādento purimayāmaṃ vītināmeti. Idaṃ purimayāmakiccaṃ.
       Purimayāmakiccapariyosāne pana bhikkhūsu bhagavantaṃ vanditvā pakkantesu,
sakaladasasahassīlokadhātudevatāyo okāsaṃ labhamānā bhagavantaṃ upasaṅkamitvā pañhaṃ
pucchanti yathābhisaṅkhataṃ antamaso caturakkharampi. Bhagavā tāsaṃ tāsaṃ devatānaṃ pañhaṃ
vissajjento majjhimayāmaṃ vītināmeti. Idaṃ majjhimayāmakiccaṃ.
       Pacchimayāmampana tayo koṭṭhāse katvā purebhattato paṭṭhāya nisajjāpīḷitassa
sarīrassa kilāsubhāvamocanatthaṃ ekakoṭṭhāsaṃ caṅkamena vītināmeti.
Dutiyakoṭṭhāse gandhakuṭiyaṃ pavisitvā dakkhiṇena passena sato sampajāno
sīhaseyyaṃ kappeti. Tatiyakoṭṭhāse paccupaṭṭhāya nisīditvā purimabuddhānaṃ santike
dānasīlādivasena katādhikārapuggadassanatthaṃ buddhacakkhunā lokaṃ oloketi. Idaṃ
pacchimayāmakiccaṃ.
       Tadāpi evaṃ olokento kasibhāradvājabrāhmaṇaṃ arahattassa upanissayasampannaṃ
disvā "tattha mayi gate kathā pavattissati, kathāvasāne dhammadesanaṃ
sutvā eso brāhmaṇo saputtadāro tīsu saraṇesu patiṭṭhāya asītikoṭidhanaṃ mama
sāsane vippakiritvā aparabhāge nikkhamma pabbajitvā arahattaṃ pāpuṇissatī"ti
ñatvā tattha gantvā kathaṃ samuṭṭhāpetvā dhammaṃ desesi. Etamatthaṃ dassetuṃ
athakho bhagavātiādi vuttaṃ.
       Tattha pubbaṇhasamayanti bhummatthe upayogavacanaṃ, pubbaṇhasamayeti attho.
Nivāsetvāti paridahitvā. Vihāracīvaraparivattanavasena taṃ vuttaṃ. Pattacīvaramādāyāti
pattaṃ hatthehi, cīvaraṃ kāyena ādiyitvā, sampaṭicachitvā dhāretvāti attho.
Bhagavato kira piṇḍāya pavisitukāmassa bhamaro viya vikasitapadumadvayamajjhaṃ,
indanīlamaṇivaṇṇaselamayapatto hatthadvayamajjhaṃ āgacchati. Taṃ evamāgataṃ pattaṃ

---------------------------------------------------------------------------------------------
page235.
Hatthehi sampaṭicchitvā cīvaraṃ 1- parimaṇḍalaṃ pārutaṃ kāyena dhāretvāti vuttaṃ hoti.
Tenupasaṅkamīti yena maggena kammanto gantabbo, tena ekakova upasaṅkami.
Kasmā pana naṃ bhikkhū nānubandhiṃsūti? yadā hi bhagavā ekakova katthaci gantukāmo
Hoti, yāva bhikkhācāravelāya 2- dvāraṃ pidahitvā antogandhakuṭiyaṃ nisīdati. Bhikkhū
tāya saññāya jānanti "ajja bhagavā ekakova piṇḍāya caritukāmo, addhā
kañcieva vinetabbaṃ puggalaṃ addasā"ti. Te attano pattacīvaraṃ gahetvā
gandhakuṭipadakkhiṇaṃ katvā vanditvā bhikkhācāraṃ gacchanti. Tadā ca bhagavā evamakāsi.
Tasmā bhikkhū nānubandhiṃsūti.
       Parivesanā vattatīti tesaṃ suvaṇṇabhājanādīni gahetvā nisinnānaṃ
pañcasatānaṃ kassakānaṃ parivesanā 3- vippakatā hoti. Ekamantaṃ aṭṭhāsīti yattha
ṭhitaṃ brāhmaṇo passati, tathārūpesu dassanūpacāresu 4- kathāsavanaphāsuke uccaṭṭhāne
aṭṭhāsi. Ṭhatvā ca rajatasuvaṇṇarasapiñjaraṃ candimasuriyānaṃ pabhaṃ atirocamānaṃ
samantato sarīrappabhaṃ muñci, yāya ajjhotthatattā brāhmaṇassa kammantasālābhitti-
rukkhakasitamattikapiṇḍādayo suvaṇṇamayā viya ahesuṃ. Atha manussā bhuñjantā ca
kasantā ca sabbakiccāni pahāya asītianubyañjanaparivāraṃ dvattiṃsamahāpurisalakkhaṇa-
paṭimaṇḍitaṃ sarīraṃ byāmappabhāparikkhepavibhūsitaṃ bāhuyugalaṃ jaṅgamaṃ viya 5- padumasaraṃ,
rasmijālasamujjalitatārāgaṇamiva gaganatalaṃ, vijjulatāvinaddhamiva ca pavarakanakasikharaṃ 6-
siriyā jalamānaṃ sammāsambuddhaṃ ekamantaṃ ṭhitaṃ disvā hatthapāde dhovitvā añjaliṃ
paggayha sampavāretvā 7- aṭṭhaṃsu. Evaṃ tehi parivāritaṃ addasā kho kasibhāradvājo
brāhmaṇo bhagavantaṃ piṇḍāya ṭhitaṃ, disvāna bhagavantaṃ etadavoca ahaṃ kho samaṇa
kasāmi ca vapāmi cāti.
       Kasmā panāyaṃ evamāha, kiṃ samantapāsādike pasādanīye uttamadamathasamatha-
manuppattepi tathāgate appasādena, udāhu aḍḍhatiyānaṃ janasahassānaṃ pāyāsaṃ
paṭiyādetvāpi kaṭacchubhikkhāya maccherenāti? ubhayathāpi no, bhagavato panassa
@Footnote: 1 cha.Ma., i. cīvarañca             2 cha.Ma. bhikkhācāravelā   3 cha.Ma. parivisanā
@4 cha.Ma. tathārūpe dassanūpacāre      5 Sī. sassīrikataradassanaṃ jaṅgamamiva
@6 cha.Ma. kanakasikharaṃ i. ca kanakagirisikharaṃ      7 cha.Ma. samparivāretvā

---------------------------------------------------------------------------------------------
page236.
Dassanena atittaṃ nikkhittakammantaṃ janaṃ disvā kammabhaṅgaṃ me kātuṃ āgato"ti
anattamanatā ahosi, tasmā evamāha. Bhagavato ca lakkhaṇasampattiṃ disvā "sacāyaṃ
kammante apayojayissa, sakalajambūdīpe manussānaṃ sīse cūḷāmaṇi viya abhavissa,
ko nāmassa attho na sampajjissati, evameva alasatāya kammante appayojetvā
vappamaṅgalādīsu piṇḍāya caratī"tipissa anattamanatā ahosi. Tenāha "ahaṃ kho
samaṇa kasāmi ca vapāmi ca, kasitvā ca vapitvā ca bhuñjāmī"ti.
        Ayaṃ kirassa adhippāyo:- mayhaṃpi tāva kammantā na byāpajjanti, na
camhi yathā tvaṃ evaṃ lakkhaṇasampanno, tvaṃpi kasitvā ca vapitvā ca bhuñjassu,
ko te attho na sampajjeyya evaṃ lakkhaṇasampannassāti. Apicāyaṃ assosi
"sakyarājakule kira kumāro uppanno, so cakkavattirajjaṃ pahāya pabbajito"ti
tasmā idāni "ayaṃ so"ti ñatvā "cakkavattirajjaṃ pahāya kilantosī"ti upārambhaṃ
āropento evamāha. Apica tikkhapañño esa brāhmaṇo, na bhagavantaṃ
apasādento bhaṇati, bhagavato pana rūpasampattiṃ disvā puññasampattiṃ sambhāvayamāno
kathāpavattanatthaṃpi evamāha. Atha bhagavā veneyyavasena sadevake loke
aggakassakavappakabhāvaṃ attano dassento ahampi kho brāhmaṇātiādimāha.
         Atha brāhmaṇo cintesi:- "ayaṃ samaṇo `ahampi kasāmi ca vapāmi
cā'ti bhaṇati, na cassa oḷārikāni yuganaṅgalādīni kasibhaṇḍāni passāmi, kiṃ nu
kho musā bhaṇatī"ti bhagavantaṃ pādatalato paṭṭhāya yāva kesantā 1- olokayamāno
aṅgavijjāya katādhikārattā dvattiṃsavaralakkhaṇasampattimassa ñatvā "aṭṭhānametaṃ, yaṃ
evarūpo musā bhaṇeyyā"ti sañjātabahumāno bhagavati samaṇavādaṃ pahāya gottena
bhagavantaṃ samudācaramāno na kho pana mayaṃ passāma bhoto gotamassātiādimāha.
Bhagavā pana yasmā pubbadhammasabhāgatāya kathaṃ 2- nāma buddhānaṃ ānubhāvo, tasmā
buddhānubhāvaṃ dīpento saddhā bījantiādimāha.
        Kā panettha pubbadhammasabhāgatā, nanu brāhmaṇena bhagavā naṅgalādikasi-
sambhārasamāyogaṃ puṭṭho apucchitassa 3- bījassa sabhāgatāya āha "saddhā bījan"ti,
@Footnote: 1 cha.Ma., i. kesaggā   2 cha.Ma., i. kathanaṃ      3 Sī. atha ca pana apucchitassa

---------------------------------------------------------------------------------------------
page237.
Evañca pana sati kathāpi ananusandhikā hoti. Na hi buddhānampi ananusandhikakathā
nāma atthi, napi pubbadhammassa asabhāgatāya kathenti. Evaṃ panettha anusandhi
veditabbā:- brāhmaṇena hi bhagavā yuganaṅgalādikasisambhāravasena kasiṃ pucchato,
so tassa anukampāya "idaṃ apucchitan"ti aparihāpetvā samūlaṃ saupakāraṃ sasambhāraṃ
saphalaṃ kasiṃ ñāpetuṃ 1- mūlato paṭṭhāya dassento "saddhā bījan"tiādimāha. Tattha
bījaṃ kasiyā mūlaṃ tasmiṃ sati kattabbato, asati akattabbato, tappamāṇena ca
kattabbato. Bīje hi sati kasiṃ karonti, na asati. Bījappamāṇeneva 2- kusalā
kassakā khettaṃ kasanti, na ūnaṃ "mā no sassaṃ parihāyī"ti, na adhikaṃ "mā
no mogho vāyāmo ahosī"ti. Yasmā ca bījameva mūlaṃ, tasmā bhagavā mūlato
paṭṭhāya kasisambhāraṃ dassento tassa brāhmaṇassa kasiyā pubbadhammabījassa
sabhāgatāya attano kasiyā pubbadhammaṃ dassento āha "saddhā bījan"ti.
Evamettha pubbadhammasabhāgatāpi veditabbā.
         Pucchitaṃyeva vatvā apucchitaṃ pacchā kiṃ na vuttanti ce? tassa
Upakārabhāvato ca dhammasambandhasamatthabhāvato ca. Ayaṃ hi brāhmaṇo paññavā,
micchādiṭṭhikule pana jātattā saddhārahitova, saddhārahito ca paññavā paresaṃ
saddhāya attano avisaye appaṭipajjamāno visesaṃ nādhigacchati, kilesakālussiya-
parāmaṭṭhāpi 3- sampasādamattalakkhaṇāpi 4- cassa dubbalā saddhā balavatiyā paññāya
sahasā vattamānā atthasiddhiṃ na karoti hatthinā saddhiṃ ekadhure yutto goṇo
viya. Itissa saddhā upakārakāti 5- taṃ brāhmaṇaṃ saddhāya patiṭṭhāpentena
pacchāpi vattabbo ayamattho desanākusalatāya pubbe vutto. Bījassa ca upakārakā
vuṭṭhi, sā tadanantaraṃyeva vuccamānā samatthā hoti. Evaṃ dhammasambandhasamatthabhāvato
pacchāpi vattabbo ayamattho, aññopi 6- evarūpo īsāyottādi pubbe vuttoti
veditabbo.
@Footnote: 1 cha.Ma. paññāpetuṃ  2 cha.Ma. bījappamāṇena ca  3 ka. kilesakāḷussiyāpagatamagtā
@4 cha.Ma. ayaṃ pāṭho na dissati   5 cha.Ma. upakārikā, evamuparipi  6 cha.Ma. añño ca

---------------------------------------------------------------------------------------------
page238.
      Tattha sampasādalakkhaṇā saddhā, okappanalakkhaṇā vā. Bījanti pañcavidhaṃ
bījaṃ mūlabījaṃ khandhabījaṃ phalubījaṃ aggabījaṃ bījabījameva pañcamanti. Taṃ sabbampi
viruhanaṭṭhena bījantveva 1- saṅkhaṃ gacchati.
      Tattha yathā brāhmaṇassa kasiyā mūlabhūtaṃ bījaṃ dve kiccāni karoti,
heṭṭhā mūlena patiṭṭhāti, upari aṅkuraṃ uṭṭhāpeti, evaṃ bhagavato kasiyā mūlabhūtā
saddhā heṭṭhā sīlamūlena patiṭṭhāti, upari samathavipassanaṅkuraṃ uṭṭhāpeti. Yathā ca
taṃ mūlena paṭhavīrasaṃ āporasaṃ gahetvā nāḷena dhaññaparipākagahaṇatthaṃ vaḍḍhati,
evamayaṃ sīlamūlena samathavipassanārasaṃ gahetvā ariyamagganāḷena ariyaphaladhaññaparipākagahaṇatthaṃ
vaḍḍhati. Yathā ca taṃ subhūmiyaṃ patiṭṭhahitvā mūlaṅkurapaṇṇanāḷakaṇḍapasavehi vuḍḍhiṃ
viruḷhiṃ vepullaṃ patvā khīraṃ janetvā anekasāliphalabharitaṃ sālisīsaṃ nipphādeti,
evamesā cittasantāne patiṭṭhahitvā chahi visuddhīhi vuḍḍhiṃ viruḷhiṃ vepullaṃ
patvā ñāṇadassanavisuddhikhīraṃ janetvā anekapaṭisambhidāñāṇabharitaṃ 2- arahattaphalaṃ
nipphādeti. Tena vuttaṃ "saddhā bījan"ti.
       Kasmā pana aññesu paropaññāsāya kusaladhammesu ekato uppajjamānesu
saddhāva "bījan"ti vuttāti ce? bījakiccakaraṇato. Yathā hi tesu viññāṇaṃyeva
vijānanakiccaṃ karoti, evaṃ saddhā bījakiccaṃ. Sā ca sabbakusalānaṃ mūlabhūtā. Yathāha
"saddhājāto upasaṅkamati, upasaṅkamanto payirupāsati .pe. Paññāya ca naṃ
ativijjha passatī"ti. 3-
      Akusaladhamme ceva kāyañca tapatīti taPo. Indriyasaṃvaraviriyadhutaṅgadukkarakārikānaṃ
etaṃ adhivacanaṃ, idha pana indriyasaṃvaro adhippeto. Vuṭṭhīti vassavuṭṭhi
vātavuṭṭhītiādi anekavidhā, idha vassavuṭṭhi adhippetā. Yathā hi brāhmaṇassa
vassavuṭṭhisamanuggahitaṃ bījaṃ bījamūlakaṃ ca sassaṃ viruhati na milāyati nipphattiṃ
gacchati, evaṃ bhagavato indriyasaṃvarasamanuggahitā saddhā saddhāmūlā ca sīlādayo dhammā
viruhanti na milāyanti nipphattiṃ gacchanti. Tenāha "tapo vuṭṭhī"ti.
@Footnote: 1 cha.Ma. bījanteva      2 cha.Ma. anekapaṭisambhidābhiññābharitaṃ
@3 Ma.Ma. 13/183,432/158,420 kīṭāgiri..., caṅkīsutta

---------------------------------------------------------------------------------------------
page239.
     Paññā meti ettha vutto mesaddo purimapadesupi yojetabbo "saddhā
me bījaṃ, tapo me vuṭṭhī"ti. Tena kiṃ dīpeti? yathā brāhmaṇa tayā vapite
khette sace vuṭṭhi atthi, iccetaṃ kusalaṃ. No ce atthi, udakampi tāva dātabbaṃ
hoti. Tathā mayā hiriīse paññāyuganaṅgale manoyottena ekābaddhe kate
viriyabalibadde yojetvā satipācanena vijjhitvā attano cittasantānakhettamhi
saddhābīje vapite vuṭṭhiyā abhāvo nāma natthi 1- ayampana me niccakālaṃ
indriyasaṃvaratapo vuṭṭhīti.
       Paññāti kāmāvacarādibhedato anekavidhā, idha pana saha vipassanāya
maggapaññā adhippetā. Yuganaṅgalanti yugañca naṅgalañca yuganaṅgalaṃ. Yathā hi
brāhmaṇassa yuganaṅgalaṃ, evaṃ bhagavato duvidhāpi vipassanā paññā ca 2- tattha
yathā yugaṃ īsāya upanissayaṃ hoti, purato 3- ca īsābaddhaṃ hoti, yottānaṃ nissayaṃ
hoti, balibaddānaṃ ekato gamanaṃ dhāreti, 4- evaṃ paññāpi 5- hirippamukhānaṃ
dhammānaṃ upanissayā hoti. Yathāha "paññuttarā sabbe kusalā dhammā"ti 6- ca,
"paññā hi seṭṭhā kusalā vadanti, nakkhattarājāriva tārakānan"ti 7- ca. Kusalānaṃ
dhammānaṃ pubbaṅgamaṭṭhena purato ca hoti. Yathāha "sīlaṃ sirī cāpi 8- satañca
dhammo, anugatā 9- anvāyikā paññavato bhavantī"ti. Hirivippayogena anuppattito
pana īsābaddhā hoti. Manosaṅkhātassa samādhiyottassa nissayapaccayato yottānaṃ
nissayo 10- hoti. Accāraddhātilīnabhāvapaṭisedhanato viriyabalibaddānaṃ ekato gamanaṃ
dhāreti, 11- yathā ca naṅgalaṃ phālayuttaṃ kasanakāle paṭhavīghanaṃ bhindati, mūlasantānakāni
padāleti, evaṃ satiyuttā paññā vipassanākāle dhammānaṃ santatisamūhakiccārammaṇaghanaṃ
bhindati, sabbakilesamūlasantānakāni padāleti. Sā ca kho lokuttarāva, itarā
pana lokikāpi siyā. Tenāha "paññā me yuganaṅgalan"ti.
@Footnote: 1 ka. atthi    3 ka. duvidhā hi paññā  3 Ma. dhurato   4 Ma. vāreti   5 cha.Ma. paññā
@6 aṅ. aṭṭhaka. 23/189/351 sativagga (syā), aṅ. dasaka. 24/58/85 mūlakasutta
@7 khu. jā. cattālīsa. 57/2468/541 sarabhaṅgajātaka (syā)   8 Sī. hiriñcāpi
@9 cha.Ma. ayaṃ pāṭho na dissati   10 cha.Ma., i. nissayā   11 Ma., i. vāreti

---------------------------------------------------------------------------------------------
page240.
       Hiriyati pāpakehi dhammehīti hirī. Taggahaṇena tāya avippayuttaṃ
ottappaṃpi gahitameva hoti. Īsāti yuganaṅgalasandhārikā rukkhalaṭṭhi. Yathā hi
brāhmaṇassa īsā yuganaṅgalaṃ dhāreti, evaṃ bhagavatopi hirī lokiyalokuttarapaññāsaṅkhātaṃ
yuganaṅgalaṃ dhāreti hiriabhāvo paññāya abhāvato. Yathā ca īsāpaṭibaddhaṃ
yuganaṅgalaṃ kiccakaraṃ hoti acalaṃ asithilaṃ, evaṃ hiripaṭibaddhāpi 1- paññā kiccakārī
hoti acalā asithilā abbokiṇṇā ahirikena. Tenāha "hirī īsā"ti. Munātīti
mano, cittassetaṃ nāmaṃ. Idha pana manosīsena taṃsampayutto samādhi adhippeto.
Yottanti rajjubandhanaṃ. Taṃ tividhaṃ īsāya saha yugassa bandhanaṃ, yugena saha
balibaddānaṃ bandhanaṃ, sārathinā saha balibaddānaṃ ekābandhananti. Tattha yathā
brāhmaṇassa yottaṃ īsāyugabalibadde ekābaddhe katvā sakakicce 2- paṭipādeti,
evaṃ bhagavato samādhi sabbeva te hiripaññāviriyadhamme ekāramamaṇe
avikkhepasabhāvena bandhitvā sakakicce paṭipādeti. Tenāha "mano yottan"ti.
       Cirakatādimatthaṃ saratīti sati. Phāletīti phālo. Pājenti etenāti pājanaṃ.
Taṃ idha "pācanan"ti vuttaṃ. Patodassetaṃ nāmaṃ. Phālo ca pācanañca phālapācanaṃ.
Yathā hi brāhmaṇassa phālapācanaṃ, evaṃ bhagavato 3- vipassanāyuttā maggayuttā ca 3-
sati. Tattha yathā phālo naṅgalaṃ  anurakkhati, purato cassa gacchati, evaṃ sati
kusalānaṃ 4- dhammānaṃ gatiyo samanvesamānā ārammaṇe vā upaṭṭhāpayamānā
paññānaṅgalaṃ rakkhati. Tenevesā "satārakkhena cetasā viharatī"tiādīsu 5- viya
ārakkhāti vuttā. Appamussanavasena cassā purato hoti. Satiparicite hi dhamme
paññā pajānāti, no pamuṭṭhena. 6- Yathā ca pācanaṃ balibaddānaṃ vijjhanabhayaṃ
dassentaṃ saṃsīdanaṃ 7- na deti, uppathagamanaṃ vāreti, evaṃ sati viriyabalibaddānaṃ
apāyabhayaṃ dassentī kosajjasaṃsīdanaṃ na deti, kāmaguṇasaṅkhāte agocare cāraṃ
vāretvā 8- kammaṭṭhāne niyojenti uppathagamanaṃ vāreti. Tenāha "sati me
phālapācanan"ti.
@Footnote: 1 cha.Ma. hiripaṭibaddhā ca   2 i. sahakicce  3-3 cha.Ma. vipassanāsampayuttā
@maggasampayuttā ca  4 cha.Ma. kusalākusalānaṃ  5 aṅ. dasaka. 34/20/24 atthato samānaṃ
@6 cha.Ma., i. pamuṭaṭhe   7 cha.Ma., i. saṃsīdituṃ   8 cha.Ma., i. nivāretvā

---------------------------------------------------------------------------------------------
page241.
      Kāyaguttoti tividhena kāyasucaritena gutto. Vacīguttoti catubbidhena
vacīsucaritena gutto. Ettāvatā ca 1- pāṭimokkhasaṃvarasīlaṃ vuttaṃ. Āhāre udare
yatoti ettha āhāramukhena sabbapaccayānaṃ saṅgahitattā 2- catubbidhepi paccaye
yato saṃyato nirupakkilesoti attho. Iminā ājīvapārisuddhisīlaṃ vuttaṃ. Udare
yatoti udare yato saṃyato mitabhojī, āhāre mattaññūti vuttaṃ hoti. Iminā bhojane
mattaññutāmukhena paccayapaṭisevanasīlaṃ vuttaṃ. Tena kiṃ dīpeti? yathā tvaṃ brāhmaṇa
bījaṃ vapitvā sassaparipālanatthaṃ kaṇaṭkavatiṃ vā rukkhavatiṃ vā pākāraparikkhepaṃ vā
karosi, tena te gomahiṃsamigagaṇā pavesaṃ alabhantā sassaṃ na vilumpanti, evaṃ
mahantaṃ 3- saddhābījaṃ vapitvā nānappakārakusalassaparipālanatthaṃ kāyavacīāhāraguttimayaṃ
tividhaṃ parikkhepaṃ karomi, tena me rāgādiakusaladhammagomahiṃsamigagaṇā pavesaṃ alabhantā
nānappakārakaṃ kusalasassaṃ na vilumpantīti.
       Saccaṃ karomi niddānanti ettha dvīhākārehi avisaṃvādanaṃ saccaṃ.
Niddānanti chedanaṃ lunanaṃ uppāṭanaṃ. Karaṇatthe cetaṃ upayogavacanaṃ veditabbaṃ.
Ayaṃ hettha attho "saccena karomi niddānan"ti. Idaṃ 4- vuttaṃ hoti:- yathā
tvaṃ bāhiraṃ kasiṃ katvā sassadūsakānaṃ tiṇānaṃ hatthena vā asitena vā niddānaṃ
karosi, evaṃ ahaṃpi ajjhattikaṃ kasiṃ katvā kusalasassadūsakānaṃ visaṃvādanatiṇānaṃ
saccena niddānaṃ karomi. 5- Yathābhūtañāṇaṃ vā ettha saccanti veditabbaṃ. Tena
attasaññādīnaṃ tiṇānaṃ niddānaṃ  karomīti dasseti. Athavā niddānanti chedakaṃ
lāvakaṃ uppāṭakanti attho. Yathā tvaṃ dāsaṃ vā kammakaraṃ vā niddānaṃ karosi,
"niddehi tiṇānī"ti tiṇānaṃ chedakaṃ lāvakaṃ uppāṭakaṃ karosi, evamahaṃ saccaṃ
karomīti dasseti, athavā saccanti diṭṭhisaccaṃ. Tamahaṃ niddānaṃ karomi, chinditabbaṃ
lunitabbaṃ uppāṭetabbaṃ karomīti. Iti imesu dvīsu vikappesu upayogenevattho
yujjati.
        Soraccaṃ me pamocananti ettha yantaṃ "kāyiko avītikkamo vācasiko
avītikkamo"ti sīlameva "soraccan"ti vuttaṃ, netaṃ 6- adhippetaṃ.
"kāyagutto"tiādinā
@Footnote: 1 cha.Ma. ca-saddo na dissati   2 cha.Ma., i. gahitattā  3 cha.Ma. evamahampitaṃ
@4 cha.Ma., i. kiṃ             5 cha.Ma. karomīti      6 cha.Ma. na taṃ

---------------------------------------------------------------------------------------------
page242.
Hi taṃ vuttameva. Arahattaphalaṃ pana adhippetaṃ. Taṃ hi sundare nibbāne ratattā
"soraccan"ti vuccati. Pamocananti yogavissajjanaṃ. Idaṃ vuttaṃ hoti:- yathā tava
pamocanaṃ punapi sāyaṇhe vā dutiyadivase vā anāgatasaṃvacchare vā yojetabbato
appamocanameva hoti, na mama evaṃ. Na hi mama antarā mocanaṃ nāma atthi.
Ahaṃ hi dīpaṅkaradasabalakālato paṭṭhāya paññānaṅgale viriyabalibadde yojetvā
kappasatasahassādhikāni cattāri asaṅkheyyāni mahākasiṃ kasanto tāva na muñciṃ, yāva
na sammāsambodhiṃ abhisambujjhiṃ. Yadā ca me sabbakālaṃ 1- khepetvā bodhimūle
aparājitapallaṅke nisinnassa sabbaguṇaparivāraṃ arahattaphalaṃ udapādi, tadā mayā 2-
taṃ sabbussukkapaṭippassaddhiyā pamuttaṃ, na idāni puna yojetabbaṃ bhavissatīti.
Etamatthaṃ sandhāyāha "soraccaṃ me pamocanan"ti.
        Vīriyaṃ me dhuradhorayhanti ettha viriyanti kāyikacetasiko viriyārambho.
Dhuradhorayhanti dhurāya 3- dhorayhaṃ, dhuraṃ vahantanti 4- attho. Yathā hi brāhmaṇassa
dhurāya dhorayhākaḍḍhitaṃ naṅgalaṃ bhūmighanaṃ bhindati, mūlasantānakāni ca padāleti, evaṃ
bhagavato viriyākaḍḍhitaṃ paññānaṅgalaṃ yathāvuttaṃ ghanaṃ bhindati, kilesasantānakāni
ca padāleti. Tenāha "vīriyaṃ me dhuradhorayhan"ti. Athavā purimadhurāvahattā
dhurā, mūladhurāvahattā dhorayhā, dhurā ca dhorayhā ca dhuradhorayhā. Iti
yathā brāhmaṇassa ekekasmiṃ naṅgale catubalibaddappabhedaṃ dhuradhorayhaṃ vahantaṃ
uppannuppannatiṇamūlaghātañceva sassasampattiñca sādheti, evaṃ bhagavato
catusammappadhānaviriyabhedaṃ dhuradhorayhaṃ vahantaṃ uppannuppannaṃ akusalaghātañceva
kusalasampattiñca sādheti. Tenāha "vīriyaṃ me dhuradhorayhan"ti.
        Yogakkhemādhivāhananti ettha yogehi khemattā nibbānaṃ yogakkhemaṃ nāma.
Taṃ adhikicca vāhiyati,  abhimukhaṃ vā vāhiyatīti adhivāhanaṃ, yogakkhemassa adhivāhanaṃ
yogakkhemādhivāhanaṃ. 5- Idaṃ vuttaṃ hoti:- yathā tava dhuradhorayhaṃ puratthimādīsu
aññataradisābhimukhaṃ vāhiyati, tathā mama dhuradhorayhaṃ nibbānābhimukhaṃ vāhiyatīti. Evaṃ
@Footnote: 1 cha.Ma. sabbaṃ taṃ kālaṃ     2 Ma. mayhaṃ      3 cha.Ma. dhurāyaṃ, evamuparipi
@4 cha.Ma. dhurāvahanti, i. dhuraṃ vahatīti  5 cha.Ma. yogakkhemādhivāhananti

---------------------------------------------------------------------------------------------
page243.
Vāhiyamānaṃ ca 1- gacchati anivattantaṃ. Yathā tava naṅgalaṃ vahantaṃ dhuradhorayhaṃ
khettakoṭiṃ patvā puna nivattati, evaṃ anivattantaṃ dīpaṅkarakālato paṭṭhāya
gacchateva. Yasmā vā tena tena maggena pahīnā kilesā na punappunaṃ pahātabbā
honti, yathā tava naṅgalena chinnāni tiṇāni puna aparasmiṃ samaye chinditabbāni
honti, tasmāpi evaṃ paṭhamamaggavasena diṭṭhekaṭṭhe kilese, dutiyavasena oḷārike,
tatiyavasena aṇusahagate, catutthavasena sabbakilese pajahantaṃ gacchati anivattantaṃ.
Athavā gacchati anivattanti nivattanarahitaṃ hutvā gacchatīti attho. Tanti taṃ
dhuradhorayhaṃ. Evamettha attho veditabbo. Evaṃ gacchantañca yathā tava dhuradhorayhaṃ
na taṃ ṭhānaṃ gacchati, yattha gantvā kassako asoko virajo hutvā na socati.
Etaṃ pana taṃ ṭhānaṃ gacchati, yattha gantvā na socati. Yattha satipācanena
etaṃ viriyadhuradhorayhaṃ codento gantvā mādiso 2- kassako asoko virajo hutvā
na socati, taṃ sabbasokasallasamugghātabhūtaṃ nibbānaṃ nāma asaṅkhataṃ ṭhānaṃ gacchati. 3-
        Imāni nigamanaṃ karonto evamesā kasīti gāthamāha. Tassāyaṃ saṅkhepattho:-
yassa 4- brāhmaṇa esā saddhābījā tapovuṭṭhiyā anuggahitā kasīpi 5- paññāmayaṃ
yuganaṅgalaṃ hirimayañca īsaṃ manomayena yottena ekābaddhaṃ katvā paññānaṅgalena 6-
satiphāle 7- ākoṭetvā satipācanaṃ gahetvā kāyavacīāhāraguttiyā gopetvā saccaṃ
niddānaṃ katvā soraccappamocanaṃ viriyadhuradhorayhaṃ yogakkhemābhimukhaṃ anivattantaṃ
vāhantena kaṭṭhā kasī kammapariyosānaṃ catubbidhaṃ sāmaññaphalaṃ pāpitā. 8- Sā hoti
amatapphalāti sā esā kasī amatapphalā hoti. Amataṃ vuccati nibbānaṃ,
nibbānānisaṃsā hotīti attho. Sā kho panesā kasī na mamevekassa amatapphalā
hoti, athakho yo koci khattiyo vā brāhmaṇo vā vesso vā suddo vā
gahaṭṭho vā pabbajito vā etaṃ kasiṃ kasati, so sabbopi etaṃ kasiṃ kasitvā
sabbadukkhā pamuccatīti.
@Footnote: 1 cha.Ma. vāhiyamānaṃva   2 Ma. tādiso, Sī. yadi so  3 cha.Ma. gacchatīti   4 ka. passa
@5 cha.Ma. kasī        6 Sī. paññānaṅgale         7 cha.Ma. satiphālaṃ   8 Sī., ka. vāpitā

---------------------------------------------------------------------------------------------
page244.
     Evaṃ bhagavā brāhmaṇassa arahattanikūṭena nibbānapariyosānaṃ katvā
desanaṃ niṭṭhāpesi. Tato brāhmaṇo gambhīratthaṃ desanaṃ sutvā "mama kasiphalaṃ
bhuñjitvā punadivaseyeva 1- chāto hoti, imassa pana kasī amatapphalā, tassa
phalaṃ bhuñjitvā sabbadukkhā pamuccatī"ti ñatvā pasanno pasannākāraṃ karonto
bhuñjatu bhavaṃ gotamotiādimāha. Taṃ sabbaṃ tato parañca vuttatthamevāti. Paṭhamaṃ.
                         2. Udayasuttavaṇṇanā
       [198] Dutiye odanena pūresīti attano atthāya sampāditena
sasūpabyañjanena 2- odanena pūretvā adāsi. Bhagavā kira paccūsasamaye lokaṃ
volokentova taṃ brāhmaṇaṃ disvā pātova sarīrapaṭijagganaṃ katvā gandhakuṭiṃ
pavisitvā dvāraṃ pidhāya nisinno tassa bhojanaṃ upasaṃhariyamānaṃ disvā ekakova
pattaṃ aṃsakūṭe laggetvā gandhakuṭito nikkhamma nagaradvāre pattaṃ nīharitvā
antonagaraṃ pavisitvā paṭipāṭiyā gacchanto brāhmaṇassa dvārakoṭṭhake aṭṭhāsi.
Brāhmaṇo bhagavantaṃ disvā attano sajjitaṃ bhojanaṃ adāsi. Taṃ sandhāyetaṃ vuttaṃ.
Dutiyampīti dutiyadivasepi. Tatiyampīti tatiyadivasepi. Tāni kira tīṇi divasāni
nirantaraṃ brāhmaṇassa gharadvāraṃ gacchantassa bhagavato antarā yo koci 3- uṭṭhāya
pattaṃ gahetuṃ samattho nāma nāhosi, mahājano olokentova aṭṭhāsi.
         Etadavocāti  brāhmaṇo tīṇi divasāni pattaṃ pūretvā dentopi na
saddhāya adāsi, "gharadvāraṃ āgantvā ṭhitassa pabbajitassa bhikkhāmattampi
adatvā bhuñjatī"ti upārambhabhayena adāsi. Dadanto ca dve divasāni datvā
kiñci avatvāva nivatto. Bhagavāpi kiñci avatvāva pakkanto. Tatiyadivase pana
adhivāsetuṃ asakkonto etaṃ "pakaṭṭhako"tiādivacanaṃ avoca. Bhagavāpi  etaṃ  vacanaṃ
nicchārāpanatthameva yāva tatiyaṃ agamāsi. Tattha pakaṭṭhakoti rasagiddho.
        Punappunaṃ ceva vapanti bījanti satthā brāhmaṇassa vacanaṃ sutvā
"brāhmaṇa tvaṃ tīṇi divasāni piṇḍapātaṃ datvā osakkasi, punappunaṃ kātabbā
@Footnote: 1 cha.Ma. punapi divaseyeva      2 cha.Ma., i. sūpabyañjanena     3 cha.Ma. añño koci

---------------------------------------------------------------------------------------------
page245.
Nāma lokasmiṃ soḷasa dhammā"ti vatvā te dhamme dassetuṃ imaṃ dhammadesanaṃ 1-
ārabhi. Tattha punappunaṃ ceva vapantīti ekasmiṃ sassavāre vuttaṃ. "alamettāvatā"ti
anosakkitvā aparāparesupi sassavāresu ca vapantiyeva. Punappunaṃ vassatīti na ekadivasaṃ
vassitvā tiṭṭhati, punappunaṃ divasesupi punappunaṃ saṃvaccharesupi vassatiyeva,
evaṃ janapadā iddhā honti. Etenupāyena sabbattha atthanayo 2- veditabbo.
        Yācakāti imasmiṃ pade satthā desanākusalatāya attānampi pakkhipitvā
dasseti. Khīraṇikāti khīrakārakā 3- godohakā. Na hi te ekavārameva thanaṃ
añchanti, punappunaṃ añchantā dhenuṃ duhantīti attho. Kilamati phandati cāti ayaṃ
satto tena iriyāpathena kilamati ceva phandati ca. Gabbhanti soṇasiṅgālādīnaṃpi
tiracchānagatānaṃ tiracchānagatānaṃ kucchiṃ. Sīvathikanti susānaṃ, mataṃ mataṃ sattaṃ tattha
punappunaṃ harantīti attho. Maggañca laddhā apunabbhavāyāti apunabbhavāya maggo
nāma nibbānaṃ, taṃ labhitvāti attho.
         Evaṃ vutteti evaṃ bhagavatā antaravīthiyaṃ ṭhatvāva soḷasa punappunadhamme 4-
desentena vutte. Etadavocāti desanāpariyosāne pasanno saddhiṃ
puttadāramittañātivaggena bhagavato pāde vanditvā etaṃ "abhikkantaṃ bho"tiādivacanaṃ
avoca. Dutiyaṃ.
                        3. Devahitasuttavaṇṇanā
       [199] Tatiye vātehīti udaravātehi. Bhagavato kira chabbassāni dukkarakārikaṃ
karontassa pasatapasatamuggayūsādīni 5- āhārayato dubbhojanena ceva dukkhaseyyāya ca
udaravāto kuppi 6- aparabhāge sambodhiṃ patvā paṇītabhojanaṃ bhuñjantassāpi
antarantarā so ābādho attānaṃ dassetiyeva. Taṃ sandhāyetaṃ vuttaṃ. Upaṭṭhāko
hotīti paṭhamabodhiyaṃ anibaddhupaṭṭhākakāle upaṭṭhāko hoti. Tasmiṃ kira kāle
satthu asītimahātheresu upaṭṭhāko abhūtapubbo nāma natthi. Nāgasumano 7- upavāṇo
sunakkhatto cundo samaṇuddeso sāgato bodhi meghiyoti ime pana pāliyaṃ
@Footnote: 1 cha.Ma. desanaṃ    2 cha.Ma. nayo    3 ka. khīrakāraṇā   4 Sī. soḷasavidhaṃ punapapunadhammaṃ
@5 cha.Ma. pasatamuggayūsādīni          6 ka. kampi       7 cha.Ma., i. nāgasamālo

---------------------------------------------------------------------------------------------
page246.
Āgatupaṭṭhākā. Imasmiṃ pana kāle upavāṇatthero pātova uṭṭhāya pariveṇasammajjanaṃ
dantakaṭṭhadānaṃ nhānodakapariyādanaṃ pattacīvaraṃ gahetvā anuggamananti
sabbaṃ bhagavato upaṭṭhānaṃ akāsi. Upasaṅkamīti paṭhamabodhiyaṃ kira vīsativassāni
niddhūmaṃ 1- araññamahosi, 2- bhikkhusaṃghassa udakatāpanaṃpi na bhagavatā anuññātaṃ. So
ca brāhmaṇo uddhanapāḷiṃ bandhāpetvā mahāpātiyo 3- uddhanaṃ āropetvā
uṇhodakaṃ kāretvā nhānīyacuṇṇādīhi saddhiṃ taṃ vikkiṇanto jīvitaṃ kappeti.
Nhāyitukāmā tattha gantvā mūlaṃ datvā nhāyitvā gandhehi 4- vilimpitvā mālaṃ
pilandhitvā pakkamanti. Tasmā thero tattha upasaṅkami.
       Kiṃ patthayānoti kiṃ icchanto. Kiṃ esanti kiṃ gavesanto. Pūjito
pūjaneyyānanti idaṃ thero dasabalassa vaṇṇaṃ kathetumārabhi. Gilānabhesajjatthaṃ gatena
kira gilānassa vaṇṇo kathetabboti vattametaṃ. 5- Vaṇṇaṃ hi sutvā manussā
sakkaccaṃ bhesajjaṃ dātabbaṃ maññanti, sappāyabhesajjaṃ laddhagilāno 6- khippameva
vuṭṭhāti. Kathentena ca jhānavimokkhasamāpattimaggaphalāni ārabbha kathetuṃ na vaṭṭati.
"sīlavā lajjī kukkuccako bahussuto āgamadharo vaṃsānurakkhako"ti evaṃ pana
āgamanīyapaṭipadaṃyeva kathetuṃ vaṭṭati. Pūjaneyyānanti asītimahātherā sadevakena
lokena pūjetabbāti pūjaneyyā. Teyeva sakkātabbāti sakkareyyā. Tesaṃyeva
apaciti kattabbāti apacineyyā. 7- Bhagavā tesaṃ pūjito sakkato apacito ca,
iccassa taṃ guṇaṃ pakāsento thero evamāha. Hātaveti harituṃ.
       Phāṇitassa puṭanti mahantaṃ nicchārikaṃ guḷapiṇḍaṃ. So kira "kiṃ
samaṇassa gotamassa aphāsukan"ti pucchitvā "udaravāto"ti sutvā "tenahi
mayamettha bhesajjaṃ jānāma, ito thokena udakena imaṃ phāṇitaṃ āloḷetvā
nhānapariyosāne pātuṃ detha, iti uṇhodakena bahi parisedo 8- bhavissati, iminā
antoti evaṃ samaṇassa gotamassa phāsukaṃ bhavissatī"ti vatvā therassa patte
pakkhipitvā adāsi.
@Footnote: 1 Sī. nibaddhaṃ 2 cha.Ma. araññameva hoti  3 cha.Ma. mahācāṭiyo  4 cha.Ma. gandhe
@5 ka. vuttametaṃ  6 cha.Ma. laddhā gilāno  7 cha.Ma.   apaceyyā  8 Ma. sarīrasedo

---------------------------------------------------------------------------------------------
page247.
      Upasaṅkamīti tasmiṃ kira ābādhe paṭippassaddhe "devahitena tathāgatassa
bhesajjaṃ dinnaṃ, teneva rogo vūpasanto, aho dānaṃ paramadānaṃ brāhmaṇassā"ti
kathā vitthāritā jātā. Taṃ sutvā kittikāmo brāhmaṇo "ettakenapi tāva
me ayaṃ kittisaddo abbhuggato"ti somanassajāto attanā katabhāvaṃ jānāpetukāmo
tāvadeva 1- dasabale vissāsaṃ āpajjitvā upasaṅkami.
        Dajjāti dadeyya. Kathaṃ hi yajamānassāti kena kāraṇena yajantassa.
Ijjhatīti samijjhati mahapphalo hoti. Yovedīti yo avedi aññāsi, viditaṃ
pākaṭamakāsi "yovetī"tipi pāṭho, yo aveti jānātīti attho. Passatīti
dibbacakkhunā passati. Jātikkhayanti arahattaṃ. Abhiññā vositoti jānitvā
vosito vosānaṃ katakiccataṃ  patto. Evaṃ hi yajamānassāti iminā khīṇāsave
yajanākārena yajantassa. Tatiyaṃ.
                        4. Mahāsālasuttavaṇṇanā
       [200] Catutthe lūkho lūkhapāpuraṇoti 2- jiṇṇo jiṇṇapāpuraṇo. 3- Upasaṅkamīti
kasmā upasaṅkami? tassa kira ghare aṭṭhasatahassasadhanaṃ ahosi. So catunnaṃ
puttānaṃ āvāhaṃ katvā cattāri satahassāni adāsi. Athassa brāhmaṇiyā kālakatāya
puttā sammantayiṃsu "sace aññaṃ brāhmaṇiṃ ānessati, tassā kucchiyaṃ nibbattānaṃ
vasena kulaṃ bhijjissati. Handa naṃ mayaṃ saṅgaṇhāmā"ti. Te cattāropi paṇītehi
ghāsacchādanādīhi upaṭṭhahantā hatthapādasambāhanādīni karontā saṅgaṇhitvā
ekadivasaṃ divā niddāyitvā vuṭṭhitassa hatthapāde sambāhamānā pāṭiyekkaṃ
gharāvāse ādīnavaṃ vatvā "mayaṃ tumhe iminā nīhārena yāvajīvaṃ upaṭṭhahissāma,
sesadhanampi no dethā"ti yāciṃsu. Brāhmaṇo puna ekekassa satasahassaṃ
satasahassaṃ datvā attano nivatthapārupanamattaṃ ṭhapetvā sabbaṃ upabhogaparibhogaṃ
cattāro koṭṭhāse katvā niyyādesi. Taṃ jeṭṭhaputto katipāhaṃ upaṭṭhahi.
       Atha naṃ ekadivasaṃ nhātvā āgacchantaṃ dvārakoṭṭhake ṭhatvā suṇhā
evamāha "kintayā jeṭṭhaputtassa sataṃ vā sahassaṃ vā atirekaṃ dinnamatthi, nanu
@Footnote: 1 cha.Ma. tāvatakeneva    2 cha.Ma. lūkhapāvuraṇoti     3 cha.Ma....pāvuraṇo

---------------------------------------------------------------------------------------------
page248.
Sabbesaṃ dve dve satasahassāni dinnāni, kiṃ sesaputtānaṃ gharassa maggaṃ na
jānāsī"ti. So "vinassa 1- vasalī"ti. Kujjhitvā aññassa gharaṃ agamāsi, tatopi
katipāhaccayena imināva upāyena palāpito aññassāti evaṃ ekagharepi pavesanaṃ
alabhamāno paṇḍaraṅgapabbajjaṃ pabbajitvā bhikkhāya caranto kālānaṃ accayena
jarājiṇṇo dubbhojanadukkhaseyyāhi milātasarīro bhikkhācārato 2- āgamma pīṭhakāya
nipanno niddaṃ okkamitvā vuṭṭhāya nisinno attānaṃ oloketvā puttesu
patiṭṭhaṃ apassanto cintesi "samaṇo kira gotamo abbhākuṭiko uttānamukho
sukhasambhāso paṭisanthārakusalo, sakkā samaṇaṃ gotamaṃ upasaṅkamitvā paṭisanthāraṃ
labhitun"ti nivāsanapārupanaṃ 3- saṇṭhapetvā bhikkhābhājanamādāya yena bhagavā
tenupasaṅkami.
        Dārehi saṃpuccha gharā nikkhāmentīti sabbaṃ mama santakaṃ gahetvā mayhaṃ
niddhanabhāvaṃ ñatvā attano bhariyāhi saddhiṃ mantayitvā maṃ gharā nikkaḍḍhanti. 4-
        Nandissanti nandijāto tuṭṭho pamodito ahosiṃ.  bhavamicchisanti vuḍḍhiṃ
patthayiṃ. Sāva vārenti sūkaranti yathā sunakhā vaggavaggā hutvā bhussantā
bhussantā 5- sūkaraṃ vārenti, punappunaṃ mahāravaṃ ravāpenti, evaṃ dārehi saddhiṃ
maṃ bahuṃ vatvā viravantaṃ palāpentīti 6- attho.
        Asantāti asappurisā. Jammāti lāmakā. Bhāsareti bhāsanti. Puttarūpenāti
puttavesena. Vayogatanti tayo vaye gataṃ atikkantaṃ pacchimavaye ṭhitaṃ maṃ. Jahantīti
pariccajanti.
        Nibbhogoti nipparibhogo. Khādanā apanīyatīti asso hi yāvadeva taruṇo
hoti javasampanno, tāvassa nānārasaṃ khādanaṃ dadanti, jiṇṇaṃ nibbhogaṃ tato
apanenti, antimavaye taṃ vattaṃ 7- na labhati, gāvīhi saddhiṃ aṭaviyaṃ sukkhatiṇāni
khādanto carati. Yathā so asso,  evaṃ jiṇṇakāle viluttasabbadhanattā nibbhogo
mādisopi bālānaṃ pitā thero parāgāresu bhikkhati.
@Footnote: 1 cha.Ma. nassa      2 Sī., Ma. bhikkhāya caranto       3 cha.Ma. nivāsanapāvuraṇaṃ
@4 cha.Ma. nikkaḍḍhāpenti  5 Ma. bhassantā bhassantā  6 Sī., Ma. palāpesunti
@7 Sī. vuttiṃ

---------------------------------------------------------------------------------------------
page249.
      Yañceti nipāto. Idaṃ vuttaṃ hoti:- ye mama puttā anassavā
appatissā avasavattino, tehi daṇḍova kira seyyo sundarataroti. Idānissa
seyyabhāvaṃ dassetuṃ caṇḍampi goṇantiādi vuttaṃ.
       Pure hotīti aggato hoti, taṃ purato katvā gantuṃ sukhaṃ hotīti
attho. Gādhamedhatīti udakaṃ otaraṇakāle gambhīre udake patiṭṭhaṃ  labhati.
       Pariyāpuṇitvāti uggaṇhitvā vācuggatā katvā. Sannisinnesūti tathārūpe
brāhmaṇānaṃ samāgamadivase sabbālaṅkārapaṭimaṇḍitesu puttesu taṃ sabhaṃ ogāhetvā
brāhmaṇānaṃ majjhe mahārahe āsane nisinnesu. Abhāsīti "ayaṃ me kālo"ti
sabhāmajjhaṃ 1- pavisitvā hatthaṃ ukkhipitvā "bho ahaṃ tumhākaṃ gāthā bhāsitukāmo,
bhāsite suṇissathā"ti "bhāsa bhāsa 2- brāhmaṇa suṇomā"ti vutto ṭhitakova abhāsi.
Tena ca samayena manussānaṃ vattaṃ hoti "yo mātāpitūnaṃ santakaṃ khādanto
mātāpitaro na poseti, so māretabbo"ti. Tasmā te brāhmaṇaputtā pitu
pādesu nipatitvā "jīvitaṃ no tāta dehī"ti yāciṃsu. So pituhadayassa puttānaṃ
muduttā "mā me bho bālake vināsayittha, posissanti man"ti āha.
       Athassa putte manussā āhaṃsu "sace bho ajja paṭṭhāya pitaraṃ na
sammā paṭijaggissatha, ghātessāma vo"ti. Te bhītā gharaṃ netvā paṭijaggiṃsu. Taṃ
dassetuṃ athakho naṃ brāhmaṇamahāsālantiādi vuttaṃ. Tattha netvāti pīṭhe 3-
nisīdāpetvā sayaṃ ukkhipitvā nayiṃsu. Nhāpetvāti sarīraṃ telena abbhañjitvā
ubbaṭṭetvā gandhacuṇṇādīhi nhāpesuṃ. Brāhmaṇiyopi pakkosāpetvā "ajja
paṭṭhāya amhākaṃ pitaraṃ sammā paṭijaggatha, sace pamādaṃ āpajjissatha, gharato vo
nikkaḍḍhissāmā"ti vatvā paṇītabhojanaṃ 4- bhojesuṃ.
       Brāhmaṇo subhojanañca sukhaseyyañca āgamma katipāhaṃyeva 5- sañjātabalo
pīṇitindriyo attabhāvaṃ oloketvā "ayaṃ me sampatti samaṇaṃ gotamaṃ nissāya
laddhā"ti paṇṇākāraṃ ādāya bhagavato santikaṃ agamāsi. Taṃ dassetuṃ athakho
@Footnote: 1 cha.Ma. sabhāya majjhe      2 cha.Ma. ayaṃ pāṭho na dissati    3 Sī. pīṭheāsane
@4 Ma. paṇītabhojanehi        5 cha. katipāhaccayena, Ma. katipāhasseva

---------------------------------------------------------------------------------------------
page250.
Sotiādi vuttaṃ. Tattha etadavocāti dussayugaṃ pādamūle ṭhapetvā etaṃ avoca.
Saraṇagamanāvasānevāpi 1- bhagavantaṃ evamāha "bho gotama mayhaṃ puttehi cattāri
dhuvabhattāni 2- dinnāni, tato ahaṃ dve tumhākaṃ dammi, dve sayaṃ
paribhuñjissāmī"ti. Kalyāṇaṃ brāhmaṇa, pāṭiyekkaṃ pana mā niyyādehi, amhākaṃ
ruccanaṭṭhānameva gamissāmāti. "evaṃ bho"ti kho brāhmaṇo bhagavantaṃ vanditvā gharaṃ
gantvā putte āmantesi "tātā samaṇo gotamo mayhaṃ sahāyo, tassa me dve
dhuvabhattāni dinnāni, tumhe tasmiṃ sampatte mā pamajjathā"ti. Sādhu tātāti.
Punadivase bhagavā pubbaṇhasamaye pattacīvaramādāya jeṭṭhaputtassa nivesanadvāraṃ
gato. So satthāraṃ disvāva hatthato pattaṃ gahetvā gharaṃ pavesetvā mahārahe
pallaṅke nisīdāpetvā paṇītabhojanamadāsi. Satthā punadivase itarassa, punadivase
itarassāti paṭipāṭiyā sabbesaṃ gharāni agamāsi. Sabbe tatheva sakkāraṃ akaṃsu.
        Athekadivasaṃ jeṭṭhaputtassa ghare maṅgalaṃ paccupaṭṭhitaṃ. So pitaraṃ āha
"tāta kassa maṅgalaṃ demā"ti. Amhe kaṃ 3- aññaṃ na jānāma, nanu samaṇo
gotamo mayhaṃ sahāyoti. Tenahi tumhe pañcahi bhikkhusatehi sadadhiṃ svātanāya
samaṇaṃ gotamaṃ nimantethāti. Barāhmaṇo tathā akāsi. Bhagavā adhivāsetvā
punadivase bhikkhusaṃghaparivuto tassa gehadajavāraṃ agamāsi. So haritūpalittaṃ sabbālaṅkāra-
paṭimaṇḍitaṃ gehaṃ satthāraṃ pavesetvā buddhappamukhaṃ bhikkhusaṃghaṃ paññattāsanesu
nisīdāpetvā appodakapāyāsañceva khajjakavikatiñca adāsi. Atha 4- antarābhattasmiṃyeva
brāhmaṇassa cattāropi puttā satthu santike nisīditvā āhaṃsu "bho gotama
mayaṃ amhākaṃ pitaraṃ paṭijaggāma nappamajjāma, passathassa attabhāvan"ti. Satthā
"kalyāṇaṃ vo kataṃ, mātāpituposanaṃ 5- nāma porāṇakapaṇḍitānaṃ āciṇṇamevā"ti
vatvā nāgarājajātakaṃ 6- nāma kathetvā cattāri saccāni dīpetvā dhammaṃ desesi.
Desanāpariyosāne brāhmaṇo saddhiṃ catūhi ca puttehi catūhi ca suṇhāhi
@Footnote: 1 cha.Ma.... vasāne cāpi    2 cha.Ma.... dhurabhattāni, evamuparipi
@3 cha.Ma. ayaṃ pāṭho na dissati   4 cha.Ma. atha-saddo na dissati  5 cha.Ma. mātāpituposakaṃ
@6 cha.Ma., i. mahānāgajātakaṃ, khu. jā. ekādasaka. 27/1493ādi/353,
@khu. cariyā. 33/11/568 sīlavanāgacariya (syā)

---------------------------------------------------------------------------------------------
page251.
Desanānusārena ñāṇaṃ pesetvā sotāpattiphale patiṭṭhito. Tato paṭṭhāya satthā
na sabbakālaṃ tesaṃ gehaṃ agamāsīti. Catutthaṃ.
                       5. Mānatthaddhasuttavaṇṇanā
      [201]  Pañcame mānatthaddhoti vātabharitabhastā viya mānena thaddho.
Ācariyanti sippuggahaṇakāle ācariyo anabhivādentassa sippaṃ na deti, aññasmiṃ
pana kāle taṃ anabhivādeti, atthibhāvaṃpissa na jānāti. Nāyaṃ samaṇoti evaṃ
kirassa ahosi "yasmā ayaṃ samaṇo mādise jātisampanne brāhmaṇe sampatte
paṭisanthāramattaṃpi na karoti, tasmā na kiñci jānātī"ti.
       Abbhūtacittajātāti abhūtapubbāya bhūtāya 1- tuṭṭhiyā samannāgatā. Kesu
cassāti kesu bhaveyya. Kyassāti ke assa puggalassa.   apacitā assūti apacitiṃ
dassetuṃ yuttā bhaveyyuṃ. Arahanteti imāya gāthāya desanākusalattā attānaṃ
anto katvā pūjaneyyaṃ dasseti. Pañcamaṃ.
                        6. Paccanīkasuttavaṇṇanā
      [202] Chaṭṭhe "sabbaṃ setan"ti vutte "sabbaṃ kaṇhan"tiādinā nayena
paccanīkaṃ karontassevassa sātaṃ sukhaṃ hotīti paccanīkasāto. Yo ca vineyya
sārambhanti yo karaṇuttariyalakkhaṇaṃ sārambhaṃ vinetvā suṇātīti attho. Chaṭṭhaṃ.
                        7. Navakammikasuttavaṇṇanā
      [203] Sattame navakammikabhāradvājoti so kira araññe rukkhaṃ chindāpetvā
tattheva pāsādakūṭāgārādīni yojetvā nagaraṃ āharitvā vikkiṇāti, iti navakammaṃ
nissāya  jīvatīti navakammiko, gottena bhāradvājoti navakammikabhāradvājo.
Disvānassa etadahosīti chabbaṇṇarasmiyo vissajjetvā nisinnaṃ bhagavantaṃ disvāna
assa etaṃ ahosi. Vanasminti imasmiṃ varasaṇḍe. Ucchinnamūlaṃ me vananti mayhaṃ
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page252.
Kilesavanaṃ ucchinnamūlaṃ. Nibbanathoti nikkilesavano. Eko rameti ekakova
abhiramāmi. Aratiṃ vippahāyāti pantasenāsanesuyeva 1- sevanāya bhāvanāya ca ukkaṇṭhitaṃ
jahitvā. Sattamaṃ.
                        8. Kaṭṭhahārasuttavaṇṇanā
      [204] Aṭṭhame antevāsikāti veyyāvaccaṃ  katvā sippaṃ uggaṇhikā 2-
dhammantevāsikā. Nisinnanti chabbaṇṇarasmiyo vissajjetvā nisinnaṃ.
        Gambhīrarūpeti gambhīrasabhāve. Bahubheraveti tatraṭṭhakasaviññāṇakāviññāṇakabheravehi
bahubherave. Vigāhiyāti anupavisitvā. Aniñjamānenātiādīni kāyavisesanāni,
evarūpena kāyenāti attho. Sucārurūpaṃ vatāti atisundaraṃ vata jhānaṃ
jhāyasīti vadati.
        Vanavassito munīti vanaṃ avassito buddhamuni. Idanti idaṃ tumhākaṃ evaṃ
vane nisinnakāraṇaṃ mayhaṃ accherarūpaṃ paṭibhāti. Pītimanoti tuṭṭhacitto. Vane
vaseti vanamhi vasi.
        Maññāmahanti maññāmi ahaṃ.   lokādhipatisahabyatanti lokādhipatissa
mahābrahmuno sahabhāvaṃ. Ākaṅkhamānoti icchamāno. Tidivaṃ anuttaranti idaṃ
brahmalokameva sandhāyāha. Kasmā bhavaṃ vijanamaraññamassitoti ahaṃ tāva brahmalokaṃ
ākaṅkhamānoti maññāmi. Yadi evaṃ na hoti,   atha me ācikkha, kasmā bhavanti
pucchati. Brahmapattiyāti seṭṭhappattiyā. Idha idaṃ tapo kasmā karosīti aparenapi
ākārena pucchati.
        Kaṅkhāti taṇhā. Abhinandanāti abhinandanavasena taṇhāpi 3- vuttā.
Anekadhātūsūti anekasabhāvesu ārammaṇesu.  puthūti nānappakārā taṇhā sesakilesā
vā. Sadā sitāti niccakālaṃ vase 4- avassitā. Aññāṇamūlappabhavāti avijjāmūlā
hutvā jātā. Pajappitāti taṇhā ca 5- "idampi mayhaṃ, idampi mayhan"ti
pajappāpanavasena pajappitā nāmāti vuttā. Sabbā mayā byantīkatāti sabbā
@Footnote: 1 cha.Ma., i....senāsanesu ceva     2 cha.Ma., i. sippuggaṇhanakā   3 cha.Ma. taṇhāva
@4 cha.Ma. ayaṃ pāṭho na dissati     5 cha.Ma. taṇhāva

---------------------------------------------------------------------------------------------
page253.
Taṇhā mayā aggamaggena vigatantā nirantā katā. Samūlikāti saddhiṃ
añāṇamūlena.
        Anūpayoti anūpagamano. Sabbesu dhammesu visuddhadassanoti iminā
sabbaññutañāṇaṃ dīpeti. Sambodhimanuttaranti arahattaṃ sandhāyāha. Sivanti seṭṭhaṃ.
Jhāyāmīti dvīhi jhānehi jhāyāmi. Visāradoti vigatasārajjo. Aṭṭhamaṃ.
                       9. Mātuposakasuttavaṇṇanā
       [205] Navame peccāti ito paṭiggantvā. Navamaṃ.
                        10. Bhikkhakasuttavaṇṇanā
       [206] Dasame idhāti imasmiṃyeva 1- bhikkhubhāve. Vissaṃ dhammanti duggandhaṃ
akusalaṃ dhammaṃ. Pavāhetvāti aggamaggena jahitvā. Saṅkhāyāti ñāṇena. Sa ve
bhikkhūti vuccatīti so ve bhinnakilesattā bhikkhu nāma vuccati. Dasamaṃ.
                      11. *- saṅgaravasuttavaṇṇanā
       [207] Ekādasame paccetīti icchati pattheti. Sādhu bhanteti āyācamāno
āha. Therassa kiresa gihisahāyo, tasmā thero "ayaṃ varāko maṃ sahāyaṃ
labhitvāpi micchādiṭṭhiṃ gahetvā mā apāyapūrako ahosī"ti āyācati. Apicesa
mahāparivāro, tasmiṃ pasanne pañca kulasatāni sāsanaṃ 2- anuvattissantīti
maññamānopi āyācati. Atthavasanti atthānisaṃsaṃ atthakāraṇaṃ. Pāpanti
pāṇātipātādiakusalaṃ. Pavāhemīti galappamāṇaṃ udakaṃ otaritvā pavāhemi palāpemi.
Dhammoti gāthā vuttatthāva. Ekādasamaṃ.
                       12. Khomadussasuttavaṇṇanā
       [208] Dvādasame khomadussannāmāti khomadussānaṃ ussannattā evaṃ
laddhanāmaṃ. Sabhāyanti sālāyaṃ. Phusāyatīti phusitāni muñcati vassati. Satthā kira
taṃ sabhaṃ upasaṅkamitukāmo "mayi evamevaṃ upasaṅkamante aphāsukadhātukaṃ hoti, ekaṃ
@Footnote: 1 cha.Ma. imasmiṃ   * cha.Ma. saṅgārava... 2 Sī. pañcakulasatāni ca, Ma. pañcakulasatāni  maṃ

---------------------------------------------------------------------------------------------
page254.
Kāraṇaṃ paṭicca upasaṅkamissāmī"ti adhiṭṭhānavasena vuṭṭhiṃ uppādesi. Sabhādhammanti
sukhanisinne kira asañcāletvā ekapassena pavisanaṃ tesaṃ sabhādhammo nāma, na
mahājanaṃ cāletvā ujukameva pavisanaṃ. Bhagavā ca ujukameva gacchati. Tena te
kupitā bhagavantaṃ hīḷentā "ke ca muṇḍakā samaṇakā, ke ca sabhādhammaṃ
jānissantī"ti āhaṃsu. Santoti paṇḍitā sappurisā. Pahāyāti ete rāgādayo
jahitvā rāgādivinayāya dhammaṃ bhaṇanti, tasmā te santo nāmāti. Dvādasamaṃ.
                         Upāsakavaggo dutiyo.
                   Iti  brāhmaṇasaṃyuttavaṇṇanā niṭṭhitā.
                          -------------

---------------------------------------------------------------------------------------------
page255.
                         8. Vaṅgīsasaṃyutta *-
                        1. Nikkhantasuttavaṇṇanā
       [209] Vaṅgīsasaṃyuttassa paṭhame aggāḷave cetiyeti āḷaviyaṃ aggacetiye.
Anuppanne buddhe aggāḷava 1- gotamakādīni yakkhanāgādīnaṃ bhavanāni anekāni 2-
cetiyāni ahesuṃ. Uppanne buddhe tāni apanetvā manussā vihāre kariṃsu.
Tesaṃ tāneva nāmāni jātāni. Nigrodhakappenāti nigrodharukkhamūlesu vāsinā
kappattherena. Ohiyyakoti ohīnako. Vihārapāloti so kira tadā avassiko
hoti pattacīvaraggahaṇe akovido. Atha naṃ therā bhikkhū "āvuso imāni
chattupāhanakattarayaṭṭhiādīni olokento nisīdā"ti vihārarakkhikaṃ 3- katvā piṇḍāya
pavisiṃsu. Tena vuttaṃ "vihārapālo"ti. Samalaṅkaritvāti attano vibhavānurūpena
alaṅkārena alaṅkaritvā. Cittaṃ anuddhaṃsetīti kusalacittaṃ dhaṃseti 4- vināseti. Taṃ
kutettha labbhāti etasmiṃ rāge uppanne taṃ kāraṇaṃ kuto labbhā. Yaṃ me
pareti 5- yena me kāraṇena añño puggalo vā dhammo vā anabhiratiṃ vinodetvā
idāneva abhiratiṃ uppādeyya, ācariyupajjhāyāpi maṃ vihāre ohāya gatā.
         Agārasmāti agārato nikkhantaṃ. Anagāriyanti pabbajjaṃ upagatanti attho.
Kaṇhatoti kaṇhapakkhato mārapakkhato ādhāvanti. Uggaputtāti uggatānaṃ puttā
mahesakkhā rājaññabhūtā. Daḷhadhamminoti daḷhadhanuno, uttamappamāṇaṃ ācariyadhanuṃ
dhārayamānā. Sahassaṃ apalāyinanti ye te samantā sarehi parikireyyuṃ, tesaṃ
apalāyīnaṃ saṅkhaṃ dassento "sahassan"ti āha. Ettakā 6- bhiyyoti etasmā
sahassā atirekataRā. Neva maṃ byādhayissantīti maṃ cāletuṃ na sakkhissanti. Dhamme
samhi patiṭṭhitanti anabhiratiṃ vinodetvā abhiratiuppādanasamatthe sake sāsanadhamme
patiṭṭhitaṃ. Idaṃ vuttaṃ hoti:- issāsasahasse tāva samantā sarehi paṭikirante 7-
@Footnote: * i. vaṅgasatherasaṃyuttavaṇṇanā   1 Ma. āḷavaka...  2 cha.Ma., i. ayaṃ pāṭho na dissati
@3 cha.Ma. vihārarakkhakaṃ          4 cha.Ma. vidadhaṃseti   5 cha.Ma. paroti
@6 Sī. ettato, cha.Ma. etato 7 cha.Ma. parikirante

---------------------------------------------------------------------------------------------
page256.
Sikkhito puriso daṇḍakaṃ gahetvā sabbe sare sarīre apatamāne antarāva
haritvā 1- pādamūle pāteti. Tattha ekopi issāso dve sare ekato na khipati,
imā pana itthiyo rūpārammaṇādivasena pañca pañca sare ekato khipanti. Evaṃ
khipantiyo etā sacepi atirekasahassā honti, neva maṃ cāletuṃ sakkhissantīti.
        Sakkhī hi me sutaṃ etanti mayā hi sammukhā etaṃ sutaṃ. Nibbānagamanaṃ
magganti vipassanaṃ sandhāyāha. So hi nibbānassa pubbabhāgamaggo. Liṅgavipallāsena
pana "maggan"ti āha. Tattha meti tasmiṃ me attano taruṇavipassanāsaṅkhāte
nibbānagamanamagge 2- mano nirato. Pāpimāti kilesaṃ ālapati. Maccūtipi tameva
ālapati. Na me maggampi dakkhasīti yathā me bhavayoniādīsu gatamaggaṃpi na
passasi, tathā karissāmīti. Paṭhamaṃ.
                         2. Aratīsuttavaṇṇanā
       [210] Dutiye nikkhamatīti vihārā nikkhamati. Aparajju vā kāleti
dutiyadivase vā bhikkhācārakāle vā. 3- Vihāragaruko kiresa thero. Aratiñca ratiñcāti
sāsane aratiṃ kāmaguṇesu ca ratiṃ. Sabbaso gehasitañca vitakkanti pañcakāmaguṇe
gehanissitaṃ pāpavitakkaṃ ca sabbākārena pahāya. Vanathanti kilesamahāvanaṃ. Kuhiñcīti
kismiñci ārammaṇe. Nibbanathoti nikkilesavano. Anatoti 4- taṇhāratirahito.
       Paṭhaviñca vehāsanti paṭhaviṭṭhakañca 5- itthīpurisavatthālaṅkārādivaṇṇaṃ,
vehāsaṭṭhakañca candimasuriyobhāsādi. 6- Rūpagatanti rūpameva. Jagatogadhanti  jagatiyā
ogadhaṃ, antopaṭhaviyaṃ nāgabhavanaṃ gatanti attho. Parijīyatīti parijīrati. Sabbamaniccanti
sabbantaṃ aniccaṃ. Ayaṃ therassa mahāvipassanāti vadanti. Evaṃ sameccāti 7- evaṃ
samāgantvā. Caranti mutattāti viññātattabhāvā viharanti.
        Upadhīsūti   khandhakilesābhisaṅkhāresu. Gadhitāti giddhā. Diṭṭhasuteti cakkhunā
diṭṭhe rūpe, sotena sute sadde. Paṭighe ca mute cāti ettha paṭighapadena
@Footnote: 1 cha.Ma. paharitvā  2 Sī., Ma., i. nibbānādhigame  3 cha.Ma. vā- saddo na disasati
@4 cha.Ma. aratoti, i. araṇo...       5 cha.Ma. pathaviṭṭhitañca, i. paṭhavipatiṭṭhitañca
@6 cha.Ma. candasūriyobhāsādi, i. candasuriyobhāsādi     7 cha.Ma. evaṃ samaccāti

---------------------------------------------------------------------------------------------
page257.
Gandharasā gahitā, mutapadena phoṭṭhabbārammaṇaṃ. Yo ettha na limpatīti yo
etesu pañcakāmaguṇesu taṇhādiṭṭhilepehi 1- na limpati.
       Atha saṭṭhisitā 2- savitakkā, puthū janatāya adhammā niviṭṭhāti atha
chaārammaṇanissitā puthū adhammavitakkā janatāya niviṭṭhāti attho. Na ca
vaggagatassa kuhiñcīti tesaṃ vasena na katthaci kilesavaggato bhaveyya. No pana
duṭṭhullabhāṇīti duṭṭhullaṃ vācaṃ bhāṇīpi 3- na siyā. Sa bhikkhūti so evaṃ citto 4-
bhikkhu nāma hoti.
        Dabboti dabbajātiko paṇḍito. Cirarattasamāhitoti dīgharattaṃ samāhitacitto.
Nipakoti nepakkena samannāgato pariṇatapañño. Apihālūti nittaṇho.
Santaṃ padanti nibbānaṃ. Ajjhagamā munīti adhigato muni. Paṭicca parinibbuto
kaṅkhati kālanti nibbānaṃ paṭicca kilesaparinibbānena parinibbuto parinibbānakālaṃ
āgameti. Dutiyaṃ.
                    3. Pesalātimaññanāsuttavaṇṇanā *-
      [211] Tatiye atimaññatīti "kiṃ ime mahallakā, na imesaṃ 5- pāli, na
aṭṭhakathā, na padabyañjanamadhuratā, amhākaṃ pana pāḷipi aṭṭhakathāpi nayasatena
nayasahassena upaṭṭhātī"ti atikkamitvā maññati. Gotamāti gotamabuddhasāvakattā
attānaṃ ālapati. Mānapathanti mānārammaṇañceva mānasahabhuno ca dhamme.
Vippaṭisārīhuvāti vippaṭisārī ahuvā, ahosīti attho. Maggajinoti maggena
jitakileso. Kittiñca sukhañcāti vaṇṇabhaṇanañca kāyikacetasikasukhañca. Akhīlodha
padhānavāti akhilo idha padhānavā viriyasampanno. Visuddhoti visuddho bhaveyya.
Asesanti nissesaṃ navavidhaṃ. Vijjāyantakaroti vijjāya kilesānaṃ antakaroti.
Samitāvīti rāgādīnaṃ samitatāya samitāvī. Tatiyaṃ.
@Footnote: 1 ka. taṇhādiṭṭhikilesehi    * cha.Ma. pesalasutta...   2 cha.Ma. saṭṭhinissitā
@3 cha.Ma. duṭṭhullavacanabhāṇīpi     4 cha.Ma. evaṃvidho          5 cha.Ma. etesaṃ

---------------------------------------------------------------------------------------------
page258.
                        4. Ānandasuttavaṇṇanā
      [212] Catutthe rāgoti āyasmā ānando mahāpuñño sambhāvito, taṃ
rājarājamahāmattādayo nimantetvā antonivesane nisīdāpenti. Sabbālaṅkāra-
paṭimaṇḍitāpi itthiyo theraṃ upasaṅkamitvā vanditvā tālapaṇṇena vījanti, 1-
upanisīditvā pañhaṃ pucchanti, dhammaṃ suṇanti. Tattha āyasmato vaṅgīsassa
navapabbajitassa ārammaṇaṃ pariggahituṃ asakkontassa itthīrūpārammaṇe rāgo cittaṃ
anuddhaṃsesi. 2- So saddhāya pabbajitattā ujujātiko kulaputto "ayaṃ me rāgo
vaḍḍhitvā diṭṭhadhammikasamparāyikaṃ atthaṃ nāseyyā"ti cintetvā anantaraṃ nisinnova
therassa attānaṃ āvikaronto kāmarāgenātiādimāha.
       Tattha nibbāpananti rāganibbānakāraṇaṃ. Vipariyesāti vipallāsena. Subhaṃ
rāgūpasañhitanti rāgaṭṭhāniyaṃ iṭṭhārammaṇaṃ.  parato passāti aniccato passa. Mā
ca attatoti attato mā passa. Kāyagatā tyatthūti kāyagatā te atthu.
Animittañca bhāvehīti niccādīnaṃpi nimittānaṃ ugghāṭitattā vipassanā animittā
nāma, taṃ bhāvehīti vadati. Mānābhisamayāti mānassa dassanābhisamayā ceva
pahānābhisamayā ca. Upasantoti rāgādisantatāya upasanto. Catutthaṃ.
                        5. Subhāsitasuttavaṇṇanā
       [213] Pañcame aṅgehīti kāraṇehi avayavehi vā. Musāvādāveramaṇīādīni
hi cattāri subhāsitavācāya kāraṇāni, saccavacanādayo cattāro avayavā. Kāraṇatthe
ca aṅgasadde  "catūhī"ti nissakkavacanaṃ hoti, avayavatthe karaṇavacanaṃ. Samannāgatāti
samanuāgatā pavattā yuttā ca. Vācāti samullapanavācā, yā sā 3- "vācā girā
byappatho"ti 4- ca, "nelā kaṇṇasukhā"ti 5- ca āgatā. "yā pana vācāya ce
kataṃ kamman"ti evaṃ viññattivācā ca, 6- "yā catūhi vacīduccaritehi ārati .pe.
Ayaṃ vuccati sammāvācā"ti 7- evaṃ virati ca, "pharusā bhikkhave vācā āsevitā
@Footnote: 1 cha.Ma. tālavaṇṭena bījenti, i....vījenti  2 cha.Ma. anuddhaṃseti
@3 cha.Ma. ayaṃ pāṭho na dissati  4 abhi. saṅgaṇi. 34/636/195 rūpakaṇḍa
@5 dī. Sī. 9/9,194/4,64  6 cha.Ma. viññatti ca
@7 abhi. vibhaṅga. 35/206/127 saccavibhaṅga

---------------------------------------------------------------------------------------------
page259.
Bhāvitā bahulīkatā nirayasaṃvattanikā hotī"ti 1- evaṃ cetanā ca vācāti āgatā, na
sā idha adhippetā. Kasmā? abhāsitabbato. Subhāsitāti suṭṭhu bhāsitā. Tenassā
atthāvahattaṃ dīpeti. No dubbhāsitāti na  duṭṭhu bhāsitā. Tenassā anatthāvahattaṃ 2-
dīpeti. Anavajjāti rāgādivajjarahitā. Imināssā kāraṇasuddhiṃ catudosābhāvaṃ
ca dīpeti. Ananuvajjāti ananuvādavimuttā. 3- Imināssā sabbākārasampattiṃ dīpeti.
Viññūnanti paṇḍitānaṃ. Tena nindāpasaṃsāsu bālā appamāṇāti dīpeti.
         Subhāsitaṃyeva bhāsatīti puggalādhiṭṭhānāya desanāya catūsu vācaṅgesu hi 4-
aññataraṅganiddesavacanametaṃ. 5- No dubbhāsitanti tasseva vācaṅgassa
paṭipakkhabhāsananivāraṇaṃ. No dubbhāsitanti iminā micchāvācappahānaṃ dīpeti.
Subhāsitanti iminā pahīnamicchāvācena bhāsitabbavacanalakkhaṇaṃ. Aṅgaparidīpanatthaṃ pana 6-
abhāsitabbaṃ pubbe avatvā bhāsitabbamevāha. Esa nayo dhammaṃyevātiādīsupi. Ettha
ca paṭhamena pisuṇadosarahitaṃ samaggakaraṇavacanaṃ vuttaṃ, dutiyena samphappalāpadosarahitaṃ dhammato
anapetaṃ mettāvacanaṃ, 7- itarehi dvīhi pharusālikarahitāni piyasaccavacanāni. Imehi
khotiādinā tāni aṅgāni paccakkhato dassento taṃ vācaṃ nigameti. Yañca
aññe paṭiññādīhi avayavehi, nāmādīhi padehi, liṅgavacanavibhattikālakārakasampattīhi
ca samannāgataṃ musāvādādivācaṃpi subhāsitanti maññanti, taṃ paṭisedheti.
Avayavādisamannāgatāpi hi tathārūpī vācā dubbhāsitāva hoti attano ca paresaṃ ca
anatthāvahattā. Imehi pana catūhaṅgehi samannāgatā sacepi milakkha 8- bhāsāpariyāpannā
ghaṭaceṭikāgītikapariyāpannāpi hoti, tathārūpī 9- subhāsitāva lokiyalokuttara-
hitasukhāvahattā tathā hi maggapasse sassaṃ rakkhanti yā sīhalaceṭikāya sīhalakeneva jāti
jarāmaraṇayuttaṃ gītikaṃ gāyantiyā saddaṃ sutvā maggaṃ gacchantā saṭṭhimattā vipassakā
bhikkhū arahattaṃ pāpuṇiṃsu. Tathā tisso nāma āraddhavipassako bhikkhu padumasarasamīpena
gacchanto padumasare padumāni bhañjitvā
@Footnote: 1 aṅ. aṭṭhaka. 23/130(40)/252 dānavagga  2 cha.Ma. anatthāvahanapahānataṃ, i. anatthāvahanataṃ
@3 cha.Ma. anuvādavimuttā    4 cha.Ma. ayaṃ saddo na dissati
@5 Sī. aññatarassa niddesavacanametaṃ, cha.Ma. aññataraniddosavacanametaṃ,
@i. aññataraṅganidassanavacanaṃ etaṃ  6 cha.Ma., i. panettha
@7 Sī. mattāvacanaṃ, cha.Ma., i. mantāvacanaṃ  8 cha.Ma., i. milakkhu... evamuparipi
@9 cha.Ma., i. tathāpi

---------------------------------------------------------------------------------------------
page260.
             "pātova phullitakokanadaṃ 1-        suriyālokena maddiyate 2-
              evaṃ manussattaṃ gatā sattā       jarābhivegehi 3- maddiyantī"ti
  imaṃ gītikaṃ gāyantiyā ceṭikāya sutvā arahattaṃ patto.
         Buddhantare hi 4- aññataro puriso sattahi puttehi saddhiṃ aṭavito
āgamma aññatarāya itthiyā musalena taṇḍule koṭṭentiyā:-
             "jarāya parimadditaṃ etaṃ           milātacchavicammanissitaṃ
              maraṇena bhijjati etaṃ            maccussa  ghāsamāmisaṃ gataṃ. 5-
              Kimīnaṃ ālayaṃ etaṃ              nānākuṇapena pūritaṃ
              asucissa bhājanaṃ  etaṃ           kaddalikkhandhasamaṃ idan"ti
imaṃ gītikaṃ sutvā paccavekkhanto saha puttehi paccekabodhiṃ patto. Evaṃ imehi
catūhi aṅgehi samannāgatā vācā sacepi milakkhabhāsāpariyāpannā ghaṭaceṭikānaṃ
gītikapariyāpannā vā hoti, tathāpi subhāsitāti veditabbā. Subhāsitattā
ceva anavajjā  ca ananuvajjā viññūnaṃ atthatthikānaṃ atthapaṭisaraṇānaṃ no
byañjanapaṭisaraṇānanti.
        Sāruppāhīti anucchavikāhi. Abhitthavīti pasaṃsi. Na tāpayeti vippaṭisārena
na tāpeyya na viheṭheyya. 6- Pareti parehi bhindanto na bādheyya. 7- Iti
imāya gāthāya apisuṇavācāvasena bhagavantaṃ thometi. Paṭinanditāti piyāyitā. Yaṃ
anādāyāti yaṃ vācaṃ bhāsanto paresaṃ pāpāni appiyāni pharusavacanāni anādāya
atthabyañjanamadhuraṃ piyameva bhāsati, taṃ vācaṃ bhāseyyāti piyavācāvasena abhitthavi.
        Amatāti sādhubhāvena amatasadisā. Vuttampi  hetaṃ "saccaṃ have sādhutaraṃ
rasānan"ti. 8- Nibbānāmatapaccayattā vā amatā. Esa dhammo sanantanoti yā
ayaṃ saccavācā nāma, esa porāṇo dhammo cariyā paveṇī. Idameva hi
porāṇānaṃ āciṇṇaṃ, na te alikaṃ bhāsiṃsu. Tenevāha sacce atthe ca dhamme
ca, āhu santo patiṭṭhitāti.
@Footnote: 1 Ma. phullitakokanudaṃ  2 Sī., i. tajjīyate, cha.Ma.bhijjiyate  3 cha.Ma. jarābhivegena
@4  cha.Ma., i. buddhantarepi  5 cha.Ma. ayaṃ pāṭho na dissati  6 cha.Ma., i. na vibādheyya
@7 cha.Ma., i. nābhibhaveyya na bādheyya     8 saṃ. sagā. 15/246/258 āḷavakasutta

---------------------------------------------------------------------------------------------
page261.
      Tattha sacce patiṭṭhitattāva attano ca paresañca atthe patiṭṭhitā, atthe
patiṭṭhitattāeva, dhamme patiṭṭhitā hontīti veditabbā. Saccavisesanameva vā
etaṃ. Idaṃ hi vuttaṃ hoti:- sacce patiṭṭhitā, kīdise? atthe ca dhamme ca, yaṃ
paresaṃ atthato anapetattā atthaṃ atthānuparodhakaraṃ, 1- dhammato anapetattā
dhammaṃ dhammikameva atthaṃ sādhetīti. Iti imāya gāthāya saccavacanavasena abhitthavi.
      Khemanti abhayaṃ nirūpaddavaṃ. Kena kāraṇenāti ce. Nibbānapattiyā
dukkhassantakiriyāya, yasmā kilesanibbānaṃ pāpeti, vaṭṭadukkhassa ca antakiriyāya
saṃvattatīti attho. Athavā yaṃ buddho nibbānapattiyā dukkhassantakiriyāyāti dvinnaṃ
nibbānadhātūnaṃ atthāya khemassa maggassa pakāsanato 2- khemaṃ vācaṃ bhāsati. Sā ve
vācānamuttamāti sā vācā sabbavācānaṃ seṭṭhāti evamettha 3- attho daṭṭhabbo.
Iti imāya gāthāya mantāvacanavasena bhagavantaṃ abhitthavanto arahattanikūṭena desanaṃ
niṭṭhapesīti. Pañcamaṃ.
                        6. Sāriputtasuttavaṇṇanā
      [214] Chaṭṭhe poriyāti akkharapadaparipuṇṇāya. 4- Vissaṭṭhāyāti avibaddhāya
apalibaddhāya. Dhammasenāpatissa hi kathentassa pittādīnaṃ vasena apalibuddhaṃ vacanaṃ
hoti, ayadaṇḍena pahatakaṃsatālato saddo viya niccharati. Anelagaḷāyāti anelāya
agaḷāya niddosāya ceva agaḷita 5- padabyañjanāya ca. Therassa hi kathayato padaṃ vā
byañjanaṃ vā na parihāyati. Atthassa viññāpaniyāti atthassa viññāpanasamatthāya.
Bhikkhunanti bhikkhūnaṃ.
       Saṃkhittenapīti "cattārīmāni āvuso ariyasaccāni. Katamāni cattāri. Dukkhaṃ
ariyasaccaṃ .pe. Imāni kho āvuso cattāri ariyasaccāni, tasmātihāvuso idaṃ
dukkhaṃ ariyasaccanti yogo karaṇīyo"ti 6- evaṃ saṃkhittenapi deseti. Vitthārenapīti
"katamaṃ āvuso dukkhaṃ ariyasaccan"tiādinā 7- nayena tāneva vibhajanto vitthārenapi
@Footnote: 1 cha.Ma., i.anuparodhakaraṃ       2 cha.Ma., i.khemamaggappakāsanato   3 i. evaṃ pettha
@4 cha.Ma. akkharādiparipuṇṇāya    5 cha.Ma. akkhalita... i. aneḷagaḷāYu...
@6 saṃ. mahā. 19/1097/380 tathasutta
@7 Ma. mūla.12/301/262 mahāhatthipadopamasutata, Ma. upari.14/373/317 saccavibhaṅgasutta

---------------------------------------------------------------------------------------------
page262.
Bhāsati. Khandhādidesanāsupi eseva nayo. Sālikāyiva nigghosoti yathā madhuraṃ
ambapakkaṃ sāyitvā pakkhehi vātaṃ datvā madhurasaraṃ nicchārentiyā sālikāya sakuṇiyā
nigghoso, evaṃ therassa dhammaṃ kathentassa madhuro nigghoso hoti. Paṭibhāṇaṃ
udīrayīti samuddato ūmiyo viya anantapaṭibhāṇaṃ uṭṭhahati. Odhentīti odahanti
te. 1- Chaṭṭhaṃ.
                        7. Pavāraṇāsuttavaṇṇanā
      [215] Sattame tadahūti tasmiṃ ahu, tasmiṃ divaseti attho. Upavasanti
etthāti uposatho. Upavasantīti ca sīlena vā anasanena vā upetā hutvā
vasantīti attho. So panesa uposathadivaso aṭṭhamīcātuddasīpaṇṇarasībhedena tividho,
tasmā sesadvayanivāraṇatthaṃ paṇṇaraseti vuttaṃ. Pavāraṇāyāti vassaṃ vuṭṭhapavāraṇāya.
Visuddhipavāraṇātipi etissāva nāmaṃ. Nisinno hotīti sāyaṇhasamaye sampattaparisāya
kālayuttaṃ dhammaṃ desetvā udakakoṭṭhake gattāni parisiñcitvā nivatthanivāsano
ekaṃsaṃ sugatamahācīvaraṃ katvā majjhimatthambhaṃ nissāya paññatte pavarabuddhāsane 2-
purimadisāyaṃ uṭṭhahato candamaṇḍalassa siriṃ siriyā abhibhavamāno nisinno hoti.
Tuṇhībhūtanti 3- yato yato anuviloketi, tato tato tuṇhībhūtameva. Tattha hi
ekabhikkhussāpi hatthakukkuccaṃ vā pādakukkuccaṃ vā natthi, sabbe niravā santena
iriyāpathena nisīdiṃsu. Anuviloketvāti dissamānapañcappasādehi nettehi
anuviloketvā. Handāti vossaggatthe nipāto. Na ca me kiñci garahathāti ettha
na ca pucchanatthe nakāro. Kiṃ me kiñci garahatha, yadi garatha, vadetha,
kiñcīti icchāpemi 4- vo vattunti attho. Kāyikaṃ vā vācasikaṃ vāti iminā
kāyavacīdvārāneva pavāreti, na manodvāraṃ, kasmā? apākaṭattā. Kāyavacīdvāresu
hi doso pākaṭo hoti, na manodvāre. Ekamañce sayatopi hi "kiṃ cintesī"ti
pucchitvā cittavāraṃ 5- jānāti, iti manodvāraṃ apākaṭattā na pavāreti, no
@Footnote: 1 cha. Ma., i. teti pāṭho na dissati
@2 cha. Ma. paññatte varabuddhāsane, i. paññattavarabuddhāsane
@3 cha. Ma. tuṇhībhūtaṃ tuṇhībhūtanti   4 Ma. icchāmi  5 cha.Ma., i.cittācāraṃ

---------------------------------------------------------------------------------------------
page263.
Aparisuddhattā. Bodhisattabhūtassāpi hi tassa bhūridattachaddantasaṅkhapāladhammapālādikāle
manodvāraṃ parisuddhaṃ, idānettha vattabbameva natthi.
      Etadavocāti dhammasenāpatiṭṭhāne ṭhitattā bhikkhusaṃghassa bhāraṃ vahanto
etaṃ avoca. Na kho mayaṃ bhanteti bhante mayaṃ bhagavato na kiñci garahāma.
Kāyikaṃ vā vācasikaṃ vāti idaṃ catunnaṃ arakkhiyataṃ sandhāya thero āha. Bhagavato
hi cattāri arakkhiyāni. Yathāha:-
             "cattārīmāni bhikkhave tathāgatassa arakkhiyāni. 1- Katamāni cattāri
        parisuddhakāyasamācāro bhikkhave tathāgato, natthi tathāgatassa kāyaduccaritaṃ, yaṃ
        tathāgato rakkheyya `mā me idaṃ paro aññāsī'ti. Parisuddhavacīsamācāro
        bhikkhave tathāgato, natthi tathāgatassa vacīduccaritaṃ, yaṃ tathāgato rakkheyya
        `mā me idaṃ paro aññāsī'ti. Parisudadhamanosamācāro bhikkhave tathāgato,
        natthi tathāgatassa manoduccaritaṃ, yaṃ tathāgato rakkheyya `mā me idaṃ
        paro aññāsī'ti parisuddhājīvo bhikkhave tathāgato, natthi tathāgatassa
        micchājīvo, yaṃ tathāgato rakkheyya `mā me idaṃ paro aññāsī'ti". 2-
      Idāni bhagavato yathābhūtaguṇe kathento bhagavā hi bhantetiādimāha. Tattha
anuppannassāti kassapasammāsambuddhato paṭṭhāya aññena samaṇena vā
brāhmaṇena vā anuppāditapubbassa. Asañjātassāti idaṃ anuppannavevacanameva.
Anakkhātassāti aññena adesitassa. Pacchā samannāgatāti paṭhamaṃ gatassa 3-
bhagavato pacchā samanuāgatā. Iti thero yasmā sabbepi bhagavato sīlādayo guṇā
arahattamaggameva nissāya āgatā, tasmā arahattamaggameva nissāya guṇaṃ kathesi.
Tena sabbaguṇā kathitāva hontīti. 4- Ahañca kho bhanteti idaṃ thero sadevake
loke aggapuggalassa attano ceva saṃghassa ca kāyikavācasikaṃ pavārento āha.
      Pitarā pavattitanti cakkavattimhi kālakate 5- vā pabbajite vā sattāhaccayena
cakkaṃ antaradhāyati, tato dasavidhaṃ dvādasavidhaṃ cakkavattivattaṃ pūretvā
@Footnote: 1 pāli. arakkheyyāni     2 aṅ. sattaka. 23/55/84 abyākatavagga (syā)
@3 cha.Ma., i. paṭhamagatassa    4 cha.Ma., i. honti    5 cha.Ma. kālaṅkate

---------------------------------------------------------------------------------------------
page264.
Nisinnassa puttassa aññaṃ pātubhavati, taṃ so pavatteti. Ratanamayattā pana
sadisaṭṭhena 1- tadeva vattaṃ katvā "pitarā pavattitan"ti vuttaṃ. Yasmā vā so
"appossukko tvameva 2- hohi, ahamanusāsissāmī"ti āha, tasmā pitarā pavattitaṃ
āṇācakkaṃ anupavatteti nāma. Sammadeva anupattesīti sammā nayena hetunā
kāraṇeneva anupavattesi. Bhagavā hi catusaccadhammaṃ katheti, thero tameva anukatheti,
tasmā evamāha. Ubhatobhāgavimuttāti dvīhi bhāgehi vimuttā, arūpāvacarasamāpattiyā
rūpakāyato vimuttā, aggamaggena nāmakāyatoti. Paññāvimuttāti paññāya vimuttā
tevijjādibhāvaṃ appattā khīṇāsavā.
      Visuddhiyāti visuddhatthāya. Saññojanabandhanacchidāti saññojanasaṅkhāte ceva
bandhanasaṅkhāte ca kilese chinditvā ṭhitā. Vijitasaṅgāmanti vijitarāgadosamohasaṅgāmaṃ.
Mārabalassa vijitattāpi vijitasaṅgāmaṃ. Satthavāhanti aṭṭhaṅgikamaggarathe āropetvā
veneyyasatthaṃ vāheti saṃsāraṃ 3- uttāretīti bhagavā satthavāho, taṃ satthavāhaṃ.
Palāpoti antotuccho dussīlo. Ādiccabandhunanti ādiccabandhuṃ satthāraṃ dasabalaṃ
vandāmīti vadati. Sattamaṃ.
                       8. Parosahassasuttavaṇṇanā
      [216] Aṭṭhame parosahassanti atirekasahassaṃ. Akutobhayanti nibbāne
kutoci bhayaṃ natthi, nibbānappattassa hi 4- kutoci bhayaṃ natthīti nibbānaṃ akutobhayaṃ
nāma. Isīnaṃ isisattamoti vipassito paṭṭhāya isīnaṃ sattamako isi.
      Kiṃ nu te vaṅgīsāti idaṃ bhagavā atthuppattivasena āha. Saṃghamajjhe kira
kathā udapādi "vaṅgīsatthero vissaṭṭhavatto, neva uddese, na paripucchāya, na
yonisomanasikāre kammaṃ karoti, gāthā bandhanto puna padāni 5- karonto
vicaratī"ti. Atha bhagavā cintesi "ime bhikkhū vaṅgīsassa paṭibhāṇasampattiṃ na
@Footnote: 1 Ma. sadisattena, i. sadisatthena             2 cha.Ma. appossukko tvaṃ deva
@3 i. vāhetīti saṃsārakantāraṃ, cha.Ma. vāheti saṃsārakantāraṃ
@4 cha.Ma. nibabānappattassa vā, i. nibbānaṃ pattassa vā
@5 cha.Ma. cuṇṇiyapadāni, i. cuṇaṇapadāni

---------------------------------------------------------------------------------------------
page265.
Jānanti, cintetvā 1- vadatīti maññanti, paṭibhāṇasampattimassa jānāpessāmī"ti
cintetvā "kiṃ nu te vaṅgīsā"tiādimāha.
      Ummaggapathanti anekāni kilesummujjanasatāni, 2- pavattimaggatāya 3- pana
pathanti vuttaṃ. Pabhijja khilānīti rāgakhilādīni pañca bhinditvā vicarasi. Taṃ
passathāti taṃ evaṃ abhibhuyya bhinditvā vicarantaṃ buddhaṃ passatha. Bandhapamuñcakaranti
bandhanamocanakaraṃ. Asitanti anissitaṃ. Bhāgaso pavibhajjanti satipaṭṭhānādikoṭṭhāsavasena
dhammaṃ vibhajantaṃ. Pavibhajāti vā pāṭho, aṅgapaccaṅgakoṭṭhāsavasena vibhajitvā 4-
passathāti attho.
      Oghassāti caturoghassa. Anekavihitanti satipaṭṭhānādivasena anekavidhaṃ.
Tasmiṃ ce 5- amate akkhāteti tasmiṃ tena akkhāte amate. Dhammaddasāti dhammassa
passitāro. 6- Ṭhitā asaṃhīrāti asaṃhāriyā hutvā patiṭṭhitā.
      Ativijjhāti ativijjhitvā. Sabbaṭṭhitīnanti sabbesaṃ diṭṭhiṭṭhānānaṃ
viññāṇaṭṭhitīnaṃ vā. Atikkamamaddasāti atikkamabhūtaṃ nibbānamaddasa. 7- Agganti
uttamadhammaṃ. Aggeti vā pāṭho, paṭhamataranti attho. Dasaddhānanti pañcannaṃ
aggadhammaṃ pañcavaggiyānaṃ, agge vā pañcavaggiyānaṃ dhammaṃ desetīti 8- attho.
Tasmāti yasmā esa dhammo sudesitoti jānantena ca pamādo na kātabbo,
tasmā. Anusikkheti tisso sikkhā sikkheyya. Aṭṭhamaṃ.
                        9. Koṇḍaññasuttavaṇṇanā
      [217] Navame aññākoṇdaññoti 9- paṭhamaṃ dhammassa aññātattā evaṃ
gahitanāmo thero. Sucirassevāti kīvacirassa? dvādasannaṃ saṃvaccharānaṃ. Ettakaṃ
kālaṃ kattha vihāsīti. Chaddantabhavane mandākinipokkharaṇiyā tīre paccekabuddhānaṃ
vasanaṭṭhāne. Kasmā? vihāragarutāya. So hi puññavā 10- mahāsāvako. Yatheva
@Footnote: 1 cha.Ma. cintetvā cintetvā    2 i. kilesamajjana...    3 cha.Ma. vaṭṭapathattā
@4 cha.Ma. vibhajitvā vibhajitvā  5 cha.Ma. ca   6 Sī., i. passitā rocitā
@7 Sī. nibbānamaddasaṃ  8 cha.Ma. desesīti  9 cha.Ma. aññāsi...,evamuparipi
@10 cha.Ma. paññavā...

---------------------------------------------------------------------------------------------
page266.
Bhagavato, evamassa dasasahassacakkavāḷe devamanussānaṃ abbhantare guṇā patthaṭāva.
Devamanussā tathāgatassa santikaṃ gantvā gandhamālādīhi pūjaṃ katvā "aggadhammaṃ
paṭividdhasāvako"ti anantaraṃ theraṃ upasaṅkamitvā pūjenti. Santikaṃ āgatānaṃ ca
nāma tathārūpā dhammakathā vā paṭisanthāro vā kātabbo hoti. Thero ca
vihāragaruko, tenassa so papañco viya upaṭṭhāti. Iti vihāragarutāya tattha
gantvā vihāsi.
     Aparaṃpi kāraṇaṃ:- bhikkhācāravelāya tāva sabbasāvakā vassaggena 1-
gacchanti. Dhammadesanākāle pana majjhaṭṭhāne alaṅkatabuddhāsanamhi satthari nisinne
dakkhiṇahatthapasse dhammasenāpati, vāmahatthapasse mahāmoggallānatthero nisīdati,
tesaṃ piṭṭhibhāge aññākoṇḍaññattherassa āsanaṃ paññāpenti. Sesā bhikkhū taṃ
parivāretvā nisīdanti. Dve aggasāvakā aggadhammapaṭividdhattā ca mahallakattā
ca there sagāravā, theraṃ mahābrahmānaṃ 2- viya aggikkhandhaṃ viya āsīvisaṃ viya ca
maññamānā dhurāsane nisīdantā ottappanti harāyanti. Thero cintesi "imehi
dhurāsanatthāya kappasatasahassādhikaṃ asaṅkheyyaṃ pāramiyo pūritā, te idāni dhurāsane
nisīdantā mama ottappanti harāyanti, phāsuvihāraṃ nesaṃ karissāmī"ti. So
paṭirūpe kāle tathāgataṃ upasaṅkamitvā "icchāmahaṃ bhante janapade vasitun"ti āha.
Satthā anujāni.
     Thero senāsanaṃ saṃsāmetvā pattacīvaramādāya chaddantabhavane mandākinitīraṃ
gato. Pubbe paccekabuddhānaṃ pāricariyāya kataparicayā aṭṭhasahassā hatthināgā
theraṃ disvāva "amhākaṃ puññakkhettaṃ āgatan"ti nakhehi caṅkamanaṃ nittiṇaṃ katvā
āvaraṇasākhā haritvā therassa vasanaṭṭhānaṃ paṭijaggitvā vattaṃ katvā sabbe
sannipatitvā mantayiṃsu "sace hi mayaṃ `ayaṃ therassa kattabbaṃ karissati, ayaṃ
karissatī'ti paṭipajjissāma, 3- thero bahuñātikagāmaṃ gato viya yathādhoteneva
pattena gamissati, vārena naṃ paṭijaggissāma, ekassa pana vāre patte sesehipi
@Footnote: 1 ṭīkā. vassapaṭipāṭiyāti  2 cha.Ma. mahābrahmaṃ  3 Sī., i. paṭijaggissāma

---------------------------------------------------------------------------------------------
page267.
Nappamajjitabban"ti vāraṃ ṭhapayiṃsu. Vārikanāgo pātova therassa mukhodakañca
dantakaṭṭhañca paṭṭhapeti, vattaṃ karoti.
     Mandākinipokkharaṇī nāma cesā paṇṇāsayojanā hoti. Tassā
pañcavīsatiyojanamatte ṭhāne sevālo vā paṇakaṃ vā natthi, phalikavaṇṇaṃ udakameva
hoti. Tato paraṃ pana kaṭippamāṇe udake aḍḍhayojanavitthataṃ sesapadumavanaṃ
paṇṇāsayojanasaraṃ parikkhipitvā ṭhitaṃ. Tadanantaraṃ tāva mahantameva rattapadumavanaṃ,
tadanantaraṃ rattakumudavanaṃ, tadanantaraṃ setakumudavanaṃ, tadanantaraṃ nīluppalavanaṃ,
tadanantaraṃ rattuppalavanaṃ, tadanantaraṃ sugandharattasālivanaṃ, tadanantaraṃ elāḷukālāvu-
kumbhaṇḍādīni madhurarasāni valliphalāni, tadanantaraṃ aḍḍhayojanavitthārameva ucchuvanaṃ,
tattha pūgarukkhakkhandhappamāṇā ucchū, tadanantaraṃ kadalivanaṃ, yato duve pakkāni
khādantā kilamanti, tadanantaraṃ cāṭippamāṇaphalaṃ panasavanaṃ, tadanantaraṃ jambūvanaṃ,
tadanantaraṃ ambavanaṃ, tadanantaraṃ kapiṭṭhavananti. Saṅkhepato tasmiṃ dahe
khāditabbayuttakaṃ phalannāma natthīti na vattabbaṃ. Kusumānaṃ pupphanasamaye vāto reṇuvaṭṭiṃ
uṭṭhāpetvā paduminipattesu ṭhapeti, tattha udakaphusitāni patanti. Tato ādiccapākena
paccitvā pakkaayoghaṭikā 1- viya tiṭṭhati, etaṃ pokkharamadhu nāma, taṃ
therassa āharitvā denti. Muḷālaṃ naṅgalasīsamattaṃ hoti, tampi āharitvā denti.
Bhisaṃ mahābheripokkharappamāṇaṃ hoti, tassa ekekasmiṃ 2- pabbe pādaghaṭakappamāṇaṃ 3-
khīraṃ hoti, taṃ āharitvā denti. Pokkharaṭṭhīni madhusakkharāya yojetvā denti.
Ucchuṃ pāsāṇapiṭṭhe ṭhapetvā pādena akkamanti. Tato raso paggharitvā
soṇḍiāvāṭe pūreti, 4- ādiccapākena paccitvā khīrapāsāṇapiṇḍo viya tiṭṭhati, taṃ
āharitvā denti. Panasakadaliambapakkādīsu kathāva natthi.
     Kelāsapabbate nāgadanto 5- nāma devaputto vasati. Thero kālena kālaṃ
tassa vimānadvāraṃ gacchati. So navasappipokkharamadhucuṇṇayuttassa nirūdakapāyāsassa
pattaṃ pūretvā deti. So kira kassapabuddhakāle vīsativassasahassāni sugandhasappinā
@Footnote: 1 cha.Ma. pakkapayoghanikā       2 cha.Ma. ekasmiṃ       3 i. ghaṭakappamāṇaṃ
@4 cha.Ma. pūretvā           5 cha.Ma. nāgadatto

---------------------------------------------------------------------------------------------
page268.
Khīrasalākaṃ adāsi. Tenassa evaṃ 1- bhojanaṃ uppajjati. Evaṃ thero dvādasa
vassāni vasitvā attano āyusaṅkhāraṃ olokento parikkhīṇabhāvaṃ ñatvā "kattha
parinibbāyissāmī"ti cintetvā "hatthināgehi maṃ dvādasa vassāni upaṭṭhahantehi
dukkaraṃ kataṃ, satthāraṃ anujānāpetvā etesaṃyeva santike parinibbāyissāmī"ti
ākāsena bhagavato santikaṃ agamāsi. Tena vuttaṃ "sucirasseva yena bhagavā
tenupasaṅkamī"ti.
     Nāmañcāti kasmā nāmaṃ sāveti? therañhi keci sañjānanti, keci na
Sañjānanti. Tattha thero cintesi "ye maṃ ajānantā `ko esa paṇḍarasīso
obhaggo gopānasivaṅko mahallako satthārā saddhiṃ paṭisanthāraṃ karotī'ti cittaṃ
padūsessanti, te apāyapūrakā bhavissanti. Ye pana maṃ jānantā `dasasahassacakkavāḷe
satthā viya paññāto pākaṭo mahāsāvako'ti cittaṃ pasādessanti, te saggūpagā
bhavissantī"ti sattānaṃ apāyamaggaṃ pidahitvā saggamaggaṃ vivaranto nāmaṃ sāveti.
     Buddhānubuddhoti buddho paṭhamaṃ 2- cattāri saccāni bujjhi, pacchā thero,
tasmā buddhānubuddhoti vuccati. Tibbanikkamoti bāḷhaviriyo. Vivekānanti tiṇṇaṃ
vivekānaṃ. Tevijjo, cetopariyāyakovidoti chasu abhiññāsu catasso vadati.
Itarā dve kiñcāpi na vuttā, thero pana chaḷabhiññova. Imissā ca gāthāya
pariyosāne parisā sannisīdi. Parisāya sannisinnabhāvaṃ ñatvā thero satthārā
saddhiṃ paṭisanthāraṃ katvā "parikkhīṇā me bhante āyusaṅkhārā, parinibbāyissāmī"ti
parinibbānakālaṃ anujānāpesi. Kattha parinibbāyissasi koṇḍaññāti. Upaṭṭhākehi
me bhante hatthināgehi dukkaraṃ kataṃ, tesaṃ santiketi. Satthā anujāni.
     Thero dasabalaṃ padakkhiṇaṃ katvā "pubbaṃ tamme bhante paṭhamadassanaṃ,
idaṃ pacchimadassanan"ti paridevante mahājane satthāraṃ vanditvā nikkhamitvā
dvārakoṭṭhake ṭhito "mā socittha mā paridevittha, buddhā vā hontu
buddhasāvakā vā, uppannā saṅkhārā abhijjanakā nāma natthī"ti mahājanaṃ
ovaditvā passantasseva mahājanassa vehāsaṃ abbhuggamma mandākinitīre otaritvā
@Footnote: 1 cha.Ma. tenassetaṃ           2 Sī. satthā paṭhamaṃ, cha.Ma. paṭhamaṃ satthā

---------------------------------------------------------------------------------------------
page269.
Pokkharaṇiyaṃ nhātvā nivatthanivāsano katuttarāsaṅgo senāsanaṃ saṃsāmetvā
phalasamāpattiyā tayo yāme vītināmetvā balavapaccūsasamaye parinibbāyi. Therassa
saha parinibbānā himavati sabbarukkhā pupphehi ca phalehi ca onatavinatā ahesuṃ.
Vārikanāgo therassa parinibbutabhāvaṃ ajānanto pātova mukhodakadantakaṭṭhāni
upaṭṭhapetvā vattaṃ katvā khādanīyaphalāni āharitvā caṅkamanakoṭiyaṃ aṭṭhāsi. So
yāva suriyuggamanā therassa nikkhamanaṃ apassanto "kinnu kho etaṃ, pubbe
ayyo pātova caṅkamati mukhaṃ dhovati, ajja pana paṇṇasālātopi na nikkhamatī"ti
kuṭidvāraṃ kampetvā 1- olokento theraṃ nisinnakameva disvā hatthaṃ pasāretvā
parāmasitvā assāsapassāse pariyesanto tesaṃ appavattibhāvaṃ ñatvā "parinibbuto
thero"ti soṇḍaṃ mukhe pakkhipitvā mahāravaṃ viravi. Sakalahimavanto ekaninnādo
ahosi. Aṭṭha nāgasahassāni sannipatitvā theraṃ jeṭṭhaṭhakanāgassa kumbhe
nisīdāpetvā supupphitarukkhasākhaṃ 2- gahetvā parivāretvā sakalahimavantaṃ
anuvicaritvā sakaṭṭhānameva āgatā.
     Sakko vissukammaṃ 3- āmantesi "tāta amhākaṃ jeṭṭhabhātā parinibbuto,
sakkāraṃ karissāma, navayojanikaṃ sabbaratanamayaṃ kūṭāgāraṃ māpehī"ti. So tathā
katvā theraṃ tattha nipajjāpetvā hatthināgānaṃ adāsi. Te kūṭāgāraṃ ukkhipitvā
tiyojanasahassaṃ himavantaṃ punappunaṃ āvijjhiṃsu. 4- Tesaṃ hatthato ākāsaṭṭhakā devā
gahetvā sādhukīḷitaṃ kīḷiṃsu. Tato vassavalāhakā sītavalāhakā vātavalāhakā 5-
cātummahārājikā tāvatiṃsāti etenupāyena yāva brahmalokā kūṭāgāraṃ agamāsi,
puna brahmāno devānanti anupubbena hatthināgānaṃyeva kūṭāgāraṃ adaṃsu. Ekekā
devatā caturaṅgulimattacandanaghaṭikaṃ āhari, citako navayojaniko ahosi. Kūṭāgāraṃ
citakaṃ āropayiṃsu. Pañca bhikkhusatāni ākāsenāgantvā sabbarattiṃ sajjhāyamakaṃsu.
Anuruddhatthero dhammaṃ kathesi, bahūnaṃ devatānaṃ dhammābhisamayo ahosi. Punadivase
aruṇuggamanavelāyameva citakaṃ nibbāpetvā sumanamakulavaṇṇānaṃ dhātūnaṃ parissāvanaṃ
pūretvā bhagavati nikkhamitvā veḷuvanavihārakoṭṭhakaṃ sampatte āharitvā satthu
@Footnote: 1 Sī., Ma. vivaritvā         2 supupphitarukkhasākhā, i. supupphitaṃ rukkhasākhaṃ
@3 cha., i. vissakammaṃ, Ma. visukammaṃ 4 Sī., i. anuvijjhiṃsu  5 cha.Ma. uṇhavalāhakā

---------------------------------------------------------------------------------------------
page270.
Hatthe ṭhapayiṃsu. Satthā dhātuparissāvanaṃ gahetvā paṭhaviyā hatthaṃ pasāresi, mahāpaṭhaviṃ
bhinditvā rajatabubbuḷasadisaṃ cetiyaṃ nikkhami. Satthā sahatthena cetiye dhātuyo
nidhesi. Ajjāpi kira taṃ cetiyaṃ dharatiyevāti. Navamaṃ.
                      10. Moggallānasuttavaṇṇanā
     [218] Dasame samannesatīti pariyesati paccavekkhati. Nagassāti pabbatassa.
Muninti buddhamuniṃ. Dukkhassa pāragunti dukkhapāragataṃ. Samannesanti samannesanto.
Evaṃ sabbaṅgasampannanti evaṃ sabbaguṇasampannaṃ. Anekākārasampannanti anekehi
guṇehi samannāgataṃ. Dasamaṃ.
                        11. Gaggarāsuttavaṇṇanā
     [219] Ekādasame tyāssudanti te assudaṃ. Assudanti nipātamattaṃ.
Vaṇṇenāti sarīravaṇṇena. Yasasāti 1- parivārena. Vigatamalova 2- bhāṇumāti vigatamalo
ādicco viya. Ekādasamaṃ.
                        12. Vaṅgīsasuttavaṇṇanā
     [220] Dvādasame āyasmāti piyavacanaṃ. Vaṅgīsoti tassa therassa nāmaṃ.
So kira pubbe padumuttarakāle paṭibhāṇasampannasāvakaṃ disvā dānaṃ datvā patthanaṃ
katvā kappasatasahassaṃ pāramiyo pūretvā amhākaṃ bhagavato kāle sakalajambūdīpe
vādakāmatāya jambūsākhaṃ parikkhipitvā 3- ekena paribbājakena saddhiṃ vādaṃ katvā
vāde jayaparājayānubhāvena teneva paribbājakena saddhiṃ saṃvāsaṃ kappetvā vasamānāya
ekissā paribbājikāya kucchimhi nibbatto vayaṃ āgamma 4- mātito pañcavādasataṃ,
pitito pañcāti 4- vādasahassaṃ uggaṇhitvā vicarati. Ekaṃ ca vijjaṃ jānāti, yaṃ
vijjaṃ parijappitvā matānaṃ sīsaṃ aṅguliyā paharitvā "asukaṭṭhāne nibbatto"ti
jānāti. So anupubbena gāmanigamādīsu vicaranto pañcahi māṇavasatehi saddhiṃ
sāvatthiṃ anuppatto nagaradvāre sālāyaṃ nisīdi. 5-
@Footnote: 1 ka. yasenāti      2 ka. vītamalova...           3 cha.Ma. pariharitvā
@4-4 cha.Ma. mātito pañcavādasatāni, pitito pañcavādasatānīti       5 cha.Ma. nisīdati

---------------------------------------------------------------------------------------------
page271.
     Tadā ca nagaravāsino purebhattaṃ dānaṃ datvā pacchābhattaṃ suddhuttarāsaṅgā
gandhamālādihatthā dhammassavanāya vihāraṃ gacchanti. Māṇavo disvā "kahaṃ gacchathā"ti
pucchi. Te "dasabalassa santike 1- dhammassavanāyā"ti āhaṃsu. Sopi saparivāro
tehi saddhiṃ gantvā paṭisanthāraṃ katvā ekamantaṃ aṭṭhāsi. Atha naṃ bhagavā āha
"vaṅgīsa bhaddakaṃ kira sippaṃ jānāsī"ti. "bho gotama ahaṃ bahusippaṃ jānāmi,
tumhe kataraṃ sandhāya vadathā"ti. Chavadūsakasippanti. 2- Āma bho gotamāti. Athassa
bhagavā attano ānubhāvena niraye nibbattassa sīsaṃ dassetvā "vaṅgīsa ayaṃ kahaṃ
nibbatto"ti pucchi. So mantaṃ jappitvā aṅguliyā paharitvā "niraye"ti āha.
"sādhu vaṅgīsa sukathitan"ti. Devaloke nibbattassa sīsaṃ dassesi. Tampi so
tatheva byākāsi. Athassa khīṇāsavassa sīsaṃ dassesi. So punappunaṃ mantaṃ
parivattetvāpi aṅguliyā pariharitvāpi nibbattaṭṭhānaṃ na passati.
     Atha naṃ bhagavā "kilamasi vaṅgīsā"ti āha. Āma bho gotamāti. Punappunaṃ
upadhārehīti. Tathā karontopi adisvā "tumhe bho gotama jānāthā"ti āha.
Āma vaṅgīsa maṃ nissāya cesa gato, 3- ahamassa gatiṃ jānāmīti. Mantena jānāsi bho
gotamāti. Āma vaṅgīsa ekena manteneva jānāmīti. Bho gotama mayhaṃ mantena
imaṃ mantaṃ dethāti. Amūliko 4- vaṅgīsa mayhaṃ mantoti. Detha bho gotamāti. Na
sakkā mayhaṃ santike apabbajitassa dātunti. So antevāsike āmantesi "tātā
samaṇo gotamo atirekasippaṃ jānāti, ahaṃ imassa santike pabbajitvā sippaṃ
gaṇhāmi, tato sakalajambūdīpe amhehi bahutaraṃ jānanto nāma na bhavissati.
Tumhe yāva ahaṃ āgacchāmi, tāva  anukkaṇṭhitvā viharathā"ti 5- te uyyojetvā
"pabbājetha man"ti āha. Satthā nigrodhakappassa paṭipādesi. Thero taṃ
attano vasanaṭṭhānaṃ netvā pabbājesi. So pabbajitvā satthu santikaṃ āgamma
vanditvā ṭhito "sippaṃ me 6- dethā"ti yāci. Vaṅgīsa tumhe sippaṃ gaṇhantā
aloṇabhojanathaṇḍilaseyyādīhi parikammaṃ katvā taṃ 7- gaṇhatha, imassāpi sippassa
@Footnote: 1 cha.Ma. santikaṃ              2 Sī., ī. chavarūpakasippaṃ
@3 Sī. yaṃ nissāya ceva bhavo, i. maṃ nissāya esa kato    4 i. amūlako
@5 cha.Ma. vicarathāti    6 cha.Ma. ayaṃ pāṭho na dissati      7 cha.Ma. ayaṃ pāṭho na dissati

---------------------------------------------------------------------------------------------
page272.
Parikammaṃ atthi, taṃ tāva karohīti. Sādhu bhanteti. Athassa satthā
dvattiṃsākārakammaṭṭhānaṃ ācikkhi. So taṃ anulomapaṭilomaṃ manasikaronto vipassanaṃ
vaḍḍhetvā anukkamena arahattaṃ pāpuṇi.
     Vimuttisukhaṃ paṭisaṃvedīti evaṃ arahattaṃ patvā vimuttisukhaṃ paṭisaṃvedento.
Kāveyyamattāti kāveyyena kabbakaraṇena mattā. Khandhāyatanadhātuyoti imāni
khandhādīni pakāsento dhammaṃ desesi. Ye niyāmagataddasāti ye niyāmagatā ceva
niyāmaddasā ca. Svāgatanti suāgamanaṃ. Iddhipattomhīti iminā iddhividhiñāṇaṃ
gahitaṃ. Cetopariyāyakovidoti iminā cetopariyañāṇaṃ. Dibbasotaṃ pana avuttampi
gahitameva hoti. Evaṃ cha abhiññā patto eso mahāsāvakoti veditabbo.
                             Dvādasamaṃ.
                     Iti vaṅgīsasaṃyuttavaṇṇanā niṭṭhitā.
                        ----------------

---------------------------------------------------------------------------------------------
page273.
                            9. Vanasaṃyutta
                         1. Vivekasuttavaṇṇanā
     [221] Vanasaṃyuttassa paṭhame kosalesu viharatīti satthu santike kammaṭṭhānaṃ
gahetvā tassa janapadassa sulabhabhikkhatāya tattha gantvā viharati. Saṃvejetukāmāti
vivekaṃ paṭipajjāpetukāmā. Vivekakāmoti tayo viveke patthayanto. Niccharatī
bahiddhāti bāhiresu puthuttārammaṇesu carati. Jano janasminti tvaṃ jano aññasmiṃ
jane chandarāgaṃ vinayassu. Pajahāsīti pajaha. Bhavāsīti bhava. Sataṃ taṃ sārayāmaseti 1-
satimantaṃ paṇḍitaṃ taṃ mayaṃpi sārayāma, 2- sataṃ vā dhammaṃ mayantaṃ sārayāmāti attho.
Pātālarajoti appatiṭṭhaṭṭhena pātālasaṅkhāto kilesarajo. Mā taṃ kāmarajoti ayaṃ
kāmarāgarajo taṃ mā avahari, apāyameva mā netūti attho. Paṃsukuṇḍitoti 3-
paṃsumakkhito. Vidhunanti vidhunanto. Sitaṃ rajanti sarīralaggaṃ rajaṃ. Saṃvegamāpādīti
devatāpi nāma maṃ evaṃ sāretīti. 4- Vivekamāpanno, uttamaviriyaṃ vā paggayha
paramavivekaṃ maggameva paṭipannoti. Paṭhamaṃ.
                        2. Upaṭṭhānasuttavaṇṇanā
     [222] Dutiye supatīti ayaṃ kira khīṇāsavo, so dūre bhikkhācāragāmaṃ
gantvā āgato paṇṇasālāya pattacīvaraṃ paṭisāmetvā avidūre jātasaraṃ otaritvā
gattāni utuṃ gāhāpetvā divāṭṭhānaṃ sammajjitvā tattha nīcamañcakaṃ paññāpetvā
niddaṃ anokkamantova nipanno. Khīṇāsavassāpi hi kāyadaratho hotiyevāti tassa
vinodanatthaṃ, taṃ sandhāya supatīti vuttaṃ. Ajjhabhāsīti "ayaṃ bhikkhu satthu santike
kammaṭṭhānaṃ gahetvā divā supati, divāsoppañca nāmetaṃ vaḍḍhitaṃ diṭṭhadhammika-
samparāyikaṃ atthaṃ nāsetī"ti maññamānā "codessāmi nan"ti cintetvā abhāsi.
     Āturassāti jarāturo rogāturo kilesāturoti tayo āturā, tesu
kilesāturaṃ sandhāyevamāha. Sallaviddhassāti savisena sattisallena viya
avijjāvisaṭṭhena 5- taṇhāsallena hadaye viddhassa. Ruppatoti ghaṭiyamānassa. 6-
@Footnote: 1 Sī. sādayāmaseti  2 Sī. sādayāma  3 cha.Ma. paṃsukunthitoti, i. paṃsukuṇṭhitoti
@4 Sī., Ma., i. sāvetīti  5 Sī., i. avijjāvisadiddhena, cha.Ma. avijjāvisaviṭṭhena
@6 cha.Ma., i. ghaṭṭiyamānassa

---------------------------------------------------------------------------------------------
page274.
     Idānissa kāmesu ādīnavaṃ kathayantī aniccātiādimāha. Tattha asitanti
taṇhādiṭṭhinissayena anissitaṃ. Kasmā pabbajitaṃ tapeti evarūpaṃ khīṇāsavaṃ divāsoppaṃ
na tapati, tādisaṃ pana kasmā na tapessatīti vadati. Therasseva ca 1- etaṃ
vacanaṃ, tasmā ayamettha attho:- baddhesu 2- muttaṃ asitaṃ mādisaṃ khīṇāsavaṃ pabbajitaṃ
kasmā divāsoppaṃ tape, na tapatīti. 3- Sesagāthāsupi eseva nayo. Devatāya hi
vacanapakkhe "evarūpaṃ khīṇāsavaṃ pabbajitaṃ divāsoppaṃ na tapati, 4- tādisaṃ pana
kasmā tapessati, tapessatiyevā"ti attho. 5- Therassa vacanapakkhe "evarūpaṃ mādisaṃ
khīṇāsavaṃ pabbajitaṃ kasmā divāsoppaṃ tape, na tapatiyevā"ti attho. Ayaṃ panettha
anuttānapadavaṇṇanā. Vinayāti vinayena. Samatikkamāti vaṭṭamūlikāya avijjāya
samatikkamena. Taṃ ñāṇanti taṃ catusaccañāṇaṃ. Paramodātanti 6- paramaparisuddhaṃ.
Pabbajitanti evarūpena ñāṇena samannāgataṃ pabbajitaṃ. Vijjāyāti catutthamaggavijjāya.
Āraddhavīriyanti paggahitaviriyaṃ paripuṇṇaviriyaṃ. Dutiyaṃ.
                       3. Kassapagottasuttavaṇṇanā
     [223] Tatiye chetanti 7- ekaṃ migaluddakaṃ. Ovadatīti so kira migaluddako
pātova bhuñjitvā "mige vadhissāmī"ti araññaṃ paviṭṭho ekaṃ rohitamigaṃ disvā
"sattiyā naṃ paharissāmī"ti anubandhamāno therassa paṭhamasutte vuttanayeneva
divāvihāre 8- nisinnassa avidūrena pakkamati. Atha naṃ thero "upāsaka pāṇātipāto
nāmesa apāyasaṃvattaniko appāyukasaṃvattaniko, sakkā aññenapi kasivaṇijjādinā
kammena dārābharaṇaṃ kātuṃ, mā evarūpaṃ kakkhaḷaṃ kammaṃ karohī"ti āha. Sopi
"mahāpaṃsukūlikatthero kathetī"ti gāravena ṭhatvā sotuṃ āraddho. Athassa sotukāmataṃ
janessāmī"ti so 9- aṅguṭṭhakaṃ jālāpesi. So akkhīhipi passati, kaṇṇehipi suṇāti,
cittaṃ panassa "asukaṭṭhānaṃ migo gato bhavissati, asukatitthaṃ otiṇṇo, tattha
@Footnote: 1 cha.Ma., i. vā  2 Sī. khandhesu Ma., i. bandhesu  3 Sī. divā soppaṃ tapessatīti,
@  cha.Ma. tapessatīti, i. tappessatīti  4 i. tappati
@5 i. tappissati tappissati evāti attho 6 Sī. paramavodānanti, cha.Ma. paramodānanti
@7 Sī., i. cetanti  8 cha.Ma. divāvihāraṃ  9 cha.Ma., i. thero

---------------------------------------------------------------------------------------------
page275.
Naṃ gantvā ghātetvā yāvadicchakaṃ maṃsaṃ khāditvā sesaṃ kājenādāya gantvā
puttake tosessāmī"ti evaṃ migasseva anupadaṃ dhāvati. Evaṃ vikkhittacittassa taṃ
dhammaṃ desentaṃ theraṃ sandhāya vuttaṃ "ovadatī"ti. Ajjhabhāsīti "ayaṃ thero
adāruṃ tacchanto viya akhette vappento viya attanopi kammaṃ nāseti,
etassāpi, codessāmi nan"ti abhāsi.
     Appapaññanti nippaññaṃ. Acetasanti kāraṇajānanasatthena cittena rahitaṃ.
Mandovāti andhabālo viya. Suṇātīti tava dhammakathaṃ suṇāti. Na vijānātīti
atthamassa na jānāti. Āloketīti tava pothujjanikaiddhiyā jalantaṃ aṅguṭṭhakaṃ
āloketi. Na passatīti ettha "neva telaṃ na vaṭṭi na dīpakapallikā, therassa
pana ānubhāvenāyaṃ jalatī"ti imaṃ kāraṇaṃ na passati. Dasa pajjoteti dasasu
aṅgulīsu dasa padīpe. Rūpānīni kāraṇarūpāni. Cakkhūti paññācakkhu. Saṃvegamāpādīti
kimme imināti viriyaṃ paggayha paramavivekaṃ arahattamaggaṃ paṭipajji. Tatiyaṃ.
                        4. Sambahulasuttavaṇṇanā
      [224] Catutthe sambahulāti bahū suttantikā ābhidhammikā vinayadharā ca.
Viharantīti satthu santike kammaṭṭhānaṃ gahetvā viharanti. Pakkamiṃsūti te kira tasmiṃ
janapade aññataraṃ gāmaṃ upasaṅkamante disvāva manussā pasannacittā āsanasālāya
kojavattharaṇādīni 1- paññāpetvā yāgukhajjakaṃ 2- datvā upanisīdiṃsu. Mahāthero ekaṃ
dhammakathikaṃ "dhammaṃ kathehī"ti āha. So cittadhammakathaṃ kathesi. Manussā pasīditvā
bhojanavelāya paṇītabhojanaṃ adaṃsu. Mahāthero manuññaṃ bhattānumodanaṃ akāsi.
Manussā bhiyyoso mattāya pasannā "idheva bhante temāsaṃ vasathā"ti paṭiññaṃ
kāretvā gamanāgamanasampanne ṭhāne senāsanāni kāretvā catūhi paccayehi
upaṭṭhahiṃsu. Mahāthero vassūpanāyikadivase bhikkhū ovadi "āvuso tumhehi garukassa
satthu santike kammaṭṭhānaṃ gahitaṃ, buddhapātubhāvo nāma dullabho māsassa aṭṭha
divase dhammassavanaṃ katvā gaṇasaṅgaṇikaṃ pahāya appamattā viharathā"ti. Te tato
@Footnote: 1 i. kojavaṭṭharaṇādīni        2 cha.Ma. yāgukhajjakāni, i. yāgukhajjakādīni

---------------------------------------------------------------------------------------------
page276.
Paṭṭhāya yuñjanti ghaṭenti. Kadāci sabbarattikaṃ 1- dhammassavanaṃ karonti, kadāci
pañhaṃ vissajjenti, kadāci padhānaṃ karonti. Tesaṃ dhammassavanadivase dhammaṃ
kathentānaṃyeva aruṇaṃ 2- uggacchati. Pañhavissajjanadivase byatto bhikkhu pañhaṃ
pucchati, paṇḍito vissajjetīti pucchanavissajjanaṃ karontānaṃyeva. Padhānadivase
suriyatthaṅgamane gaṇḍiṃ paharitvāva caṅkamaṃ otaritvā padhānaṃ karontānaṃyeva. Te evaṃ
vassaṃ vasitvā pavāretvā pakkamiṃsu. Taṃ sandhāyetaṃ vuttaṃ. Paridevamānāti "idāni
tathārūpaṃ madhuraṃ dhammassavanapañhakathanaṃ 3- kuto labhissāmī"tiādīni vatvā rodamānā.
      Khāyatīti paññāyati upaṭṭhāti. Kometi kahaṃ ime. Vajjibhūmiyāti
vajjīraṭṭhābhimukhagatā. 4- Magā 5- viyāti yathā magā tasmiṃ pabbatapāde vā vanasaṇḍe
vā vicarantā "idaṃ amhākaṃ mātusantakaṃ pitusantakaṃ paveṇiāgatan"ti agahetvā
yattheva nesaṃ gocaraphāsutā ca hoti paripanthābhāvo ca, tattha viharanti. Evaṃ
aniketā agehā bhikkhavopi "ayaṃ āvuso amhākaṃ ācariyūpajjhāyānaṃ santako
paveṇiāgato"ti agahetvā yattheva nesaṃ utusappāyaṃ bhojanasappāyaṃ senāsanasappāyaṃ
puggalasappāyaṃ 6- dhammassavanasappāyaṃ ca sulabhaṃ hoti, tattha viharanti. Catutthaṃ.
                        5. Ānandasuttavaṇṇanā
      [225] Pañcame ānandoti dhammabhaṇḍāgāriko thero. 7- Ativelanti
atikkantaṃ velaṃ. Gihisaññattibahuloti rattiṃ ca divā ca bahukālaṃ gihī
saññāpayanto. Bhagavati hi parininbute mahākassapatthero theraṃ āha "āvuso
mayaṃ rājagahe vassaṃ upagantvā dhammaṃ saṅgāyissāma, gaccha tvaṃ araññaṃ pavisitvā
uparimaggattayatthāya vāyāmaṃ karohī"ti. So bhagavato pattacīvaraṃ ādāya kosalaraṭṭhaṃ
gantvā ekasmiṃ araññāvāse vasitvā punadivase ekaṃ gāmaṃ pāvisi. Manussā
theraṃ disvā "bhante ānanda tumhe pubbe satthārā saddhiṃ āgacchatha, ajja
@Footnote: 1 Sī. sabbarattiṃ   2 cha.Ma. aruṇo
@3 cha.Ma. madhuraṃ dhammassavanaṃ pañhākathanaṃ, i. madhuradhammassavanaṃ pañhakathaṃ
@4 cha.Ma., i. vajjiraṭṭhābhimukhā gatā        5 ka.makkaṭā, evamuparipi
@6 cha.Ma. puggalasappāyaṃ senāsanasappāyaṃ, i. ime pāṭhā na dissanti
@7 cha.Ma., i. dhammabhaṇḍāgārikatthero

---------------------------------------------------------------------------------------------
page277.
Ekakāva āgatā, 1- kahaṃ satthāraṃ ṭhapetvā āgatattha, idāni kassa pattacīvaraṃ
gahetvā vicaratha, kassa mukhodakaṃ dantakaṭṭhaṃ detha, pariveṇaṃ sammajjatha, vattapaṭivattaṃ
karothā"ti bahuṃ vatvā parideviṃsu. Thero "āvuso mā socittha, mā paridevittha,
aniccā vata 2- saṅkhārā"tiādīni vatvā te saññāpetvā katabhattakicco 3-
vasanaṭṭhānameva gacchati. Manussā sāyaṃpi tattha gantvā tatheva paridevanti. Theropi
tatheva ovadati. Taṃ sandhāyetaṃ vuttaṃ. Ajjhabhāsīti "ayaṃ thero bhikkhusaṃghassa kathaṃ
sutvā `samaṇadhammaṃ karissāmī'ti araññaṃ pavisitvā idāni gihī saññāpento
viharati satthu sāsanaṃ asaṅgahitapuppharāsi viya ṭhitaṃ, dhammasaṅgahaṃ na karoti
codessāmi nan"ti cintetvā abhāsi.
      Pasakkiyāti pavisitvā. Hadayasmiṃ opiyāti kiccato ca ārammaṇato ca
hadayamhi pakkhipitvā. "nibbānaṃ pāpuṇissāmī"ti viriyaṃ karonto nibbānaṃ kiccato
hadayamhi opeti nāma, nibbānārammaṇaṃ pana samāpattiṃ appetvā nisīdanto
ārammaṇato. Tadubhayaṃpi sandhāyesā bhāsati. Jhāyāti dvīhi jhānehi jhāyitā 4-
bhava. Pīḷipīḷikāti 5- ayaṃ gihīhi saddhiṃ pīḷipīḷikathā. 6- Pañcamaṃ.
                        6. Anuruddhasuttavaṇṇanā
      [226] Chaṭṭhe purāṇadutiyikāti anantare attabhāve aggamaheSī. Sobhasīti
pubbepi sobhasi, idānipi sobhasi. Duggatāti na gatiduggatiyā 7- duggatā. Tā hi
sugatiyaṃ ṭhitā sampattiṃ anubhavanti, paṭipattiduggatiyā pana duggatā. Tato cutā
hi tā nirayepi uppajjantīti 8- duggatā. Patiṭṭhitāti sakkāyasmiṃ hi patiṭṭhahanto
aṭṭhahi kāraṇehi patiṭṭhāti:- ratto rāgavasena patiṭṭhāti, duṭṭho dosavasena,
muḷho mohavasena, vinibandho mānavasena, parāmaṭṭho diṭṭhivasena, thāmagato
anusayavasena, aniṭṭhaṅgato vicikicchāvasena, vikkhepagato uddhaccavasena patiṭṭhāti.
Tāpi evaṃ patiṭṭhitāva. Naradevānanti devanarānaṃ.
@Footnote: 1 i. ekakova āgato    2 cha.Ma., i. ayaṃ sadado na dissati
@3 cha.Ma., i. bhattakiccāvasāne  4 cha.Ma. jhāyiko  5 cha.Ma. biḷibiḷikāti
@6 cha.Ma. biḷibiḷikathā  7 Sī., Ma. paṭipattiduggatiyā   8 cha.Ma. upapajjantīti

---------------------------------------------------------------------------------------------
page278.
      Natthidānīti sā kira devadhītā there balavasinehā ahosi, paṭiggantuṃ
nāsakkhi. Kālena āgantvā pariveṇaṃ sammajjati, mukhodakaṃ dantakaṭṭhaṃ
pānīyaparibhojanīyaṃ upaṭṭhapeti. Thero anāvajjanena paribhuñjati. Ekasmiṃ divase therassa
jiṇṇacīvarassa coḷakabhikkhaṃ carato saṅkārakūṭe dibbadussaṃ ṭhapetvā pakkāmi. Thero
taṃ disvā ukkhipitvā olokento dussantaṃ disvā "dussametan"ti ñatvā "alaṃ
ettāvatā"ti aggahesi. Tenevassa 1- cīvaraṃ niṭṭhāsi. Atha dve aggasāvakā
anuruddhatthero cāti tayo janā cīvaraṃ kariṃsu. Satthā sūciṃ yojetvā adāsi.
Niṭṭhitacīvarassa piṇḍāya carato devatā piṇḍapātaṃ samādapesi. Sā kālena
ekikā, kālena attadutiyā therassa santikaṃ āgacchati.  tadā pana attatatiyā
āgantvā divāṭṭhāne theraṃ upasaṅkamitvā "mayaṃ manāpakāyikā nāma manasā
icchiticchitarūpaṃ māpemā"ti āha. Thero "etā evaṃ vadanti, vīmaṃsissāmi, sabbā
nīlakā hontū"ti cintesi. Tā therassa manaṃ ñatvā sabbāva nīlavaṇṇā
ahesuṃ, evaṃ pītalohitaodātavaṇṇāti. Tato cintayiṃsu "thero amhākaṃ dassanaṃ
assādetī"ti. Tā samajjaṃ kātuṃ āraddhā, ekāpi gāyi, ekāpi nacci, ekāpi
accharaṃ pahari. Thero indriyāni okkhipi. Tato "na amhākaṃ dassanaṃ thero
assādetī"ti ñatvā sinehaṃ vā santhavaṃ vā alabhamānā nibbinditvā
gantumāraddhā. Thero tāsaṃ gamanabhāvaṃ ñatvā "mā punappunaṃ āgacchiṃsū"ti arahattaṃ
byākaronto imaṃ gāthamāha. Tattha vikkhīṇoti khīṇo. Jātisaṃsāroti tattha tattha
jātisaṅkhāto saṃsāro. Chaṭṭhaṃ.
                        7. Nāgadattasuttavaṇṇanā
      [227] Sattame atikālenāti sabbarattiṃ niddāyitvā balavapaccūse
koṭisammajjaniyā 2- thokaṃ sammajjitvā mukhaṃ dhovitvā yāgubhikkhatthāya pātova
pavisati. Atidivāti yāguṃ ādāya āsanasālaṃ gantvā pivitvā ekasmiṃ ṭhāne
nipanno niddāyitvā "manussānaṃ bhojanavelāya paṇītabhikkhaṃ labhissāmī"ti upakaṭṭhe
@Footnote: 1 i. teneva      2 cha.Ma.,i. koṭisammuñjaniyā

---------------------------------------------------------------------------------------------
page279.
Majjhantike uṭṭhāya dhammakarakena 1- udakaṃ gahetvā akkhīni puñchitvā 2- piṇḍāya
caritvā yāvadatthaṃ bhuñjitvā majjhantike vītivatte paṭikkamati. Divā ca āgantvāti
atikāle paviṭṭhena nāma aññehi bhikkhūhi paṭhamataraṃ āgantabbaṃ hoti, tvaṃ pana
ativiya divā āgantvā āgatāsīti 3- bhāyāmi nāgadattanti taṃ nāgadattaṃ ahaṃ bhāyāmi.
Suppagabbhanti suṭṭhu pagabbhaṃ. Kulesūti khattiyakulādiupaṭṭhākakulesu. Sattamaṃ.
                        8. Kulagharaṇīsuttavaṇṇanā
      [228] Aṭṭhame ajjhogāḷhappattoti ogāhappato. So kira satthu
santike kammaṭṭhānaṃ gahetvā taṃ vanasaṇḍaṃ pavisitvā dutiyadivase gāmaṃ piṇḍāya
pāvisi pāsādikehi abhikkantādīhi. Aññataraṃ kulaṃ tassa iriyāpathe pasīditvā
pañcapatiṭṭhitena vanditvā piṇḍapātaṃ adāsi. Bhattānumodanaṃ puna sutvā atirekataraṃ
pasīditvā "bhante niccakālaṃ idheva bhikkhaṃ gaṇhathā"ti nimantesi. Thero
adhivāsetvā tesaṃ āhāraṃ paribhuñjamāno viriyaṃ paggayha ghaṭento arahattaṃ
patvā cintesi "bahūpakāraṃ me etaṃ kulaṃ, aññattha gantvā kiṃ karissāmī"ti
phalasamāpattisukhaṃ anubhavanto tattheva vasi. Ajjhabhāsīti sā kira therassa
khīṇāsavabhāvaṃ ajānantī cintesi "ayaṃ thero neva aññaṃ gāmaṃ gacchati, na aññaṃ
gharaṃ, na rukkhamūlaāsanasālādīsu nisīdati, niccakālaṃ gharaṃ pavisitvāva nisīdati, ubho
cete 4- ogādhappattā patigādhappattā, kadāci esa imaṃ kulaṃ dūseyya, codessāmi
nan"ti. Tasmā abhāsi.
      Saṇṭhāneti nagaradvārassa āsanne 5- manussānaṃ bhaṇḍakaṃ otāretvā
visamanaṭṭhāne. Saṅgammāti samāgantvā. Mantentīti kathenti. Mañca tañcāti maṃ
ca kathenti, taṃ ca kathenti. Kimantaranti kiṃ kāraṇaṃ. Bahū hi saddā paccūhāti
bahukā ete lokasmiṃ paṭilomasaddā. Na tenāti tena kāraṇena, tena vā
tapassinā na maṅku hotabbaṃ. Na hi tenāti na hi tena parehi vuttavacanena
@Footnote: 1 Sī. dhammakārakena, cha.Ma. dhamamakaraṇena       2 cha.Ma. pamajjitvā, i. sammajjitvā
@3 Sī., i. gatoti        4 cha.Ma.,i. ubho pete      5 Sī.āsanne ṭhāne

---------------------------------------------------------------------------------------------
page280.
Satto kilissati, attanā katena pana pāpakammeneva kilissatīti dasseti. Vātamigo
yathāti yathā vane vātamigo vāteritānaṃ paṇṇādīnaṃ saddena paritasati, 1- evaṃ
so 2- saddaparittāsī hotīti attho. Nāssa sampajjate vatanti tassa lahucittassa
vattaṃ na sampajjati. Thero pana khīṇāsavattā sampannavattoti veditabbo. Aṭṭhamaṃ.
                        9. Vajjīputtasuttavaṇṇanā
      [229] Navame vajjīputtakoti vajjīraṭṭhe rājaputto chattaṃ pahāya
pabbajito. Sabbaratticāroti kattikanakkhattaṃ ghosetvā sakalanagaraṃ dhajapaṭākādīhi
paṭisaṇḍetvā pavattito sabbaratticāro. Idaṃ hi nakkhattaṃ yāva cātummahārājikehi
ekābaddhaṃ hoti. Tūriyatāḷitavāditanigghosasaddanti bheriāditūriyānaṃ tāḷitānaṃ
vīṇādīnañca vāditānaṃ vīṇādīnañca vāditānaṃ nigghosasaddaṃ. Abhāsīti vesāliyaṃ kira
satta rājasahassāni sattasatāni satta ca rājāno, tattakāva tesaṃ
uparājasenāpatiādayo, tesu alaṅkatapaṭiyattesu nakkhattakīḷanatthāya vīthiṃ otiṇṇesu
saṭṭhīhatthe mahācaṅkame caṅkamamāno nabhamajjhe ṭhitaṃ candaṃ disvā caṅkamakoṭiyaṃ phalakaṃ
nissāya ṭhito abhāsi. Apaviddhaṃva vanasmiṃ dārukanti vatthaveṭhanālaṅkāravirahitattā
vane chaḍḍitadārukaṃ viya jātaṃ. Pāpiyoti lāmakataro amhehi añño koci
atthi. Pihayantīti thero āraññiko paṃsukūliko piṇḍapātiko sapadānacāriko
appiccho santuṭṭhoti bahū tuyhaṃ patthayantīti attho. Saggagāminanti saggaṃ
gacchantānaṃ gatānaṃpi. Navamaṃ.
                        10. Sajjhāyasuttavaṇṇanā
      [230] Dasame yaṃ sudanti nipātamattaṃ. Sajjhāyabahuloti
nissaraṇapariyattivasena sajjhāyanato bahutaraṃ kālaṃ sajjhāyanto. So kira ācariyassa
divāṭṭhānaṃ sammajjitvā ācariyaṃ udikkhanto tiṭṭhati. Atha naṃ āgacchantaṃ disvāva
paccuggantvā pattacīvaraṃ paṭiggahetvā paññattāsane nisinnassa tālavaṇṭavātaṃ
datvā pānīyaṃ āpucchitvā pāde dhovitvā telaṃ makkhetvā vanditvā ṭhito
@Footnote: 1 cha.Ma. paritassati       2 cha.Ma. yo

---------------------------------------------------------------------------------------------
page281.
Uddesaṃ gahetvā yāva suriyaṭṭhaṅgamā sajjhāyaṃ karoti. So nhānakoṭṭhake udakaṃ
upaṭṭhapetvā aṅgārakapalle aggiṃ karoti. Ācariyassa nhātvā āgatassa pādesu
udakaṃ puñchitvā piṭṭhiparikammaṃ katvā vanditvā uddesaṃ gahetvā paṭhamayāme
sajjhāyaṃ katvā majjhimayāme sarīraṃ samassāsetvā pacchimayāme uṭṭhāya 1- uddesaṃ
gahetvā yāva aruṇuggamanā sajjhāyaṃ katvā niruddhasaddaṃ khayato 2- sammasati. Tato
sesaṃ upādāyarūpaṃ bhūtarūpaṃ nāmarūpanti pañcasu khandhesu vipassanaṃ vaḍḍhetvā
arahattaṃ pāpuṇi. Appossukkoti uddesaggahaṇe ca sajjhāyakaraṇe ca 3- nirussukko.
Saṅkasāyatīti yassa idāni atthāya ahaṃ sajjhāyaṃ kareyyaṃ, so me attho
matthakaṃ patto. Kimme idāni sajjhāyenāti phalasamāpattisukhena kālaṃ ativatteti.
Ajjhabhāsīti "kiṃ nu kho therassa 4- aphāsukaṃ jātaṃ, udāhussa ācariyassa, kena
nu kho kāraṇena pubbe viya madhurassarena na sajjhāyatī"ti āgantvā santike
ṭhitā abhāsi.
      Dhammapadānīti idha sabbaṃpi buddhavacanaṃ adhippetaṃ. Nādhīyasīti na sajjhāyasi.
Nādiyasītipi 5- pāṭho, na gaṇhāsīti attho. Pasaṃsanti dhammabhāṇako pasaṃsaṃ labhati,
ābhidhammiko suttantiko vinayadharoti tassa pasaṃsitāro 6- bhavanti. Virāgenāti
ariyamaggena. Aññāyāti jānitvā. Nikkhepananti tassa diṭṭhasutādino vissajjanaṃ
santo vadantīti dīpeti, na buddhavacanassa ettāvatā "thero buddhavacanaṃ na
vissajjāpetī"ti na niccakālaṃ sajjhāyanakeneva 7- bhavitabbaṃ, sajjhāyitvā pana
"ettakassāhaṃ atthassa vā dhammassa vā ādhāro bhavituṃ samattho"ti ñatvā
vaṭṭadukkhassa antakiriyāya paṭipajjitabbaṃ. Dasamaṃ.
                   11. *- ayonisomanasikārasuttavaṇṇanā
      [231] Ekadasame akusale vitakketi kāmavitakkādayo tayo mahāvitakke.
Ayonisomanasikārāti anupāyamanasikārena. Soti so tvaṃ. Ayoniso paṭinissajjāti
@Footnote: 1 cha.Ma. ayaṃ pāṭho na dissati    2 Sī.,Ma. udayavayato    3 cha.Ma. sajjhāyakaraṇīye ca
@4 cha.Ma. assa therassa   5 cha.Ma. nādiyasīti vā,i.na dīyasīti vā   6 cha.Ma. pasaṃsitā
@7 cha.Ma.,i. sajjhāyanteneva                 *cha.Ma. akusalavitakka...

---------------------------------------------------------------------------------------------
page282.
Etaṃ anupāyamanasikāraṃ vajjehi. Satthāranti imāya gāthāya pāsādikaṃ kammaṭṭhānaṃ
katheti. Pītisukhamasaṃsayanti ekaṃseneva balavapītiñca sukhañca adhigamissasi. Ekādasamaṃ.
                       12. Majjhanhikasuttavaṇṇanā
      [232] Dvādasame yaṃ vattabbaṃ, taṃ devatāsaṃyutte nandanavagge vuttameva.
Dvādasamaṃ.
                      13. Pākatindriyasuttavaṇṇanā
      [233] Terasamaṃ devaputtasaṃyutte jantudevaputtasutte vitthāritameva. Terasamaṃ.
                      14. *- padumapupphasuttavaṇṇanā
      [234] Cuddasame ajjhabhāsīti taṃ bhikkhuṃ nāḷe gahetvā padumaṃ
siṅghamānaṃ 1- disvāva "ayaṃ bhikkhu satthu santike kammaṭṭhānaṃ gahetvā samaṇadhammaṃ
kātuṃ araññaṃ paviṭṭho gandhārammaṇaṃ upanijjhāyati, svāyaṃ ajja upasiṅghitvā 2-
svepi punadivasepi upasiṅghissati, evamassa sā gandhataṇhā vaḍḍhitvā diṭṭhadhammika-
samparāyikaṃ atthaṃ nāsessati, mā mayi passantiyā nassatu, codessāmi nan"ti
upasaṅkamitvā abhāsi.
      Ekaṅgametaṃ theyyānanti thenitabbānaṃ rūpārammaṇādīnaṃ pañcannaṃ
koṭṭhāsānaṃ idaṃ ekaṃ aṅgaṃ, ekakoṭṭhāsoti attho. Na harāmīti na gahetvā
gacchāmi. Ārāti dūre, nāḷe gahetvā nāmetvā dūre ṭhito upasiṅghāmīti
vadati. Vaṇṇenāti kāraṇena.
      Yvāyanti yo ayaṃ. Tasmiṃ kira devatāya saddhiṃ kathenteyeva eko tāpaso
otaritvā bhisakhananādīni kātuṃ āraddho, taṃ sandhāyevamāha. Ākiṇṇakammantoti
evaṃ aparisuddhakammanto. Akhīṇakammantotipi pāṭho, kakkhalakammantoti attho. Na
vuccatīti gandhacoroti vā pupphacoroti vā kasmā na vuccati.
@Footnote: 1 Sī.,i. ghāyamānaṃ  2 cha.,i. upasiṅghaṃ, Ma.upasiṅghi   *cha.Ma. gandhatthena...

---------------------------------------------------------------------------------------------
page283.
      Ākiṇṇaluddoti bahupāpo gāḷhapāpo vā, tasmā na vuccati 1- dhāticelaṃva
makkhitoti yathā dhātiyā nivatthakiliṭṭhavatthaṃ uccārapassāvapaṃsumasikaddamādīhi
makkhitaṃ, evameva rāgadosādīhi makkhito. Arahāmi vattaveti arahāmi vattuṃ.
Devatāya codanā kira sugatānusiṭṭhisadisā, na taṃ lāmakā hīnādhimuttikā
micchāpaṭipannakapuggalā labhanti. Tasmiṃ pana attabhāve maggaphalānaṃ bhabbarūpā
puggalā taṃ labhanti. Tasmā evamāha.
      Sucigavesinoti sucīni sīlasamādhiñāṇāni gavesantassa. Abbhāmattaṃvāti
valāhakakūṭamattaṃ viya. Jānāsīti suddo ayanti jānāsi. Vajjāsīti vadeyyāsi.
Neva taṃ upajīvāmīti 2- devatā kira cintesi "ayaṃ bhikkhu atthi me hitakāmā
devatā, sā maṃ codessati sāressatīti pamādaṃpi anuyuñjeyya, nāssa nāssa vacanaṃ
sampaṭicchissāmī"ti. Tasmā evamāha. Tvamevāti tvaṃyeva. Jāneyyāti jāneyyāsi.
Yenāti yena kammena sugatiṃ gaccheyyāsi, taṃ kammaṃ tvaṃyeva jāneyyāsīti. Cuddasamaṃ.
                      Iti vanasaṃyuttavaṇṇanā niṭṭhitā.
                         --------------
@Footnote: 1 i. kasmā na vuccati            2 cha.Ma. upajīvāmāti

---------------------------------------------------------------------------------------------
page284.
                           10. Yakkhasaṃyutta
                           10. Yakkhasaṃyutta
                         1. Indakasuttavaṇṇanā
      [235] Yakkhasaṃyuttassa paṭhame indakassāti indakūṭanivāsino yakkhassa.
Yakkhato hi kūṭena, kūṭato ca yakkhena nāmaṃ laddhaṃ. Rūpaṃ na jīvanti vadantīti
yadi buddhā rūpaṃ jīvanti na vadanti, yadi rūpaṃ satto puggaloti evaṃ na
vadantīti attho. Kathaṃ nvayanti kathaṃ nu ayaṃ. Kutassa aṭṭhīyakapiṇḍametīti assa
sattassa aṭṭhī yakapiṇḍañca 1- kuto āgacchati. Ettha ca aṭṭhiggahaṇena tīṇi
aṭṭhisatāni, yakapiṇḍaggahaṇena nava maṃsapesisatāni gahitāni. Yadi rūpaṃ na jīvo,
athassa imāni ca aṭṭhīni imā ca maṃsapesiyo kuto āgacchantīti pucchati. Kathaṃ
nvayaṃ sajjati gabbhasminti 2- kena nu kāraṇena ayaṃ satto mātu kucchismiṃ sajjati
laggati nibbattati. 3- Puggalavādī kiresa yakkho, "ekappahāreneva satto mātu
kucchismiṃ nibbattatī"ti gahetvā gabbhaseyyakasattassa mātā macchamaṃsādīni khādati,
sabbāni ekarattivāsena pacitvā pheṇuṃ 4- viya vilīyanti. Yadi rūpaṃ satto na
bhaveyya, evameva vilīyeyyāti laddhiyā evamāha. Athassa bhagavā "na mātu kucchismiṃ
ekappahāreneva nibbattati, anupubbena pana vaḍḍhatī"ti dassento paṭhamaṃ kalalaṃ
hotītiādimāha. Tattha paṭhamanti paṭhamena paṭisandhiviññāṇena saddhiṃ tissoti vā
pussoti vā nāmaṃ natthi. Athakho tīhi jātiuṇṇaṃsūhi katasuttagge
saṇṭhitatelabinduppamāṇaṃ kalalaṃ hotīti, 5- yaṃ sandhāya vuttaṃ:-
              "tilatelassa yathā bindu         sappi maṇḍo anāvilo
                evaṃ vaṇṇapaṭibhāgaṃ            kalalaṃ sampavuccatī"ti.
      Kalalā hoti abbudanti tasmā kalalā sattāhaccayena maṃsadhovanaudakavaṇṇaṃ
abbudaṃ nāma hoti, kalalanti nāmaṃ antaradhāyati. Vuttampi cetaṃ:-
@Footnote: 1 cha.Ma. aṭṭhiyakapiṇḍañca        2 cha.Ma. gabbharasminti       3 cha.Ma. tiṭṭhatīti
@4 cha.Ma. pheṇaṃ               5 cha.Ma. hoti

---------------------------------------------------------------------------------------------
page285.
                "sattāhaṃ kalalaṃ hoti        paripakkaṃ samūhataṃ
                 vivaṭṭamānaṃ taṃ bhāvaṃ 1-     abbudaṃ nāma jāyatī"ti.
      Abbudā jāyate pesīti tasmāpi abbudā sattāhaccayena vilīnatipusadisā
pesi nāma sañjāyati. Sā maricaphāṇitena dīpetabbā. Gāmadārakā 2- hi supakkāni
maricāni gahetvā sāṭakante bhaṇḍikaṃ katvā pīḷetvā maṇḍaṃ ādāya kapāle
pakkhipitvā ātape ṭhapenti, taṃ sukkhamānaṃ sabbabhāgehi muccati. Evarūpā pesi
hoti, abbudanti nāmaṃ antaradhāyati. Vuttampi cetaṃ:-
                "sattāhaṃ abbudaṃ hoti       paripakkaṃ samūhataṃ
                 vivaṭṭamānaṃ taṃ bhāvaṃ 1-     pesi ca nāma jāyatī"ti. 3-
      Pesi nibbattatī ghanoti tato pesito sattahaccayena kukkuṭaṇḍasaṇṭhāno
ghano nāma maṃsapiṇḍo nibbattati, pesīti nāmaṃ antaradhāyati. Vuttampi cetaṃ:-
                "sattāhaṃ pesi bhavati        paripakkaṃ samūhataṃ
                 vivaṭṭamānaṃ taṃ bhāvaṃ        ghano ca nāma jāyati.
                 Yathā kukkuṭiyā aṇḍaṃ       samantā parimaṇdalaṃ
                 evaṃ ghanassa saṇṭhānaṃ       nibbattaṃ kammapaccayā"ti.
      Ghanā pasākhā jāyantīti pañcame sattāhe dvinnaṃ hatthapādānaṃ sīsassa
catthāya pañca pīḷakā jāyanti, yaṃ sandhāya 4- vuttaṃ "pañcime bhikkhave sattāhe
pañca pīḷakā saṇṭhahanti kammato"ti.
      Ito paraṃ chaṭṭhasattamādīni sattāhāni atikkamma desanaṃ saṅkhipitvā
dvācattāḷīse 5- sattāhe pariṇatakālaṃ gahetvā dassento  kesātiādimāha. Tattha
kesā lomā nakhāpi cāti dvācattāḷīse sattāhe etāni jāyanti. Tena so
tattha yāpetīti tassa hi nābhito uṭṭhitanāḷo mātu udarapaṭalena ekābaddho
hoti, so uppaladaṇḍako viya chiddo, tena āhāraraso saṃsaritvā
āhārasamuṭṭhānaṃ rūpaṃ samuṭṭhāpeti. Evaṃ so dasa māse yāpeti. Mātu kucchigato
@Footnote: 1 cha.Ma. tabbhāvaṃ, evamuparipi   2 cha.Ma. gāmadārikā   3 cha.Ma. pesi nāma pajāyati,
@Sī., i, pesi nāma ca jāyati   4 cha.Ma., i. sandhāyetaṃ   5 Ma. dvācattālīsame

---------------------------------------------------------------------------------------------
page286.
Naroti mātu naro kucchigato, 1- kucchiyā abbhantaragatoti attho. Iti bhagavā
"evaṃ kho yakkha ayaṃ satto anupubbena mātu kucchiyaṃ vaḍḍhati, na ekappahāreneva
nibbattatī"ti dasseti. Paṭhamaṃ.
                        2. Sakkanāmasuttavaṇṇanā
      [236] Dutiye sakkanāmakoti evaṃnāmako eko yakkho, eso 2- kira
mārapakkhiko yakkho. 3- Vippamuttassāti tīhi bhavehi vimuttassa. 4- Yadaññanti yaṃ
aññaṃ. Vaṇṇenāti kāraṇena. Saṃvāsoti ekato vāso, sakhidhammo mittadhammoti
attho. Sappaññoti supañño sambuddho. Dutiyaṃ.
                        3. Sūcilomasuttavaṇṇanā
      [237] Tatiye gayāyanti gayāgāme, gayāya avidūre niviṭṭhagāmaṃ upanissāyāti
attho. Ṭaṅkitamañceti dīghamañce pādamajjhe vijjhitvā aṭaniyo pavesetvā
katamañce. Tassa "idaṃ upari, idaṃ heṭṭhā"ti natthi, parivattetvā atthatopi
tādisova hoti, taṃ devaṭṭhāne ṭhapenti. Catunnaṃ pāsāṇānaṃ upari pāsāṇaṃ attharitvā
katagehaṃ 5- "ṭaṅkitamañco"ti vuccati. Sūcilomassāti kathinasūcisadisalomassa.
So kira kassapassa bhagavato sāsane pabbajitvā dūraṭṭhānato āgato sedamalaggahitena
gattena supaññattaṃ saṃghikamañcaṃ anādarena apaccattharitvā nipajji, tassa
parisuddhasīlassa taṃ kammaṃ suddhavatthe kāḷakaṃ viya ahosi. So tasmiṃ attabhāve visesaṃ
nibbattetuṃ asakkonto kālaṃ katvā gayāgāmadvāre saṅkāraṭṭhāne yakkho hutvā
nibbatti nibbattamattasseva cassa sakalasarīraṃ kathinasūcīhi gavaccitaṃ 6- viya jātaṃ.
      Athekadivasaṃ bhagavā paccūsasamaye lokaṃ volokento taṃ yakkhaṃ paṭhamāvajjanasseva 7-
āpāthaṃ āgataṃ disvā "ayaṃ ekaṃ buddhantaraṃ mahādukkhaṃ anubhavi,
kinnu khvassa maṃ āgamma sotthikāraṇaṃ bhaveyyā"ti āvajjento paṭhamamaggassa
@Footnote: 1 cha.Ma., i. mātuyā tirokucchigato   2 cha., i. so   3 cha.Ma. mārapakkhikayakkho
@4 cha.Ma. vippamuttassa       5 cha.Ma. katagehampi
@6 Sī., i. āvijjhitaṃ, cha.Ma. gavicchivijjhitaṃ    7 Ma. paṭhamavajjantasseva

---------------------------------------------------------------------------------------------
page287.
Upanissayaṃ addasa. Athassa saṅgahaṃ kātukāmo rattadupaṭaṃ 1- nivāsetvā sugatamahācīvaraṃ
pārupitvā devavimānakappagandhakuṭiṃ 2- pahāya hatthigavassamanussakukkurādi-
kuṇapaduggandhaṃ saṅkāraṭṭhānaṃ gantvā tattha mahāgandhakuṭiyaṃ viya nisīdi. Taṃ sandhāya
vuttaṃ "sūcilomassa yakkhassa bhavane"ti.
      Kharoti suṃsumārapiṭṭhi viya chadaniṭṭhakāhi visamacchadanapiṭṭhi viya ca kharasarīro.
So kira kassapasammāsambuddhakāle sīlasampanno upāsako ekadivasaṃ 3- vihāre
cittattharaṇādīhi atthatāya bhūmiyā saṃghike attharaṇe attano uttarāsaṅgaṃ
apaccattharitvā nipajji. Saṃghikatelaṃ abhājetvā attano hatthehi sarīraṃ makkhesīti 4-
vadanti. So tena kammena sagge nibbattituṃ asakkonto tasseva gāmadvāre
saṅkārayakkho 5- hutvā nibbatti. Nibbattassa cevassa 6- sakalasarīraṃ vuttappakāraṃ
ahosi. Te ubhopi sahāyā jātā. Iti kharassa kharabhāvo veditabbo.
      Avidūre atikkamantīti gocaraṃ pariyesantā samāgamaṭṭhānaṃ vā gacchantā
āsanne ṭhāne gacchanti. Tesu sūcilomo satthāraṃ na passati, kharalomo paṭhamataraṃ
disvā sūcilomaṃ yakkhaṃ etadavoca "esa samaṇo"ti, samma esa tava bhavanaṃ
pavisitvā nisinno eko samaṇoti. Neso samaṇo, samaṇako esoti so
kira yo maṃ passitvā bhīto palāyati, taṃ samaṇakoti vadati. Yo na bhāyati, taṃ
samaṇoti. Tasmā "ayaṃ maṃ disvā bhīto palāyissatī"ti maññamāno evamāha.
      Kāyaṃ upanāmesīti bheravarūpaṃ nimminitvā mahāmukhaṃ vivaritvā sakalasarīre
lomāni uṭṭhāpetvā kāyaṃ upanāmesi. Apanāmesīti ratanasatikaṃ suvaṇṇagghaniyaṃ 7-
viya thokaṃ apanāmesi. Pāpakoti lāmako amanuñño. So gūthaṃ viya aggi viya
kaṇhasappo viya ca parivajjetabbo, na iminā suvaṇṇavaṇṇena sarīrena
sampaṭicchitabbo. Evaṃ vutte pana sūcilomo "pāpako kira me samphasso"ti kuddho
pañhaṃ taṃ samaṇātiādimāha. Cittaṃ vā te khipissāmīti yesañhi amanussā cittaṃ
@Footnote: 1 cha.Ma. surattadupaṭṭaṃ   2 cha.Ma. devavimānakappaṃ gandhakuṭiṃ  3 cha.Ma. ekadivase
@4 cha.Ma. makkhesītipi   5 cha.Ma. saṅkāraṭṭhāne yakkho
@6 cha.Ma. nibbattamattassa calsa, i. nibbattamattasseva cassa
@7 Sī. suvaṇṇagghikaṃ, cha.Ma. suvaṇṇagghanikaṃ

---------------------------------------------------------------------------------------------
page288.
Khipitukāmā honti, tesaṃ setamukhaṃ nīlodaraṃ surattahatthapādaṃ mahāsīsaṃ pajjalitanettaṃ
bheravaṃ vā attabhāvaṃ nimminitvā dassenti, bheravaṃ saddaṃ sāventi, 1-
kathentānaṃyeva vā mukhe hatthaṃ pakkhipitvā hadayaṃ maddanti, tena te sattā ummattakā
honti khittacittā. Taṃ sandhāyevamāha. Pāragaṅgāyāti  dvīsu pādesu gahetvā taṃ
āvijjhitvā 2- yathā na punāgacchasi, evaṃ pāraṃ vā te 3- gaṅgāya khipissāmīti
vadati. Sadevaketiādi vuttatthameva. Puccha yadākaṅkhasīti yaṅkiñci ākaṅkhasi, taṃ
sabbaṃ puccha, asesaṃ te byākarissāmīti sabbaññūpavāraṇaṃ pavāreti.
      Kutonidānāti kiṃnidānā, kiṃpaccayāti attho. Kumārakā dhaṅkamivossajjantīti
yathā kumārakā kākaṃ gahetvā ossajjanti khipanti, evaṃ pāpavitakkā kuto
samuṭṭhāya cittaṃ ossajjantīti pucchati.
      Itonidānāti ayaṃ attabhāvo nidānaṃ etesanti itonidānā. Itojāti
ito attabhāvato jātā. Ito samuṭṭhāya manovitakkāti yathā dīghasuttakena
pāde bandhaṃ kākaṃ kumārakā tassa suttakapariyantaṃ aṅguliyaṃ veṭhetvā ossajjanti,
so dūraṃ gantvāpi puna tesaṃ pādamūleyeva patati, evameva ito attabhāvato
samuṭṭhāya pāpavitakkā cittaṃ ossajjanti.
      Snehajāti taṇhāsinehato jātā. Attasambhūtāti attani sambhūtā.
Nigrodhasseva khandhajāti nigrodhakhandhajātā pārohā viya. Puthūti bahū anekappakārā
pāpavitakkā taṃsampayuttakilesā ca. Visattāti sattā 4- laggā laggitā. Kāmesūti
vatthukāmesu. Māluvāva vitatā vaneti yathā vane māluvā latā yaṃ rukkhaṃ nissāya
jāyati, taṃ mūlato yāva aggā, aggato yāva mūlā punappunaṃ saṃsibbitvā
ajjhottharitvā otthatā vitthatā 5- tiṭṭhati. Evaṃ vatthukāmesu puthū kilesakāmā
visattā, puthū vā sattā tehi kilesakāmehi vatthukāmesu visattā. Ye naṃ
pajānantīti ye ca 6- "attasambhūtā"ti ettha vuttaattabhāvaṃ jānanti.
@Footnote: 1 ka. vādenti  2 cha.Ma. āviñchetvā, i. avijajhitvā  3 cha.Ma. ayaṃ pāṭho na dissati
@4 cha.Ma. ayaṃ pāṭho na dissati   5 cha.Ma. otatavitatā     6 Sī., i. ye naṃ

---------------------------------------------------------------------------------------------
page289.
      Yatonidānanti yaṃ nidānamassa attabhāvassa, tañca jānanti. Te naṃ
vinodentīti te evaṃ attabhāvasaṅkhātassa dukkhasaccassa nidānabhūtaṃ samudayasaccaṃ
maggasaccena vinodenti nīharanti. Te duttaranti te samudayasaccaṃ nīharantā
idaṃ duttaraṃ kilesoghaṃ taranti. Atiṇṇapubbanti anamatagge saṃsāre supinantenāpi 1-
na tiṇṇapubbaṃ. Apunabbhavāyāti apunabbhavasaṅkhātassa nirodhasaccatthāya. Iti imāya
gāthāya cattāri ariyasaccāni 2- pakāsento arahattanikūṭena desanaṃ niṭṭhāpesi.
Desanāvasāne sūcilomo tasmiṃyeva padese ṭhito desanānusārena ñāṇaṃ pesetvā
sotāpattiphale patiṭṭhito. Sotāpannā ca nāma na kiliṭṭhattabhāve tiṭṭhantīti
saha phalapaṭilābhenassa sarīre petakaṇḍupīḷakāsūciyo 3- sabbā patitā. So
dibbavatthanivattho dibbavaradukūluttarāsaṅgo dibbaveṭhanaveṭhito dibbābharaṇagandhamālādharo
suvaṇṇavaṇṇo hutvā bhummadevatāparihāraṃ paṭilabhīti. Tatiyaṃ.
                        4. Maṇibhaddasuttavaṇṇanā
      [238] Catutthe sukhamedhatīti sukhaṃ paṭilabhati. Suve seyyoti suve suve
seyyo, niccameva seyyoti attho. Verā na parimuccatīti ahaṃ satimāti ettakena
verato na muccati. Yassāti yassa arahato. Ahiṃsāyāti karuṇāya ceva
karuṇāpubbabhāge ca. Mettaṃ soti so mettañceva mettāpubbabhāgañca bhāveti. Athavā
aṃsoti koṭṭhāso vuccati. Mettā aṃso etassāti mettaṃso. Idaṃ vuttaṃ hoti:-
yassa arahato sabbakālaṃ ahiṃsāya rato mano, yassa ca sabbabhūtesu mettākoṭṭhāso
atthi, tassa kenaci puggalena saddhiṃ veraṃ nāma natthi yakkhāti. Catutthaṃ.
                         5. Sānusuttavaṇṇanā
      [239] Pañcame yakkhena gahito hotīti so kira tassā upāsikāya
ekaputtako. Atha naṃ sā daharakāleyeva pabbājesi. So pabbajitakālato paṭṭhāya
sīlavā ahosi vattasampanno, ācariyūpajjhāyāgantukādīnaṃ vattaṃ katameva hoti,
māsassa aṭṭhamīdivase pāto vuṭṭhāya udakamāḷake udakaṃ upaṭṭhāpetvā
@Footnote: 1 cha.Ma. supinantepi    2 cha.Ma. saccāni      3 i. sotakaṇḍupiḷakasūciyo

---------------------------------------------------------------------------------------------
page290.
Dhammassavanaggaṃ sammajjitvā dīpaṃ jāletvā madhurassarena dhammassavanaṃ ghoseti. Bhikkhū
tassa thāmaṃ ñatvā "sarabhāṇaṃ 1- bhaṇa sāmaṇerā"ti ajjhesanti. So "mayhaṃ
dahayaṃ vāto rujati, kāso vā bādhatī"ti kiñci paccāhāraṃ akatvā dhammāsanaṃ
abhiruhitvā ākāsagaṅgaṃ otārento viya sarabhāṇaṃ 1- vatvā otaranto "mayhaṃ
mātāpitūnaṃpi imasmiṃ sarabhaññe pattī"ti vadati. Tassa manussā mātāpitaro
pattiyā dinnabhāvaṃ na jānanti. Anantarattabhāve panassa mātā yakkhinī jātā,
sā devatāhi saddhiṃ āgatā dhammaṃ sutvā  "sāmaṇerena dinnapattiṃ anumodāmi
tātā"ti vadati. Sīlasampannā ca nāma bhikkhū sadevakassa lokassa piyā hontīti
tasmiṃ sāmaṇere devatā salajjā sagāravā mahābrahmaṃ viya aggikkhandhaṃ viya ca naṃ
maññanti. Sāmaṇere gāravena taṃ yakkhiniṃ garuṃ katvā passanti.
Dhammassavanayakkhasamāgamādīsu "sānumātā"ti 2- yakkhiniyā aggāsanaṃ aggodakaṃ aggapiṇḍaṃ
denti. Mahesakkhāpi yakkhā taṃ disvā maggā okkamanti, āsanā vuṭṭhahanti.
      Athakho sāmaṇero vuḍḍhimanvāya paripakkindriyo anabhiratipīḷito anabhiratiṃ
vinodetuṃ asakkonto paruḷhakesanakho atikiliṭṭhanivāsanapārupano kassaci
anārocetvā pattacīvaramādāya ekakova mātu gharadvāraṃ 3- gato. Upāsikā puttaṃ
disvā vanditvā āha "tāta tvaṃ pubbe ācariyūpajjhāyehi vā daharasāmaṇerehi
vā saddhiṃ idhāgacchasi, kasmā ekakova ajja āgato"ti. So ukkaṇṭhitabhāvaṃ
ārocesi. Saddhā upāsikā nānappakārena gharāvāse ādīnavaṃ dassetvā puttaṃ
ovadamānāpi taṃ saññāpetuṃ asakkontī "appevanāma attano dhammatāyapi
sallakkhessatī"ti anuyojetvāva "tiṭṭha tāta, yāva te yāgubhattaṃ sampādemi, yāguṃ
pivitvā katabhattakiccassa te manāpāni vatthāni nīharitvā dassāmī"ti vatvā
āsanaṃ paññāpetvā adāsi. Nisīdi sāmaṇero. Upāsikā muhutteneva yāgukhajjakaṃ
sampādetvā adāsi. Tato "bhattaṃ sampādessāmī"ti avidūre nisinnā taṇḍule
dhovati. Tasmiṃ samaye sā yakkhinī "kahaṃ nu kho sāmaṇero kañci āhāraṃ 4- labhati,
@Footnote: 1 ka. padabhāṇaṃ     2 cha.Ma. sānumātā sānumātāti      3 cha.Ma. mātu gharaṃ
@4 cha.Ma., i. bhikkhāhāraṃ

---------------------------------------------------------------------------------------------
page291.
Udāhu no"ti āvajjamānā tassa vibbhamitukāmatāya nisinnabhāvaṃ ñatvā "mā heva
kho me devatānaṃ antare lajjaṃ uppādeyya, gacchāmissa vibbhamane antarāyaṃ
karomī"ti āgantvā sarīre adhimuccitvā gīvaṃ parivattetvā bhūmiyaṃ pātesi. So
akkhīhi parivattehi 1- kheḷena paggharantena bhūmiyaṃ vipphandati. Tena vuttaṃ "yakkhena
gahito hotī"ti.
      Abhāsīti upāsikā puttassa taṃ vippakāraṃ disvā vegenāgantvā 2- puttaṃ
āliṅgitvā 3- ūrūsu nipajjāpesi. Sakalagāmavāsino āgantvā balikammādīni
karonti. Upāsikā paridevamānā imā gāthāyo abhāsi. Pāṭihāriyapakkhañcāti manussā
"aṭṭhamīuposathassa paccuggamanañca anuggamanañca karissāmā"ti sattamīnavamiyāpi 4-
uposathaṅgāni samādiyanti, cātuddasīpaṇṇarasīnaṃ 5- paccuggamanānuggamanaṃ
karontā terasiyāpi pāṭipadepi samādiyanti, "vassāvāsassa anuggamanaṃ karissāmā"ti
dvinnaṃ pavāraṇānaṃ antare aḍḍhamāsaṃ nibaddhuposathikā bhavanti. Idaṃ sandhāya
vuttaṃ "pāṭihāriyapakkhañcā"ti. Aṭṭhaṅgasusamāgatanti aṭṭhahaṅgehi suṭṭhu samāgataṃ,
sampayuttanti attho. Brahmacariyanti seṭṭhacariyaṃ. Na tehi yakkhā kīḷantīti na
te gahetvā yakkhā kīḷanti. 6-
      Puna cātuddasinti imāya  gāthāya sāmaṇerassa kāye adhimuttā yakkhinī
āha. Āvi vā yadi vā rahoti kassaci sammukhe vā parammukhe vā. Pamutyatthīti
pamutti atthi. Uppaccāpīti uppatitvāpi. Sacepi sakuṇo viya uppatitvā
palāyasi, tathāpi te mokkho natthīti vadati. Evañca pana vatvā sāmaṇeraṃ muñci.
Sāmaṇero akkhīni ummilesi, mātā kese pakiriya assasantī passasantī rodati.
So "amanussena gahitomhī"ti na jānāti. Olokento pana "ahaṃ pubbe
pīṭhe nisinno, mātā me avidūre nisīditvā taṇḍule dhovati, idāni panamhi
bhūmiyaṃ nisinno, mātāpi me assasantī passasantī rodati, sakalanagaravāsinopi
sannipatitā, kiṃ nu kho etan"ti nipannakova mataṃ vā ammāti gāthamāha.
@Footnote: 1 cha.Ma., i.viparivattehi  2 cha.Ma., i. vegena gantvā  3 cha.Ma. āliṅgetvā
@4 cha.Ma., i. sattamiyāpi navamiyāpi  5 i. cātuddasapaṇṇarasīnaṃ
@6 cha.Ma. kilamenti,i.kīḷamenti

---------------------------------------------------------------------------------------------
page292.
      Kāme cajitvānāti duvidhepi kāme pahāya. Punarāgacchateti vibbhamanavasena
āgacchati. Puna jīvaṃ mato hi soti uppabbajitvā puna jīvantopi so matakova,
tasmā taṃpi rodantīti vadati.
      Idānissa gharāvāse ādīnavaṃ dassentī kukkuḷātiādimāha. Tattha kukkuḷāti
gharāvāso kira uṇhaṭṭhena kukkuḷā nāma hoti. Kassa ujjhāpayāmaseti
"abhidhāvatha, bhaddante hotū"ti evaṃ vatvā "yaṃ tvaṃ vibbhamitukāmo yakkhena
pāpito, imaṃ vippakāraṃ kassa mayaṃ ujjhāpayāma nijjhāpayāma ārocayāmā"ti
vadati. Puna ḍayhitumicchasīti ādittagharato nibbhataṃ bhaṇḍaṃ 1- viya gharā nīharitvā
buddhasāsane pabbajitvā 2- puna mahāḍāhasadise gharāvāse ḍayhituṃ icchasīti attho.
So mātari kathentiyā sallakkhetvā hirottappaṃ paṭilabhitvā "natthi mayhaṃ
gihibhāvena attho"ti āha. Athassa mātā "sādhu tātā"ti tuṭṭhā paṇītabhojanaṃ
bhojetvā "kativassosi tātā"ti pucchi. Paripuṇṇavassomhi upāsiketi. "tenahi
tāta upasampadaṃ karohī"ti cīvarasāṭake adāsi. So ticīvaraṃ kāretvā upasampanno
buddhavacanaṃ uggaṇhanto tipiṭako 3- hutvā sīlādīni āgataṭṭhāne taṃ taṃ pūrento
nacirasseva arahattaṃ patvā mahādhammakathiko hutvā  vīsavassasataṃ ṭhatvā sakalajambūdīpaṃ
khobhetvā parinibbāyi. Pañcamaṃ.
                        6. Piyaṅkarasuttavaṇṇanā
      [240] Chaṭṭhe jetavaneti jetavanassa paccante kosambakuṭikā 4- nāma
atthi, tattha viharati. Dhammapadānīti idha pāṭiyekkaṃ saṅgahaṃ āruḷhā chabbīsativaggā
tanti adhippetā. Tatra thero tasmiṃ samaye antovihāre nisinno madhurassarena
sarabhaññaṃ katvā appamādavaggaṃ bhāsati. Evaṃ tosesīti sā kira puttaṃ piyaṅkaraṃ
aṅkenādāya jetavanassa pacchimabhāgato paṭṭhāya gocaraṃ pariyesantī anupubbena
nagarābhimukhī hutvā uccārapassāvakheḷasiṅghāṇikadubbhojanāni pariyesamānā therassa
vasanaṭṭhānaṃ patvā madhurassaraṃ assosi. Tassā so saddo chavicammādīni 5- chetvā
@Footnote: 1 cha.Ma. nīhatabhaṇḍaṃ     2 cha.Ma. pabbajito       3 cha.Ma. tepiṭako
@4 cha.Ma. kosambakakuṭi         5 cha.Ma. chaviādīni

---------------------------------------------------------------------------------------------
page293.
Aṭṭhimiñjaṃ āhacca hadayagamanīyo hutvā aṭṭhāsi. Athassā gocarapariyesane
cittaṃpi na uppajji, ohitasotā dhammameva suṇantī ṭhitā. Yakkhadārakassa pana
daharatāya dhammassavane cittaṃ natthi. So jighacchāya pīḷitattā "kasmā
ammā gataṭṭhāne khāṇuko viya tiṭṭhasi, na mayhaṃ khādanīyaṃ vā bhojanīyaṃ vā
pariyesasī"ti punappunaṃ mātaraṃ codeti. Sā "dhammassavanassa me antarāyaṃ karotī"ti
puttakaṃ "mā saddamakari piyaṅkārā"ti evaṃ tosesi. Tattha mā saddamakarīti
saddaṃ mā akari.
      Pāṇesu cāti gāthāya sā attano dhammatāya samādinnaṃ pañcasīlaṃ
dasseti. Tattha 1- saññamāmaseti saññamāma saññatā 1- homa. Iminā pāṇātipātā
virati gahitā, dutiyapadena musāvādā virati, tatiyapadena sesā tisso viratiyo.
Api muccema pisācayoniyāti amī nāma yakkhaloke uppannāni imāni 2- pañca
verāni pahāya yoniso paṭipajjitvā imāya chātakadubbhikkhāya pisācayakkhayoniyā
muccema tātāti vadati. Chaṭṭhaṃ.
                        7. Punabbasusuttavaṇṇanā
      [241] Sattame tena kho pana samayenāti katarasamayena? suriyassa
aṭṭhaṅgamanasamayena. Tadā kira bhagavā pacchābhatte mahājanassa dhammaṃ desetvā mahājanaṃ
uyyojetvā nhānakoṭṭhake nhātvā gandhakuṭipariveṇe paññattapavarabuddhāsane
puratthimalokadhātuṃ volokayamāno nisīdi. Athekacārikadvicārikādayo
paṃsukūlikapiṇḍapātikabhikkhū attano attano divāṭṭhānavasanaṭṭhānehi 3- nikkhamitvā
āgamma dasabalaṃ vanditvā rattasāṇiyā parikkhipamāṇā viya nisīdiṃsu. Atha nesaṃ
ajjhāsayaṃ viditvā satthā nibbānapaṭisaṃyuttaṃ dhammīkathaṃ 4- kathesi.
      Evaṃ tosesīti sā kira dhītaraṃ aṅkenādāya puttaṃ aṅguliyā gahetvā
jetavanapiṭṭhiyaṃ pākāraparikkhepasamīpe 5- uccārapassāvakheḷasiṅghāṇikādīni 6-
pariyesamānā anupubbena jetavanadvārakoṭṭhakaṃ sampattā. Bhagavato ca "ānanda pattamāhara,
@Footnote: 1-1 cha.Ma. saṃyamāmaseti saṃyamāma saṃyatā   2 cha.Ma. ayaṃ pāṭho na dissati
@3 cha.Ma., i.vasanaṭṭhānehi  4 cha.Ma., i.dhammakathaṃ   5 ka. pākāraparikkhipasamīpe
@6 cha.Ma., i......siṅghāṇikaṃ

---------------------------------------------------------------------------------------------
page294.
Cīvaramāhara, vighāsādānaṃ dehī"ti kathentassa saddo samantā dvādasahatthamattameva
gaṇhati. Dhammaṃ desentassa sacepi cakkavāḷapariyantaṃ katvā parisā nisīdati,
yathāparisaṃ gacchati, bahiparisāya ekaṅgulimattampi na nigacchati "mā akāraṇā
madhurasaddo nassī"ti. Tatrāyaṃ yakkhinī bahiparisāya ṭhitā saddaṃ na suṇāti,
dvārakoṭṭhake ṭhitāya panassā mahatiyā buddhavīthiyā abhimukhe ṭhitāya 1- gandhakuṭi
paññāyi. Sā nivāte dīpasikhā viya buddhagāravena hatthakukkuccādivirahitaṃ niccalaṃ
parisaṃ disvā "nūna cettha kiñci bhaṇḍabhājanīyaṃ 2- bhavissati, yato ahaṃ
sappitelamadhuphāṇitādīsu kiñcideva pattato vā hatthato vā paggharantaṃ bhūmiyaṃ vā pana
patitaṃ labhissāmī"ti antovihāraṃ pāvisi. Dvārakoṭṭhake avaruddhakānaṃ nivāraṇatthāya
ṭhitā ārakkhadevatā yakkhiniyā upanissayaṃ disvā na nivāresi. Tassā saha parisāya
ekībhāvagamanena madhurassaro chaviādīni chinditvā aṭṭhimiñjaṃ āhacca aṭṭhāsi. Taṃ
dhammassavanatthāya niccalaṃ ṭhitaṃ purimanayeneva puttakā codayiṃsu. Sā "dhammassavanassa
me antarāyaṃ karontī"ti puttake tuṇhī uttarike hohīti evaṃ tosesi.
      Tattha yāvāti yāva dhammaṃ suṇāmi, tāva tuṇhī hothāti 3- attho.
Sabbaganthappamocananti nibbānaṃ āgamma sabbe ganthā pamuccanti, tasmā taṃ
sabbaganthappamocananti vuccati. Ativelāti velātikkantā pamāṇātikkantā.
Piyāyanāti magganā patthanā. Tato piyataranti yā ayaṃ asasa dhammassa magganā
patthanā, idaṃ mayhaṃ tato piyataranti attho. Piyatarāti vā pāṭho. Pāṇinanti
yathā pāṇīnaṃ dukkhā moceti. Ke mocetīti. Pāṇinanti 4- āharitvā vattabbaṃ.
Yaṃ dhammaṃ abhisambudhanti yaṃ dhammaṃ bhagavā abhisambuddho. Tuṇhībhūtāyamuttarāti na
kevalaṃ ahaṃ, 5- ayaṃ me bhagiṇī uttarāpi tuṇhībhūtāti vadati. 6- Saddhammassa
anaññāyāti amma mayaṃ pubbepi imaṃ saddhammameva ajānitvā idāni idaṃ
khuppipāsādidukkhaṃ anubhavantā dukkhaṃ carāmase dukkhaṃ viharāma. 7-
@Footnote: 1 cha.Ma., i. ṭhitā
@2 cha.Ma. nūna mettha kiñci bhājanīyabhaṇḍaṃ,i.nūnamettha kiñci bhojanīyabhaṇḍaṃ
@3 cha.Ma. hohīti  4 cha.Ma. pāṇineti   5 cha.Ma., i. ahameva
@6 Sī. tuṇhībhūtā tiṭṭhati  7 cha.Ma., i. anubhavantā dukkhaṃ carāma viharāma

---------------------------------------------------------------------------------------------
page295.
      Cakkhumāti pañcahi cakkhūhi cakkhumā. Dhammaṃ desentoyeva bhagavā parisaṃ
sallakkhayamāno tassā yakkhiniyā ceva yakkhadārakassa ca sotāpattiphalassa upanissayaṃ
disvā desanaṃ vinivaṭṭetvā catusaccakathaṃ dīpesi, 1- taṃ sutvā tasmiṃyeva padesepi sā
yakkhinī 2- saddhiṃ puttena sotāpattiphale patiṭṭhitā. Dhītuyāpi panassā upanissayo
atthi, atidaharattā pana desanaṃ sampaṭicchituṃ nāsakkhi.
      Idāni sā yakkhinī puttassa anumodanaṃ karontī sādhu kho paṇḍito
nāmātiādimāha. Ajjāhamhi samuggatāti ahamhi ajjato 3- uggatā samuggatā,
sāsane vā uggatā samuggatā, tvaṃpi sukhī hohīti. Diṭṭhānīti mayā ca tayā ca
diṭṭhāni. Uttarāpi suṇātu meti "amhākaṃ catusaccapaṭivedhabhāvaṃ ṭhitā uttarāpi 4-
suṇātū"ti vadati. Saha saccapaṭivedheneva sāpi sūcilomo viya
sabbasetakaṇḍukacchuādibhāvaṃ pahāya dibbasampattiṃ paṭilabhi 5- saddhiṃ puttena. Dhītā
panassā yathā nāma loke mātāpitūhi issariye laddhe puttānaṃpi taṃ hoti, evaṃ mātu
ānubhāveneva sampattiṃ labhi. Tato paṭṭhāya ca sā saddhiṃ puttakehi
gandhakuṭisamīparukkheyeva nivāsarukkhaṃ  labhitvā sāyaṃ pātaṃ buddhassa dassanaṃ labhamānā
dhammaṃ suṇamānā dīgharattaṃ tattheva vasi. Sattamaṃ.
                         8. Sudattasuttavaṇṇanā
      [242] Aṭṭhame kenacideva karaṇīyenāti vāṇijjakammaṃ adhippetaṃ.
Anāthapiṇḍiko ca rājagahaseṭṭhī ca aññamaññaṃ bhaginipatikā honti. Yadā rājagahe
vuṭṭhānakabhaṇḍakaṃ mahagghaṃ hoti, tadā rājagahaseṭṭhī taṃ gahetvā pañcasakaṭasatehi
sāvatthiṃ gantvā yojanamatte ṭhito attano āgatabhāvaṃ jānāpesi. 6- Anāthapiṇḍiko
paccuggantvā tassa mahāsakkāraṃ katvā ekayānaṃ āropetvā sāvatthiṃ pavisati.
So sace bhaṇḍaṃ lahukaṃ vikkayati, vikkiṇāti, 7- no ce, bhaginighare ṭhapetvā
@Footnote: 1 cha.Ma. dīpeti  2 cha.Ma. dese ṭhitā yakkhinī, i. padese ṭhitā yakkhinī
@3 cha.Ma. ahamhi ajja vaṭṭato  4 cha.Ma. dhītā me uttarāpi   5 cha.Ma. paṭilabhati
@6 cha.Ma., i. jānāpeti  7 i. lahuṃ vikkiṇīyati vikkiṇāti

---------------------------------------------------------------------------------------------
page296.
Pakkamati. Anāthapiṇḍikopi tatheva karoti. Svāyaṃ tadāpi teneva karaṇīyena agamāsi.
Taṃ sandhāyetaṃ vuttaṃ.
      Taṃdivasaṃ pana rājagahaseṭṭhī yojanamatte ṭhitena anāthapiṇḍikena āgatabhāvajānanatthaṃ
pesitaṃ paṇṇaṃ na suṇi. Dhammassavanatthāya vihāraṃ agamāsi. So dhammakathaṃ
sutvā svātanāya buddhappamukhaṃ bhikkhusaṃghaṃ nimantetvā attano ghare
uddhanakhanāpanadāruphālanādīni 1- kāresi. Anāthapiṇḍikopi "idāni mayhaṃ paccuggamanaṃ
karissati, idāni karissatī"ti gharadvārepi paccuggamanaṃ alabhitvā anto gharaṃ
paviṭṭho. Paṭisanthāraṃpi na bahuṃ alattha. "kiṃ mahāseṭṭhī kuladārakarūpānaṃ. 2- Nasi
magge kilamanto"ti 3- ettakova paṭisanthāro ahosi, so tassa mahābyāpāraṃ
disvā "kinnu te gahapati āvāho vā bhavissatī"ti khandhake 4- āgatanayena kathaṃ
pavattetvā tassa mukhato buddhasaddaṃ sutvā pañcavaṇṇaṃ pītiṃ paṭilabhi. Sā tassa
sīse uṭṭhahitvā 5- yāva pādapiṭṭhiyā, pādapiṭṭhiyā uṭṭhāya yāva sīsā gacchati,
ubhato uṭṭhāya osarati, majjhe uṭṭhāya ubhato gacchati. So pītiyā nirantaraṃ phuṭṭho
"buddhoti tvaṃ gahapati vadasi, 6- buddhotāhaṃ gahapati vadāmī"ti evaṃ tikkhattuṃ
pucchitvā "ghosopi kho eso dullabho lokasmiṃ yadidaṃ buddho"ti āha. Idaṃ
sandhāya vuttaṃ "assosi kho anāthapiṇḍiko gahapati buddho kira loke uppanno"ti.
      Etadahosi akālo kho ajjāti so taṃ 7- seṭṭhiṃ pucchi "kuhiṃ gahapati
satthā viharatī"ti. Athassa so "buddhā nāma durāsadā āsīvisasadisā honti,
satthā sīvathikāyaṃ 8- vasati, na sakkā tattha tumhādisehi imāya velāya gantun"ti
ācikkhi. Athassa etaṃ ahosi. Buddhagatāya satiyā nipajjīti taṃdivasaṃ kirassa
bhaṇḍasakaṭesu vā upaṭṭhākesu vā cittampi na uppajji, sāyamāsaṃpi na akāsi,
sattabhūmikaṃ pana pāsādaṃ āruyha supaññattālaṅkatavarasayane "buddho buddho"ti
sajjhāyaṃ karontova nipajjitvā niddaṃ okkami, tena vuttaṃ "buddhagatāya satiyā
nipajjī"ti.
@Footnote: 1 cha.Ma. uddhanakhaṇāpanadāruphālanādīni, i.....phālaṇādīni
@2 cha.Ma., i. mahāseṭṭhi kusalaṃ dārakarūpānaṃ  3 cha.Ma., i. kilantoti
@4 vinaYu. cūḷa. 7/304/73 senāsanakkhandhaka  5 cha.Ma., i. sīsena uṭaṭhāya
@6 i. taṃ gahapati vadesi  7 cha.Ma., i. sokira taṃ  8 Sī., i. sītavane

---------------------------------------------------------------------------------------------
page297.
      Rattiyā sudaṃ tikkhattuṃ uṭṭhāsi pabhātanti maññamānoti paṭhamayāme tāva
vītivatte uṭṭhāya buddhaṃ anussari, athassa balavappasādo udapādi, pītiāloko
ahosi, sabbaṃ tamaṃ vigacchi, dīpasahassujjalanaṃ 1- viya canduṭṭhānaṃ suriyuṭṭhānaṃ viya
ca jātaṃ. So "pamādaṃ āpannomhi, vañcitomhi, 2- suriyo uggato"ti uṭṭhāya
ākāsatale ṭhitaṃ candaṃ oloketvā "ekova yāmo gato, aññe dve
atthī"ti puna pavisitvā nipajji. Etenupāyena majjhimayāmāvasānepīti 3- tikkhattuṃ
uṭṭhāsi. Pacchimayāmāvasāne pana balavapaccūseyeva uṭṭhāya ākāsatalaṃ āgantvā 4-
mahādvārābhimukhova ahosi, sattabhūmikadvāraṃ sayameva vivaṭaṃ ahosi. So pāsādā
oruyha antarāvīthiṃ paṭipajji.
      Vivariṃsūti "ayaṃ mahāseṭṭhī `buddhupaṭṭhānaṃ gamissāmī'ti nikkhanto,
paṭhamadassaneneva sotāpattiphale patiṭṭhāya tiṇṇaṃ ratanānaṃ aggupaṭṭhāko hutvā asadisaṃ
saṃghārāmaṃ katvā cātuddisassa ariyagaṇassa anāvaṭadvāro bhavissati, na yuttamassa
dvāraṃ pidahitun"ti cintetvā vivariṃsu. Antaradhāyīti rājagahaṃ kira ākiṇṇamanussaṃ
antonagare nava koṭiyo, bahinagare navāti taṃ upanissāya aṭṭhārasa manussakoṭiyo
vasanti. Avelāya matamanusse bahi nīharituṃ asakkontā aṭṭālake ṭhatvā
bahidvāre khipanti. Mahāseṭṭhī nagarato bahi nikkhantamattova allasarīraṃ pādena
akkami, aparaṃpi piṭṭhipādena pahari. Makkhikā uppatitvā parikiriṃsu. Duggandho
nāsapuṭaṃ abhihani. Buddhappasādo tanuttaṃ gato. 5- Tenassa āloko antaradhāyi.
Andhakāro pāturahosi. Saddamanussāvesīti "seṭṭhissa ussāhaṃ janessāmī"ti
suvaṇṇakiṃkiṇikaṃ ghaṭento viya madhurassarena saddaṃ anussāvesi.
      Sataṃ  kaññāsahassānīti purimapadānipi imināva sahassapadena saddhiṃ
sambandhāni 6- tatheva 7- hi sataṃ kaññāsahassāni, sataṃ sahassāni hatthī sataṃ
sahassāni, assā sataṃ sahassāni rathāti ayamettha attho. Iti ekekasatasahassameva
dīpitaṃ. Padavītihārassāti padavītihāro nāma samagamane dvinnaṃ pādānaṃ antare
@Footnote: 1 cha.Ma., i....ujjalaṃ          2 cha.Ma. āpanno vatamhi, i. bujjhitomhi
@3 cha.Ma. majjhimayāmāvasānepi pacchimayāmāvasānepīti      4 Sī., i.gantvā
@5 Sī., i. tanubhūto, Ma. tanukaṃ gato    6 cha.Ma., i. sambandhanīyāni   7 cha.Ma. yatheva

---------------------------------------------------------------------------------------------
page298.
Muṭṭhiratanamattaṃ. Kalaṃ nāgghanti soḷasinti taṃ ekaṃ padavītihāraṃ soḷasabhāge
katvā tato eko koṭṭhāso puna soḷasadhā, tato eko soḷasadhāti evaṃ
soḷasavāre soḷasadhā bhinnassa eko koṭṭhāso soḷasikalaṃ 1- nāma, taṃ soḷasikalaṃ
etāni cattāri satasahassāni na agghanti. Idaṃ vuttaṃ hoti:- sataṃ hatthisahassāni
sataṃ assasahassāni sataṃ rathasahassāni sataṃ kaññāsahassāni, tā ca kho
āmukkamaṇikuṇḍalā sakalajambūdīparājadhītaro vāti imasmā ettakā lābhā vihāraṃ
gacchantassa tasmiṃ soḷasikalasaṅkhāte padese pavattacetanāva uttaritarāti. Idaṃ pana
vihāragamanaṃ kassa vasena gahitanti? vihāraṃ gantvā anantarāyena sotāpattiphale
patiṭṭhahantassa. "gandhamālādīhi pūjaṃ karissāmi, cetiyaṃ vandissāmi, dhammaṃ
sossāmi, dīpadhūpapūjaṃ 2- karissāmi, saṃghaṃ nimantetvā dānaṃ dassāmi, sikkhāpadesu
vā saraṇesu vā patiṭṭhahissāmī"ti gacchatopi vasena vaṭṭatiyeva.
      Andhakāro antaradhāyīti so kira cintesi "ahaṃ ekakoti saññaṃ
karomi, anuyuttāpi me atthi, kasmā bhāyāmī"ti sūro ahosi. Athassa balavā 3-
buddhappasādo udapādi. Tasmā andhakāro antaradhāyīti. Sesavāresupi eseva nayo.
Apica purato purato gacchanto bhiṃsanake susānamagge aṭṭhikasaṅkhalikasamaṃsalohitantiādīnipi
4- anekavidhāni kuṇapāni addasa. Soṇasiṅgālādīnaṃ saddaṃ assosi. Taṃ
sabbaṃ parissayaṃ punappunaṃ buddhagataṃ pasādaṃ vaḍḍhetvā maddanto agamāsiyeva.
      Ehi sudattāti so kira seṭṭhī gacchamānova cintesi "imasmiṃ loke
bahū pūraṇakassapādayo titthiyā `mayaṃ buddhā mayaṃ buddhā'ti vadanti, kathaṃ nu kho
ahaṃ satthu buddhabhāvaṃ jāneyyan"ti. Athassa etadahosi "mayhaṃ guṇavasena uppannaṃ
nāmaṃ mahājano jānāti, kuladattiyaṃ pana me nāmaṃ aññatra mayā na koci
jānāti. Sace buddho bhavissati, kuladattikanāmena maṃ ālapissatī"ti. Satthā tassa
cittaṃ ñatvā evamāha.
      Parinibbutoti kilesaparinibbānena parinibbuto. Āsattiyoti taṇhāyo.
Santinti kilesavūpasamaṃ. Pappuyyāti patvā. Idañca pana vatvā satthā tassa
@Footnote: 1 cha.Ma., i. soḷasikalā   2 cha.Ma., i. dīpapūjaṃ   3 i. ayaṃ pāṭho na dissati
@4 cha.Ma....ādīni

---------------------------------------------------------------------------------------------
page299.
Anupubbīkathaṃ kathetvā matthake cattāri saccāni pakāsesi. Seṭṭhī dhammadesanaṃ sutvā
sotāpattiphale patiṭṭhāya buddhappamukhaṃ bhikkhusaṃghaṃ nimantetvā punadivasato paṭṭhāya
mahādānaṃ dātuṃ ārabhi. Bimbisārarājādayo seṭṭhissa sāsanaṃ pesenti "tvaṃ
āgantuko, yaṃ nappahoti, taṃ ito āharāpehī"ti. So "alaṃ tumhe bahukiccā"ti
sabbe paṭikkhipitvā pañcahi sakaṭasatehi ānītavibhavena sattāhaṃ mahādānaṃ adāsi.
Dānapariyosāne ca bhagavantaṃ sāvatthiyaṃ vassāvāsaṃ paṭijānāpetvā rājagahassa ca
sāvatthiyā ca antare yojane yojane satasahassaṃ datvā pañcacattāḷīsavihāre 1-
kārento sāvatthiṃ gantvā jetavanamahāvihāraṃ kāretvā buddhappamukhassa bhikkhusaṃghassa
niyyādesi. 2- Aṭṭhamaṃ.
                       9. Paṭhamasukkāsuttavaṇṇanā
      [243] Navame rathikāya rathikanti ekarathikaṃ gahetvā tato aparaṃ
gacchanto rathikāya rathikaṃ upasaṅkamanto nāma ahosi. 3- Siṅghāṭakepi eseva nayo.
Ettha ca rathikāti racchā. Siṅghāṭakanti catukkaṃ. Kimme katāti kiṃ me 4- katā,
kiṃ karontīti attho. Madhupītāva seyareti gandhamadhupānapītā 5- viya sayanti.
Gandhamadhupānapīto kira sīsaṃ ukkhipituṃ na sakkoti, asaññī hutvā sayateva. Tasmā
evamāha.
      Tañca pana appaṭivānīyanti tañca pana dhammaṃ appaṭivānīyaṃ deseti.
Bāhirakañhi sumadhuraṃpi bhojanaṃ punappunaṃ bhuñjantassa na ruccati, "apanetha, kiṃ
iminā"ti paṭivānetabbaṃ apanetabbaṃ hoti, na evamayaṃ dhammo. Imaṃ hi
dhammaṃ paṇḍitā vassasataṃpi vassasahassaṃpi suṇantā tittiṃ na gacchanti. Tenāha
"appaṭivānīyanti. Asecanakamojavan"ti anāsittakaṃ ojavantaṃ. Yathā hi bāhirāni
asambhinnapāyāsādīnipi sappimadhusakkharāhi āsittāni yojitāneva madhurāni
ojavantāni honti, na evamayaṃ dhammo. Ayaṃ hi attanova 6- dhammatāya madhuro
ceva ojavā ca, na aññena upasitto. Tenāha "asecanakamojavan"ti.
@Footnote: 1 ka. cattāḷīsavihāre   2 cha.Ma. niyyādesīti    3 cha.Ma. hoti   4 cha.Ma., i. ime
@5 cha.Ma., i. gandhamadhupānaṃ pītā, evamuparipi    6 cha.Ma., i. attano

---------------------------------------------------------------------------------------------
page300.
Pivanti maññe sappaññāti paṇḍitapurisā pivanti viya. Valāhakamiva panthagūti 1-
valāhakantarato nikkhantaudakaṃ ghammābhitattaṃ 2- pattikā viya. Navamaṃ.
                     10-11. Dutiyasukkāsuttavaṇṇanā
      [244-245] Dasame puññaṃ vata pasavi bahunti bahuṃ vata puññaṃ
pasavatīti. 3- Dasamaṃ. Ekādasamaṃ uttānameva.
                        12. Āḷavakasuttavaṇṇanā
      [246] Dvādasame āḷaviyanti āḷavīti taṃ raṭṭhaṃpi nagaraṃpi vuccati. 4-
Tañca bhavanaṃ nagarassa avidūre gāvutamatte ṭhitaṃ, bhagavā tattha viharanto taṃ nagaraṃ
upanissāya āḷaviraṭṭhe 5- viharatīti vutto. Āḷavakassa yakkhassa bhavaneti ettha
pana ayaṃ anupubbīkathā:- āḷavako kira rājā vividhanāṭakupabhoge chaḍḍetvā
corapaṭibāhanatthaṃ paṭirājanisedhanatthaṃ byāyāmakaraṇatthañca 6- sattame divase 7- migavaṃ
gacchanto ekadivasaṃ balakāyena saddhiṃ katikaṃ akāsi "yassa passena migo palāyati,
tasseva so bhāro"ti. Atha tasseva passena migo palāyi, javasampanno rājā
dhanuṃ gahetvā pattikova tiyojanaṃ taṃ migaṃ anubandhi. Eṇimigā ca tiyojanavegāeva
honti. Atha parikkhīṇajavaṃ taṃ migaṃ udakaṭṭhānaṃ 8- pavisitvā ṭhitaṃ vadhitvā
dvidhā chetvā anatthikopi maṃsena "nāsakkhi migaṃ gahetun"ti apavādamocanatthaṃ
kājenādāya āgacchanto nagarassāvidūre bahalapattapalāsaṃ mahānigrodhaṃ disvā
parissamavinodanatthaṃ tassa mūlamupagato. Tasmiṃ ca nigrodhe āḷavako yakkho
mahārājasantikā bhavanaṃ labhitvā majjhantikasamaye tassa rukkhassa chāyāya phuṭṭhokāsaṃ
paviṭṭhe pāṇino khādanto paṭivasati. So taṃ disvā khādituṃ upagato. Rājā
tena saddhiṃ katikaṃ akāsi "muñca maṃ, ahaṃ te divase divase manussañceva 9-
thālipākañca pesessāmī"ti. Yakkho "tvaṃ rājūpabhogena pamatto na sarissasi, ahaṃ
@Footnote: 1 Sī. valāhakamivaddhagūti       2 cha.Ma., i. ghammābhitattā   3 Sī. pasavīti
@4 cha.Ma., i. ayaṃpāṭho na dissati    5 cha.Ma. āḷaviyaṃ, i. āḷaviyaṃ viharantoti
@6 i. byāmakaraṇatthañca      7 cha.Ma., i. sattame sattame divase
@8 cha.Ma. parikkhīṇajavaṃ taṃ udakaṃ viya      9 cha.Ma., i. manussañca

Page 301-338.

page301.
Pana bhavanaṃ anupagatañca ananuññātañca khādituṃ na labhāmi, svāhaṃ bhavantaṃpi
jīyeyyan"ti na muñci. Rājā "yaṃ divasaṃ na pesemi, taṃ divasaṃ 1- mama gehaṃ
gantvā 1- maṃ gahetvā khādā"ti attānaṃ anujānitvā tena mutto nagarābhimukho
agamāsi,
     balakāyo magge khandhāvāraṃ bandhitvā ṭhito rājānaṃ disvā "kiṃ mahārāja
ayasamattabhayā evaṃ kilantosī"ti vadanto paccuggantvā paṭiggahesi. Rājā taṃ
pavattiṃ anārocetvā nagaraṃ gantvā katapātarāso nagaraguttikaṃ āmantetvā
etamatthaṃ ārocesi. Nagaraguttiko "kiṃ deva kālaparicchedo kato"ti āha. Na kato
bhaṇeti. Duṭṭhu kataṃ deva, amanussā hi paricchinnamattameva labhanti, aparicchinne
pana janapadassābādho bhavissati, hotu deva, kiñcāpi evamakāsi, appossukko
tvaṃ rajjasukhamanubhohi, ahamettha kātabbaṃ karissāmīti. So kālasseva vuṭṭhāya
bandhanāgāradvāre ṭhatvā ye ye vajjhā honti, te te sandhāya "yo jīvitatthiko,
so nikkhamatū"ti bhaṇati. Yo paṭhamaṃ nikkhamati, taṃ gehaṃ netvā nhāpetvā bhojetvā
ca "imaṃ thālipākaṃ yakkhassa dehī"ti peseti. Taṃ rukkhamūlaṃ paviṭṭhamattaṃyeva
yakkho bheravaṃ attabhāvaṃ nimminitvā mūlakandaṃ viya khādi. Yakkhānubhāvena kira
manussānaṃ kesādīni upādāya sakalasarīraṃ navanītapiṇḍaṃ viya hoti, yakkhassa bhattaṃ
gāhāpetuṃ gatapurisā taṃ disvā bhītā yathāmittaṃ ārocesuṃ. Tato pabhūti "rājā
core gahetvā yakkhassa detī"ti manussā corakammato paṭiviratā. Tato
aparena samayena navacorānaṃ abhāvena purāṇacorānañca parikkhayena bandhanāgārāni
suññāni ahesuṃ.
     Atha nagaraguttiko rañño ārocesi. Rājā attano dhanaṃ nagararacchāsu
chaḍḍāpesi "appevanāma koci lobhena gaṇheyyā"ti. Taṃ pādenapi koci nacchupi.
So core alabhanto amaccānaṃ ārocesi. Amaccā "kulapaṭipāṭiyā ekamekaṃ
jiṇṇakaṃ pesema, so pakatiyāpi maccupathe vattatī"ti āhaṃsu. Rājā "amhākaṃ
pitaraṃ amhākaṃ pitāmahaṃ pesetīti manussā khobhaṃ karissanti, mā vo etaṃ rucī"ti
@Footnote: 1-1 cha.Ma. ime pāṭhā na disasanti

---------------------------------------------------------------------------------------------
page302.
Nivāresi. 1- "tenahi deva dārakaṃ pesema uttānaseyyakaṃ, tathāvidhassa hi `mātā
me'ti `pitā me'ti sineho natthī"ti āhaṃsu. Rājā anujāni. Te tathā akaṃsu.
Nagare dārakamātaro ca dārake gahetvā gabbhiniyo ca palāyitvā parajanapade
dārake saṃvaḍḍhetvā ānenti. Evaṃ dvādasa vassāni gatāni.
     Tato ekadivasaṃ sakalanagaraṃ vicinitvā ekaṃpi dārakaṃ alabhitvā amaccā
rañño ārocesuṃ "natthi deva nagare dārako ṭhapetvā antepure tava puttaṃ
āḷavakakumāran"ti. Rājā "yathā mama putto piyo, evaṃ sabbalokassa, attanā
pana piyataraṃ natthi, gacchatha 2- taṃpi datvā mama jīvitaṃ rakkhathā"ti. Tena ca
samayena āḷavakakumārassa mātā puttaṃ nhāpetvā maṇḍetvā dukūlacumbaṭake
katvā aṅke sayāpetvā nisinnā hoti. Rājapurisā rañño āṇāya tattha
gantvā taṃ vippalapantiyā 3- tassā soḷasannañca devisahassānaṃ saddhiṃ dhātiyā taṃ
ādāya pakkamiṃsu "sve yakkhabhakkho bhavissatī"ti. Taṃdivasañca bhagavā paccūsasamaye
paccuṭṭhāya jetavanavihāre mahāgandhakuṭiyaṃ 4- mahākaruṇāsamāpattiṃ samāpajjitvā
buddhacakkhunā lokaṃ volokento 5- addasa āḷavakassa kumārassa anāgāmiphalupapattiyā 6-
upanissayaṃ yakkhassa ca sotāpattiphalupapattiyā, 6- desanāpariyosāneva 7- caturāsītiyā
pāṇasahassānaṃ dhammacakkhuṃ paṭilābhassāti. So vibhātāya rattiyā purimabhattakiccaṃ
katvā suniṭṭhitabhattakicco kāḷapakkhuposathadivase vattamāne okkante 8- suriye eko
adutiyo pattacīvaramādāya pādamatteneva 9- sāvatthito tiṃsayojanāni gantvā tassa
yakkhassa bhavanaṃ pāvisi. Tena vuttaṃ "āḷavakassa yakkhassa bhavane"ti.
     Kiṃ pana bhagavā yasmiṃ nigrodhe āḷavakassa bhavanaṃ, tassa mūle vihāsi,
udāhu bhavaneyevāti? bhavaneyeva. Yatheva hi yakkhā attano bhavanaṃ passanti, tathā
bhagavāpi. So tattha gantvā bhavanadvāre aṭṭhāsi. Tadā āḷavako himavante
yakkhasamāgamaṃ tato hoti. Tato āḷavakassa dvārapālo gadrabho nāma yakkho
@Footnote: 1 cha.Ma., i. ruccīti vāresi 2 Ma. gacchatha re 3 Sī. vilapantiyā 4 cha.Ma. gandhakuṭiyaṃ
@5 cha.Ma. olokento  6 cha.Ma., i....phaluppattiyā  7 cha.Ma., i. desanāpariyosāne ca
@8 Sī., i. ogate, Ma. uggate, cha.oggate,     9 cha.Ma., i. pādamaggeneva

---------------------------------------------------------------------------------------------
page303.
Bhagavantaṃ upasaṅkamitvā vanditvā "kiṃ bhante bhagavā vikāle āgato"ti āha.
Āma gadrabha āgatomhi, sace te agaru, vihareyyāmekarattiṃ 1- āḷavakassa bhavaneti.
Na me bhante garu, apica kho so yakkho kakkhaḷo pharuso, mātāpitūnaṃpi
abhivādanādīni na karoti, mā ruci 2- bhagavato idha vāsoti. Jānāmi gadrabha tassa
bhavanaṃ, 3- na koci mamantarāyo bhavissati. Sace te agaru, vihareyyāmekarattinti.
     Dutiyaṃpi gadrabho yakkho bhagavantaṃ etadavoca "aggitattakapālasadiso bhante
āḷavako, mātāpitaroti vā samaṇabrāhmaṇāti vā dhammoti vā na jānāti,
idhāgatānaṃ pana cittakkhepaṃpi karoti, hadayaṃpi phāleti, pādepi gahetvā parasamuddaṃ
vā paracakkavāḷaṃ vā khipatī"ti. Dutiyaṃpi bhagavā āha "jānāmi gadrabha, sacepi
te agaru, vihareyyāmekarattin"ti. Na me bhante garu, apica kho so yakkho
attano anārocetvā anujānantaṃ maṃ jīvitāpi voropeyya, ārocemi bhante
tassāti. Yathāsukhaṃ gadrabha ārocehīti. "tenahi bhante tvameva jānāhī"ti
bhagavantaṃ abhivādetvā himavantābhimukho pakkāmi. Bhavanadvāraṃpi sayameva bhagavato
vivaramadāsi. Bhagavā antobhavanaṃ pavisitvā yattha abhilakkhitesu maṅgaladivasādīsu
nisīditvā āḷavako siriṃ anubhoti, tasmiṃyeva dibbaratanamaye pallaṅke nisīditvā
suvaṇṇābhaṃ muñci. Taṃ disvā yakkhassa itthiyo āgantvā bhagavantaṃ vanditvā
samparivāretvā nisīdiṃsu. Bhagavā "pubbe tumhe dānaṃ datvā sīlaṃ samādiyitvā
pūjaneyye 4- pūjetvā imaṃ sampattiṃ pattā, idānipi tatheva karotha, mā
aññamaññaṃ issāmacchariyābhibhūtā viharathā"tiādinā nayena tāsaṃ pakiṇṇakadhammakathaṃ
kathesi. Tā bhagavato madhuranigghosaṃ sutvā sādhukārasahassāni datvā bhagavantaṃ
samparivāretvā nisīdiṃsuyeva. Gadrabhopi himavantaṃ gantvā āḷavakassārocesi
"yagghe mārisa jāneyyāsi, vimāne te bhagavā nisinno"ti. So gadrabhassa saññaṃ
akāsi 5- "tuṇhī 6- hohi, gantvā kattabbaṃ karissāmā"ti 7- purisamānena kira
lajjito ahosi, tasmā "mā koci parisamajjhe suṇeyyā"ti evamakāsi.
@Footnote: 1 cha.Ma.....rattaṃ, evamuparipi   2 cha.Ma. rucci   3 cha.Ma., i. sabhāvaṃ
@4 cha.Ma. pūjaneyyaṃ  5 Ma. saññamadāsi  6 Ma. tuṇhībhūto  7 cha.Ma., i. karissāmīti

---------------------------------------------------------------------------------------------
page304.
     Tadā sātāgirihemavatā 1- bhagavantaṃ jetavaneyeva vanditvā "yakkhassa samāgamaṃ
gamissāmā"ti saparivārā nānāyānehi ākāsena gacchanti. Ākāse ca yakkhānaṃ
sabbattha maggo natthi, 2- ākāsaṭṭhāni vimānāni pariharitvā maggaṭṭhāneneva
maggo hoti. Āḷavakassa pana vimānaṃ bhummaṭṭhaṃ suguttaṃ pākāraparikkhittaṃ
susaṃvihitadvāraaṭṭālakagopuraṃ uparikaṃsajālasañchannamañjūsasadisaṃ tiyojanaṃ ubbedhena,
tassa upari maggo hoti. Te taṃ padesaṃ āgamma gantuṃ nāsakkhiṃsu. Buddhānañhi
nisinnokāsassa uparibhāge 3- yāva bhavaggā koci gantuṃ na sakkoti. Te
"kimidan"ti āvajjitvā 4- bhagavantaṃ disvā ākāse khittaleḍḍukaṃ 5- viya oruyha
vanditvā dhammaṃ sutvā padakkhiṇaṃ katvā "yakkhasamāgamaṃ gacchāma bhagavā"ti tīṇi
vatthūni pasaṃsantā yakkhasamāgamaṃ agamaṃsu. Āḷavako te disvā "idha nisīdathā"ti
paṭikkamma okāsamakāsi. 6- Te āḷavakassa nivedesuṃ "lābhā te āḷavaka, 7- yassa
te bhavane bhagavā viharati, gacchāvuso bhagavantaṃ payirupāsassū"ti. Evaṃ bhagavā
bhavaneyeva vihāsi, na yasmiṃ nigrodhe āḷavakassa bhavanaṃ, tassa mūleti, tena
vuttaṃ "ekaṃ samayaṃ bhagavā āḷaviyaṃ viharati āḷavakassa yakkhassa bhavane"ti.
     Athakho āḷavako yakkho .pe. Etadavoca "nikkhama samaṇā"ti
kasmā panāyaṃ etadavoca? rosetukāmatāya. Tatrevaṃ ādito pabhūti sambandho
veditabbo:- ayaṃ hi yasmā asaddhassa saddhākathā dukkathā hoti dussīlādīnaṃ
sīlādikathā viya, tasmā tesaṃ yakkhānaṃ santikā bhagavato pasaṃsaṃ sutvāyeva aggimhi
pakkhittaloṇasakkharā viya abbhantare kopena taṭataṭāyamānahadayo hutvā "ko so
bhagavā nāma, yo mama bhavanaṃ paviṭṭho"ti āha. Te āhaṃsu "na tvaṃ āvuso
jānāsi bhagavantaṃ amhākaṃ satthāraṃ, yo tusitabhavane ṭhito pañcamahāvilokitaṃ
viloketvā"tiādinā nayena yāva dhammacakkappavattanā kathentā paṭisandhiādīsu
dvattiṃsapubbanimittāni vatvā "imānipi tvaṃ āvuso acchariyāni na addasā"ti
codesuṃ. So disvāpi kodhavasena "nāddasan"ti āha. Āvuso āḷavaka
@Footnote: 1 cha.Ma., i. sātāgirahemavatā        2 Sī. neva yakkhānaṃ sabbattha maggo atthi
@3 cha.Ma., i. uparibhāgena     5 cha.Ma. āvajjetvā      5 cha.Ma., i. khittaleḍḍu
@6 cha.Ma., i. okāsamadāsi           7 i. lābhā vata te āḷavaka, yassa te

---------------------------------------------------------------------------------------------
page305.
Passeyyāsi vā tvaṃ, na vā, ko tayā attho passatā vā apassatā vā, kiṃ
tvaṃ karissasi amhākaṃ satthuno, yo tvaṃ taṃ upanidhāya calakkakudhamahāusabhasamīpe
tadahujātavacchako viya, tidhā pabhinnamattavāraṇasamīpe bhiṅkapotako viya,
bhāsuravilambitakesarasobhitakkhandhassa samīpe jarasiṅgālo viya, migarañño
diyaḍḍhayojanasatapavaḍḍhakāyasupaṇṇarājasamīpe chinnapakkhakākapotako viya khāyasi, gaccha yante
karaṇīyaṃ, taṃ karohīti. Evaṃ vutte duṭṭho āḷavako uṭṭhahitvā manosilātale
vāmapadena ṭhatvā "passathadāni tumhākaṃ vā satthā mahānubhāvo, ahaṃ vā"ti
dakkhiṇapādena saṭṭhiyojanamattaṃ kelāsapabbatakūṭaṃ akkami, taṃ ayokūṭapahato viya
niddhantaayopiṇḍo papaṭikā 1- muñci, so tatra ṭhatvā "ahaṃ āḷavako"ti
ugghosesi. Sakalajambūdīpaṃ saddo phari.
     Cattāro kira saddā sakalajambūdīpe suyyiṃsu 2- :- yañca puṇṇako
yakkhasenāpati dhanañjayaṃ korabyarājānaṃ jūtaṃ khanitvā appoṭhetvā 3- "ahaṃ jinin"ti
ugghosesi, yañca sakko devānamindo kassapassa bhagavato sāsane osakkante
vissukammadevaputtaṃ sunakhaṃ karitvā "ahaṃ pāpabhikkhū ca pāpabhikkhuniyo ca
upāsakupāsikāyo ca sabbeva ca adhammavādino khādāmī"ti ugghosesi, 4- yañca
kusajātake pabhāvatihetu sattahi rājūhi nagare uparuddhe pabhāvatiṃ attanā saha
hatthikkhandhe āropetvā nagarā nikkhamma "ahaṃ sīhassarakusamahārājā"ti 5- mahāpuriso
ugghosesi, yañca kelāsamuddhani ṭhatvā āḷavakoti. Tadā hi sakalajambūdīpe dvāre
ṭhatvā ugghositasadiso 6- ahosi. Tiyojanasahassavitthārato 7- ca himavāpi saṅkampi
yakkhassānubhāvena.
     So vātamaṇḍalaṃ samuṭṭhāpesi "eteneva samaṇaṃ palāpessāmī"ti. Te
puratthimādibhedā vātā samuṭṭhahitvā aḍḍhayojanayojanadviyojanatiyojanappamāṇāni
pabbatakūṭāni padāletvā vanagaccharukkhādīni uppīḷetvā 8- āḷavinagaraṃ pakkhantā 9-
@Footnote: 1 cha.Ma., i. papaṭikāyo     2 cha.Ma., i. sūyiṃsu        3 cha.Ma., i. apphoṭetvā
@4 cha.Ma. ugghosāpesi    5 cha.Ma. sīhassaramahākusarājā   6 cha.Ma., i. ugghositasadisaṃ
@7 cha.Ma., i....vitthato  8 cha.Ma. ummūlaṃ katvā, i. ummūletvā  9 ka. pakkhandā

---------------------------------------------------------------------------------------------
page306.
Jiṇṇahatthisālādīni cuṇṇantā 1- chadaniṭṭhakā ākāse bhamantā. 2- Bhagavā "mā
kassaci uparodho hotū"ti adhiṭṭhāsi. Te vātā dasabalaṃ patvā cīvarakaṇṇamattampi
cāletuṃ nāsakkhiṃsu. Tato mahāvassaṃ samuṭṭhāpesi "udakena ajjhottharitvā
samaṇaṃ māremī"ta. 3- Tassānubhāvena uparūpari satapaṭalasahassapaṭalādibhedā valāhakā
uṭṭhahitvā pavassiṃsu. Vuṭṭhidhārāvegena paṭhavī chiddā ahosi. Vanarukkhādīnaṃ upari
mahogho āgantvā dasabalassa cīvare ussāvabindumattampi temetuṃ nāsakkhi. Tato
pāsāṇavassaṃ samuṭṭhāpesi. Mahantāni mahantāni pabbatakūṭāni dhūmāyantāni
pajjalantāni ākāsenāgantavā dasabalaṃ patvā dibbamālāgulāni sampajjiṃsu. Tato
paharaṇavassaṃ samuṭṭhāpesi. Ekatodhārā ubhatodhārā asisattikhurappādayo dhūmāyantā
pajjalantā ākāsenāgantvā dasabalaṃ patvā dibbapupphāni ahesuṃ. Tato
aṅgāravassaṃ samuṭṭhāpesi. Kiṃsukavaṇṇā aṅgārā ākāsenāgantvā dasabalassa
pādamūle dibbapupphāni hutvā vikīrayiṃsu tato kukkulavassaṃ samuṭṭhāpesi. Accuṇho
kukkulo 4- ākāsenāgantvā dasabalassa pādamūle candanacuṇṇaṃ hutvā nipati. 5-
Tato vālikavassaṃ samuṭṭhāpesi. Atisukhumā vālikā dhūmāyantā pajjalantā
ākāsenāgantvā dasabalassa pādamūle dibbapupphāni hutvā nipatiṃsu. Tato
kalalavassaṃ samuṭṭhāpesi. Taṃ kalalavassaṃ dhūmāyantaṃ pajjalantaṃ ākāsenāgantvā
dasabalassa pādamūle dibbagandhaṃ hutvā nipati. Tato andhakāraṃ samuṭṭhāpesi
"bhiṃsetvā samaṇaṃ palāpessāmī"ti. Taṃ caturaṅgasamannāgataṃ andhakārasadisaṃ hutvā
dasabalaṃ patvā suriyappabhāvihatamiva andhakāraṃ antaradhāyi.
     Evaṃ yakkho imāhi navahi vātavassapāsāṇapaharaṇaṅgārakukkulavālikakalalandhakāravuṭṭhīhi
bhagavantaṃ palāpetuṃ asakkonto nānāvidhapaharaṇatthāya anekappakārarūpabhūtagaṇasamākulāya
caturaṅginiyā senāya sayameva bhagavantaṃ abhigato, te bhūtagaṇā
anekappakāre vikāre katvā "gaṇhatha hanathā"ti bhagavato upari āgacchantā viya
honti, apica kho niddhantalohapiṇḍaṃ viya makkhikā, bhagavantaṃ allīyituṃ asamatthāva
@Footnote: 1 cha.Ma. cuṇṇentā  2 cha.Ma., i. vidhamentā   3 cha.Ma., i. māressāmīti
@4 cha.Ma., i. accuṇhā kukkulā    5 cha.Ma., i. nipatiṃsu

---------------------------------------------------------------------------------------------
page307.
Ahesuṃ. Evaṃ santepi yathā bodhimaṇḍe māro āgatavelāyameva nivatto, tathā
anivattitvā upaḍḍharattimattaṃ byākulamakaṃsu. Evaṃ upaḍḍharattimattaṃ
anekappakāravibhiṃsanakadassanenapi bhagavantaṃ ca cāletuṃ asakkonto āḷavako cintesi
"yannūnāhaṃ kenaci ajeyyaṃ dussāvudhaṃ muñceyyan"ti.
     Cattāri kira āvudhāni lokasmiṃ seṭṭhāni:- sakkassa vajirāvudhaṃ
vessavaṇṇassa gadāvudhaṃ yamassa nayanāvudhaṃ āḷavakassa dussāvudhanti. Yadi hi sakko
ruddho 1- vajirāvudhaṃ sinerumatthake pahareyya, aṭṭhasaṭṭhisahassādhikayojanasatasahassaṃ
vinivijjhitvā heṭṭhato gaccheyya. Vessavaṇṇena kujjhanakāle vissajjitā gadā 2-
bahunnaṃ yakkhasahassānaṃ sīsaṃ pātetvā puna hatthapāsaṃ āgantvā tiṭṭhati.
Yamena ruddhena nayanāvudhena olokitamattena 3- anekāni kumbhaṇḍasahassāni
tattakapāle tilā viya pharantāni vinassanti. Āḷavako ruddho sace ākāse
dussāvudhaṃ muñceyya, dvādasavassāni devo na vasseyya. Sace paṭhaviyaṃ muñceyya.
Sabbarukkhatiṇādīni sussitvā dvādasavassantare na puna virūheyyuṃ. Sace samudde
muñceyya, tattakapāle udakabindu viya sabbamudakaṃ susseyya. Sace sinerusadisepi
pabbate muñceyya, khaṇḍākhaṇḍaṃ hutvā vikireyya, so evaṃ mahānubhāvaṃ dussāvudhaṃ
uttariyakataṃ 4- muñcitvā aggahesi. Yebhuyyena dasasahassīlokadhātudevatā vegena
sannipatiṃsu "ajja bhagavā āḷavakaṃ damessati, tattha dhammaṃ sossāmā"ti.
Yuddhadassanakāmāpi devatā sannipatiṃsu. Evaṃ sakalaṃpi ākāsaṃ devatāhi puṇṇaṃ
ahosi. 5-
     Atha āḷavako bhagavato samīpe uparūpari vicaritvā vatthāvudhaṃ muñci. Taṃ
asanivicakkaṃ viya ākāse bheravasaddaṃ karontaṃ dhūmāyantaṃ pajjalantaṃ bhagavantaṃ
patvā yakkhassa mānamaddanatthaṃ pādapuñjacoḷaṃ 6- hutvā pādamūle nipati. Āḷavako
taṃ disvā chinnavisāṇo viya usabho uddhaṭadāṭho viya sappo nittejo nimmado
@Footnote: 1 cha.Ma. duṭṭho, i. ruṭṭho, evamuparipi  2 i. visajjitaṃ tadāvudhaṃ
@3 cha.Ma. olokitamatte  4 cha.Ma. uttarisāṭakaṃ, i. uttarasāṭakaṃ
@5 cha.Ma., i. paripuṇṇaṃ     6 cha.Ma., i. pādapuñchanacoḷaṃ

---------------------------------------------------------------------------------------------
page308.
Nipatitamānatthaddho 1- hutvā cintesi "dussāvudhaṃ 2- me samaṇaṃ nābhibhosi, 3- kiṃ nu
kho kāraṇan"ti "idaṃ kāraṇaṃ, mettāvihārayutto samaṇo, handa naṃ rositvā
mettāya viyojemī"ti iminā sambandhenetaṃ vuttaṃ:- athakho āḷavako yakkho
yena bhagavā .pe. Nikkhama samaṇāti. Tatthāyamadhippāyo:- kasmā mayā
ananuññāto mama bhavanaṃ pavisitvā gharasāmiko viya itthāgārassa majjhe nisinnosi,
ananuyuttametaṃ samaṇassa yadidaṃ adinnaparibhogo itthīsaṃsaggo ca. Tasmā yadi tvaṃ
samaṇadhamme ṭhito, nikkhama samaṇāti. Eke pana "etāni aññāni ca pharusavacanāni
vatvā evāyaṃ etadavocā"ti bhaṇanti.
     Atha bhagavā "yasmā thaddho paṭithaddhabhāvena vinetuṃ na sakkā, so hi
paṭithaddhabhāve kayiramāne seyyathāpi caṇḍassa kukkurassa nāsāya pittaṃ bhindeyya, 4-
so bhiyyoso mattāya caṇḍataro assa, evaṃ thaddhataro hoti, mudunā pana so
sakkā vinetun"ti ñatvā sādhāvusoti piyavacanena tassa piyavacanaṃ 5- sampaṭicchitvā
nikkhami. Tena vuttaṃ sādhāvusoti bhagavā nikkhamīti.
     Tato āḷavako "subbaco vatāyaṃ samaṇo ekavacaneneva nikkhanto, evaṃ
nāma nikkhametuṃ sukhaṃ samaṇaṃ akāraṇenāhaṃ 6- sakalarattiṃ yuddhena abbhuyyāsin"ti
muducitto hutvā puna cintesi "idānipi na sakkā jānituṃ, kiṃ nu kho
subbacatāya nikkhanto udāhu kodhano, handāhaṃ vīmaṃsāmī"ti. Tato pavisa samaṇāti
āha. Atha subbacoti mudubhūtacittassa cittavavatthānakaraṇatthaṃ 7- puna piyavacanaṃ vadanto
sādhāvusoti bhagavā pāvisi. Āḷavako punappunaṃ tameva subbacabhāvaṃ vīmaṃsanto
dutiyaṃpi tatiyaṃpi nikkhama pavisāti āha. Bhagavāpi tathā akāsi. Yadi na kareyya,
pakatiyāva 8- thaddhayakkhassa cittaṃ thaddhataraṃ hutvā dhammakathāya bhājanaṃ na bhaveyya.
Tasmā yathā nāma mātā rodantaṃ puttakaṃ yaṃ so icchati, taṃ datvā vā katvā
vā saññāpesi, tathā bhagavā kilesarodanena rodantaṃ yakkhaṃ saññāpetuṃ yaṃ so
bhaṇati, taṃ akāsi. Yathā ca dhātī thaññaṃ apivantaṃ dārakaṃ yaṅkiñci 9- datvā
@Footnote: 1 cha.Ma., i. nipatitamānaddhajo  2 cha.Ma., i. dussāvudhampi  3 ka. nāvibhosi,
@Ma. nādhibhosi 4 ṭīkā. yāsiñceyyāti 5 cha.Ma., i. vacanaṃ 6 cha.Ma., i. akāraṇenevāhaṃ
@7 cha.Ma. mudubhūtacittavavatthānakaraṇatthaṃ   8 cha.Ma., i. pakatiyāpi   9 cha.Ma. kiñci

---------------------------------------------------------------------------------------------
page309.
Upalāḷetvā pāyeti, tathā bhagavā yakkhaṃ lokuttaradhammakhīraṃ pāyetuṃ tassa
kathitavacanakaraṇena 1- upalāḷento evamakāsi. Yathā ca puriso lābumhi catumadhuraṃ
pūretukāmo tassa abbhantaraṃ sodheti, evaṃ bhagavā yakkhassa citte lokuttaracatumadhuraṃ
pūretukāmo tassabbhantare kodhamalaṃ sodhetuṃ yāva tatiyaṃ nikkhamanapavisanaṃ akāsi.
     Athāḷavako "subbaco ayaṃ samaṇo, `nikkhamā'ti vutto nikkhamati, `pavisā'ti
vutto pavisati, yannūnāhaṃ imaṃ samaṇaṃ evameva sakalarattiṃ kilametvā pāde
gahetvā pāragaṅgāya khipeyyan"ti pāpakaṃ cittaṃ uppādetvā catutthavāraṃ āha
nikkhama samaṇāti. Taṃ ñatvā bhagavā na khvāhantanti āha. Evaṃ 2- vutte
taduttarikaraṇīyaṃ pariyesamāno pañhaṃ pucchitabbaṃ maññissati, taṃ dhammakathāya sukhaṃ
bhavissatīti ñatvā na khvāhantanti āha. Tattha naiti paṭikkhepe. Khoti
avadhāraṇe. Ahanti attanidassanaṃ. Tanti hetuvacanaṃ. Tenevettha "yasmā tvaṃ
evaṃ cintesi, tasmā ahaṃ āvuso neva nikkhamissāmi, yaṃ te karaṇīyaṃ, taṃ
karohī"ti evamattho daṭṭhabbo.
     Tato āḷavako yasmā pubbepi ākāsena gamanavelāyaṃ "kiṃ nu kho
evaṃ 3- suvaṇṇavimānaṃ, udāhu rajatamaṇivimānānaṃ aññataraṃ, handa naṃ passāmā"ti 4-
evaṃ attano vimānaṃ āgate iddhimante tāpasaparibbājake pañhaṃ pucchitvā
vissajjetuṃ asakkonte cittakkhepādīhi viheṭheti, tasmā bhagavantaṃpi tathā
viheṭhessāmīti maññamāno pañhaṃ tantiādimāha.
     Kuto panassa pañhoti? 5- tassa kira mātāpitaro kassapabhagavantaṃ
Payirupāsitvā aṭṭha pañhe saha vissajjanena uggahesuṃ, te daharakāle āḷavakaṃ
pariyāpuṇāpesuṃ, so kālaccayena vissajjanaṃ sammussi. Tato "ime pañhāpi mā
vinassantū"ti suvaṇṇapaṭṭe jātihiṅgulakena lekhāpetvā vimāne nikkhipi. Evameva
te 6- puṭṭhapañhā buddhavisayāva honti. Bhagavā taṃ sutvā yasmā buddhānaṃ
@Footnote: 1 cha.Ma. patthitavacanakaraṇena     2 cha.Ma. evaṃ vā       3 cha.Ma., i. etaṃ
@4 Ma. passissāmāti          5 cha.Ma., i. pañhāti     6 cha.Ma., i. evamete

---------------------------------------------------------------------------------------------
page310.
Pariccattalābhantarāyo vā jīvitantarāyo vā sabbaññutañāṇabyāmappabhānaṃ paṭighāto 1-
vā na sakkā kenaci kātuṃ, tasmā naṃ loke asādhāraṇaṃ buddhānubhāvaṃ dassento
na khvāhantaṃ āvuso passāmi sadevake loketiādimāha.
     Evaṃ bhagavā tassa bādhanacittaṃ paṭisedhetvā pañhāpucchane ussāhaṃ
janento āha apica tvaṃ āvuso puccha, yadākaṅkhasīti. Tassattho:- puccha, yadi
ākaṅkhasi, na me pañhāvissajjane bhāro atthi. Athavā puccha yaṃ ākaṅkhasi,
sabbantaṃ te 2- vissajjessāmīti sabbaññūpavāraṇaṃ pavāreti 3- asādhāraṇaṃ
paccekabuddhaaggasāvakamahāsāvakehi. Evaṃ bhagavatā sabbaññūpavāraṇāya pavāritāya athakho
āḷavako yakkho bhagavantaṃ gāthāya ajjhabhāsīti.
     Tattha kiṃsūdha vittanti kiṃsu idha vittaṃ. Vittanti dhanaṃ. Taṃ hi pītisaṅkhātaṃ
vittiṃ karoti, tasmā "vittan"ti vuccati. Suciṇṇanti sukataṃ. Sukhanti
kāyikacetasikaṃ sātaṃ. Āvahātīti āvahati āneti deti appeti. Haveiti daḷhatthe
nipāto. Sādutaranti atisayena sādu. "sādhutaran"tipi pāṭho. Rasānanti rasasaññitānaṃ
dhammānaṃ. Kathanti kena pakārena. Kathaṃjīvino jīvitaṃ kathaṃjīvījīvitaṃ. 4- Gāthābandhasukhatthaṃ
pana sānunāsikaṃ vuccati. Kathaṃjīvījīvitanti vā pāṭho, tassa "jīvantānaṃ kathaṃjīvin"ti
attho. Evaṃ imāya gāthāya "kiṃsu idha loke purisassa vittaṃ seṭṭhaṃ, kiṃsu
suciṇṇaṃ sukhamāvahāti, 5- kiṃsu have sādhutaraṃ rasānaṃ, kathaṃjīvījīvitaṃ seṭṭhamāhū"ti 5-
ime cattāro pañhe pucchi.
     Athassa bhagavā kassapadasabalena vissajjitanayeneva vissajjento imaṃ
gāthamāha saddhīdha vittanti. Tattha yathā hiraññasuvaṇṇādivittaṃ upabhogasukhaṃ āvahati,
khuppipāsādidukkhaṃ paṭibāhati, dāḷiddiyaṃ vūpasameti, muttādiratanapaṭilābhahetu hoti,
lokasantatiṃ ca āvahati, evaṃ lokiyalokuttarā saddhāpi yathāsambhavaṃ lokiyalokuttaraṃ
vipākasukhamāvahati, saddhādhurena paṭipannānaṃ jātijarādidukkhaṃ paṭibāhati, guṇadāḷiddiyaṃ
vūpasameti, satisambojjhaṅgādiratanapaṭilābhahetu hoti.
@Footnote: 1 cha.Ma....byāmappabhādipaṭighāto, i....byāmappabhādipaṭighāte  2 cha.Ma., i. sabbaṃ te
@3 cha.Ma., i. sabbaññupavāraṇaṃ pavāresi  4 cha.Ma., i. kathaṃjīvī jīvitaṃ, evamuparipi
@5-5 cha.Ma. kiṃ rasānaṃ sādutaraṃ, kathaṃ jīvitaṃ seṭṭhamāhūti,
@i. kiṃ .pe. kathaṃ jīvino jīvitaṃ

---------------------------------------------------------------------------------------------
page311.
                 "saddho sīlena sampanno    yasobhogasamappito
                  yaṃ yaṃ padesaṃ bhajati        tattha tattheva pūjito"ti 1-
vacanato lokasantatiṃ ca āvahatīti katvā "vittan"ti vuttaṃ. Yasmā panetaṃ 2-
saddhāvittaṃ anugāmikaṃ anaññasādhāraṇaṃ sabbasampattihetu, lokiyassa
hiraññasuvaṇṇādivittassāpi nidānaṃ. Saddhoyeva hi dānādīni puññāni katvā vittaṃ
adhigacchati, assaddhassa pana vittaṃ yāvadeva anatthāya hoti, tasmā seṭṭhanti vuttaṃ.
Purisassāti ukkaṭṭhaparicchedadesanā. Tasmā na kevalaṃ purisassa, itthīādīnampi
saddhāvittameva seṭṭhanti veditabbaṃ.
     Dhammoti dasakusaladhammo, dānasīlādidhammo vā. 3- Suciṇṇoti sukato
sucarito. Sukhamāvahātīti soṇaseṭṭhiputtaraṭṭhapālādīnaṃ viya manussasukhaṃ, sakkādīnaṃ
viya dibbasukhaṃ, pariyosāne mahāpadumādīnaṃ viya nibbānasukhañca āvahati.
     Saccanti ayaṃ saccasaddo anekesu atthesu dissati. Seyyathīdaṃ? "saccaṃ bhaṇe
Na kujjheyyā"tiādīsu 4- vācāsacce. "sacce ṭhitā samaṇabrāhmaṇā cā"tiādīsu 5-
viratisacce. "kasmā nu saccāni vadanti nānā, pavādiyāse kusalāvidānā"tiādīsu 6-
diṭṭhisacce. Cattārimāni bhikkhave brāhmaṇasaccānī"tiādīsu 7- brāhmaṇasacce.
"ekaṃ hi saccaṃ na dutiyamatthī"tiādīsu 8- paramatthasacce. "catunnaṃ saccānaṃ
kusalā"tiādīsu 9- ariyasacce. Idha pana paramatthasaccaṃ nibbānaṃ viratisaccañca
abbhantaraṃ katvā vācāsaccaṃ adhippetaṃ, yassānubhāvena udakādīni vase vattenti,
jātijarāmaṇapāraṃ taranti. Yathāha:-
@Footnote: 1 khu. dhamMa. 25/303/68 cittagahapativatthu         2 cha.Ma. pana tesaṃ
@3 cha.Ma. dānasīlabhāvanādhammo vā, i. dasakusalakammapathadhammo, dānasīlabhāvanādhammo vā
@4 khu. dhamMa. 25/234/56 mahāmoggallānattherapañhavatthu
@5 khu. jā. 28/358/140 mahāsutasomajātaka (syā)
@6 khu. sutta. 25/892/508 cūḷaviyūhasutta  7 aṅ. catukka. 21/185/201 samaṇasaccasutta
@8 khu. sutta. 25/991/508, khu. mahā. 29/549/351 cūḷaviyūhasuttaniddesa (syā)
@9 abhi. vibhaṅga. 35/216/134

---------------------------------------------------------------------------------------------
page312.
                        "saccavādena udakaṃ 1- pidhāyati 2-
                         visaṃpi saccena hananti paṇḍitā
                         saccena devo thanayaṃ pavassati
                         sacce ṭhitā nibbutiṃ patthayanti.
                         Yekecime atthi rasā pathabyā
                         saccaṃ tesaṃ sādutaraṃ rasānaṃ
                         sacce  ṭhitā samaṇabrāhmaṇā ca
                         taranti jātimaraṇassa pāran"ti. 3-
Sādutaranti sādutaraṃ madhurataraṃ paṇītataraṃ. Rasānanti ye ime "mūlaraso khandharaso"tiādinā
4- nayena sāyanīyadhammā, yekecime 5- "anujānāmi bhikkhave sabbaṃ phalarasaṃ, 6-
arasarūpo bhavaṃ gotamo, ye te brāhmaṇa rūparasā saddarasā, 7- anāpatti.
Rasarase, 8- ayaṃ dhammavinayo ekaraso vimuttiraso, 9- bhāgī vā bhagavā attharasassa
dhammarasassā"tiādinā 10- nayena dhutavāsupavajjaavasesabyañjanādayo 11- "dhammarasā"ti
vuccanti, tesaṃ rasānaṃ saccaṃ have sādutaraṃ saccameva sādutaraṃ. Sādhutaranti vā
seṭṭhataramuttamataraṃ. Mūlarasādayo hi sarīramupabrūhenti, saṅkilesikañca sukhamāvahanti.
Saccarase viratisaccavācāsaccaraso 12- samathavipassanādīhi cittamupabrūheti,
asaṅkilesikañca sukhamāvahanti. Vimuttiraso paramatthasaccarasaparibhāvitattā sādu,
attharasadhammarasā ca tadadhigamupāyabhūtaṃ atthañca dhammañca nissāya pavatti hoti. 13-
     Paññājīviṃ jīvitanti 14- ettha pana svāyaṃ 15- andhekacakkhudvicakkhukesu
dvicakkhupuggalo gahaṭṭho vā
@Footnote: 1 Ma. saccena vādenudakampi, cha. saccena vācenudakamhi 2 Sī., i. gādhati, cha.Ma. dhāvati
@3 khu.jā. 28/358/140 (syā)   4 abhi. saṅgaṇi. 34/628/193 rūpavibhatti
@5 cha.Ma., i. yecime    6 vinaYu. mahā. 5/300/84
@7 vinaYu. mahāvi. 1/3/2, aṅ. aṭṭhaka. 23/101(11)/175(syā) 8 vinaYu.
@mahāvi. 2/609/398  9 vinaYu. cūḷa. 7/385/209, aṅ. aṭṭhaka. 23/109(19)/205(syā)
@10 khu. mahā. 29/698/407, khu. cūḷa. 30/65/11 (syā)  11 cha.Ma. rūpācārarasupavajjā
@avasesābyañjanādayo, i. dravācārasūpakhajjaavasesabyañjanādayo
@12 i. saccarase viratisaccavācāsaccarasā        13 cha.Ma., i. pavattitoti
@14 ka. paññājīvinti                       15 cha.Ma., i. yvāyaṃ

---------------------------------------------------------------------------------------------
page313.
Kammantānuṭṭhānasaraṇagamanadānasaṃvibhāgasīlasamādānuposathakammādigahaṭṭhapaṭipadaṃ, pabbajito
vā avipaṭisārakasīlasaṅkhātaṃ taduttaricittavisuddhiādibhedaṃ 1-
pabbajitapaṭipadaṃ paññāya ārādhetvā jīvati, tassa paññāya
jīvino jīvitaṃ, taṃ paññājīviṃ jīvitaṃ 2- seṭṭhamāhūti evamattho daṭṭhabbo.
     Evaṃ bhagavatā vissajjite cattāropi pañhe sutvā attamano yakkho
avasesepi cattāro pañhe pucchanto kathaṃsu tarati oghanti gāthamāha. Athassa
bhagavā purimanayeneva vissajjento saddhāya taratīti gāthamāha. Tattha kiñcāpi yo
catubbidhamoghaṃ tarati so saṃsāraṇṇavaṃpi tarati, vaṭṭadukkhaṃpi acceti, kilesamalaṃpi 3-
parisujjhati, evaṃ santepi pana yasmā assaddho oghataraṇaṃ asaddahanto na
pakkhandati, pañcasu kāmaguṇesu cittavossaggena pamatto tattheva sattatāya 4-
saṃsāraṇṇavaṃ na tarati, kusīto dukkhaṃ viharati vokiṇṇo akusalehi dhammehi,
appañño suddhimaggaṃ ajānanto na parisujjhati, tasmā tappaṭipakkhaṃ dassentena
bhagavatā ayaṃ gāthā vuttā.
     Evaṃ vuttāya cetāya yasmā sotāpattiyaṅgapadaṭṭhānaṃ saddhindriyaṃ, tasmā
saddhāya tarati oghanti iminā padena diṭṭhoghataraṇaṃ sotāpattimaggaṃ sotāpannañca
pakāseti. Yasmā pana sotāpanno kusalānaṃ dhammānaṃ bhāvanāya sātaccakiriyāsaṅkhātena
appamādena samannāgato dutiyamaggaṃ ārādhetvā ṭhapetvā sakidevimaṃ
lokaṃ āgamanamaggaṃ avasesaṃ sotāpattimaggena atiṇṇaṃ bhavoghavatthuṃ saṃsāraṇṇavaṃ
tarati, tasmā appamādena aṇṇavanti iminā padena bhavoghataraṇaṃ sakadāgāmimaggaṃ
sakadāgāmiñca pakāseti. Yasmā ca sakadāgāmī viriyena tatiyamaggaṃ ārādhetvā
sakadāgāmimaggena anatītaṃ kāmoghavatthuṃ kāmoghasaññitañca kāmadukkhamacceti, tasmā
viriyena dukkhamaccetīti iminā 5- padena kāmoghataraṇaṃ anāgāmimaggaṃ anāgāmiñca
pakāseti. Yasmā pana anāgāmī vigatakāmasaññāya parisuddhāya paññāya
ekantaparisuddhaṃ catutthamaggapaññaṃ ārādhetvā anāgāmimaggena appahīnaṃ
avijjāsaṅkhātaṃ paramamalaṃ pajahati, tasmā paññāya parisujjhatīti iminā padena
@Footnote: 1 cha.Ma....bhedampi, i....bhedaṃ vā  2 cha.Ma. taṃ vā paññājīvitaṃ
@3 cha.Ma., i. kilesamalāpi  4 cha.Ma. visattattā, i. tatrevāsattavisattattā
@5 Sī.imināpi

---------------------------------------------------------------------------------------------
page314.
Avijjoghataraṇaṃ arahattamaggañca arahattañca pakāseti. Imāya ca arahattanikūṭena
kathitāya gāthāya pariyosāne yakkho sotāpattiphale patiṭṭhāsi.
     Idāni tameva "paññāya parisujjhatī"ti ettha vuttaṃ paññāpadaṃ gahetvā
attano paṭibhāṇena lokiyalokuttaramissakaṃ pañhaṃ pucchanto kathaṃsu labhate
paññanti imaṃ chappadaṃ gāthamāha. Tattha kathaṃsūti sabbattheva atthayuttipucchā
hoti. Ayaṃ hi paññādiatthaṃ ñatvā tassa yuttiṃ pucchati "kathaṃ kāya yuttiyā
kena kāraṇena paññaṃ labhatī"ti. Esa nayo dhanādīsu.
     Athassa bhagavā catūhi kāraṇehi paññālābhaṃ dassento saddahānotiādimāha.
Tassattho:- yena pubbabhāge kāyasucaritādibhedena aparabhāge ca
sattatiṃsabodhipakkhiyabhedena dhammena arahanto buddhapaccekabuddhasāvakā nibbānappattā,
taṃ saddahāno arahataṃ dhammaṃ nibbānapattiyā lokiyalokuttarapaññaṃ labhati, tañca
kho na saddhāmattakeneva. Yasmā pana saddhājāto upasaṅkamati, upasaṅkamanto
payirupāsati, payirupāsanto sotaṃ odahati, ohitasoto dhammaṃ suṇāti, tasmā
upasaṅkamanato pabhūti yāva dhammassavanena sussūsaṃ labhati. Kiṃ vuttaṃ hoti:-
taṃ dhammaṃ saddahitvāpi ācariyūpajjhāye kālena upasaṅkamitvā vattakaraṇena
payirupāsitvā yadā payirupāsanāya ārādhitacittā kiñci vattukāmā honti, atha
adhigatāya sotukāmatāya sotaṃ odahitvā suṇanto labhatīti. Evaṃ sussūsaṃpi ca
satiavippavāsena appamatto subhāsitadubbhāsitaññutāya vicakkhaṇoeva labhati, na
itaro. Tenāha "appamatto vicakkhaṇo"ti.
     Evaṃ yasmā saddhāya paññālābhasaṃvattanikaṃ paṭipadaṃ paṭipajjati, sussūsāya
sakkaccaṃ paññādhigamupāyaṃ suṇāti, appamādena gahitaṃ na pammussati, 1- vicakkhaṇatāya
anūnādhikaṃ aviparītañca gahetvā vitthārikaṃ karoti. Sussūsāya vā ohitasoto
paññāpaṭilābhahetuṃ dhammaṃ suṇāti, appamādena sutadhammaṃ dhāreti, vicakkhaṇatāya
dhatānaṃ dhammānaṃ atthamupaparikkhati, anupubbena 2- paramatthasaccaṃ sacchikaroti, tasmāssa
@Footnote: 1 cha.Ma., i. pamussati             2 cha.Ma., i. athānupubbena

---------------------------------------------------------------------------------------------
page315.
Bhagavā "kathaṃsu labhate paññan"ti puṭṭho imāni cattāri kāraṇāni dassento
imaṃ gāthamāha:- 1- saddahāno .pe. Vicakkhaṇoti. 1-
     Idāni tato pare tayo pañhe vissajjento paṭirūpakārīti imaṃ gāthamāha.
Tattha desakālādīni ahāpetvā lokiyassa lokuttarassa vā dhanassa paṭirūpaṃ
adhigamupāyaṃ karotīti paṭirūpakārī. Dhuravāti cetasikaviriyavasena anikkhittadhuro.
Uṭṭhātāti "yo ca sītañca uṇhañca, tiṇā bhiyyo na maññatī"tiādinā 2- nayena
kāyikaviriyavasena uṭṭhānasampanno asithilaparakkamo. Vindate dhananti ekamūsikāya
nacirasseva catusatasahassasaṅkhaṃ cūḷakantevāsī viya lokiyadhanañca mahallakamahātissatthero 3-
viya lokuttaradhanañca labhati. So "tīhiyeva iriyāpathehi viharissāmī"ti vattaṃ katvā
thīnamiddhāgamavelāya palālacumbaṭakaṃ temetvā sīse katvā galappamāṇaṃ udakaṃ
pavisitvā thīnamiddhaṃ paṭibāhanto dasahi vassehi arahattaṃ pāpuṇi. Saccenāti
vacīsaccenāpi "saccavādī bhūtavādī"ti, paramatthasaccenāpi "buddho paccekabuddho
ariyasāvako"ti evaṃ kittiṃ pappoti. Dadanti yaṅkiñci icchitapatthitaṃ dadanto
mattāni ganthati, sampādeti karotīti attho. Duddadaṃ vā dadaṃ taṃ ganthati.
Dānamukhena vā cattāripi saṅgahavatthūni gahitānīti veditabbāni, tehi mittāni
karotīti vuttaṃ hoti.
     Evaṃ gahaṭṭhapabbajitānaṃ sādhāraṇena lokiyalokuttaramissakena nayena
cattāro pañhe vissajjetvā idāni "kathaṃ pecca na socatī"ti imaṃ pañcamaṃ
pañhaṃ gahaṭṭhavasena vissajjento yassetetiādimāha. Tassattho:- yassa
"saddahāno arahatan"ti ettha vuttāya sabbakalyāṇadhammuppādikāya saddhāya
samannāgatattā saddhassa, gharamesinoti ettha 4- gharāvāsaṃ pañca vā kāmaguṇe
esantassa gavesantassa kāmabhogino gahaṭṭhassa "saccena kittiṃ pappotī"ti ettha
vuttappakāraṃ saccaṃ, "sussūsaṃ labhate paññan"ti ettha sussūsapaññānāmena vuttova
dhammo, "dhuravā uṭṭhātā"ti ettha dhuranāmena uṭṭhānanāmena ca vuttā dhiti,
@Footnote: 1-1 cha.Ma., i. ime pāṭhā na dissanti  2 khu. thera. 26/232/308
@mātaṅgaputtattheragāthā  3 Ma. mallakamahātissatthero  4 cha.Ma. ayaṃ pāṭho na dissati

---------------------------------------------------------------------------------------------
page316.
"dadaṃ mittāni ganthatī"ti ettha vuttappakāro cāgo cāti ete caturo dhammā
santi, sa ve pecca na socatīti idhalokā paralokaṃ gantvā sa ve pecca
na socatīti.
     Evaṃ bhagavā pañcamaṃpi pañhaṃ vissajjetvā taṃ yakkhaṃ codento iṅgha
aññepītiādimāha. Tattha iṅghāti codanatthe nipāto. Aññepīti aññepi
dhamme puthū samaṇabrāhmaṇe pucchassu. Aññepi vā pūraṇādayo sabbaññupaṭiññe
puthū samaṇabrāhmaṇe pucchassu, yadi amhehi "saccena kittiṃ pappotī"ti ettha
vuttappakārā saccā bhiyyo kittippattikāraṇaṃ vā, "sussūsaṃ labhate paññanti
ettha sussūsāti paññāpadesena vuttā dammā bhiyyo lokiyalokuttarapaññāpaṭilābhakāraṇaṃ
vā, "dadaṃ mittāni ganthatī"ti ettha vuttappakārā cāgā bhiyyo
mittaganthanakāraṇaṃ vā, "dhuravā uṭṭhātā"ti ettha taṃ taṃ atthavasaṃ paṭicca
dhuranāmena uṭṭhānanāmena ca vuttāya mahābhāraharaṇaṭṭhena 1- ussoḷhibhāvappattāya
viriyasaṅkhātāya khantyā bhiyyo lokiyalokuttaradhanavindanakāraṇaṃ vā, "saccaṃ dhammo
dhiti cāgo"ti evaṃ vuttehi imeheva catūhi dhammehi bhiyyo asmā lokā paralokaṃ
gantvā 2- pecca asocanakāraṇaṃ vā idha vijjatīti ayamettha saddhiṃ saṅkhepayojanāya
atthavaṇṇanā. Vitthārato pana ekamekaṃ padaṃ atthuddhārapaduddhārapadavaṇṇanānayehi
vibhajitvā veditabbā.
     Evaṃ vutte yakkho yena saṃsayena aññe puccheyya, tassa pahīnattā
kathaṃ nu dāni puccheyyaṃ, puthū samaṇabrāhmaṇeti vatvā yepissa apucchanakāraṇaṃ na
jānanti, tepi jānāpento yohaṃ 3- ajja pajānāmi, yo attho samparāyikoti
āha. Tattha ajjāti ajjādikaṃ 4- katvāti adhippāyo. Pajānāmīti yathāvuttena
pakārena jānāmi. Yo atthoti ettāvatā "sussūsaṃ labhate paññan"tiādinā
nayena vuttaṃ diṭṭhadhammikaṃ dasseti. Samparāyikoti iminā "yassete caturo
dhammā"ti vuttaṃ pecca sokābhāvakaraṃ 5- samparāyikaṃ. Atthoti ca kāraṇassetaṃ
@Footnote: 1 cha.Ma., i. mahābhārasahanatthena     2 cha.Ma. ayaṃ pāṭho na dissati     3 Sī. sohaṃ
@4 cha.Ma., i. ajjādiṃ             5 cha.Ma. sokābhāvakāraṇaṃ

---------------------------------------------------------------------------------------------
page317.
Adhivacanaṃ. Ayañhi atthasaddo "sātthaṃ sabyañjanan"ti 1- evamādīsu pāṭhatthe 2-
vattati. "attho me gahapati hiraññasuvaṇṇenā"tiādīsu 3- vikkhaṇe. 4- "hoti sīlavataṃ
attho"tiādīsu 5- vuḍḍhimhi. "bahujano bhajate atthahetū"tiādīsu dhane.
"ubhinnamatthaṃ caratī"tiādisu 6- hite. "atthe jāte ca paṇḍitan"tiādīsu 7- kāraṇe.
Idha pana kāraṇe. Tasmā yaṃ paññādilābhādīnaṃ 8- kāraṇaṃ diṭṭhadhammikaṃ, yañca pecca
sokābhāvassa kāraṇaṃ samparāyikaṃ, taṃ yohaṃ ajja bhagavatā vuttanayena sāmaṃyeva
pajānāmi, so kathaṃ 9- nu dāni puccheyyaṃ puthū samaṇabrāhmaṇeti evamettha
saṅkhepato attho veditabbo.
     Evaṃ yakkho "pajānāmi yo attho samparāyiko"ti vatvā tassa ñāṇassa
bhagavaṃmūlakattaṃ dassento atthāya vata me buddhoti āha. Tattha atthāyāti
hitāya vuḍḍhiyā vā. 10- Yattha dinnaṃ madapphalanti "yassete caturo dhammā"ti
ettha vuttacāgena yattha dinnaṃ mahapphalaṃ, taṃ aggadakkhiṇeyyaṃ buddhaṃ pajānāmīti
attho. Keci pana "saṃghaṃ sandhāya evamāhā"ti bhaṇanti.
     Evaṃ imāya gāthāya attano hitādhigamaṃ dassetvā idāni sahitapaṭipattiṃ
dīpento so ahaṃ vicarissāmī"tiādimāha. Tattha gāmā gāmanti devagāmā
devagāmaṃ. Purā puranti devanagarato devanagaraṃ. Namassamāno sambuddhaṃ, dhammassa
ca sudhammatanti "sammāsambuddho vata bhagavā, svākkhāto vata bhagavatā dhammo"tiādinā
nayena buddhasubodhitañca, dhammasudhammatañca, casaddena "supaṭipanno vata
bhagavato sāvakasaṃgho"tiādinā saṃghasuppaṭipattiñca 11- abhitthavitvā namassamāno
dhammaghosako hutvā vicarissāmīti vuttaṃ hoti.
@Footnote: 1 vinaYu. mahāvi. 1/1/1 verañjakaṇḍa, dī.sīla. 9/255/37 ambaṭṭhasutta  2 Sī. padatthe
@3 dī. mahā. 10/250/153 gahapatiratana, Ma. upari. 14/258/227 bālapaṇḍitasutta
@4 i. ācikkhaṇe  5 khu. jā. ekaka. 27/11/4 lakkhaṇajātaka (syā)
@6 khu. jā. sattaka. 27/1033/221 kapijātaka, saṃ. sagā. 15/250/267 vepacittisutta,
@khu.thera. 26/443/337 brahmadattattheragāthā  7 khu. jā. ekaka. 27/92/30
@madāsārajātaka (syā)  8 Ma. paññāya lābhādīnaṃ, i. paññādilābhakāraṇaṃ
@9 i. so ahaṃ kathaṃ  10 Sī. saṃghasuppannatañca  11 cha.Ma., i. ca

---------------------------------------------------------------------------------------------
page318.
     Evamimāya gāthāya pariyosānaṃ ca rattivibhāvanaṃ ca sādhukārasadduṭṭhānañca
āḷavakakumārassa yakkhabhavanaṃ ānayanañca ekakkhaṇeyeva ahosi. Rājapurisā
sādhukārasaddaṃ sutvā "evarūpo sādhukārasaddo ṭhapetvā buddhe na aññesaṃ
abbhuggacchati, āgato nu kho bhagavā"ti āvajjentā bhagavato sarīrappabhaṃ disvā
pubbe viya bahi aṭhatvā nibbisaṅkā 1- antoyeva pavisitvā addasaṃsu bhagavantaṃ
yakkhassa bhavane nisinnaṃ, yakkhaṃ ca añjaliṃ paggahetvā ṭhitaṃ. Disvāna yakkhaṃ āhaṃsu
"ayaṃ te mahāyakkha rājakumāro balikammāya ānīto, handa naṃ khāda vā
bhuñja vā, yathāpaccayaṃ vā karohī"ti. So sotāpannatāya 2- lajjito visesena ca
bhagavato purato evaṃ vuccamāno atha taṃ kumāraṃ ubhohi hatthehi paṭiggahetvā
bhagavato upanāmesi "ayaṃ bhante kumāro mayhaṃ pesito, imāhaṃ bhagavato dammi,
hitānukampakā buddhā, paṭiggaṇhātu bhante bhagavā imaṃ dārakaṃ imassa hitatthāya
sukhatthāyā"ti. Imañca gāthamāha:-
               "imaṃ kumāraṃ satapuññalakkhaṇaṃ
                sabbaṅgupetaṃ paripuṇṇabyañjanaṃ
                udaggacitto sumano dadāmi te
                paṭiggaha lokahitāya cakkhumā"ti.
     Paṭiggahesi bhagavā kumāraṃ. Paṭiggaṇhanto ca yakkhassa ca kumārassa ca
maṅgalakaraṇatthaṃ pādūnagāthaṃ abhāsi. Taṃ yakkho kumāraṃ saraṇaṃ gamenno tikkhattuṃ
catutthapādena pūresi. Seyyathīdaṃ:-
               "dīghāyuko hotu ayaṃ kumāro
                tuvañca yakkha sukhito bhavāhi
                abyādhitā lokahitāya tiṭṭhatha
                ayaṃ kumāro saraṇamupeti buddhaṃ.
@Footnote: 1 Ma.nirāsaṅkā     2 cha.Ma., i. sotāpannattā

---------------------------------------------------------------------------------------------
page319.
                 Dīghāyuko hotu ayaṃ kumāro
                 tuvañca yakkha sukhito bhavāhi
                 abyādhitā lokahitāya tiṭṭhatha
                 ayaṃ kumāro saraṇamupeti dhammaṃ.
                 Dīghāyuko hoti ayaṃ kumāro
                 tuvañca yakkha sukhito bhavāhi
                 abyādhitā lokahitāya tiṭṭhatha
                 ayaṃ kumāro saraṇamupeti saṃghan"ti.
     Atha bhagavā kumāraṃ rājapurisānaṃ adāsi "imaṃ vaḍḍhetvā puna mameva
dethā"ti. Evaṃ so kumāro rājapurisānaṃ hatthato yakkhassa hatthaṃ, yakkhassa
hatthato bhagavato hatthaṃ, bhagavato hatthato puna rājapurisānaṃ hatthaṃ gatattā
nāmato "hatthako āḷavako"ti jāto. Taṃ ādāya paṭinivatte rājapurise
disvā kassakavanakammikādayo "kiṃ yakkho kumāraṃ atidaharattā na icchī"ti bhītā
pucchiṃsu. Rājapurisā "mā bhāyatha, khemaṃ katañca 1- bhagavatā"ti sabbamārocesuṃ. Tato
"sādhu sādhū"ti sakalaṃ āḷavinagaraṃ ekakolāhalena yakkhābhimukhaṃ ahosi. Yakkhopi
bhagavato bhikkhācārakāle anuppatte pattacīvaraṃ gahetvā upaḍḍhamaggaṃ āgantvā 2-
nivatti.
     Atha bhagavā nagare piṇḍāya caritvā katabhattakicco nagaradvāre
aññatarasmiṃ vivitte rukkhamūle paññattapavarabuddhāsane 3- nisīdi. Tato mahājanakāyena
saddhiṃ rājā ca nāgarā ca ekato sampiṇḍitvā bhagavantaṃ upasaṅkamma vanditvā
parivāretvā nisinnā "kathaṃ bhante evaṃ dāruṇaṃ yakkhaṃ damayitthā"ti pucchiṃsu.
Tesaṃ bhagavā yuddhamādiṃ katvā "evaṃ navavidhaṃ vassaṃ vassitvā 4- evaṃ vibhiṃsanakaṃ
akāsi, evaṃ pañhaṃ pucchi, tassāhaṃ evaṃ vissajjesin"ti tamevāḷavakasuttaṃ kathesi.
@Footnote: 1 cha.Ma., i. pataṃ              2 cha.Ma. anugantvā, i. gantvā
@3 cha.Ma. paññattavara..., i. paññattabuddhāsane    4 cha.Ma. vassetvā, i. vassi

---------------------------------------------------------------------------------------------
page320.
Kathāpariyosāne 1- caturāsītipāṇasahassāni dhammābhisamayo ahosīti. 2- Tato rājā ceva
nāgarā ca vessavaṇṇamahārājassa bhavanasamīpe yakkhassa bhavanaṃ katvā pupphagandhādisakkārupetaṃ
niccabaliṃ pavattesuṃ. Tañca kumāraṃ viññutaṃ pattaṃ "tvaṃ bhagavantaṃ
nissāya jīvataṃ labhi, gaccha bhagavantaṃyeva payirupāsassu bhikkhusaṃghañcā"ti vissajjesuṃ.
So bhagavantañca bhikkhusaṃghañca payirupāsamāno nacirasseva anāgāmiphale patiṭṭhāya
sabbaṃ buddhavacanaṃ uggahetvā pañcasataupāsakaparivāro ahosi. Bhagavā ca naṃ
etadagge niddisi "etadaggaṃ bhikkhave mama sāvakānaṃ upāsakānaṃ catūhi
saṅgahavatthūhi 3- parisaṃ saṅgaṇhantānaṃ yadidaṃ hatthako āḷavako"ti. 4- Dvādasama.
                     Iti yakkhasaṃyuttavaṇṇanā niṭṭhitā.
                          -------------
@Footnote: 1 i. suttapariyosāne   2 cha.Ma., i. ahosi   3 ka. vatthūhi
@4 aṅ. ekaka. 20/251/27 etadagga...chaṭṭhavagga

---------------------------------------------------------------------------------------------
page321.
                           11. Sakkasaṃyutta
                            1. Paṭhamavagga
                         1. Suvīrasuttavaṇṇanā
     [247] Sakkasaṃyuttassa paṭhame abhiyaṃsūti kadā abhiyaṃsu 1- ? yadā balavanto
ahesuṃ, tadā tatrāyaṃ anupubbīkathā:- sakko kira magadharaṭṭhe acalagāmake 2- magho
nāma māṇavo hutvā tettiṃsa purise gahetvā kalyāṇakammaṃ karonto satta
vattapadāni pūretvā tattha kālakato devaloke nibbatti. Taṃ balavakammānubhāvena
saparisaṃ sesadevatā dasahi ṭhānehi adhigaṇhantaṃ disvā "āgantukadevaputtā
āgatā"ti nevāsikā gandhapānaṃ 3- sajjayiṃsu. Sakko sakaparisāya saññaṃ adāsi
"mārisā mā gandhapānaṃ pivittha, pivanākāramattameva dassethā"ti. Te tathā akaṃsu.
Nevāsikadevaputtā 4- suvaṇṇasarakehi upanītaṃ gandhapānaṃ yāvadatthaṃ pivitvā mattā
tattha tattha suvaṇṇapaṭhaviyaṃ patitvā sayiṃsu. Sakko "gaṇhatha puttamatāya putte"ti 5-
te pādesu gahetvā sinerupāde khipāpesi. Sakkassa puññatejena tadanuvattakāpi
sabbe tattheva patiṃsu. Te sineruvemajjhakāle saññaṃ labhitvā "tātā na suraṃ
pivimhā"ti 6- āhaṃsu. Tato paṭṭhāya asurā nāma jātā. Atha nesaṃ
kammapaccayautusamuṭṭhānaṃ sinerussa heṭṭhimatale dasayojanasahassamattaṃ 7- asurabhavanaṃ
nibbatti. Sakko tesaṃ nivattitvā 8- anāgamanatthāya ārakkhaṃ ṭhapesi, yaṃ sandhāya
vuttaṃ:-
                   "antarā dvinnaṃ ayujjhapurānaṃ
                    pañcavidhā ṭhapitā abhirakkhā
                    udakaṃ 9- karoṭi payassa ca hārī
                    madanayutā caturo ca mahatthā"ti. 10-
@Footnote: 1 ṭīkā. yuddhasajjābhimukhā hutvā gacchiṃsu   2 cha.Ma. macalagāmake, i. ayaṃ pāṭho na
@dissati  3 Sī., i. gaṇḍapānaṃ, evamuparipi    4 cha.Ma., i. nevāsikadevatā
@5 Ma. dhuttahatāya sutteti, cha. puttahatāya putteti, i. suttahatāya sutteti
@6 cha.Ma. tātā na suraṃ pivimha, na suraṃ pivimha, na suraṃ pivimhāti
@7 cha.Ma., i. dasayojanasahassaṃ  8 cha.Ma. nivattetvā
@9 Sī., Ma., i. uraga    10 Sī., i. mahantāti

---------------------------------------------------------------------------------------------
page322.
     Dve nagarāni hi yuddhena gahetuṃ asakkuṇeyyatāya ayujjhapurāni nāma
jātāni devanagarañca asuranagarañca. Yadā hi asurā balavanto honti, atha
devehi palāyitvā devanagaraṃ pavisitvā dvāre pidahite asurānaṃ satasahassaṃpi kiñci
kātuṃ na sakkoti. Yadā devā balavanto honti, athāsurehi palāyitvā
asuranagarassa dvāre pidahite sakkānaṃ satasahassaṃpi kiñci kātuṃ na sakkoti. Iti
imāni dve nagarāni ayujjhapurāni nāma. Tesaṃ antarā etesu udakādīsu 1-
pañcasu ṭhānesu sakkena ārakkhā ṭhapitā. Tattha udakasaddena 2- nāgā gahitā.
Te hi udake balavanto honti. Tassa 3- sinerussa paṭhamālinde etesaṃ ārakkhā.
Karoṭisaddena supaṇṇā gahitā. Tesaṃ kira karoṭi nāma pānabhojanaṃ, 4- tena
nāmaṃ labhiṃsu. Dutiyālinde etesaṃ ārakkhā. Payassuhārisaddena kumbhaṇḍā gahitā.
Dānavarakkhasā kira te. Tatiyālinde etesaṃ ārakkhā. Madanayutasaddena yakkhā
gahitā. Visamacārino kira te yujjhasoṇḍā. 5- Catutthālinde etesaṃ ārakkhā.
Caturo ca mahatthāti cattāro mahārājāno vuttā. Pañcamālinde etesaṃ
ārakkhā. Tasmā yadi asurā kupitā vilacittā devanagaraṃ 6- upayanti, 7- yaṃ girino
paṭhamaṃ paribhaṇḍaṃ, taṃ uragā paṭibāhanti. 8- Evaṃ sesesu sesā.
     Te pana asurā āyuvaṇṇayasaissariyasampattīhi 9- tāvatiṃsasadisāva. Tasmā
antarā attānaṃ ajānitvā pāṭaliyā pupphitāya "na idaṃ devanagaraṃ, tattha
pāricchattako pupphati, idha pana cittapāṭalī, jarasakkenāmhākaṃ suraṃ pāyetvā
vañcitā, devanagarañca no gahitaṃ, gacchāma tena saddhiṃ yujjhissāmā"ti hatthiassarathe
āruyha suvaṇṇarajatamaṇiphalikāni 10- gahetvā yuddhasajjā hutvā asurabheriyo
vādetvā 11- mahāsamudde udakaṃ dvidhā bhetvā uṭṭhahanti. Te deve vuṭṭhe
vammikamakkhikā vammikaṃ viya sineruṃ abhiruhituṃ ārabhanti. Atha nesaṃ paṭhamaṃ nāgehi
@Footnote: 1 Sī.Ma., i. uragādīsu     2 Sī., Ma., i. uragasaddena   3 cha.Ma., i. tasmā
@4 Sī., Ma. pāṇabhojanaṃ      5 Sī., i. yuddhasoṇḍā  6 cha.Ma., i. devapuraṃ
@7 Sī. yuddhepi, i. pañcavidhesu   8 i. uragā paribahīya tiṭṭhanti
@9 cha.Ma. āyuvaṇṇarasa...  10 cha.Ma., i....maṇiphalakāni  11 cha.Ma., i. vādentā

---------------------------------------------------------------------------------------------
page323.
Saddhiṃ yuddhaṃ hoti. Tasmiṃ no pana yuddhe na kassaci chavi vā cammaṃ vā chijjati,
na lohitaṃ uppajjati, kevalaṃ kumārakānaṃ dārumeṇḍakayuddhaṃ viya aññamaññaṃ
santāpanamattameva 1- hoti. Koṭisatāpi koṭisahassāpi nāgā tehi saddhiṃ yujjhitvā
te asurapuraṃyeva pavesetvā nivattanti.
     Yadā 2- pana asurā balavanto honti, atha nāgā osakkitvā dutiye
ālinde supaṇṇehi saddhiṃ ekatova hutvā yujjhanti. Esa nayo supaṇṇādīsupi.
Yadā pana tāni pañcapi ṭhānāni asurā maddanti, tadā ekato sampiṇḍitānipi
pañca balāni osakkanti. Atha cattāro mahārājāno gantvā sakkassa taṃ
pavattiṃ ārocenti. Sakko tesaṃ vacanaṃ sutvā diyaḍḍhayojanasatikaṃ vejayantarathaṃ
āruyha sayaṃ vā nikkhamati, ekaṃ vā puttaṃ peseti. Imasmiṃ pana kāle puttaṃ
pesetukāmo tāta suvīrātiādimāha.
     Evaṃ bhaddantavāti khoti evaṃ hotu bhaddaṃ tava iti kho. Pamādaṃ
āpādesīti pamādaṃ akāsi. Accharāsaṅghaparivuto saṭṭhiyojanaṃ vitthārena
suvaṇṇamahāvīthiṃ otaritvā nakkhattaṃ kīḷanto nandanavanādīsu vicaratīti attho.
     Anuṭṭhahanti anuṭṭhahanto. Avāyāmanti avāyamanto. Alasvāyanti 3-
alaso ayaṃ. 4- Na ca kiccāni kārayeti kiñci kiccaṃ nāma na kareyya.
Sabbakāmasamiddhassāti sabbakāmehi samiddho assa. Tamme sakka varaṃ disāti
sakka devaseṭṭha taṃ me varaṃ uttamaṃ ṭhānaṃ okāsaṃ disa ācikkha kathehīti vadati.
Nibbānassa hi so maggoti kammaṃ akatvā jīvitaṭṭhānaṃ nāma nibbānassa
maggo. Paṭhamaṃ.
                         2. Susimasuttavaṇṇanā
     [248] Dutiye susimanti attano puttasahassassa antare evaṃ nāmakaṃ
ekaṃ puttakameva. Dutiyaṃ.
@Footnote: 1 cha.Ma., i. santāsanamattameva, i. santasanamattameva       2 Sī. Ma., i. sace
@3 cha.Ma. alasvassa, i. alasassa             4 cha.Ma., i. alaso assa

---------------------------------------------------------------------------------------------
page324.
                         3. Dhajaggasuttavaṇṇanā
     [249] Tatiye samupabyūḷhoti sampiṇḍito rāsibhūto. Dhajaggaṃ
ullokeyyāthāti sakkassa kira diyaḍḍhayojanasatāyāmo ratho. Tassa hi
pacchimanto paṇṇāsayojano, majjhe rathapañjaro paṇṇāsayojano, rathasandhito yāva
rathasīsāni 1- paṇṇāsayojanāni. Tadeva pamāṇaṃ diguṇaṃ katvā tiyojanasatāyāmotipi
vadantiyeva. Tasmiṃ 2- yojanapallaṅko attharito, 2- tiyojanikaṃ setacchattaṃ matthake
ṭhapitaṃ, ekasmiṃyeva yuge sahassājaññā yuttā, sesālaṅkārassa pamāṇaṃ natthi. Dhajo
panassa aḍḍhatiyayojanasatāni uggato, yassa vātāhatassa pañcaṅgikaturiyasseva saddo
niccharati, taṃ ullokeyyāthāti vadati. Kasmā? taṃ passantānaṃ hi rājā no
āgantvā parisapariyante nikhātathambho viya ṭhito, kassa mayaṃ bhāyāmāti bhayaṃ na
hoti. Pajāpatissāti so kira sakkena samānavaṇṇo samānāyuko dutiyāsanaṃ
labhati. Tathā varuṇo īsāno ca. Varuṇo pana tatiyāsanaṃ labhati, īsāno catutthaṃ.
Palāyīti asurehi parājito tasmiṃ rathe ṭhito appamattakaṃpi rajaṃ vā 3- disvā
palāyanadhammo.
     Itipi so bhagavātiādīni visuddhimagge vitthāritāneva. Idamavocāti idaṃ
dhajaggaparittaṃ nāma bhagavā avoca, yassa āṇākhette koṭisatasahassacakkavāḷe
ānubhāvo vattati. Idaṃ āvajjetvā hi yakkhabhayacorabhayādīhi dukkhehi muttānaṃ
anto natthi. Tiṭṭhatu aññadukkhavūpasamo, idaṃ āvajjento 4- hi pasannacitto
ākāsepi patiṭṭhaṃ labhati.
     Tatridaṃ vatthu:- dīghavāpīcetiyampi kira sudhākamme kayiramāne eko daharo
muddhavedikāpādato 5- patitvā cetiyakucchiyā bhassati. Heṭṭhā ṭhito bhikkhusaṃgho
"dhajaggaparittaṃ āvuso āvajjāhī"ti āha. So maraṇabhayena tajjito "dhajaggaparittaṃ
maṃ rakkhatū"ti āha. Tāvadevassa cetiyakucchito dve iṭṭhakā nikkhamitvā
@Footnote: 1 cha.Ma., i. rathasīsā             2-2 cha.Ma., i. yojanikapallaṅko atthato
@3 Sī., i. rajaṃ vā dhajaṃ vā, cha.Ma. rajadhajaṃ     4 cha.Ma., i. āvajjamāno
@5 Sī., i. mūlavedikāpādato, Ma. muddhavedikāpārago

---------------------------------------------------------------------------------------------
page325.
Sopānaṃ hutvā aṭṭhaṃsu, upariṭṭhitā vallinisseṇiṃ otāresuṃ. Tasmiṃ nisseṇiyaṃ
ṭhite iṭṭhakā yathāṭṭhāneyeva aṭṭhaṃsu. Tatiyaṃ.
                        4. Vepacittisuttavaṇṇanā
     [250] Catutthe vepacittīti so kira asurānaṃ sabbajeṭṭhako. Yenāti
nipātamattaṃ nanti taṃ. 1- Kaṇṭhapañcamehīti dvīsu hatthesu pādesu kaṇṭhe
cāti evaṃ pañcahi bandhanehi. Tāni pana nalinasuttaṃ viya makkaṭakasuttaṃ viya ca
cakkhussāpāthaṃ āgacchanti, iriyāpathaṃ rumhanti 2- tehi pana citteneva bajjhati.
Citteneva muccati. Akkosatīti corosi bālosi muḷhosi thenosi oṭṭhosi
goṇosi gadrabhosi nerayikosi tiracchānagatosi, natthi tuyhaṃ sugati, duggatiyeva tuyhaṃ
sugati, duggatiyeva tuyhaṃ pāṭikaṅkhāti imehi dasahi akkosavatthūhi akkosati.
Paribhāsatīti jarasakka na tvaṃ sabbakālaṃ jinissasi, yadā asurānaṃ jayo bhavissati,
tadā taṃpi evaṃ bandhitvā asurabhavanassa dvāre nipajjāpetvā pothāpessāmītiādīni
3- vatvā tajjeti. Sakko vijitavijayo na taṃ manasikaroti, mahāpaṭiggahaṇaṃ
panassa matthake vidhunanto sudhammaṃ devasabhaṃ pavisati ceva nikkhamati ca. Ajjhabhāsīti
"kiṃ nu kho esa sakko imāni pharusavacanāni bhayena titikkhati, udāhu
adhivāsanakhantiyā samannāgatattā"ti vīmaṃsanto abhāsi.
     Dubbalyā noti dubbalabhāvena nu. Paṭisaṃyujeti paṭisaṃyujjeyya paṭipphareyya.
Pabhijjeyyunti virajjeyyuṃ. Pakujjeyyuntipi pāṭho. Paranti paccatthikaṃ. Yo sato
upasammatīti yo satimā hutvā upasammati, tassa upasamaṃyevāhaṃ bālassa paṭisedhanaṃ
maññeti attho. Yadā naṃ maññatīti yasmā taṃ maññeti. Ajjhāruhatīti
ajjhottharati. Gova bhiyyo palāyinanti yathā goyūthe 4- tāvadeva dve gāvo
yujjhante gogaṇo olokento tiṭṭhati, 5- yāva na eko palāyati, 5- yadā pana
eko palāyati, atha naṃ palāyantaṃ sabbo gogaṇo bhiyyo ajjhottarati, evaṃ
dummedho khamantaṃ bhiyyo ajjhottharatīti attho.
@Footnote: 1 cha.Ma., i. ca   2 Sī., i. rundhanti, rujjhanti   3 Ma. ṭhapessāmītiādīni
@4 cha.Ma. goyuddhe, i.yodhā yuddhe   5-5 cha.Ma. ime pāṭhā na dissanti

---------------------------------------------------------------------------------------------
page326.
     Sadatthaparamāti sakatthaparamā. Khantyā bhiyyo na vijjatīti tesu sakaatthaparamesu
atthesu khantito uttaritaro añño attho na vijjati. Tamāhu paramaṃ
khantinti yo balavā titikkhati, tassa taṃ khantiṃ paramaṃ āhu. Bālabalaṃ nāma
añāṇabalaṃ. Taṃ yassa balaṃ, abalameva taṃ balanti āhu kathenti dīpenti. 1-
Dhammaguttassāti dhammena rakkhitassa, dhammaṃ vā rakkhantassa. Paṭivattāti paṭippharitvā
vattā, paṭippharitvā vā yaṃ vā taṃ vāti 2- vadeyyāpi, dhammaṭṭhaṃ pana cāletuṃ
samattho nāma natthi. Tasseva tena pāpiyoti tena kodhena tasseva puggalassa
pāpaṃ hoti, 3- katarassāti? 4- yo kuddhaṃ paṭikujjhati. Tikicchantānanti ekavacane
bahuvacanaṃ, tikicchantanti attho. Janā maññantīti evarūpaṃ attano ca parassa
cāti ubhinnaṃ atthaṃ tikicchantaṃ nipphādentaṃ puggalaṃ "andhabālo ayan"ti
andhabālaputhujjanāyeva evaṃ maññanti. Dhammassa akovidāti catusaccadhamme acchekā.
Idhāti imasmiṃ sāsane. Khoti nipātamattaṃ. Catutthaṃ.
                       5. Subhāsitajayasuttavaṇṇanā
     [251] Pañcame asurindaṃ etadavocāti chekatāya etaṃ avoca. Evaṃ
kirassa ahosi "parassa nāma gāhaṃ mocetvā paṭhamaṃ vattuṃ garuṃ, parassa vacanaṃ
anugantvā pana pacchā sukhaṃ vattun"ti. Pubbadevāti devaloke ciranivāsino
pubbasāmikā, tumhākaṃ tāva paveṇiāgataṃ bhaṇathāti. Adaṇḍāvacarāti daṇḍāvacarakā
rahitā, 5- daṇḍaṃ vā satthaṃ vā gahetabbanti evamettha natthīti attho. Pañcamaṃ.
                        6. Kulāvakasuttavaṇṇanā
     [252] Chaṭṭhe ajjhabhāsīti tassa kira simbalivanābhimukhassa jātassa rathasaddo
ca ājānīyasaddo ca dhajasaddo ca samantā asanipātasaddo viya ahosi. Taṃ sutvā
simbalivane balavasupaṇṇā palāyiṃsu, jarājiṇṇā ceva rogadubbalā ca asañjātapakkhapotakā
ca palāyituṃ asakkontā maraṇabhayena tajjitā ekappahāreneva mahāviravaṃ
@Footnote: 1 cha.Ma., i. kathentīti dīpeti  2 cha.Ma. paṭippharitvā vā bālabalanti,
@i,paṭippharitvā bālabalanti vā  3 cha.Ma., i. ayaṃ pāṭho na dissati
@4 cha.Ma., i. katarassa   5 cha.Ma., i. daṇḍāvacaraṇarahitā

---------------------------------------------------------------------------------------------
page327.
Viraviṃsu. Sakko taṃ sutvā "kassa saddo tātā"ti mātaliṃ pucchi. Rathasaddaṃ te deva
sutvā supaṇṇā palāyituṃ asakkontā viravantīti. Taṃ sutvā karuṇāsamāpajjitadahayo 1-
abhāsi. Īsāmukhenāti rathassa īsāmukhena. Yathā kulāvake īsāmukhaṃ na sañcuṇṇeti,
evaṃ iminā īsāmukhena te parivajjaya. So hi ratho puññapaccayanibbatto
cakkavāḷapabbatepi sinerumhipi sammukhībhūte nibbijjhitvāva 2- gacchati na sajjati,
ākāse gamanavaseneva 3- gacchati. Sace tena simbalivanena gato bhaveyya, yathā
mahāsakaṭe kadalivanamajjhena vā eraṇḍavanamajjhena vā gacchante sabbaṃ vanaṃ
vibhaggaṃ nimmathitaṃ hoti, evaṃ taṃpi simbalivanaṃ bhaveyya. Chaṭṭhaṃ.
                        7. Nadubbhiyasuttavaṇṇanā
     [253] Sattame upasaṅkamīti "ayaṃ sakko `yopi me assa supaccatthiko,
tassapāhaṃ na dubbheyyan'ti cinteti, mayā tassa paccatthikataro nāma natthi,
vīmaṃsissāmi tāva naṃ, kiṃ nu kho maṃ passitvā dubbhati, na dubbhatī"ti cintetvā
upasaṅkami. Tiṭṭha vepacitti gahitosīti vepacitti ettheva 4- tiṭṭha, gahito tvaṃ
mayāti vadati. Saha vacanena cassa 5- so kaṇṭhapañcamehi bandhanehi baddhova
ahosi. Sapassu ca meti mayi adubbhatthāya 6- sapathaṃ karohīti vadati. Yaṃ musā
bhaṇato pāpanti imasmiṃ kappe paṭhamakappikesu cetiyarañño pāpaṃ sandhāyāha.
Ariyūpavādinoti kokālikassa viya pāpaṃ. Mittadduno ca yaṃ pāpanti mahākapijātake
mahāsatte duṭṭhacittassa pāpaṃ. Akataññunoti devadattasadisassa akataññuno pāpaṃ.
Imāni kira imasmiṃ kappe cattāri mahākappāni. 7- Sattamaṃ.
                     8. Verocanaasurindasuttavaṇṇanā
     [254] Aṭṭhame aṭṭhaṃsūti dvārapālarūpakāni viya ṭhitā. Nippadāti 8-
nipphatti, yāva attho nippajjati, tāva vāyamethevāti vadati. Dutiyagāthā sakkassa.
@Footnote: 1 Sī., i. karuṇāsamappitahadayo, cha.Ma. karuṇāsamāvajjitahadayo
@2 cha.Ma., i. vinivijjhitvāva  3 cha.Ma., i. ākāsagatasadiseneva  4 Sī. ettova
@5 cha.Ma. saha vacanenevassa  6 Sī. adubbhanatāya, Ma. adrubbhattāya, i. adabbhattāya
@7 cha.Ma. mahāpāpāni, i. mahāpāpānīti     8 cha.Ma., i. nipphadāti

---------------------------------------------------------------------------------------------
page328.
Tattha khantyā bhiyyoti nipphannasobhaṇesu atthesu khantito uttaritaro attho
nāma natthi. Atthajātāti kiccajātā. Soṇasiṅgālādayopi hi upādāya akiccajāto
satto nāma natthi, ito eto gamanamattaṃpi kiccameva hoti. Saṃyogaparamātveva,
sambhogā sabbapāṇinanti pārivāsikaodanādīni hi asambhogārahāni honti,
tāni pana uṇhāpetvā bhijjitvā 1- sappimadhuphāṇitādīhi saṃyojitāni sambhogārahāni
honti. Tenāha "saṃyogaparamātveva, sambhogā sabbapāṇinan"ti. Nipphannasobhino
atthāti 2- ime atthā nāma nipphannāva sobhanti. Puna sakkassa. Tatthāpi
catutthagāthā vuttanayeneva attho veditabbo. Aṭṭhamaṃ.
                      9. Āraññakasuttavaṇṇanā 3-
     [255] Navame paṇṇakuṭīsu sammantīti himavantapadese ramaṇīye
araññāyatane rattiṭṭhānadivāṭṭhānacaṅkamanādīhi sampannāsu paṇṇasālāsu vasanti.
Sakko ca devānamindo vepacitti cāti ime dve janā jāmātikasassurā
kālena kalahaṃ karonti, kālena ekato caranti, imasmiṃ pana kāle ekato
cariṃsu. 4- Aṭaliyoti 5- gaṇaṅgaṇupāhanā. Khaggaṃ olaggetvāti khaggaṃ aṃse
olaggetvā. Chattenāti dibbasetacchattena matthake dhārayamānena. Apabyāmato 6-
karitvāti byāmato akatvā. 7- Ciradakkhitānanti cirasamādinnavattānaṃ. 8- Ito
paṭikkamāti "ito pakkama parivajjaya, mā uparivāte tiṭṭhā"ti vadanti. Na
hettha devāti etasmiṃ sīlavantānaṃ gandhe devā na paṭikkūlasaññino,
iṭṭhakantamanāpasaññinoyeva panāti 9- dīpeti. Navamaṃ.
@Footnote: 1 cha.Ma. uṇhāpetvā bhajjitvā, i. uṇhāpetvā bhajitvā
@2 cha.Ma. nipphannasobhano atthoti  3 cha.Ma. araññāyatanaisisuttavaṇṇanā
@4 cha.Ma., i. caranti  5 Sī., i. aṭaliyoti, cha.Ma. paṭaliyoti  6 Ma. abyāmato
@7 Sī. byāmato katvā, Ma. byāmato karitvā, khu.u. 25/43/162
@suppabuddhakuṭṭhisutta "apasabyato katvā"ti padassa saṃvaṇṇanāya saddhiṃ saṃsandetabbaṃ
@8 cha.Ma....samādiṇṇavatānaṃ, i....samādinnavatānaṃ   9 cha.Ma., i....saññinoyevāti

---------------------------------------------------------------------------------------------
page329.
                        10. Samuddakasuttavaṇṇanā
     [256] Dasame samuddatīre paṇṇakuṭīsūti cakkavāḷamahāsamuddapiṭṭhiyaṃ
rajatapaṭṭavaṇṇe vālukapuline vuttappakārāsu paṇṇasālāsu vasanti. Yāpi sinoti siyāpi
amhākaṃ. Abhayadakkhiṇaṃ yāceyyāmāti abhayadānaṃ yāceyyāma. Yebhuyyena kira
devāsurasaṅgāmo mahāsamuddapiṭṭhe hoti. Asurānaṃ na sabbakāle 1- jayo hoti,
bahuvāre parājayova hoti. Te devehi parājitā palāyantā isīnaṃ assamapadena
gacchantā "sakko imehi saddhiṃ mantetvā amhe nāseti, gaṇhatha puttamatāya
putte"ti 2- kupitā assamapade pānīyaghaṭacaṅkamanasālādīni viddhaṃsenti. Isayo
araññato phalāphalaṃ ādāya āgatā naṃ disvā puna dukkhena paṭipākatikaṃ karonti.
Tepi punappunaṃ tatheva vināsenti. Tasmā "idāni tesaṃ saṅgāmo paccupaṭṭhito"ti
sutvāva evaṃ cintayiṃsu.
     Kāmaṃkaroti icchitakkaro. Bhayassa abhayassa vāti bhayaṃ vā abhayaṃ vā. Idaṃ
vuttaṃ hoti:- sace tvaṃ abhayaṃ dātukāmo, abhayaṃ dātuṃ pahosi. Sace bhayaṃ
dātukāmo. Bhayaṃ dātuṃ pahosi. Amhākaṃ pana abhayadānaṃ dehīti. Duṭṭhānanti
viruddhānaṃ. Pavuttanti khette patiṭṭhāpitaṃ.
     Tikkhattuṃ ubbijjīti sāyamāsaṃ bhattaṃ bhuñjitvā sayanaṃ abhiruyha nipanno
niddāya okkantamattāya samantā ṭhatvā sattisatena pahaṭo viya viravanto
uṭṭhahati, dasayojanasahassaṃ asurabhavanaṃ "kimidaṃ kimidan"ti 3- saṅkhobhaṃ āpajjati. Atha
naṃ āgantvā "kimidan"ti pucchanti. So "na kiñcī"ti vadati. Dutiyayāmādīsupi
eseva nayo. Iti asurānaṃ "mā bhāyi mahārājā"ti taṃ assāsantānaṃyeva 4- aruṇaṃ
uggacchati. Evamassa tato paṭṭhāya gelaññajātaṃ cittaṃ vepati. 5- Tenevassa 6-
"vepacittī"ti  aparaṃ nāmaṃ udapādīti. Dasamaṃ.
                           Paṭhamo vaggo.
                           -----------
@Footnote: 1 cha.Ma. sabbakālaṃ  2 Ma. dhuttahatāya sutteti, cha. puttahatāya putteti,
@i. suttahatāya sutteti  3 cha.Ma., i. kimidanti  4 cha.Ma., i. assāsentānaṃyeva
@5 ṭīkā. kampati pavedhatīti          6 cha.Ma. teneva cassa

---------------------------------------------------------------------------------------------
page330.
                            2. Dutiyavagga
                      1. Paṭhamadevasuttavaṇṇanā 1-
     [257] Dutiyavaggassa paṭhame vattapadānīti vattakoṭṭhāsāni. Samattānīti
paripuṇṇāni. Samādinnānīti gahitāni. Kule jeṭṭhāpacāyīti kule jeṭṭhakānaṃ
mahāpitā mahāmātā cūḷapitā cūḷamātā mātulo mātulānītiādīnaṃ apacitikārako.
Saṇhavācoti piyamudumadhuravāco. Muttacāgoti visaṭṭhacāgo. Payatapāṇīti
deyyadhammadānatthāya sadā dhotahattho. Vossaggaratoti vossajjane rato. Yācayogoti
parehi yācitabbāraho, yācayogoti vā yācayogeneva yutto. Dānasaṃvibhāgaratoti
dāne ca saṃvibhāge ca rato. Paṭhamaṃ
                      2. Dutiyadevasuttavaṇṇanā 2-
     [258] Dutiye manussabhūtoti magadharaṭṭhe acalagāmake manussabhūto. Āvasathaṃ
adāsīti catumahāpathe mahājanassa āvasathaṃ kāretvā adāsi. Sahassampi atthānanti
sahassampi kāraṇānaṃ, janasahassena vā vacanasahassena vā osārite "ayaṃ imassa
attho, ayaṃ imassa attho"ti ekapade ṭhitova vinicchinati. Dutiyaṃ.
                      3. Tatiyadevasuttavaṇṇanā *-
     [259] Tatiye upasaṅkamīti "sakko devarājāti kathenti, atthi nu kho
so sakko, yena so diṭṭhapubboti imamatthaṃ dasabalaṃ pucchissāmī"ti upasaṅkami.
Tañca pajānāmīti bahuvacane ekavacanaṃ, te ca dhamme pajānāmīti attho. Sakko
kira anantare attabhāve magadharaṭṭhe acalagāme magho nāma māṇavo ahosi
paṇḍito byatto. Bodhisattacariyā viyassa cariyā 3- ahosi. So tettiṃsa purise
gahetvā kalyāṇamakāsi. Ekadivasaṃ attanova paññāya upaparikkhitvā gāmamajjhe
mahājanassa sannipatitaṭṭhāne kacavaraṃ ubhato 4- apabyūhitvā taṃ ṭhānaṃ ramaṇīyaṃ
@Footnote: 1 cha.Ma. vatapadasuttavaṇṇanā  2 cha.Ma. sakkanāmasuttavaṇṇanā  3 cha.Ma. viya ca tassa cariyā
@4 cha.Ma., i ubhatopassesu      * cha.Ma. mahālisutta...

---------------------------------------------------------------------------------------------
page331.
Akāsi. Puna tatheva maṇḍapaṃ kāresi. Puna gacchante kāle sālaṃ kāresi. Gāmato
ca nikkhamitvā gāvutampi aḍḍhayojanampi tigāvutampi yojanampi vicaritvā tehi
sahāyehi saddhiṃ visamaṃ samaṃ akāsi. Te sabbepi 1- ekacchandā tattha tattha
setuyuttaṭṭhāne setuṃ, maṇḍapasālāpokkharaṇīmālāvaccharopanādīnaṃ 2- yuttaṭṭhānesu
maṇḍapādīni 3- karontā bahupuññamakaṃsu. Magho satta vattapadāni pūretvā kāyassa
bhedā saddhiṃ sahāyehi  tāvatiṃsabhavane nibbatti. Taṃ sabbaṃ bhagavā jānāti. Tenāha
yesañca 4- dhammānaṃ samādinnattā sakko sakkattaṃ ajjhagā, tañca pajānāmāti.
Ayaṃ sakkassa sakkattādhigame saṅkhepakathā, vitthāro pana sumaṅgalavilāsiniyā
dīghanikāyaṭṭhakathāya sakkapañhavaṇṇanāya 5- vutto. Tatiyaṃ.
                        4.  Daḷiddasuttavaṇṇanā
     [260] Catutthe manussadaḷiddoti manussaadhano. Manussakapaṇoti
manussakāruññataṃ patto. Manussavarākoti manussalāmako. Tatrāti tasmiṃ ṭhāne, tasmiṃ
vā atirocane. Ujjhāyantīti avajjhāyanti lāmakato cintenti. Khiyyantīti 6-
pakāsenti. 7- Vipācentīti tattha tattha kathenti vitthārenti. Eso kho mārisāti
ettha ayamanupubbīkathā:- so kira anuppanne buddhe kāsiraṭṭhe bārāṇasirājā
hutvā samussitadhajapaṭākanānālaṅkārehi suṭṭhu alaṅkataṃ nagaraṃ padakkhiṇaṃ akāsi
attano sirisampattiyā samākaḍḍhitanettena janakāyena samullokiyamāno. Tasmiñca
samaye eko paccekabuddho gandhamādanapabbatā āgamma tasmiṃ nagare piṇḍāya
carati santindriyo santamānaso uttamadamathasamannāgato. Mahājanopi rājagataṃ
cittikāraṃ pahāya paccekabuddhameva olokesi. Rājā "idāni maṃ imasmiṃ
janakāye ekopi na olokesi, kiṃ nu kho etan"ti olokento paccekabuddhaṃ
addasa. Sopi paccekabuddho mahallako hoti pacchimavaye ṭhito. Cīvarānapissa
@Footnote: 1 cha.Ma. sabbeva     2 cha.Ma....vaccharopanapadīnaṃ          3 cha.Ma....ropanādīni
@4 cha.Ma. yesaṃ      5 su. vi. 2/344,355/312,325      6 i. khīyantīti
@7 cha.Ma., i, kathenti pakāsenti

---------------------------------------------------------------------------------------------
page332.
Jiṇṇāni, tato tato suttāni gaḷanti. 1- Rañño satasahassādhikāni dve
asaṅkheyyāni pūritapāramiṃ paccekabuddhaṃ disvā cittappasādamattaṃ vā hatthaṃ
pasāretvā vandanamattaṃ vā nāhosi, so rājā "pabbajito maññe esa
ussūyāya maṃ na oloketī"ti kujjhitvā "kvāyaṃ kuṭṭhicīvarāni 2- pāruto"ti
nuṭṭhuhitvā 3- pakkāmi. Tassa kammassa vipākena mahāniraye nibbattitvā
vipākāvasesena manussalokaṃ āgacchanto rājagahe paramakapaṇāya itthiyā kucchimhi
paṭisandhiṃ gaṇhi. Gahitakālato paṭṭhāya sā itthī kañjikamattaṃ udarapūraṃ nālattha.
Tassa kucchigatasseva kaṇṇanāsā vilīnā, saṅkhapalitakuṭṭhī hutvā mātu kucchito
nikkhanto. Mātāpitaro nāma dukkarakārikā honti, tenassa mātā yāva kapālaṃ
gahetvā carituṃ na sakkoti, tāvassa kañjikampi udakampi āharitvā adāsi.
Bhikkhāya carituṃ samatthakāle panassa kapālaṃ hatthe datvā "paññāyissasi sakena
kammenā"ti pakkāmi.
     Athassa tato paṭṭhāya sakalasarīrato maṃsāni chijjitvā chijjitvā patanti,
yūsaṃ paggharati, mahāvedanā vattanti. Yaṃ yaṃ racchaṃ nissāya sayati, sabbarattiṃ
mahāravena ravati. Tassa kāruññaparidevitasaddena sakalavīthiyaṃ manussā sabbarattiṃ
niddaṃ na labhanti. Tassa tato paṭṭhāya sukhasayite pabodhetīti suppabuddhotveva
nāmaṃ udapādi. Athāparena samayena bhagavati rājagahaṃ sampatte nāgarā satthāraṃ
nimantetvā nagaramajjhe mahāmaṇḍapaṃ katvā dānaṃ adaṃsu. Suppabuddhopi kuṭṭhī
gantvā dānamaṇḍapassa avidūre nisīdi. Nāgarā buddhappamukhaṃ saṃghaṃ paṇītena
khādanīyabhojanīyena parivisantā tassāpi yāgubhattaṃ adaṃsu. Tassa paṇītabhojanaṃ
bhuttassa cittaṃ ekaggaṃ ahosi. Satthā bhattakiccāvasāne anumodanaṃ katvā saccāni
dīpesi, suppabuddho nisinnaṭṭhāne nisinnova desanāvasāne 4- desanānusārena
ñāṇaṃ pesetvā sotāpattiphale patiṭṭhito. Satthā uṭṭhāya vihāraṃ gato. Sopi
cumbaṭaṃ 5- āruyha kapālamādāya daṇḍamolambitvā 6- attano vasanaṭṭhānaṃ gacchanto
@Footnote: 1 ṭīkā. avalambanti          2 Sī. kuṭṭhī cīvarāni, i. kuṭṭhī kuṭṭhicīvarāni
@3 Sī.,i. nuṭṭhubhitvā, cha.Ma. niṭṭhubhitvā, khu.u. 25/43/162
@4 cha.Ma.,i. ayaṃ pāṭho na dissati  5 ṭīkā. pādacumbaṭaṃ  6 cha.Ma., i. daṇḍamolubbha

---------------------------------------------------------------------------------------------
page333.
Vibbhantāya gāviyā jīvitā voropetā 1- mattikāpātiṃ bhinditvā suvaṇṇapātiṃ
paṭilabhanto viya dutiyacittavārena devaloke nibbatto attano puññaṃ nissāya
aññe deve atikkamma virocittha, taṃ kāraṇaṃ dassento sakko devānamindo
eso kho mārisātiādimāha.
     Saddhāti maggenāgatā saddhā. Sīlañca yassa kalyāṇanti kalyāṇasīlaṃ
nāma ariyasāvakassa ariyakantasīlaṃ vuccati. Tattha kiñcāpi ariyasāvakassa ekasīlampi
akantaṃ nāma natthi, imasmiṃ panatthe bhavantarepi appahīnaṃ pañcasīlaṃ adhippetaṃ.
                              Catutkaṃ.
                       5. Rāmaṇeyyakasuttavaṇṇanā
     [261] Pañcame ārāmacetyāti ārāmacetiyāni. Vanacetyāti girivanacetiyāni. 2-
Ubhayatthāpi cittīkataṭṭhena cetyanti 3- veditabbaṃ. Manussarāmaṇeyyassāti
manussaramaṇīyakabhāvassa. Idāni manussaramaṇīyakavaseneva 4- bhūmiramaṇīyakaṃ dassento
gāme vātiādimāha. Pañcamaṃ.
                        6. Yajamānasuttavaṇṇanā
     [262] Chaṭṭhe yajamānānanti yajantānaṃ. Tadā kira aṅgamagadhavāsikā
manussā anusaṃvaccharaṃ sappimadhuphāṇitādīsu aggaṃ gahetvā ekasmiṃ ṭhāne dārūnaṃ
saṭṭhimatte sakaṭabhāre rāsiṃ katvā aggiṃ datvā pajjalitakāle "mahābrahmāno 5-
yajāmā"ti taṃ sabbaṃ pakkhipanti. "ekavāraṃ pakkhittaṃ satasahassaguṇaṃ phalaṃ 6- detī"ti
kira 7- nesaṃ laddhi. Sakko devarājā "sabbepime sabbaaggāni gahetvā
`mahābrahmāno yajāmā'ti aggimhi jhāpenti, aphalaṃ karonti, mayi passante mā
nassantu, yathā buddhassa ceva saṃghassa ca datvā bahuṃ puññaṃ pasavanta,
evaṃ karissāmī"ti dārurāsiṃ jalāpetvā olokentesu manussesu puṇṇamīdivase 8-
@Footnote: 1 cha.Ma., i. voropito       2 cha.Ma., i. vanacetiyāni      3 cha.Ma., i. cetyaṃ
@4 cha.Ma., i....vasena  5 cha.Ma., i. mahābrahmuno, evamuparipi  6 cha.Ma. sahassaguṇaphalaṃ
@7 cha.Ma., i. ayaṃ saddo na dissati      8 cha.Ma. puṇṇamadivase

---------------------------------------------------------------------------------------------
page334.
Brahmattabhāvaṃ māpetvā mahājanassa passantasseva candamaṇḍalaṃ bhinditvā
nikkhanto viya ahosi. Mahājano disvā "imaṃ yaññaṃ paṭiggahetuṃ mahābrahmā
āgacchatī"ti jaṇṇukehi bhūmiyaṃ patiṭṭhāya añjaliṃ paggayha namassamāno aṭṭhāsi.
Brāhmaṇā āhaṃsu "tumhe `mayaṃ takkena kathemā'ti maññatha, idāni passatha,
ayanno 1- brahmā sahatthā yaññaṃ paṭiggahetuṃ āgacchatī"ti. Sakko āgantvā
dārucitakamatthake ākāse ṭhatvā "kassāyaṃ sakkāro"ti pucchi. Tumhākaṃ bhante,
paṭiggaṇhatha no yaññanti. Tenahi āgacchatha, mā tulaṃ 2- chaḍḍetvā hatthena
tulayittha, ayaṃ satthā dhuravihāre vasati, taṃ pucchissāma "kassa dinnaṃ mahapphalaṃ
hotī"ti ubhayaraṭṭhavāsino gahetvā satthu santikaṃ gantvā pucchanto evamāha.
     Tattha puññapekkhānanti puññaṃ icchantānaṃ puññatthikānaṃ. Opadhikaṃ
puññanti upadhivipākaṃ puññaṃ. Saṃghe dinnaṃ mahapphalanti ariyasaṃghe dinnaṃ
vipphāravantaṃ hoti. Desanāvasāne caturāsītipāṇasahassāni amatapānaṃ piviṃsu. Tato
paṭṭhāya manussā sabbāni aggadānāni bhikkhusaṃghassa adaṃsu. Chaṭṭhaṃ.
                       7. Vandanāsuttavaṇṇanā 3-
     [263] Sattame uṭṭhāhīti uṭṭhaha ghaṭa vāyama. Vijitasaṅgāmāti
rāgādīnañceva dvādasayojanikassa ca mārabalassa vijitattā 4- bhagavantaṃ evaṃ
ālapati. Pannabhārāti ohitakkhandhakilesābhisaṅkhārabhāra. 5- Paṇṇarasāya rattinti
paṇṇarasāya puṇṇamāya rattiṃ. Sattamaṃ.
                    8. Paṭhamasakkanamassanasuttavaṇṇanā 6-
     [264] Aṭṭhame puthuddisāti catasso disā catasso anudisā ca.
Bhummāti bhūmivāsino. Cirarattasamāhiteti upacārappanāhi cirarattaṃ samāhitacitte.
Vandeti vandāmi. Brahmacariyaparāyaneti dasapi vassāni vīsatipi vassāni .pe.
@Footnote: 1 cha.Ma., i. ayaṃ vo  2 Sī., i. mahātulaṃ  3 cha.Ma. buddhavandanāsutta...
@4 cha.Ma., i. jitattā  5 ka. pannabhāroti...abhisaṅkhārabhāro, cha.Ma.,
@i. oropitakhandhakilesābhisaṅkhārabhāra  6 cha.Ma. gahaṭṭhavandanāsutta..

---------------------------------------------------------------------------------------------
page335.
Saṭṭhimpi vassāni āpāṇakoṭiyaṃ ekaseyyaṃ ekabhattantiādikaṃ seṭṭhacariyaṃ
brahmacariyaṃ caramāneti attho. Puññakarāti catupaccayadānaṃ kumbhasumanapūjā 1-
dīpasahassajālanti evamādipuññakārakā. Sīlavantoti upāsakatte patiṭṭhāya pañcahipi
dasahipi sīlehi samannāgatā. Dhammena dāraṃ posentīti umaṅgabhindanādīni 2- akatvā
dhammikehi kasigorakkhāvaṇijjādīhi puttadāraṃ posenti. Pamukho rathamāruhīti devānaṃ
pamukho seṭṭho rathaṃ āruhi. Aṭṭhamaṃ.
                    9. Dutiyasakkanamassanasuttavaṇṇanā 3-
     [265] Navame bhavantaṃ namassatīti ekaṃsaṃ uttariyaṃ dukulaṃ katvā
brahmajāṇuko hutvā sirasi añjaliṃ ṭhapetvā namassati. So yakkhoti so sakko.
Anomanāmamti sabbaguṇehi omakabhāvassa natthitāya guṇanemittikehi 4- nāmehi
anomanāmaṃ. Avijjāsamatikkamāti catusaccapaṭicchādikāya vaṭṭamūlakaavijjāya
samatikkamena. Sekkhāti satta sekhā. Apacayārāmāti 5- vaṭṭaviddhaṃsane ratā.
Sikkhareti sikkhanti. Navamaṃ.
                   10. Tatiyasakkanamassanasuttavaṇṇanā 6-
     [266] Dasame ajjhabhāsīti kasmā esa punappunaṃ evaṃ bhāsatīti?
sakkassa kira devarañño saddo madhuro, suphusitadantāvaraṇaṃ, kathanakāle
suvaṇṇakiṅkiṇikasaddo viya niccharati. Taṃ punappunaṃ sotuṃ labhissāmīti bhāsati.
Pūtidehasayāti pūtimhi mātusarīre vā, attanoyeva vā sarīraṃ avattharitvā sayanato
pūtidehasayā. Nimmuggā kuṇapamheteti 7- dasa māse mātukucchisaṅkhāte kuṇapasmiṃ
ete nimmuggā. Etaṃ nesaṃ pidayāmīti etesaṃ etaṃ pihayāmi patthayāmi. Na tesaṃ
koṭṭhe opentīti na tesaṃ santakaṃ dhaññaṃ koṭṭhe pakkhipanti. Na hi etesaṃ dhaññaṃ
atthi. Na kumbhīti na kumbhiyaṃ. Na kaḷopiyanti na pacchiyaṃ. Paraniṭaṭhitamesanāti 8-
@Footnote: 1 cha.Ma. kusumbhasumanapūjā, i. kusumbhasumanadāmāni pūjāni
@2 Sī., i. ummaggabhindanādīni  3 cha.Ma. satthāravandanāsutta...
@4 cha.Ma., i. sabbaguṇanemittakehi  5 ka. apaccayārāmāti  6 cha.Ma. saṃghavandanāsutta...
@7 i. kuṇapesevateti  8 cha.Ma. paraniṭṭhitamesānāti, i. paraniṭṭhitaṃ cesānā...

---------------------------------------------------------------------------------------------
page336.
Paresaṃ niṭṭhitaṃ paraghare pakkaṃ bhikkhācāravattena esamānā gavesamānā. Tenāti
tena 1- evaṃ pariyiṭṭhena. Sabbatāti dasapi .pe. Saṭṭhīpi vassāni
susamādinnasundaravatā.
     Sumantamantinoti dhammaṃ sajjhāyissāma dhutaṅgaṃ samādiyissāma, samataṃ
paribhuñjissāma, samaṇadhammaṃ karissāmāti evaṃ subhāsitabhāsino. Tuṇhībhūtā samañcarāti
tiyāmarattiṃ asanighosanaghositā 2- viya dhammaṃ kathentāpi tuṇhībhūtā samaṃ carantiyeva
nāma. Kasmā? niratthavacanassābhāvā. Puthumaccā cāti bahū sattā ca aññamaññaṃ
viruddhā. Attadaṇḍesu nibbutāti paraviheṭhanatthaṃ gahitadaṇḍesu sattesu nibbutā
visaṭṭhadaṇḍā. Sādānesu anādānāti sagahaṇesu sattesu ca bhavayoniādīnaṃ
ekakoṭṭhāsassāpi agahitattā agahaṇā. Paṭhamaṃ.
                           Dutiyo vaggo.
                           ----------
                            3. Tatiyavagga
                       1. Ghatvāsuttavaṇṇanā 3-
     [267] Tatiyavaggassa paṭhamaṃ 4- vuttatthameva. Paṭhamaṃ.
                        2. Dubbaṇṇiyasuttavaṇṇanā
     [268] Dutiye 5- dubbaṇṇoti jhāmakhāṇuvaṇṇo. Okoṭimakoti lakuṇḍako
mahodaro. Āsaneti paṇḍukambalasilāyaṃ. Kodhabhakkho yakkhoti sakkena gahitanāmamevetaṃ.
So pana eko rūpāvacarabrahmā, "sakko kira khantibalena samannāgato"ti
sutvā vīmaṃsanatthaṃ āgato. Avaruddhakayakkhā pana evarūpaṃ saṃvihitārakkhaṃ ṭhānaṃ pavisituṃ
na sakkonti. Upasaṅkamīti devānaṃ sutvā "na sakkā esa pharusena cāletuṃ,
nīcavuttinā pana khantiyaṃ ṭhitena sakkā palāpetun"ti tathā naṃ palāpetukāmo
upasaṅkami. Antaradhāyīti khantiyaṃ ṭhatvā balavacittīkāraṃ paccupaṭṭhapetvā nīcavuttiyā
@Footnote: 1 cha.Ma., i. ayaṃ pāṭho na dissati     2 Ma. asanighosaghositā, cha., i. asanighosena
@3 cha.Ma. chetvāsutta...           4 Sī. ekādasamaṃ      5 Sī. dvādasame

---------------------------------------------------------------------------------------------
page337.
Dassiyamānāya sakkāsane 1- ṭhātuṃ asakkonto antaradhāyi. Na sūpahatacittomhīti
ettha sūti nipātamattaṃ, na upahaṭacittomhīti āha. 2- Nāvaṭṭena 3- suvānayoti
na kodhāvaṭṭena 4- suānayo, kodhavasena vattetuṃ na sukaromhīti vadati. Na vo
cirāhanti voti nipātamattaṃ, ahaṃ na ciraṃ kujjhāmīti 5- vadati. Dutiyaṃ.
                       3. Sambarimāyāsuttavaṇṇanā
     [269] Tatiye ābādhikoti isigaṇena abhisapakāle uppannābādhena
ābādhiko. Vācehisi manti 6- sace maṃ sambarimāyaṃ vācehisi, evamahantaṃ 7-
tikicchissāmīti vadati. Mā kho tuvaṃ mārisa vācesīti vināpi tāva sambarimāyaṃ
sakko amhe bādhati, yadi pana taṃ jānissati, naṭṭhā mayaṃ, mā attano
ekakassa 8- atthāya amhe nāsetīti 9- vatvā nivārayiṃsu. Sambarova sataṃ samanti
yathā sambaro asurindo māyāvī māyaṃ payojetvā vassasataṃ niraye pakko, evaṃ
paccati. Tumhe ca 10- dhammikā, alaṃ vo māyāyāti vadati. Kiṃ pana sakko tassa
kodhaṃ tikicchituṃ sakkaṇeyyāti. Āma sakkuṇeyya. Kathaṃ? tadā kira so isigaṇo
dharatiyeva, tasmā naṃ isīnaṃ santikaṃ netvā khamāpeyya, evamassa phāsu bhaveyya.
Tena pana vañcitattā tathā akatvā pakkantova. Tatiyaṃ.
                         4. Accayasuttavaṇṇanā
     [270] Catutthe sampayojesunti kalahaṃ akaṃsu. Accasarāti atikkami,
eko bhikkhu ekaṃ bhikkhuṃ atikkamma vacanaṃ avocāti attho. Yathādhammaṃ na
paṭiggaṇhātīti na khamati. Kodho vo vasamāyātūti kodho tumhākaṃ vasaṃ āgacchatu,
mā tumhe kodhassa vasaṃ gamitthāti dīpeti. Mā ca mitte hi vo jarāti
ettha hīti nipātamattaṃ, tumhākaṃ mittadhamme jarā nāma mā nibbatti.
@Footnote: 1 Sī. pana āsane  2 Sī., i. na upahatacittomhi ahaṃ, cha.Ma. upahatacittomhīti āha
@3 cha.Ma., i. nāvattena 4 cha.Ma., i. kodhāvattena 5 ṭīkā. na kujjhāmi. na apanayhāmīti
@6 Ma. vācemahanti, cha. vācehi manti   7 cha.Ma., i. evamahaṃ tampi
@8 cha.Ma., i. ekassa  9 i. nāsesīti   10 cha.Ma., i. ayaṃ saddo nadissati

---------------------------------------------------------------------------------------------
page338.
Bhummatthe vā karaṇavacanaṃ, mittesu vo jarā nāma mā nibbatti, mittabhāvato
aññathābhāvo mā hotūti attho. Agarahiyaṃ mā garahitthāti agārayhaṃ
khīṇāsavapuggalaṃ mā garahittha. Catutthaṃ.
                        5. Akkodhasuttavaṇṇanā
     [271] Pañcame 1- mā vo kodho ajjhabhavīti kodho tumhe mā
abhibhavi tumheva kodhaṃ abhibhavatha. Mā ca kujjhittha kujjhatanti kujjhantānaṃ mā
paṭikujjhittha. Akodhoti mettā ca mettāpubbabhāgo ca. Avihiṃsāti karuṇā ca
karuṇāpubbabhāgo ca. Atha pāpajanaṃ kodho, pabbatovābhimaddatīti lāmakajanaṃ
pana 2- pabbato viya kodho abhimaddatīti. Pañcamaṃ. 3-
                           Tatiyo vaggo.
                     Iti sakkasaṃyuttavaṇṇanā niṭṭhitā.
                 Iti sāratthappakāsiniyā saṃyuttanikāyaṭṭhakathāya
                      sagāthāvaggavaṇṇanā niṭṭhitā.
                    Saṃyuttanikāyaṭṭhakathāya paṭhamo bhāgo.