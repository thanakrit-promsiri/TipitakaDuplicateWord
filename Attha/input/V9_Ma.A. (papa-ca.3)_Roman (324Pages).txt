AṬṬHAKATHĀ Book 9 : PĀḶI ROMAN
Ma.A. (papa–ca.3)

Page 1-100.

page1.
                     Papañcasūdanī nāma majjhimanikāyaṭṭhakathā
                         majjhimapaṇṇāsakavaṇṇanā
                           ----------
                namo tassa bhagavato arahato sammāsambuddhassa.
                           1. Gahapativagga
                         1 kandarakasuttavaṇṇanā
     [1] Evamme sutanti kandarakasuttaṃ. Tattha campāyanti evaṃnāmake nagare.
Tassa hi nagarassa ārāmapokkharaṇīādīsu tesu tesu ṭhānesu campakarukkhāva
ussannā ahesuṃ, tasmā campāti saṅkhaṃ agamāsi. Gaggarāya pokkharaṇiyā tīreti
tassa campakanagarassa 1- avidūre gaggarāya nāma rājamahesiyā khanitattā gaggarāti
laddhavohārā pokkharaṇī atthi, tassā tīre samantato nīlādipañcavaṇṇakusumapaṭimaṇḍitaṃ
mahantaṃ campakavanaṃ, tasmiṃ bhagavā kusumagandhasugandhe campakavane viharati. Taṃ
sandhāya "gaggarāya pokkharaṇiyā tīre"ti vuttaṃ. Mahatā bhikkhusaṃghena saddhinti
adassitaparicchedena mahantena bhikkhusaṃghena saddhiṃ. Pessoti tassa nāmaṃ.
Hatthārohaputtoti hatthācariyaputto. 2- Kandarako ca paribbājakoti kandarakoti
evaṃnāmo channaparibbājako. Abhivādetvāti chabbaṇṇānaṃ ghanabuddharasmīnaṃ antaraṃ
pavisitvā pasannalākhārase nimmujjamāno viya siṅgisuvaṇṇavaṇṇaṃ dussavaraṃ pasāretvā
sasīsaṃ pārupamāno viya vaṇṇagandhasampannaṃ campakapupphapilandhanaṃ 3- sirasā
sampaṭicchanto viya sinerupādaṃ upagacchanto puṇṇacando viya bhagavato
cakkalakkhaṇapaṭimaṇḍite allattakavaṇṇaphullapadumasassirike pāde vanditvāti attho.
Ekamantaṃ nisīdīti chanisajjadosavirahite ekasmiṃ okāse nisīdi.
@Footnote: 1 cha.Ma. campānagarassa 2 cha.Ma. hatthācariyassa putto
@3 cha.Ma. vaṇṇagandhasampannacampakapupphāni

---------------------------------------------------------------------------------------------
page2.
     Tuṇhībhūtaṃ tuṇhībhūtanti yato yato anuviloketi, tato tato tuṇhībhūtaṃyevāti 1-
attho. Tattha hi ekabhikkhussāpi hatthakukkuccaṃ vā pādakukkuccaṃ vā natthi,
sabbeva 2- bhagavato ceva gāravena attano ca sikkhitasikkhatāya aññamaññaṃ vigatasallāpā
antamaso ukkāsitasaddaṃpi akarontā sunikhātaindakhīlā viya nivātaṭṭhāne
sannisinnamahāsamuddaudakaṃ viya kāyenapi niccalā manasāpi avikkhittā rattavalāhakā
viya sinerukūṭaṃ bhagavantaṃ parivāretvā nisīdiṃsu. Paribbājakassa evaṃ sannisinnaṃ
parisaṃ disvā mahantaṃ pītisomanassaṃ uppajji, uppannaṃ ca 3- pana antohadayasmiṃyeva
sannidahituṃ 4- asakkonto piyasamudācāraṃ 5- samuṭṭhāpesi. Tasmā acchariyaṃ bho
gotamātiādimāha. 6-
     Tassa andhassa pabbatārohanaṃ viya niccaṃ na hotīti acchariyaṃ. Ayaṃ tāva
tantinayo. 7- Ayaṃ pana aṭṭhakathānayo, 8- accharānaṃ yoganti 8- acchariyaṃ, accharaṃ
paharituṃ yuttanti attho. Abhūtapubbabhūtanti abbhūtaṃ. Ubhayampetaṃ vimhayāvahassetaṃ
adhivacanaṃ. Taṃ panetaṃ garahaacchariyaṃ pasaṃsāacchariyanti duvidhaṃ hoti. Tattha "acchariyaṃ
moggallāna abbhūtaṃ moggallāna, yāva bāhāgahaṇāpi nāma so moghapuriso
āgamissatī"ti 9- idaṃ garahaacchariyaṃ nāma. "acchariyaṃ nandamāte, abbhūtaṃ nandamāte,
yatra hi nāma cittuppādaṃpi *- parisodhessasī"ti 10- idaṃ pasaṃsāacchariyaṃ nāma,
idhāpi idameva adhippetaṃ, ayañhi pasaṃsanto evamāha.
     Yāvañcidanti ettha idanti nipātamattaṃ. Yāvāti pamāṇaparicchedo, yāva
sammāpaṭipādito, yattakena pamāṇena sammāpaṭipādito, na sakkā tassa vaṇṇetuṃ 11-
athakho acchariyamevetaṃ abbhūtamevetanti vuttaṃ hoti. Etaparamaṃyevāti evaṃ
sammāpaṭipādito esa bhikkhusaṃgho tassāpi bhikkhusaṃghassa paramoti etaparamo, taṃ
etaparamaṃ. Yathā ayaṃ paṭipādito evaṃ paṭipāditaṃ katvā paṭipādesuṃ, na ito bhiyyoti
attho. Dutiyanaye evaṃ paṭipādessanti, na ito bhiyyoti yojetabbaṃ. Tattha
@Footnote: 1 cha.Ma. tuṇhībhūtamevāti  2 cha.Ma. sabbe  3 cha.Ma. ca-saddo na dissati
@4 Sī. sannisīdetuṃ  5 cha.Ma. piyasamuddāhāraṃ  6 cha.Ma. acchariyaṃ bhotiādimāha
@7 cha.Ma. saddanayo     8-8 cha.Ma. accharāyogganti
@9 cha.Ma. āgamessatīti, vinaYu. cūḷa. 7/373/205, aṅ. aṭṭhaka. 23/110(20)/209 (syā)
@* pāḷi. cittuppādamattaṃpi  10 aṅ. sattaka. 23/50/66 (syā)
@11 cha.Ma. vaṇṇe vattuṃ

---------------------------------------------------------------------------------------------
page3.
Paṭipāditoti abhisamācārikavattaṃ ādiṃ katvā sammā apaccanīkapaṭipattiyaṃ yojito.
Atha kasmā ayaṃ paribbājako atītānāgate buddhe dasseti, kimassa tiyaddhajānanañāṇaṃ
atthīti. Natthi, nayaggāhepi pana ṭhatvā 1- "yenākārena ayaṃ bhikkhusaṃgho sannisinno
danto vinīto upasanno, atītabuddhāpi etaparamaṃyeva katvā paṭipajjāpesuṃ,
anāgatabuddhāpi paṭipajjāpessanti, natthi ito uttari paṭipādanā"ti maññamāno
anubuddhiyā evamāha.
     [2] Evametaṃ kandarakāti pāṭiekko anusandhi. Bhagavā kira taṃ sutvā
"kandaraka tvaṃ bhikkhusaṃghaṃ upasantoti vadasi, imassa pana bhikkhusaṃghassa upasantakāraṇaṃ
tuyhaṃ apākaṭaṃ, na hi tvaṃ samatiṃsapāramiyo pūretvā kusalamūlaṃ paripācetvā
bodhipallaṅke sabbaññutañāṇaṃ paṭivijjhi, mayā pana pāramiyo pūretvā ñātatthacariyaṃ
lokatthacariyaṃ buddhatthacariyañca koṭiṃ pāpetvā bodhipallaṅke sabbaññutañāṇaṃ
paṭividdhaṃ, mayhaṃ etesaṃ upasantakāraṇaṃ pākaṭan"ti dassetuṃ imaṃ desanaṃ ārabhi.
     Santi hi kandarakāti pāṭiekko anusandhi. Bhagavato kira etadahosi
"ayaṃ paribbājako imaṃ bhikkhusaṃghaṃ upasantoti vadati, ayañca bhikkhusaṃgho kappetvā
pakappetvā kuhakabhāvena iriyāpathaṃ saṇṭhapento cittena anupasanto na
upasantākāraṃ dasseti. Ettha pana bhikkhusaṃghe paṭipadaṃ pūrayamānāpi paṭipadaṃ
pūretvā matthakaṃ pattā ṭhitabhikkhūpi atthi, tattha paṭipadaṃ pūretvā matthakaṃ pattā
attanā paṭividdhaguṇeheva upasantā, paṭipadaṃ pūrayamānā uparimaggassa vipassanāya
upasantā, ito muttā pana avasesā catūhi satipaṭṭhānehi upasantā. Taṃ nesaṃ
upasantakāraṇaṃ dassessāmī"ti "iminā ca iminā ca kāraṇena ayaṃ bhikkhusaṃgho
upasanto"ti dassetuṃ "santi hi kandarakā"tiādimāha.
     Tattha arahanto khīṇāsavātiādīsu yaṃ vattabbaṃ, taṃ mūlapariyāyasuttavaṇṇāyameva
vuttaṃ. Sekhapaṭipadampi tattheva vitthāritaṃ. Santatasīlāti satatasīlā nirantarasīlā.
Santatavuttinoti tasseva vevacanaṃ, santatajīvikā vātipi attho. Tasmiṃ santatasīle
ṭhatvāva jīvikaṃ kappenti, na dussīlyaṃ maraṇaṃ pāpuṇantīti attho.
@Footnote: 1 Ma. nayaggāhena pana vatvā

---------------------------------------------------------------------------------------------
page4.
     Nipakāti nepakkena samannāgatā paññavanto. Nipakavuttinoti paññāya
ṭhatvā jīvitaṃ kappenti. Yathā ekacco sāsane pabbajitvāpi jīvitakāraṇā chasu
agocaresu carati, vesiyagocaro hoti, vidhavathūlakumārikapaṇḍakapānāgārabhikkhunīgocaro
hoti, saṃsaṭṭho viharati rājūhi rājamahāmattehi titthiyehi titthiyasāvakehi
ananulomikena gihisaṃsaggena, 1- vejjakammaṃ karoti, dūtakammaṃ karoti, pahiṇakammaṃ
karoti, gaṇḍaṃ phāleti, arumakkhanaṃ deti, uddhaṃvirecanaṃ deti, adhovirecanaṃ deti,
natthutelaṃ pacati, pivanatelaṃ pacati, veḷudānaṃ deti, pattadānaṃ, pupphadānaṃ, phaladānaṃ,
sinānadānaṃ dantakaṭṭhadānaṃ, mukhodakadānaṃ, cuṇṇamattikadānaṃ deti, 2- pātukamyaṃ 3-
karoti, muggasūpiyaṃ pāribhaṭyaṃ, jaṅghapesanikaṃ karotīti ekavīsatividhāya anesanāya
jīvitaṃ kappento anipakavutti nāma hoti, na paññāya ṭhatvā jīvitaṃ kappeti,
tato kālakiriyaṃ katvā samaṇayakkho nāma hutvā "tassa saṅghāṭipi ādittā
hoti sampajjalitā"ti vuttanayena mahādukkhaṃ anubhoti. Evaṃvidhā ahutvā
jīvitahetupi sikkhāpadaṃ anatikkamanto catupārisuddhisīle patiṭṭhāya yathābalaṃ
buddhavacanaṃ uggaṇhitvā rathavinītapaṭipadaṃ mahāgosiṅgapaṭipadaṃ mahāsuññatāpaṭipadaṃ
anaṅgaṇapaṭipadaṃ dhammadāyādapaṭipadaṃ nālakapaṭipadaṃ tuvaṭṭakapaṭipadaṃ candopamapaṭipadanti
imāni ariyapaṭipadāni pūrento catupaccayasantosabhāvanārāmaariyavaṃsapaṭipattiyaṃ
kāyasakkhino hutvā anīkā nikkhantahatthī viya yūthā vissaṭṭhasīho viya nippacchābandhā
mahānāvā 4- viya ca gamanādīsu ekavihārino vipassanaṃ paṭṭhapetvā ajja ajja 5-
arahattanti pavattaussāhā viharantīti attho.
     Supatiṭṭhitacittāti catūsu satipaṭṭhānesu suṭṭhu ṭhitacittā 6- hutvā. Sesā
satipaṭṭhānakathā heṭṭhā vitthāritāva. Idha pana lokiyalokuttaramissakā satipaṭṭhānā
kathitā, ettakena bhikkhusaṃghassa upasantakāraṇaṃ kathitaṃ hoti.
     [3] Yāva supaññattāti yāva suṭṭhu ṭhapitā 7- sudesitā. Mayaṃpi hi bhanteti
iminā esa attano kārakabhāvaṃ dasseti, bhikkhusaṃghañca ukkhipati. Ayañhettha
@Footnote: 1 abhi. vibhaṅga. 35/514/297 2 Sī. cuṇṇadānaṃ mattikadānaṃ deti 3 cha.Ma. cāṭukamyaṃ
@4 Sī. nippaccābandhamahānāvā, cha.Ma. nippacchābandhamahānāvā  5 cha.Ma. ajja ajjeva
@6 cha.Ma. suṭṭhapitacittā             7 cha.Ma. suṭṭhapitā

---------------------------------------------------------------------------------------------
page5.
Adhippāyo, mayaṃpi hi bhante gihī .pe. Supatiṭṭhitacittā viharāma, bhikkhusaṃghassapi
na 1- ayameva kasi ca bījañca yugañca naṅgalañca 2- phālapācanañca. Tasmā bhikkhusaṃgho
sabbakālaṃ satipaṭṭhānaparāyano, mayaṃ pana kālena kālaṃ okāsaṃ labhitvā etaṃ
manasikāraṃ karoma, mayaṃpi kārakā, na sabbaso vissaṭṭhakammaṭṭhānāyevāti.
Manussaggahaneti manussānaṃ ajjhāsayagahanena gahanatā ajjhāsayassāpi nesaṃpi
kilesaggahanena gahanatā veditabbā. Kasaṭasāṭheyyesupi eseva nayo. Tattha
aparisuddhaṭṭhena kasaṭatā, kerāṭiyaṭṭhena sāṭheyyatā veditabbā. Sattānaṃ hitāhitaṃ
jānātīti evaṃ gahanakasaṭakerāṭiyānaṃ manussānaṃ hitāhitapaṭipadaṃ yathā 3- suṭṭhu
bhagavā jānāti. Yadidaṃ pasavoti ettha sabbāpi catuppadajāti pasavoti adhippetā.
Pahomīti sakkomi. Yāvattakena antarenāti yattakena khaṇena. Campaṃ gatāgataṃ
karissatīti assamaṇḍalato yāva campāya nagaradvārā 4- gamanaṃ āgamanañca karissati.
Sāṭheyyānīti saṭhattāni. Kūṭeyyānīti kūṭattāni. Vaṅkeyyānīti vaṅkattāni.
Jimheyyānīti jimhattāni. Pātukarissatīti pakāsessati dassessati. Na hi sakkā
tena tāni ettakena antarena dassetuṃ.
     Tattha yassa kismiñcideva ṭhāne ṭhātukāmassa sato yaṃ ṭhānaṃ manussānaṃ
sappaṭibhayaṃ, purato gantvā vañcetvā ṭhassāmīti na hoti, tasmiṃ ṭhātukāmaṭṭhāneyeva
nikhātatthambho viya cattāro pāde niccale katvā tiṭṭhati, ayaṃ saṭho nāma.
Yassa pana kismiñcideva ṭhāne avacchinditvā khandhagataṃ pātetukāmassa sato yaṃ
ṭhānaṃ manussānaṃ sappaṭibhayaṃ, purato gantvā vañcetvā pātessāmīti na hoti,
tattheva avacchinditvā pāteti, ayaṃ kūṭo nāma. Yassa kismiñcideva ṭhāne
maggā okkamma 5- nivattitvā paṭimaggaṃ ārohitukāmassa sato yaṃ ṭhānaṃ manussānaṃ
sappaṭibhayaṃ, purato gantvā vañcetvā evaṃ karissāmīti na hoti, tattheva maggā
okkamma nivattitvā paṭimaggaṃ ārohati, ayaṃ vaṅko nāma. Yassa pana kālena
vāmato kālena dakkhiṇato kālena ujumaggeneva gantukāmassa sato yaṃ ṭhānaṃ
@Footnote: 1 cha.Ma. bhikkhusaṃghassa  pana     2 cha.Ma. yuganaṅgalañca         3 cha.Ma. yāva
@4 cha.Ma. campānagaradvārā    5 cha.Ma. ukkamma, evamuparipi

---------------------------------------------------------------------------------------------
page6.
Manussānaṃ sappaṭibhayaṃ, purato gantvā vañcetvā evaṃ karissāmīti na hoti,
tattheva kālena vāmato kālena dakkhiṇato kālena ujumaggaṃ gacchati, tathā
laṇḍaṃ vā passāvaṃ vā vissajjetukāmassa tato idaṃ ṭhānaṃ susammaṭṭhaṃ ākiṇṇamanussaṃ
ramaṇīyaṃ, imasmiṃ ṭhāne evarūpaṃ kātuṃ na yuttaṃ, purato gantvā paṭicchannaṭṭhāne
karissāmīti na hoti, tattheva karoti, ayaṃ jimho nāma. Iti imaṃ catubbidhaṃpi
kiriyaṃ sandhāyetaṃ vuttaṃ. Sabbāni tāni sāṭheyyāni kūṭeyyāni vaṅkeyyāni
jimheyyāni pātukarissatīti evaṃ karontāpi te saṇṭhānādayo tāni sāṭheyyādīni
pātukaronti nāma.
     Evaṃ pasūnaṃ uttānabhāvaṃ dassetvā idāni manussānaṃ gahanabhāvaṃ dassento
amhākaṃ pana bhantetiādimāha. Tattha dāsāti antojātakā vā dhanakkītā vā
karamarānītā vā sayaṃ vā dāsabyaṃ upagatā. Pessāti pesanakārakā. Kammakarāti
bhattavettanabhatā. Aññathāva kāyenāti aññenākārena kāyena samudācaranti,
aññenākārena vācāya, aññena ca nesaṃ ākārena cittaṃ saṇṭhitaṃ 1- hotīti
dasseti. Tattha ye sammukhā sāmike disvā paccuggamanaṃ karonti,
hatthato bhaṇḍakaṃ gaṇhanti, imaṃ vissajjetvā imaṃ gaṇhantā sesānipi
āsanapaññāpanatālavaṇṭavījanapādadhovanādīni sabbāni kiccāni karonti, parammukhakāle
pana telaṃpi uggharantaṃ 2- na olokenti, satagghanakepi sahassagghanakepi kamme
parihāyante nivattitvā oloketuṃpi na icchanti, ime aññathā kāyena samudācaranti
nāma. Ye pana sammukhā "amhākaṃ sāmi amhākaṃ ayyo"tiādīni vatvā pasaṃsanti,
parammukhā avattabbaṃ nāma natthi, yaṃ icchanti, taṃ vadanti, ime aññathā vācāya
samudācaranti nāma.
     [4] Cattārome pessapuggalāti ayaṃpi pāṭiekko anusandhi. Ayañhi
pesso "yāvañcidaṃ bhante bhagavā evaṃ manussaggahane evaṃ manussakasaṭe evaṃ
manussasāṭheyye vattamāne sattānaṃ hitāhitaṃ jānātī"ti āha. Purimeva 3- tayo
puggalā ahitapaṭipadaṃ paṭipannā, upari catuttho hitapaṭipadaṃ, evamahaṃ sattānaṃ
@Footnote: 1 cha.Ma. ṭhitaṃ   2 cha.Ma. uttarantaṃ    3 cha.Ma. purime ca

---------------------------------------------------------------------------------------------
page7.
Hitāhitaṃ jānāmīti dassetuṃ imaṃ desanaṃ ārabhi. Heṭṭhā kandarakassa kathāya
saddhiṃ payojetuṃpi vaṭṭati. Tena vuttaṃ "yāvañcidaṃ bhotā gotamena sammā bhikkhusaṃgho
paṭipādito"ti. Athassa bhagavā "purime tayo puggale pahāya upari catutthapuggalassa
hitapaṭipattiyaṃyeva paṭipādemī"ti dassentopi imaṃ desanaṃ ārabhi. Santoti idaṃ
saṃvijjamānāti padasseva vevacanaṃ. "santā honti samitā vūpasantā"ti 1- ettha
hi niruddhā santāti vuttā. "santā ete vihārā ariyassa vinaye vuccantī"ti
ettha 2- nibbutā. "santo have sabbhi pavedayantī"ti 3- ettha paṇḍitā. Idha
pana vijjamānā upalabbhamānāti attho.
     Attantapādīsu attānaṃ tapati dukkhāpetīti attantaPo. Attano
paritāpanānuyogaṃ attaparitāpanānuyogaṃ. Paraṃ tapati dukkhāpetīti parantaPo. Paresaṃ
paritāpanānuyogaṃ paraparitāpanānuyogaṃ. Diṭṭheva dhammeti imasmiṃyeva attabhāve.
Nicchātoti chātaṃ vuccati taṇhā, sā assa natthīti nicchāto. Sabbakilesānaṃ
nibbutattā nibbuto. Antotāpanakilesānaṃ abhāvā sītalo jātoti sītibhūto.
Jhānamaggaphalanibbānasukhāni paṭisaṃvedetīti sukhapaṭisaṃvedī. Brahmabhūtena attanāti
seṭṭhabhūtena attanā. Cittaṃ ārādhetīti cittaṃ sampādeti, paripūreti gaṇhāti
pasādetīti attho.
     [5] Dukkhapaṭikkūlanti dukkhassa paṭikkūlaṃ, paccanīkasaṇṭhitaṃ, dukkhaṃ
apatthayamānanti attho.
     [6] Paṇḍitoti idha catūhi kāraṇehi paṇḍitoti na vattabbo, satipaṭṭhānesu
pana kammaṃ karotīti paṇḍitoti vattuṃ vaṭṭati. Mahāpaññoti idaṃpi mahante atthe
pariggaṇhātītiādinā mahāpaññālakkhaṇena na vattabbaṃ, satipaṭṭhānapariggāhikāya
paññāya pana samannāgatattā mahāpaññoti vattuṃ vaṭṭati. Mahatā atthena saṃyutto
abhavissāti 4- mahatā atthena saṃyutto hutvā gato bhaveyya, sotāpattiphalaṃ
pāpuṇeyyāti attho. Kiṃ pana yesaṃ maggaphalānaṃ upanissayo atthi, buddhānaṃ
@Footnote: 1 abhi. vibhaṅga. 35/546/306 jhānavibhaṅga         2 Ma. mūla. 12/82/55 sallekhasutta
@3 khu. jā. 28/352/936 mahāsutasomajātaka (syā) 4 cha.Ma. agamissāti

---------------------------------------------------------------------------------------------
page8.
Sammukhībhāve ṭhitepi tesaṃ antarāyo hotīti. Āma hoti. Na pana buddhe paṭicca,
athakho kiriyāparihāniyā vā pāpamittatāya vā hoti. Tattha 1- kiriyāparihāniyā
hoti nāma:- sace hi dhammasenāpati dhanañjāniyassa brāhmaṇassa āsayaṃ
ñatvā dhammaṃ adesayissa, so brāhmaṇo sotāpanno abhavissa, evaṃ tāva
kiriyāparihāniyā hoti nāma. Pāpamittatāya hoti nāma:- sace hi ajātasattu
devadattassa vacanaṃ gahetvā pitughātakammaṃ nākarissa, sāmaññaphalasuttakathitadivaseva
sotāpanno abhavissa, tassa vacanaṃ gahetvā pitughātakammassa katattā pana
nāhosi, 2- evaṃ pāpamittatāya hoti. Imassāpi upāsakassa kiriyāparihāni jātā,
apariniṭṭhitāya desanāya uṭṭhahitvā pakkanto. Apica bhikkhave ettāvatāpi pesso
hatthārohaputto mahatā atthena saṃyuttoti katarena mahantena atthena? dvīhi
ānisaṃsehi. So kira upāsako saṃghe ca pasādaṃ paṭilabhi, satipaṭṭhānapariggaṇhaṇatthāya
cassa abhinavo nayo udapādi. Tena vuttaṃ "mahatā atthena saṃyutto"ti. Kandarako
pana saṃghe pasādameva paṭilabhi. Etassa bhagavā kāloti etassa dhammakkhānassa
catunnaṃ vā pana puggalānaṃ vibhajanassa kālo.
     [8] Orabbhikādīsu urabbhā vuccanti eḷakā, urabbhe hanatīti orabbhiko.
Sūkarikādīsupi eseva nayo. Luddoti dāruṇo kakkhaḷo. Macchaghātakoti macchabandho
kevaṭṭo. Bandhanāgārikoti bandhanāgāragopako. Kurūrakammantāti dāruṇakammantā.
     [9] Muddhāvasittoti khattiyābhisekena muddhani abhisitto. Puratthimena
nagarassāti nagarato puratthimadisāya. Santhāgāranti yaññasālaṃ. Kharājinaṃ nivāsetvāti
sakhuraṃ ajinacammaṃ nivāsetvā. Sappitelenāti sappinā ca telena  ca. Ṭhapetvā
hi sappiṃ avaseso yo koci sneho telanti vuccati. Kaṇḍavamānoti 3-
nakhānaṃ chinnattā kaṇḍavitabbakāle tena kaṇḍavamāno. Anantarahitāyāti
asaṇḍatāya. Sarūpavacchāyāti sadisavacchāya. Sace gāvī setā hoti, vacchopi setakova.
Sace kapilā vā 4- rattā vā, vacchopi tādisovāti evaṃ sarūpavacchā. 5-
@Footnote: 1 Ma. tattha kathaṃ           2 cha.Ma. na hoti           3 cha.Ma. kaṇḍūvamānoti
@4 cha.Ma. sace gāvī kabarā   5 cha.Ma. sarūpavacchāya

---------------------------------------------------------------------------------------------
page9.
So evamāhāti so rājā evaṃ vadeti. Vacchatarāti taruṇavacchakabhāvaṃ atikkantā
balavavacchā. Vacchatarīsupi eseva nayo. Barihisatthāyāti parikkhepakaraṇatthāya
ceva yaññabhūmiyaṃ atthakaraṇatthāya ca. Sesaṃ heṭṭhā tattha tattha vitthāritattā
uttānamevāti.
                    Papañcasūdaniyā majjhimanikāyaṭṭhakathāya
                      kandarakasuttavaṇṇanā niṭṭhitā.
                              Paṭhamaṃ.
                         --------------
                       2. Aṭṭhakanāgarasuttavaṇṇanā
     [17] Evamme sutanti aṭṭhakanāgarasuttaṃ. Tattha veluvagāmaketi 1- vesāliyā
dakkhiṇapasse avidūre veluvagāmako nāma atthi, taṃ gocaragāmaṃ katvāti attho.
Dasamoti sopi 2- jātigottavasena ceva sārapattakulagaṇanāya ca dasame ṭhāne
gaṇiyati, tenassa dasamotveva nāmaṃ jātaṃ. Aṭṭhakanāgaroti aṭṭhakanagaravāSī.
Kukkuṭārāmoti kukkuṭaseṭṭhinā kārito ārāmo.
     [18] Tena bhagavatā .pe. Akkhātoti ettha ayaṃ saṅkhepattho, yo
so bhagavā samatiṃsapāramiyo pūretvā sabbakilese bhañjitvā anuttaraṃ sammāsambodhiṃ
abhisambuddho, tena bhagavatā tesaṃ tesaṃ sattānaṃ āsayānusayaṃ jānatā, taṃ 3-
hatthatale ṭhapitaṃ āmalakaṃ 4- viya sabbaṃ ñeyyadhammaṃ passatā. Apica pubbenivāsādīhi
jānatā, dibbena cakkhunā passatā, tīhi vijjāhi chahi vā pana abhiññāhi
jānatā, sabbattha appaṭihatena samantacakkhunā passatā, sabbadhammajānanasamatthāya
@Footnote: 1 cha.Ma. ḷeluvagāmake, evamuparipi        2 cha.Ma. so hi
@3 cha.Ma. ayaṃ pāṭho na dissati            4 cha.Ma. ṭhapitaāmalakaṃ

---------------------------------------------------------------------------------------------
page10.
Paññāya jānatā sabbasattānaṃ cakkhuvisayātītāni tirokuḍḍādigatāni vāpi 1-
rūpāni ativisuddhena maṃsacakkhunā passatā, attahitasādhikāya samādhipadaṭṭhānāya
paṭivedhapaññāya jānatā, parahitasādhikāya karuṇāpadaṭṭhānāya desanāpaññāya
passatā, arīnaṃ hatattā paccayādīnañca arahattā arahatā, sammā sāmañca
saccānaṃ buddhattā sammāsambuddhena. Antarāyikadhamme vā jānatā, niyyānikadhamme
passatā, kilesārīnaṃ hatattā arahatā, sāmaṃ sabbadhammānaṃ buddhattā
sammāsambuddhenāti evaṃ catuvesārajjavasena catūhi kāraṇehi thomitena atthi nu kho
eko dhammo akkhātoti.
     [19] Abhisaṅkhatanti kataṃ uppāditaṃ. Abhisañcetayitanti cetayitaṃ pakappitaṃ.
So tattha ṭhitoti so tasmiṃ samathavipassanādhamme ṭhito. Dhammarāgena dhammanandiyāti
padadvayehi samathavipassanāsu chandarāgo vutto. Samathavipassanāsu hi sabbena
sabbaṃ chandarāgaṃ pariyādiyituṃ sakkonto arahā hoti, asakkonto anāgāmī
hoti. So samathavipassanāsu chandarāgassa appahīnattā catutthajjhānacetanāya
suddhāvāse nibbattati, ayaṃ ācariyānaṃ samānakathā.
     Vitaṇḍavādī panāha "teneva dhammarāgenāti vacanato akusalena suddhāvāse
nibbattatī"ti. So "suttaṃ āharā"ti vattabbo, addhā aññaṃ apassanto
idameva āharissati, tato vattabbo "kiṃ panidaṃ suttaṃ neyyatthaṃ nītatthan"ti,
addhā nītatthanti vakkhati. Tato vattabbo:- evaṃ sante anāgāmiphalatthikena
samathavipassanāsu chandarāgo kattabbo bhavissati, chandarāge uppādite anāgāmiphalaṃ
paṭividdhaṃ bhavissati mā "suttaṃ me laddhan"ti yaṃ vā taṃ vā dīpehi. Pañhaṃ
kathentena hi ariyassa santike uggahetvā attharasaṃ paṭivijjhitvā kathetuṃ
vaṭṭati, akusalena hi sagge kusalena vā apāye paṭisandhi nāma natthi. Vuttañhetaṃ
bhagavatā:-
@Footnote: 1 cha.Ma. tirokuḍḍādigatānipi

---------------------------------------------------------------------------------------------
page11.
                         "na bhikkhave lobhajena kammena dosajena kammena
                     mohajena kammena devā paññāyanti, manussā
                     paññāyanti, yā vā panaññāpi kāci sugatiyo,
                     athakho bhikkhave lobhajena kammena dosajena kammena
                     mohajena kammena nirayo paññāyati, tiracchānayoni
                     paññāyati, pittivisayo 1- paññāyati, yā vā panaññāpi
                     kāci duggatiyo"ti. 2-
     Evaṃ saññāpetabbo. Sace sañjānāti sañjānātu, no ce sañjānāti,
"gaccha pātova vihāraṃ pavisitvā yāguṃ pivāhī"ti uyyojetabbo.
     Yathā ca pana imasmiṃ sutte, evaṃ mahāmāluṅkyovādepi mahāsatipaṭṭhānepi
kāyagatāsatisuttepi samathavipassanā kathitā. Tattha imasmiṃ sutte samathavasena
gacchatopi vipassanāvasena gacchatopi samathadhurameva dhuraṃ, mahāmāluṅkyovāde
vipassanādhuraṃ, 3- mahāsatipaṭṭhānaṃ pana vipassanuttaraṃ nāma kathitaṃ, kāyagatāsatisuttaṃ
samathuttaranti.
     Ayaṃ kho gahapati .pe. Ekadhammo akkhātoti ekadhammaṃ pucchitena ayaṃpi
ekadhammoti evaṃ pucchāvasena kathitattā ekādasapi dhammā ekadhammo nāma
jātā. 4- Mahāsakuludāyīsuttasmiñhi ekūnavīsati pucchā 5- sabbāni 6- paṭipadāvasena
ekadhammo nāma jātāni, idha ekādasa pucchāvasena ekadhammoti āgatāni.
Amatuppattiyaṭṭhena vā sabbānipi ekadhammoti vattuṃ vaṭṭati.
     [21] Nidhimukhaṃ gavesantoti nidhiṃ pariyesanto. Sakidevāti ekappayogeneva. 7-
Kathaṃ pana ekappayogena ekādasannaṃ nidhīnaṃ adhigamo hotīti. Idhekacco araññanidhiṃ
gavesamāno carati, tamenaṃ aññataro atthacarako disvā "kiṃ bho carasī"ti pucchati.
So "jīvitavuttiṃ pariyesāmī"ti āha. Itaro "tenahi samma āgaccha, etaṃ
@Footnote: 1 cha.Ma. pettivisayo           2 aṅ. chakka. 22/310/378 sekhaparihāniyavagga (syā)
@3 cha.Ma. vipassanāva dhuraṃ        4 cha.Ma. jāto     5 cha.Ma. ekūnavīsatipabbāni
@6 cha.Ma. ayaṃ pāṭho na dissati    7 cha.Ma. ekappayogena

---------------------------------------------------------------------------------------------
page12.
Pāsāṇaṃ pavattehī"ti āha. So taṃ pavattetvā uparūpari ṭhapitā vā kucchiyā
kucchiṃ āhacca ṭhitā vā ekādasa kumbhiyo passeyya, evaṃ ekappayogena
ekādasannaṃ nidhīnaṃ adhigamo hoti.
     Ācariyadhanaṃ pariyesissantīti aññatitthiyā hi yassa santike sippaṃ
uggaṇhanti, tassa sippuggahaṇato pure vā pacchā vā antare vā gehato
nīharitvā dhanaṃ denti. Yesaṃ gehe natthi, te ñātisabhāgato pariyesanti, tathā
alabhamānā bhikkhaṃpi caritvā dentiyeva. Taṃ sandhāyetaṃ vuttaṃ.
     Kimaṅgampanāhanti bāhirakā tāva aniyyānikepi sāsane sippamattadāyakassa
dhanaṃ pariyesanti, ahaṃ pana evaṃvidhe niyyānikasāsane ekādasavidhaṃ amatuppattipaṭipadaṃ
desentassa ācariyassa pūjaṃ kiṃ na karissāmi, karissāmiyevāti vadati.
Paccekadussayugena acchādesīti ekamekassa bhikkhuno ekekaṃ dussayugaṃ adāsīti
attho. Samudācāravacanaṃ panettha evarūpaṃ hoti, tasmā acchādesīti vuttaṃ.
Pañcasatavihāranti pañcasatagghanikaṃ paṇṇasālaṃ kāresīti attho. Sesaṃ sabbattha
uttānatthamevāti.
                    Papañcasūdaniyā majjhimanikāyaṭṭhakathāya
                     aṭṭhakanāgarasuttavaṇṇanā niṭṭhitā.
                              Dutiyaṃ.
                         --------------

---------------------------------------------------------------------------------------------
page13.
                        3. *- sekhasuttavaṇṇanā
     [22] Evamme sutanti sekhasuttaṃ. Tattha navaṃ santhāgāranti adhunā kāritaṃ
santhāgāraṃ, ekā mahāsālāti attho. Uyyogakālādīsu hi rājāno tattha ṭhatvā
"ettakā purato gacchantu, ettakā pacchā, ettakā ubhohi passehi, ettakā
hatthī 1- abhiruhantu, ettakā asse, 2- ettakā rathesu tiṭṭhantū"ti evaṃ santhaṃ
karonti mariyādaṃ bandhanti, tasmā taṃ ṭhānaṃ santhāgāranti vuccati. Uyyogaṭṭhānato
ca āgantvā yāva gehesu allagomayaparibhaṇḍādīni karonti, tāva dve tīṇi divasāni te
rājāno tattha santhambhantītipi santhāgāraṃ. Tesaṃ rājūnaṃ sahatthānusāsanaṃ agārantipi
santhāgāraṃ. Gaṇarājāno hi te, tasmā uppannakiccaṃ ekassa vasena chijjati, 3-
sabbesaṃ chando laddhuṃ vaṭṭati, tasmā sabbe tattha sannipatitvā anusāsanti. Tena
vuttaṃ "sahatthānusāsanaṃ agārantipi santhāgāran"ti. Yasmā panete tattha sannipatitvā
"imasmiṃ kāle kasituṃ vaṭṭati, imasmiṃ kāle vapitun"ti evamādinā nayena
gharāvāsakiccāni sammantayanti, tasmā chiddāvachiddaṃ 4- gharāvāsaṃ tattha santharantītipi
santhāgāraṃ. Acirakāritaṃ hotīti kaṭṭhakammasilākammacittakammādivasena
susajjitaṃ devavimānaṃ viya adhunā niṭṭhāpitaṃ. Samaṇena vāti ettha yasmā
gharavatthupariggahaṇakāleyeva devatā attano vasanaṭṭhānaṃ gaṇhanti, tasmā "devena
vā"ti avatvā "samaṇena vā brāhmaṇena vā kenaci vā manussabhūtenā"ti vuttaṃ.
     Yena bhagavā tenupasaṅkamiṃsūti santhāgāraṃ niṭṭhitanti sutvā "gacchāma, naṃ
passissāmā"ti gantvā dvārakoṭṭhakato paṭṭhāya sabbaṃ oloketvā "idaṃ
santhāgāraṃ devavimānasadisaṃ ativiya manoramaṃ sassirikaṃ kena paṭhamaṃ paribhuttaṃ
amhākaṃ dīgharattaṃ hitāya sukhāya assā"ti cintetvā "amhākaṃ ñātiseṭṭhassa
paṭhamaṃ diyyamānepi satthunova anucchavikaṃ, dakkhiṇeyyavasena diyyamānepi satthunova
anucchavikaṃ, tasmā paṭhamaṃ satthāraṃ paribhuñjāpessāma, bhikkhusaṃghassa āgamanaṃ
@Footnote: * pāli. sekhapaṭipadāsutta...       1 cha.Ma. hatthīsu    2 cha.Ma. assesu
@3 cha.Ma. na chijjati                4 ka. chindavicchindaṃ

---------------------------------------------------------------------------------------------
page14.
Karissāma, bhikkhusaṃghe āgate tepiṭakaṃ buddhavacanaṃ āgatameva bhavissati, satthāraṃ
tiyāmarattiṃ amhākaṃ dhammakathaṃ kathāpessāma, iti tīhi ratanehi paribhuttaṃ, mayaṃ
pacchā paribhuñjissāma, evaṃ no dīgharattaṃ hitāya sukhāya bhavissatī"ti sanniṭṭhānaṃ
katvā upasaṅkamiṃsu.
     Yena santhāgāraṃ tenupasaṅkamiṃsūti taṃdivasaṃ kira santhāgāraṃ kiñcāpi
rājakulānaṃ dassanatthāya devavimānaṃ viya susajjitaṃ hoti supaṭijaggitaṃ, buddhārahaṃ
pana katvā apaññattaṃ. Buddhā hi nāma araññajjhāsayā araññārāmā antogāme
vaseyyuṃ vā no vā, tasmā bhagavato manaṃ jānitvāva paññāpessāmāti cintetvā
tena 1- bhagavantaṃ upasaṅkamiṃsu. Idāni pana manaṃ labhitvā paññāpetukāmā yena
santhāgāraṃ tenupasaṅkamiṃsu.
     Sabbasanthariṃ santhāgāraṃ santharāpetvāti 2- yathā sabbameva santhataṃ hoti,
evantaṃ santharāpetvā. Sabbapaṭhamaṃ tāva "gomayannāma sabbamaṅgalesu vaṭṭatī"ti
sudhāparikammakataṃpi bhūmiṃ allagomayena opuñchāpetvā parisuddhabhāvaṃ 3- ñatvā yathā
akkantaṭṭhāne padaṃ na 4- paññāyati, evaṃ catujātigandhehi 5- limpetvā, 6- upari
nānāvaṇṇe kaṭasārake santharitvā tesaṃ upari mahāpiṭṭhikakojavake ādiṃ
katvā hatthattharakaassattharakasīhattharakabyagghattharakacandattharakasuriyattharakacittattharakādīhi
nānāvaṇṇehi attharaṇehi santharitabbayuttakaṃ sabbokāsaṃ santharāpesuṃ. Tena vuttaṃ
"sabbasanthariṃ santhāgāraṃ santharāpetvā"ti.
     Āsanāni paññāpetvāti majjhaṭṭhāne tāva maṅgalatthambhaṃ nissāya mahārahaṃ
buddhāsanaṃ paññāpetvā tattha yaṃ yaṃ mudukañca manoramañca paccattharaṇaṃ, taṃ taṃ
paccattharitvā bhagavato lohitakaṃ manuññadassanaṃ upadhānaṃ upadahitvā upari
suvaṇṇarajatatārakavicittaṃ vitānaṃ bandhitvā gandhadāmapupphadāmapattadāmādīhi
paccattharaṇehi alaṅkaritvā samantā dvādasahatthe ṭhāne 7- pupphajālaṃ karitvā
@Footnote: 1 cha.Ma. te 2 cha.Ma. santharitvāti  3 cha.Ma. parisukkhabhāvaṃ
@4 Sī. ayaṃ saddo na dissati  5 cha.Ma. catujjātiyagandhehi
@6 cha.Ma. limpāpetvā, Sī. limpitvā  7 cha.Ma. dvādasahatthaṭṭhāne

---------------------------------------------------------------------------------------------
page15.
Tiṃsahatthamattaṃ ṭhānaṃ paṭasāṇiyā parikkhipāpetvā pacchimabhittiṃ nissāya bhikkhusaṃghassa
pallaṅkapīṭhaapassayapīṭhamuṇḍapīṭhāni  paññāpetvā upari setapaccattharaṇehi
paccattharāpetvā pācīnabhittiṃ nissāya attano attano mahāpiṭṭhikakojavake
paññāpetvā haṃsalomādipūritāni upadhānāni ṭhapāpesuṃ "evaṃ akilamamānā
sabbarattiṃ dhammaṃ suṇissāmā"ti. Idaṃ sandhāya vuttaṃ "āsanāni paññāpetvā"ti
     udakamaṇikanti mahākucchikaṃ udakacāṭiṃ. Patiṭṭhapetvāti 1- evaṃ bhagavā ca
bhikkhusaṃgho ca yathāruciyā hatthe vā dhovissanti pāde vā, mukhaṃ vā vikkhālessantīti
tesu tesu ṭhānesu maṇivaṇṇassa udakassa pūrāpetvā vāsatthāya nānāpupphāni
ceva udakavāsacuṇṇāni ca pakkhipitvā kadalipaṇṇehi pidahitvā patiṭṭhapesuṃ. Idaṃ
sandhāya vuttaṃ "patiṭṭhapetvā"ti
     telappadīpaṃ āropetvāti rajatasuvaṇṇādimayadaṇḍāsu dīpikāsu
yonakarūpakinnararūpakādīnaṃ 2- hatthe ṭhapitasuvaṇṇarajatādimayakapallakādīsu ca telappadīpaṃ
jalayitvāti  attho. Yena bhagavā tenupasaṅkamiṃsūti ettha pana te sakyarājāno
na kevalaṃ santhāgārameva, athakho yojanāvaṭṭe kapilavatthusmiṃ nagaravīthiyopi
sammajjāpetvā dhaje ussāpetvā gehadvāresu puṇṇaghaṭe ca kadaliyo ca
ṭhapāpetvā sakalanagaraṃ dīpamālādīhi vippakiṇṇatārakaṃ viya katvā "khīrapivake 3-
dārake khīraṃ pāyetha, dahare kumāre lahuṃ lahuṃ bhojetvā sayāpetha, uccāsaddaṃ
mā akarittha, 4- ajja ekarattiṃ satthā antogāme vasissati, buddhā ca 5- nāma
appasaddakāmā hontī"ti bheriṃ cārāpetvā sayaṃ daṇḍadīpikā ādāya yena
bhagavā tenupasaṅkamiṃsu.
     Athakho bhagavā nivāsetvā pattacīvaraṃ ādāya saddhiṃ bhikkhusaṃghena yena
navaṃ santhāgāraṃ tenupasaṅkamīti "yassidāni bhante bhagavā kālaṃ maññatī"ti evaṃ
kira kāle ārocite bhagavā lākhārasena tintarattakoviḷārapupphavaṇṇaṃ rattadupaṭaṃ
kattariyā padumaṃ kantanto viya saṃvidhāya timaṇḍalaṃ paṭicchādento nivāsetvā
@Footnote: 1 cha.Ma. upaṭṭhapetvā, evamuparipi 2 cha.Ma. yonakarūpakirātarūpakādīnaṃ
@3 cha.Ma. khīrapāyake 4 cha.Ma. karittha 5 cha.Ma. ayaṃ saddo na dissati

---------------------------------------------------------------------------------------------
page16.
Suvaṇṇapāmaṅgena padumakalāpaṃ parikkhipanto viya vijjulatāsassirikaṃ kāyabandhanaṃ
bandhitvā rattakambalena gajakumbhaṃ pariyonaddhanto viya ratanasatubbedhe suvaṇṇagghike
pavāḷajālaṃ khipamāno viya suvaṇṇacetiye rattakambalakañcukaṃ paṭimuñcanto viya
gacchantaṃ puṇṇacandaṃ rattavaṇṇabalāhakena paṭicchādayamāno viya kañcanapabbatamatthake
supakkalākhārasaṃ parisiñcanto viya cittakūṭapabbatamatthakaṃ vijjulatāya parikkhipanto
viya ca sacakkavāḷasineruyugandharaṃ mahāpaṭhaviṃ cāletvā gahitaṃ nigrodhapallavasamānavaṇṇaṃ
rattapavarapaṃsukūlaṃ pārupetvā 1- gandhakuṭidvārato nikkhami kañcanaguhato sīho viya
udayapabbatakūṭato puṇṇacando viya ca. Nikkhamitvā ca 2- pana gandhakuṭipamukhe
aṭṭhāsi.
     Athassa kāyato meghamukhehi vijjukalāpā viya rasmiyo nikkhamitvā
suvaṇṇarasadhārāparisekapiñjarapattapupphaphalaviṭape 3- viya ārāmarukkhe kariṃsu. Tāvadeva ca
attano pattacīvaramādāya mahābhikkhusaṃgho bhagavantaṃ parivāresi. Te pana parivāretvā
ṭhitā bhikkhū evarūpā ahesuṃ appicchā santuṭṭhā pavivittā asaṃsaṭṭhā
āraddhaviriyā vattāro vacanakkhamā codakā pāpagarahī sīlasampannā samādhisampannā
paññāvimuttivimuttiñāṇadassanasampannā. 4- Tehi parivārito bhagavā
rattakambalaparikkhitto viya suvaṇṇakkhandho rattapadumasaṇḍamajjhagatā viya suvaṇṇanāvā
pavāḷavedikāparikkhitto viya suvaṇṇapāsādo virocittha. Sāriputtamoggallānādayo
mahātherāpi naṃ meghavaṇṇaṃ paṃsukūlaṃ pārupitvā maṇicammacammikā 5- viya mahānāgā
parivārayiṃsu vantarāgā bhinnakilesā vijaṭitajaṭā chinnabandhanā kule vā gaṇe vā alaggā.
     Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,
nittaṇho nittaṇhehi, nikkileso nikkilesehi, sayaṃ buddho bahussutabuddhehi
parivārito, pattaparivāritaṃ viya kesaraṃ, kesaraparivāritā viya kaṇṇikā,
aṭṭhanāgasahassaparivārito viya chaddanto nāgarājā, navutihaṃsasahassaparivārito viya
dhataraṭṭho
@Footnote: 1 cha.Ma. rattavarapaṃsukūlaṃ pārupitvā                2 cha.Ma. casaddo na dissati
@3 cha.Ma. suvaṇṇarasadhārāparisekamañjaripattapupphaphalaviṭape  4 cha.Ma....sampannāti
@5 cha.Ma. maṇivammavammikā

---------------------------------------------------------------------------------------------
page17.
Haṃsarājā, senaṅgaparivārito viya cakkavatti, marugaṇaparivārito viya sakko devarājā
brahmagaṇaparivārito viya hāritamahābrahmā tārakāgaṇaparivārito viya puṇṇacando,
asamena buddhavesena aparimāṇena buddhavilāsena kapilavatthugamanamaggaṃ 1- paṭipajji.
     Athassa puratthimakāyato suvaṇṇavaṇṇā rasmī uṭṭhahitvā asītihatthaṃ ṭhānaṃ
aggahesi, pacchimakāyato, dakkhiṇahatthato, vāmahatthato suvaṇṇavaṇṇā rasmī
uṭṭhahitvā asītihatthaṃ ṭhānaṃ aggahesi. Upari kesantato paṭṭhāya sabbakesāvattehi
moragīvavaṇṇā rasmī uṭṭhahitvā gaganatale asītihatthaṃ ṭhānaṃ aggahesi. Heṭṭhā
pādatalehi pavāḷavaṇṇā rasmī uṭṭhahitvā ghanapaṭhaviyaṃ asītihatthaṃ ṭhānaṃ aggahesi.
Evaṃ samantā asītihatthamattaṃ ṭhānaṃ chabbaṇṇā buddharasmiyo vijjotamānā
vipphandamānā kañcanadaṇḍadīpikāhi niccharitvā ākāsaṃ pakkhandajālā viya
cātuddisikamahāmeghato nikkhantavijjulatā viya vidhāviṃsu. Sabbadisābhāgā
suvaṇṇacampakapupphehi vikiriyamānā viya, suvaṇṇaghaṭā nikkhantasuvaṇṇarasadhārāhi
siñcamānā viya, pasāritasuvaṇṇapaṭṭaparikkhittā viya, verambhavāta-
samuṭṭhitakiṃsukakaṇikārapupphacuṇṇasamokiṇṇā viya vippakiriṃsu.
     Bhagavatopi asītianubyañjanabyāmappabhādvattiṃsavaralakkhaṇasamujjalaṃ sarīraṃ
samuggatatārakaṃ viya gaganatalaṃ vikasitamiva padumavanaṃ sabbapāliphullo viya yojanasatiko
pāricchattako paṭipāṭiyā ṭhapitānaṃ dvattiṃsacandānaṃ dvattiṃsasuriyānaṃ
dvattiṃsacakkavattīnaṃ dvattiṃsadevarājānaṃ dvattiṃsamahābrahmānaṃ siriyā siriṃ
abhibhavamānaṃ viya virocittha, yathātaṃ dasahi pāramīhi dasahi upapāramīhi dasahi
paramatthapāramīhi supūritāhi samatiṃsapāramitāhi alaṅkataṃ. Kappasatasahassādhikāni cattāri
asaṅkheyyāni dinnadānaṃ rakkhitasīlaṃ katakalyāṇakammaṃ ekasmiṃ attabhāve osaritvā
vipākaṃ dātuṃ ṭhānaṃ alabhamānaṃ sambādhappattaṃ viya ahosi. Nāvāsahassabhaṇḍaṃ ekanāvaṃ
āropanakālo viya, sakaṭasahassabhaṇḍaṃ ekasakaṭaṃ āropanakālo viya, pañcavīsatiyā nadīnaṃ
oghassa sambhijja mukhadvāre ekato rāsībhūtakālo viya ca ahosi.
@Footnote: 1 Sī. kapilavatthugāminaṃ maggaṃ

---------------------------------------------------------------------------------------------
page18.
     Imāya buddhasiriyā obhāsamānassāpi ca bhagavato purato anekāni
daṇḍadīpikāsahassāni ukkhipiṃsu. Tathā pacchato vāmapasse dakkhiṇapasse.
Jātikusumacampakavanamallikārattuppalanīluppalamakulasinduvārapupphāni ceva
nīlapītādivaṇṇasugandhacuṇṇāni ca cātuddisikameghavissaṭṭhodakavuṭṭhiyo viya
vippakirayiṃsu. Pañcaṅgikaturiyanigghosā ceva buddhadhammasaṃghaguṇapaṭisaṃyuttā thutighosā
ca sabbadisāsu 1- pūrayiṃsu. Devamanussanāgasupaṇṇagandhabbayakkhādīnaṃ akkhīni amatapānaṃ
viya labhiṃsu. Imasmiṃ pana ṭhāne ṭhatvā padasahassena gamanavaṇṇaṃ vattuṃ vaṭṭati.
     Tatrīdaṃ  mukhamattaṃ:-
          "evaṃ sabbaṅgasampanno         kampayantova sundharaṃ
           aheṭhayanto pāṇāni          yāti lokavināyako.
           Dakkhiṇaṃ paṭhamaṃ pādaṃ            uddharanto narāsabho
           gacchanto sirisampanno         sobhate dipaduttamo.
           Gacchato buddhaseṭṭhassa         heṭṭhā pādatala  mudu
           samaṃ samphusate bhūmiṃ            rajasā nūpalimpati. 2-
           Ninnaṭṭhānaṃ unnamati           gacchante lokanāyake
           unnatañca sama hoti           paṭhavī ca acetanā.
           Pāsāṇā sakkharā ceva        kathalā khāṇukaṇṭakā
           sabbe maggā vivajjanti        gacchate lokanāyake.
           Nātidūre uddharati            nāccāsanne ca nikkhipaṃ 3-
           aghaṭṭayanto niyyāti          ubho jānū ca gopphake.
           Nātisīghaṃ pakkamati             sampannacaraṇo muni
           na cātisanika yāti            gacchamāno samāhito.
           Uddhaṃ adho ca tiriyaṃ           disañca vidisaṃ tathā
           na pekkhamāno so yāti       yugamattañhi 4- pekkhati.
@Footnote: 1 cha.Ma. sabbadisā    2 cha.Ma. nupalippati    3 Ma. nikkhipi     4 cha.Ma. yugamattamhi

---------------------------------------------------------------------------------------------
page19.
           Nāgavikkantacāro so         gamane sobhatī jino
           cāruṃ gacchata lokaggo         hāsayanto sadevake.
           Usabharājāva 1- sobhanto      catucārīva kesarī
           tosayanto baha satte         puraṃ seṭṭhaṃ upāgamī"ti.
     Vaṇṇakālo nāma kiresa, evaṃvidhesu kālesu buddhassa sarīravaṇṇe vā
guṇavaṇṇe vā dhammakathikassa thāmoyeva pamāṇaṃ. Cuṇṇapadehi vā gāthābandhena
vā yattakaṃ sakkoti, tattakaṃ vattabbaṃ. Dukkathitanti na vattabbaṃ. Appamāṇavaṇṇā
hi buddhā, tesaṃ buddhāpi anavasesato vaṇṇaṃ vattuṃ asamatthā, pageva itarā
pajāti. Iminā sirivilāsena alaṅkatappaṭiyattaṃ sakyarājapuraṃ pavisitvā bhagavā
pasannacittena janena gandhadhūpavāsacuṇṇādīhi pūjiyamāno 2- santhāgāraṃ pāvisi.
Tena vuttaṃ "athakho bhagavā nivāsetvā pattacīvaraṃ ādāya saddhiṃ bhikkhusaṃghena
yena navaṃ santhāgāraṃ tenupasaṅkamī"ti.
     Bhagavantaṃyeva purakkhatvāti bhagavantaṃ purato katvā. Tattha bhagavā bhikkhūnañceva
upāsakānañca majjhe nisinno gandhodakena nhāpetvā dukūlacumbaṭakena nirodakaṃ 3-
katvā jātihiṅgulakena majjetvā 4- rattakambalapaliveṭhite pīṭhe
ṭhapitarattasuvaṇṇaghanapaṭimā viya ativirocittha. Ayaṃ panettha porāṇānaṃ vaṇṇabhaṇanamaggo:-
           "gantvāna maṇḍalamālaṃ          nāgavikkantacaraṇo
           obhāsayanto lokaggo         nisīdi varamāsane.
                 Tahiṃ nisinno naradammasārathī
                 devātidevo satapuññalakkhaṇo
                 buddhāsane majjhagato virocati
                 suvaṇṇanekkhaṃ viya paṇḍukambale.
           Nekkhaṃ jambonadasseva          nikkhittaṃ paṇḍukambale
           virocati vītamalo              maṇiverocano yathā.
@Footnote: 1 cha.Ma. uḷurājāva   2 cha.Ma. pūjayamāno   3 cha.Ma. vodakaṃ   4 cha.Ma. majjitvā

---------------------------------------------------------------------------------------------
page20.
           Mahāsālova samphullo       merurājāvalaṅkato
           suvaṇṇayūpasaṅkāso          padumo kokanado yathā.
           Jalanto dīparukkhova         pabbatagge yathā sikhī
           devānaṃ pārichattova        sabbaphullo virocathā"ti.
     Kāpilavatthave sakye bahudeva rattiṃ dhammiyā kathāyāti ettha dhammī kathā
nāma santhāgāraanumodanapaṭisaṃyuttā pakiṇṇakakathā veditabbā. Tathāhi bhagavā
ākāsagaṅgaṃ otārento viya paṭhavojaṃ ākaḍḍhanto viya mahājambukkhandhe 1-
gahetvā cālento viya yojanikaṃ madhubhaṇḍaṃ cakkayantena pīḷetvā madhupānaṃ
pāyamāno viya kapilavatthuvāsīnaṃ sakyānaṃ hitasukhāvahaṃ pakiṇṇakakathaṃ kathesi.
"āvāsadānaṃ nāmetaṃ mahārāja mahantaṃ, tumhākaṃ āvāso mayā paribhutto ca
bhikkhusaṃghena ca paribhutto, mayā ca bhikkhusaṃghena ca paribhutto pana dhammaratanena
paribhuttoyevāti tīhi ratanehi paribhutto nāma hoti. Āvāsadānasmiñhi dinne
sabbaṃ dānaṃ dinnameva hoti. Bhummaṭṭhakapaṇṇasālāya vā sākhāmaṇḍapassa vāpi
ānisaṃso nāma paricchindituṃ na sakkā"ti nānānayavicittaṃ bahudhammakathaṃ kathetvā:-
          "sītaṃ uṇhaṃ paṭihanti           tato vālamigāni ca
           siriṃsape ca makase           sisire cāpi vuṭṭhiyo.
           Tato vātātapo ghoro       sañjāto paṭihaññati
           leṇatthañca sukhatthañca         jhāyituñca vipassituṃ.
           Vihāradānaṃ saṃghassa           aggaṃ buddhehi 2- vaṇṇitaṃ
           tasmā hi paṇḍito poso      sampassaṃ atthamattano.
           Vihāre kāraye ramme       vāsayettha bahussute
           tesaṃ annañca pānañca        vatthasenāsanāni  ca.
           Dadeyya ujubhūtesu           vippasannena cetasā
           te tassa dhammaṃ desenti      sabbadukkhāpanūdanaṃ
           yaṃ yo dhammamidhaññāya 3-      parinibbāti anāsavo"ti 4-
@Footnote: 1 cha.Ma. mahājambuṃ khandhe  2 cha.Ma. buddhena  3 cha.Ma. dhammaṃ idhamaññāya
@4 vinaYu. cūḷa. 7/295/61 senāsanakkhandhaka

---------------------------------------------------------------------------------------------
page21.
Evaṃ ayaṃpi āvāse ānisaṃso, ayaṃpi cānisaṃsoti bahudeva rattiṃ atirekataraṃ diyaḍḍhayāmaṃ
āvāsānisaṃsakathaṃ kathesi. Tattha imā gāthāva saṅgahaṃ āruḷhā, pakiṇṇakadhammadesanā
pana saṅgahaṃ na ārohati. Sandassesītiādīni 1- vuttatthāneva.
     Āyasmantaṃ ānandaṃ āmantesīti dhammakathaṃ kathāpetukāmo jānāpesi. Atha
kasmā sāriputtamoggallānamahākassapādīsu asītimahātheresu vijjamānesu bhagavā
ānandattherassa bhāramakāsīti. Parisajjhāsayavasena. Āyasmā hi ānando
bahussutānaṃ aggo, pahosi parimaṇḍalehi padabyañjanehi madhuradhammakathaṃ kathetunti
sākiyamaṇḍale pākaṭo paññāto. Tassa sakyarājūhi vihāraṃ gantvāpi dhammakathā
sutapubbā, orodhā pana nesaṃ yathāruciyā vihāraṃ gantuṃ na labhanti, tesaṃ
etadahosi "aho vata bhagavā appaṃyeva dhammakathaṃ kathetvā amhākaṃ ñātiseṭṭhassa
ānandassa bhāraṃ kareyyā"ti. Tesaṃ ajjhāsayavasena bhagavā tasseva bhāramakāsi.
     Sekho pāṭipadoti paṭipannako sekhasamaṇo. So tuyhaṃ paṭibhātu upaṭṭhātu,
tassa paṭipadaṃ desehīti paṭipadāya puggalaṃ niyametvā dasseti. Kasmā pana
bhagavā imaṃ paṭipadaṃ niyamesi? bahūhi kāraṇehi. Ime tāva sakyā maṅgalasālāya
maṅgalaṃ paccāsiṃsanti vuḍḍhiṃ icchanti, ayañca sekhapaṭipadā mayhaṃ sāsane
maṅgalapaṭipadā vaḍḍhamānakapaṭipadātipi imaṃ paṭipadaṃ niyamesi. Tassañca parisati sekhāva
bahū nisinnā, te attanā paṭividdhaṭṭhāne kathiyamāne akilamantāva sallakkhissantītipi
imaṃ paṭipadaṃ niyamesi. Āyasmā ca ānando sekhapaṭisambhidāppattova, so
attanā paṭividdhe paccakkhaṭṭhāne kathento akilamanto viññāpetuṃ sakkhissatītipi
imaṃ paṭipadaṃ niyamesi. Sekhapaṭipadāya ca tissopi sikkhā osaṭā, tattha adhisīlasikkhāya
kathitāya sakalaṃ vinayapiṭakaṃ kathitaṃ 2- hoti, adhicittasikkhāya kathitāya sakalaṃ suttantapiṭakaṃ
kathitaṃ hoti, adhipaññāsikkhāya kathitāya sakalaṃ abhidhammapiṭakaṃ kathitaṃ hoti, ānando
ca bahussuto tipiṭakadharo, so pahoti tīhi piṭakehi tisso sikkhā kathetuṃ, evaṃ
kathite sakyānaṃ maṅgalameva vuḍḍhiyeva bhavissatītipi imaṃ paṭipadaṃ niyamesi.
@Footnote: 1 pāli. sandassetvāti             2 cha.Ma. kathitameva

---------------------------------------------------------------------------------------------
page22.
     Piṭṭhi me āgilāyatīti kasmā āgilāyati? bhagavato hi chabbassāni padhānaṃ
padahantassa mahantaṃ kāyadukkhaṃ ahosi, athassa aparabhāge mahallakakāle piṭṭhivāto
uppajji. Akāraṇaṃ vā etaṃ, pahoti hi bhagavā uppannaṃ vedanaṃ vikkhambhitvā
ekaṃpi dvepi sattāhe ekapallaṅkena nisīdituṃ. Santhāgārasālaṃ pana catūhi
iriyāpathehi paribhuñjitukāmo ahosi, hatthapādadhovanaṭṭhānato 1- yāva dhammāsanā
agamāsi, ettake ṭhāne gamanaṃ nipphannaṃ. Dhammāsanaṃ patto thokaṃ ṭhatvā nisīdi,
ettakaṃ ṭhānaṃ. Diyaḍḍhayāmaṃ dhammāsane nisīdi, ettake ṭhāne nisajjā nipphannā.
Idāni dakkhiṇena passena thokaṃ nipanne sayanaṃ nipphajjissatīti evaṃ catūhi
iriyāpathehi paribhuñjitukāmo ahosi. Upādinnakasarīrañca nāma "no āgilāyatī"ti
na vattabbaṃ, tasmā ciraṃ nisajjāya sañjātaṃ appakaṃpi āgilāyanaṃ gahetvā
evamāha.
     Saṅghāṭiṃ paññāpetvāti santhāgārassa kira ekapasse te rājāno
paṭasāṇiṃ parikkhipāpetvā kappiyamañcakaṃ paññāpetvā kappiyapaccattharaṇena
attharitvā upari suvaṇṇatārakāgandhamālādāmapaṭimaṇḍitaṃ vitānaṃ bandhitvā
gandhatelappadīpaṃ āropayiṃsu "appevanāma satthā dhammāsanato uṭṭhāya thokaṃ
vissamanto idha nipajjeyya, evaṃ no imaṃ santhāgāraṃ bhagavatā catūhi iriyāpathehi
paribhuttaṃ dīgharattaṃ hitāya sukhāya bhavissatī"ti. Satthāpi tadeva sandhāya tattha
saṅghāṭiṃ paññāpetvā nipajji. Uṭṭhānasaññaṃ manasikaritvāti ettakaṃ kālaṃ
atikkamitvā uṭṭhahissāmīti uṭṭhānasaññaṃ citte ṭhapetvā.
     [23] Mahānāmaṃ sakkaṃ āmantesīti so kira tasmiṃ kāle tassaṃ parisati
jeṭṭhako pāmokkho, tasmiṃ saṅgahite sesaparisā saṅgahitāva hotīti thero tameva
āmantesi. Sīlasampannoti sīlena sampanno, sampannasīlo paripuṇṇasīloti
attho. Saddhammehīti sundaradhammehi, sataṃ vā sappurisānaṃ dhammehi.
     [24] Kathaṃ ca mahānāmāti iminā ettakena ṭhānena sekhapaṭipadāya
mātikaṃ ṭhapetvā paṭipāṭiyā vitthāretukāmo evamāha. Tattha sīlasampannotiādīni
@Footnote: 1 cha.Ma. tattha pādadhovanaṭṭhānato

---------------------------------------------------------------------------------------------
page23.
"sampannasīlā bhikkhave viharathā"ti ākaṅkheyyasuttādīsu vuttanayeneva
veditabbāni,
     [25] Kāyaduccaritenātiādīsu upayogatthe karaṇavacanaṃ, hiriyitabbāni
kāyaduccaritādīni hiriyati jigucchiyatīti attho. Ottappaniddese hetvatthe
karaṇavacanaṃ, kāyaduccaritādīhi ottappassa hetubhūtehi ottappati bhāyatīti attho,
āraddhaviriyoti paggahitaviriyo anossakkitamānaso. Pahānāyāti pahānatthāya.
Upasampadāyāti paṭilābhatthāya. Thāmavāti viriyathāmena samannāgato. Daḷhaparakkamoti
thiraparakkamo. Anikkhittadhuro kusalesu dhammesūti kusalesu dhammesu anoropitadhuro
anossakkitaviriyo. Paramenāti uttamena. Satinepakkenāti satiyā ca nipakabhāvena ca.
Kasmā pana satibhājanīye paññā āgatāti. Satiyā balavabhāvadīpanatthaṃ. Paññāvippayuttā hi
sati dubbalā hoti, paññāsampayuttā balavatīti.
     Cirakataṃpīti attanā vā parena vā kāyena ciraṃ kataṃ cetiyaṅgaṇavattādiasīti-
mahāvattapaṭipattipūraṇaṃ. Cirabhāsitaṃpīti attanā vā parena vā vācāya ciraṃ bhāsitaṃ
sakkaccaṃ uddisanauddisāpanadhammosāraṇadhammadesanāupanisinnakathāanumodaniyādivasena
pavattitaṃ vacīkammaṃ. Saritā anussaritāti tasmiṃ kāyena cirakate "kāyo nāma
kāyaviññatti, cirabhāsite vācā nāma vacīviññatti. Tadubhayaṃpi rūpaṃ, taṃsamuṭṭhāpikā
cittacetasikā arūpaṃ. Iti ime rūpārūpadhammā evaṃ uppajjitvā evaṃ niruddhā"ti
sarati ceva anussarati ca, satisambojjhaṅgaṃ samuṭṭhāpetīti attho. Bojjhaṅgasamuṭṭhāpikā
hi sati idha adhippetā. Tāya satiyā esa sakiṃ 1- saraṇena saritā,
punappunaṃ saraṇena anussaritāti veditabbā.
     Udayatthagāminiyāti pañcannaṃ khandhānaṃ udayavayagāminiyā udayañca vayañca
paṭivijjhituṃ samatthāya. Ariyāyāti vikkhambhanavasena samucchedavasena ca kilesehi
ārakā ṭhitāya parisuddhāya. Paññāya samannāgatoti vipassanāpaññāya ceva
maggapaññāya ca samaṅgībhūto. Nibbedhikāyāti sāyeva nibbijjhanato nibbedhikāti
@Footnote: 1 cha.Ma. sakimpi

---------------------------------------------------------------------------------------------
page24.
Vuccati, tāya samannāgatoti attho. Tattha maggapaññāya samudchedavasena
anibbijjhitapubbaṃ 1- appadālitapubbaṃ lobhakkhandhaṃ dosakkhandhaṃ mohakkhandhaṃ
nibbijjhati padāletīti nibbedhikā. Vipassanāpaññāya tadaṅgavasena nibbedhikāya
maggapaññāya paṭilābhasaṃvattanato cāti vipassanā "nibbedhikā"ti vattuṃ vaṭṭati.
Sammādukkhakkhayagāminiyāti idhāpi maggapaññā "sammā hetunā nayena vaṭṭadukkhaṃ
khepayamānā gacchatī"ti sammādukkhakkhayagāminī nāma. Vipassanā tadaṅgavasena vaṭṭadukkhañca
kilesadukkhañca khepayamānā gacchatīti dukkhakkhayagāminī. Dukkhakkhayagāminiyā vā
maggapaññāya paṭilābhasaṃvattanatopesā dukkhakkhayagāminīti veditabbā.
     [26] Ābhicetasikānanti abhicittaṃ seṭṭhacittaṃ sitānaṃ nissitānaṃ.
Diṭṭhadhammasukhavihārānanti appitappitakkhaṇe sukhapaṭilābhahetūnaṃ. Nikāmalābhīti
icchiticchitakkhaṇe samāpajjitā. Akicchalābhīti niddukkhalābhī. Akasiralābhīti
vipulalābhī. Paguṇabhāvena eko icchiticchitakkhaṇe samāpajjituṃ sakkoti,
samādhipāripanthikadhamme pana akilamanto vikkhambhetuṃ na sakkoti, so attano anicchāya
khippameva vuṭṭhāti, yathāparicchedavasena samāpattiṃ ṭhapituṃ na sakkoti, ayaṃ
kicchalābhī kasiralābhī nāma. Eko icchiticchitakkhaṇe ca samāpajjituṃ sakkoti,
samādhipāripanthikadhamme 2- ca akilamantova vikkhambheti, so yathāparicchedavaseneva
vuṭṭhātuṃ sakkoti, ayaṃ akicchalābhī ayaṃpi akasiralābhī nāma.
     [27] Ayaṃ vuccati mahānāma ariyasāvako sekho pāṭipadoti mahānāma
ariyasāvako sekho pāṭipado vipassanāgabbhāya vattamānakapaṭipadāya 3- samannāgatoti
vuccatīti dasseti. Apuccaṇḍatāyāti apūtiaṇḍatāya. Bhabbo abhinibbhidāyāti
ñāṇappabhedāya 4- bhabbo. Sambodhāyāti ariyamaggāya. Anuttarassa yogakkhemassāti
arahattaṃ anuttaro yogakkhemo nāma, tadadhigamāya bhabboti dasseti. Yā panāyamettha
atthadīpanatthaṃ upamā āhaṭā, sā cetokhilasutte vuttanayeneva veditabbā.
Kevalañhi tattha "tassā kukkuṭiyā aṇḍesu tividhakiriyakaraṇaṃ viya hi imassa
@Footnote: 1 cha.Ma. anibbiddhapubbaṃ              2 ka. samādhipārisuddhikadhamme
@3 cha.Ma. vaḍḍhamānakapaṭipadāya          4 cha.Ma. vipassanādiñāṇappabhedāya

---------------------------------------------------------------------------------------------
page25.
Bhikkhuno ussoḷhī so paṇṇarasahi aṅgehi samannāgatabhāvo"ti yaṃ evaṃ
opammasaṃsandanaṃ āgataṃ, taṃ idha evaṃ sīlasampanno hotīti ādivacanato "tassā
kukkuṭiyā aṇḍesu tividhakiriyakaraṇaṃ viya imassa bhikkhuno sīlasampannatādīhi
paṇṇarasahi dhammehi samaṅgībhāvo"ti evaṃ yojetvā veditabbaṃ. Sesaṃ sabbattha
vuttasadisameva.
     [28] Imaṃyeva anuttaraṃ upekkhāsatipārisuddhinti imaṃ paṭhamajjhānādīhi 1-
asadisaṃ uttamaṃ catutthajjhānikaṃ upekkhāsatipārisuddhiṃ. Paṭhamā abhinibbhidāti paṭhamo
ñāṇabhedo. Dutiyādīsupi eseva nayo. Kukkuṭapotako 2- pana ekavāraṃ mātukucchito
ekavāraṃ aṇḍakosatoti dve vāre jāyati. Ariyasāvako tīhi vijjāhi tayo
vāre jāyati. Pubbenivāsacchādakaṃ tamaṃ vinodetvā pubbenivāsañāṇena paṭhamaṃ
jāyati, sattānaṃ cutipaṭisandhicchādakaṃ tamaṃ vinodetvā dibbacakkhuñāṇena dutiyaṃ
jāyati, catusaccapaṭicchādakaṃ tamaṃ vinodetvā āsavakkhayañāṇena tatiyaṃ jāyati.
     [29] Idaṃpissa hoti caraṇasminti idaṃpi sīlavantassa bhikkhuno 3- caraṇaṃ
nāma hotīti attho. Caraṇaṃ nāma bahu anekavidhaṃ, sīlādayo paṇṇarasa dhammā,
tattha idaṃpi ekaṃ caraṇantipi attho. Padatthato pana carati tena agatapubbaṃ
disaṃ gacchatīti caraṇaṃ. Esa nayo sabbattha.
     Idaṃpissa hoti vijjāyāti idaṃ pubbenivāsañāṇaṃ tassa vijjā nāma
hotīti attho. Vijjā nāma bahu anekavidhā, vipassanāñāṇādīni aṭṭha ñāṇāni,
tattha idaṃpi ñāṇaṃ ekā vijjātipi attho. Padatthato pana vinivijjhitvā
etāya jānātīti vijjā. Esa nayo sabbattha. Vijjāsampanno itipīti tīhi vijjāhi
vijjāsampanno itipi. Caraṇasampanno itipīti pañcadasahi dhammehi caraṇasampanno
itipi. Tadubhayena pana vijjācaraṇasampanno itipīti vuccati.
     [30] Sanaṅkumārenāti porāṇakakumārena, cirakālato paṭṭhāya kumāroti
paññātena. So kira manussapathe pañcacūḷakakumārakāle jhānaṃ nibbattetvā
@Footnote: 1 cha.Ma. paṭhamādijjhānehi    2 cha.Ma. kukkuṭacchāpako    3 cha.Ma. sīlaṃ assa bhikkhuno

---------------------------------------------------------------------------------------------
page26.
Aparihīnajjhāno brahmaloke nibbatti, tassa so attabhāvo piyo ahosi
manāpo, tasmā tādiseneva attabhāvena carati, tena naṃ sanaṅkumāroti sañjānanti.
Janetasminti janitasmiṃ, pajāyāti attho. Ye gottapaṭisārinoti ye janetasmiṃ
gottaṃ paṭisaranti "ahaṃ gotamo ahaṃ kassapo"ti, tesu loke gottapaṭisārīsu
khattiyo seṭṭho. Anumatā bhagavatāti mama pañhābyākaraṇena saddhiṃ saṃsanditvā
desitāti ambaṭṭhasutte buddhena bhagavatā "ahaṃpi ambaṭṭha evaṃ vadāmi:-
          `khattiyo  seṭṭho  janetasmiṃ 1-   ye  gottapaṭisārino
           vijjācaraṇasampanno             so  seṭṭho  devamānuse"ti 2-
evaṃ bhāsantena anumatā 3- anumoditā. Sādhu sādhu ānandāti bhagavā kira ādito
paṭṭhāya niddaṃ anokkamantova imaṃ suttaṃ sutvā ānandena sekhapaṭipadāya kūṭaṃ
gahitanti ñatvā uṭṭhāya pallaṅkaṃ ābhujitvā nisinno sādhukāraṃ adāsi, ettāvatā
ca pana idaṃ suttaṃ jinabhāsitaṃ nāma jātaṃ. Sesaṃ sabbattha uttānamevāti.
                    Papañcasūdaniyā  majjhimanikāyaṭṭhakathāya
                       sekhasuttavaṇṇanā  niṭṭhitā.
                              Dutiyaṃ.
                         ---------------
@Footnote: 1 ṭīkā.  janitasaddo eva ikārassa ekāraṃ katvā janetasminti vutto janitasminti
@attho veditabboti evaṃ ṭīkānayena jane tasminti padadvayaṃ na vibhajitabbaṃ.
@2 dī.Sī. 9/277/89 sambaṭṭhasutta    3 cha.Ma. anuñātā

---------------------------------------------------------------------------------------------
page27.
                        4. Potaliyasuttavaṇṇanā
     [31] Evamme sutanti potaliyasuttaṃ. Tattha aṅguttarāpesūti aṅgoyeva 1-
so janapado, mahiyā pana nadiyā uttarena āpo, tassa 2- avidūrattā uttarāpotipi
vuccati. Kataramahiyā uttarena so 3- āpoti, mahāmahiyā. Tatthāyaṃ āvibhāvakathā:-
ayaṃ kira jambūdīpo dasasahassayojanaparimāṇo. Tattha ca catusahassayojanappamāṇo
padeso udakena ajjhotthato samuddoti saṅkhaṃ gato. Tisahassayojanappamāṇe manussā
vasanti. Tisahassayojanappamāṇe himavā patiṭṭhito ubbedhena pañcayojanasatiko
caturāsītikūṭasahassapaṭimaṇḍito samantato sandamānapañcasatanadīcitto, yattha
āyāmavitthārena ceva gambhīratāya ca paṇṇāsapaṇṇāsayojanā diyaḍḍhayojanasataparimaṇḍalā
anotattadaho kaṇṇamuṇḍadaho rathakāradaho chaddantadaho kuṇāladaho mandākinīdaho 4-
sīhapapātadahoti satta mahāsarā patiṭṭhitā. Tesu anotattadaho sudassanakūṭaṃ citrakūṭaṃ
kāḷakūṭaṃ gandhamādanakūṭaṃ kelāsakūṭanti imehi pañcahi pabbatehi parikkhitto.
     Tattha sudassanakūṭaṃ sovaṇṇamayaṃ dviyojanasatubbedhaṃ antovaṅkaṃ kākamukhasaṇṭhānaṃ
tameva saraṃ paṭicchādetvā ṭhitaṃ. Citrakūṭaṃ sabbaratanamayaṃ. Kāḷakūṭaṃ añjanamayaṃ.
Gandhamādanakūṭaṃ sānumayaṃ abbhantare muggavaṇṇaṃ, mūlagandho sāragandho pheggugandho
tacagandho papaṭikagandho rasagandho pattagandho pupphagandho phalagandho gandhagandhoti
imehi dasahi gandhehi ussannaṃ nānappakāraosathasañchannaṃ, kāḷapakkhauposathadivase
ādittamiva aṅgāraṃ jalantaṃ tiṭṭhati. Kelāsakūṭaṃ rajatamayaṃ. Sabbāni sudassanena
samānubbedhasaṇṭhānāni, tameva saraṃ paṭicchādetvā ṭhitāni. Tāni sabbāni
devānubhāvena ca nāgānubhāvena ca vasanti, 5- nadiyo ca tesu sandanti. Taṃ
sabbaṃ udakaṃ anotattameva pavisati. Candimasuriyā dakkhiṇena vā uttarena vā
gacchantā pabbatantarena tattha obhāsaṃ karonti, ujuṃ gacchantā na karonti,
tenevassa anotattanti saṅkhā udapādi.
@Footnote: 1 cha.Ma. aṅgāyeva           2 cha.Ma. tāsaṃ          3 cha.Ma. yā
@4 ka. haṃsapapātadaho mandākini, Ma. haṃsapapātadaho        5 Ma. ṭhassanti,  cha. vassanti

---------------------------------------------------------------------------------------------
page28.
     Tattha manoharasilātalāni nimmacchakacchapāni phalikasadisanimmalūdakāni nhānatitthāni
supaṭiyattāni honti, yesu buddhapaccekabuddhakhīṇāsavā ca iddhimanto ca isayo
nhāyanti, devayakkhādayo udakakīḷaṃ 1- kīḷanti.
     Tassa catūsu passesu sīhamukhaṃ hatthimukhaṃ assamukhaṃ usabhamukhanti cattāri mukhāni
honti, yehi catasso nadiyo sandanti. Sīhamukhena nikkhantanadītīre sīhā bahutarā
honti. Hatthimukhādīhi hatthiassausabhā. Puratthimadisato nikkhantanadī anotattaṃ
tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva
amanussapathaṃ gantvā mahāsamuddaṃ pavisati. Pacchimadisato ca uttaradisato ca
nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva
ca amanussapathaṃ gantvā mahāsamuddaṃ pavisanti. Dakkhiṇadisato nikkhantanadī
pana taṃ tikkhattuṃ padakkhiṇaṃ katvā dakkhiṇena ujukaṃ pāsāṇapiṭṭheneva saṭṭhiyojanāni
gantvā pabbataṃ paharitvā vuṭṭhāya parikkhepena tigāvutappamāṇā udakadhāra
hutvā ākāsena saṭṭhiyojanāni gantvā tiyaggaḷe nāma pāsāṇe patitā, 2-
pāsāṇo udakadhārāvegena bhinno. Tattha paññāsayojanappamāṇā tiyaggaḷā
nāma pokkharaṇī jātā, pokkharaṇiyā kūlaṃ bhinditvā pāsāṇaṃ pavisitvā
saṭṭhiyojanāni gatā. Tato ghanapaṭhaviṃ bhinditvā ummaṅgena saṭṭhiyojanāni
gantvā vijjhaṃ 3- nāma tiracchānapabbataṃ paharitvā hatthatale pañcaṅgulisadisā
pañcadhārā hutvā pavattati. 4- Sā tikkhattuṃ anotattaṃ padakkhiṇaṃ katvā gataṭṭhāne
āvaṭṭagaṅgāti vuccati. Ujukaṃ pāsāṇapiṭṭhena saṭṭhiyojanāni gataṭṭhāne
kaṇṇagaṅgāti, 5- ākāsena saṭṭhiyojanāni gataṭṭhāne ākāsagaṅgāti,
tiyaggaḷapāsāṇe paññāsayojanokāse ṭhitā tiyaggaḷapokkharaṇīti, kūlaṃ bhinditvā pāsāṇaṃ
pavisitvā saṭṭhiyojanāni gataṭṭhāne bahalagaṅgāti, ummaṅgena saṭṭhiyojanāni
gataṭṭhāne ummaṅgagaṅgāti vuccati. Vijjhaṃ nāma tiracchānapabbataṃ paharitvā
pañcadhārā hutvā pavattaṭṭhāne pana gaṅgā yamunā aciravatī sarabhū
@Footnote: 1 cha.Ma. uyyānakīḷakaṃ   2 Sī. patitvā   3 cha.Ma. viñjhaṃ, evamuparipi
@4 cha.Ma. pavattanti             5 cha.Ma. kaṇhāgaṅgāti

---------------------------------------------------------------------------------------------
page29.
Mahīti pañcadhā saṅkhaṃ gatā. Evametā pañca mahānadiyo himavantato pabhavanti.
Tāsu yā ayaṃ pañcamī mahī nāma, sā idha mahāmahīti adhippetā. Tassā
uttarena yo 1- āpo, tāsaṃ avidūrattā so janapado aṅguttarāpoti veditabbo.
Tasmiṃ aṅguttarāpesu janapade.
     Āpaṇaṃ nāmāti tasmiṃ kira nigame vīsati āpaṇamukhasahassāni vibhattāni
ahesuṃ. Itipi 2- so āpaṇānaṃ ussannattā āpaṇantveva saṅkhaṃ gato. Tassa
ca nigamassa avidūre nadītīre ghanacchāyo ramaṇīyo bhūmibhāgo mahāvanasaṇḍo,
tasmiṃ bhagavā viharati. Tenevettha vasanaṭṭhānaṃ na niyāmitanti veditabbaṃ. Yenaññataro
vanasaṇḍo tenupasaṅkamīti bhikkhusaṃghaṃ vasanaṭṭhānaṃ pesetvā ekakova upasaṅkami
potaliyaṃ gahapatiṃ sandhāya. Potaliyopi kho gahapatīti potaliyoti evaṃnāmako
gahapati. Sampannanivāsanapārupanoti 3- paripuṇṇanivāsanapārupano, ekaṃ dīghadasasāṭakaṃ
nivattho ekaṃ pārutoti attho. Chattupāhanāhīti chattaṃ gahetvā upāhanā
āruḷhoti attho. Āsanānīti pallaṅkapīṭhapalāsapīṭhakādīni. Antamaso sākhābhaṅgaṃpi
hi āsananteva vuccati. Gahapativādenāti gahapatīti iminā vacanena. Samudācaratīti
voharati.
     Bhagavantaṃ etadavocāti tatiyaṃ gahapatīti vacanaṃ adhivāsetuṃ asakkonto
bhagavantaṃ etaṃ "tayidaṃ bho gotamā"tiādivacanaṃ avoca. Tattha nacchannanti na
anucchavikaṃ. Nappaṭirūpanti na sāruppaṃ. Ākārātiādīni sabbāneva
kāraṇavevacanāni. Dīghadasavatthadhāraṇakesamassunakhaṭṭhapanāni 4- hi sabbāneva gihibyañjanāni
tassa gihibhāvaṃ pākaṭaṃ karontīti ākārā, gihisaṇṭhānena saṇṭhitattā liṅgā,
gihibhāvassa sañjānananimittatāya nimittāti vuttā. Yathātaṃ gahapatissāti yathā
gahapatissa ākāraliṅganimittā bhaveyyuṃ, tatheva te tuyhaṃ. Tenāhaṃ 5- evaṃ
samudācarāmīti dasseti. Atha so yena kāraṇena gahapativādaṃ nādhivāseti, taṃ
pakāsento "tathā hi pana me"tiādimāha.
@Footnote: 1 cha.Ma. yā  2 cha.Ma. iti  3 Sī...pāpurano, cha.Ma....pāvuraṇo, evamuparipi
@4 cha.Ma....ṭhapanādīni   5 cha.Ma. tena tāhaṃ

---------------------------------------------------------------------------------------------
page30.
     Niyyātanti niyyātitaṃ. Anovādīti 1- "tātā kasatha vapatha, vaṇippathaṃ
payojethā"tiādinā hi nayena ovadanto ovādī nāma hoti. "tumhe na kasatha na vapatha,
na vaṇippathaṃ payojetha, kathaṃ jīvissatha, puttadāraṃ vā bharissathā"tiādinā
nayena pana upavadanto upavādī nāma hoti. Ahaṃ pana ubhayaṃpi taṃ na karomi.
Tenāhaṃ tattha anovādī anupavādīti dasseti. Ghāsacchādanaparamo viharāmīti
ghāsamattañceva acchādanamattañca paramaṃ katvā viharāmi, tato paraṃ natthi na
ca patthemīti dīpeti.
     [32] Giddhilobho pahātabboti gedhabhūto lobho pahātabbo. Anindārosanti
anindābhūtamaghaṭṭanaṃ. Nindārosoti nindāghaṭṭanā. Vohārasamucchedāyāti ettha
vohāroti byavahāravohāropi. Paṇṇattipi vacanaṃpi cetanāpi. Tattha:-
            "yo hi koci manussesu       vohāraṃ upajīvati
             evaṃ vāseṭṭhā jānāhi     vāṇijo so na brāhmaṇo"ti.
     Ayaṃ byavahāravohāro nāma. "saṅkhā samaññā paṇṇatti vohāro"ti 2-
ayaṃ paṇṇattivohāro nāma. "tathā tathā voharati 3- aparāmāsan"ti 4- ayaṃ
vacanavohāro nāma. "aṭṭha ariyavohārā aṭṭha anariyavohārā"ti 5- ayaṃ
cetanāvohāro nāma, ayamettha adhippeto. Yasmā vā pabbajitakālato paṭṭhāya gihīti
cetanā natthi, samaṇoti cetanā hoti. Gihīti vacanaṃ natthi, samaṇoti vacanaṃ hoti.
Gihīti paṇṇatti natthi, samaṇoti paṇṇatti hoti. Gihīti byavahāro natthi,
samaṇoti vā pabbajitoti vā byavahāro hoti. Tasmā sabbepete labbhanti.
     [33] Yesaṃ kho ahaṃ saṃyojanānaṃ hetu pāṇātipātīti ettha pāṇātipātova
saṃyojanaṃ. Pāṇātipātasseva hi hetu pāṇātipātapaccayā pāṇātipātī nāma hoti.
Pāṇātipātānaṃ 6- pana bahutāya "yesaṃ kho ahan"ti vuttaṃ. Tesāhaṃ saṃyojanānanti
tesaṃ ahaṃ pāṇātipātabandhanānaṃ. Pahānāya samucchedāya paṭipannoti iminā
apāṇātipātasaṅkhātena kāyikasīlasaṃvarena pahānatthāya samucchedanatthāya paṭipanno.
@Footnote: 1 cha.Ma. anovādī anupavādīti          2 abhi.  saṅgaṇi. 35/1313/297 nikkhepakaṇḍa
@3 ka. voharanti                    4 Ma. upari. 14/332/301 araṇavibhaṅgasutta
@5 aṅ. aṭṭhaka 23/164-5/316 cālavagga (syā)    6 Ma. pāṇānaṃ

---------------------------------------------------------------------------------------------
page31.
Attāpi maṃ upavadeyyāti kunthakipillikaṃpi nāma jīvitā avoropanakasāsane pabbajitvā
pāṇātipātamattatopi oramituṃ na sakkomi, kiṃ mayhaṃ pabbajjāyāti evaṃ attāpi
maṃ upavadeyya. Anuviccāpi maṃ viññū garaheyyunti evarūpe nāma sāsane pabbajitvā
pāṇātipātamattatopi oramituṃ na sakkoti, kiṃ etassa pabbajjāyāti evaṃ anuvicca
tulayitvā pariyogāhetvā aññepi viññū paṇḍitā garaheyyuṃ. Etadeva kho pana
saṃyojanaṃ etaṃ nīvaraṇanti dasasu saṃyojanesu ca pañcasu ca nīvaraṇesu apariyāpannaṃpi
"aṭṭha nīvaraṇā"ti desanāvasenetaṃ vuttaṃ. Evaṃ 1- vaṭṭe bandhanaṭṭhena hi
hitapaṭicchādanaṭṭhena ca saṃyojanantipi nīvaraṇantipi vuttaṃ. Āsavāti pāṇātipātakāraṇā
eko avijjāsavo uppajjati. Vighātapariḷāhāti vighātā ca pariḷāhā ca. Tattha
vighātaggahaṇena kilesadukkhañca vipākadukkhañca gahitaṃ, pariḷāhaggahaṇena 2- kilesapariḷāho
ca vipākapariḷāho ca gahito. Iminā upāyena sabbattha attho
veditabbo.
     [34-40] Ayaṃ pana viseso:- tesāhaṃ saṃyojanānaṃ pahānāyāti imasmiṃ
pade iminā dinnādānasaṅkhātena kāyikasīlasaṃvarena, saccavācāsaṅkhātena
vācasikasīlasaṃvarena, apisuṇavācāsaṅkhātena vācasikasīlasaṃvarena, agiddhilobhasaṅkhātena
mānasikasīlasaṃvarena anindārosasaṅkhātena kāyikavācasikasīlasaṃvarena, akodhūpāyāsa-
saṅkhātena mānasikasīlasaṃvarena, anatimānasaṅkhātena mānasikasīlasaṃvarena pahānatthāya
samucchedanatthāya paṭipannoti evaṃ sabbavāresu yojanā kātabbā.
     Attāpi maṃ upavadeyya anuviccāpi maṃ viññū garaheyyunti imesu pana
padesu tiṇasalākaṃpi nāma upādāya adinnaṃ aggahaṇasāsane pabbajitvā adinnā-
dānamattatopi viramituṃ na sakkomi, kiṃ mayhaṃ pabbajjāyāti evaṃ attāpi maṃ
upavadeyya. Evarūpe nāma sāsane pabbajitvā adinnādānamattatopi oramituṃ
na sakkoti, kiṃ imassa pabbajjāyāti evaṃ anuviccāpi maṃ viññū garaheyyuṃ.
Hasāpekkhatāyapi nāma davakamyatāya vā musāvādaṃ akaraṇasāsane pabbajitvā.
@Footnote: 1 cha.Ma. ayaṃ saddo dissati          2 cha.Ma. pariḷāhaggahaṇenapi

---------------------------------------------------------------------------------------------
page32.
Sabbākārena pisuṇaṃ akaraṇasāsane nāma pabbajitvā. Appamattakaṃpi giddhilobhaṃ
akaraṇasāsane nāma pabbajitvāpi. Kakacena aṅgesu ukkantiyamānesupi 1- nāma
paresaṃ nindārosaṃ 2- akaraṇasāsane nāma 3- pabbajitvā. Chinnakhāṇukaṇṭakādīsupi
nāma kodhūpāyāsaṃ akaraṇasāsane pabbajitvā. Adhimānamattakaṃpi 4- nāma mānaṃ
akaraṇasāsane pabbajitvā adhimānamattaṃpi pajahituṃ na sakkoti, kiṃ imassa
pabbajjāyāti evaṃ attāpi maṃ upavadeyya. Evarūpe nāma sāsane pabbajitvā
adhimānamattaṃpi pajahituṃ na sakkoti, kiṃ imassa pabbajjāyāti evaṃ anuviccāpi
maṃ viññū garaheyyunti evaṃ sabbavāresu yojanā kātabbā.
     Āsavāti imasmiṃ pana pade adinnādānakāraṇā kāmāsavo diṭṭhāsavo
avijjāsavoti tayo āsavā uppajjanti, tathā musāvādakāraṇā pisuṇavācākāraṇā
ca, giddhilobhakāraṇā diṭṭhāsavo avijjāsavo ca, nindārosakāraṇā avijjāsavova,
tathā kodhūpāyāsakāraṇā, atimānakāraṇā bhavāsavo avijjāsavo cāti dveva āsavā
uppajjantīti evaṃ āsavuppatti veditabbā.
     Imesu pana aṭṭhasupi vāresu asammohatthaṃ puna ayaṃ saṅkhepavinicchayo:-
imesu tāva catūsu viramituṃ na sakkomīti vattabbaṃ, pacchimesu pajahituṃ na sakkomīti.
Pāṇātipātanindārosakodhūpāyāsesu ca eko avijjāsavova hoti, adinnādānamusāvāda-
pisuṇavācāsu kāmāsavo diṭṭhāsavo avijjāsavo, giddhilobhe diṭṭhāsavo
avijjāsavo, atimāne bhavāsavo avijjāsavo, apāṇātipātaṃ dinnādānaṃ kāyikasīlaṃ,
amusā apisuṇaṃ vācasikasīlaṃ, ṭhapetvā anindārosaṃ sesāni tīṇi mānasikasīlāni.
Yasmā pana kāyenapi ghaṭṭeti roseti vācāyapi, tasmā anindāroso dve ṭhānāni
yāti, kāyikasīlaṃpi hoti vācasikasīlaṃpi. Ettāvatā kiṃ kathitaṃ? pātimokkhasaṃvarasīlaṃ.
Pātimokkhasaṃvarasīle ṭhitassa ca bhikkhuno paṭisaṅkhāpahānavasena gihivohārasamucchedo
kathitoti veditabbo.
@Footnote: 1 cha.Ma. okkantiyamānesupi            2 Sī. nindārosamattaṃ
@3 cha.Ma. ayaṃ saddo na dissati           4 Ma. atimānamattampi

---------------------------------------------------------------------------------------------
page33.
                         Kāmādīnavakathāvaṇṇanā
     [42] Vitthāradesanāyaṃ tamenaṃ dakkhoti padassa upacchumbheyyāti 1- iminā
saddhiṃ sambandho veditabbo. Idaṃ vuttaṃ hoti, tamenaṃ kukkuraṃ upacchumbheyya,
tassa samīpe khipeyyāti attho. Aṭṭhikaṅkalanti uraṭṭhiṃ vā piṭṭhikaṇṭakaṃ vā
sīsaṭṭhiṃ vā. Tañhi nimmaṃsattā kaṅkalanti vuccati. Sunikantaṃ nikantanti yathā
sunikantaṃ hoti, evaṃ nikantaṃ nillikhitaṃ, yaṃ panettha 2- allīnamaṃsaṃ atthi, taṃ
sabbaṃ nillikhitvā aṭṭhimattameva katanti attho. Tenevāha "nimmaṃsan"ti. Lohitaṃ pana
makkhitvā tiṭṭhati, tena vuttaṃ "lohitamakkhitan"ti.
     Bahudukkhā bahūpāyāsāti diṭṭhadhammikasamparāyikehi dukkhehi bahudukkhā,
upāyāsasaṅkilesehi bahūpāyāsā. Yāyaṃ upekkhā nānattā nānattasitāti yā ayaṃ
pañcakāmaguṇārammaṇavasena nānāsabhāvā tāneva ca ārammaṇāni nissitattā
"nānattasitā"ti vuccati pañcakāmaguṇe upekkhā, taṃ vajjetvā. 3- Ekattā
ekattasitāti catutthajjhānūpekkhā, sā hi divasaṃpi ekasmiṃ ārammaṇe uppajjanato
ekasabhāvā, tadeva ekaṃ ārammaṇaṃ nissitattā ekattasitā nāma. Yattha sabbaso
lokāmisupādānā aparisesā nirujjhantīti yattha catutthajjhānūpekkhāyaṃ yaṃ upekkhaṃ
āgamma yaṃ paṭicca sabbena sabbaṃ aparisesā lokāmisasaṅkhātā pañcakāmaguṇāmisā
nirujjhanti. Pañcakāmaguṇāmisāti ca kāmaguṇārammaṇā chandarāgā, gahaṇaṭṭhena
teyeva ca upādānātipi vuttā. Tamevūpekkhaṃ bhāvetīti taṃ lokāmisūpādānānaṃ
paṭipakkhabhūtaṃ catutthajjhānūpekkhameva vaḍḍheti.
     [43] Uḍḍayeyyāti 4- uppatitvā gaccheyya. Anupatitvāti anubandhitvā.
Vitaccheyyunti mukhatuṇḍakena ḍaṃsantā taccheyyuṃ. Virājeyyunti 5- maṃsapesiṃ nakhehi
kaḍḍhitvā pāteyyuṃ.
@Footnote: 1 cha.Ma. upasumbheyya, ka. upaccambheyya 2 cha.Ma. yadettha  3 cha.Ma. abhinivajjetvā
@4 Sī. uḍḍeyyāti, cha.Ma. uḍḍīyeyyāti     5 cha.Ma. vissajjeyyunti

---------------------------------------------------------------------------------------------
page34.
     [47] Yānaṃ oropeyyāti 1- purisānucchavikaṃ yānaṃ oropeyya. 2-
Pavaramaṇikuṇḍalanti nānappakāraṃ uttamamaṇiñca kuṇḍalañca. 3- Sāniharantīti attano
bhaṇḍakāni gaṇhanti.
     [48] Sampannaphalanti madhuraphalaṃ. Upapannaphalanti phalūpapannaṃ bahuphalaṃ.
     [49] Anuttaranti uttamaṃ pabhassaraṃ nirupakkilesaṃ.
     [50] Ārakā ahaṃ bhanteti paṭhavito nabhaṃ viya samuddassa orimatīrato
paratīraṃ viya ca suvidūravidūre ahaṃ. Anājānīyeti gihivohārasamucchedanassa
kāraṇaṃ ajānanake. Ājānīyabhojananti kāraṇaṃ jānantehi bhuñjitabbabhojanaṃ.
Anājānīyabhojananti kāraṇaṃ ajānantehi bhuñjitabbabhojanaṃ. Sesaṃ sabbattha
uttānamevāti.
                   Papañcasūdaniyā    majjhimanikāyaṭṭhakathāya
                     potaliyasuttavaṇṇanā   niṭṭhitā.
                              Catutthaṃ.
                        ----------------
                         5.  Jīvakasuttavaṇṇanā
     [51] Evamme sutanti jīvakasuttaṃ. Tattha jīvakassa komārabhaccassa
ambavaneti ettha jīvatīti jīvako. Kumārena bhatoti komārabhacco. Yathāha "kiṃ
bhaṇe etaṃ kākehi samparikiṇṇanti. Dārako devāti. Jīvati bhaṇeti. Jīvati
devāti. Tenahi bhaṇe taṃ dārakaṃ amhākaṃ antepuraṃ netvā dhātīnaṃ detha
posetunti. Tassa jīvatīti jīvakoti nāmaṃ akaṃsu, kumārena posāpitoti
komārabhaccoti nāmaṃ akaṃsū"ti. 4- Ayamettha saṅkhePo. Vitthārena pana jīvakavatthu khandhake
āgatameva. Vinicchayakathāpissa samantapāsādikāyaṃ vinayaṭṭhakathāyaṃ vutto.
     Ayaṃ pana jīvako ekasmiṃ samaye bhagavato dosābhisannaṃ kāyaṃ lahukaṃ 5-
virecetvā sīveyyakadussayugaṃ datvā vatthānumodanāpariyosāne sotāpattiphale
@Footnote: 1 cha.Ma. yānaṃ vā poriseyyanti 2 cha.Ma. ayaṃ pāṭho na dissati 3 Sī. kuṇḍale ca
@4 vinaYu. mahā. 5/328/125 cīvarakkhandhaka    5 cha.Ma. ayaṃ pāṭho na dissati

---------------------------------------------------------------------------------------------
page35.
Patiṭṭhāya cintesi "mayā divasassa dvattikkhattuṃ buddhupaṭṭhānaṃ gantabbaṃ,
idañca veḷuvanaṃ ativiya dūre, 1- mayhaṃ uyyānaṃ ambavanaṃ āsannataraṃ,
yannūnāhaṃ ettha bhagavato vihāraṃ kāreyyan"ti. So tasmiṃ ambavane
rattiṭṭhānadivāṭṭhānaleṇakuṭimaṇḍapādīni sampādetvā bhagavato anucchavikaṃ gandhakuṭiṃ
kāretvā ambavanaṃ aṭṭhārasahatthubbedhena tambapattavaṇṇena pākārena parikkhipāpetvā
buddhappamukhaṃ bhikkhusaṃghaṃ cīvarabhattena santappetvā dakkhiṇodakaṃ pātetvā
vihāraṃ niyyādesi. Taṃ sandhāya vuttaṃ "jīvakassa komārabhaccassa ambavane"ti.
     Ārabhantīti ghātenti. Uddissakatanti uddisitvā kataṃ. Paṭiccakammanti
attānaṃ paṭicca kataṃ. Athavā paṭiccakammanti nimittakammassetaṃ adhivacanaṃ, taṃ paṭicca
kammaṃ ettha atthīti maṃsaṃ "paṭiccakamman"ti vuttaṃ hoti. Yo hi 2- evarūpaṃ maṃsaṃ
paribhuñjati, sopi tassa kammassa dāyādo hoti, vadhakassa viya tassāpi pāṇaghātakammaṃ
hotīti tesaṃ laddhi. Dhammassa ca anudhammaṃ byākarontīti bhagavatā vuttakāraṇassa
anukāraṇaṃ kathenti. Ettha ca kāraṇaṃ nāma tikoṭiparisuddhamacchamaṃsaparibhogo,
anukāraṇaṃ nāma mahājanassa tathā byākaraṇaṃ. Yasmā pana bhagavā uddissa kataṃ
na paribhuñjati, tasmā neva taṃ kāraṇaṃ hoti, na titthiyānaṃ tathā byākaraṇaṃ
anukāraṇaṃ. Sahadhammiko vādānuvādoti parehi vuttakāraṇena sakāraṇo hutvā
tumhākaṃ vādo vā anuvādo vā viññūhi garahitabbakāraṇaṃ koci appamattakopi
kinnu kho āgacchati. 3- Idaṃ vuttaṃ hoti "kiṃ sabbākārenapi tumhākaṃ vāde
gārayhakāraṇaṃ natthī"ti. Abbhācikkhantīti abhibhavitvā ācikkhanti.
     [52] Ṭhānehīti kāraṇehi. Diṭṭhādīsu diṭṭhaṃ nāma bhikkhūnaṃ atthāya
migamacche vadhitvā gayhamānaṃ diṭṭhaṃ. Sutaṃ nāma bhikkhūnaṃ atthāya migamacche
vadhitvā gahitanti sutaṃ. Parisaṅkitaṃ nāma diṭṭhaparisaṅkitaṃ sutaparisaṅkitaṃ
tadubhayavimuttaparisaṅkitanti tividhaṃ hoti.
     Tatrāyaṃ sabbasaṅgāhakavinicchayo:- idha bhikkhū passanti manusse
jālavāgurādihatthe 4- gāmato vā nikkhamante araññe vā vicarante. Dutiyadivase pana 5-
@Footnote: 1 Ma. avidūre, cha. atidūre 2 cha.Ma. ayaṃ saddo na dissati 3 cha.Ma. kiṃ na āgacchati
@4 Sī. jālavākarādihatthe       5 cha.Ma. ca

---------------------------------------------------------------------------------------------
page36.
Nesaṃ taṃ gāmaṃ piṇḍāya paviṭṭhānaṃ samacchamaṃsaṃ piṇḍapātaṃ abhiharanti. Te tena
diṭṭhena parisaṅkanti "bhikkhūnaṃ nu kho atthāya katan"ti, idaṃ diṭṭhaparisaṅkitaṃ
nāma, etaṃ gahetuṃ na vaṭṭati. Yaṃ evaṃ aparisaṅkitaṃ, taṃ vaṭṭati. Sace pana te
manussā "kasmā bhante na gaṇhathā"ti pucchitvā tamatthaṃ sutvā "nayidaṃ bhante
bhikkhūnaṃ atthāya kataṃ, amhehi attano atthāya vā rājayuttādīnaṃ atthāya vā
katan"ti vadanti, kappati.
     Na heva kho bhikkhū passanti, apica suṇanti "manussā kira jālavāgurādihatthā
gāmato vā nikkhamanti araññe vā vicarantī"ti. Dutiyadivase pana 2-
nesantaṃ gāmaṃ piṇḍāya paviṭṭhānaṃ samacchamaṃsaṃ piṇḍapātaṃ abhiharanti. Te tena
sutena parisaṅkanti "bhikkhūnaṃ nu kho atthāya katan"ti, idaṃ sutaparisaṅkitaṃ nāma,
etaṃ gahetuṃ na vaṭṭati. Yaṃ evaṃ aparisaṅkitaṃ, taṃ vaṭṭati. Sace pana te manussā
"kasmā bhante na gaṇhathā"ti pucchitvā tamatthaṃ sutvā "nayidaṃ bhante bhikkhūnaṃ
atthāya kataṃ, amhehi attano atthāya vā rājayuttādīnaṃ atthāya vā katan"ti
vadanti, kappati.
     Na heva kho pana passanti na suṇanti, apica tesaṃ gāmaṃ piṇḍāya
paviṭṭhānaṃ pattaṃ gahetvā samacchamaṃsaṃ piṇḍapātaṃ abhisaṅkharitvā abhiharanti. Te
parisaṅkanti "bhikkhūnaṃ nu kho atthāya katan"ti, idaṃ tadubhayavimuttaparisaṅkitaṃ nāma.
Etaṃpi gahetuṃ na vaṭṭati. Yaṃ evaṃ aparisaṅkitaṃ, taṃ vaṭṭati. Sace pana te manussā
"kasmā bhante na gaṇhathā"ti pucchitvā tamatthaṃ sutvā "nayidaṃ bhante bhikkhūnaṃ
atthāya kataṃ, amhehi attano atthāya vā rājayuttādīnaṃ atthāya vā kataṃ,
pavattamaṃsaṃ vā kataṃ kappiyameva labhitvā bhikkhūnaṃ atthāya sampāditan"ti vadanti,
kappati.
     Matānaṃ petakiccatthāya maṅgalādīnaṃ vā atthāya katepi eseva nayo. Yaṃ
yañhi bhikkhūnaṃyeva atthāya akataṃ, yattha ca nibbematikā honti, taṃ sabbaṃ kappati.
Sace pana ekasmiṃ vihāre bhikkhū uddissa kataṃ hoti, te ca attano atthāya
@Footnote: 1 cha.Ma. ca

---------------------------------------------------------------------------------------------
page37.
Katabhāvaṃ na jānanti, aññe jānanti. Ye jānanti, tesaṃyeva 1- na vaṭṭati,
itaresaṃ vaṭṭati. Aññe na jānanti, teyeva jānanti, tesaṃyeva na vaṭṭati,
aññesaṃ vaṭṭati. Tepi "amhākaṃ atthāya katan"ti jānanti. Aññepi "etesaṃ
atthāya katan"ti jānanti, sabbesaṃpi taṃ na vaṭṭati. Sabbe na jānanti,
sabbesaṃyeva 2- vaṭṭati. Pañcasu hi sahadhammikesu yassa kassaci vā atthāya uddissa
kataṃ sabbesaṃ na kappati.
     Sace pana koci ekaṃ bhikkhuṃ uddissa pāṇaṃ vadhitvā tassa pattaṃ
pūretvā deti, sopi 3- attano atthāya katabhāvaṃ jānaṃyeva gahetvā aññassa
bhikkhuno deti, so tassa saddhāya paribhuñjati, kassāpattīti. Dvinnaṃpi anāpatti.
Yaṃ hissa 4- uddissa kataṃ, tassa abhuttatāya anāpatti, itarassa ajānanatāya.
Kappiyamaṃsassa hi paṭiggahaṇe āpatti natthi. Uddissa katañca ajānitvā
bhuttassa pacchā ñatvā āpattidesanakiccaṃ nāma natthi. Akappiyamaṃsaṃ pana ajānitvā
bhuttena pacchā ñatvāpi āpatti desetabbā. Uddissa kataṃ hi ñatvā bhuñjatova
āpatti, akappiyamaṃsaṃ ajānitvā bhuttassāpi āpattiyeva. Tasmā āpattibhīrukena
rūpaṃ sallakkhentenāpi pucchitvāva maṃsaṃ paṭiggahetabbaṃ, paribhogakāle pucchitvā
paribhuñjissāmīti vā gahetvā pucchitvāva paribhuñjitabbaṃ. Kasmā?
duviññeyyattā. Acchamaṃsañhi sūkaramaṃsasadisaṃ hoti, dīpimaṃsādīnipi 5-
migamaṃsasadisāni, tasmā pucchitvā gahaṇameva vaṭṭatīti vadanti.
   Adiṭṭhanti bhikkhūnaṃ atthāya vadhitvā gayhamānaṃ adiṭṭhaṃ. Asutanti bhikkhūnaṃ
atthāya vadhitvā gahitanti asutaṃ. Aparisaṅkitanti diṭṭhaparisaṅkitādivasena
aparisaṅkitaṃ. Paribhoganti vadāmīti imehi tīhi kāraṇehi parisuddhaṃ tikoṭiparisuddhaṃ
nāma hoti, tassa hi paribhogo araññe jātasūpeyyasākaparibhogasadiso hoti, tathārūpaṃ
paribhuñjantassa mettāvihārissa bhikkhuno doso vā vajjaṃ vā natthi, tasmā
taṃ paribhuñjitabbanti vadāmīti attho.
@Footnote: 1 cha.Ma. tesaṃ              2 cha.Ma. sabbesaṃ         3 cha.Ma. so ce
@4 cha.Ma. yaṃ hi              5 cha.Ma. dīpimaṃsādīni ca

---------------------------------------------------------------------------------------------
page38.
     [53] Idāni tādisassa paribhoge mettāvihārinopi anavajjataṃ dassetuṃ
idha jīvaka bhikkhūtiādimāha. Tattha kiñcāpi aniyametvā bhikkhūti vuttaṃ, athakho
attānameva sandhāya evaṃ vuttanti veditabbaṃ. Bhagavatā hi mahāvacchagottasutte
caṅkīsutte ca imasmiṃ sutteti tīsu ṭhānesu attānaṃyeva sandhāya desanā katā.
Paṇītena piṇḍapātenāti heṭṭhā anaṅgaṇasutte yo koci mahaggho piṇḍapāto
paṇītapiṇḍapātoti adhippeto, idha pana maṃsūpasecanova adhippeto. Agadhitoti
taṇhāya agadhito. 1- Amucchitoti taṇhāmucchanāya amucchito. Anajjhāpannoti
na adhiāpanno, 2- sabbaṃ ālumpitvā ekappahāreneva gilitukāmo kāko viya
na hotīti attho. Ādīnavadassāvīti ekarattivāsena udarapaṭalaṃ pavisitvā navahi
vaṇamukhehi nikkhamissatītiādinā nayena ādīnavaṃ passanto. Nissaraṇapañño
paribhuñjatīti idamatthamāhāraparibhogoti paññāya paricchinditvā paribhuñjati.
Attabyābādhāya vā cetetīti attadukkhāya vā cinteti. 3- Sutaṃ me tanti sutaṃ mayā
evaṃ pubbe, etaṃ mayhaṃ savanamattamevāti dasseti. Sace kho te jīvaka idaṃ
sandhāya bhāsitanti jīvaka mahābrahmunā vikkhambhanappahānena byāpādādayo pahīnā,
tena so mettāvihārī mayhaṃ samucchedappahānena, sace te idaṃ sandhāya bhāsitaṃ,
evaṃ sante tava idaṃ vacanaṃ anujānāmīti attho. So sampaṭicchi.
     [54] Athassa bhagavā sesabrahmavihāravasenāpi uttariṃ desanaṃ vaṇṇento
"idha jīvaka bhikkhū"tiādimāha. Taṃ uttānatthameva.
     [55] Yo kho jīvakāti ayaṃ pāṭiyekko anusandhi. Imasmiñhi ṭhāne
bhagavā dvāraṃ thaketi, sattānudayaṃ dasseti. Sace hi kassaci evamassa "ekaṃ
rasapiṇḍapātaṃ datvā kappasatasahassaṃ saggasampattiṃ paṭilabhanti, yaṅkiñci  katvā
paraṃ māretvāpi rasapiṇḍapātova dātabbo"ti taṃ paṭisedhento "yo kho jīvaka
tathāgatan"tiādimāha. 3-
     Tattha iminā paṭhamena ṭhānenāti iminā āṇattimatteneva tāva paṭhamena
kāraṇena. Galappaveṭhakenāti yottena gale bandhitvā kaḍḍhito galena paveṭhiyamanena
@Footnote: 1 cha.Ma. agathitoti taṇhāya agathito        2 cha.Ma. anajjhopannoti na adhiopanno
@3 cha.Ma. ceteti                     4 cha.Ma. tathāgataṃ vātiādimāha

---------------------------------------------------------------------------------------------
page39.
Vā. 1- Ārabhiyamānoti māriyamāno. Akappiyena assādetīti acchamaṃsaṃ sūkaramaṃsaṃ 2-
dīpimaṃsaṃ vā migamaṃsanti khādāpetvā "tvaṃ kiṃ samaṇo nāma, akappiyamaṃsaṃ te
khāditan"ti ghaṭṭeti. Ye pana dubbhikkhādīsu vā byādhiniggahaṇatthaṃ vā "acchamaṃsaṃ
nāma sūkaramaṃsasadisaṃ, dīpimaṃsaṃ migamaṃsasadisan"ti jānantā "sūkaramaṃsaṃ idaṃ, migamaṃsaṃ
idan"ti vatvā hitajjhāsayena khādāpenti, na te sandhāyetaṃ vuttaṃ. Tesañhi
bahupuññameva hoti. Esāhaṃ bhante bhagavantaṃ saraṇaṃ gacchāmi dhammañca bhikkhusaṃghañcāti
ayaṃ āgataphalo viññātasāsano diṭṭhasacco ariyasāvako. Imaṃ pana dhammadesanaṃ
ogāhanto pasādaṃ uppādetvā dhammakathāya thutiṃ karonto evamāha. Sesaṃ
sabbattha uttānamevāti.
                    Papañcasūdaniyā  majjhimanikāyaṭṭhakathāya
                       jīvakasuttavaṇṇanā  niṭṭhitā.
                              Pañcamaṃ.
                          -------------
                       6. Upālivādasuttavaṇṇanā
     [56] Evamme sutanti upālivādasuttaṃ. Tattha nāḷandāyanti nālandāti
evaṃnāmake nagare taṃ nagaraṃ gocaragāmaṃ katvā. Pāvārikambavaneti dussapāvārikaseṭṭhino
ambavane. Taṃ kira tassa uyyānaṃ ahosi, so bhagavato dhammadesanaṃ
sutvā bhagavati pasanno tasmiṃ uyyāne kuṭileṇamaṇḍapādipaṭimaṇḍitaṃ bhagavato
vihāraṃ katvā niyyādesi, so vihāro jīvakambavanaṃ viya pāvārikambavananteva
saṅkhaṃ gato. Tasmiṃ pāvārikambavane viharatīti attho. Dīghatapassīti dīghatapattā 3-
evaṃladdhanāmako. Piṇḍapātapaṭikkantoti piṇḍapātato paṭikkanto. Sāsane viya
hi 4- bāhirāyatane piṇḍapātoti vohāro atthīti natthi.
     Paññapetīti dasseti ṭhapeti. Daṇḍāni paññapetīti idaṃ niganthasamayena
pucchanto āha. Kāyadaṇḍaṃ vacīdaṇḍaṃ manodaṇḍanti ettha purimadaṇḍadvayaṃ thokaṃ 5-
@Footnote: 1 cha.Ma. ayaṃ saddo na dissati         2 cha.Ma. sūkaramaṃsanti      3 cha.Ma. dīghattā
@4 cha.Ma. kiṃ  pana                  5 cha.Ma. te

---------------------------------------------------------------------------------------------
page40.
Acittakaṃ paññapenti. Yathā kira vāte vāyante sākhā calati, udakaṃ calati, na
ca tattha cittaṃ atthi, evaṃ kāyadaṇḍopi acittakova hoti. Yathā ca vāte
vāyante tālapaṇṇādīni 1- saddaṃ karonti, udakaṃ saddaṃ karoti, 2- na ca tattha
cittaṃ atthi, evaṃ vacīdaṇḍopi acittakova hotīti imaṃ daṇḍadvayaṃ acittakaṃ
paññapenti. Cittaṃ pana manodaṇḍanti paññapenti. Athassa bhagavā vacanaṃ
patiṭṭhapetukāmo "kiṃ pana tapassī"tiādimāha.
     Tattha kathāvatthusminti ettha kathāyeva kathāvatthu. Kathāyaṃ patiṭṭhapesīti
attho. Kasmā pana bhagavā evamakāsi? passati hi bhagavā "ayaṃ imaṃ kathaṃ
ādāya gantvā attano satthu mahāniganthassa ārocessati, tissañca parisati
upāli gahapati nisinno, so imaṃ kathaṃ sutvā mama vādaṃ āropetuṃ āgamissati,
tassāhaṃ dhammaṃ desessāmi, so tikkhattuṃ saraṇaṃ gamissati, athassa cattāri saccāni
pakāsissāmi, so saccappakāsanāvasāne sotāpattiphale patiṭṭhahissati, paresaṃ
saṅgahatthameva hi mayā pāramiyo pūritā"ti. Imamatthaṃ passanto evamakāsi.
     [57] Kammāni paññapesīti idaṃ nigantho buddhasamayena pucchanto āha. Kāyakammaṃ
vacīkammaṃ manokammanti ettha kāyadvāre ādānaggahaṇamuñcanacopanappattā 3-
aṭṭhakāmāvacarakusalacetanā dvādasaakusalacetanāti vīsaticetanā kāyakammaṃ
nāma. Kāyadvāre ādānādīni appatvā vacīdvāre vacanabhedaṃ pāpayamānā
uppannā tāyeva vīsaticetanā vacīkammaṃ nāma. Ubhayadvāre copanaṃ appattā 4-
manodvāre uppannā ekūnatiṃsakusalacetanā manokammaṃ nāma. Apica saṅkhepato
tividhaṃ kāyaduccaritaṃ kāyakammaṃ nāma, catubbidhaṃ vacīduccaritaṃ vacīkammaṃ
nāma, tividhaṃ manoduccaritaṃ manokammaṃ nāma. Imasmiṃ ca sutte kammaṃ dhuraṃ,
anantarasutte "cattārimāni puṇṇa kammāni mayā sayaṃ abhiññā sacchikatvā
paveditānī"ti 5- evaṃ āgatepi cetanā dhuraṃ. Yattha katthaci hi 6- pavattā cetanā
"kaṇhaṃ kaṇhavipākan"tiādibhedaṃ labhati. Niddesāvārepissa 7- "sabyāpajjhaṃ
@Footnote: 1 Sī. tālavaṇṭādīni 2 cha.Ma. udakāni saddaṃ karonti 3 Ma....puñcanacopanappattā
@4 cha.Ma. appatvā 5 Ma.Ma. 13/81/57 kukkuravatikasutta
@6 cha.Ma. ayaṃ saddo na dissati 7 cha.Ma. niddesavāre cassa

---------------------------------------------------------------------------------------------
page41.
Kāyasaṅkhāraṃ abhisaṅkharotī"tiādinā nayena sā vuttāva. Kāyadvāre pavattā pana
idha kāyakammanti adhippetaṃ, vacīdvāre pavattā vacīkammaṃ, manodvāre pavattā
manokammaṃ. Tena vuttaṃ "imasmiṃ sutte kammaṃ dhuraṃ, "anantarasutte cetanā"ti.
Kammaṃpi hi bhagavā kammanti paññapeti yathā imasmiṃyeva sutte. Cetanāpi, 1- yathāha
"cetanāhaṃ bhikkhave kammaṃ vadāmi, cetayitvā kammaṃ karotī"ti. 2- Kasmā pana
cetanā kammanti vuttā? cetanāmūlakattā kammassa.
     Ettha ca akusalaṃ patvā kāyakammaṃ vacīkammaṃ mahantanti vadanto na
kilamati, kusalaṃ patvā manokammaṃ. Tathāhi mātughātādīni cattāri kammāni kāyeneva
upakkamitvā kāyeneva karoti, niraye kappaṭṭhikaṃ saṃghabhedakammaṃ vacīdvārena karoti.
Evaṃ akusalaṃ patvā kāyakammaṃ vacīkammaṃ mahantanti vadanto na kilamati nāma.
Ekā pana jhānacetanā caturāsītikappasahassāni saggasampattiṃ āvahati, ekā
maggacetanā sabbaṃ akusalaṃ samugghāṭetvā arahattaṃ gaṇhāti. Evaṃ kusalaṃ patvā
manokammaṃ mahantanti vadanto na kilamati nāma. Imasmiṃ  pana ṭhāne bhagavā
akusalaṃ patvā manokammaṃ mahāsāvajjaṃ vadamāno niyatamicchādiṭṭhiṃ sandhāya vadati.
Tenevāha "nāhaṃ bhikkhave aññaṃ ekadhammaṃpi samanupassāmi, yaṃ evaṃ mahāsāvajjaṃ,
yathayidaṃ bhikkhave micchādiṭṭhi, micchādiṭṭhiparamāni bhikkhave vajjānī"ti. 3- Idāni
niganthopi tathāgatena gatamaggaṃ paṭipajjanto kiñci atthanipphattiṃ apassantopi
"kiṃ panāvuso gotamā"tiādimāha.
     [58] Bālakimiyāti upālissa kira bālakagāmo 4- nāma atthi, tato ca
yaṃ gahetvā 5- gahetvā manussā āgatā, so "ettha gaṇe amhākaṃ satthāraṃ
mahāniganthaṃ passissāmā"ti tāya parisāya parivuto tattha agamāsi. Taṃ sandhāya
vuttaṃ "bālakimiyā parisāyā"ti, bālakagāmavāsiniyāti attho. Upālippamukhāyāti
upālijeṭṭhakāya. Apica bālakimiyāti bālavatiyā bālussannāyātipi attho.
@Footnote: 1 cha.Ma. cetanampi 2 aṅ. chakka. 22/334(63)/464 mahāvagaga,abhi.kathā. 37/1281/422
@(syā) 3 aṅ. ekaka. 20/310/35 tatiyavagga 4 cha.Ma. bālakaloṇavāragāmo 5 cha.Ma. āyaṃ

---------------------------------------------------------------------------------------------
page42.
Upālippamukhāyāti upāligahapatiyeva tattha thokaṃ sappañño, so tesaṃ 1- pamukho
jeṭṭhako. Tenāpi vuttaṃ "upālippamukhāyā"ti. Handāti vacasāyatthe 2- nipāto.
Chavoti lāmako. Oḷārikassāti mahantassa. Upanidhāyāti upanikkhipitvā. Idaṃ
vuttaṃ hoti, kāyadaṇḍassa santike nikkhipitvā "ayaṃ nu kho mahanto, ayaṃ
mahanto"ti evaṃ olokiyamāno chavo manodaṇḍo kiṃ sobhati, kuto sobhissati,
na sobhati, upanikkhepamattaṃpi nappahotīti dīpeti. Sādhu sādhu bhante tapassīti
dīghatapassissa sādhukāraṃ dento bhanteti nāṭaputtaṃ ālapati.
     [60] Na kho me taṃ bhante ruccatīti bhante etaṃ mayhaṃ na  ruccati.
Māyāvīti māyākāro. Āvaṭṭanimāyanti āvaṭṭetvā gaṇhanamāyaṃ. Āvaṭṭetīti
āvaṭṭetvā parikkhipitvā gaṇhati. Gaccha tvaṃ gahapatīti kasmā mahānigantho
gahapatiṃ yāvatatiyaṃ pahiṇatiyeva? dīghatapassī pana paṭibāhateva? mahāniganthena hi
bhagavatā saddhiṃ ekaṃ nagaraṃ upanissāya viharantenapi na bhagavā diṭṭhapubbo. Yo
hi satthuvādapaṭiñño hoti, so taṃ paṭiññaṃ appahāya buddhadassane abhabbo.
Tasmā esa buddhadassanassa aladdhapubbattā dasabalassa dassanasampattiñca
niyyānikakathābhāvañca ajānanto yāvatatiyaṃ pahiṇateva. Dīghatapassī pana kālena
kālaṃ bhagavantaṃ upasaṅkamitvā tiṭṭhatipi nisīdatipi pañhaṃpi pucchati, so tathāgatassa
dassanasampattiṃpi niyyānikakathābhāvaṃpi jānāti. Athassa etadahosi "ayaṃ gahapati-
paṇḍito samaṇassa gotamassa santikaṃ 3- gantvā dassanepi pasīdeyya, niyyānikakathaṃ
sutvāpi pasīdeyya. Tato na puna amhākaṃ santikaṃ āgaccheyyā"ti. Tasmā
yāvatatiyaṃ paṭibāhateva.
     Abhivādetvāti vanditvā. Tathāgataṃ hi disvā pasannāpi appasannāpi
yebhuyyena vandantiyeva, appakā na vandanti. Kasmā? atiucce hi kule jāto
agāraṃ ajjhāvasantopi vanditabboyevāti. Ayaṃ pana gahapati pasannattāva vandi,
dassaneyeva kira pasanno. Āgamā nu khvidhāti āgamā nu kho idha.
@Footnote: 1 cha.Ma. tassā       2 Sī. vacasānatthe, Ma.vacasāyatte     3 cha.Ma. santike

---------------------------------------------------------------------------------------------
page43.
     [61] Sādhu sādhu bhante tapassīti dīghatapassissa sādhukāraṃ dento
bhanteti bhagavantaṃ ālapati. Sacce patiṭṭhāyāti thusarāsimhi ākoṭitakhāṇuko viya
acalanto vacīsacce patiṭṭhahitvā. Siyā noti bhaveyya amhākaṃ.
     [62] Idhāti imasmiṃ loke. Assāti bhaveyya. Sītodakaṃ paṭikkhittoti
nigantho sattasaññāya sītodakaṃ paṭikkhipati. Taṃ sandhāyetaṃ vuttaṃ. Manosattā
nāma devāti manamhi sattā laggā laggitā. Manopaṭibaddhoti yasmā manamhi
paṭibandho hutvā kālaṃ karoti, tasmā manosattesu devesu uppajjatīti dasseti.
Tassa hi cittajarogo 1- bhavissati. Tenassa uṇhodakaṃ pivituṃ vā hatthapādādi-
dhovanatthāya vā attaparasiñcanatthāya vā upanetuṃ na vaṭṭati, rogo balavataro
hoti. Sītodakaṃ vaṭṭati, rogaṃ vūpasameti. Ayaṃ pana uṇhodakameva paṭisevati, taṃ
alabhamāno odanakañjikaṃ paṭisevati. Cittenapi 2- sītodakaṃ pātukāmo ca paribhuñjitu-
kāmo ca hoti. Tenassa manodaṇḍo tattheva bhijjati. So kāyadaṇḍavacīdaṇḍaṃ
rakkhāmīti sītodakaṃ pātukāmo vā paribhuñjitukāmo vā sītodakameva dethāti vattuṃ
na sahati. 3- Tassa evaṃ rakkhitāpi kāyadaṇḍavacīdaṇḍā cutiṃ vā paṭisandhiṃ vā
ākaḍḍhituṃ na sakkonti. Manodaṇḍo pana bhinnopi cutimpi paṭisandhimpi
ākaḍḍhatiyeva. Iti naṃ bhagavā dubbalā kāyadaṇḍavacīdaṇḍā chavā lāmakā,
manodaṇḍo 4- balavā mahantoti vadāpesi.
     Tassapi upāsakassa etadahosi "mucchāvasena asaññībhūtānañhi sattāhaṃpi
assāsapassāsā nappavattanti, cittasantatipavattimatteneva pana te matāti na
vuccanti. Yadā nesaṃ cittaṃ nappavattati, tadā `matā ete nīharitvā jhāpethāti
vattabbataṃ āpajjati. Kāyadaṇḍo nirīho abyāpāro, tathā vacīdaṇḍo. Citteneva
pana tesaṃ cutipi paṭisandhipi hoti. Itipi manodaṇḍova mahanto. Bhijjitvāpi
cutipaṭisandhiākaḍḍhanato eseva mahanto. Amhākaṃ pana  mahāniganthassa kathā
aniyyānikā"ti sallakkhesi. Bhagavato pana vicittāni pañhāpaṭibhāṇāni sotukāmo
na tāva anujānāti.
@Footnote: 1 Ma. pittajarogo, cha. pittajararogo         2 cha.Ma. cittena  pana
@3 cha.Ma. visahati                         4 cha.Ma. manodaṇḍova

---------------------------------------------------------------------------------------------
page44.
     Na kho te sandhiyatīti na kho te ghaṭiyati. Purimena vā pacchimanti
"kāyadaṇḍo mahanto"ti iminā purimavacanena idāni "manodaṇḍo mahanto"ti idaṃ
vacanaṃ. Pacchimena vā purimanti tena vā pacchimena aduṃ purimavacanaṃ na ghaṭiyati.
     [63] Idānissa bhagavā aññānipi kāraṇāni āharanto "taṃ kiṃ
maññasī"tiādimāha. Tattha cātuyāmasaṃvarasaṃvutoti na pāṇamatipāpeti, na pāṇamati-
pātayati, na pāṇamatipātayato samanuñño hoti. Na adinnaṃ ādiyati, na adinnaṃ
ādiyāpeti, na adinnaṃ ādiyato samanuñño hoti. Na musā bhaṇati, na musā
bhaṇāpeti, na musā bhaṇato samanuñño hoti. Na bhāvitamāsiṃsati, na bhāvitamā-
siṃsāpeti, na bhāvitamāsiṃsato samanuñño hotīti iminā catukoṭṭhāsena saṃvarena
saṃvuto. Ettha ca bhāvitanti pañcakāmaguṇā.
     Sabbavārivāritoti vāritasabbaudako, paṭikkhittasabbasītodakoti attho.
So hi sītodake sattasaññī hoti, tasmā taṃ na valañjeti. Athavā sabbavāri-
vāritoti sabbena pāpavāraṇena vāritapāPo. Sabbavāriyuttoti sabbena pāpa-
vāraṇena yutto. Sabbavāridhutoti sabbena pāpavāraṇena dhutapāPo. Sabbavāriphuṭṭhoti
sabbena pāpavāraṇena phuṭo. Khuddake pāṇe saṅghātaṃ āpādetīti khuddake pāṇe
vadhaṃ āpādeti. So kira ekindriyaṃ pāṇanti 1- dvindriyaṃ pāṇanti paññapeti.
Sukkhadaṇḍakaporāṇapaṇṇasakkharakathalānipi pāṇotveva paññapeti. Tattha khuddakaṃ
udakabinduṃ khuddako pāṇo, mahantaṃ mahantoti saññī hoti. Taṃ sandhāyetaṃ
vuttaṃ. Kismiṃ paññapetīti kattha katarasmiṃ koṭṭhāse paññapeti. Manodaṇḍasminti
manodaṇḍakoṭṭhāse bhanteti. Ayaṃ pana upāsako bhaṇantova sayaṃpi sallakkheti 2-
"amhākaṃ mahānigantho `asañcetanikakammaṃ appasāvajjaṃ, sañcetanikaṃ mahā-
sāvajjan'ti paññapetvā cetanaṃ manodaṇḍoti paññapeti, aniyyānikā etassa
kathā, bhagavatova niyyānikā"ti.
@Footnote: 1 cha.Ma. pāṇaṃ                  2 cha.Ma. sallakkhesi

---------------------------------------------------------------------------------------------
page45.
     [64] Iddhāti samiddhā. Phītāti  atisamiddhā sabbaphāliphullā viya.
Ākiṇṇamanussāti janasamākulā. Pāṇāti hatthiassādayo tiracchānagatā ceva
itthīpurisadārakādayo manussajātikā ca. Ekamaṃsakhalanti ekamaṃsarāsiṃ. Puñjanti
tasseva vevacanaṃ. Iddhimāti ānubhāvasampanno. Cetovasippattoti citte
vasībhāvappatto. Bhasmaṃ karissāmīti chārikaṃ karissāmi. Kiñhi sobhati ekā
chavā nāḷandāti idaṃpi bhaṇanto so gahapati "kāyappayogena paññāsaṃpi
manussā ekaṃ nāḷandaṃ ekamaṃsakhalaṃ kātuṃ na sakkoti, iddhimā pana eko
ekeneva manopadosena bhasmaṃ kātuṃ samattho. Amhākaṃ mahāniganthassa kathā
aniyyānikā, bhagavatova kathā niyyānikā"ti sallakkhesi.
     [65] Araññaṃ araññabhūtanti agāmakaṃ araññameva hutvā araññajātaṃ.
Isīnaṃ manopadosenāti isīnaṃ atthāya katena manopadosena. Taṃ manopadosaṃ
asahamānāhi devatāhi tāni raṭṭhāni vināsitāni. Lokikā pana isayo manaṃ
padosetvā vināsayiṃsūti maññanti. Tasmā imasmiṃ lokavāde ṭhatvāva idaṃ
vādāropanaṃ katanti veditabbaṃ.
     Tattha daṇḍakīaraññādīnaṃ evaṃ araññabhūtabhāvo jānitabbo:- sarabhaṅga-
bodhisattassa tāva parisāya ativepullataṃ gatāya kisavaccho nāma tāpaso mahāsattassa
antevāsī vivekavāsaṃ patthayamāno gaṇaṃ pahāya godhāvārītīrato kaliṅgaraṭṭhe
daṇḍakīrañño kumbhapuraṃ nāma nagaraṃ upanissāya rājuyyāne vivekamanubrūhayamāno
viharati. Tassa senāpati upaṭṭhāko hoti. Tadā ca ekā gaṇikā rathaṃ abhiruhitvā
pañcasatamātugāmaparivārā 1- nagaraṃ upasobhayamānā vicarati. Mahājano tameva
olokayamāno parivāretvā vicarati, nagaravīthiyo nappahonti. Rājā vātapānaṃ
vivaritvā ṭhito taṃ disvā kā esāti pucchi. Tumhākaṃ nagarasobhinī devāti.
So ussuyyamāno "kiṃ etāya sobhitaṃ 2- nagaraṃ sayaṃ sobhissatī"ti taṃ ṭhānantaraṃ
acchindāpesi.
@Footnote: 1 cha.Ma. pañcamātugāmasataparivārā       2 Ma. sobhitāya, cha. sobhati

---------------------------------------------------------------------------------------------
page46.
     Sā tato paṭṭhāya tena tena 1- saddhiṃ santhavaṃ katvā ṭhānantaraṃ pariyesamānā
ekadivasaṃ rājuyyānaṃ pavisitvā caṅkamanakoṭiyaṃ ālambanaphalakaṃ nissāya pāsāṇaphalake
nisinnaṃ tāpasaṃ disvāva 2- cintesi "kiliṭṭho vatāyaṃ tāpaso anañjitāmaṇḍito,
dāṭhikāhi paruḷhāhi mukhaṃ pihitaṃ. Massunā uraṃ pihitaṃ ubho kacchā paruḷhā"ti.
Athassā domanassaṃ uppajji "ahaṃ ekena kiccena vicarāmi, ayañca me kālakaṇṇi
diṭṭho, udakaṃ āharatha, akkhīni dhovissāmī"ti udakadantakaṭṭhaṃ āharāpetvā dantakaṭṭhaṃ
khāditvā tāpasassa sarīre piṇḍapiṇḍaṃ kheḷaṃ pātetvā dantakaṭṭhaṃ jaṭāmatthake
khipitvā mukhaṃ vikkhāletvā udakaṃ tāpasassa matthakasmiṃyeva siñcitvā "yehi me
akkhīhi kālakaṇṇi diṭṭho, tāni dhotāni kalipavāhitā"ti nikkhantā.
     Taṃdivasañca rājā satiṃ paṭilabhitvā "bho kuhiṃ nagarasobhinī"ti pucchi.
Imasmiṃyeva nagare devāti. Pakatiṭhānantaramevassa dethāti ṭhānantaraṃ dāpesi.
Sā pubbe sukatakammaṃ nissāya laddhaṃ ṭhānantaraṃ tāpasassa sarīre kheḷapātanena
laddhanti saññaṃ akāsi.
     Tato katipāhaccayena 3- rājā purohitassa ṭhānantaraṃ gaṇhi. So nagara-
sobhiniyā santikaṃ gantvā "bhagini kinti katvā ṭhānantaraṃ paṭilabhī"ti pucchi.
"brāhmaṇa kiṃ aññaṃ kātabbaṃ atthi, rājuyyāne anañjitakālakaṇṇī kūṭajaṭilo
eko atthi, tassa sarīre kheḷaṃ pātehi, evaṃ ṭhānantaraṃ labhissasī"ti āha.
So "evaṃ karissāmi bhaginī"ti tattha gantvā tāya kathitasadisameva sabbaṃ katvā
nikkhami. Rājāpi taṃdivasameva satiṃ paṭilabhitvā "kuhiṃ bho brāhmaṇo"ti pucchi.
Imasmiṃyeva nagare devāti. "amhehi anupadhāretvā kataṃ, tadevassa ṭhānantaraṃ
dethā"ti dāpesi. Sopi puññabalena labhitvā 4- "tāpasassa sarīre kheḷapātanena
laddhaṃ me"ti saññamakāsi.
     Tato katipāhaccayena rañño paccanto kupito. Rājā paccantaṃ vūpasamessāmīti
caturaṅginiyā senāya nikkhami. Purohito gantvā rañño purato ṭhatvā "jayatu
@Footnote: 1 cha.Ma. kenaci 2 cha.Ma. disvā 3 cha.Ma. katipāhassaccayena, evamuparipi 4 Ma. labhitaṃ

---------------------------------------------------------------------------------------------
page47.
Mahārājā"ti vatvā "mahārāja tumhe jayatthāya gacchathā"ti pucchi. Āma
brāhmaṇāti. Evaṃ sante rājuyyāne anañjitakālakaṇṇī eko kūṭajaṭilo
vasati, tassa sarīre kheḷaṃ pātethāti. Rājā tassa vacanaṃ gahetvā yathā gaṇikāya
ca tena ca kataṃ, tatheva sabbaṃ kāretvā 1- orodhepi āṇāpesi "etassa
kūṭajaṭilassa sarīre kheḷaṃ pātethā"ti. Tato orodhāpi orodhapālakāpi tatheva
akaṃsu. Atha rājā uyyānadvāre rakkhaṃ ṭhapāpetvā "raññā saddhiṃ nikkhamantā
sabbe tāpasassa sarīre kheḷaṃ apātetvā nikkhamituṃ na labhantī"ti āṇāpesi.
Atha sabbo balakāyo ca seniyo ca teneva niyāmena tāpasassa upari kheḷañca
dantakaṭṭhāni ca mukhavikkhālitaudakañca pavāhayiṃsu, 2- kheḷo ca dantakaṭṭhāni ca
sakalasarīraṃ avatthariṃsu.
     Senāpati sabbapacchā suṇitvā "mayhaṃ kira satthāraṃ bhagavantaṃ puññakkhettaṃ
saggasopānaṃ evaṃ ghaṭṭayiṃsū"ti usumajātahadayo mukhena assasanto vegena rājuyyānaṃ
gantvā 3- tathābyasanappattaṃ isiṃ disvā kacchaṃ bandhitvā dvīhi hatthehi
dantakaṭṭhe apabyūhitvā 4- ukkhipitvā nisīdāpetvā udakaṃ āharāpetvā
nhāpetvā sabbaosathehi ceva catujātigandhehi ca sarīraṃ ubbaṭṭetvā sukhumasāṭakena
puñchitvā purato añjaliṃ katvā ṭhito evamāha "bhante ayuttaṃ manussehi kataṃ, etesaṃ
kiṃ bhavissatī"ti. Devatā senāpati tidhā bhinnā, ekaccā  "rājānameva
nāsessāmā"ti vadanti, ekaccā "saddhiṃ parisāya rājānan"ti, ekaccā
"raññova jitaṃ 5- sabbaṃ nāsessāmā"ti. Idaṃ vatvā ca pana tāpaso appamattakaṃ 6-
kopaṃ akatvā lokassa santiupāyameva ācikkhanto āha "aparādho nāma hoti,
accayaṃ pana desetuṃ jānantassa pākatikameva hotī"ti.
     Senāpati nayaṃ labhitvā rañño santikaṃ gantvā rājānaṃ vanditvā
"mahārāja tumhehi nirāparādhe mahiddhike tāpase aparajjhantehi bhāriyaṃ kammaṃ
kataṃ, devatā kira tidhā bhinnā evaṃ vadantī"ti sabbaṃ ārocetvā "khamāpite
@Footnote: 1 cha.Ma. katvā 2 Sī. mukhavikkhālanaudakañca pavāhayiṃsu, cha.Ma......pāpayiṃsu
@3 cha.Ma. āgantvā 4 cha.Ma. dantakaṭṭhāni apaviyūhitvā 5 cha.Ma. rañño vijitaṃ
@6 cha.Ma. appamattakampi

---------------------------------------------------------------------------------------------
page48.
Kira mahārāja pākatikaṃ hoti, raṭṭhaṃ mā nāsetha, tāpasaṃ khamāpethā"ti āha.
Rājā attanā 1- dosaṃ kataṃ disvāpi evaṃ vadeti "na taṃ khamāpessāmī"ti.
Senāpati yāvatatiyaṃ yācitvā anicchantaṃ āha "ahaṃ mahārāja tāpasassa balaṃ
jānāmi, na so abhūtavādī, nāpi kupito, sattānudayena pana evamāha, khamāpetha
naṃ mahārājā"ti. Na khamāpemīti. Tenahi senāpatiṭṭhānaṃ aññassa detha, ahaṃ
tumhākaṃ āṇāpavattiṭṭhāne na vasissāmīti. Tvaṃyeva yenakāmaṃ gaccha, ahaṃ mayhaṃ
senāpatiṃ labhissāmīti. Tato senāpati tāpasassa santikaṃ āgantvā vanditvā
"kathaṃ paṭipajjāmi bhante"ti āha. Senāpati ye te vacanaṃ suṇanti, sabbe
saparikkhāre sadhane sadvipadacatuppade gahetvā sattadivasabbhantare bahirajjasīmaṃ
gacchantu, 2- devatā ativiya kupitā dhuvaṃ raṭṭhapīḷaṃ 3- karissantīti. Senāpati
tathā akāsi.
     Rājā tattha mattoyeva 4- amittamathanaṃ katvā janapadaṃ vūpasametvā āgamma
jayakhandhāvāraṭṭhāne nisīditvā nagaraṃ paṭijaggāpetvā antonagaraṃ pāvisi. Devatā
paṭhamaṃyeva udakavuṭṭhiṃ pātayiṃsu. Mahājano attamano ahosi "kūṭajaṭilaṃ aparaddhakālato
paṭṭhāya amhākaṃ rañño vuḍḍhiyeva, 5- amitte nimmathesi, āgatadivaseyeva devo
vuṭṭho"ti. Devatā puna sumanapupphavuṭṭhiṃ pātayiṃsu, mahājano attamanataro ahosi.
Devatā puna māsakavuṭṭhiṃ pātayiṃsu. Tato kahāpaṇavuṭṭhiṃ, tato kahāpaṇatthaṃ na
nikkhameyyunti 6- maññamānā hatthūpagapādūpagādikatabhaṇḍavuṭṭhiṃ pātesuṃ. Mahājano
sattabhūmikapāsāde ṭhitopi otaritvā ābharaṇāni pilandhanto attamano ahosi.
"arahati vata kūṭajaṭile kheḷapātanaṃ, tassa upari kheḷapātitakālato paṭṭhāya
amhākaṃ rañño vuḍḍhi jātā, amittamathanaṃ kataṃ, āgatadivaseyeva devo vassi,
tato sumanavuṭṭhi māsakavuṭṭhi kahāpaṇavuṭṭhi katabhaṇḍavuṭṭhīti catasso vuṭṭhiyo
jātā"ti attamanavācaṃ nicchāretvā rañño katapāpe samanuñño jāto.
@Footnote: 1 cha.Ma. attani    2 cha.Ma. gaccha   3 cha.Ma. raṭṭhampi  araṭṭhaṃ   4 cha.Ma. gatamattoyeva
@5 cha.Ma. vaḍḍhiyeva  6 Ma. nikkhameyyāti

---------------------------------------------------------------------------------------------
page49.
     Tasmiṃ samaye devatā ekatodhāraubhatodhārādīni nānappakārāni āvudhāni
mahājanassa upariphalake maṃsaṃ koṭṭayamānā viya pātayiṃsu. Tadanantaraṃ vītaccike
vītadhūme kiṃsukapupphavaṇṇaaṅgāre, tadanantaraṃ kūṭāgārappamāṇe pāsāṇe, tadanantaraṃ
antomuṭṭhiyaṃ asaṇṭhahanakaṃ sukhumavālikaṃ vassāpayamānā asītihatthubbedhaṃ thalaṃ akaṃsu.
Rañño vijitaṭṭhāne kisavacchatāpaso senāpati mātuposakarāmoti tayova manussabhūtā
arogā ahesuṃ. Sesānaṃ tasmiṃ kamme asamaṅgībhūtānaṃ tiracchānānaṃ pānīyaṭṭhāne
pānīyaṃ nāhosi, tiṇaṭṭhāne tiṇaṃ. Te yena pānīyaṃ yena tiṇanti gacchantā
appatteyeva sattame divase bahirajjasīmaṃ pāpuṇiṃsu.  tenāha sarabhaṅgabodhisatto:-
                   "kisañhi vacchaṃ avakrīya daṇḍakī
                    ucchinnamūlo sajano saraṭṭho
                    kukkulanāme nirayamhi paccati
                    tassa phulliṅgāni patanti nāye"ti. 1-
                Evaṃ tāva daṇḍakīaraññassa araññabhūtabhāvo veditabbo.
     Kaliṅgaraṭṭhe kira 2- nāḷikīraññe rajjaṃ kārayamāne himavati pañcasatatāpasā
anitthigandhā ajinajaṭāvākacīradharā vanamūlaphalabhakkhā hutvā ciraṃ vītināmetvā
loṇambilasevanatthaṃ manussapathaṃ otaritvā anupubbena kaliṅgaraṭṭhe nāḷikīrañño
nagaraṃ sampattā. Te jaṭājinavākacīrāni saṇṭhapetvā pabbajitānurūpaṃ upasamasiriṃ
dassayamānā nagaraṃ bhikkhāya pavisiṃsu. Manussā anuppanne buddhuppāde tāpasa-
pabbajite disvā pasannā nisajjaṭṭhānaṃ saṃvidhāya hatthato bhikkhābhājanaṃ gahetvā
nisīdāpetvā bhikkhaṃ sampādetvā adaṃsu. Tāpasā katabhattakiccā anumodanaṃ
akaṃsu. Manussā sutvā pasannacittā "kuhiṃ bhadantā gacchantī"ti pucchiṃsu.
Yathāphāsukaṭṭhānaṃ āvusoti. Bhante alamaññattha gamanena rājuyyāne vasatha,
mayaṃ bhuttapātarāsā āgantvā dhammakathaṃ  sossāmāti. Tāpasā adhivāsetvā
uyyānaṃ agamaṃsu. Nāgarā bhuttapātarāsā suddhavatthanivatthā suddhuttarāsaṅgā 3-
"dhammakathaṃ sossāmā"ti saṅghasaṅghīgaṇagaṇībhūtā 4- uyyānābhimukhā agamaṃsu. Rājā
@Footnote: 1 khu. jā. 27/2464/539 sarabhaṅgajātaka (syā)     2 cha.Ma. pana
@3 cha.Ma. ayaṃ pāṭho na dissati                    4 cha.Ma. saṅghā gaṇā gaṇībhūtā

---------------------------------------------------------------------------------------------
page50.
Uparipāsāde ṭhito te tathā gacchamāne disvā upaṭṭhākaṃ pucchi "kiṃ ete
bhaṇe nāgarā suddhavatthanivatthā suddhuttarāsaṅgā hutvā uyyānābhimukhā gacchanti,
kiṃ ettha samajjaṃ vā nāṭakaṃ vā atthī"ti. Natthi deva, ete tāpasānaṃ santike
dhammakathaṃ 1- sotukāmā gacchantīti. Tenahi bhaṇe ahaṃpi gacchissāmi, mayā saddhiṃ
gacchantūti. So āgantvā 2-  tesaṃ ārocesi "rājāpi gantukāmo, rājānaṃ
parivāretvāva gacchathā"ti. Nāgarā pakatiyāpi attamanā taṃ sutvā "amhākaṃ
rājā assaddho appasanno dussīlo, tāpasā dhammikā, te āgamma rājāpi
dhammiko bhavissatī"ti attamanatarā ahesuṃ.
     Rājā nikkhamitvā tehi parivārito uyyānaṃ gantvā tāpasehi saddhiṃ
paṭisanthāraṃ katvā ekamantaṃ nisīdi. Tāpasā rājānaṃ disvā parikathāya kusalassa
ekassa tāpasassa "rañño dhammakathaṃ 1- kathehī"ti saññamadaṃsu, so tāpaso parisaṃ
oloketvā pañcasu veresu ādīnavaṃ pañcasu ca sīlesu ānisaṃsaṃ kathento:-
            pāṇo na hantabbo, adinnaṃ nādātabbaṃ, kāmesu micchācāro
     na caritabbo, musā na bhaṇitabbā, 3- majjaṃ na pātabbaṃ, pāṇātipāto
     nāma nirayasaṃvattaniko hoti tiracchānayonisaṃvattaniko pittivisayasaṃvattaniko,
     tathā adinnādānādīni. Pāṇātipāto niraye paccitvā manussalokaṃ
     āgatassa vipākāvasesena appāyukasaṃvattaniko hoti, adinnādānaṃ
     appabhogasaṃvattanikaṃ, micchācāro bahusapattasaṃvattaniko, musāvādo
     abhūtabbhakkhānasaṃvattaniko, majjapānaṃ ummattakabhāvasaṃvattanikan"ti
     pañcasu veresu imaṃ ādīnavaṃ kathesi.
     Rājā pakatiyāpi assaddho appasanno dussīlo, dussīlassa ca sīlakathā
nāma dukkathā kaṇṇe sūlapavesanaṃ viya hoti. Tasmā so cintesi "ahaṃ `ete
paggaṇhissāmī'ti āgato, ime pana mayhaṃ āgatakālato paṭṭhāya maṃyeva ghaṭṭentā
@Footnote: 1 cha.Ma. dhammaṃ       2 cha.Ma. gantvā        3 cha.Ma. na bhāsitabbā

---------------------------------------------------------------------------------------------
page51.
Vijjhantā parisamajjhe kathenti, karissāmi nesaṃ kattabban"ti. So dhammakathā-
pariyosāne "ācariyā sve mayhaṃ gehe bhikkhaṃ gaṇhathā"ti nimantetvā agamāsi.
So dutiyadivase mahante mahante koḷumbe 1- āharāpetvā gūthassa pūrāpetvā
kadalipattehi nesaṃ mukhāni bandhāpetvā tattha tattha ṭhapāpesi, puna bahalamadhuka-
telanāgavasāpicchillādīnaṃ 2- kūṭe pūretvā nisseṇimatthake ṭhapāpesi, tattheva ca
mahāmalle bandhakacche hatthehi muggare gāhāpetvā ṭhapetvā āha "kūṭatāpasā
ativiya  maṃ viheṭhayiṃsu, tesaṃ pāsādato otaraṇakāle kūṭehi picchillaṃ sopāna-
matthake  vissajjetvā sīse muggarehi poṭhetvā gale gahetvā sopāne
khipathā"ti. Sopānapādamūle pana caṇḍe kukkure bandhāpesi.
     Tāpasāpi "sve rājagehe bhuñjissāmā"ti aññamaññaṃ ovadiṃsu "mārisā
rājagehaṃ nāma sāsaṅkaṃ sappaṭibhayaṃ, pabbajitehi nāma chadvārārammaṇasaññatehi
bhavitabbaṃ, diṭṭhadiṭṭhe ārammaṇe nimittaṃ na gahetabbaṃ, cakkhudvāre saṃvaro
paccupaṭṭhapetabbo"ti.
     Punadivase bhikkhācāravelaṃ sallakkhetvā vākacīraṃ nivāsetvā ajinacammaṃ
ekaṃsagataṃ karitvā jaṭākalāpaṃ saṇṭhapetvā bhikkhābhājanaṃ gahetvā paṭipāṭiyā
rājanivesanaṃ abhiruḷhā. Rājā āruḷhabhāvaṃ ñatvā gūthakoḷumbamukhato kadalipattaṃ
nīharāpesi. Duggandho tāpasānaṃ nāsapuṭaṃ paharitvā matthaluṅgapātanākārappatto
ahosi. Mahātāpaso rājānaṃ olokesi. Rājā "etha 3- bhonto yāvadatthaṃ bhuñjantu
ceva harantu ca, tumhākaṃ etaṃ anucchavikaṃ, hiyyo ahaṃ tumhe paggahessāmīti 4-
āgato, tumhe pana maṃyeva ghaṭṭentā vijjhantā parisamajjhe kathayittha, tumhākaṃ
idaṃ anucchavikaṃ, bhuñjathā"ti mahātāpasassa uḷuṅkena gūthaṃ upanāmesi. Tāpaso 5-
dhī dhīti vadanto paṭinivatti. "ettakeneva gacchissatha tumhe"ti sopāne kūṭehi
picchillaṃ vissajjāpetvā mallānaṃ saññamakāsi. Mallā muggarehi sīsāni
poṭhetvā gīvāyaṃ gahetvā sopāne khipiṃsu. Ekopi sopāne patiṭṭhātuṃ nāsakkhi,
pavattamānā sopānapādamūlaṃyeva pāpuṇiṃsu. Sampatte sampatte caṇḍakukkurā
@Footnote: 1 Sī. kolambe            2 cha.Ma......nāgabalapicchillādīnaṃ    3 cha.Ma. ettha
@4 cha.Ma. paggaṇhissāmīti      5 cha.Ma. mahātāpaso

---------------------------------------------------------------------------------------------
page52.
Paṭapaṭāti luñcamānā khādiṃsu. Yopi nesaṃ uṭṭhahitvā palāyati, sopi āvāṭe
patati, tatrāpi naṃ kukkurā anubandhitvā  khādantiyeva. Iti nesaṃ kukkurā
aṭṭhisaṅkhalikameva avasesayiṃsu. Evaṃ so rājā tapasampanne pañcasate tāpase
ekadivaseneva jīvitā voropesi.
     Athassa raṭṭhe devatā purimanayeneva puna nava vuṭṭhiyo pātesuṃ. Tassa
raṭṭhaṃ 1- saṭṭhiyojanubbedhena vālukathalena avacchādiyittha. Tenāha sarabhaṅgo
bodhisatto:-
                    "yo saññate pabbajite aheṭhayi 2-
                     dhammaṃ bhaṇante samaṇe adūsake
                     taṃ nāḷikeraṃ sunakhā parattha
                     saṅgamma khādanti viphandamānan"ti 3-
     evaṃ kāliṅgāraññassa araññabhūtabhāvo veditabbo.
     Atīte pana bārāṇasīnagare diṭṭhamaṅgalikā nāma cattāḷīsakoṭivibhavassa
seṭṭhino ekā dhītā ahosi dassanīyā pāsādikā. Sā rūpabhogakulasampatta-
sampannatāya bahunnaṃ patthanīyā ahosi. Yo yo panassā vāreyyatthāya pahiṇati 4-
tantaṃ disvānassa jātiyaṃ vā hatthapādādīsu vā yattha katthaci dosaṃ āropetvā
"ko esa dujjāto dussaṇṭhito"tiādīni vatvā "nīharatha nan"ti nīharāpetvā
"evarūpaṃpi nāma addasaṃ, udakaṃ āharatha, akkhīni dhovissāmī"ti akkhīni dhovati.
Tassā diṭṭhaṃ diṭṭhaṃ vippakāraṃ pāpetvā nīharāpetīti diṭṭhamaṅgalikātveva cassā 5-
saṅkhā udapādi, mūlanāmaṃ antaradhāyi.
     Sā ekadivasaṃ gaṅgāya udakakīḷaṃ kīḷissāmīti titthaṃ sajjāpetvā pahūtaṃ
khādanīyaṃ bhojanīyaṃ sakaṭesu pūrāpetvā bahūni gandhamālādīni ādāya paṭicchanna-
yānaṃ āruyha ñātigaṇaparivutā gehamhā nikkhami. Tena ca samayena mahāpuriso
caṇḍālayoniyaṃ nibbatto bahinagare cammagehe vasati, mātaṅgotvevassa nāmaṃ
@Footnote: 1 cha.Ma. rajjaṃ    2 ka. avañcayi            3 khu. jā. 27/2464/539 (syā)
@4 Ma. pahiyyati, cha. pahiṇāti                5 cha.Ma. ayaṃ pāṭho na dissati

---------------------------------------------------------------------------------------------
page53.
Ahosi. So soḷasavassuddesiko hutvā kenacideva karaṇīyena antonagaraṃ
pavisitukāmo ekaṃ nīlapilotikaṃ nivāsetvā ekaṃ hatthe bandhitvā ekena hatthena
pacchiṃ, ekena ghaṇḍaṃ gahetvā "ussaratha ayyā, caṇḍālohan"ti jānāpanatthaṃ
taṃ taṃ vārento nīcacittaṃ paccupaṭṭhapetvā diṭṭhadiṭṭhe manusse namassamāno nagaraṃ
pavisitvā mahāpathaṃ paṭipajji.
     Diṭṭhamaṅgalikā ghaṇḍasaddaṃ sutvā sāṇiantarena olokentī dūratova
taṃ āgacchantaṃ disvā "kiṃ etan"ti pucchi. Mātaṅgo ayyeti. "kiṃ vata bho
akusalaṃ akarimha, kassāyaṃ nissando, vināso nu kho me paccupaṭṭhito,
maṅgalakiccena nāma gacchamānā caṇḍālaṃ addasan"ti sarīraṃ kampetvā 1-
jigucchamānā kheḷaṃ pātetvā dhātiyo āha "vegena udakaṃ āharatha, caṇḍālo
diṭṭho, akkhīni ceva nāma gahitamukhañca dhovissāmī"ti dhovitvā rathaṃ nivattāpetvā
sabbaṃ paṭiyādānaṃ gehaṃ pesetvā pāsādaṃ abhiruhi. Surāsoṇḍādayo ceva tassā
upaṭṭhākamanussā ca "kuhiṃ bho diṭṭhamaṅgalikā, imāyapi velāya nāgacchatī"ti
pucchantā taṃ pavattiṃ sutvā "mahantaṃ vata bho surāmaṃsagandhamālādipaṇṇākāraṃ 2-
caṇḍālaṃ nissāya anubhavituṃ na labhimhā, 3- gaṇhatha caṇḍālan"ti gataṭṭhānaṃ
gavesitvā niraparādhaṃ 4- mātaṅgapaṇḍitaṃ tajjetvā 5- "are mātaṅga taṃ nissāya
idañcidañca sakkāraṃ anubhavituṃ na labhimhā"ti kesesu gahetvā bhūmiyaṃ pātetvā
jānukapparapāsāṇādīhi koṭṭetvā matoti saññāya pāde gahetvā kaḍḍhantā
saṅkārakūṭe chaḍḍesuṃ.
     Mahāpuriso aññaṃ paṭilabhitvā hatthapāde parāmasitvā "idaṃ dukkhaṃ kaṃ
nissāya uppannan"ti cintento "na aññaṃ kañci, diṭṭhamaṅgalikaṃ nissāya
uppannan"ti ñatvā "sacāhaṃ puriso, pādesu naṃ pātessāmī"ti 6- cintetvā
vedhamāno diṭṭhamaṅgalikāya kuladvāraṃ gantvā "diṭṭhamaṅgalikaṃ labhanto vuṭṭhahissāmi,
alabhantassa ettheva maraṇan"ti gehaṅgaṇe nipajji. Tena ca samayena jambūdīpe
@Footnote: 1 Ma. kappetvā  2 cha.Ma....sakkāraṃ   3 cha.Ma. labhimha
@4 cha.Ma. nirāparādhaṃ 5 cha.Ma. tajjitvā      6 cha.Ma. nipātessāmīti

---------------------------------------------------------------------------------------------
page54.
Ayaṃ dhammatā hoti:- yassa caṇḍālo kujjhitvā gabbhadvāre nipanno marati,
ye ca tasmiṃ gabbhe vasanti, sabbe caṇḍālā honti. Gehamajjhamhi mate sabbe
gehavāsino, dvāramhi mate ubhato anantaragehavāsikā, aṅgaṇamhi mate ito
satta ito sattāti cuddasagehavāsino sabbe caṇḍālā hontīti. Bodhisatto
pana aṅgaṇe nipajji.
     Seṭṭhissa ārocesuṃ "mātaṅgo te sāmi gehaṅgaṇe patito"ti. Gacchatha
bhaṇe, kiṃ kāraṇāti vatvā ekaṃ māsakaṃ datvā uṭṭhāpethāti. Te gantvā "imaṃ
kira māsakaṃ gahetvā uṭṭhāhī"ti 1- vadiṃsu. So "nāhaṃ māsakatthāya nipanno,
diṭṭhamaṅgalikāya svāhaṃ nipanno"ti āha. Diṭṭhamaṅgalikāya ko dosoti. Kinti 2-
tassā dosaṃ na passatha, niraparādho ahaṃ tassā manussehi byasanaṃ pāpito,
taṃ labhantova uṭṭhahissāmi, alabhantova na uṭṭhahissāmīti.
     Te gantvā seṭṭhissa ārocesuṃ. Seṭṭhī dhītudosaṃ ñatvā "gacchatha,
ekaṃ kahāpaṇaṃ dethā"ti pesesi. 3- So "na icchāmi kahāpaṇaṃ, kaññameva 4-
icchāmī"ti āha. Taṃ sutvā seṭṭhī ca seṭṭhibhariyā ca "ekāyeva no piyadhītā,
paveṇiyā ghaṭako añño dārakopi natthī"ti saṃvegappattā "gacchatha tāta, koci
amhākaṃ asahanako etaṃ jīvitāpi voropeyya, etasmiṃ hi mate sabbe mayaṃ
naṭṭhā homa, ārakkhamassa gaṇhathā"ti parivāretvā ārakkhaṃ saṃvidhāya yāguṃ
pesayiṃsu bhattaṃ dhanaṃ pesayiṃsu, evaṃ so sabbaṃ paṭikkhipi. Evaṃ eko divaso
gato, dve, tayo, cattāro, pañca divasā gatā.
     Tato sattasattagehavāsikā uṭṭhāya "na sakkoma mayaṃ tumhe nissāya
caṇḍālā bhavituṃ, amhe mā nāsetha, tumhākaṃ dārikaṃ datvā etaṃ uṭṭhāpethā"ti
āhaṃsu. Te sataṃpi sahassaṃpi satasahassaṃpi pahiṇiṃsu, so paṭikkhipateva. Evaṃ cha
divasā gatā. Sattame divase ubhato cuddasagehavāsikā sannipatitvā "na mayaṃ
caṇḍālā bhavituṃ sakkoma, tumhākaṃ akāmakānaṃpi mayaṃ etassa dārikaṃ dassāmā"ti
āhaṃsu.
@Footnote: 1 cha.Ma. uṭṭhahāti    2 cha.Ma. kiṃ      3 cha.Ma. peseti     4 cha.Ma. tameva

---------------------------------------------------------------------------------------------
page55.
     Mātāpitaro sokasallasamappitā visaññino hutvā sayane nipatiṃsu. Ubhato
cuddasagehavāsino pāsādaṃ āruyha pupphitakiṃsukasākhaṃ ocinantā 1- viya tassā
sabbābharaṇāni omuñcitvā nakhehi sīmantaṃ katvā kese bandhitvā nīlasāṭakaṃ
nivāsetvā hatthe nīlapilotikakhaṇḍaṃ veṭhetvā kaṇṇesu tipupaṭṭake pilandhāpetvā
tālapaṇṇapacchiṃ datvā pāsādato otāretvā 2- dvīsu bāhāsu gahetvā "tava
sāmikaṃ gahetvā yāhī"ti mahāpurisassa adaṃsu.
     Nīluppalaṃpi atibhāroti anukkhittapubbā sukhumāladārikā "uṭṭhāhi sāmi
gacchāmā"ti āha. Bodhisatto nipannakova āha "nāhaṃ uṭṭhahāmī"ti. Atha
kinti vadāmīti. "uṭṭhāhi 3- ayya mātaṅgāti evaṃ maṃ vadāhī"ti. Sā tathā avoca.
Na tuyhaṃ manussā uṭṭhānasamatthaṃ maṃ akaṃsu, bāhāya maṃ gahetvā uṭṭhāpehīti.
Sā tathā akāsi. Bodhisatto uṭṭhahanto viya parivattetvā bhūmiyaṃ patitvā
"nāsitaṃ bho diṭṭhamaṅgalikāya paṭhamaṃ manussehi koṭṭāpetvā, idāni sayaṃ
koṭṭetī"ti viravittha. Sā kiṃ karomi ayyāti. Dvīhi hatthehi gahetvā uṭṭhā-
pehīti. Sā uṭṭhāpetvā nisīdāpetvā gacchāma sāmīti. Gacchā nāma araññe honti,
mayaṃ manussā, atikoṭṭitomhi tumhaṃ manussehi, na sakkomi padasā gantuṃ,
piṭṭhiyā maṃ nehīti. Sā onamitvā piṭṭhiṃ adāsi. Bodhisatto abhiruhi. Kuhiṃ
nemi sāmīti. Bahinagaraṃ nehīti. Sā pācīnadvāraṃ gantvā "idha te sāmi
vasanaṭṭhānan"ti pucchi. Kataraṃ ṭhānaṃ etanti. Pācīnadvāraṃ sāmīti. Pācīnadvāre
caṇḍālaputtā vasituṃ na labhantīti attano vasanaṭṭhānaṃ anācikkhitvāva sabbadvārāni
āhiṇḍāpesi. Kasmā?  bhavaggappattamassā mānaṃ pātessāmīti. Mahājano
ukkuṭṭhimakāsi "ṭhapetvā tumhādisaṃ añño etissā mānabhedako natthī"ti.
     Sā pacchimadvāraṃ patvā "idha te sāmi vasanaṭṭhānan"ti pucchi. Kataraṃ
ṭhānaṃ etanti. Pacchimadvāraṃ sāmīti. Iminā dvārena nikkhamitvā cammagehaṃ
olokentī gacchāti. Sā tattha gantvā āha "idaṃ cammagehaṃ tumhākaṃ vasanaṭṭhānaṃ
sāmī"ti. Āmāti piṭṭhito otaritvā cammagehaṃ pāvisi.
@Footnote: 1 cha.Ma. supupphitakiṃsukasākhaṃ ucchindantā  2 cha.Ma. otārāpetvā  3 cha.Ma. uṭṭhehi

---------------------------------------------------------------------------------------------
page56.
     Tattha sattaṭṭhadivase vasanto sabbaññutagavesanadhīro ettakesu divasesu na
jātisambhedaṃ 1- akāsi. "mahākulassa dhītā sace maṃ nissāya mahantaṃ yasaṃ na pāpuṇāti,
na ahaṃ 2- catuvīsatiyā buddhānaṃ antevāsiko. Etissā pādadhovanaudakena
sakalajambūdīpe rājūnaṃ abhisekakiccaṃ kāressāmī"ti 3- puna cintesi "tato 4-
agāramajjhe vasanto na sakkhissāmi, pabbajitvā pana sakkhissāmī"ti. Cintetvā taṃ
āmantesi "diṭṭhamaṅgalike mayaṃ pubbe ekacarā kammaṃ katvāpi akatvāpi sakkā
jīvituṃ, idāni pana dārabharaṇaṃ paṭipannamha, kammaṃ akatvā na sakkā jīvituṃ, tvaṃ
yāvāhaṃ āgacchāmi, tāva mā ukkaṇṭhī"ti 5- araññaṃ pavisitvā susānādīsu
nantakāni saṅkaḍḍhitvā nivāsanapārupanaṃ katvā samaṇapabbajjaṃ pabbajitvā
ekacaro laddhakāyaviveko kasiṇaparikammaṃ katvā aṭṭha samāpattiyo pañca abhiññāyo
ca nibbattetvā "idāni sakkā diṭṭhamaṅgalikāya avassayena 6- mayā bhavitun"ti
bārāṇasīabhimukho gantvā cīvaraṃ pārupitvā bhikkhaṃ caramāno diṭṭhamaṅgalikāya
gehābhimukho agamāsi.
     Sā taṃ dvāre ṭhitaṃ disvā asañjānantī "aticchatha bhante, caṇḍālānaṃ
vasanaṭṭhānaṃ etan"ti āha. Bodhisatto tattheva aṭṭhāsi. Sā punappunaṃ
olokentī sañjānitvā hatthehi uraṃ paharitvā viravamānā pādamūle patitvā
āha "yahi te sāmi edisaṃ cittaṃ atthi, kasmā maṃ mahatā yasā parihāpetvā
anāthaṃ akāsī"ti. Nānappakāraṃ paridevaṃ paridevitvā akkhīni puñchamānā
uṭṭhāya bhikkhābhājanaṃ gahetvā antogehe nisīdāpetvā  bhikkhaṃ  adāsi.
Mahāpuriso bhattakiccaṃ katvā āha "diṭṭhamaṅgalike mā soci mā paridevi, ahaṃ
tuyhaṃ pādadhovanaudakena sakalajambūdīpe rājūnaṃ abhisekakiccaṃ kāretuṃ samattho,
tvaṃ pana ekaṃ mama vacanaṃ karohi, nagaraṃ pavisitvā `na mayhaṃ sāmiko caṇḍālo,
mahābrahmā mayhaṃ sāmiko'ti ugghosayamānā sakalanagaraṃ carāhī"ti.
@Footnote: 1 cha.Ma. na  ca  jātisambhedaṃ      2  cha.Ma. na camhāhaṃ        3 cha.Ma. karissāmīti
@4 cha.Ma. ayaṃ  pāṭho  na  dissati   5  cha.Ma. ukkaṇṭhitthāti      6 Ma. avassayo

---------------------------------------------------------------------------------------------
page57.
     Evaṃ vutte diṭṭhamaṅgalikā "pakatiyāpi ahaṃ sāmi mukhadoseneva byasanaṃ
pattā, na sakkhissāmevāhaṃ vattun"ti āha. Bodhisatto "kiṃ pana tayā mayhaṃ
agāre vasantassa alikavacanaṃ sutapubbaṃ, ahaṃ tadāpi alikaṃ na bhaṇāmi, idāni
pabbajito kiṃ vakkhāmi, saccavādī puriso nāmāhan"ti vatvā "ajja pakkhassa
aṭṭhamī, tvaṃ `ito sattāhassa accayena uposathadivase mayhaṃ sāmiko mahābrahmā
candamaṇḍalaṃ bhinditvā mama santikaṃ āgamissatī'ti sakalanagare ugghosehī"ti vatvā
pakkāmi.
     Sā saddahitvā haṭṭhatuṭṭhā sūrā hutvā sāyaṃ pātaṃ nagaraṃ pavisitvā
tathā ugghosesi. Manussā pāṇinā pāṇiṃ paharantā "passatha, amhākaṃ diṭṭha-
maṅgalikā caṇḍālaputtaṃ mahābrahmānaṃ karotī"ti hasantā keḷiṃ karonti. Sā
punadivasepi tatheva sāyaṃ pātaṃ pavisitvā "idāni chāhaccayena, pañcāha, catūha,
tīha dvīha, ekāhaccayena mayhaṃ sāmiko mahābrahmā candamaṇḍalaṃ bhinditvā
mama santikaṃ āgamissatī"ti ugghosesi.
     Brāhmaṇā cintayiṃsu "ayaṃ diṭṭhamaṅgalikā atisūrā hutvā katheti, kadāci
evaṃ siyā, etha mayaṃ diṭṭhamaṅgalikāya vasanaṭṭhānaṃ paṭijaggāmā"ti cammagehassa
bāhirabhāgaṃ samantā tacchāpetvā vālikaṃ okiriṃsu. Sāpi uposathadivase pātova
nagaraṃ pavisitvā "ajja kira mayhaṃ sāmiko āgamissatī"ti ugghosesi. Brāhmaṇā
cintayiṃsu "ayaṃ bho na dūraṃ apadissati, ajja kira mahābrahmā āgamissati,
vasanaṭṭhānaṃ saṃvidahāmā"ti cammagehaṃ sammajjāpetvā haritūpalittaṃ katvā 1- ahata-
vatthehi parikkhipitvā mahārahaṃ pallaṅkaṃ attharitvā upari celavitānaṃ bandhitvā 2-
gandhamālādāmāni osārayiṃsu. Tesaṃ paṭijaggantānaṃyeva suriyo atthaṅgato.
     Mahāpuriso cande uggatamatte abhiññāpādakajjhānaṃ samāpajjitvā
vuṭṭhāya kāmāvacaracittena parikammaṃ katvā iddhicittena dvādasayojanikaṃ brahmatta-
bhāvaṃ māpetvā vehāsaṃ abbhuggantvā candavimānassa anto pavisitvā vanantato
@Footnote: 1 cha.Ma. ayaṃ pāṭho na  dissati         2 ka.  datvā

---------------------------------------------------------------------------------------------
page58.
Abbhussukkamānaṃ 1- candaṃ bhinditvā candavimānaṃ ohāya purato hutvā "mahājano
maṃ passatū"ti adhiṭṭhāsi. Mahājano disvā "saccaṃ bho diṭṭhamaṅgalikāya vacanaṃ,
āgacchantaṃ mahābrahmānaṃ pūjessāmā"ti gandhamālaṃ ādāya diṭṭhamaṅgalikāya
gharaṃ parivāretvā aṭṭhāsi. Mahāpuriso matthakamatthakena sattavāre bārāṇasiṃ
anuparigantvā mahājanena diṭṭhabhāvaṃ ñatvā dvādasayojanikaṃ attabhāvaṃ vijahitvā
manussappamāṇameva māpetvā mahājanassa passantasseva cammagehaṃ pāvisi.
Mahājano disvā "otiṇṇo no mahābrahmā, sāṇiṃ āharathā"ti nivesanaṃ
mahāsāṇiyā parikkhipitvā parivāretvā ṭhito.
     Mahāpurisopi sirisayanamajjhe nisīdi. Diṭṭhamaṅgalikā samīpe aṭṭhāsi. Atha
naṃ pucchi "utusamayo te diṭṭhamaṅgalike"ti. Āma ayyāti. Mayā dinnaputtaṃ
gaṇhāhīti aṅguṭṭhakena nābhimaṇḍalaṃ phusi. Tassā parāmasaneneva gabbho patiṭṭhāsi.
Mahāpuriso "ettāvatā te diṭṭhamaṅgalike pādadhovanaudakaṃ sakalajambūdīpe rājūnaṃ
abhisekodakaṃ bhavissati, tvaṃ tiṭṭhā"ti vatvā brahmattabhāvaṃ māpetvā passantasseva
mahājanassa nikkhamitvā vehāsaṃ accuggantvā candamaṇḍalameva paviṭṭho. Sā
tato paṭṭhāya brahmapajāpatī nāma jātā. Pādadhovanaudakaṃ labhanto nāma natthi.
     Brāhmaṇā "brahmapajāpatiṃ antonagare vasāpessāmā"ti suvaṇṇasivikāya
āropetvā yāva sattamakoṭiyā aparisuddhajātikassa sivikaṃ gahetuṃ na adaṃsu.
Soḷasajātimantā brāhmaṇā gaṇhiṃsu. Sesā gandhapupphādīhi pūjetvā 2- nagaraṃ
pavisitvā "na sakka bho ucchiṭṭhagehe brahmapajāpatiyā vasituṃ, vatthuṃ gahetvā
gehaṃ karissāma, yāva pana taṃ kariyati, tāva maṇḍapeva vasatū"ti maṇḍape
vasāpesuṃ. Tato paṭṭhāya cakkhupathe ṭhatvā vanditukāmā kahāpaṇaṃ datvā vandituṃ
labhanti, savanūpacāre vanditukāmā sataṃ datvā labhanti, āsanne pakatikathaṃ savanaṭ-
ṭhāne vanditukāmā pañcasatāni datvā labhanti, pādapiṭṭhiyaṃ sīsaṃ ṭhapetvā
vanditukāmā sahassaṃ datvā labhanti, pādadhovanaudakaṃ patthayamānā dasasahassāni
@Footnote: 1 cha.Ma. abbhassakkamānaṃ          2 ka. pūjentā

---------------------------------------------------------------------------------------------
page59.
Datvā labhanti. Bahinagarato antonagare yāva maṇḍapā āgacchantiyā laddhadhanaṃyeva
koṭisatamattaṃ ahosi.
     Sakalajambūdīpo saṅkhubhi tato sabbe rājāno "brahmapajāpatiyā pāda-
dhovanena abhisekaṃ karissāmā"ti satasahassaṃ pesetvā labhiṃsu. Maṇḍape vasantiyāeva
gabbhavuṭṭhānaṃ ahosi. Mahāpurisaṃ paṭicca laddhakumāro pāsādiko ahosi lakkhaṇa-
sampanno. Mahābrahmuno putto jātoti sakalajambūdīpo ekakolāhalo ahosi.
Kumārassa khīramaṇimūlaṃ hotūti tato tato āgatadhanaṃ koṭisahassaṃ 1- ahosi. Ettāvatā
nivesanaṃpi niṭṭhitaṃ. Kumārassa nāmakaraṇaṃ karissāmāti nivesanaṃ sajjetvā kumāraṃ
gandhodakena nhāpetvā alaṅkaritvā maṇḍape jātattā maṇḍabyotveva nāmaṃ akaṃsu.
     Kumāro sukhena saṃvaḍḍhamāno sippuggahaṇavayappatto 2- sakalajambūdīpe
sippajānanakā tassa santikaṃ 3- āgantvā sippaṃ sikkhāpenti. Kumāro medhāvī
paññavā sutaṃ sutaṃ muttaṃ āvuṇanto viya gaṇhāti, gahitaṃ gahitaṃ suvaṇṇaghaṭe
pakkhittatelaṃ viya tiṭṭhati. Yāvatā vācuggatā pariyatti atthi, tena anuggahitā
nāma nāhosi. Brāhmaṇā taṃ parivāretvā caranti, sopi brāhmaṇabhato 4- ahosi.
Gehe asīti brāhmaṇasahassāni niccabhattaṃ bhuñjanti. Gehaṃpissa sattadvāra-
koṭṭhakaṃ mahantaṃ ahosi. Gehe maṅgaladivase jambūdīpavāsīhi pesitadhanaṃ koṭisata-
sahassamattaṃ 5- ahosi.
     Bodhisatto pana āvajjesi  "pamatto nu kho kumāro appamatto"ti.
Athassa taṃ pavattiṃ ñatvā "brāhmaṇabhato jāto, yattha dinnaṃ mahapphalaṃ hoti,
taṃ na jānāti, gacchāmi naṃ damemī"ti cīvaraṃ pārupitvā bhikkhābhājanaṃ gahetvā
"dvārakoṭṭhakā atisambādhā, na sakkā koṭṭhakena pavisitun"ti ākāsenāgantvā
asītiyā brāhmaṇasahassānaṃ bhuñjanaṭṭhāne ākāsaṅgaṇe otari. Maṇḍabya-
kumāropi suvaṇṇakaṭacchuṃ gāhāpetvā "idha sūpaṃ detha idha odanan"ti
parivisāpento bodhisattaṃ disvā daṇḍakena ghaṭṭitaāsīviso viya kupitvā imaṃ
gāthamāha:-
@Footnote: 1 Sī. koṭisatasahassaṃ         2 cha.Ma.....vayapattoti     3 cha.Ma. santike
@4 cha.Ma. brāhmaṇabhatto, evamuparipi     5 cha.Ma. koṭisahassamattaṃ

---------------------------------------------------------------------------------------------
page60.
                        "kuto nu āgacchasi dummavāsī 1-
                        ogallako 2- paṃsupisācakova
                        saṅkāracoḷaṃ paṭimuñca kaṇṭhe
                        ko re tuvaṃ hosi adakkhiṇeyyo"ti. 3-
Atha naṃ mahāsatto akujjhitvāva ovadanto āha:-
                        "annaṃ  tavayidaṃ 4-  pakati  yasassi 5-
                        taṃ  khajjare  bhuñjare  piyyare  ca
                        jānāsi  maṃ  tvaṃ  paradattūpajīviṃ
                        uttiṭṭhapiṇḍaṃ  labhataṃ  sapāko"ti 3-
so  nayidaṃ  tumhādisānaṃ  paṭiyattanti  dassento  āha:-
                        "annaṃ  mamayidaṃ 6-  pakataṃ  pakataṃ  brāhmaṇānaṃ
                        attatthāya 7-  saddahato  mamayidaṃ 6-
                        apehi  etto  kimidhaṭṭhitosi
                        na  mādisā tuyhaṃ  dadanti  jammā"ti. 3-
      Athakho bodhisatto "dānaṃ nāma saguṇassapi nigguṇassapi yassa kassaci
dātabbaṃ, yathā hi ninnepi thalepi patiṭṭhāpitaṃ bījaṃ paṭhavīrasaṃ āporasañca
āgamma sampajjati, evaṃ nipphalaṃ nāma natthi, sukhette vapitabījaṃ viya guṇavante
mahapphalaṃ hotī"ti dassetuṃ imaṃ gāthamāha:-
                       "thale ca ninne ca vapanti bījaṃ
                         anūpakhette phalamāsamānā 8-
                         etāya saddhāya dadāhi dānaṃ
                         appeva ārādhaye dakkhiṇeyye"ti.
      Atha kumāro kodhābhibhūto "kenimassa muṇḍakassa paveso dinno"ti
dvārarakkhakādayo tajjetvā:-
@Footnote: 1 Sī. rummavāsī, ṭīkā. duppavāsī,               2 ṭīkā. okallako
@3 khu. jā. 27/2033-4-5/409 mātaṅgajātaka (syā)  4 cha.Ma. tavedaṃ  5 pāli. yasassinaṃ
@6 cha.Ma. mamedaṃ      7 cha.Ma. atthatthitaṃ      8 Sī. mesasānā

---------------------------------------------------------------------------------------------
page61.
                       "khettāni mayhaṃ viditāni loke
                        yesāhaṃ bījāni patiṭṭhapemi
                        ye brāhmaṇā jātimantūpapannā
                        tānīdha khettāni supesalānī"ti
gāthaṃ vatvā "imaṃ jammaṃ veṇupadarena poṭhetvā gīvāyaṃ gahetvā sattapi
dvārakoṭṭhake atikkamitvā bahi nīharathā"ti āha. Atha naṃ mahāpuriso āha:-
                       "giriṃ nakhena khanasi   ayo dantebhi khādasi
                        jātavedaṃ padahasi   yo isiṃ paribhāsasī"ti. 1-
     Evañca pana vatvā "sace myāyaṃ hatthe vā pāde vā gaṇhāpetvā dukkhaṃ
uppādeyya, bahuṃ apuññaṃ pasaveyyā"ti sattānudayatāya vehāsaṃ abbhuggantvā
antaravīthiyaṃ otari. Bhagavā sabbaññutaṃ patto tamatthaṃ pakāsento imaṃ gāthamāha:-
             "idaṃ vatvāna mātaṅgo      isi saccaparakkamo
              antalikkhasmiṃ pakkāmi       brāhmaṇānaṃ udikkhatan"ti. 2-
      Tāvadeva nagararakkhikadevatānaṃ jeṭṭhakadevarājā maṇḍabyassa gīvaṃ parivattesi.
Tassa mukhaṃ parivattetvā pacchāmukhaṃ jātaṃ, akkhīni parivattāni, mukhena kheḷaṃ
vamati, sarīraṃ thaddhaṃ sūle āropitaṃ viya ahosi. Asītisahassā paricārakā yakkhā
asītibrāhmaṇasahassāni tatheva akaṃsu. Vegena gantvā brahmapajāpatiyā ārocayiṃsu,
sā taramānarūpā āgantvā taṃ vippakāraṃ disvā evamāha:-
                     "āveṭhitaṃ 3- piṭṭhito uttamaṅgaṃ
                      bāhaṃ pasāreti akammaneyyaṃ
                      setāni akkhīni yathā matassa
                      ko me imaṃ puttamakāsi evan"ti.
@Footnote: 1 khu.jā. 27/2030/410 mātaṅgajātaka (syā)  2 khu. jā. 27/2041/410 mātaṅgajātaka
@(syā)  3 cha.Ma. āvedhitaṃ, evamuparipi

---------------------------------------------------------------------------------------------
page62.
      Athassā ārocesuṃ:-
                   "idhāgamā samaṇo dummavāsī
                    ogallako paṃsupisācakova
                    saṅkāracoḷaṃ parimuñce kaṇṭhe
                    so te imaṃ puttamakāsi evan"ti.
      Sā sutvāva aññāsi "mayhaṃ yasadāyako ayyo anukampāya puttassa
pamattabhāvaṃ ñatvā āgato bhavissatī"ti. Tato upaṭṭhāke pucchi:-
                   "katamaṃ disaṃ agamā bhūripañño
                    akkhātha me māṇavā etamatthaṃ
                    gantvāna taṃ paṭikaremu accayaṃ
                    appeva naṃ putta labhemu jīvitan"ti.
      Te āhaṃsu:-
                   "vehāyasaṃ agamā bhūripañño
                    pathaddhuno paṇṇaraseva cando
                    athāpi 1- so purimaṃ disaṃ agañchi
                    saccappaṭiñño isi sādhurūpo"ti.
      Mahāpurisopi antaravīthiyaṃ otiṇṇaṭṭhānato paṭṭhāya "mayhaṃ padavalañjaṃ
hatthiassādīnaṃpi vasena mā antaradhāyi, 2- diṭṭhamaṅgalikāyeva naṃ passatu, mā
añño"ti 3- adhiṭṭhahitvā piṇḍāya caritvā yāpanamattaṃ missakodanaṃ gahetvā
paṭikkamanasālāyaṃ nisinno bhuñjitvā thokaṃ bhuttāvasesaṃ bhikkhābhājaneyeva ṭhapesi.
Diṭṭhamaṅgalikāpi pāsādā oruyha antaravīthiṃ paṭipajjamānāva 4- padavalañjaṃ disvā
"idaṃ mayhaṃ yasadāyakassa ayyassa padan"ti padānusārenāgantvā vanditvā
āha "bhante tumhākaṃ dāsena katāparādhaṃ mayhaṃ khamatha, na hi tumhe kodhavasikā
nāma, detha me puttassa jīvitan"ti. Evañca pana vatvā:-
@Footnote: 1 cha.Ma. apicāpi    2 cha.Ma. antaradhāyittha     3 cha.Ma. aññeti   4 cha.Ma. paṭipajjamānā

---------------------------------------------------------------------------------------------
page63.
                     "āveṭhitaṃ piṭṭhito uttamaṅgaṃ
                      bāhaṃ pasāreti akammaneyyaṃ
                      setāni akkhīni yathā matassa
                      ko me imaṃ puttamakāsi evan"ti
gāthaṃ abhāsi. Mahāpuriso āha "na mayaṃ evarūpaṃ karoma, pabbajitaṃ pana hiṃsante
disvā pabbajitesu sagāravāhi bhūtayakkhadevatāhi kataṃ bhavissatī"ti.
      Kevalaṃ bhante tumhākaṃ manopadoso mā hotu, devatāhi kataṃ hotu,
sukhamāpayā bhante devatā, apicāhaṃ bhante kathaṃ paṭipajjāmīti. Tenahi osadhaṃ
te kathessāmi. Mama bhikkhābhājane bhuttāvasesaṃ bhattamatthi, tattha thokaṃ udakaṃ
āsiñcitvā thokaṃ gahetvā tava puttassa mukhe pakkhipa, avasesaṃ udakacāṭiyaṃ
āloletvā asītiyā brāhmaṇasahassānaṃ mukhe pakkhipāti. Sā evaṃ karissāmīti
bhattaṃ gahetvā mahāpurisaṃ vanditvā gantvā tathā akāsi.
      Mukhe pakkhittamatte jeṭṭhakadevarājā "sāmimhi sayaṃ bhesajjaṃ karonte
amhehi na sakkā kiñci kātun"ti kumāraṃ vissajjesi. Sopi khipitvā kiñci
dukkhaṃ appattapubbo viya pakativaṇṇo ahosi. Atha naṃ mātā avoca "passa
tāta tava kulūpakānaṃ hirottapparahitānaṃ vippakāraṃ, samaṇā ca 1- na evarūpā
honti, samaṇe tāta bhojeyyāsī"ti. Tato sesakaṃ udakacāṭiyaṃ ālulāpetvā
brāhmaṇānaṃ mukhe pakkhipāpesi. Yakkhā tāvadeva vissajjetvā palāyiṃsu. Brāhmaṇā
khipitvā khipitvā uṭṭhahitvā kiṃ amhākaṃ mukhe pakkhittanti pucchiṃsu.
Mātaṅgaisissa ucchiṭṭhabhattanti. Te "caṇḍālassa ucchiṭṭhakaṃ khādāpitamhā,
abrāhmaṇā dānimhā jātā, idāni no brāhmaṇā `asuddhabrāhmaṇā ime'ti
samabhāgaṃ 2- na dassantī"ti tato palāyitvā majjharaṭṭhaṃ gantvā majjharājassa nagare
aggāsanikā brāhmaṇā nāma mayanti rājagehe bhuñjanti.
@Footnote: 1 cha.Ma. pana                     2 Ma. samabhāvaṃ, cha. sambhogaṃ

---------------------------------------------------------------------------------------------
page64.
      Tasmiṃ samaye bodhisatto pāpaniggahaṃ karonto mānajātike nimmadayanto
vicarati. Atheko "jātimantatāpaso nāma mayā sadiso natthī"ti aññesu saññaṃpi
na karoti. Bodhisatto taṃ gaṅgātīre vasamānaṃ disvā "mānaniggahamassa karissāmī"ti
tattha agamāsi. Taṃ jātimantatāpaso pucchi "kiṃ jacco bhavan"ti. Caṇḍālo ahaṃ
ācariyāti. Apehi caṇḍāla apehi caṇḍāla, heṭṭhāgaṅgāya vasa, mā uparigaṅgāya
udakaṃ ucchiṭṭhamakāsīti.
      Bodhisatto "sādhu ācariya tumhehi vuttaṭṭhāne vasissāmī"ti heṭṭhāgaṅgāya
vasanto "gaṅgāya udakaṃ paṭisotaṃ sandatū"ti adhiṭṭhāsi. Jātimantatāpaso
pātova gaṅgaṃ oruyha udakaṃ ācamati, jaṭā dhovati. Bodhisatto dantakaṭṭhaṃ
khādanto piṇḍapiṇḍaṃ kheḷaṃ udake pāteti. Dantakaṭṭhaucchiṭṭhakaṃpi tattheva
pavāheti. Yathāpetaṃ 1- aññattha alaggitvā tāpasasseva jaṭāsu laggati, tathā
adhiṭṭhāsi. Kheḷaṃpi dantakaṭṭhaṃpi tāpasassa jaṭāsuyeva patiṭṭhāti.
      Tāpaso caṇḍālassidaṃ kammaṃ bhavissatīti vippaṭisārī hutvā gantvā
pucchi "bho caṇḍāla idaṃ gaṅgāya udakaṃ tayā paṭisotagāmikatan"ti. Āma
ācariyāti. Tenahi tvaṃ mā heṭṭhāgaṅgāya vasa. Uparigaṅgāya vasāti. Sādhu
ācariya, tumhehi vuttaṭṭhāne vasissāmīti tattha vasanto iddhiṃ paṭipassambhesi,
udakaṃ yathāgatikameva jātaṃ. Puna tāpaso tadeva byasanaṃ pāpuṇi. So puna
gantvā bodhisattaṃ pucchi "bho caṇḍāla tvaṃ idaṃ gaṅgāya udakaṃ kālena
paṭisotagāmiṃ kālena anusotagāmiṃ karosī"ti. Āma ācariyāti. Caṇḍāla tvaṃ
sukhavihārīnaṃ pabbajitānaṃ sukhena vasituṃ na desi, sattame te divase sattadhā
muddhā phalatūti. Sādhu ācariya, ahaṃ pana suriyassa uggantuṃ na dassāmīti.
      Atha mahāsatto cintesi "etassa abhisāpo etasseva upari patissati,
rakkhāmi nan"ti. Sattānudayatāya punadivase iddhiyā suriyassa uggantuṃ na
adāsi. Iddhimato iddhivisayo nāma acinteyyo, tato paṭṭhāya aruṇuggamanaṃ. 2-
@Footnote: 1 cha.Ma. yathā cetaṃ                2 cha.Ma. aruṇuggaṃ

---------------------------------------------------------------------------------------------
page65.
Na paññāyati, rattindivaparicchedo natthi, kasivaṇijjādīni kammāni payojento
nāma natthi.
      Manussā "yakkhāvaṭṭo nu kho ayaṃ bhūtadevatānāgasupaṇṇāvaṭṭo"ti
upaddavappattā "kinnu kho kātabban"ti cintetvā "rājakulaṃ nāma mahāpaññaṃ,
lokassa hitaṃ cintetuṃ sakkoti, tattha gacchāmā"ti rājakulaṃ gantvā tamatthaṃ
ārocesuṃ. Rājā sutvā bhītopi abhītākāraṃ katvā "tāta mā bhāyatha, imaṃ
kāraṇaṃ gaṅgātīravāsī jātimantatāpaso jānissati, taṃ pucchitvā nikkaṅkhā
bhavissāmā"ti katipāheneva 1- atthacarakehi manussehi saddhiṃ tāpasaṃ upasaṅkamitvā
katapaṭisanthāro tamatthaṃ pucchi. Tāpaso āha "āma mahārāja, eko caṇḍālo
atthi, so imaṃ gaṅgāya udakaṃ kālena anusotagāmiṃ kālena paṭisotagāmiṃ karoti,
mayā tadatthaṃ kiñci kathitaṃ atthi, taṃ pucchatha, so jānissatī"ti.
      Rājā mātaṅgaisissa santikaṃ gantvā "bhante tumhe aruṇassa uggantuṃ
na dethā"ti pucchi. Āma mahārājāti. Kiṃkāraṇā bhanteti. Jātimantatāpasakāraṇā
mahārāja, 2- jātimantatāpaso maṃ niraparādhaṃ abhisapi tena 2- āgantvā
maṃ vanditvā khamāpitakāle dassāmi mahārājā"ti. Rājā gantvā "etha ācariya
tāpasaṃ khamāpethā"ti āha. Nāhaṃ mahārāja caṇḍālaṃ vandāmīti. Mā ācariya
evaṃ karotha, janapadassa mukhaṃ passathāti. So puna paṭipakkhipiyeva. Rājā bodhisattaṃ
upasaṅkamitvā "ācariyo khamāpetuṃ na icchatī"ti āha. Akhamāpite ahaṃ suriyaṃ
na muñcāmīti. Rājā "ayaṃ khamāpetuṃ na icchati, ayaṃ akhamāpite suriyaṃ na
muñcati, kiṃ amhākaṃ tena tāpasena, lokaṃ olokessāmā"ti "gacchatha bho
tāpasasantikaṃ, taṃ hatthesu ca pādesu ca gahetvā mātaṅgaisissa pādamūle
nipajjāpetvā khamāpetha etassa janapadānudayataṃ paṭiccā"ti āha. Te rājapurisā
gantvā taṃ tathā katvā ānetvā mātaṅgaisissa pādamūle nipajjāpetvā
khamāpesuṃ.
@Footnote: 1 cha.Ma. katipayeheva         2-2 cha.Ma. jātimantatāpakāraṇā mahārāja jātimantatāpasena

---------------------------------------------------------------------------------------------
page66.
      Ahaṃ nāma khamitabbaṃ khamāmi, apica kho pana etassa kathā etasseva
upari patissati. Mayā suriye vissajjite suriyasmiṃ etassa matthake patissati,
athassa sattadhā muddhā phalissati. Tañca kho panesa byasanaṃ mā pāpuṇātu, etha
tumhe etaṃ galappamāṇe udake otāretvā mahantaṃ mattikāpiṇḍamassa sīse
ṭhapetha. Athāhaṃ suriyaṃ vissajjissāmi. Suriyasmiṃ mattikāpiṇḍe patitvā taṃ sattadhā
bhindissati. Athesa mattikāpiṇḍaṃ chaḍḍetvā nimmujjitvā aññena titthena
uttaratu, iti naṃ vadatha, etassa 1- sotthi bhavissatīti. Te manussā "evaṃ
karissāmā"ti tathā kāresuṃ. Tassāpi tatheva sotthi jātā. So tato paṭṭhāya
"jāti nāma akāraṇaṃ, pabbajitānaṃ abbhantare guṇova kāraṇan"ti jātigottamānaṃ
pahāya nimmado ahosi.
      Iti jātimantatāpase damite mahājano bodhisattassa thāmaṃ aññāsi,
mahākolāhalaṃ jātaṃ. Rājā attano nagaraṃ gamanatthāya bodhisattaṃ yāci. Mahāsatto
paṭiññaṃ datvā tāni ca asītibrāhmaṇasahassāni damissāmi, paṭiññañca mocissāmīti
mejjharājassa nagaraṃ agamāsi. Brāhmaṇā bodhisattaṃ disvāva "bho ayaṃ so
mahācoro āgato, idāneva sabbe ete mayaṃ ucchiṭṭhakaṃ khāditvā abrāhmaṇā
jātāti amhe pākaṭe karissati, evaṃ no idhāpi āvāso na bhavissati.
Paṭikacceva naṃ māressāmā"ti rājānaṃ pana upasaṅkamitvā āhaṃsu:- "mahārāja
tumhe imaṃ 2- caṇḍālapabbajitaṃ mā sādhurūpoti maññittha, esa garukamantaṃ
jānāti, paṭhaviṃ gahetvā ākāsaṃ karoti, ākāsaṃ paṭhaviṃ, dūraṃ gahetvā santikaṃ
karoti, santikaṃ dūraṃ, gaṅgaṃ nivattetvā uddhaṃgāminiṃ karoti, icchanto paṭhaviṃ
ukkhipitvā pātetuṃ sakkoti. Parassa vā cittaṃ nāma sabbakālaṃ na sakkā gahetuṃ,
ayaṃ idha patiṭṭhaṃ labhanto tumhākaṃ rajjaṃpi nāseyya, jīvitantarāyaṃpi vaṃsūpacchedaṃpi
kareyya, amhākaṃ vacanaṃ karotha mahārāja, ajjeva imaṃ māretuṃ vaṭṭatī"ti.
      Rājāno nāma parapattiyā honti, iti  so bahunnaṃ kathāvasena
niṭṭhaṅgato. Bodhisatto pana nagare piṇḍāya caritvā udakaphāsukaṭṭhāne missakodanaṃ
bhuñjitvā rājuyyānaṃ gantvā niraparādhatāya nirāsaṅko maṅgalasilāpaṭṭe nisīdi.
@Footnote: 1 cha.Ma. evamassa               2 cha.Ma. tumhe mahārāja etaṃ

---------------------------------------------------------------------------------------------
page67.
Atīte cattāḷīsa, anāgate cattāḷīsāti asītikappe anussarituṃ samatthañāṇassa
anāvajjanatāya muhuttamattake kāle sati nappahosi, 1- rājā aññaṃ ajānāpetvā
sayameva gantvā nirāvajjanatāya pamādena nisinnaṃ mahāpurisaṃ asinā paharitvā
dve bhāge akāsi. Imassa rañño vijite aṭṭhamaṃ lohakūṭavassaṃ 2- navamaṃ kalalavassaṃ
vassi. Iti imassāpi raṭṭhe nava vuṭṭhiyo patitā. So ca rājā sapariso
mahāniraye nibbatto. Tenāha saṅkiccapaṇḍito:-
                upahacca manaṃ mejjho 3-         mātaṅgasmiṃ yasassine
                sapārisajjo ucchinno           mejjhāraññaṃ tadā ahūti. 4-
      Evaṃ mejjhāraññassa araññabhūtabhāvo veditabbo. Mātaṅgassa pana isino
vasena tadeva mātaṅgāraññanti vuttaṃ.
      [66] Pañhapaṭibhāṇānīti pañhābyākaraṇāni. Paccanīkaṃ kātabbanti
paccanīkaṃ kātabbaṃ. Avamaññissanti vilomagāhaṃ 5- gaṇhanto viya ahosinti attho.
      [67] Anuviccakāranti anuvicāretvā cintetvā tulayitvā kātabbaṃ
karohīti vuttaṃ hoti. Sādhu hotīti sundaro hoti. Tumhādisasmiñhi maṃ disvā
maṃ saraṇaṃ gacchante nigaṇṭhaṃ disvā niganthaṃ saraṇaṃ gacchante "kiṃ ayaṃ upāli
diṭṭhadiṭṭhameva saraṇaṃ gacchatī"ti garahā uppajjati, 6- tasmā anuviccakāro
tumhādisānaṃ sādhūti dasseti. Paṭākaṃ parihareyyunti te kira evarūpaṃ sāvakaṃ
labhitvā "asuko nāma rājā vā rājamahāmatto vā seṭṭhī vā amhākaṃ saraṇaṃ
gato sāvako jāto"ti paṭākaṃ upkhipitvā nagare ugghosentā āhiṇḍanti.
Kasmā? evaṃ no mahantabhāvo āvibhavissatīti ca, sace tassa "kimahaṃ etena 7-
Saraṇaṃ gato"ti vippaṭisāro uppajjeyya, taṃpi so "ete sabbe 8- saraṇagatabhāvaṃ
bahū jānanti, dukkhaṃ idāni paṭinivattitun"ti vinodetvā na paṭikkamissatīti ca
tenāhaṃ "paṭākaṃ parihareyyun"ti.
@Footnote: 1 cha.Ma. nappahoti    2 Sī. lohākiṇṇavassaṃ    3 cha.Ma. majjho
@4 khu. jā. 28/92/91 saṅkiccajātaka (syā) 5 Ma. lāmakaggāhaṃ, cha. vilomabhāgaṃ
@6 cha.Ma. uppajjissati    7 cha.Ma. etesaṃ    8 cha.Ma. etesaṃ me

---------------------------------------------------------------------------------------------
page68.
      [68] Opānabhūtanti paṭiyattaudapāno viya ṭhitaṃ. Kulanti tava nivesanaṃ.
Dātabbaṃ maññeyyāsīti pubbe dasapi vīsatipi saṭṭhīpi jane āgate disvā
natthīti avatvā deti. Idāni maṃ saraṇaṃ gatakāraṇamatteneva mā imesaṃ deyyadhammaṃ
ucchindittha, 1- sampattānaṃ hi dātabbamevāti ovadati. Sutametaṃ bhanteti kuto
sutaṃ? nigaṇṭhanaṃ santikā, te kira kulagharesu evaṃ pakāsenti "mayaṃ `yassa
kassaci sampattassa dātabban'ti vadāma, samaṇo pana gotamo `mayhameva dānaṃ
dātabbaṃ .pe. Na aññesaṃ sāvakānaṃ dinnaṃ mahapphalan'ti vadatī"ti. Taṃ sandhāya
ayaṃ gahapati "sutametan"ti āha.
      [69] Anupubbīkathanti 2- dānānantaraṃ sīlaṃ, sīlānantaraṃ saggaṃ, saggānantaraṃ
kāmānaṃ ādīnavanti 3- evaṃ anupaṭipāṭikathaṃ. Tattha dānakathanti idaṃ dānaṃ nāma
sukhānaṃ nidānaṃ, sampattīnaṃ mūlaṃ, bhogānaṃ patiṭṭhā, visamagatassa tāṇaṃ leṇaṃ gati
parāyanaṃ, idhalokaparalokesu dānasadiso avassayo patiṭṭhā ārammaṇaṃ tāṇaṃ
leṇaṃ gati parāyanaṃ natthi. Idañhi avassayaṭṭhena ratanamayasīhāsanasadisaṃ, patiṭṭhānaṭṭhena
mahāpaṭhavīsadisaṃ, ārammaṇaṭṭhena 4- ālambanarajjusadisaṃ. Idañhi dukkhanittharaṇaṭṭhena
nāvā, samassāsanaṭṭhena saṅgāmasūro, bhayaparittāṇaṭṭhena susaṅkhatanagaraṃ,
maccheramalādīhi anupalittaṭṭhena padumaṃ, tesaṃ nidahanaṭṭhena aggi, dūrāsadaṭṭhena
āsīviso. Asantāsanaṭṭhena sīho, balavantaṭṭhena hatthī, abhimaṅgalasammataṭṭhena
setavasabho, khemantabhūmisampāpanaṭṭhena valāhako assarājā. Dānaṃ nāmetaṃ mayā 5-
gatamaggo, mayheveso 6- vaṃso, mayā dasapāramiyo pūrentena velāmamahāyañño
mahāgovindamahāyañño mahāsudassanamahāyañño vessantaramahāyaññoti anekamahāyaññā
pavattitā, sampavattitā, 7- sasabhūtena jalite aggikkhandhe attānaṃ
niyyātentena sampattayācakānaṃ cittaṃ gahitaṃ. Dānaṃ hi loke sakkasampattiṃ deti,
mārasampattiṃ deti, brahmasampattiṃ deti, cakkavattisampattiṃ deti, sāvakapāriñāñaṃ,
paccekabodhiñāṇaṃ, abhisambodhiñāṇaṃ detīti evamādidānaguṇapaṭisaṃyuttaṃ kathaṃ.
@Footnote: 1 cha.Ma. upacchindittha   2 cha.Ma. anupubbiṃ kathanti    3 cha.Ma. magganti
@4 cha.Ma. ālambanaṭṭhena  5 cha.Ma. mayhaṃ  6 ka. mayhameva  7 cha.Ma. ayaṃ pāṭho na dissati

---------------------------------------------------------------------------------------------
page69.
      Yasmā pana dānaṃ dadanto sīlaṃ samādātuṃ sakkoti, tasmā tadanantaraṃ sīlakathaṃ
kathesi. Sīlakathanti sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati
parāyanaṃ, sīlaṃ nāmetaṃ mama vaṃso, ahaṃ saṅkhapālanāgarājakāle, bhūridattanāgarājakāle,
campeyyanāgarājakāle, sīlavanāgarājakāle, mātuposakahatthirājakāle,
chaddantahatthirājakāleti anantesu attabhāvesu sīlaṃ paripūresiṃ.
Idhalokaparalokasampattīnaṃ hi sīlasadiso avassayo, sīlasadisā patiṭṭhā, ārammaṇaṃ
tāṇaṃ leṇaṃ gati parāyanaṃ natthi, sīlālaṅkārasadiso alaṅkāro natthi, sīlapupphasadisaṃ
pupphaṃ natthi, sīlagandhasadiso gandho natthi. Sīlālaṅkārena hi alaṅkataṃ
sīlakusumapilandhanaṃ sīlagandhānulittaṃ sadevakopi loko olokento tittiṃ na gacchatīti
evamādisīlaguṇapaṭisaṃyuttaṃ kathaṃ.
      Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ
kathesi. Saggakathanti ayaṃ saggo nāma iṭṭho kanto manāpo, niccamettha kīḷā,
niccaṃ sampattiyo labbhanti, cātummahārājikā devā navutivassasatasahassāni
dibbasukhaṃ dibbasampattiṃ anubhavanti, tāvatiṃsā tisso ca vassakoṭiyo saṭṭhī ca
vassasatasahassānīti evamādisaggaguṇapaṭisaṃyuttaṃ kathaṃ. Saggasampattiṃ kathayantānaṃ hi
buddhānaṃ mukhaṃ nappahoti. Vuttaṃpi cetaṃ "anekapariyāyena kho ahaṃ bhikkhave
saggakathaṃ katheyyan"tiādi. 1-
      Evaṃ saggakathāya palobhetvā puna hatthiṃ alaṅkaritvā tassa soṇḍaṃ
chindanto viya "ayaṃpi saggo anicco adhuvo, na ettha chandarāgo kātabbo"ti
dassanatthaṃ "appassādā kāmā vuttā mayā bahudukkhā bahūpāyāsā, ādīnavo
ettha bhiyyo"tiādinā 2- nayena kāmānaṃ ādīnavaṃ okāraṃ saṅkilesaṃ
kathesi. Tattha ādīnavoti doso. Okāroti avakāro lāmakabhāvo. Saṅkilesoti
tehi sattānaṃ saṃsāre saṅkilissanaṃ 3- yathāha "kilissanti vata bho sattā"ti. 4-
@Footnote: 1 Ma. upari. 14/251, 255/219, 233 atthato samānaṃ
@2 vinaYu. mahāvi. 2/417/307 sappāṇakavagga, Ma. mūla 12/236/199 alagaddūpamasutta
@3 ka. kilisanaṃ                   4 Ma.Ma. 13/351/335 aṅgulimālasutta

---------------------------------------------------------------------------------------------
page70.
      Evaṃ kāmādīnavena tajjitvā nekkhamme ānisaṃsaṃ pakāsesi. Kallacittanti
arogacittaṃ. Sāmukkaṃsikāti sāmaṃ ukkaṃsikā attanāyeva gahetvā uddharitvā
gahitā, sayambhuñāṇena diṭṭhā, asādhāraṇā aññesanti attho. Kā panesāti,
ariyasaccadesanā. Tenevāha "dukkhaṃ samudayaṃ nirodhaṃ maggan"ti.
      Virajaṃ vītamalanti rāgarajādīnaṃ abhāvā virajaṃ, rāgamalādīnaṃ vigatattā
vītamalaṃ. Dhammacakkhunti upari brahmāyusutte tiṇṇaṃ maggānaṃ, cūḷarāhulovāde
āsavakkhayassetaṃ nāmaṃ. Idha pana sotāpattimaggo adhippeto. Tassa
uppattiākāradassanatthaṃ "yaṅkiñci samudayadhammaṃ, sabbantaṃ nirodhadhamman"ti āha.
Tañhi nirodhaṃ ārammaṇaṃ katvā kiccavasena evaṃ sabbaṃ saṅkhataṃ paṭivijjhantaṃ
uppajjati.
      Diṭṭho ariyasaccadhammo etenāti diṭṭhadhammo. Eseva nayo sesapadesupi.
Tiṇṇā vicikicchā anenāti tiṇṇavicikiccho. Vigatā kathaṃkathā assāti vigatakathaṃkatho.
Vesārajjappattoti vesārajjaṃ patto, kattha? satthu sāsane. Nāssa paro paccayo,
Na parassa saddhāya ettha vattatīti aparappaccayo.
      [70] Cittena sampaṭicchamāno abhinanditvā, vācāya pasaṃsamāno
anumoditvā. Āvarāmīti thakemi pidahāmi. Anāvaṭanti na āvaritaṃ vivaṭaṃ ugghāṭitaṃ.
      [71] Assosi kho dīghatapassīti so kira tassa gatakālato paṭṭhāya
"paṇḍito gahapati, samaṇo ca gotamo dassanasampanno niyyānikakatho, dassanepissa 1-
pasīdissati, dhammakathāyapi pasīdissati, pasīditvā saraṇaṃ gamissati, tato nu kho
saraṇaṃ gamissati 2- na tāva tato"ti ohitasotova hutvā vicarati. Tasmā
paṭhamaṃyeva assosi.
      [72] Tenahi sammāti balavasokena abhibhūto "ettheva tiṭṭhā"ti vacanaṃ
sutvāpi atthaṃ asallakkhento dovārikena saddhiṃ sallapatiyeva.
      Majjhimāya dvārasālāyanti yassa gharassa satta dvārakoṭṭhakā, tassa
sabbaabbhantarato 3- vā sabbabāhirato vā paṭṭhāya catutthadvārakoṭṭhako yassa
@Footnote: 1 cha.Ma. dassanepi tassa      2 cha.Ma. gahapati       3 ka. sabbaabbhantarimato

---------------------------------------------------------------------------------------------
page71.
Pañca, tassa tatiyo, yassa tayo, tassa dutiyo dvārakoṭṭhako majjhimadvārasālā
nāma. Ekadvārakoṭṭhakassa pana gharassa majjhimaṭṭhāne 1- maṅgalatthambhaṃ nissāya
majjhimadvārasālā. Tassa pana gehassa satta dvārakoṭṭhakā, pañcātipi vuttaṃ.
      [73] Aggantiādīni sabbāni aññamaññavevacanāni. Yaṃ sudanti ettha
yanti yaṃ nāṭaputtaṃ. Sudanti nipātamattaṃ. Pariggahetvāti teneva uttarāsaṅgena
udare parikkhipanto gahetvā. Nisīdāpetīti saṇikaṃ ācariya saṇikaṃ ācariyāti
mahantaṃ telaghaṭaṃ ṭhapento viya nisīdāpeti. Dattosīti kiṃ jaḷosi jātoti
attho. Paṭimukkoti sīse parikkhipitvā gahito. Aṇḍahārakotiādiṃ duṭṭhullavacanaṃpi
samānaṃ upaṭṭhākassa aññathābhāvena uppannabalavasokatāya idaṃ nāma bhaṇāmīti
asallakkhetvāva bhaṇati.
      [74] Bhaddikā bhante āvaṭṭanīti nigaṇṭho māyameva sandhāya vadati,
upāsako attanā paṭividdhaṃ sotāpattimaggaṃ. Tenahīti nipātamattametaṃ, bhante
upamante karissāmicceva attho. Kāraṇavacanaṃ vā, yena kāraṇena tumhākaṃ
sāsanaṃ aniyyānikaṃ, mama satthu niyyānikaṃ, tena kāraṇena upamaṃ me karissāmīti
vuttaṃ hoti.
      [75] Upavijaññāti vijāyanakālaṃ upagatā. Makkaṭacchāpakanti makkaṭapotakaṃ.
Kiṇitvā ānehīti mūlaṃ datvāva āhara. Āpaṇesu hi saviññāṇakaṃpi aviññāṇakaṃpi
makkaṭādikīḷanabhaṇḍakaṃ 2- vikkiṇanti. Taṃ sandhāyetaṃ āha. Rajitanti bahalabahalaṃ
pītāvalepanaṃ raṅgajātaṃ gahetvā rajitvā dinnaṃ idaṃ icchāmīti attho.
Ākoṭitapaccākoṭitanti ākoṭitañceva parivattetvā punappunaṃ ākoṭitañca.
Ubhatobhāgavimaṭṭhanti veṇumaṇipāsāṇena 3- ubhosu passesu suṭṭhu vimaṭṭhaṃ ghaṭṭetvā
uppāditacchaviṃ.
      Raṅgakkhamo hi khoti saviññāṇakaṃpi aviññāṇakaṃpi raṅgaṃ pivati. Tasmā
evamāha. No ākoṭṭanakkhamoti saviññāṇakassa tāva ākoṭṭanaphalake ṭhapetvā
@Footnote: 1 cha.Ma. majjhaṭṭhāne        2 ka. makkaṭānaṃ kīḷanabhaṇḍakaṃ       3 cha.Ma. maṇipāsāṇena

---------------------------------------------------------------------------------------------
page72.
Kucchiyaṃ ākoṭitassa kucchi bhijjati, karīsaṃ nikkhamati. Sīse ākoṭitassa sīsaṃ
bhijjati, matthaluṅgaṃ nikkhamati. Aviññāṇako khaṇḍākhaṇḍikaṃ 1- gacchati. Tasmā
evamāha. No vimajjanakkhamoti saviññāṇako maṇipāsāṇena vimaddiyamāno
nillomataṃ nicchavitañcāpajjati, aviññāṇakopi vicuṇṇakabhāvaṃ āpajjati. Tasmā
evamāha. Raṅgakkhamo hi kho bālānanti bālānaṃ mandabuddhīnaṃ 2- raṅgakkhamo,
rāgamattaṃ janeti, piyo hoti. Paṇḍitānaṃ pana nigaṇṭhavādo vā añño vā
bhāratarāmasītāharaṇādiniratthakakathāmaggo appiyova hoti. No anuyogakkhamo, no
vimajjanakkhamoti anuyogaṃ vā vīmaṃsaṃ vā na khamati, thuse koṭṭetvā taṇḍulapariyesanaṃ
viya kadaliyaṃ sāragavesanaṃ viya ca rittakova tucchakova hoti. Raṅgakkhamo ceva
paṇḍitānanti catusaccakathā hi paṇḍitānaṃ piyā hoti, vassasataṃpi suṇanto
tittiṃ na gacchati. Tasmā evamāha. Buddhavacanaṃ pana yathā yathāpi ogāhiyati 3-
mahāsamuddo viya gambhīrameva hotīti "anuyogakkhamo ca vimajjanakkhamo cā"ti
āha. Suṇāhi yassāhaṃ sāvakoti tassa guṇe suṇāhīti bhagavato vaṇṇe vattuṃ
āraddho.
      [76] Dhīrassāti dhīraṃ 4- vuccati paṇḍiccaṃ, yā paññā pajānanā .pe.
Sammādiṭṭhi, tena samannāgatassa dhātuāyatanapaṭiccasamuppādaṭṭhānaṭṭhānakusalassa
paṇḍitassāhaṃ sāvako, so mayhaṃ satthāti evaṃ sabbapadesu sambandho veditabbo.
Pabhinnakhīlassāti bhinnapañcacetokhilassa. Sabbaputhujjane vijiniṃsu vijinanti
vijinissanti vāti vijayā. Ke te, maccumārakilesamāradevaputtamārāti.
Te vijitā vijayā etenāti vijitavijayo. Bhagavā, tassa vijitavijayassa.
Anīghassāti kilesadukkhenapi vipākadukkhenapi niddukkhassa. Susamacittassāti
devadattadhanapālakaaṅgulimālarāhulattherādīsupi devamanussesu suṭṭhu samacittassa.
Vuddhasīlassāti vuḍḍhitācārassa. Sādhupaññassāti sundarapaññassa. Vesamantarassāti
rāgādivisamaṃ 5- taritvā vitaritvā ṭhitassa. Vimalassāti vigatarāgādimalassa.
@Footnote: 1 cha.Ma. khaṇḍakhaṇḍitaṃ      2 ka. dubbuddhīnaṃ          3 cha.Ma. ogāhissati
@4 Ma. dhī              5 ṭīkā. vesantarassāti rāgādivisaṃ

---------------------------------------------------------------------------------------------
page73.
      Tusitassāti tuṭṭhacittassa. Vantalokāmisassāti vantakāmaguṇassa. Muditassāti
muditāvihāravasena muditassa, puna vuttameva 1- vā etaṃ. Pasādavasena hi ekaṃpi
guṇaṃ punappunaṃ vadatiyeva. Katasamaṇassāti katasāmaññassa, samaṇadhammassa matthakaṃ
pattassāti attho. Manujassāti lokavohāravasena ekassa sattassa. Narassāti
puna vuttaṃ. 1- Aññathā vuccamāne ekekagāthāya dasaguṇā nappahonti.
      Venayikassāti sattānaṃ vināyakassa. Ruciradhammassāti sucidhammassa. Pabhāsakassāti
obhāsakarassa. 2- Vīrassāti viriyasampannassa. Nisabhassāti usabhavasabhanisabhesu
sabbattha appaṭisamaṭṭhena nisabhassa. Gambhīrassāti gambhīraguṇassa, guṇehi vā
gambhīrassa. Monapattassāti ñāṇappattassa. Vedassāti vedo vuccati ñāṇaṃ, tena
samannāgatassa. Dhammaṭṭhassāti dhamme ṭhitassa. Saṃvutattassāti pihitattassa.
      Nāgassāti catūhi kāraṇehi nāgassa. Pantasenassāti pantasenāsanassa.
Paṭimantakassāti paṭimantanapaññāya samannāgatassa. Monassāti monaṃ vuccati
ñāṇaṃ, tena samannāgatassa dhutakilesassa vā. Dantassāti nibbisevanassa.
      Isisattamassāti vipassiādayo cha isayo upādāya sattamassa. Brahmapattassāti
seṭṭhapattassa. Nhātakassāti nhātakilesassa. Padakassāti akkharādīni
samodhānetvā gāthāpadakaraṇakusalassa. Viditavedassāti viditañāṇassa. Purindadassāti
sabbapaṭhamaṃ dhammadānadāyakassa. Sakkassāti samatthassa. Pattipattassāti ye pattabbā
guṇā, te pattassa. Veyyākaraṇassāti vitthāretvā atthadīpakassa. Bhagavatā hi
byākatannāmetanti padaṃ natthi, sabbesaṃyeva attho kathito.
      Vipassissāti vipassanakassa. Anabhinatassāti anatassa. No apanatassāti
anuṭṭhassa. 3-
      Ananugatantarassāti 4- kilese ananugatacittassa. Asitassāti 5- abaddhassa.
@Footnote: 1 cha.Ma. punaruttameva           2 cha.Ma. obhāsakassa           3 cha.Ma. aduṭṭhassa
@4 ka. anugatassāti             5 ka. asattassāti

---------------------------------------------------------------------------------------------
page74.
      Bhūripaññassāti bhūri vuccati paṭhavī, tāya paṭhavīsamāya paññāya vipulāya
mahantāya vitthatāya samannāgatassāti attho. Mahāpaññassāti mahāpaññāya
samannāgatassa.
      Anupalittassāti taṇhādiṭṭhilepehi 1- alitattassa. Āhuneyyassāti āhutiṃ
paṭiggahetuṃ yuttassa. Yakkhassāti ānubhāvadassanaṭṭhena vā adissamānakaṭṭhena 2-
vā bhagavā yakkho nāma. Tenāha "yakkhassā"ti. Mahatoti mahantassa. Tassa
sāvakohamasmīti tassa evaṃvidhaguṇassa 3- satthuno ahaṃ sāvakoti. Upāsakassa
sotāpattimaggeneva paṭisambhidā āgatā. Iti paṭisambhidāvisaye ṭhatvā padasatena
dasabalassa kilesappahāne vaṇṇaṃ 4- kathento "kassa taṃ gahapati sāvakaṃ dhāremā"ti
pañhassa atthaṃ vissajjesi.
      [77] Kadā saññūḷhāti kadā sampiṇḍitā. Evaṃ kirassa ahosi "ayaṃ
idāneva samaṇassa gotamassa santikaṃ gantvā āgato, kadānena ete vaṇṇā
sampiṇḍitā"ti. Tasmā evamāha. Vicittaṃ mālaṃ gantheyyāti sayaṃpi dakkhatāya
pupphānaṃpi nānāvaṇṇatāya ekato vaṇṭikādibhedaṃ vicitramālaṃ gantheyya. Evameva
kho bhanteti ettha nānāpupphānaṃ nānāpuppharāsi viya nānāvidhānaṃ vaṇṇānaṃ
bhagavato sinerumatto vaṇṇarāsi daṭṭhabbo. Cheko mālākāro viya upāli gahapati.
Mālākārassa vicitramālāganthanaṃ viya gahapatino tathāgatassa vicatravaṇṇaganthanaṃ.
     Uṇhaṃ lohitaṃ mukhato uggañchīti 5- tassa hi bhagavato sakkāraṃ asahamānassa
etadahosi "anatthiko dāni ayaṃ gahapati amhehi, sve paṭṭhāya paṇṇāsasaṭṭhījane
gahetvā etassa gharaṃ pavisitvā bhuñjituṃ na labhissāmi, bhinnā me bhuttakumbhī"ti.
Athassa upaṭṭhākavipariṇāmena balavasoko uppajji. Ime hi sattā attano
attanova cintayanti. Tassa tasmiṃ soke uppanne abbhantaraṃ uṇhaṃ ahosi,
lohitaṃ vilīyittha, taṃ mahāvātena samuddharitaṃ kuṭe pakkhittarajanaṃ viya pattamattaṃ
mukhato uggañchi. Nidhānagataṃ lohitaṃ vamitvā pana appakā sattā jīvituṃ sakkonti.
@Footnote: 1 cha.Ma. taṇhādiṭṭhikilesehi  2 cha.Ma. ādissamānakaṭṭhena  3 cha.Ma. evaṃvidhidhaguṇassa
@4 cha.Ma. kilesappahānavaṇṇaṃ   5 cha.Ma. uggacchīti

---------------------------------------------------------------------------------------------
page75.
Nigaṇṭho tattheva jānunā patito, atha naṃ pāṭaṅkiyā bahinagaraṃ haritvā 1-
pañcakasīvikāya gahetvā pāvaṃ āgamiṃsu, 2- so na cirasseva pāvāyaṃ kālamakāsi.
Imasmiṃ pana sutte uggaṭitaññupuggalassa vasena dhammadesanā pariniṭṭhitāti.
                    Papañcasūdaniyā majjhimanikāyaṭṭhakathāya
                       upālisuttavaṇṇanā niṭṭhitā.
                              Chaṭṭhaṃ.
                         ---------------
                       7. Kukkuravatikasuttavaṇṇanā
      [78] Evamme sutanti kukkuravatikasuttaṃ. Tattha koliyesūti evaṃnāmake
janapade. So hi ekopi koliyanagare patiṭṭhitānaṃ koliyānaṃ rājakumārānaṃ
nivāsanaṭṭhānattā evaṃ vuccati. Tasmiṃ koliyesu janapade. Haliddavasananti tassa
kira nigamassa māpitakāle pītakavatthanivatthā manussā nakkhattaṃ kīḷiṃsu. Te
nakkhattakīḷāvasāne nigamassa nāmaṃ āropentā haliddavasananti nāmaṃ akaṃsu.
Taṃ gocaragāmaṃ katvā viharatīti attho. Vihāro panettha kiñcāpi na niyāmito,
tathāpi buddhānaṃ anucchavike senāsaneyeva vihāsīti veditabbo. Govatikoti
samādinnagovatto, sīse siṅgāni ṭhapetvā naṅguṭṭhaṃ bandhitvā gāvīhi saddhiṃ
tiṇāni khādanto viya carati. Aceloti naggo niccelo. 3- Seniyoti tassa nāmaṃ.
      Kukkuravatikoti samādinnakukkuravatto, sabbaṃ sunakhakiriyaṃ karoti. Ubhopete
sahapaṃsukīḷikā sahāyakā. Kukkurova palikuṇṭhitvāti 4- sunakho nāma sāmikassa santike
nisīdanto dvīhi pādehi bhūmiyaṃ 5- vilikhitvā kukkurakujjitaṃ kujjanto 5-
nisīdati. Ayampi
@Footnote: 1 cha.Ma. nīharitvā           2 cha.Ma. agamaṃsu           3 Ma. nicoḷo
@4 cha.Ma. palikujjitvā         5-5 cha.Ma. vilekhitvā kukkurakūjitaṃ kūjanto

---------------------------------------------------------------------------------------------
page76.
"kukkurakiriyaṃ karissāmī"ti bhagavatā saddhiṃ sammoditvā dvīhi hatthehi bhūmiṃ 1-
vilekhitvā sīsaṃ vidhunanto bhubhūti 2- katvā hatthapāde sammiñjitvā sunakho viya
nisīdi. Chamānikkhittanti bhūmiyaṃ ṭhapitaṃ. Samattaṃ samādinnanti paripuṇṇaṃ katvā
gahitaṃ. Kā gatīti kā nipphatti. Ko abhisamparāyoti abhisamparāyamhi kattha nibbatti.
Alanti tassa appiyaṃ 3- bhavissatīti yāvatatiyaṃ paṭibāhati. Kukkuravatanti
kukkuravattasamādānaṃ.
      [79] Bhāvetīti vaḍḍheti. Paripuṇṇanti anūnaṃ. Abbokiṇṇanti nirantaraṃ.
Kukkurasīlanti kukkurācāraṃ. Kukkuracittanti "ajja paṭṭhāya kukkurehi
kātabbaṃ karissāmī"ti evaṃ uppannacittaṃ. Kukkurākappanti kukkurānaṃ
gamanākāro atthi, tiṭṭhanākāro atthi, nisīdanākāro atthi, sayanākāro atthi,
uccārapassāvakaraṇākāro atthi, aññe kukkure disvā dante vivaritvā gamanākāro
atthi, ayaṃ kukkurākappo nāma, taṃ bhāvetīti attho. Imināhaṃ sīlenātiādīsu ahaṃ
iminā ācārena vā vattasamādānena vā dukkaratapacaraṇena vā methunaviratibrahmacariyena
vāti attho. Devoti sakkasuyāmādīnaṃ 4- aññataro. Devaññataroti tesaṃ
dutiyatatiyaṭṭhānādīsu aññataradevo. Micchādiṭṭhīti adevalokagāmimaggameva
devalokagāmimaggoti gahetvā uppannatāya sā assa micchādiṭṭhi nāma hoti. Aññataraṃ
gatiṃ vadāmīti tassa hi nirayato vā tiracchānayonito vā aññā gati natthi,
tasmā evamāha. Sampajjamānanti diṭṭhiyā asammissaṃ hutvā nipajjamānaṃ.
      Nāhaṃ bhante etaṃ rodāmi, yaṃ maṃ bhagavā evamāhāti yaṃ maṃ bhante
bhagavā evamāha, ahaṃ etaṃ bhagavato byākaraṇaṃ na rodāmi na paridevāmi,
na anutthunāmīti attho. Evaṃ sakammakavasenettha attho veditabbo, na
assumuñcanamattena.
                "mataṃ vā amma rodanti         yo vā jīvaṃ na dissati
                  jīvantaṃ amma passantī          kasmā maṃ amma rodasī"ti 5-
@Footnote: 1 cha.Ma. bhūmiyaṃ         2 cha.Ma. bhū bhūti            3 Ma. asaddhiyaṃ
@4 cha.Ma. sakkasuyāmādīsu  5 saṃ. sa. 15/239/251 sānusutta

---------------------------------------------------------------------------------------------
page77.
      Ayañcettha payogo. Apica me idaṃ bhanteti apica kho pana 1- me idaṃ
bhante kukkuravattaṃ dīgharattaṃ samādinnaṃ, tasmiṃ sampajjantepi vuḍḍhi natthi,
vipajjantepi. Iti "ettakaṃ kālaṃ mayā kataṃ kammaṃ moghaṃ jātan"ti attano
vipattiṃ paccavekkhamāno rodāmi bhanteti.
      [80] Govatantiādīni kukkuravattādīsu vuttanayeneva veditabbāni.
Gavākappanti goākappaṃ. Sesaṃ kukkurākappe vuttasadisameva. Yathā pana tattha
aññe kukkure disvā dante vivaritvā gamanākāro, evamidha aññe gāvo
disvā kaṇṇe ukkhipitvā gamanākāro veditabbo. Sesaṃ tādisameva.
      [81] Cattārimāni puṇṇa kammānīti kasmā imaṃ dhammadesanaṃ 2- ārabhi?
Ayaṃ hi desanā ekaccakammakiriyavasena āgatā, imasmiṃ ca kammacatukke kathite
imesaṃ kiriyā pākaṭā bhavissatīti imaṃ desanaṃ ārabhi. Apica imaṃ kammacatukkameva
desiyamānaṃ ime sañjānissanti, tato eko saraṇaṃ gamissati, eko
pabbajitvā arahattaṃ pāpuṇissatīti ayameva etesaṃ sappāyāti ñatvāpi imaṃ
desanaṃ ārabhi.
      Tattha kaṇhanti kāḷakaṃ dasaakusalakammapathakammaṃ. Kaṇhavipākanti apāye
nibbattanato kāḷakavipākaṃ. Sukkanti paṇḍaraṃ dasakusalakammapathakammaṃ. Sukkavipākanti
sagge nibbattanato paṇḍaravipākaṃ. Kaṇhasukkanti missakakammaṃ. 3- Kaṇhasukkavipākanta
sukhadukkhavipākaṃ. Missakakammaṃ hi katvā akusalena tiracchānayoniyaṃ
maṅgalahatthiṭaṭhānādīsu uppanno kusalena pavatte sukhaṃ vediyati. Kusalena rājakulepi
nibbatto akusalena pavatte dukkhaṃ vediyati. Akaṇhaṃ asukkanti kammakkhayakaraṃ
catumaggacetanākammaṃ adhippetaṃ. Tañhi yadi kaṇhaṃ bhaveyya, kaṇhavipākaṃ dadeyya.
Yadi sukkaṃ bhaveyya, sukkaṃ vipākaṃ dadeyya. Ubhayavipākassa pana adānato
akaṇhāsukkavipākattā "akaṇhaṃ asukkan"ti vuttaṃ. Ayaṃ tāva uddese attho.
@Footnote: 1 cha.Ma. ayaṃ saddo na dissati        cha.Ma. desanaṃ     3 cha.Ma. vomissakakammaṃ

---------------------------------------------------------------------------------------------
page78.
      Niddese pana sabyāpajjhanti sadukkhaṃ. Kāyadvārādīsu kāyadvāre
gahaṇādivasena copanappattā dvādasa akusalacetanā sabyāpajjhakāyasaṅkhāro nāma.
Vacīdvāre hanusañcopanavasena vacībhedappavattikā tāyeva dvādasa vacīsaṅkhāro nāma.
Ubhayacopanaṃ appattā raho cintentassa manodvāre pavattā manosaṅkhāro nāma.
Iti tīsupi dvāresu kāyaduccaritādibhedā akusalacetanāva saṅkhārāti veditabbā.
Imasmiṃ hi sutte cetanā dhuraṃ. Upālisutte kammaṃ. Abhisaṅkharitvāti
saṅkaḍḍhitvā, piṇḍaṃ katvāti attho. Sabyāpajjhaṃ lokanti sadukkhaṃ lokaṃ upapajjati
sabyāpajjhā phassā phusantīti sadukkhavipākaphassā phusanti. Ekantadukkhanti
nirantaradukkhaṃ. Bhūtāta hetvatthe nissakkavacanaṃ, bhūtakammato bhūtassa sattassa
upapatti hoti. Idaṃ vuttaṃ hoti:- yathābhūtaṃ kammaṃ sattā karonti, yathābhūtena
kammena kammasabhāgavasena tesaṃ upapatti hoti. Tenevāha "yaṃ karoti tena
upapajjatī"ti. Ettha ca tenāti kammena viya vuttā, upapatti ca nāma vipākena
hoti. Yasmā pana vipākassa kammaṃ hetu, tasmā tena mūlahetubhūtena kammena
nibbattatīti ayamettha attho. Phassā phusantīti yena kammavipākena nibbattā,
taṃkammavipākaphassā phusanti. Kammadāyādāti kammadāyajjā 1- kammameva nesaṃ dāyajjaṃ
santakanti 2- vadāmi.
      Abyāpajjhanti niddukkhaṃ. Imasmiṃ vāre kāyadvāre pavattā
aṭṭhakāmāvacarakusalacetanā kāyasaṅkhāro nāma. Tāyeva vacīdvāre pavattā vacīsaṅkhāro nāma.
Manodvāre pavattā tāyeva aṭṭha tisso ca heṭṭhimajjhānacetanā abyāpajjhamanosaṅkhāro 3-
nāma. Jhānacetanā tāva hotu, kāmāvacarā kinti abyāpajjhamanosaṅkhārā
nāma jātāti. Kasiṇasajjanakāle 4- ca kasiṇāsevanakāle ca labbhanti.
Kāmāvacaracetanā paṭhamajjhānacetanāya ghaṭitā, catutthajjhānacetanā tatiyajjhānacetanāya
ghaṭitā. Iti tīsupi dvāresu kāyasucaritādibhedā kusalacetanāva saṅkhārāti
veditabbā. Tatiyavāro ubhayamissakavasena veditabbo.
@Footnote: 1 Ma. kammadāyajjaṃ            2 Sī. dāyajjabhaṇḍakanti
@3 cha.Ma. abyābajjhamanosaṅkhāro  4 ka. kasiṇasamāpajjanakāle

---------------------------------------------------------------------------------------------
page79.
      Seyyathāpi manussātiādīsu manussānaṃ tāva kālena sukhaṃ kālena dukkhaṃ
pākaṭameva, devesu pana bhummadevatānaṃ, vinipātikesu vemānikapetānaṃ kālena
sukhaṃ kālena dukkhaṃ hotīti veditabbaṃ. Hatthiādīsu tiracchānesupi labbhatiyeva.
      Tatrāti tesu tīsu kammesu. Tassa pahānāya yā cetanāti tassa
pahānatthāya maggacetanā. Kammaṃ patvāva maggacetanāya añño paṇḍarataro
dhammo nāma natthi. Idaṃ pana kammacatukkaṃ patvā dvādasaakusalacetanā kaṇhā
nāma, tebhūmikakusalacetanā sukkā nāma, maggacetanā akaṇhā asukkāti āgatā.
      [82] Labheyyāhaṃ bhanteti idaṃ so "ciraṃ vata me aniyyānikapakkhe
yojetvā attakilamatho, 1- `sukkhanadītīre nhāyissāmī'ti samparivattantena viya
thuse koṭṭentena viya ca na koci attho nipphādito, handāhaṃ attānaṃ yoge
yojemī"ti cintetvā āha. Atha bhagavā yo so khandhake 2- titthiyaparivāso paññatto,
yaṃ aññatitthiyapubbo sāmaṇerabhūmiyaṃ ṭhito "ahaṃ bhante itthannāmo
aññatitthiyapubbo imasmiṃ dhammavinaye ākaṅkhāmi upasampadaṃ, svāhaṃ bhante saṃghaṃ
cattāro māse parivāsaṃ yācāmī"tiādinā 3- nayena samādiyitvā parivasati, taṃ sandhāya
"yo kho seniya aññatitthiyapubbo"tiādimāha.
      Tattha pabbajjanti vacanasiliṭṭhatāvaseneva vuttaṃ. Aparivasitvāyeva hi
pabbajjaṃ labhati. Upasampadatthikena pana atikālena 4- gāmappavesanādīni aṭṭhavattāni
pūrentena parivasitabbaṃ. Āraddhacittāti aṭṭhavattapūraṇena tuṭṭhacittā. Ayamettha
saṅkhePo. Vitthārato panesa titthiyaparivāso samantapāsādikāya vinayaṭṭhakathāya
pabbajjākhandhakavaṇṇanāyaṃ vuttanayena veditabbo. Apica metthāti apica me
ettha. Puggalavemattatā viditāti puggalanānattaṃ viditaṃ. Ayaṃ puggalo parivāsāraho,
ayaṃ na parivāsārahoti idaṃ mayhaṃ pākaṭanti dasseti.
      Tato seniyo cintesi "aho acchariyaṃ buddhasāsanaṃ, yattha evaṃ ghaṃsitvā
koṭṭetvā yuttameva gaṇhanti, ayuttaṃ chaḍḍentī"ti. Tato suṭṭhutaraṃ pabbajjāya
@Footnote: 1 cha.Ma. attā kilamito                   2 cha.Ma. yo nena khandhake
@3 vinaYu. mahā. 4/86/102 mahākhandhaka     4 cha.Ma. nātikālena

---------------------------------------------------------------------------------------------
page80.
Sañjātussāho sace bhantetiādimāha. Atha bhagavā tassa tibbachandaṃ viditvā
na seniyo parivāsaṃ arahatīti aññataraṃ bhikkhuṃ āmantesi "gaccha tvaṃ bhikkhu
seniyaṃ nhāpetvā pabbājetvā ānehī"ti. So tathā katvā taṃ pabbājetvā
bhagavato santikaṃ ānayi. Bhagavā gaṇe nisīditvā upasampādesīti. 1- Tena vuttaṃ
"alattha kho acelo seniyo kukkuravatiko 2- bhagavato santike pabbajjaṃ alattha
upasampadan"ti.
      Acirūpasampannoti upasampanno hutvā nacirameva. Vūpakaṭṭhoti
vatthukāmakilesakāmehi kāyena ca cittena ca vūpakaṭṭho. Appamattoti kammaṭṭhāne satiṃ
avijahanto. Ātāpīti kāyikacetasikasaṅkhātena viriyātāpena ātāpī, pahitattoti
kāye ca jīvite ca anapekkhatāya pesitatto vissaṭṭhaattabhāvo. Yassatthāyāti
yassa atthāya. Kulaputtāti ācārakulaputtā. Sammadevāti hetunāva kāraṇeneva.
Tadanuttaranti taṃ anuttaraṃ. Brahmacariyapariyosānanti maggabrahmacariyassa
pariyosānabhūtaṃ arahattaphalaṃ. Tassa hi atthāya kulaputtā pabbajanti. Diṭṭheva dhammeti
imasmiṃyeva attabhāve. Sayaṃ abhiññā sacchikatvāti attanāyeva paññāya paccakkhaṃ
katvā, aparappaccayaṃ ñatvāti attho. Upasampajja vihāsīti pāpuṇitvā sampādetvā
vihāsi. Evaṃ viharantova khīṇā jāti .pe. Abbhaññāsi.
      Evamassa paccavekkhaṇabhūmiṃ dassetvā arahattanikūṭeneva desanaṃ niṭṭhāpetuṃ
"aññataro kho panāyasmā seniyo arahataṃ ahosī"ti vuttaṃ. Tattha aññataroti
eko. Arahatanti arahantānaṃ. Bhagavato sāvakānaṃ arahantānaṃ abbhantaro
ahosīti ayamettha adhippāyo. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     kukkuravatikasuttavaṇṇanā niṭṭhitā.
                              Sattamaṃ.
                           -----------
@Footnote: 1 cha.Ma. upasampādesi             2 cha.Ma. ayaṃ pāṭho na dissati

---------------------------------------------------------------------------------------------
page81.
                      8. Abhayarājakumārasuttavaṇṇanā
      [83] Evamme sutanti abhayarājakumārasuttaṃ. Tattha abhayoti tassa nāmaṃ.
Rājakumāroti bimbisārassa orasaputto. Vādaṃ āropehīti vāde 1- dosaṃ āropehi.
Nerayikoti niraye nibbattako. Kappaṭṭhoti kappaṭṭhitiko. Atekicchoti
buddhasahassenāpi tikicchituṃ na sakkā. Uggilitunti dve ante mocetvā kathetuṃ
asakkonto uggilituṃ bahi nīharituṃ na sakkhissati. 2- Ogilitunti pucchāya dosaṃ
datvā taṃ hāretuṃ asakkonto ogilituṃ anto pavesetuṃ na sakkhissati.
      Evaṃ bhanteti nigaṇṭho kira cintesi "samaṇo gotamo mayhaṃ sāvake
bhinditvā gaṇhati, handāhaṃ ekaṃ pañhaṃ abhisaṅkharomi, yaṃ puṭṭho samaṇo gotamo
ukkuṭiko hutvā nisinno uṭṭhātuṃ na sakkhissatī"ti. So abhayassa gehā
nīhaṭabhatto siniddhabhojanaṃ bhuñjanto bahū pañhe abhisaṅkharitvā "ettha samaṇo
gotamo imaṃ nāma dosaṃ dasseti, 3- ettha īti 4- nāmā"ti sabbeva pahāya
cātumāsamatthake imaṃ pañhaṃ addasa. Athassa etadahosi "imassa pañhassa
pucchāya vā vissajjane vā na sakkā doso dātuṃ, ovaṭṭikasāro ayaṃ,
ko nu kho imaṃ gahetvā samaṇassa gotamassa vādaṃ āropessatī"ti. Tato
"abhayo rājakumāro paṇḍito, so sakkhissatīti taṃ uggaṇhāpessāmī"ti 5-
niṭṭhaṃ gantvā uggaṇhāpesi. So vādajjhāsayatāya tassa vacanaṃ sampaṭicchanto
"evaṃ bhante"ti āha.
      [84] Akālo kho ajjāti ayaṃ pañho catūhi māsehi abhisaṅkhato,
tattha idaṃ gahetvā idaṃ vissajjiyamāne divasabhāgo nappahotīti 6- maññanto evaṃ
cintesi. Svedānāhanti sve dāni. Attacatutthoti kasmā bahūhi saddhiṃ na
nimantesi? evaṃ kirassa ahosi "bahūsu nisinnesu thokaṃ datvā vadantassa
aññaṃ suttaṃ aññaṃ kāraṇaṃ aññaṃ tathārūpaṃ vatthuṃ āharitvā dasseti, 7- evaṃ
@Footnote: 1 cha.Ma. ayaṃ pāṭho na dissati   2 cha.Ma. na sakkhiti, evamuparipi  3 cha.Ma. dassessati
@4 cha.Ma. imaṃ  5 cha.Ma. uggaṇhāpemīti  6 cha.Ma. nappahossatīti 7 cha.Ma. dassessati

---------------------------------------------------------------------------------------------
page82.
Sante kalaho vā kolāhalameva vā bhavissati. Athāpi ekakaṃyeva nimantessāmi,
evaṃpi me garahā uppajjissati `yāva maccharī vāyaṃ abhayo, bhagavantaṃ divase divase
bhikkhūnaṃ satenapi sahassenapi saddhiṃ carantaṃ disvāpi ekakaṃyeva nimantesī"ti.
"evaṃ pana doso na bhavissatī"ti. Aparehi tīhi saddhiṃ attacatutthaṃ nimantesi.
      [85] Na khvettha rājakumāra ekaṃsenāti na kho rājakumāra ettha
pañhe ekaṃsena vissajjanaṃ hoti. Evarūpañhi vācaṃ tathāgato bhāseyyāpi na
bhāseyyāpi. Bhāsitapaccayena atthaṃ passanto bhāseyya, apassanto na bhāseyyāti
attho. Iti bhagavā mahānigaṇṭhena catūhi māsehi abhisaṅkhataṃ pañhaṃ asanipātena
pabbatakūṭaṃ viya ekavacaneneva saṃcuṇṇesi. Anassuṃ nigaṇṭhāti naṭṭhā nigaṇṭhā.
      [86] Aṅke nisinno hotīti ūrūsu nisinno hoti. Lesavādino
hi vādaṃ paṭṭhapentā kiñcideva phalaṃ vā pupphaṃ vā potthakaṃ vā gahetvā
nisīdanti. Te attano jaye sati paraṃ ajjhottharanti, parassa jaye sati phalaṃ
khādantā viya pupphaṃ ghāyantā viya potthakaṃ vācentā viya vikkhepaṃ dassenti.
Ayaṃ pana cintesi "sammāsambuddho esa osaṭasaṅgāmo paravādamaddano. 1- Sace me
jayo bhavissati, iccetaṃ kusalaṃ. No ce bhavissati, dārakaṃ vijjhitvā rodāpessāmi.
Tato passatha bho ayaṃ dārako rodati, uṭṭhahatha tāva, pacchāpi jānissāmā"ti
tasmā dārakaṃ gahetvā nisīdi. Bhagavā pana rājakumārato sahassaguṇenapi
satasahassaguṇenapi vādīvarataro, "imamevassa dārakaṃ upamaṃ katvā vādaṃ bhindissāmī"ti
cintetvā "taṃ kiṃ maññasi rājakumārā"tiādimāha.
      Tattha mukhe āhareyyāti mukhe ṭhapeyya. Āhareyyassāhanti apaneyyaṃ
assa ahaṃ. Ādikenevāti paṭhamapayogeneva. Abhūtanti abhūtatthaṃ. Atacchanti na
tacchaṃ. Anatthasañhitanti na atthasañhitaṃ na vuḍḍhinissitaṃ, appīyā amanāpāti
neva piyā, na manāpā. Iminā nayeneva sabbattha attho daṭṭhabbo.
@Footnote: 1 cha.Ma. paravādamathano

---------------------------------------------------------------------------------------------
page83.
      Tattha appiyapakkhe paṭhamavācā acoraṃyeva coroti, adāsaṃyeva dāsoti,
aduppayuttaṃyeva duppayuttoti pavattā. Na taṃ tathāgato bhāsati. Dutiyavācā
coraṃyeva coro ayanti ādivasena pavattā. Taṃpi tathāgato na bhāsati. Tatiyavācā
"idāni bhāsitabbā 1- akatapuññatāya duggato dubbaṇṇo appesakkho ca, 2- idha
ṭhatvāpi puna puññaṃ na karosi, dutiyacittavāre kathaṃ catūhi apāyehi muccissasī"ti 3-
evaṃ mahājanassa atthapurekkhārena dhammapurekkhārena anusāsanīpurekkhārena ca
vattabbavācā. Tatra kālaññū tathāgatoti tasmiṃ tatiyabyākaraṇe tassā vācāya
byākaraṇatthāya tathāgato kālaññū hoti, mahājanassa ādānakālaṃ gahaṇakālaṃ
jānitvāva byākarotīti attho.
      Piyapakkhe paṭhamā vācā aṭṭhānīyakathā nāma. Sā evaṃ veditabbā:-
ekaṃ kira gāmavāsiṃ mahallakaṃ nagaraṃ āgantvā pānāgāre pivantaṃ vañcetukāmā
sambahulā dhuttā pītaṭṭhāne ṭhatvā 4- tena saddhiṃ suraṃ pivantā "imassa
nivāsanapārupanaṃpi hatthe bhaṇḍakampi sabbaṃ gahessāmā"ti 5- cintetvā katikaṃ akaṃsu
"ekekaṃ attapaccakkhaṃ kathaṃ kathema, yo `abhūtan'ti kathesi kathitaṃ vā na saddahati,
taṃ dāsaṃ katvā gaṇhissāmā"ti. Taṃpi mahallakaṃ pucchiṃsu "tāta tumhākampi
ruccatī"ti. Evaṃ hotu tātāti.
      Eko dhutto āha:- bho mayhaṃ mātu mayi kucchigate kapiṭṭhaphaladohalo
ahosi. Sā aññaṃ kapiṭṭhahārakaṃ alabhamānā maṃyeva pesesi. Ahaṃ gantvā rukkhaṃ
abhiruhituṃ asakkonto attanāva attānaṃ pāde gahetvā muggaraṃ viya rukkhassa
upari khipiṃ, atha sākhato sākhaṃ vicaranto phalāni gahetvā otarituṃ asakkonto
gharaṃ gantvā nisseṇiṃ āharitvā oruyha mātu santikaṃ gantvā phalāni mātuyā
adāsiṃ, tāni pana mahantāni honti cāṭippamāṇāni. Tato me mātarā ekāsane
nisinnāya samasaṭṭhī phalāni khāditāni. Mayā ekucchaṅkena ānītaphalesu sesakāni
kulasantake gāme khuddakamahallakānaṃ ahesuṃ. Amhākaṃ gharaṃ soḷasahatthaṃ,
sesaparikkhārabhaṇḍakaṃ apanetvā kapiṭṭhaphaleheva yāva chadanā 6- pūritaṃ. Tato atirekāni
@Footnote: 1 cha.Ma. ayaṃ pāṭho na dissati  2 cha.Ma. ayaṃ saddo na dissati  3 cha.Ma. muccissatīti
@4 Sī. ṭhapetvā  5 cha.Ma. gaṇhissāmāti   6 cha.Ma. chadanaṃ

---------------------------------------------------------------------------------------------
page84.
Gahetvā gehadvāre rāsiṃ akaṃsu. So asītihatthubbedho pabbato viya ahosi.
Kiṃ īdisaṃ bho sakkā saddahitunti.
      Gāmikamahallako tuṇhī nisīditvā sabbesaṃ kathāpariyosāne pucchito
āha "evaṃ bhavissati tātā, mahantaṃ raṭṭhaṃ, raṭṭhamahantatāya sakkā. Saddahitun"ti.
Yathā ca tena, evaṃ sesehipi tathārūpāsu nikkāraṇakathāsu kathitāsu āha "tātā
mayhaṃpi suṇātha, na tumhākaṃyeva kulāni mahākulāni, amhākaṃpi kulaṃ mahākulaṃ,
amhākaṃ pana avasesakhettehi kappāsakhettaṃ mahantataraṃ. Tassa anekakarīsasatassa
kappāsakhettassa majjhe eko kappāsarukkho mahāasītihatthubbedho ahosi. Tassa
pañca sākhā, tāsu avasesasākhā phalaṃ na gaṇhiṃsu, pācīnasākhāya ekameva
mahācāṭimattaṃ phalaṃ ahosi. Tassa cha aṃsiyo, 1- chasu aṃsīsu 2- cha kappāsapiṇḍiyo
pupphitā. Ahaṃ massuṃ kāretvā nhātavilitto khettaṃ gantvā tā kappāsapiṇḍiyo
pupphitā disvā ṭhitakova hatthaṃ pasāretvā gaṇhiṃ. Tā kappāsapiṇḍiyo
thāmasampannā cha dāsā ahesuṃ. Te sabbe maṃ ekakaṃ ohāya palātā. Ettake
addhāne te na passāmi, ajja diṭṭhā, tumhe te cha janā. Tvaṃ nando
nāma, tvaṃ puṇṇo nāma, tvaṃ vaḍḍhamāno nāma, tvaṃ chatto 3- nāma, tvaṃ
maṅgalo nāma, tvaṃ heṭṭhiyo 4- nāmāti vatvā uṭṭhāya nisinnakeyeva cūḷāsu
gahetvā aṭṭhāsi. Te "na mayaṃ dāsā"tipi vattuṃ nāsakkhiṃsu. Atha ne kaḍḍhanto
vinicchayaṃ netvā lakkhaṇaṃ āropetvā yāvajīvaṃ dāse katvā paribhuñji. Evarūpiṃ
kathaṃ tathāgato na bhāsati.
      Dutiyavācā āmisahetupātukamyatādivasena vā 5- nānappakārā paresaṃ
thomanavācāyeva 6- corakathaṃ rājakathantiādinayappavattā tiracchānakathā ca. Tampi
tathāgato na bhāsati. Tatiyavācā ariyasaccasannissitakathā, yaṃ vassasataṃpi suṇantā
paṇḍitā neva tittiṃ gacchanti. Iti tathāgato neva sabbaṃpi appiyavācaṃ bhāsati na
piyavācaṃ. Tatiyaṃ tatiyameva pana bhāsitabbakālaṃ anatikkamitvā bhāsati. Tattha tatiyaṃ
appiyavācaṃ sandhāya heṭṭhā daharakumāraupamā āgatāti veditabbā. 7-
@Footnote: 1 Ma. rāsiyo  2 Ma. rāsīsu  3 cha.Ma. citto 4 cha.Ma. poṭṭhiyo
@5 cha.Ma. ayaṃ saddo na dissati  6 cha.Ma. thomanavācā ceva  7 cha.Ma. veditabbaṃ

---------------------------------------------------------------------------------------------
page85.
      [87] Udāhu ṭhānasovetanti udāhu ṭhānuppattikañāṇena taṃkhaṇaṃyeva taṃ
tathāgatassa upaṭṭhātīti pucchati. Saññātoti ñāto paññāto pākaṭo. Dhammadhātūti
dhammasabhāvo. Sabbaññutañāṇassetaṃ adhivacanaṃ. Taṃ hi 1- bhagavatā supaṭividdhaṃ,
hatthagataṃ bhagavato. Tasmā so yaṃ yaṃ icchati, taṃ taṃ sabbaṃ ṭhānasova paṭibhātīti.
Sesaṃ sabbattha uttānameva. Ayaṃ pana dhammadesanā neyyapuggalavasena
pariniṭṭhitāti.
                    Papañcasūdaniyā majjhimanikāyaṭṭhakathāya
                    abhayarājakumārasuttavaṇṇanā niṭṭhitā.
                              Aṭṭhamaṃ.
                          -------------
                       9. Bahuvedanīyasuttavaṇṇanā
      [88] Evamme sutanti bahuvedanīyasuttaṃ. Tattha pañcakaṅgo thapatīti
pañcakaṅgoti tassa nāmaṃ. Vāsipharasunikhādanadaṇḍamuggarakāḷasuttanāḷisaṅkhātehi
vā aṅgehi samannāgatattā so pañcakaṅgoti paññāto. Thapatīti vaḍḍhakījeṭṭhako.
Udāyīti paṇḍitaudāyitthero.
      [89] Pariyāyanti kāraṇaṃ. Dvepānandāti dvepi ānanda. Pariyāyenāti
kāraṇena. Ettha ca kāyikacetasikavasena dve veditabbā. Sukhādivasena tisso,
indriyavasena sukhindriyādikā pañca, dvāravasena cakkhusamphassajādikā cha,
upavicāravasena "cakkhunā rūpaṃ disvā somanassaṭṭhāniyaṃ rūpaṃ upavicaratī"tiādikā
aṭṭhārasa, cha gehassitāni somanassāni, cha nekkhammassitāni somanassāni, cha
nekkhammassitāni cha gehassitāni domanassāni cha gehassitā upekkhā cha
@Footnote: 1 cha.Ma. ayaṃ saddo na dissati

---------------------------------------------------------------------------------------------
page86.
Nekkhammassitāti evaṃ chattiṃsa, tā atīte chattiṃsa, anāgate chattiṃsa, paccuppanne
chattiṃsāti evaṃ aṭṭhasatavedanā veditabbā. 1-
      [90] Pañca kho ime ānanda kāmaguṇāti ayaṃ pāṭiyekko anusandhi.
Na kevalaṃ hi dve ādiṃ katvā vedanā bhagavatā paññattā, pariyāyena ekāpi
vedanā kathitā. Taṃ dassento pañcakaṅgassa thapatino vādaṃ upatthambhetuṃ imaṃ
desanaṃ ārabhi.
      Abhikkantataranti sundarataraṃ. Paṇītataranti anukappataraṃ. 2- Ettheva 3-
catutthajjhānato paṭṭhāya adukkhamasukhāvedanā, sāpi santaṭṭhena paṇītaṭṭhena ca
ca sukhanti vuttā. Cha gehassitāni sukhanti vuttāni. Nirodho avedayitasukhavasena
sukhaṃ nāma jāto. Pañcakāmaguṇavasena hi aṭṭhasamāpattivasena ca uppannaṃ
vedayitasukhaṃ nāma. Nirodho avedayitasukhaṃ nāma. Iti vedayitasukhaṃ vā hotu
avedayitasukhaṃ vā, taṃ niddukkhabhāvasaṅkhātena sukhaṭṭhena ekasukhameva 4- jātaṃ.
      [91] Yattha yatthāti yasmiṃ yasmiṃ ṭhāne. Sukhaṃ upalabbhatīti vedayitasukhaṃ
vā avedayitasukhaṃ vā upalabbhatīti. Taṃ taṃ tathāgato sukhasmiṃ paññapetīti taṃ
sabbaṃ tathāgato niddukkhabhāvaṃ sukhasmiṃyeva paññapetīti. Idha bhagavā nirodhasamāpattiṃ
sīsaṃ katvā neyyapuggalavasena arahattanikūṭeneva desanaṃ niṭṭhāpesīti.
                    Papañcasūdaniyā majjhimanikāyaṭṭhakathāya
                     bahuvedanīyasuttavaṇṇanā niṭṭhitā.
                              Navamaṃ.
                         --------------
@Footnote: 1 cha.Ma. aṭṭhavedanāsataṃ veditabbaṃ              2 cha.Ma. atappakataraṃ
@3 cha.Ma. ettha ca                         4 cha.Ma. ekantasukhameva

---------------------------------------------------------------------------------------------
page87.
                        10. Apaṇṇakasuttavaṇṇanā
      [92] Evamme sutanti apaṇṇakasuttaṃ. Tattha cārikanti aturitacārikaṃ.
      [93] Atthi pana vo gahapatayoti kasmā āha? so kira gāmo
Aṭavīdvāre niviṭṭho. Nānāvidhā samaṇabrāhmaṇā divasaṃ maggaṃ gantvā sāyaṃ
pātaṃ vā gāmaṃ 1- vāsatthāya upenti, tesaṃ te manussā mañcapīṭhāni pattharitvā
pāde dhovitvā pāde makkhetvā kappiyapānakāni datvā punadivase nimantetvā
dānaṃ denti. Te pasannacittā tehi saddhiṃ sammantayamānā evaṃ vadanti "atthi
pana vo gahapatayo kiñci dassanaṃ gahitan"ti. Natthi bhanteti. "gahapatayo vinā
dassanena loko na niyyāti, ekaṃ dassanaṃ rucitvā khamāpetvā gahetuṃ vaṭṭati,
`sassato loko'ti dassanaṃ gaṇhathā"ti vatvā pakkantā. Aparadivase aññe āgatā.
Tepi tatheva pucchiṃsu. Te tesaṃ "āma bhante"ti purimesu divasesu tumhādisā
samaṇabrāhmaṇā āgantvā `sassato loko'ti amhe idaṃ dassanaṃ gāhāpetvā
gatā"ti ārocesuṃ. "te bālā kiṃ jānanti, `ucchijjati ayaṃ loko'ti ucchedadassanaṃ
gaṇhathā"ti evaṃ tepi ucchedadassanaṃ gaṇhāpetvā pakkantā. Etena upāyena
aññe ekaccasassataṃ, aññe antānantaṃ, aññe amarāvikkhepanti evaṃ
dvāsaṭṭhīdiṭṭhiyo uggaṇhāpesuṃ. Te pana ekadiṭṭhiyaṃpi patiṭṭhātuṃ nāsakkhiṃsu.
Sabbapacchā bhagavā agamāsi. So tesaṃ hitatthāya pucchanto "atthi pana vo
gahapatayo"tiādimāha. Tattha ākāravatīti kāraṇavatī sahetukā. Apaṇṇakoti
aviruddho 2- advejjhagāmī ekaṃsagāhiko.
      [94] Natthi dinnantiādi dasavatthukā micchādiṭṭhi heṭṭhā sāleyyakasutte
vitthāritā. Tathā taṃvipaccanīkasammādiṭṭhi. 3-
      [95] Nekkhamme ānisaṃsanti yo nesaṃ akusalato nikkhantabhāve ānisaṃso,
yo ca vodānapakkho visuddhipakkho, taṃ na passantīti attho. Asaddhammasaññattīti
@Footnote: 1 cha.Ma. sāyaṃ taṃ gāmaṃ   2 cha.Ma. aviraddho  3 cha.Ma. tabbipaccanīkabhūtā sammādiṭṭhi

---------------------------------------------------------------------------------------------
page88.
Abhūtadhammasaññāpanā. Attānukkaṃsetīti ṭhapetvā maṃ ko añño attano dassanaṃ
pare gaṇhāpetuṃ sakkotīti attānaṃ ukkhipati. Paraṃ vambhetīti ettakesu janesu
ekopi attano dassanaṃ pare gaṇhāpetuṃ na sakkotīti evaṃ paraṃ heṭṭhā
khipati. Pubbeva kho panāti pubbe micchādassanaṃ gaṇhantasseva susīlyaṃ pahīnaṃ hoti,
dussīlyabhāvo paccupaṭṭhito. Evamassimeti evaṃ assa ime micchādiṭṭhiādayo
satta. Aparāparaṃ uppajjanavasena pana teyeva micchādiṭṭhipaccayā aneke pāpakā
akusalā dhammā uppajjanti nāma.
      Tatrāti tāsu tesaṃ samaṇabrāhmaṇānaṃ laddhīsu. Kaliggahoti parājayaggāho.
Dussamatto samādinnoti duggahito dupparāmaṭṭho. Ekaṃsaṃ pharitvā tiṭṭhatīti
ekantaṃ ekakoṭṭhāsaṃ sakavādameva pharitvā adhimuccitvā tiṭṭhati, "sace kho
natthi paro loko"ti evaṃ santeyeva sotthibhāvāvaho hoti. Riñcatīti vajjeti.
      [96] Saddhammasaññattīti bhūtadhammasaññāpanā.
      Kaṭaggahoti jayaggāho. Susamatto samādinnoti sugahito suparāmaṭṭho.
Ubhayaṃsaṃ pharitvā tiṭṭhatīti ubhayantaṃ ubhayakoṭṭhāsaṃ sakavādaṃ paravādañca pharitvā
adhimuccitvā tiṭṭhati "sace kho atthi paro loko"ti evaṃ santepi "sace kho
natthi paro loko"ti evaṃ santepi sotthibhāvāvaho hoti. Paratopi ekaṃsaubhayaṃsesu
iminā pana 1- nayena attho veditabbo.
       [97] Karototi sahatthā karontassa. Kārayatoti āṇattiyā kārentassa.
Chindatoti paresaṃ hatthādīni chindantassa. Pacatoti daṇḍena pīḷentassa
vā tajjentassa vā. Socayatoti parassa bhaṇḍaharaṇādīhi sokaṃ sayaṃ karontassapi
parehi kārentassapi. Kilamatoti āhārūpacchedabandhanāgārappavesanādīhi sayaṃ
kilamentassapi 3- parehi kilamāpentassapi. Phandato phandāpayatoti paraṃ phandantaṃ
phandanakāle sayaṃpi phandato paraṃpi phandāpayato. Pāṇamatipātayatoti pāṇaṃ
hanantassapi hanāpentassapi. Evaṃ sabbattha karaṇakārāpanavaseneva attho
veditabbo.
@Footnote: 1 cha.Ma. imināva     2 cha.Ma. daṇḍena   3 cha.Ma. kilamantassāpi

---------------------------------------------------------------------------------------------
page89.
      Sandhinti gharasandhiṃ. Nillopanti mahāvilopaṃ. Ekāgārikanti ekameva gharaṃ
parivāretvā vilumpanaṃ. Paripanthe tiṭṭhatoti āgatāgatānaṃ acchindanatthaṃ magge
tiṭṭhato. Karoto na kariyati pāpanti yaṅkiñci pāpaṃ karomīti saññāya karotopi
pāpaṃ na kariyati, natthi pāpaṃ. Sattā pana karomāti evaṃ saññino hontīti
attho. Khurapariyantenāti khuraneminā, khuradhārasadisapariyantena vā. Ekaṃ maṃsakhalanti
ekaṃ maṃsarāsiṃ. Puñjanti tasseva vevacanaṃ. Tatonidānanti ekamaṃsakhalakaraṇanidānaṃ.
Dakkhiṇatīre manussā kakkhalā dāruṇā, te sandhāya hanantotiādi vuttaṃ.
Uttaratīre saddhā honti pasannā buddhamāmakā dhammamāmakā saṃghamāmakā, te
sandhāya dadantotiādi vuttaṃ.
      Tattha yajantoti mahāyāgaṃ karonto. Damenāti indriyadamanena uposathakammena. 1-
Saṃyamenāti sīlasaṃyamena. Saccavajjenāti saccavacanena. Āgamoti āgamanaṃ,
pavattīti attho. Sabbathāpi pāpapuññānaṃ kiriyameva paṭikkhipanti. Sukkapakkhepi
vuttanayeneva attho 2- veditabbo. Sesamettha purimavāre vuttasadisameva.
      [100] Natthi hetu natthi paccayoti ettha paccayo hetuvevacanaṃ. Ubhayenapi
vijjamānakameva kāyaduccaritādiṃ saṅkilesapaccayaṃ kāyasucaritādiṃ visuddhipaccayaṃ
paṭikkhipanti. Natthi balaṃ, natthi viriyaṃ, natthi purisatthāmo, natthi purisaparakkamoti
sattānaṃ saṅkilesituṃ vā sujjhituṃ vā balaṃ vā viriyaṃ vā purisena kātabbo
nāma purisathāmo vā purisaparakkamo vā natthi.
      Sabbe sattāti oṭṭhagoṇagadrabhādayo anavasese dassenti. 3- Sabbe
pāṇāti ekindriyo pāṇo dvindriyo pāṇoti ādivasena vadanti. Sabbe
bhūtāti aṇḍakosavatthikosesu bhūte sambhavesī 4- sandhāya vadanti. Sabbe jīvāti
sāliyavagodhūmādayo sandhāya vadanti. Tesu hete viruhanabhāvena jīvasaññino.
Avasā abalā aviriyāti tesaṃ attano vaso vā balaṃ vā viriyaṃ vā natthi.
Niyatisaṅgatibhāvapariṇatāti ettha niyatīti niyatatā. Saṅgatīti channaṃ abhijātīnaṃ tattha
tattha gamanaṃ. Bhāvoti sabhāvoyeva. Evaṃ niyatiyā ca saṅgatiyā ca sabhāvena ca
@Footnote: 1 cha.Ma. indriyadamena, su. vi. 1/166/145 pūraṇakassapavādavaṇṇanā  2 cha.Ma. ayaṃ pāṭho
@na dissati  3 cha.Ma. nidassenti  4 Sī. bhūte sambhūte

---------------------------------------------------------------------------------------------
page90.
Pariṇatā nānappakārataṃ pattā. Yena hi yathā bhavitabbaṃ, so tatheva bhavati. Yena
no bhavitabbaṃ, so na bhavatīti dassenti. Chasvevābhijātīsūti chasueva abhijātīsu
ṭhatvā sukhañca dukkhañca paṭisaṃvedenti, aññā sukhadukkhabhūmi natthīti dassenti.
      Tattha cha abhijātiyo nāma kaṇhābhijāti nīlābhijāti lohitābhijāti
haliddābhijāti sukkābhijāti paramasukkābhijātīti. Tattha sākuṇiko sūkariko luddo
macchaghātako coro coraghātako, ye vā panaññepi keci kurūrakammantā, ayaṃ
kaṇhābhijāti nāma. Bhikkhū nīlābhijātīti vadanti. Te kira catūsu paccayesu kaṇṭake
pakkhipitvā khādanti. "bhikkhū ca kaṇṭakavuttino"ti ayaṃ hi nesaṃ laddhiyeva, 1- athavā
kaṇṭakavuttikāeva nāma eke pabbajitāti vadanti. "samaṇakaṇṭakavuttikā"tipi
hi nesaṃ laddhi. Lohitābhijāti nāma nigaṇṭhā ekasāṭakāti vadanti. Ime
kira purimehi dvīhi paṇḍarataRā. Gihī acelasāvakā haliddābhijātīti vadanti.
Iti attano paccayadāyake nigaṇṭhehipi jeṭṭhakatare karonti. Nando, vaccho,
saṅkicco, ayaṃ sukkābhijātīti vadanti. Te kira purimehi catūhi paṇḍarataRā.
Ājīvake pana paramasukkābhijātīti vadanti. Te kira sabbehi paṇḍarataRā.
      Tattha sabbe sattā paṭhamaṃ sākuṇikādayova honti, tato visujjhamānā
sakyasamaṇā honti, tato visujjhamānā nigaṇṭhā tato ājīvakasāvakā, tato
nandādayo, tato ājīvakāti ayametesaṃ laddhi. Sukkapakkho vuttapaccanīkena
veditabbo. Sesamidhāpi purimavāre vuttasadisameva.
      Imāsu pana tīsu diṭṭhīsu natthikadiṭṭhi vipākaṃ paṭibāhati, akiriyadiṭṭhi
kammaṃ paṭibāhati, ahetukadiṭṭhi ubhayaṃpi paṭibāhati. Tattha kammaṃ paṭibāhantenāpi
vipāko paṭibāhito hoti, vipākaṃ paṭibāhantenāpi kammaṃ paṭibāhitaṃ. Iti sabbepete
atthato ubhayapaṭibāhakā ahetukavādā ceva akiriyavādā ca natthikavādā ca honti.
Ye pana tesaṃ laddhiṃ gahetvā rattiṭṭhānadivāṭṭhāne nisinnā sajjhāyanti vīmaṃsanti,
tesaṃ "natthi dinnaṃ, natthi yiṭṭhaṃ, karoto na kariyati pāpaṃ, natthi hetu natthi
paccayo"ti tasmiṃ ārammaṇe micchāsati santiṭṭhati, cittaṃ ekaggaṃ hoti, javanāni
@Footnote: 1 cha.Ma. pāḷiyeva, evamuparipi

---------------------------------------------------------------------------------------------
page91.
Javanti, paṭhamajavane satekicchā honti, tathā dutiyādīsu. Sattame buddhānampi
atekicchā anivattino ariṭṭhakaṇṭakasadisā.
      Tattha koci ekaṃ dassanaṃ okkamati, koci dvepi, 1- koci tīṇipi, ekasmiṃ
okkantepi dvīsu tīsu okkantesupi niyatamicchādiṭṭhikova hoti, patto
saggamaggāvaraṇañceva mokkhamaggāvaraṇañca, abhabbo tassattabhāvassa antaraṃ 2- saggaṃpi
gantuṃ, pageva mokkhaṃ. Vaṭṭakhāṇu nāmesa satto paṭhavīgopako. Kiṃ panesa
ekasmiṃyeva attabhāve niyato hoti, udāhu aññasmiṃpīti. Ekasmiṃyeva niyato,
āsevanavasena pana bhavantarepi tantaṃ diṭṭhiṃ rocetiyeva. Evarūpassa hi yebhuyyena
bhavato vuṭṭhānaṃ nāma natthi.
                          Tasmā akalyāṇajanaṃ       āsīvisamivoragaṃ
                          ārakā parivajjeyya      bhūtikāmo vicakkhaṇoti.
      [103] Natthi sabbaso āruppāti arūpabrahmalokā 3- nāma sabbākārena
natthi. Manomayāti jhānacittamayā. Saññāmayāti arūpajjhānasaññāya saññāmayā.
Rūpānaṃyeva nibbidāya virāgāya nirodhāya paṭipanno hotīti ayaṃ lābhī vā hoti
takkī vā. Lābhī nāma rūpāvacarajjhānalābhī. Tassa rūpāvacare kaṅkhā natthi,
arūpāvacaraloke atthi. So "ahaṃ āruppā atthīti vadantānaṃpi natthīti
vadantānaṃpi suṇāmi. Atthi natthīti pana na jānāmi. Catutthajjhānaṃ padaṭṭhānaṃ katvā
arūpāvacarajjhānaṃ nibbattessāmi. Sace āruppā atthi, tattha nibbattessāmi,
sace natthi, rūpāvacarabrahmaloke nibbattissāmi. Evaṃ me apaṇṇako dhammo
apaṇṇakova aviruddhova 4- bhavissatī"ti tathā paṭipajjati. Takkī pana appaṭiladdhajjhāno,
tassāpi rūpajjhāne kaṅkhā natthi, arūpaloke pana atthi. So "ahaṃ āruppā
atthīti vadantānaṃpi natthīti vadantānaṃpi suṇāmi, atthi  natthīti pana na
jānāmi, kasiṇaparikammaṃ katvā catutthajjhānaṃ nibbattetvā taṃ padaṭṭhānaṃ katvā
arūpāvacarajjhānāni 5- nibbattessāmi, sace āruppā  atthi, tattha
@Footnote: 1 cha.Ma. dve           2 cha.Ma. anantaraṃ          3 cha.Ma. arūpabrahmaloko
@4 cha.Ma. aviraddhova       5 cha.Ma. arūpāvacarajjhānaṃ

---------------------------------------------------------------------------------------------
page92.
Nibbattissāmi, sace natthi, rūpāvacarabrahmaloke nibbattissāmi, evameva 1-
apaṇṇako dhammo apaṇṇakova aviruddhova bhavissatī"ti tathā paṭipajjati.
      [104] Bhavanirodhoti nibbānaṃ. Sārāgāya 2- santiketi rāgavasena vaṭṭe
rajjanassa santike. Saṃyogāyāti taṇhāvasena saṃyojanatthāya. Abhinandanāyāti
taṇhādiṭṭhivasena abhinandanāya. Paṭipanno hotīti ayaṃpi lābhī vā hoti takkī vā
lābhī nāma aṭṭhasamāpattilābhī. Tassa āruppe kaṅkhā natthi, nibbāne atthi. So
"ahaṃ nirodho atthītipi natthītipi suṇāmi, sayaṃ na jānāmi, samāpattipādakaṃ katvā
vipassanaṃ vaḍḍhessāmi, sace nirodho bhavissati, arahattaṃ patvā parinibbāyissāmi,
no ce bhavissati, āruppe nibbattissāmī"ti evaṃ paṭipajjati. Takkī pana
ekasamāpattiyāpi na lābhī, āruppe panassa kaṅkhā natthi, bhavanirodhe atthi.
So "ahaṃ nirodho atthītipi natthītipi suṇāmi, sayaṃ na jānāmi, kasiṇaparikammaṃ
katvā aṭṭhasamāpattiyo nibbattetvā samāpattipadaṭṭhānaṃ vipassanaṃ vaḍḍhessāmi,
sace nirodho bhavissati, arahattaṃ patvā parinibbāyissāmi, no ce bhavissati,
āruppe nibbattissāmī"ti evaṃ paṭipajjati. Etthāha "atthi dinnantiādīni
tāva apaṇṇakāni bhavantu, natthi dinnantiādīni pana kathaṃ apaṇṇakānī"ti.
Gahaṇavasena. Tāni hi apaṇṇakaṃ apaṇṇakanti evaṃ gahitattā apaṇṇakāni nāma
jātāni.
      [105] Cattārometi ayaṃ pāṭiyekko anusandhi. Natthikavādo, ahetukavādo,
akiriyavādo, āruppā natthi nirodho natthīti evaṃ vādino ca dveti
ime pañca puggalā heṭṭhā tayo puggalāva honti. Atthikavādādayo pañca
eko catutthapuggalova hoti. Etamatthaṃ dassetuṃ bhagavā imaṃ desanaṃ ārabhi. Tattha
sabbaṃ atthato uttānamevāti.
                    Papañcasūdaniyā majjhimanikāyaṭṭhakathāya
                      apaṇṇakasuttavaṇṇanā niṭṭhitā.
                              Dasamaṃ.
                       Paṭhamavaggavaṇṇanā niṭṭhitā.
@Footnote: 1 cha.Ma. evaṃ me             2 ka. sarāgāya

---------------------------------------------------------------------------------------------
page93.
                            2. Bhikkhuvagga
                    1. Cūḷarāhulovādasuttavaṇṇanā 1-
      [107] Evamme sutanti cūḷarāhulovādasuttaṃ. Tattha ambalaṭṭhikāyaṃ viharatīti
veḷuvanavihārassa paccante padhānagharasaṅkhepe vivekakāmānaṃ vasanatthāya kate ambalaṭṭhikāti
evaṃnāmake pāsāde pavivekaṃ brūhayanto viharati. Kaṇṭako nāma jātakālato
paṭṭhāya tikhiṇova hoti, evameva ayaṃpi āyasmā sattavassikasāmaṇerakāleyeva
pavivekaṃ brūhayamāno tattha vihāsi. Paṭisallānā vuṭṭhitoti phalasamāpattito
vuṭṭhāya. Āsananti pakatipaññattamevettha āsanaṃ atthi, taṃ pappoṭhetvā ṭhapesi.
Udakādāneti udakabhājane. "udakādhāne"tipi 2- pāṭho.
      Āyasmantaṃ rāhulaṃ āmantesīti ovādadānatthaṃ āmantesi. Bhagavatā hi
rāhulattherassa sambahulā dhammadesanā katā. Sāmaṇerapañhā therasseva
vuttā. 3- Tathā rāhulasaṃyuttaṃ mahārāhulovādasuttaṃ cūḷarāhulovādasuttaṃ idaṃ
cūḷarāhulovādasuttanti.
      Ayañhi āyasmā sattavassikakāle bhagavantaṃ cīvarakaṇṇe gahetvā "dāyajjaṃ
me samaṇa dehī"ti dāyajjaṃ yācamāno bhagavatā dhammasenāpatisāriputtattherassa
niyyādetvā pabbājito. Atha bhagavā daharakumārā nāma yuttāyuttaṃ kathaṃ kathenti,
ovādamassa demīti rāhulakumāraṃ āmantetvā "rāhulasāmaṇerena nāma tiracchānakathaṃ
kathetuṃ na vaṭṭati, tvaṃ kathayamāno evarūpaṃ kathaṃ katheyyāsī"ti sabbabuddhehi
avijahitaṃ dasapucchā 4- pañcapaṇṇāsavissajjanaṃ "eko pañho, eko uddeso,
ekaṃ veyyākaraṇaṃ, dve pañhā .pe. Dasa pañhā, dasa uddesā, dasa veyyākaraṇāni. 5-
Ekannāma kiṃ, sabbe sattā
@Footnote: 1 ka. ambalaṭṭhikarāhulovāda...  2 cha.Ma. udakaṭṭhānetipi
@3 cha.Ma. sāmaṇerapañhaṃ...vuttaṃ  4 cha.Ma. dasapucchaṃ  5 cha.Ma. veyyākaraṇāti

---------------------------------------------------------------------------------------------
page94.
Āhāraṭṭhitikā .pe. Dasa nāma kiṃ, dasahaṅgehi samannāgato arahāti vuccatī"ti 1-
imaṃ sāmaṇerapañhaṃ kathesi. Puna cintesi "daharakumārā nāma piyamusāvādā
honti, adiṭṭhameva diṭṭhaṃ amhehi, diṭṭhameva na diṭṭhaṃ amhehīti vadanti
ovādamassa demī"ti akkhīhi oloketvāpi sukhasañjānanatthaṃ paṭhamameva catasso
udakādānūpamāyo, tato dve hatthiupamāyo tato 2- ekaṃ ādāsūpamañca dassetvā
imaṃ suttaṃ kathesi. Catūsu pana paccayesu taṇhāvivaṭṭanaṃ 3- pañcasu kāmaguṇesu
chandarāgappahānaṃ kalyāṇamittūpanissayassa mahantabhāvañca dassetvā rāhulasuttaṃ 4-
kathesi. Āgatāgataṭṭhāne bhavesu chandarāgo na kattabboti dassetuṃ rāhulasaṃyuttaṃ 5-
kathesi. Ahaṃ sobhāmi, mama vaṇṇāyatanaṃ pasannanti attabhāvaṃ nissāya
gehassitachandarāgo na kattabtoti mahārāhulovādasuttaṃ kathesi.
      Tattha rāhulasuttaṃ imasmiṃ nāma kāle vuttanti na vattabbaṃ. Tañhi
abhiṇhovādavasena vuttaṃ. Rāhulasaṃyuttaṃ sattavassikakālato paṭṭhāya yāva
avassikabhikkhukālā vuttaṃ. Mahārāhulovādasuttaṃ aṭṭhārasavassikasāmaṇerakāle 6-
vuttaṃ. Cūḷarāhulovādasuttaṃ avassikabhikkhukāle vuttaṃ. Kumārakapañho 7-
ca idañca cūḷarāhulovādasuttaṃ sattavassikasāmaṇerakāle vuttaṃ. Tesu
rāhulovādasuttaṃ 8- abhiṇhovādatthaṃ, rāhulasaṃyuttaṃ, therassa vipassanāgabbhagahaṇatthaṃ,
mahārāhulovādaṃ gehassitachandarāgavinodanatthaṃ, cūḷarāhulovādaṃ therassa
pañcadasavimuttiparipācanīyadhammaparipākakāle arahattagāhāpanatthaṃ vuttaṃ. Idañca pana
sandhāya rāhulatthero bhikkhusaṃghamajjhe tathāgatassa guṇaṃ kathento idamāha:-
             "kikīva bījaṃ rakkheyya       cāmarī vālamuttamaṃ *-
              nipako sīlasampanno       mamaṃ rakkhi 9- tathāgato"ti. 10-
@Footnote: 1 cha.Ma. khu.khu. 25/1-10/3 sāmaṇerapañhā   2 cha.Ma. ayaṃ pāṭho na dissati
@3 ka. taṇhāvivajjanaṃ 4 khu. su. 25/342/398 rāhulasutta 5 saṃ.ni. 16/599/287 (syā)
@6 Ma. sattarasāṭṭhārasa.... 7 cha.Ma. kumārakapañhaṃ   8 cha.Ma. rāhulasuttaṃ    9 Ma. dakkhi
@* 10 pāli....aṇḍaṃ rakkheyya cāmarīriva vāladhiṃ....dakkhi mahāmuni, khu. apa. 32/83/87
@rāhulatherāpadāna

---------------------------------------------------------------------------------------------
page95.
      Sāmaṇerapañho 1- ayuttavacanappahānatthaṃ idaṃ cūḷarāhulovādasuttaṃ
sampajānamusāvādassa akaraṇatthaṃ vuttaṃ.
      Tattha passasi noti passasi nu. Parittanti thokaṃ. Sāmaññanti samaṇadhammo.
Nikkujjitvāti adhomukhaṃ katvā. Ukkujjitvāti uttānaṃ katvā.
      [108] Seyyathāpi rāhula rañño nāgoti ayaṃ upamā sampajānamusāvādasaṃvararahitassa
opammadassanatthaṃ vuttā. Tattha īsādantoti rathīsāsadisadanto. Uruḷhavāti
abhivaḍḍhito ārohasampanno. Abhijātoti sujāto jātisampanno. Saṅgāmāvacaroti
saṅgāmaṃ otiṇṇapubbo. Kammaṃ karotīti āgatāgate pavattanto pāteti. 2-
Puratthimakāyādīsu pana puratthimakāyena tāva paṭisenāya phalakakoṭṭhakamuṇḍapākārādayo
pāteti. Tathā pacchimakāyena. Sīsena kammaṃ nāma niyametvā etaṃ padesaṃ maddissāmīti
nivattitvā oloketi, ettakena sataṃpi sahassaṃpi dvedhā bhijjati. Kaṇṇehi kammaṃ
nāma āgatāgate sare kaṇṇehi paharitvā 3- pātanaṃ. Dantehi kammaṃ nāma
paṭihatthiassahatthārohaassārohapadādīnaṃ vijjhanaṃ. Naṅguṭṭhena kammaṃ nāma naṅguṭṭhe
baddhāya dīghasīlaṭṭhiyā vā ayamusalena vā chedanabhedanaṃ. Rakkhateva soṇḍanti soṇḍaṃ
pana mukhe pakkhipitvā rakkhati.
      Tatthāti tasmiṃ tassa hatthino rakkhaṇe. 4- Apariccattanti anissaṭṭhaṃ,
paresaṃ jayaṃ amhākañca parājayaṃ passati maññeti. 5- Soṇḍāyapi kammaṃ karotīti
ayamuggaraṃ vā khadiramusalaṃ vā gahetvā samantā aṭṭhārasahatthaṃ ṭhānaṃ maddati.
Pariccattanti vissaṭṭhaṃ, idāni hatthiyodhādīsu nakutoci bhāyati, amhākaṃ jayaṃ
paresañca parājayaṃ passati maññeti. 5- Nāhantassa kiñci pāpanti tassa
dukkaṭādiāpattivītikkame vā mātughātakādikammesu vā kiñci pāpaṃ akattabbaṃ nāma
natthi. Tasmātiha teti yasmā sampajānamusāvādino akattabbaṃ pāpaṃ nāma natthi,
tasmā tayā hasāyapi davakamyatāyapi musā na bhaṇissāmīti sikkhitabbaṃ.
Paccavekkhaṇatthoti olokanattho, yaṃ mukhe vajjaṃ hoti, tassa dassanatthoti vuttaṃ
hoti. Paccavekkhitvā paccavekkhitvāti oloketvā oloketvā.
@Footnote: 1 cha.Ma. sāmaṇerapañhaṃ     2 cha.Ma. pavattento ghāteti   3 Ma. pariharitvā
@4 cha.Ma. karaṇe          5 cha.Ma. passīti maññati

---------------------------------------------------------------------------------------------
page96.
      [109] Sasakkaṃ na karaṇīyanti ekaṃseneva na kātabbaṃ. Paṭisaṃhareyyāsīti
nivatteyyāsi mā kareyyāsi. Anupadajjeyyāsīti anupadeyyāsi upatthambheyyāsi
punappunaṃ kareyyāsi. Ahorattānusikkhīti rattiñca divasañca sikkhamāno.
      [111] Aṭṭiyitabbanti aṭṭena pīḷitena bhavitabbaṃ. Harāyitabbanti lajjitabbaṃ.
Jigucchitabbanti gūthaṃ disvā viya jigucchā uppādetabbā. Manokammassa
pana adesanāvatthukattā idha desetabbanti na vuttaṃ. Kittake pana ṭhāne
kāyakammavacīkammāni sodhetabbāni, kittake manokammanti. Kāyakammavacīkammāni
tāva ekasmiṃ purebhatteyeva sodhetabbāni. Bhattakiccaṃ katvā divāṭṭhāne
nisinnena hi paccavekkhitabbaṃ "aruṇuggamanato paṭṭhāya yāva imasmiṃ ṭhāne
nisajjā atthi nu kho me imasmiṃ antare paresaṃ akappiyaṃ kāyakammaṃ vā
vacīkammaṃ vā"ti. Sace atthīti jānāti, desanāyuttaṃ desetabbaṃ, āvikaraṇayuttaṃ
āvikātabbaṃ. Sace natthi, teneva pītipāmojjena vihātabbaṃ. Manokammaṃ pana
etasmiṃ piṇḍapātapariyesanaṭṭhāne sodhetabbaṃ. Kathaṃ? "atthi nu kho me ajja
piṇḍapātapariyesanaṭṭhāne rūpādīsu chando vā rāgo vā paṭighaṃ vā"ti. Sace
atthi, "na puna evaṃ karissāmī"ti citteneva adhiṭṭhātabbaṃ. Sace natthi, taneva
pītipāmojjena vihātabbaṃ.
      [112] Samaṇā vā brāhmaṇā vāti buddhā vā paccekabuddhā vā
tathāgatasāvakā vā. Tasmātihāti yasmā atītepi evaṃ parisodhesuṃ, anāgatepi
parisodhessanti, etarahipi parisodhenti, tasmā tumhehipi tesaṃ anusikkhantehi
evaṃ sikkhitabbanti attho. Sesaṃ sabbattha uttānameva. Imaṃ pana desanaṃ bhagavā
yāva bhavaggā ussitassa ratanarāsino yojaniyamaṇikkhandhena kūṭaṃ gaṇhanto viya
neyyapuggalavasena pariniṭṭhāpesīti.
                    Papañcasūdaniyā majjhimanikāyaṭṭhakathāya
                    cūḷarāhulovādasuttavaṇṇanā niṭṭhitā.
                              Paṭhamaṃ.
                           -----------

---------------------------------------------------------------------------------------------
page97.
                     2. Mahārāhulovādasuttavaṇṇanā
      [113] Evamme sutanti mahārāhulovādasuttaṃ. Tattha pīṭṭhito pīṭṭhito
anubandhīti dassanaṃ avijahitvā gamanaṃ abbocchinnaṃ katvā pacchato pacchato
iriyāpathānubandhanena anubandhi. Tadā hi bhagavā pade padaṃ nikkhipanto
vilāsitagamanena purato purato gacchati, rāhulatthero dasabalassa padānupadiko
hutvā pacchato pacchato gacchati. 1-
        Tattha bhagavā supupphitasālavanamajjhagato subhūmiotaraṇatthāya
nikkhantamattavaravāraṇo viya virocittha, rāhulabhaddo ca varavāraṇassa pacchato
nikkhantagajapotako viya. Bhagavā sāyaṇhasamaye maṇiguhato nikkhamitvā gocaraṃ paṭipanno
kesarasīho viya, rāhulabhaddo ca sīhamigarājānaṃ anubandhanto nikkhantasīhapotako viya.
Bhagavā maṇipabbatasassirikavanasaṇḍato dāṭhabalo mahābyaggho viya, rāhulabhaddo ca
byaggharājānaṃ anubandhabyagghapotako viya. Bhagavā simbalīdahato 2- nikkhantasupaṇṇarājā
viya, rāhulabhaddo ca supaṇṇarājassa pacchato nikkhantasupaṇṇapotako viya. Bhagavā
cittakūṭapabbatato gaganatalapakkhantasuvaṇṇahaṃsarājā 3- viya, rāhulabhaddo
ca haṃsādhipatiṃ anupakkhantahaṃsapotako 4- viya. Bhagavā mahāsaraṃ ajjhogāḷhā
suvaṇṇamahānāvā viya, rāhulabhaddo ca suvaṇṇanāvaṃ pacchā anubandhanāvāpotako viya.
Bhagavā cakkaratanānubhāvena gaganatale sampayātacakkavattirājā viya, rāhulabhaddo ca
rājānaṃ anusampayātaparināyakaratanaṃ viya. Bhagavā vigatavalāhakaṃ nabhaṃ paṭipannatārakarājā
viya, rāhulabhaddo ca tārakādhipatino anumaggapaṭipannaparisuddhaosadhitārakā viya.
      Bhagavāpi mahāsammatapaveṇiyaṃ okkākarājavaṃse jāto, rāhulabhaddopi, bhagavāpi
saṅkhe pakkhittakhīrasadiso suparisuddhajātikhattiyakule jāto, rāhulabhaddopi. Bhagavāpi
rajjaṃ pahāya pabbajito, rāhulabhaddopi. Bhagavatopi sarīraṃ dvattiṃsamahāpurisa-
lakkhaṇapaṭimaṇḍitaṃ devanagaresu samussitaratanatoraṇaṃ viya sabbaphāliphullo pārichattako
@Footnote: 1 cha.Ma. ayaṃ pāṭho na dissati  2 cha.Ma. simbalidāyato  3 cha.Ma. gaganatalaṃ
@pakkhandasuvaṇṇahaṃsarājā  4 cha.Ma. anupakkhandahaṃsapotako

---------------------------------------------------------------------------------------------
page98.
Viya ca atimanoharaṃ, rāhulabhaddassāpi. Iti dvepi abhinīhārasampannā, dvepi
rājapabbajitā, dvepi khattiyasukhumālā, dvepi suvaṇṇavaṇṇā, dvepi lakkhaṇasampannā
ekamaggaṃ paṭipannā paṭipāṭiyā gacchantānaṃ dvinnaṃ candamaṇḍalānaṃ dvinnaṃ
suriyamaṇḍalānaṃ dvinnaṃ sakkasuyāmasantusitaparanimmita 1- vasavattimahābrahmādīnaṃ
siriyā siriṃ abhibhavamānā viya virociṃsu.
      Tatrāyasmā rāhulo bhagavato piṭṭhito piṭṭhito gacchantova pādatalato
yāva upari kesantā tathāgataṃ olokesi. 2- So bhagavato buddhavesavilāsaṃ disvā
"sobhati bhagavā dvattiṃsamahāpurisalakkhaṇavicittasarīro byāmappabhāparikkhittattā 3-
vippakiṇṇasuvaṇṇacuṇṇamajjhagato viya, vijjulatāparikkhitto kanakapabbato viya,
yantasuttasamākaḍḍhitaṃ ratanavicittaṃ suvaṇṇaagghikaṃ viya, rattapaṃsukūlacīvarapaṭicchannopi
rattakambalaparikkhittakanakapabbato viya, pavāḷalatāpaṭimaṇḍitaṃ suvaṇṇaagghikaṃ viya,
cīnapiṭṭhacuṇṇapūjitaṃ suvaṇṇacetiyaṃ viya, lākhārasānulitto kanakayūpo 4- viya.
Rattavalāhakantarato taṃkhaṇabbhuggatapuṇṇacando viya, aho samatiṃsapāramitānubhāvasajjitassa
attabhāvassa sirisampattī"ti cintesi. Tato attānaṃpi oloketvā
"ahaṃpi sobhāmi, sace bhagavā catūsu mahādīpesu cakkavattirajjaṃ akarissā, mayhaṃ
parināyakaṭṭhānantaraṃ addasā. Evaṃ sante ativiya jambūdīpatalaṃ asobhissā"ti
attabhāvaṃ nissāya gehassitaṃ chandarāgaṃ uppādesi.
      Bhagavāpi purato gacchantova cintesi "paripuṇṇacchavimaṃsalohitodāni
rāhulassa attabhāvo. Rajanīyesu rūpārammaṇādīsu hi cittassa pakkhandanakālo
jāto, kiṃ bahulatāya nu kho rāhulo vītināmetī"ti. Atha sahāvajjaneneva
pasannaudake macchaṃ viya, parisuddhe ādāsamaṇḍale mukhanimittaṃ viya ca tassa
taṃ cittuppādaṃ addasa. Disvā ca 5- "ayaṃ rāhulo mayhaṃ atrajo hutvā mama
pacchato āgacchanto `ahaṃ sobhāmi, mayhaṃ vaṇṇāyatanaṃ pasannan'ti attabhāvaṃ
nissāya gehassitachandarāgaṃ uppādeti, atitthe pakkhanno 6- uppathaṃ paṭipanno
@Footnote: 1 cha.Ma....santusitasunimmita... 2 cha.Ma. ālokesi  3 cha.Ma. byāmappabhāparikkhittatāya
@4 Ma. kanakarūpo   5 cha.Ma. disvāva   6 cha.Ma. pakkhando

---------------------------------------------------------------------------------------------
page99.
Agocare carati, disāmuḷhaaddhiko viya agantabbadisaṃ gacchati. Ayaṃ kho panassa
kileso abbhantare vaḍḍhanto attatthaṃpi yathābhūtaṃ passituṃ na dassati, paratthaṃpi
ubhayatthaṃpi. Tato nirayepi paṭisandhiṃ gaṇhāpessati, tiracchānayoniyaṃpi pittivisayepi
asurakāyepi sambādhepi mātukucchisminti anamatagge saṃsāravaṭṭe paripātessati,
ayaṃ hi:-
               anatthajanano lobho        lobho cittappakopano
               bhayamantarato jātaṃ         taṃ jano nāvabujjhati.
               Luddho atthaṃ na jānāti     luddho dhammaṃ na passati
               andhatamaṃ tadā hoti        yaṃ lobho sahate naraṃ. 1-
      Yathā kho pana anekaratanapūrā mahānāvā bhinnaphalakantarena udakaṃ
ādiyamānā muhuttampi na ajjhupekkhitabbā hoti, vegavegenassā vivaraṃ pidahituṃ
vaṭṭati, evamevaṃ ayaṃpi na ajjhupekkhitabbo. Yāvassa ayaṃ kileso abbhantare
sīlaratanādīni na vināseti, tāvadeva naṃ niggaṇhissāmī"ti ajjhāsayaṃ akāsi,
evarūpesu pana ṭhānesu buddhānaṃ nāgavilokanaṃ nāma hoti. Tasmā yantena
parivattitasuvaṇṇapaṭimā viya sakalakāyeneva parivattetvā ṭhito rāhulabhaddaṃ
āmantesi. Taṃ sandhāya "athakho bhagavā apaloketvā"tiādi vuttaṃ.
      Tattha yaṅkiñci rūpantiādīni sabbākārena visuddhimagge khandhaniddese
vitthāritāni. Netammamātiādīni mahāhatthipadopame vuttāni. Rūpameva nu kho
bhagavāti kasmā pucchi? 2- tassa kira "sabbaṃ rūpaṃ netaṃ mama, nesohamasmi na
meso attā"ti sutvā "bhagavā sabbaṃ rūpaṃ vipassanāpaññāya evaṃ daṭṭhabbanti
vadati, vedanādīsu nu kho kathaṃ paṭipajjitabban"ti nayo udapādi. Tasmā tasmiṃ
naye ṭhito pucchati. Nayakusalo hesa āyasmā rāhulo, idaṃ na kattabbanti
vutte idaṃpi na kattabbaṃ idaṃpi na kattabbamevāti nayasatenapi nayasahassenapi
paṭivijjhati. Idaṃ kattabbanti vuttepi eseva nayo.
@Footnote: 1 khu. iti. 25/88/305 antarāmalasutta                 2 cha.Ma. pucchati

---------------------------------------------------------------------------------------------
page100.
      Sikkhākāmo hi ayaṃ āyasmā, pātova gandhakuṭipariveṇe pattamattaṃ 1-
vālikaṃ okirati "ajja sammāsambuddhassa santikā mayhaṃ upajjhāyassa santikā
ettakaṃ ovādaṃ ettakaṃ paribhāsaṃ labhāmī"ti. Sammāsambuddhopi naṃ etadagge
ṭhapento "etadaggaṃ bhikkhave mama sāvakānaṃ bhikkhūnaṃ sikkhākāmānaṃ yadidaṃ
rāhulo"ti 2- sikkhāyameva aggaṃ katvā ṭhapesi. Sopi āyasmā bhikkhusaṃghamajjhe
evameva 3- sīhanādaṃ nadi:-
                "sabbametaṃ abhiññāya       dhammarājā pitā mama
                 sammukhā bhikkhusaṃghassa       etadagge ṭhapesi maṃ.
                 Sikkhākāmānahaṃ aggo     dhammarājena thomito
                 saddhāpabbajitānañca       sahāyo pavaro mama.
                 Dhammarājā pitā mayhaṃ     dhammarakkho ca pettiyo
                 sāriputto upajjhāyo     sabbaṃ me jinasāsanan"ti.
      Athassa bhagavā yasmā na kevalaṃ rūpameva, vedanādayopi evaṃ daṭṭhabbā,
tasmā rūpaṃpi rāhulātiādimāha. Ko nujjāti ko nu ajja. Therassa kira
etadahosi "sammāsambuddho mayhaṃ attabhāvanissitaṃ chandarāgaṃ ñatvā `samaṇena
nāma evarūpo vitakko na vitakketabbo'ti neva pariyāyeneva kathaṃ kathesi,
gaccha bhikkhu rāhulaṃ vadehi `māssa 4- puna evarūpaṃ vitakkaṃ vitakkesī'ti na dūtaṃ
peseti. 5- Maṃ sammukhe ṭhatvāyeva pana sabhaṇḍakaṃ coraṃ cūḷāya gaṇhanto viya
sammukhā sugatovādaṃ adāsi. Sugatovādo ca nāma asaṅkheyyehipi kappehi
dullabho. Evarūpassa buddhassa sammukhā ovādaṃ labhitvā ko nu viññū paṇḍitajātiko
ajja gāmaṃ piṇḍāya pavisissatī"ti. Athesa āyasmā āhārakiccaṃ pahāya yasmiṃ
nisinnaṭṭhāne ṭhitena ovādo laddho, tatova paṭinivattitvā aññatarasmiṃ
rukkhamūle nisīdi. Bhagavāpi taṃ āyasmantaṃ nivattamānaṃ disvāpi na evamāha
"mā nivatta tāva rāhula bhikkhācārakālo te"ti. Kasmā? evaṃ kirassa ahosi
"ajja tāva kāyagatāsatiamatabhojanaṃ bhuñjatū"ti.
@Footnote: 1 cha.Ma. patthamattaṃ      2 aṅ. ekaka. 20/209/24 etadaggavagga       3 cha.Ma. tameva
@4 cha.Ma. mā          5 cha.Ma. pesesi

Page 101-200.

page101.
      Addasā kho āyasmā sāriputtoti bhagavati gate pacchā gacchanto
addasa. Etassa kirāyasmato ekekassa viharato aññaṃ vattaṃ, bhagavatā saddhiṃ
viharato aññaṃ. Yadā hi dve aggasāvakā ekākino vasanti, tadā pātova
senāsanaṃ sammajjitvā sarīrapaṭijagganaṃ katvā samāpattiṃ appetvā nisinnā 1-
attano cittaruciyā bhikkhācāraṃ gacchanti. Bhagavatā saddhiṃ viharantā pana therā
evaṃ na karonti. Tadā hi bhagavā bhikkhusaṃghaparivāro paṭhamaṃ bhikkhācāraṃ gacchati.
Tasmiṃ gate thero attano senāsanā nikkhamitvā "bahūnaṃ vasanaṭṭhāne nāma
sabbeva pāsādikaṃ kātuṃ sakkonti vā, na vā sakkontī"ti tattha tattha gantvā
asammaṭṭhaṃ ṭhānaṃ sammajjati. Sace kacavaro achaḍḍito hoti, taṃ chaḍḍeti.
Pānīyaṃ ṭhapetabbaṭṭhānamhi pānīyakūṭe asati pānīyaghaṭaṃ ṭhapeti. Gilānānaṃ
santikaṃ gantvā "āvuso tumhākaṃ kiṃ āharāmi, kiṃ vo icchitabban"ti pucchati.
Avassikadaharānaṃ santikaṃ gantvā "abhiramatha āvuso mā ukkaṇṭhittha, paṭipattisārakaṃ
buddhasāsanan"ti ovadati. Evaṃ katvā sabbapacchā bhikkhācāraṃ gacchati.
Yathā hi cakkavattī kuhiñci gantukāmo senāya parivārito paṭhamaṃ nikkhamati,
parināyakaratanaṃ senaṅgāni saṃvidhāya pacchā nikkhamati, evaṃ saddhammacakkavatti bhagavā
bhikkhusaṃghaparivāro paṭhamaṃ nikkhamati, tassa bhagavato  parināyakaratanabhūto dhammasenāpati
imaṃ kiccaṃ katvā sabbapacchā nikkhamati. So evaṃ nikkhanto tasmiṃ divase
aññatarasmiṃ rukkhamūle nisinnaṃ rāhulabhaddaṃ addasa. Tena vuttaṃ "pacchā gacchanto
addasā"ti.
      Atha kasmā ānāpānassatiyaṃ niyyojesi? nisajjānucchavikattā. Thero
Kira "etassa bhagavatā rūpakammaṭṭhānaṃ kathitan"ti anāvajjitvāva yenākārena
ayaṃ acalo anobaddho hutvā nisinno, idamassa etissā nisajjāya kammaṭṭhānaṃ
anucchavikanti cintetvā evamāha. Tattha ānāpānassatinti assāsapassāse
pariggahetvā tattha catukkapañcakajjhānaṃ nibbattetvā vipassanaṃ vaḍḍhetvā
arahattaṃ gaṇhāhīti dasseti.
@Footnote: 1 cha.Ma. sannisinnā

---------------------------------------------------------------------------------------------
page102.
      Mahapphalā hotīti kiṃ mahapphalā 1- hoti? idha bhikkhu ānāpānassatiṃ
anuyutto ekāsane nisinnova sabbāsave khepetvā arahattaṃ pāpuṇāti, tathā
asakkonto maraṇakāle samasīsī hoti, tathā asakkonto devaloke nibbattitvā
dhammakathikadevaputtassa dhammaṃ sutvā arahattaṃ pāpuṇāti, tato viraddho anuppanne
buddhuppāde paccekabodhiṃ sacchikaroti, taṃ asacchikaronto buddhānaṃ sammukhībhāve
bāhiyattherādayo viya khippābhiñño hoti, evaṃ mahapphalā. Mahānisaṃsāti tasseva
vevacanaṃ. Vuttampi cetaṃ:-
              "ānāpānassatī yassa          paripuṇṇā subhāvitā
               anupubbaṃ paricitā             yathā buddhena desitā
               somaṃ lokaṃ pabhāseti          abbhā muttova candimā"ti. 2-
      Imaṃ mahapphalataṃ sampassamāno thero saddhivihārikaṃ tattha niyojeti.
      Iti bhagavā rūpakammaṭṭhānaṃ, thero ānāpānassatinti ubhopi kammaṭṭhānaṃ
ācikkhitvā gatā, rāhulabhaddo vihāreyeva ohīno. Bhagavā tassa ohīnabhāvaṃ
jānantopi neva attanā khādanīyaṃ bhojanīyaṃ gahetvā agamāsi, na
ānandattherassa hatthe pesesi, na pasenadikosalamahārājaanāthapiṇḍikādīnaṃ 3-
saññaṃ adāsi. Saññāmattakaṃ hi labhitvā te kājabhattaṃ abhihareyyuṃ. Yathā ca bhagavā,
evaṃ sāriputtattheropi na kiñci akāsi. Rāhulatthero nirāhāro chinnabhatto
ahosi. Tassa panāyasmato "bhagavā maṃ vihāre ohīnaṃ jānantopi attanā
laddhaṃ piṇḍapātaṃ nāpi sayaṃ gahetvā āgato, na aññassa hatthe pahiṇi, na
manussānaṃ saññaṃ adāsi, upajjhāyopi me ohīnabhāvaṃ jānanto tatheva na
kiñci akāsī"ti cittaṃpi na uppannaṃ, kuto tappaccayā omānaṃ vā atimānaṃ
vā janessati. Bhagavatā pana ācikkhitakammaṭṭhānameva purebhattaṃpi pacchābhattaṃpi
"itipi rūpaṃ aniccaṃ, itipi dukkhaṃ, itipi asubhaṃ, itipi anattā"ti
aggiṃ abhipatthento 4- viya nirantaraṃ manasikatvā sāyaṇhasamaye cintesi "ahaṃ
@Footnote: 1 cha.Ma. kīvamahapphalā  2 khu. thera. 26/548/350 mahākappinattheragāthā,
@khu. paṭi. 31/386/258 mahāvagga (syā)  3 cha.Ma. pasenadimahārājaanāthapiṇḍikādīnaṃ
@4 cha.Ma. abhimatthento

---------------------------------------------------------------------------------------------
page103.
Upajjhāyena ānāpānassatiṃ bhāvehīti vutto, tassa vacanaṃ karissāmi,
ācariyūpajjhāyānañhi vacanaṃ akaronto dubbaco nāma hoti. `dubbaco Rāhulo,
upajjhāyassapi vacanaṃ na karotī'ti ca garahuppattito kakkhaḷatarā pīḷā nāma
natthī"ti. Bhāvanāvidhānaṃ pucchitukāmo bhagavato santikaṃ agamāsi. Taṃ dassetuṃ
athakho āyasmā rāhulotiādi vuttaṃ.
      [114] Tattha paṭisallānāti ekībhāvato. Yaṅkiñci  rāhuloti kasmā
bhagavā ānāpānassatiṃ puṭṭho rūpakammaṭṭhānaṃ kathetīti. Rūpe chandarāgappahānatthaṃ.
Evaṃ kirassa ahosi "rāhulassa attabhāvaṃ nissāya chandarāgo uppanno,
heṭṭhāpassa 1- saṅkhepena rūpakammaṭṭhānaṃ kathitaṃ. Idānissapi cattāḷīsāya 2-
ākārehi attabhāvaṃ vibhajetvā 3- visaṅkharitvā tannissitaṃ chandarāgaṃ
anuppattidhammataṃ āpādessāmī"ti. Atha ākāsadhātuṃ kasmā vitthāresīti.
Upādārūpadassanatthaṃ. Heṭṭhā hi cattāri mahābhūtāneva kathitāni, na upādārūpaṃ.
Tasmā iminā mukhena taṃ dassetuṃ ākāsadhātuṃ vitthāresi. Apica ajjhattikena ākāsena
paricchinnarūpaṃpi pākaṭaṃ hoti.
               Ākāsena paricchinnaṃ          rūpaṃ yāva vibhūsitaṃ 4-
               tasseva 5- āvibhāvatthaṃ       taṃ pakāsesi nāyako.
     Ettha ca 6- purimāsu tāva catūsu yaṃ vattabbaṃ, taṃ mahāhatthipadopame
vuttameva.
      [118] Ākāsadhātuyaṃ ākāsagatanti ākāsabhāvaṃ gataṃ. Upādinnanti ādinnaṃ
gahitaṃ parāmaṭṭhaṃ, sarīraṭṭhakanti attho. Kaṇṇacchiddanti maṃsalohitādīhi samphuṭṭhaṃ
kaṇṇavivaraṃ. 7- Nāsacchiddādīsupi eseva nayo. Yena cāti yena chiddena.
Ajjhoharatīti anto paveseti, jivhābandhanato hi yāva udarapaṭalā manussānaṃ
vidatthicaturaṅgulaṃ chinnaṭṭhānaṃ hoti. Taṃ sandhāyetaṃ vuttaṃ. Yattha cāti yasmiṃ
@Footnote: 1 cha.Ma. heṭṭhā cassa   2 cha.Ma. dvicattālīsāya  3 cha.Ma. virājetvā
@4 cha.Ma. yāti vibhūtataṃ   5 cha.Ma. tassevaṃ  6 cha.Ma. pana  7 cha.Ma. samphuṭṭhākaṇṇavivaraṃ

---------------------------------------------------------------------------------------------
page104.
Okāse. Santiṭṭhatīti patiṭṭhāti. Manussānañhi mahantaṃ paṭaparissāvanaṃ mahantañca 1-
udarapaṭalaṃ nāma hoti. Taṃ sandhāyetaṃ vuttaṃ. Adhobhāgaṃ nikkhamatīti yena heṭṭhā
nikkhamati. Dvattiṃsahatthamattaṃ ekavīsatiyā ṭhānesu vaṅkaṃ 2- antaṃ nāma
hoti. Taṃ sandhāyetaṃ vuttaṃ. Yaṃ vā pana aññaṃpīti iminā sukhumaṃ sukhumaṃ
cammamaṃsādiantaragatañceva lomakūpabhāvena ca ṭhitaṃ ākāsaṃ dasseti. Sesametthāpi
paṭhavīdhātuādīsu vuttanayeneva veditabbaṃ.
      [119] Idānissa tādibhāvalakkhaṇaṃ ācikkhanto paṭhavīsamantiādimāha.
Iṭṭhāniṭṭhesu hi arajjanto adūsanto 3- tādī nāma hoti. Manāpāmanāpāti
ettha aṭṭhalobhasahagatacittasampayuttā manāpā nāma, dvedomanassacittasampayuttā
amanāpā nāma. Cittaṃ na pariyādāya ṭhassantīti ete phassā uppajjitvā tava
cittaṃ antomuṭṭhigataṃ karonto viya pariyādāya gahetvā ṭhātuṃ na sakkhissanti
"ahaṃ sobhāmi, mayhaṃ vaṇṇāyatanaṃ pasannan"ti puna attabhāvaṃ nissāya chandarāgo
nuppajjissati. Gūthagatantiādīsu gūthameva gūthagataṃ. Evaṃ sabbattha.
      Na katthaci patiṭṭhitoti paṭhavīpabbatarukkhādīsu ekasmiṃpi na patiṭṭhito,
yadi hi paṭhaviyaṃ patiṭṭhito bhaveyya, paṭhaviyā bhijjamānāya saheva bhijjeyya,
pabbate patamāne saheva pateyya, rukkhe chijjamāne saheva chijjeyya.
      [120] Mettaṃ rāhulāti kasmā ārabhi? tādibhāvassa kāraṇadassanatthaṃ.
Heṭṭhā hi tādibhāvalakkhaṇaṃ dassitaṃ, na ca sakkā ahaṃ tādī homīti akāraṇā
bhavituṃ, napi "ahaṃ uccākulappasuto bahussuto lābhī, maṃ rājarājamahāmattādayo
bhajanti, ahaṃ tādī homī"ti imehi kāraṇehi koci tādī nāma na 4- hoti,
mettādibhāvanāya pana hotīti tādibhāvassa kāraṇadassanatthaṃ imaṃ desanaṃ ārabhi.
      Tattha bhāvayatoti upacāraṃ vā appanaṃ vā pāpentassa. Yo byāpādoti
yo satte kopo, so pahīyissati. Vihesāti pāṇiādīhi sattānaṃ vihiṃsanaṃ. Aratīti
pantasenāsanesu ceva adhikusaladhammesu ca ukkaṇṭhitatā. 5- Paṭighoti yattha katthaci
@Footnote: 1 cha.Ma. paṭaparissāvanamattañca          2 Ma. ṭhitaṃ      3 cha.Ma. adussanto
@4 cha.Ma. ayaṃ saddo na dissati          5 Ma. ukkaṇṭhitā

---------------------------------------------------------------------------------------------
page105.
Sattesu saṅkhāresu ca paṭihaññanakileso. Asubhanti uddhumātakādīsu upacārappanaṃ.
Uddhumātakādīsu asubhabhāvanā ca nāmesā vitthārato visuddhimagge kathitāva. Rāgoti
pañcakāmaguṇikarāgo. Aniccasaññanti aniccānupassanāya sahajātasaññaṃ, vipassanāeva
vā esā asaññāpi saññāsīsena saññāti vuttā. Asmimānoti rūpādīsu
asmīti māno.
      [121] Idāni therena pucchitaṃ pañhaṃ vitthārento ānāpānassatintiādimāha.
Tattha idaṃ kammaṭṭhānañca kammaṭṭhānabhāvanā ca pāliattho ca saddhiṃ ānisaṃsakathāya sabbo
sabbākārena visuddhimagge anussatiniddese vitthāritoyeva. Imaṃ desanaṃ bhagavā
neyyapuggalavaseneva pariniṭṭhapesīti.
                    Papañcasūdaniyā majjhimanikāyaṭṭhakathāya
                   mahārāhulovādasuttavaṇṇanā niṭṭhitā.
                              Dutiyaṃ.
                          -------------
                     3. Cūḷamāluṅkyasuttavaṇṇanā 1-
      [122] Evamme sutanti māluṅkyasuttaṃ. Tattha māluṅkyaputtassāti
evaṃnāmakassa therassa. Ṭhapitāni paṭikkhittānīti diṭṭhigatāni nāma abyākātabbānīti
evaṃ ṭhapitāni ceva paṭikkhittāni ca. Tathāgatoti satto. Tamme na ruccatīti taṃ
abyākaraṇaṃ mayhaṃ na ruccati. Sikkhaṃ paccakkhāyāti sikkhaṃ paṭikkhipitvā.
      [125] Ko santo kaṃ paccācikkhasīti yācako vā hi yācitakaṃ paccācikkheyya,
yācitako vā yācakaṃ. Tvaṃ neva yācako na yācitako, sodāni tvaṃ ko santo kaṃ
paccācikkhasīti attho.
      [126] Viddho assāti parasenāya ṭhitena viddho bhaveyya. Gāḷhalepanenāti 2-
bahalalepanena. Bhisakkanti vejjaṃ. Sallakattanti sallakantanaṃ sallakantiya
@Footnote: 1 cha.Ma. cūḷamālukyasutta....         2 cha.Ma. gāḷhapalepanena

---------------------------------------------------------------------------------------------
page106.
Suttapāṭhakaṃ. 1- Akkassāti akkavāke gahetvā jiyaṃ karonti. Tena vuttaṃ
"akkassā"ti. Saṇṭhassāti 2- veṇuvilīvassa. Maruvākhīrapaṇṇīnaṃpi vākehiyeva karonti.
Tena vuttaṃ yadi vā maruvāya yadi vā khīrapaṇṇinoti. Gacchanti pabbatagacchanadīgacchādīsu
jātaṃ. Ropīmanti ropetvā vaḍḍhitaṃ saravanato saraṃ gahetvā kataṃ. Sithilahanunoti
evaṃnāmakassa pakkhino. Roruvassāti 3- kāḷasīhassa. Semhārassāti makkaṭassa.
Evaṃ noti etāya diṭṭhiyā sati na hotīti attho.
      [127] Attheva jātīti etāya diṭṭhiyā sati brahmacariyavāsova natthi,
jāti pana atthiyeva. Tathā jarāmaraṇādīnīti dasseti. Yesāhanti yesaṃ ahaṃ.
Nighātanti upaghātaṃ vināsaṃ. Mama sāvakā hi etesu nibbinnā 4- idheva nibbānaṃ
pāpuṇantīti adhippāyo.
      [128] Tasmātihāti yasmā abyākatametaṃ, catusaccameva mayā byākataṃ,
tasmāti attho. Nahetaṃ māluṅkyaputta atthasaṇhitanti etaṃ diṭṭhigataṃ vā etaṃ
diṭṭhigataṃ vā etaṃ byākaraṇaṃ vā kāraṇanissitaṃ na hoti. Na ādibrahmacariyakanti
brahmacariyassa ādimattaṃpi pubbabhāgasīlamattaṃpi na hoti. Na nibbidāyātiādīsu
vaṭṭe nibbindanatthāya 5- vā virajanatthāya vā vaṭṭanirodhāya vā rāgādivūpasamatthāya
vā abhiññeyyadhamme abhijānanatthāya vā catumaggasaṅkhātasambodhatthāya vā
asaṅkhatanibbānasacchikiriyaṭṭhāya vā na hoti. Etañhīti etaṃ catusaccabyākaraṇaṃ.
Ādibrahmacariyakanti brahmacariyassa ādibhūtaṃ pubbaṭṭhānaṃ. 6- Sesaṃ
vuttapaṭipakkhanayena veditabbaṃ. Imaṃpi desanaṃ bhagavā neyyapuggalavasena niṭṭhapesīti.
                    Papañcasūdaniyā majjhimanikāyaṭṭhakathāya
                      māluṅkyasuttavaṇṇanā niṭṭhitā.
                              Tatiyaṃ.
                        -----------------
@Footnote: 1 cha.Ma. sallakantiyasuttavācakaṃ  2 cha.Ma. saṇhassāti  3 cha.Ma. bheruvassāti
@4 Sī. nibbiṇṇā, Ma. nibbindanto  5 Ma. nibbidatthāya  6 cha.Ma. pubbapadaṭṭhānaṃ

---------------------------------------------------------------------------------------------
page107.
                          4. Mahāmāluṅkyasuttavaṇṇanā
      [129] Evamme sutanti mahāmāluṅkyasuttaṃ. Tattha orambhāgiyānīti
heṭṭhākoṭṭhāsikāni kāmabhave nibbattisaṃvattanikāni. Saṃyojanānīti bandhanāni.
Kassa kho nāmāti kassa devassa vā manussassa vā desitāni dhāresi, kiṃ
tvameveko assosi, na añño kocīti. Anusetīti appahīnatāya anuseti.
Anusayamāno saṃyojanaṃ nāma hoti.
      Ettha ca bhagavatā saṃyojanaṃ pucchitaṃ, therenapi saṃyojanameva byākataṃ.
Evaṃ santepi kassa 1- vāde bhagavatā doso āropito. So kasmāti ce. Therassa
tathāladdhikattā. Ayaṃ hi tassa laddhi "samudācārakkhaṇeyeva kilesehi saṃyutto
nāma hoti, itarasmiṃ khaṇe asaṃyutto"ti. Tenassa bhagavatā doso āropito.
Athāyasmā ānando cintesi "bhagavatā bhikkhusaṃghassa dhammaṃ desissāmīti attano
dhammatāyeva ayaṃ dhammadesanā āraddhā, sā iminā apaṇḍitenapi 2- bhikkhunā
visaṃvāditā, handāhaṃ bhagavantaṃ yācitvā bhikkhūnaṃ dhammaṃ desessāmī"ti. So
evamakāsi. Taṃ dassetuṃ "evaṃ vutte āyasmā ānando"tiādi vuttaṃ.
      Tattha sakkāyadiṭṭhipariyuṭṭhitenāti sakkāyadiṭṭhiyā gahitena abhibhūtena.
Sakkāyadiṭṭhiparetenāti sakkāyadiṭṭhiyā anugatena. Nissaraṇanti diṭṭhinissaraṇaṃ
nāma nibbānaṃ, taṃ yathābhūtaṃ nappajānāti. Appaṭivinītāti avinoditā anīhatā.
Orambhāgiyasaṃyojananti heṭṭhābhāgiyasaṃyojanaṃ nāma hoti. Sesapadesupi eseva
nayo. Sukkapakkho uttānatthoyeva. "sānusayā pahīyatī"ti vacanato panettha
ekacce "aññaṃ saññojanaṃ, añño anusayo"ti vahanti. Yathā hi "sabyañjanaṃ
bhattan"ti vutte bhattato aññaṃ byañjanaṃ hoti, evaṃ "sānusayā"ti vacanato
pariyuṭṭhānasakkāyadiṭṭhito aññena anusayena bhavitabbanti tesaṃ laddhi. Te
"sasīsaṃ pārupitvā"tiādīhi paṭikkhipitabbā. Na hi sīsato añño puriso atthi.
Athāpi siyā "yadi tadeva saṃyojanaṃ so anusayo, evaṃ sante bhagavatā therassa
@Footnote: 1 cha.Ma. tassa                          2 cha.Ma. apaṇḍitena

---------------------------------------------------------------------------------------------
page108.
Taruṇūpamo upārambho duāropito hotī"ti. Na duāropito, kasmā?
evaṃladdhikattāti vitthāritametaṃ. Tasmā soyeva kileso bandhanaṭṭhena saṃyojanaṃ,
appahīnaṭṭhena anusayoti idamatthaṃ sandhāya bhagavatā "sānusayā pahīyatī"ti evaṃ
vuttanti veditabbaṃ.
      [132] Tacaṃ chetvātiādīsu idaṃ opammasaṃsandanaṃ:- tacacchedo viya hi
samāpatti daṭṭhabbā, pheggucchedo viya vipassanā, sāracchedo viya maggo.
Paṭipadā pana lokiyalokuttaramissakāva vaṭṭati. Evamete daṭṭhabbāti evarūpā
puggalā evaṃ daṭṭhabbā.
      [133] Upadhivivekāti upadhivivekena. Iminā pañcakāmaguṇaviveko kathito.
Akusalānaṃ dhammānaṃ pahānāyāti iminā nīvaraṇappahānaṃ kathitaṃ. Kāyaduṭṭhullānaṃ
paṭipassaddhiyāti iminā kāyālasiyapaṭipassaddhi kathitā. Vivicceva kāmehīti
upadhivivekena kāmehi vinā hutvā. Vivicca akusalehīti akusalānaṃ dhammānaṃ pahānena
kāyaduṭṭhullānaṃ paṭipassaddhiyā ca akusalehi vinā hutvā. Yadeva tattha hotīti yaṃ
tattha 1- antosamāpattiyaṃ samāpattikkhaṇe ceva 1- samāpattisamuṭṭhitañca
rūpādidhammajātaṃ hoti. Te dhammeti te rūpagatantiādinā nayena vutte rūpādayo dhamme.
Aniccatoti na niccato. Dukkhatoti na sukhato. Rogatotiādīsu ābādhaṭṭhena
rogato, antodosaṭṭhena gaṇḍato, anupaviṭṭhaṭṭhena dukkhajananaṭṭhena ca sallato,
dukkhaṭṭhena aghato, rogaṭṭhena ābādhato, āsakaṭṭhena parato, palujjanaṭṭhena
palokato, nissattaṭṭhena suññato, na attaṭṭhena anattato. Tattha aniccato
palokatoti dvīhi padehi aniccalakkhaṇaṃ kathitaṃ, dukkhatotiādīhi chahi dukkhalakkhaṇaṃ,
parato suññato anattatoti tīhi anattalakkhaṇaṃ.
      So tehi dhammehīti so tehi evaṃ tilakkhaṇaṃ āropetvā diṭṭhehi
antosamāpattiyaṃ pañcakkhandhadhammehi. Cittaṃ paṭipādetīti 2- cittaṃ paṭisaṃpādeti 3-
@Footnote: 1-1 cha.Ma. antosamāpattikkhaṇeyeva   2 Ma. patiṭṭhāpetīti cha. paṭivāpetīti
@3 cha.Ma. paṭisaṃharati

---------------------------------------------------------------------------------------------
page109.
Moceti apaṇeti. Upasaṃdaratīti vipassanācittaṃ tāva savanavasena thutivasena
pariyattivasena paññattivasena ca santaṃ 1- nibbānanti evaṃ asaṅkhatāya amatāya
dhātuyā upasaṃharati. Maggacittaṃ nibbānaṃ ārammaṇakaraṇavaseneva etaṃ santaṃ etaṃ
paṇītanti na evaṃ vadati, iminā pana ākārena taṃ paṭivijjhanto tattha cittaṃ
upasaṃharatīti attho. So tattha ṭhitoti tāya tilakkhaṇārammaṇāya vipassanāya
ṭhito. Āsavānaṃ khayaṃ pāpuṇātīti anukkamena cattāro magge bhāvetvā pāpuṇāti.
Teneva dhammarāgenāti samathavipassanādhamme chandarāgena. Samathavipassanāsu hi
sabbaso chandarāgaṃ pariyādātuṃ sakkonto arahattaṃ pāpuṇāti, asakkonto
anāgāmī hoti.
      Yadeva tattha hoti vedanāgatanti idha pana rūpaṃ na gahitaṃ. Kasmā?
Samatikkantattā. Ayaṃ hi heṭṭhā rūpāvacarajjhānaṃ samāpajjitvā rūpaṃ atikkamitvā
arūpāvacarasamāpattiṃ samāpannoti samathavasenapinena rūpaṃ atikkantaṃ, heṭṭhā rūpaṃ
sammadeva sammasitvā taṃ atikkamma idāni arūpaṃ sammasatīti vipassanāvasenapinena
rūpaṃ atikkantaṃ. Arūpe pana sabbasopi rūpaṃ natthīti taṃ sandhāyapi idha rūpaṃ na
gahitaṃ, 2- sammā na gahitaṃ. 2-
      Atha kiñcarahīti kiṃ pucchāmīti pucchati? samathavasena gacchato cittekaggatā
dhuraṃ hoti, so cetovimutto nāma. Vipassanāvasena gacchato paññā dhuraṃ hoti,
so paññāvimutto nāmāti ettha therassa kaṅkhā natthi. Ayaṃ sabhāvadhammoyeva,
samathavaseneva pana gacchantesu eko cetovimutto nāma hoti, ekopaññāvimutto.
Vipassanāvasena gacchantesupi eko paññāvimutto nāma hoti, eko ceto vimuttoti
ettha kiṃ kāraṇanti pucchati.
      Indriyavemattataṃ vadāmīti indriyanānattataṃ vadāmi. Idaṃ vuttaṃ hoti,
na tvaṃ ānanda dasa pāramiyo pūretvā sabbaññutaṃ 3- paṭivijjhi, tena te
etaṃ apākaṭaṃ. Ahaṃ pana paṭivijjhiṃ, tena me etaṃ pākaṭaṃ. Ettha hi
@Footnote: 1 cha.Ma. ca etaṃ santaṃ       2-2 cha.Ma. ime pāṭhā na dissanti    3 Sī. sabbantaṃ

---------------------------------------------------------------------------------------------
page110.
Indriyanānattatā kāraṇaṃ. Samathavaseneva hi gacchantesu ekassa bhikkhuno
cittekaggatā dhuraṃ hoti, so cetovimutto nāma hoti. Ekassa paññā dhuraṃ
hoti, so paññāvimutto nāma hoti. Vipassanāvaseneva ca gacchantesu ekassa
paññā dhuraṃ hoti, so paññāvimutto nāma hoti. Ekassa cittekaggatā dhuraṃ
hoti, so cetovimutto nāma hoti. Dve aggasāvakā samathavipassanādhurena
arahattaṃ pattā. Tesu dhammasenāpati paññāvimutto jāto, mahāmoggallānatthero
cetovimutto. Iti indriyavemattaṃ ettha kāraṇanti veditabbaṃ. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                    mahāmāluṅkyasuttavaṇṇanā niṭṭhitā.
                              Catutthaṃ.
                         --------------
                        5. Bhaddālisuttavaṇṇanā
      [134] Evamme sutanti bhaddālisuttaṃ. Tattha ekāsanabhojananti ekasmiṃ
purebhatte asanabhojanaṃ bhuñjitabbabhattanti attho. Appābādhatantiādīni kakacopame
vitthāritāni. Na ussahāmīti na sakkomi. Siyā kukkuccaṃ siyā vippaṭisāroti
evaṃ bhuñjanto yāvajīvaṃ brahmacariyaṃ carituṃ sakkhissāmi nu kho, na nu khoti iti
me vippaṭisārakukkuccaṃ bhaveyyāti attho. Ekadesaṃ bhuñjitvāti porāṇakattherā
kira patte bhattaṃ pakkhipitvā sappimhi dinne sappinā uṇhameva 1- thokaṃ
bhuñjitvā hatthe dhovitvā avasesaṃ bahi nīharitvā chāyūdakaphāsuke ṭhāne
nisīditvā bhuñjanti. Etaṃ sandhāya satthā āha. Bhaddāli pana cintesi "sace
@Footnote: 4 Sī. uṇhuṇhameva

---------------------------------------------------------------------------------------------
page111.
Sakiṃ pattaṃ pūretvā dinnaṃ bhattaṃ bhuñjitvā puna pattaṃ dhovitvā odanassa
pūretvā laddhaṃ bahi nīharitvā chāyūdakaphāsuke ṭhāne bhuñjeyya, iti evaṃ
vaṭṭeyya, itarathā ko sakkotī"ti. Tasmā evaṃpī kho ahaṃ bhante na ussahāmīti
āha. Ayaṃ kira atīte anantarāya jātiyā kākayoniyaṃ nibbatti. Kākā ca
nāma mahāchātakā honti. Tasmā chātakatthero nāma ahosi. Tassa pana
viravantasseva bhagavā taṃ madditvā ajjhottharitvā "yo pana bhikkhu vikāle
khādanīyaṃ vā bhojanīyaṃ vā khādeyya vā bhuñjeyya vā pācittiyan"ti 1- sikkhāpadaṃ
paññapesi. Tena vuttaṃ athakho āyasmā bhaddāli .pe. Anussāhaṃ pavedesīti.
      Yathātanti yathā aññopi sikkhāya na paripūrakārī ekavihārepi vasanto
satthu sammukhībhāvaṃ na dadeyya, tatheva na adāsīti attho. Neva bhagavato
upaṭṭhānaṃ agamāsi, na dhammadesanaṭṭhānaṃ na vitakkamāḷakaṃ, na ekabhikkhācāramaggaṃ
paṭipajji. Yasmiṃ kule bhagavā nisīdati, tassa dvārepi na aṭṭhāsi. Sacassa
vasanaṭṭhānaṃ bhagavā gacchati, so puretarameva ñatvā aññattha gacchati.
Saddhāpabbajito kiresa kulaputto parisuddhasīlo. Tenassa na añño vitakko
ahosi, "mayā nāma udarakāraṇā bhagavato sikkhāpadapaññāpanaṃ paṭibāhitaṃ,
ananucchavikaṃ me katan"ti ayameva vitakko ahosi. Tasmā ekavihāre vasantopi
lajjāya satthu sammukhībhāvaṃ nādāsi.
      [135] Cīvarakammaṃ karontīti manussā bhagavato cīvarasāṭakaṃ adaṃsu, taṃ
gahetvā cīvaraṃ karonti. Etaṃ desanti 2- etaṃ okāsaṃ etaṃ aparādhaṃ, satthu
sikkhāpadapaññāpanassa 3- paṭibāhitakāraṇaṃ sādhukaṃ manasikarohīti attho. Dukkarataranti
vassaṃ hi vasitvā disā pakkante bhikkhū kuhiṃ vasitthāti pucchanti. Tehi jetavane
vasimhāti vutte "āvuso bhagavā imasmiṃ antovasse kataraṃ jātakaṃ kathesi,
kataraṃ suttantaṃ, kataraṃ sikkhāpadaṃ paññapesī"ti pucchitāro honti. Tato
"vikālabhojanasikkhāpadaṃ paññapesi, bhaddāli nāma naṃ eko thero paṭibāhī"ti
@Footnote: 1 vi. mahāvi. 2/248/235 bhojanavagga               2 cha.Ma. etaṃ dosakanti
@3 cha.Ma. sikkhāpadaṃ paññapentassa

---------------------------------------------------------------------------------------------
page112.
Vakkhanti. Taṃ sutvā bhikkhū "bhagavatopi nāma sikkhāpadaṃ paññapentassa paṭibāhituṃ 1-
ayuttaṃ akāraṇan"ti vadanti. Evaṃ te ayaṃ doso mahājanantare pākaṭo
hutvā duppaṭikārataṃ āpajjissatīti maññamānā evamāhaṃsu. Apica aññepi
bhikkhū pavāretvā satthu santikaṃ āgamissanti. Atha tvaṃ "ethāvuso 2- mama
satthāraṃ khamāpentassa sahāyā hothā"ti saṃghaṃ sannipātessasi. Tattha āgantukā
pucchissanti "āvuso kiṃ imināpi bhikkhunā katan"ti. Tato etamatthaṃ sutvā
"bhāriyaṃ kataṃ bhikkhunā, dasabalaṃ nāma paṭibāhissatīti ayuttametan"ti vakkhanti.
Evaṃpi te ayaṃ aparādho mahājanantare pākaṭo hutvā duppaṭikārataṃ āpajjissatīti
maññamānāpi evamāhaṃsu. Athakho 3- bhagavā pavāretvā cārikaṃ pakkamissati, atha
tvaṃ gatagataṭṭhāne bhagavato khamāpanatthāya saṃghaṃ sannipātessasi. Tatra disāvāsino
bhikkhū pucchissanti "āvuso kiṃ iminā bhikkhunā katan"ti .pe. Duppaṭikārataṃ
āpajjissatīti maññamānāpi evamāhaṃsu.
      Etadavocāti appaṭirūpaṃ mayā kataṃ, bhagavā pana mahantepi aguṇe
alaggitvā mayhaṃ accayaṃ paṭiggaṇhissatīti maññamāno etaṃ "accayo maṃ bhante"ti
ādivacanaṃ avoca. Tattha accayoti aparādho. Maṃ accagamāti maṃ atikkamma
abhibhavitvā pavatto. Paṭiggaṇhātūti khamatu. Āyatiṃ saṃvarāyāti  anāgate saṃvaraṇatthāya,
puna evarūpassa aparādhassa dosassa khalitassa akaraṇatthāya. Tagghāti ekaṃsena.
Samayopi kho te bhaddālīti bhaddāli tayā paṭivijjhitabbayuttakaṃ ekaṃ kāraṇaṃ
atthi, taṃpi te na paṭividdhaṃ na sallakkhitanti dasseti.
      [136] Ubhatobhāgavimuttotiādīsu dhammānusārī, saddhānusārīti dve
ekacittakkhaṇikā maggasamaṅgipuggalā. Ete pana sattapi ariyapuggale bhagavatāpi
evaṃ āṇāpetuṃ na yuttaṃ, bhagavatā āṇatte tesaṃpi evaṃ kātuṃ na yuttaṃ.
Aṭṭhānaparikappavasena pana ariyapuggalānaṃ suvacabhāvadassanatthaṃ bhaddālittherassa
ca dubbacabhāvadassanatthametaṃ vuttaṃ.
@Footnote: 1 cha.Ma. paṭibāhitaṃ            2 Ma. evaṃ āvuso         3 cha.Ma. atha vā

---------------------------------------------------------------------------------------------
page113.
      Api nu tvaṃ tasmiṃ samaye ubhatobhāgavimuttoti desanaṃ kasmā ārabhi?
bhaddālissa niggaṇhanatthaṃ. Ayaṃ hettha adhippāyo:- bhaddāli ime satta
ariyapuggalā loke dakkhiṇeyyā mama sāsane sāmino, mayi sikkhāpadaṃ paññapente
paṭibāhitabbayuttakāraṇe sati etesaṃ paṭibāhituṃ yuttaṃ. Tvaṃ pana mama sāsanato
bāhirako, mayi sikkhāpadaṃ paññapente tuyhaṃ paṭibāhituṃ na yuttanti.
      Ritto tucchoti anto ariyaguṇānaṃ abhāvena rittako tucchako, issaravacane
kiñci na hoti. Yathādhammaṃ paṭikarosīti yathā dhammo ṭhito, tatheva karosi, khamāpesīti
vuttaṃ hoti. Tante mayaṃ paṭiggaṇhāmāti taṃ tava aparādhaṃ mayaṃ khamāma. Vuḍḍhi
hesā bhaddāli ariyassa vinayeti esā bhaddāli ariyassa vinaye buddhassa
bhagavato sāsane vuḍḍhi nāma. Katamā? accayaṃ accayato disvā yathādhammaṃ
paṭikaritvā āyatiṃ saṃvarāpajjanā. Desanaṃ pana puggalādhiṭṭhānaṃ karonto "yo
accayaṃ accayato disvā yathādhammaṃ paṭikaroti, āyatiṃ saṃvaraṃ āpajjatī"ti āha.
      [137] Satthāpi upavadatīti "asukavihāravāsī asukassa therassa saddhivihāriko
asukassa antevāsiko itthannāmo nāma bhikkhu lokuttaradhammaṃ nibbattetuṃ
araññaṃ paviṭṭho"ti sutvā "kiṃ tassa araññavāsena, yo mayhaṃ pana sāsane
sikkhāya aparipūrakārī"ti evaṃ upavadati. Sesapadesupi eseva nayo, apicettha
devatā na kevalaṃ upavadanti. Bheravārammaṇaṃ dassetvā palāyanākāraṃpi karonti.
Attāpi attānanti sīlaṃ āvajjantassa saṅkiliṭṭhaṭṭhānaṃ pākaṭaṃ hoti, cittaṃ
vidhāvati, na kammaṭṭhānaṃ allīyati. So "kimmādisassa araññavāsenā"ti vippaṭisārī
uṭṭhāya pakkamati. Attāpi attānaṃ upavaditoti attanāpi attā upavadito,
ayameva vā pāṭho. Sukkapakkho vuttapaccanīkanayena veditabbo. So vivicceva
kāmehītiādi evaṃ sacchikarotīti dassanatthaṃ vuttaṃ.
      [140] Pavayha pavayha 1- kāraṇaṃ kārentīti appamattakepi dose
niggahetvā punappunaṃ kārenti. No tathāti mahantepi aparādhe yathā itaraṃ,
evaṃ pavayha na kārenti, so kira "āvuso bhaddāli mā cintayittha, evarūpaṃ
@Footnote: 1 cha.Ma. pasayha pasayha, evamuparipi

---------------------------------------------------------------------------------------------
page114.
Nāma hoti, ehi satthāraṃ khamāpehī"ti bhikkhusaṃghatopi kañci bhikkhuṃ pesetvā
attano santikaṃ pakkosāpetvā "bhaddāli mā cintayittha, evarūpaṃ nāma hotī"ti
evaṃ satthu santikāpi anuggahaṃ paccāsiṃsati. Tato "bhikkhusaṃghenāpimhi 1- na
samassāsito satthārāpī"ti cintetvā evamāha.
      Atha bhagavā bhikkhusaṃghopi satthāpi ovaditabbayuttakameva ovadati, na
itaranti dassetuṃ idha bhaddāli ekaccotiādimāha. Tattha aññenāññantiādīni
anumānasutte vitthāritāni. Na sammā vattatīti sammāvattamhi 2- na vattati. Na
lomaṃ pātetīti anulomavatte na vattati, vilomameva gaṇhati. Na nitthāraṃ 3- vattatīti
nitthāraṇakavattamhi na vattati, āpattivuṭṭhānatthaṃ turitaturito chandajāto na
hoti. Tatrāti tasmiṃ tassa dubbacakaraṇe. Abhiṇhāpattikoti nirantarāpattiko.
Āpattibahuloti sāpattikakālovassa bahu, suddho nirāpattikakālo appoti attho.
Na khippameva vūpasammatīti khippaṃ na vūpasammati, dīghasuttaṃ hoti. Vinayadharā
pādadhovanakāle āgataṃ "gacchāvuso vattavelā"ti vadanti. Puna kālaṃ maññitvā
āgataṃ "gacchāvuso tuyhaṃ vihāravelā, gacchāvuso sāmaṇerādīnaṃ uddesadānavelā,
amhākaṃ nhānavelā, therūpaṭṭhānavelā, mukhadhovanavelā"tiādīni vatvā divasabhāgepi
rattibhāgepi āgataṃ uyyojentiyeva. "kāya velāya bhante okāso bhavissatī"ti
vuttepi "gacchāvuso, tvaṃ imameva ṭhānaṃ jānāsi, asuko nāma vinayadharatthero
sinehapānaṃ pivati, asuko virecanaṃ kāreti, kasmā turitosī"tiādīni vatvā
dīghasuttameva karonti.
      [141] Khippameva vūpasammatīti lahuṃ vūpasammati, na dīghasuttaṃ hoti.
Ussukkāpannā bhikkhū "āvuso ayaṃ subbaco bhikkhu, janapadavāsino nāma
gāmantasenāsane vasanaṭṭhānanisajjādīni na phāsukāni honti, bhikkhācāropi
dukkho hoti, sīghamassa adhikaraṇaṃ vūpasamemā"ti sannipatitvā āpattito
vuṭṭhāpetvā suddhante 4- patiṭṭhāpenti.
@Footnote: 1 cha.Ma. bhikkhusaṃghenāpi  2 cha.Ma. sammā vattampi  3 cha.Ma. netthāraṃ 4 Sī. suddhatte

---------------------------------------------------------------------------------------------
page115.
      [142] Adhiccāpattikoti kadāci āpajjati. 1- So kiñcāpi lajjī hoti
pakatatto, dubbacattā panassa bhikkhū tatheva paṭipajjanti.
      [144] Saddhāmattakena vahati pemamattakenāti ācariyūpajjhāyesu
appamattikāya gehassitasaddhāya appamattakena gehassitapemena yāpeti.
Paṭisandhiggahaṇasadisā hi ayaṃ pabbajjā nāma, navapabbajito pabbajjāya guṇaṃ ajānanto
ācariyūpajjhāyesu pemamattena yāpeti, tasmā evarūpā saṅgaṇhitabbā
anuggaṇhitabbā. 2- Appamattakaṃpi hi saṅgahaṃ labhitvā pabbajjāya ṭhitā
abhiññāppattā mahāsamaṇā bhavissanti. Ettakena kathāmaggena "ovaditabbayuttakaṃ
ovadanti, na itaran"ti idameva bhagavatā dassitaṃ.
      [145] Aññāya saṇṭhahiṃsūti arahatte patiṭṭhahiṃsu. Sattesu hāyamānesūti
paṭipattiyā hāyamānāya sattā hāyanti nāma. Saddhamme antaradhāyamāneti
paṭipattisaddhamme antaradhāyamāne. Paṭipattisaddhammopi hi paṭipattipūrakesu sattesu
asati antaradhāyati 3- nāma. Āsavaṭṭhānīyāti āsavā tiṭṭhanti etesūti
āsavaṭṭhānīyā. Yesu diṭṭhadhammikasamparāyikā parūpavādavippaṭisāravadhabandhanādayo
ceva apāyadukkhavisesabhūtā ca āsavā tiṭṭhantiyeva. Tasmā 4- nesaṃ te kāraṇaṃ
hontīti attho. Te āsavaṭṭhānīyā vītikkamadhammā yāva na saṃghe pātubhavanti,
na tāva satthā sāvakānaṃ sikkhāpadaṃ paññapetīti ayamettha yojanā.
      Evaṃ akālaṃ dassetvā puna kālaṃ dassetuṃ yato ca kho bhaddālītiādimāha.
Tattha yatoti yadā, yasmiṃ kāleti vuttaṃ hoti. Sesaṃ vuttānusāreneva veditabbaṃ.
Ayaṃ vā ettha saṅkhepattho:- yasmiṃ kāle āsavaṭṭhānīyā dhammāti saṅkhaṃ gatā
vītikkamadosā saṃghe pātubhavanti, tadā satthā sāvakānaṃ sikkhāpadaṃ paññapeti.
Kasmā? tesaṃyeva āsavaṭṭhānīyadhammasaṅkhātānaṃ vītikkamadosānaṃ paṭighātāya.
      Evaṃ āsavaṭṭhānīyānaṃ dhammānaṃ anuppattiṃ sikkhāpadapaññattiyā akālaṃ,
uppattiñca kālanti vatvā idāni tesaṃ dhammānaṃ anuppattikālañca
@Footnote: 1 cha.Ma. kadāci kadāci āpattiṃ              2 cha.Ma. ayaṃ pāṭho na dissati
@3 Ma. antaradhānesu                      4 cha.Ma. yasmā

---------------------------------------------------------------------------------------------
page116.
Uppattikālañca dassetuṃ na tāva bhaddāli idhekaccetiādimāha. Tattha mahattanti
mahantabhāvaṃ. Saṃgho hi yāva na theramajjhimānaṃ vasena mahattappatto hoti,
tāva senāsanāni pahonti, sāsane ekacce āsavaṭṭhānīyā 1- dhammā na
uppajjanti. Mahattappatte pana te uppajjanti, atha satthā sikkhāpadaṃ
paññapeti. Tattha mahattappatte saṃghe paññattasikkhāpadāni:-
               "yo pana bhikkhu anupasampannena uttaridvirattatirattaṃ sahaseyyaṃ
     kappeyya pācittiyaṃ. 2- Yā pana bhikkhunī anuvassaṃ vuṭṭhāpeyya pācittiyaṃ. 3-
     Yā pana bhikkhunī ekaṃ vassaṃ dve vuṭṭhāpeyya pācittiyan"ti 4-
iminā nayena veditabbāni.
      Lābhagganti lābhassa aggaṃ. Saṃgho hi yāva na lābhaggappatto hoti, na
tāva lābhaṃ paṭicca āsavaṭṭhānīyā dhammā uppajjanti. Patte pana uppajjanti,
atha satthā sikkhāpadaṃ paññapeti:-
               "yo pana bhikkhu acelakassa vā paribbājakassa vā paribbājikāya
          vā sahatthā khādanīyaṃ vā bhojanīyaṃ vā dadeyya pācittiyan"ti. 5-
      Idañhi lābhaggappatte saṃghe sikkhāpadaṃ paññattaṃ.
      Yasagganti yasassa aggaṃ. Saṃgho hi yāva na yasaggappatto hoti, na
tāva yasaṃ paṭicca āsavaṭṭhānīyā dhammā uppajjanti. Patte pana uppajjanti,
atha satthā sikkhāpadaṃ paññapeti "surāmerayapāne pācittiyan"ti. 6- Idañhi
yasaggappatte saṃghe sikkhāpadaṃ paññattaṃ.
      Bāhusaccanti bahussutabhāvaṃ. Saṃgho hi yāva na bāhusaccappatto hoti,
na tāva āsavaṭṭhānīyā dhammā uppajjanti. Bāhusaccappatte pana yasmā ekampi
nikāyaṃ dvepi nikāye pañcapi nikāye uggahetvā ayoniso ummajjamānā
@Footnote: 1 Sī. senāsane paṭicca āsavaṭṭhānīyā     2 vi. mahāvi. 2/51/132 musāvādavagga
@3 vi. bhikkhunī. 3/1171/206 kumārībhūtavagga  4 vi. bhikkhunī. 3/1175/207
@kumārībhūtavagga  5 vi. mahāvi. 2/270/245 acelakavagga  6 vi. mahāvi. 2/327/271
@surāpānavagga

---------------------------------------------------------------------------------------------
page117.
Puggalā rasena rasaṃ saṃsandetvā uddhammaṃ ubbinayaṃ satthusāsanaṃ dīpenti. Atha
satthā "yo pana bhikkhu evaṃ vadeyya tathāhaṃ bhagavatā dhammaṃ desitaṃ ājānāmi 1-
.pe. Samaṇuddesopi ce evaṃ vadeyyā"tiādinā 2- nayena sikkhāpadaṃ
paññapeti.
      Rattaññutappattoti ettha rattiyo jānantīti rattaññū. Attano
pabbajitadivasato paṭṭhāya bahurattiyo jānanti, cirapabbajitāti vuttaṃ hoti.
Rattaññūnaṃ bhāvaṃ rattaññutaṃ. Tatra rattaññutappatte saṃghe upasenavaṅgantaputtaṃ
ārabbha sikkhāpadaṃ paññattanti veditabbaṃ. So hāyasmā ūnadasavasse bhikkhū
upasampādente disvā ekavasso saddhivihārikaṃ upasampādesi. Atha bhagavā
sikkhāpadaṃ paññapesi "na bhikkhave ūnadasavassena upasampādetabbo, yo
upasampādeyya āpatti dukkaṭassā"ti. 3- Evaṃ paññatte sikkhāpade puna bhikkhū
"dasavassāmhā dasavassāmhā"ti bālā abyattā upasampādenti. Atha bhagavā
aparaṃpi sikkhāpadaṃ paññapesi "na bhikkhave bālena abyattena upasampādetabbo,
yo upasampādeyya, āpatti dukkaṭassa. Anujānāmi bhikkhave byattena
bhikkhunā paṭibalena dasavassena vā atirekadasavassena vā upasampādetun"ti. 3-
Rattaññutappattakāle dve sikkhāpadāni paññattānīti. 4-
      [146] Ājānīyasusūpamadhammapariyāyaṃ desesinti taruṇājānīyaupamaṃ katvā
dhammaṃ desayiṃ. Tatthāti 5- tasmiṃ asaraṇe. Na kho bhaddāli eseva hetūti na
esa sikkhāya aparipūrakāribhāvoyeva eko hetu.
      [147] Mukhādhāne kāraṇaṃ kāretīti khalibandhādīhi 6- mukhaṭṭhapane sādhukaṃ
gīvaṃ paggaṇhāpetuṃ kāraṇaṃ kāreti. Visūkāyikānītiādīhi visevanācāraṃ katheti.
Sabbāneva hetāni aññamaññavevacanāni. Tasmiṃ ṭhāneti tasmiṃ visevanācāre.
@Footnote: 1 vi. mahāvi. 2/418/307 sappāṇakavagga     2 vi. mahāvi. 2/429/314 sappāṇakavagga
@3 vi. mahā. 4/75/76 ācariyavattakathā      4 cha.Ma. iti-saddo na dissati
@5 cha.Ma. tatrāti                       6 cha.Ma. khalīnabandhādīhi

---------------------------------------------------------------------------------------------
page118.
Parinibbāyatīti nibbisevano hoti, taṃ visevanaṃ jahatīti attho. Yugādhāneti
yugaṭṭhapane yugassa sādhukaṃ gahaṇatthaṃ.
      Anukkameti cattāropi pāde ekappahāreneva ukkhipane ca nikkhipane
ca parasenāya hi 1- āvāṭe ṭhatvā asiṃ gahetvā āgacchantassa assassa
pāde chindanti. 2- Tasmiṃ samaye esa ekappahāreneva cattāropi pāde
ukkhipissatīti rajjubandhanavidhānena etaṃ kāraṇaṃ kārenti. 3- Maṇḍaleti yathā
asse nisinnoyeva bhūmiyaṃ patitaṃ āvudhaṃ gahetuṃ sakkoti, evaṃ karaṇatthaṃ
maṇḍale kāraṇaṃ kāreti. Khurakāseti aggaggakhurehi paṭhavīkamane rattiṃ
okkantakālasmiṃ hi yathā padasaddo na suyyati, tadatthaṃ ekasmiṃ ṭhāne saññaṃ
datvā aggaggakhureheva gamanaṃ sikkhāpenti, taṃ sandhāyetaṃ vuttaṃ. Dhāreti 4-
sīghavāhane. "dhāve"tipi pāṭho. 5- Attano parājaye sati palāyanatthaṃ, paraṃ
palāyantaṃ anubandhitvā gahaṇatthañca etaṃ kāraṇaṃ kāreti. Ravattheti ravatthāya. 6-
Yuddhakālasmiṃ hi hatthīsu vā koñcanādaṃ karontesu assesu vā hasantesu
rathesu vā nighosantesu yodhesu vā ukkuṭṭhiṃ karontesu tassa ravassa abhāyitvā
parasenapavesanatthaṃ idaṃ kāraṇaṃ 7- kariyati.
      Rājaguṇeti raññā jānitabbaguṇe. Kūṭakaṇṇarañño kira guḷavaṇṇo nāma
asso ahosi. Rājā pācīnadvārena nikkhamitvā cetiyapabbataṃ gamissāmīti
kadambanadītīraṃ 8- sampatto. Asso tīre ṭhatvā udakaṃ otarituṃ na icchati, rājā
assācariyaṃ āmantetvā "aho tayā asso sikkhāpito udakaṃ otarituṃ na
icchatī"ti āha. Ācariyo susikkhāpito deva asso, etassa 9- hi cittaṃ
`sacāhaṃ udakaṃ otarissāmi, vālaṃ temissati, vāle tinte rañño aṅge udakaṃ
pāteyyā'ti evaṃ tumhākaṃ sarīre udakapātanabhayena na otarati, vālaṃ
gaṇhāpethā"ti āha. Rājā tathā kāresi. Asso vegena otaritvā pāragato.
@Footnote: 1 Sī. parasenā yahiṃ   2 Sī. chindati    3 cha.Ma. karonti         4 cha.Ma. cha.Ma. javeti
@5 Sī. dhāveti sīghajavane, dhavanetipi pāṭho 6 cha.Ma. davatteti davattāya 7 cha.Ma. ayaṃ kāraṇā
@8 Ma. koṭumbanadītīraṃ, cha. kalambanadītīraṃ    9 cha.Ma. evamassa

---------------------------------------------------------------------------------------------
page119.
Etadatthaṃ idaṃ kāraṇaṃ 1- kariyati. Rājavaṃseti assarājavaṃse. Vaṃso heso 2-
assarājānaṃ, tathārūpena pahārena chinnabhinnasarīrāpi assārohaṃ parasenāya
apātetvā bahi nīharantiyeva. Etadatthaṃ kāraṇaṃ kāretīti attho.
      Uttame javeti javasampattiyaṃ, yathā uttamajavo hoti, evaṃ kāraṇaṃ
kāretīti attho. Uttame hayeti uttamahayabhāve, yathā uttamahayo hoti, evaṃ
kāraṇaṃ kāretīti attho. Tattha pakatiyā uttamahayova uttamahayakāraṇaṃ arahati,
na añño. Uttamahayakāraṇāya evaṃ hayo 3- uttamajavaṃ paṭipajjati, na aññoti.
      Tatridaṃ vatthu:- eko kira rājā ekaṃ sindhavapotakaṃ labhitvā sindhavabhāvaṃ
ajānitvāva imaṃ sikkhāpehīti ācariyassa adāsi. Ācariyopi tassa sindhavabhāvaṃ
ajānanto taṃ māsakhādakaghoṭakānaṃ kāraṇesu upaneti. So attano ananucchavikattā
kāraṇaṃ na paṭipajjati. So taṃ dametuṃ asakkonto "kūṭasso ayaṃ mahārājā"ti
vissajjāpesi.
      Athekadivasaṃ eko assācariyapubbako daharo upajjhāyabhaṇḍakaṃ gahetvā
gacchanto taṃ parikhāpiṭṭhe carantaṃ disvā "anaggho bhante sindhavapotako"ti
upajjhāyassa kathesi. Sace rājā jāneyya, maṅgalassaṃ naṃ kareyyāti. Thero
āha "micchādiṭṭhiko tāta rājā appeva nāma budadhasāsane pasīdeyya rañño
kathehī"ti. So gantvā "mahārāja anaggho sindhavapotako atthī"ti kathesi.
Tayā diṭṭho tātāti. Āma mahārājāti. Kiṃ laddhuṃ vaṭṭatīti. Tumhākaṃ
bhuñjanakasuvaṇṇathāle tumhākaṃ bhuñjanakabhattaṃ tumhākaṃ pivanakaraso tumhākaṃ
gandhā tumhākaṃ mālāti. Rājā sabbaṃ dāpesi. Daharo gāhāpetvā agamāsi.
      Asso gandhaṃ ghāyitvāva "mayhaṃ guṇajānanakaācariyo atthi maññe"ti
sīsaṃ ukkhipitvā olokento aṭṭhāsi. Daharo gantvā "bhattaṃ bhuñjā"ti accharaṃ
pahari. Asso āgantvā suvaṇṇathāle bhattaṃ bhuñji, rasaṃ pivi. Atha naṃ gandhehi
vilimpitvā rājapilandhanaṃ pilandhitvā "purato purato gacchā"ti accharaṃ pahari.
@Footnote: 1 cha.Ma. ayaṃ kāraṇā    2 cha.Ma. ceso     3 cha.Ma. eva ca hayo

---------------------------------------------------------------------------------------------
page120.
So daharassa purato purato gantvā maṅgalassaṭṭhāne aṭṭhāsi. Daharo "ayaṃ te
mahārāja anaggho sindhavapotako imināva naṃ niyāmena katipāhaṃ paṭijaggāpehī"ti
vatvā nikkhami.
      Atha katipāhaccayena āgantvā assassa ānubhāvaṃ passissasi mahārājāti.
Sādhu ācariya kuhiṃ ṭhatvā passāmāti. Uyyānaṃ gaccha mahārājāti. Rājā assaṃ
gāhāpetvā agamāsi. Daharo accharaṃ paharitvā "etaṃ rukkhaṃ anupariyāhī"ti
assassa saññaṃ adāsi. Asso pakkhanditvā rukkhaṃ anuparigantvā āgato. Rājā
neva gacchantaṃ na āgacchantaṃ addasa. Diṭṭho te mahārājāti. Na diṭṭho
tātāti. Valañjakadaṇḍaṃ etaṃ rukkhaṃ nissāya ṭhapethāti vatvā accharaṃ pahari
"valañjakadaṇḍaṃ gahetvā ehī"ti. Asso pakkhanditvā mukhena gahetvā āgato.
Diṭṭho 1- mahārājāti. Na diṭṭho 1- tātāti.
      Puna accharaṃ pahari "uyyānassa pākāramatthakena caritvā ehī"ti. Asso
tathā akāsi. Diṭṭho mahārājāti. Na diṭṭho tātāti. Rattakambalaṃ āharāpetvā
assassa pāde bandhāpetvā tatheva saññaṃ adāsi. Asso ullaṅghitvā
pākāramatthakena anupariyāyi. Balavatā purisena āviñchanaalātaggisikhā viya
uyyānapākāramatthake paññāyittha. Asso gantvā samīpe ṭhito. Diṭṭhaṃ mahārājāti.
Diṭṭhaṃ tātāti. Maṅgalapokkharaṇīpākāramatthakena 2- anupariyāhīti saññaṃ adāsi.
      Puna "pokkharaṇiṃ otaritvā padumapattesu cārikaṃ carāhī"ti saññaṃ adāsi.
Pokkharaṇiṃ otaritvā sabbapadumapatte caritvā agamāsi, ekaṃ pattaṃpi anakkantaṃ
vā phālitaṃ vā chinditaṃ vā khaṇḍitaṃ vā nāhosi. Diṭṭhaṃ mahārājāti. Diṭṭhaṃ
tātāti. Accharaṃ paharitvā taṃ hatthatalaṃ upanāmesi. Dhātupatthaddho laṅghitvā
hatthatale aṭṭhāsi. Diṭṭhaṃ mahārājāti. Diṭṭhaṃ tātāti. Evaṃ uttamahayo evaṃ
uttamakāraṇāya uttamajavaṃ paṭipajjati.
@Footnote: 1 cha.Ma. diṭṭhaṃ                      2 cha.Ma. maṅgalapokkharaṇīpākāramatthake

---------------------------------------------------------------------------------------------
page121.
      Uttame sākhalyeti muduvācāya. Muduvācāya hi "tāta tvaṃ mā cintayi, rañño
maṅgalasso bhavissasi, rājabhojanādīni labhissasī"ti uttamahayakāraṇaṃ kāretabbaṃ. 1-
Tena vuttaṃ "uttame sākhalye"ti. Rājabhoggoti rañño upabhogo. 2- Rañño
aṅgantveva saṅkhaṃ gacchatīti yattha katthaci gacchantena hatthaṃ viya pādaṃ viya
anohāyeva gantabbaṃ hoti. Tasmā aṅganti saṅkhaṃ gacchati, catūsu vā senaṅgesu
ekaṃ aṅgaṃ hoti.
      Asekkhāya sammādiṭṭhiyāti arahattaphalasammādiṭṭhiyā. Sammāsaṅkappādayopi
taṃsampayuttāva. Sammāñāṇaṃ pubbe vuttasammādiṭṭhiyeva. Ṭhapetvā pana aṭṭha
phalaṅgāni sesā dhammā vimuttīti veditabbā. Sesaṃ sabbattha uttānameva. Ayaṃ
pana desanā ugghaṭitaññūpuggalavasena arahattanikūṭaṃ gahetvā niṭṭhāpitāti.
                    Papañcasūdaniyā majjhimanikāyaṭṭhakathāya
                      bhaddālisuttavaṇṇanā niṭṭhitā.
                              Pañcamaṃ.
                         ---------------
                       6. Laṭukikopamasuttavaṇṇanā
      [148] Evamme sutanti laṭukikopamasuttaṃ. Tattha yena so vanasaṇḍoti
ayaṃpi mahāudāyitthero bhagavatā saddhiṃyeva piṇḍāya pavisitvā tena 3- saddhiṃ
paṭikkami. Tasmā yena so bhagavatā upasaṅkamitabbo, 4- vanasaṇḍo tenupasaṅkamīti
veditabbo. Apahattāti apahārako. Upahattāti upahārako. Paṭisallānā vuṭṭhitoti
phalasamāpattito vuṭṭhito.
      [149] Yaṃ bhagavāti yasmiṃ samaye bhagavā. Iṅghāti āṇattiyaṃ nipāto.
Aññathattanti cittaaññathattaṃ. 5- Tañca kho na bhagavantaṃ paṭicca, evarūpaṃ pana
@Footnote: 1 cha.Ma. kāretabbo        2 Ma. sambhogo           3 cha.Ma. ayaṃ pāṭho na dissati
@4 cha.Ma. upasaṅkamanto       5 cha.Ma. cittassa aññathattaṃ

---------------------------------------------------------------------------------------------
page122.
Paṇītabhojanaṃ alabhantā kathaṃ yāpessāmāti evaṃ paṇītabhojanalābhaṃ 1- paṭicca
ahosīti veditabbaṃ. Bhūtapubbanti iminā rattiṃ bhojanassa paṇītabhāvaṃ dasseti.
Sūpeyyanti sūpena upanetabbaṃ macchamaṃsakaḷīrādi. Samaggā bhuñjissāmāti ekato
bhuñjissāma. Saṅkhatiyoti abhisaṅkhārikakhādanīyāni. Sabbā tā rattinti sabbā tā
saṅkhatiyo rattiṃyeva honti, divā pana appā parittā thokikā hontīti.
Manussā hi divā yāgukañjiyādīhi yāpetvāpi rattiṃ yathāpattiṃ yathāsatiṃ 2-
yathāpaṇītameva bhuñjanti.
      Puna bhūtapubbanti iminā rattivikālabhojane 3- ādīnavaṃ dasseti. Tattha
andhakāratimisāyanti bahalandhakāre. Māṇavehīti corehi. Katakammehīti katacorakammehi.
Corā kira katakammā yaṃ nesaṃ devataṃ āyācitvā kammaṃ nipphannaṃ, tassa
upahāratthāya manusse māretvā galalohitādīni gaṇhanti. Te aññesu manussesu
māriyamānesu kolāhalā uppajjissanti, pabbajitaṃ pariyesento nāma natthīti
maññamānā bhikkhū gahetvā mārenti. Taṃ sandhāyetaṃ vuttaṃ. Akatakammehīti aṭavito
gāmaṃ āgamanakāle kammanipphandanatthaṃ puretaraṃ balikammaṃ kātukāmehi. Asaddhammena
nimantetīti "ehi bhikkhu ajjekarattiṃ idheva bhuñjitvā idha vasitvā sampattiṃ
anubhavitvā sve gamissasī"ti methunadhammena nimanteti.
      Puna bhūtapubbanti iminā attanā diṭṭhakāraṇaṃ kathesi. Vijjantarikāyāti
vijjuvijjotanakkhaṇe. Vissaramakāsīti mahāsaddaṃ akāsi. Abhummeti bhūti vaḍḍhi,
abhūti avaḍḍhi, vināso mayhanti attho. Pisāco vata manti pisāco maṃ khādituṃ
āgato vata. Ātumārī mātumārīti 4- ettha ātūti pitā, mātūti mātā. Idaṃ
vuttaṃ hoti:- yassa pitā vā mātā vā atthi, taṃ mātāpitaro amhākaṃ
puttakoti yathā tathā vā uppādetvā yaṅkiñci khādanīyaṃ bhojanīyaṃ datvā
ekasmiṃ ṭhāne sayāpenti. So evaṃ rattiṃ piṇḍāya na carati. Tuyhaṃ pana
mātāpitaro matā maññe, tena evaṃ carasīti.
@Footnote: 1 cha.Ma. paṇītabhojanaṃ        2 cha.Ma. ayaṃ pāṭho na dissati
@3 cha.Ma. rattiṃ vikālabhojane  4 Ma. ātu mātumārī...

---------------------------------------------------------------------------------------------
page123.
      [150] Evamevaṃ panāti evamevaṃ 1- kiñci ānisaṃsaṃ apassantā
nikkāraṇeneva evamāhaṃsūti garahanto āha. Tattha āhaṃsūti vadanti. Kiṃ panimassāti
imassa appamattakassa hetūti 2- kiṃ vattabbaṃ nāma, nanu apassantena viya
asuṇantena viya bhavitabbanti. Oramattakassāti parittamattakassa. Adhisallekhatevāyanti
ayaṃ samaṇo navanītaṃ pivanto 3- viya padumanāḷasuttaṃ kakacena okkantanto viya
atisallekhati, ativāyāmaṃ karoti. Sikkhākāmāti sāriputtamoggallānādayo viya
sikkhākāmā, tesu ca appaccayaṃ upaṭṭhapenti. Tesañhi evaṃ hoti "sace ete
`appamattakaṃ etaṃ, haratha bhagavā'ti vadeyyuṃ, kiṃ satthā na hareyya. Evaṃ
pana avatvā bhagavantaṃ parivāretvā nisinnā `evaṃ bhagavā, sādhu bhagavā,
paññapetha bhagavā'ti atirekataraṃ ussāhaṃ paṭilabhantī"ti. Tasmā tesu appaccayaṃ
upaṭṭhapenti.
      Tesanti tesaṃ ekaccānaṃ moghapurisānaṃ. Tanti taṃ appamattakaṃ pahātabbaṃ.
Thūlo kaliṅgaroti gale baddhaṃ mahākaṭṭhaṃ viya hoti. Laṭukikā sakuṇikāti
vātakasakuṇikā. 4- Sā kira ravasataṃ ravitvā naccasataṃ naccitvā sakiṃ gocaraṃ gaṇhāti.
Ākāsato bhūmiyaṃ patiṭṭhitaṃ pana naṃ disvā vacchapālakādayo kīḷanatthaṃ pūtilatāya
bandhanti. Taṃ sandhāyetaṃ vuttaṃ. Āgametīti upeti. Tañhi tassāti taṃ
pūtilatābandhanaṃ tassā appasarīratāya ceva appathāmatāya ca balavabandhanaṃ nāma, mahantaṃ
nāḷikerarajju viya ducchijjaṃ hoti. Tesanti tesaṃ moghapurisānaṃ saddhāmandatāya
ca paññāmandatāya ca balavabandhanaṃ nāma, dukkaṭavatthumattakaṃpi mahantaṃ pārājikavatthu
viya duppajahaṃ hoti.
      [151] Sukkapakkhe pahātabbassāti kiṃ imassa appamattakassa pahātabbassa
hetu bhagavatā vattabbaṃ atthi, yassa no bhagavā pahānamāha. Nanu evaṃ
bhagavato adhippāyaṃ ñatvāpi pahātabbamevāti attho. Appossukkāti anussukkā.
Pannalomāti patitalomā, na tassa pahātabbabhayena uddhaggalomā. Paradattavuttāti 5-
@Footnote: 1 cha.Ma. evamevāti evameva       2 cha.Ma. hetu          3 cha.Ma. pisanto
@4 cha.Ma. cātakasakuṇikā             5 Sī., ka. paradavuttāti

---------------------------------------------------------------------------------------------
page124.
Parehi dinnavuttino, parato laddhena yāpentāti attho. Migabhūtena cetasā
viharantīti apaccāsiṃsanakapakkhe ṭhitā hutvā viharanti. Migo hi pahāraṃ labhitvā
manussāvāsaṃ gantvā bhesajjaṃ vā vaṇatelaṃ vā labhissāmīti ajjhāsayaṃ akatvā
pahāraṃ labhitvāva agāmakaṃ araññaṃ pavisitvā pahāraṭṭhānaṃ 1- heṭṭhā katvā
nipajjitvā 2- phāsubhūtakāle vuṭṭhāya gacchati. Evaṃ migā apaccāsiṃsanakapakkhe
ṭhitā. Idaṃ sandhāya vuttaṃ "migabhūtena cetasā viharantī"ti. Tañhi tassāti taṃ
varattabandhanaṃ tassa hatthināgassa mahāsarīratāya ceva mahāthāmatāya ca dubbalabandhanaṃ
nāma. Pūtilatā viya suchijjaṃ hoti. Tesaṃ tanti tesantaṃ kulaputtānaṃ saddhāmahantatāya
ca paññāmahantatāya ca mahantaṃ pārājikavatthuṃpi dukkaṭavatthumattakaṃ viya
supajahaṃ hoti.
      [152] Daliddoti dāliddiyena 3- samannāgato. Assakoti niyasako. 4-
Anāḷhiyoti anaḍḍho. Agārakanti khuddakagehaṃ. Oluggavilugganti yassa
gehasandhiyo 5- piṭṭhivaṃsato muccitvā maṇḍale laggā, maṇḍalato muccitvā bhūmiyaṃ
laggā. Kākātidāyinti yattha kiñcideva bhuñjissāmāti anto nisinnakāle
visuṃ dvārakiccaṃ nāma natthi, tato tato kākā pavisitvā parivārenti. Sūrakākā
hi palāyanakāle ca yathāsammukhaṭṭhāneneva nikkhamitvā palāyanti. Na paramarūpanti na
puññavantānaṃ gehaṃ viya uttamarūpaṃ. Khaṭopīkāti 6- vilīvamañcako. Oluggaviluggāti
oṇatuṇṇatā. Dhaññasamavāpakanti dhaññañca samavāpakañca. Tattha dhaññaṃ nāma
kudrūsako. Samavāpakanti lābubījakumbhaṇḍabījakādi bījajātaṃ. Na paramarūpanti yathā
puññavantānaṃ gandhasālibījādiparisuddhabījaṃ, na evarūpaṃ. Jāyikāti kapaṇajāyā.
Na paramarūpāti pacchisīlā lambatthanī mahodarā pisācā viya bībhacchā sāmaññanti
samaṇabhāvo. So vatassaṃ, yohanti so vatāhaṃ puriso nāma assaṃ, yo kesamassuṃ
ohāretvā pabbajeyyanti.
@Footnote: 1 cha.Ma. pahaṭaṭṭhānaṃ      2 cha.Ma. nipatitvā      3 Sī. daliddiyena     4 Ma. nisako
@5 cha.Ma. gehayiṭṭhiyo     6 Ma. kaḷopikāti

---------------------------------------------------------------------------------------------
page125.
      So na sakkuṇeyyāti so evaṃ cintetvāpi gehaṃ gantvā "pabbajjā
nāma garukā 1- dukkarā durāsadā, sattapi aṭṭhapi gāme piṇḍāya caritvā
yabhādhoteneva pattena āgantabbaṃpi hoti, evaṃ yāpetuṃ asakkontassa me puna
āgatassa vasanaṭṭhānaṃ icchitabbaṃ, tiṇavallidabbasambhārā nāma dussamodhānīyā,
kinti karotī"ti 2- vīmaṃsati. Athassa taṃ agārakaṃ vejayantapāsādo viya upaṭṭhāti.
Athassa khaṭopikaṃ oloketvā "mayi gate imaṃ visaṅkharitvā uddhanālātaṃ karissanti,
puna aṭṭanipādavilīvādīni 3- laddhabbāni honti, kinti karissāmī"ti cinteti.
Athassa sā sirisayanaṃ viya upaṭṭhāti tato dhaññakumbhiṃ oloketvā "mayi gate
ayaṃ gharaṇī imaṃ dhaññaṃ tena tena saddhiṃ bhuñjissati. Puna āgatena jīvitavutti
nāma laddhabbā hoti, kinti karissāmī"ti cintesi. Athassa sā aḍḍhateḷasāni
koṭṭhāgārasatāni viya upaṭṭhāti. Tato mātugāmaṃ oloketvā "mayi gate imaṃ
hatthigopako vā assagopako vā yo koci palobhessati, puna āgatena
bhattapācikā nāma laddhabbā hoti, kinti karissāmī"ti  cinteti. Athassa sā
rūpinī devī viya upaṭṭhāti. Idaṃ sandhāya "so na sakkuṇeyyā"tiādi vuttaṃ.
      [153] Nikkhagaṇānanti suvaṇṇanikkhasatānaṃ. Cayoti santānato katasannicayo.
Dhaññagaṇānanti dhaññasakaṭasatānaṃ.
      [154] Cattārome udāyi puggalāti idha 4- kiṃ dasseti? heṭṭhā "te
Tañceva pajahanti, te tañceva nappajahantī"ti pajahanakā ceva appajahanakā
ca rāsivasena dassitā, na pāṭiyekkaṃ vibhattā. Idāni yathā nāma dabbasambhāratthaṃ
gato puriso paṭipāṭiyā rukkhe chinditvā puna nivattitvā vaṅkañca 5- chinditvā
puna nivattitvā 5- pahāya kamme upanetabbayuttakameva gaṇhāti, evameva
appajahanake chaḍḍetvā abbohārike katvā pajahanakapuggalā cattāro hontīti
dassetuṃ imaṃ desanaṃ ārabhi.
@Footnote: 1 cha.Ma. lābhagarukā         2 cha.Ma. karomīti          3 ka. vattanipādavilivādīni
@4 Ma. idaṃ                5-5 cha.Ma. ime pāṭhā na dissanti

---------------------------------------------------------------------------------------------
page126.
      Upadhipahānāyāti khandhūpadhikilesūpadhiabhisaṅkhārūpadhikāmaguṇūpadhīti imesaṃ upadhīnaṃ
pahānāya. Upadhipaṭisaṃyuttāti upadhianudhāvanakā. Sarasaṅkappāti ettha saranti
dhāvantīti saRā. Saṅkappentīti saṅkappā. Padadvayenapi vitakkāyeva vuttā.
Samudācarantīti abhibhavanti ajjhottharitvā vattanti. Saṃyuttoti kilesehi saṃyutto.
Indriyavemattatāti indriyanānattā. 1- Kadāci karahacīti bahukālaṃ vītivattetvā
vītivattetvā. Satisammosāti satisammosena. Nipātoti ayokaṭāhamhi patanaṃ.
Ettāvatā "nappajahati, pajahati, khippaṃ pajahatī"ti tayo rāsayo dassitā. Tesu
cattāro janā nappajahanti nāma, cattāro pajahanti nāma, cattāro khippaṃ
pajahanti nāma.
      Tattha puthujjano sotāpanno sakadāgāmī anāgāmīti ime cattāro janā
nappajahanti nāma. Puthujjanādayo tāva mā pajahantu, anāgāmī kathaṃ nappajahatīti.
Sopi hi yāvadevassa bhavalobho atthi, tāva aho sukhaṃ aho sukhanti abhinandati.
Tasmā nappajahati nāma. Eteyeva pana cattāro janā pajahanti nāma.
Sotāpannādayo tāva pajahantu, puthujjano kathaṃ pajahatīti. Āraddhavipassako hi
satisammosena sahasā kilese uppanne "mādisassa nāma bhikkhuno kileso
uppanno"ti saṃvegaṃ katvā viriyaṃ paggayha vipassanaṃ vaḍḍhetvā maggena kilese
samugghāṭeti. Iti so pajahati nāma. Teyeva cattāro khippaṃ pajahanti nāma.
Tattha imasmiṃ sutte mahāhatthipadopame 2- indriyabhāvaneti 3- imesu suttesu
kiñcāpi tatiyavāro gahito, pañhopi dutiyavāreneva kathitoti veditabbo.
      Upadhi dukkhassa mūlanti ettha pañcakkhandhā upadhi nāma. Taṃ dukkhassa
mūlanti iti viditvā kilesūpadhinā upadhi hoti, niggahaṇo nittaṇhoti attho.
Upadhisaṅkhaye vimuttoti taṇhakkhaye nibbāne ārammaṇato vimutto.
      [155] Evaṃ cattāro puggale vitthāretvā idāni ye pajahanti, te
"ime nāma ettake kilese pajahantī"ti. Ye nappajahanti, tepi "ime nāma
@Footnote: 1 cha.Ma. indriyanānattatā          2 Ma. mū. 12/300 ādi/262 opammavagga
@3 Ma. u. 14/453 ādi/383 saḷāyatanavagga   5 cha.Ma. pañho pana

---------------------------------------------------------------------------------------------
page127.
Ettake kilese nappajahantī"ti dassetuṃ pañca kho ime udāyi kāmaguṇātiādimāha.
Tattha miḷhasukhanti asucisukhaṃ. Anariyasukhanti naariyehi sevitasukhaṃ. Bhāyitabbanti
etassa sukhassa paṭilābhatopi vipākatopi bhāyitabbaṃ. Nekkhammasukhanti kāmato
nikkhantasukhaṃ. Pavivekasukhanti gaṇatopi kilesatopi pavivittasukhaṃ. Upasamasukhanti
rāgādivūpasamatthāya sukhaṃ. Sambodhisukhanti 1- maggasaṅkhātassa sambodhissa 2-
nibbattanatthāya sukhaṃ. Na bhāyitabbanti etassa sukhassa paṭilābhatopi vipākatopi
na bhāyitabbaṃ, bhāvetabbamevetaṃ.
      [156] Iñjitasmiṃ vadāmīti iñjanaṃ calanaṃ phandananti vadāmi. Kiñca
tattha iñjitasminti kiñca tattha iñjitaṃ. Idaṃ tattha iñjitasminti ye ete
aniruddhā vitakkavicārā, idaṃ tattha iñjitaṃ. Dutiyatatiyajjhānesupi eseva nayo.
Aniñjitasmiṃ vadāmīti idaṃ catutthajjhānaṃ aniñjanaṃ acalanaṃ aphandananti 3- vadāmi.
      Analanti vadāmīti akattabbaālayanti vadāmi, taṇhālayo ettha na
uppādetabboti dasseti. Athavā analaṃ apariyantaṃ, na ettāvatā alametanti
sanniṭṭhānaṃ kātabbanti vadāmi. Nevasaññānāsaññāyatanassapīti evarūpāyapi
santāya samāpattiyā pahānameva vadāmi. Aṇuṃ vā thūlaṃ vāti khuddakaṃ vā mahantaṃ
vā appasāvajjaṃ vā mahāsāvajjaṃ vā. Sesaṃ sabbattha uttānameva. Desanā
pana neyyapuggalassa vasena arahattanikūṭeneva niṭṭhāpitāti.
                    Papañcasūdaniyā majjhimanikāyaṭṭhakathāya
                     laṭukikopamasuttavaṇṇanā niṭṭhitā.
                              Chaṭṭhaṃ.
                          -------------
@Footnote: 1 cha.Ma. sambodhasukhanti         2 cha.Ma. sambodhassa        3 cha.Ma. nipaphandananti

---------------------------------------------------------------------------------------------
page128.
                         7. Cātumasuttavaṇṇanā
      [157] Evamme sutanti cātumasuttaṃ. Tattha cātumāyanti evaṃnāmake
gāme. Pañcamattāni bhikkhusatānīti adhunā pabbajitānaṃ bhikkhūnaṃ pañcasatāni. Therā
kira cintesuṃ "ime kulaputtā dasabalaṃ adisvāva pabbajitā, etesaṃ bhagavantaṃ
dassissāma, bhagavato santike dhammaṃ sutvā attano attano yathāupanissayena
patiṭṭhahissantī"ti. Tasmā te bhikkhū gahetvā āgatā. Paṭisammodamānāti
"kaccāvuso khamanīyan"tiādi paṭisanthārakathaṃ kurumānā. Senāsanāni paññāpayamānāti
attano attano ācariyūpajjhāyānaṃ vasanaṭṭhānāni pucchitvā dvāravātapānāni
vivavitvā mañcapīṭhakaṭasārakādīni nīharitvā pappoṭhetvā 1- yathāṭṭhāne ṭhapayamānā. 2-
Patta cīvarāni paṭisāmayamānāti bhante idaṃ me pattaṃ ṭhapetha, idaṃ cīvaraṃ, idaṃ
thālakaṃ. Idaṃ udakatumbaṃ, imaṃ kattarayaṭṭhinti evaṃ samaṇaparikkhāre saṅgopayamānā.
      Uccāsaddā madāsaddāti uddhaṃ uggatattā uccaṃ patthatattā mahantaṃ
avinibbhogasaddaṃ karontā. Kevaṭṭā maññe macchavilopeti kevaṭṭānaṃ
macchapacchiṭhapitaṭṭhāne mahājano sannipatitvā "idha aññaṃ ekaṃ macchaṃ dehi,
ekaṃ macchaphālaṃ dehi, etassa te mahā dinno, mayhaṃ khuddako"ti evaṃ
uccāsaddaṃ mahāsaddaṃ karonti. Tampi sandhāyetaṃ vuttaṃ. Macchagahaṇatthaṃ jāle
pakkhittepi tasmiṃ ṭhāne kevaṭṭā ceva aññe ca "paviṭṭho na paviṭṭho,
gahito na gahito"ti mahāsaddaṃ karonti. Tampi sandhāyetaṃ vuttaṃ. Paṇāmemīti
nīharāmi. Na vo mama santike vattabbanti tumhe mādisassa buddhassa vasanaṭṭhānaṃ
āgantvā evaṃ mahāsaddaṃ karotha, attano dhammatāya vasantā kiṃ nāma sāruppaṃ
karissatha, tumhādisānaṃ mama santike vasanakiccaṃ natthīti dīpeti. Tesu ekabhikkhupi
"bhagavā mā 3- tumhe mahāsaddamattakena amhe paṇāmethā"ti vā aññaṃ vā
kiñci vattuṃ nāsakkhi, sabbe bhagavato vacanaṃ sampaṭicchantā "evaṃ bhante"ti
@Footnote: 1 cha.Ma. papphoṭetvā         2 cha.Ma. saṇṭhāpayamānā     3 cha.Ma. ayaṃ saddo na dissati

---------------------------------------------------------------------------------------------
page129.
Vatvā nikkhamiṃsu. Evaṃ pana tesaṃ ahosi "mayaṃ satthāraṃ passissāma, dhammakathaṃ
sossāma, satthu santike vasissāmāti āgatā, evarūpassa pana garuno satthu
santikaṃ āgantvā mahāsaddaṃ karimhā, amhākameva dosoyaṃ, paṇāmitamhā, na
no laddhaṃ bhagavato santike vatthuṃ, na suvaṇṇavaṇṇaṃ sarīraṃ oloketuṃ, na
madhurassarena dhammaṃ sotun"ti. Te balavadomanassajātā hutvā pakkamiṃsu.
      [158] Tenupasaṅkamiṃsūti te kira sakyā āgamanasamayepi te bhikkhū
tattheva nisinnā passiṃsu. Atha nesaṃ etadahosi "kiṃ nu kho ete bhikkhū
pavisitvā paṭinivattā, jānissāma taṃ kāraṇan"ti cintetvā yena te bhikkhū
tenupasaṅkamiṃsu. Handāti vavassaggatthe nipāto. Kahaṃ pana tumheti tumhe
idāneva āgantvā kahaṃ gacchatha, kiṃ tumhākaṃ koci upaddavo udāhu
dasabalassāti. Tesaṃ pana bhikkhūnaṃ "āvuso 1- mayaṃ bhagavantaṃ dassanāya āgantvā,
diṭṭho no bhagavā, idāni attano vasanaṭṭhānaṃ gacchāmā"ti kiñcāpi evaṃ
vacanaparihāro natthi, evarūpaṃ pana lesakappaṃ akatvā yathābhūtameva ārocetvā
bhagavatā kho āvuso bhikkhusaṃgho paṇāmitoti āhaṃsu. Te pana rājāno sāsane
dhuravahā, tasmā cintesuṃ "dvīhi aggasāvakehi saddhiṃ pañcasu bhikkhusatesu
gacchantesu bhagavato pādamūlaṃ vigacchissati, imesaṃ nivattanākāraṃ karissāmā"ti.
Evaṃ cintetvā tenahāyasmantotiādimāhaṃsu. Tesupi bhikkhūsu "mayaṃ
mahāsaddamattakena paṇāmitā, na mayaṃ jīvituṃ asakkontā pabbajitā"ti ekabhikkhupi
paṭippharito nāma nāhosi, sabbe pana samakaṃyeva "evamāvuso"ti sampaṭicchiṃsu.
      [159] Abhinandatūti bhikkhusaṃghassa āgamanaṃ icchanto abhinandatu. Abhivadatūti
etu bhikkhusaṃghoti evaṃ cittaṃ uppādento abhivadatu. Anuggahitoti
āmisānuggahena ca dhammānuggahena ca anuggahito. Aññathattanti dasabalassa dassanaṃ na
labhāmāti pasādaññathattaṃ bhaveyya. Vipariṇāmoti pasādaññathattena vibbhamantānaṃ
vipariṇāmaññathattaṃ bhaveyya. Bījānaṃ taruṇānanti taruṇasassānaṃ. Siyā aññathattanti
udakavārakāle udakaṃ alabhantānaṃ milātabhāvena aññathattaṃ bhaveyya, sussitvā
@Footnote: 1 Sī. āmāvuso

---------------------------------------------------------------------------------------------
page130.
Milātabhāvaṃ āpajjanena vipariṇāmo bhaveyya. Vacchakassa pana khīrapipāsāya sussanaṃ
aññathattaṃ nāma, sussitvā kālakiriyā vipariṇāmo nāma.
      [160] Pasādito bhagavāti thero kira tattha nisinnova dibbacakkhunā
brahmānaṃ āgataṃ addasa, dibbāya sotadhātuyā ca āyācanasaddaṃ suṇi, cetopariyañāṇena
bhagavato pasannabhāvaṃ aññāsi. Tasmā "kañci bhikkhuṃ pesetvā pakkosiyamānānaṃ
gamanaṃ nāma na phāsukaṃ, yāva satthā na peseti, tāvadeva gamissāmā"ti
maññamāno evamāha. Appossukkoti aññesu kiccesu anussukko hutvā.
Diṭṭhadhammasukhavihāranti phalasamāpattivihāraṃ anuyutto maññe bhagavā viharitukāmo,
so idāni yathāruciyā viharissati 1- evaṃ me ahosīti vadati. Mayaṃpidānīti
mayaṃ paraṃ ovadamānā vihārato nikkaḍḍhitā, kiṃ amhākaṃ parovādena. Idāni mayaṃpi
diṭṭhadhammasukhavihāreneva viharissāmāti dīpeti. Thero imasmiṃ ṭhāne viruddho 2-
attano bhārabhāvaṃ na aññāsi. Ayaṃ hi bhikkhusaṃgho dvinnaṃpi mahātherānaṃ bhāro,
tena naṃ paṭisedhento bhagavā āgamehītiādimāha. Mahāmoggallānatthero pana
attano bhārabhāvaṃ aññāsi. Tenassa bhagavā sādhukāraṃ adāsi.
      [161] Cattārimāni bhikkhaveti kasmā ārabhi? imasmiṃ sāsane cattāri
Bhayāni. Yo tāni abhīto hoti, so imasmiṃ sāsane patiṭṭhātuṃ sakkoti, itaro
pana na sakkotīti dassetuṃ imaṃ desanaṃ ārabhi. Tattha udakorohanteti udakaṃ
orohante puggale. Kumbhīlabhayanti suṃsumārabhayaṃ. Susukābhayanti caṇḍamacchabhayaṃ.
      [162] Kodhupāyāsassetaṃ adhivacananti yathā hi bāhiraṃ udakaṃ otiṇṇo
ūmīsu osīditvā marati, evaṃ imasmiṃ sāsane kodhupāyāse osīditvā vibbhamati.
Tasmā kodhupāyāso "ūmibhayan"ti vutto.
      [163] Odarikattassetaṃ adhivacananti yathā hi bāhiraṃ udakaṃ otiṇṇo
kumbhīlena khādito marati, evaṃ imasmiṃ sāsane odarikattena khādito vibbhamati.
Tasmā odarikattaṃ "kumbhīlabhayan"ti vuttaṃ.
@Footnote: 1 cha.Ma. viharissatīti                 2 cha.Ma. viraddho

---------------------------------------------------------------------------------------------
page131.
      [164] Arakkhiteneva kāyenāti sīsappacālakādikaraṇena arakkhitakāyo
hutvā. Arakkhitāya vācāyāti duṭṭhullabhāsanādivasena arakkhitavāco hutvā.
Anupaṭṭhitāya satiyāti kāyagatāsatiṃ anupaṭṭhāpetvā. Asaṃvutehīti apihitehi.
Pañcannetaṃ kāmaguṇānaṃ adhivacananti yathā hi bāhiraṃ udakaṃ otiṇṇo āvaṭṭe
nimmujjitvā marati, evaṃ imasmiṃ sāsane pabbajito pañcakāmaguṇāvaṭṭe
nimujjitvā vibbhamati. Tasmā pañcakāmaguṇā "āvaṭṭabhayan"ti vuttā.
      [165] Anuddhaṃsetīti kilameti milāpeti. Rāgānuddhaṃsenāti rāgānuddhaṃsitena.
Mātugāmassetaṃ adhivacananti yathā hi bāhiraṃ udakaṃ otiṇṇo caṇḍamacchaṃ āgamma
laddhappahāro marati, evaṃ imasmiṃ sāsane mātugāmaṃ āgamma uppannakāmarāgo
vibbhamati. Tasmā mātugāmo "susukābhayan"ti vutto.
      Imāni pana cattāri bhayāni bhāyitvā yathā udakaṃ anorohantassa udakaṃ
nissāya ānisaṃso natthi, udakapipāsāya pipāsito ca 1- hoti rajojallena kiliṭṭhasarīro
ca, 2- evameva imāni cattāri bhayāni bhāyitvā sāsane apabbajantassāpi imaṃ
sāsanaṃ nissāya ānisaṃso natthi, taṇhāpipāsāya pipāsito ca hoti kilesarajena
saṅkiliṭṭhacitto ca. Yathā pana imāni cattāri bhayāni  abhāyitvā udakaṃ orohantassa
vuttappakāro ānisaṃso hoti. Evaṃ imāni abhāyitvā sāsane pabbajitassāpi
vuttappakāro ānisaṃso hoti. Thero panāha "cattāri bhayāni bhāyitvā udakaṃ
anotaranto sotaṃ chinditvā paratīraṃ pāpuṇituṃ na sakkoti, abhāyitvā otaranto
sakkoti, evameva bhāyitvā sāsane pabbajantopi taṇhāsotaṃ chinditvā
nibbānapāraṃ daṭṭhuṃ na sakkoti, abhāyitvā pabbajanto pana sakkotī"ti. Sesaṃ
sabbattha uttānameva. Ayaṃ pana desanā neyyapuggalassa vasena niṭṭhāpitāti.
                    Papañcasūdaniyā majjhimanikāyaṭṭhakathāya
                       cātumasuttavaṇṇanā niṭṭhitā.
                              Sattamaṃ.
@Footnote: 1 Sī. pipāsito vā                 2 Sī. kiliṭṭhasarīro vā

---------------------------------------------------------------------------------------------
page132.
                        8. Naḷakapānasuttavaṇṇanā
      [166] Evamme sutanti naḷakapānasuttaṃ. Tattha naḷakapāneti evaṃnāmake
gāme. Pubbe kira amhākaṃ bodhisatto vānarayoniyaṃ nibbatto, mahākāyo
kapirājā anekavānarasahassaparivuto pabbatapāde vicarati. Puññavā 1- kho pana
hoti mahāpañño. 2- So parisaṃ evaṃ ovadati "tātā imasmiṃ pabbatapāde
visaphalāni nāma honti, amanussapariggahitā pokkharaṇiyo nāma honti, tumhe
pubbe khāditapubbāneva phalāni khādatha, pītapubbāneva pānīyāni ca pivatha,
ettha vo maṃ paṭipucchitabbakiccaṃ natthi, akhāditapubbāni pana phalāni apītapubbāni
ca pānīyāni maṃ apucchitvā mā khādittha mā pivitthā"ti.
      Te ekadivasaṃ caramānā aññaṃ pabbatapādaṃ gantvā gocaraṃ gahetvā
pānīyaṃ olokentā ekaṃ amanussapariggahitaṃ pokkharaṇiṃ disvā sahasā apivitvā
samantā parivāretvā mahāsattassa āgamanaṃ olokayamānāpi 3- nisīdiṃsu.
Mahāsatto āgantvā "kiṃ tātā pānīyaṃ na pivathā"ti āha. Tumhākaṃ āgamanaṃ
olokemāti. Sādhu tātāti samantā padaṃ pariyesamāno otiṇṇapadaṃyeva addasa, na
uttiṇṇapadaṃ, disvā saparissayāti aññāsi. Tāvadeva ca tattha abhinibbattaamanusso
udakaṃ dvedhā katvā uṭṭhāsi setamukho nīlakucchi rattahatthapādo mahādāṭhiko
vaṅkapāṭho virūpo bībhaccho udakarakkhaso, so evamāha "kasmā pānīyaṃ na
pivatha, madhuraudakaṃ pivatha, kiṃ tumhe etassa vacanaṃ suṇāthā"ti. Mahāsatto āha
"tvaṃ idha adhivattho amanusso"ti. Āma ahanti. Tvaṃ idha otiṇṇe labhasīti.
Āma labhāmi, tumhe pana sabbe khādissāmīti. Na sakkhissasi yakkhāti. Pānīyaṃ
pana pivissathāti. Āma pivissāmāti. Evaṃ sante ekopi vo na muccissatīti.
Pānīyañca pivissāma, na ca te vasaṃ gamissāmāti ekaṃ naḷaṃ āharāpetvā
koṭiyaṃ gahetvā dhami. Sabbo 4- ekacchiddo ahosi, tīre nisīditvāva pānīyaṃ
@Footnote: 1 cha.Ma. paññavā        2 cha.Ma. mahāpuñño        3 cha.Ma. pi-saddo na dissati
@4 Ma. pabbo

---------------------------------------------------------------------------------------------
page133.
Pivi. Sesavānarānaṃ pāṭiyekke naḷe āharāpetvā dhamitvā adāsi. Sabbe
yakkhassa passantasseva pānīyaṃ piviṃsu. Vuttampi cetaṃ:-
                "disvā padamanuttiṇṇaṃ      disvānotaritaṃ padaṃ
                 naḷena vāriṃ pivissāma 1- neva maṃ tvaṃ vadhissasī"ti. 2-
     Tato paṭṭhāya yāva ajjadivasā tasmiṃ ṭhāne naḷā ekacchiddāva honti. Iminā
hi saddhiṃ imasmiṃ kappe cattāri kappaṭṭhiyapāṭihāriyāni nāma:- cande sasabimbaṃ
vaṭṭakajātakamhi saccakiriyaṭṭhāne aggissa gamanūpacchedo, ghaṭikārakumbhakārassa
mātāpitūnaṃ vasanaṭṭhāne devassa avassanaṃ, tassā pokkharaṇiyā tīre naḷānaṃ
ekacchiddabhāvoti. Iti sā pokkharaṇī naḷena pānīyassa pītattā naḷakapānāti
nāmaṃ labhi. Aparabhāge taṃ pokkharaṇiṃ nissāya gāmo patiṭṭhāsi, tassāpi
naḷakapānantveva nāmaṃ jātaṃ. Taṃ sandhāya vuttaṃ "naḷakapāne"ti. Palāsavaneti
kiṃsukavane.
      [167] Taggha mayaṃ bhanteti ekaṃseneva mayaṃ bhante abhiratā. Aññepi
ye tumhākaṃ sāsane abhiramanti, te amhehi sadisāva hutvā abhiramantīti dīpeti.
      Neva rājābhinītātiādīsu eko rañño aparādhaṃ katvā palāyati, rājā
kuhiṃ bho asukoti. Palāto devāti. Palātaṭṭhānepi me na muccissati, sace
pana pabbajeyya, mucceyyāti vadati. Tassa kocideva suhado gantvā taṃ pavuttiṃ
ārocetvā tvaṃ sace jīvitumicchasi, pabbajāhīti. So pabbajitvā jīvitaṃ rakkhamāno
carati. Ayaṃ rājābhinīto nāma.
      Eko pana corānaṃ mūlaṃ chindanto carati. Corā sutvā "purisānaṃ
atthikabhāvaṃ na jānanti, jānāpessāma nan"ti vadanti. So taṃ pavuttiṃ sutvā
palāyati. Corā palātoti sutvā "palātaṭṭhānepi no na muccissati, sace pana
pabbajeyya, mucceyyā"ti vadanti. So taṃ pavuttiṃ sutvā pabbajati. Ayaṃ
corābhinīto nāma.
@Footnote: 1 Ma. pāyāmi, cha. pissāmi           2 khu. jā. 27/20/7 naḷapānajātaka (syā)

---------------------------------------------------------------------------------------------
page134.
      Eko pana bahuṃ iṇaṃ khāditvā tena iṇena aṭṭo pīḷito tamhā
gāmā palāyati. Iṇasāmikā sutvā "palātaṭṭhānepi no na muccissati, sace
pana pabbajeyya, mucceyyā"ti vadanti. So taṃ pavuttiṃ sutvā pabbajati. Ayaṃ
iṇaṭṭo nāma.
      Rājabhayādīnaṃ pana aññatarena bhayena bhīto aṭṭo āturo hutvā
nikkhamma pabbajito bhayaṭṭo nāma. Dubbhikkhādīsu jīvituṃ asakkonto pabbajito
ājīvikāpakato nāma, ājīvikāya pakato abhibhūtoti attho. Imesu pana ekopi
imehi kāraṇehi pabbajito nāma natthi, tasmā "neva rājābhinītā"tiādimāha.
      Vivekanti vivicca vivitto hutvā. Idaṃ vuttaṃ hoti:- yaṃ kāmehi ca
akusaladhammehi ca vivittena paṭhamadutiyajjhānasaṅkhātaṃ pītisukhaṃ adhigantabbaṃ, sace
taṃ vivicca kāmehi vivicca akusalehi dhammehi pītisukhaṃ nādhigacchati, aññaṃ vā
upari dvinnaṃ jhānānaṃ catunnañca maggānaṃ vasena santataraṃ sukhaṃ nādhigacchati, tassa
ime abhijjhādayo cittaṃ pariyādāya tiṭṭhantīti. Tattha aratīti adhikusalesu dhammesu
ukkaṇṭhitatā. Tandīti ālasiyabhāvo. Evaṃ yo pabbajitvā pabbajitakiccaṃ kātuṃ
na sakkoti, tassa ime satta pāpadhammā uppajjitvā cittaṃ pariyādiyantīti
dassetvā idāni yassa te dhammā cittaṃ pariyādāya tiṭṭhanti, soyeva
samaṇakiccaṃpi kātuṃ na sakkotīti puna vivekaṃ anuruddhā .pe. Aññaṃ vā tato
santataranti āha.
      Evaṃ kaṇhapakkhaṃ dassetvā idāni teneva nayena sukkapakkhaṃ dassetuṃ
puna vivekantiādimāha. Tassattho vuttanayeneva veditabbo.
      [168] Saṅkhāyāti jānitvā. Ekanti ekaccaṃ. Paṭisevatīti sevitabbayuttakaṃ
sevati. Sesapadesupi eseva nayo. Upapattīsu byākarotīti sappaṭisandhike tāva
byākarotu appaṭisandhike kathaṃ byākarotīti. Appaṭisandhikassa punabbhave paṭisandhi
natthīti vadanto upapattīsu byākaroti nāma.

---------------------------------------------------------------------------------------------
page135.
      Janakuhanatthanti janavimhāpanatthaṃ. Janalapanatthanti mahājanassa upalāpanatthaṃ
na iti maṃ jano jānātūti evaṃ maṃ mahājano jānissati, evaṃ me mahājanassa
antare kittisaddo uggacchissatīti imināpi kāraṇena na byākarotīti attho.
Uḷāravedāti mahantatuṭṭhino.
      [169] So kho panassa āyasmāti so parinibbuto āyasmā imassa
ṭhitassa āyasmato. Evaṃsīlotiādīsu lokiyalokuttaramissakāva sīlādayo veditabbā.
Evaṃdhammoti ettha pana samādhipakkhikā dhammā dhammāti adhippetā. Phāsuvihāro
hotīti tena bhikkhunā pūritapaṭipattiṃ pūrentassa arahattaphalaṃ sacchikatvā
phalasamāpattivihārena phāsuvihāro hoti, arahattaṃ pattuṃ asakkontassa paṭipattiṃ
pūrayamānassa caratopi phāsuvihāroyeva nāma hoti. Iminā nayena sabbavāresu
attho veditabboti.
                    Papañcasūdaniyā majjhimanikāyaṭṭhakathāya
                      naḷakapānasuttavaṇṇanā niṭṭhitā.
                              Aṭṭhamaṃ.
                       ------------------
                      9. Golissānisuttavaṇṇanā 1-
      [173] Evamme sutanti golissānisuttaṃ. Tattha padarasamācāroti 2-
dubbalasamācāro oḷārikācāro, paccayesu sāpekkho mahārakkhitatthero viya. Taṃ
kira upaṭṭhākakule nisinnaṃ upaṭṭhāko āha "asukattherassa me bhante cīvaraṃ
dinnan"ti. Sādhu te kataṃ taṃyeva takketvā viharantassa cīvaraṃ dentenāti.
Tumhākaṃpi bhante dassāmīti. Sādhu karissasi taṃyeva takkentassāti āha. Ayaṃpi
@Footnote: 1 cha.Ma. goliyānisutta...              2 cha.Ma. padasamācāroti

---------------------------------------------------------------------------------------------
page136.
Evarūpo oḷārikācāro ahosi. Sappatissenāti sajeṭṭhakena, na attānaṃ jeṭṭhakaṃ
katvā viharitabbaṃ. Serīvihārenāti sacchandavihārena niraṅkusavihārena.
      Nānupakhajjāti na anupakhajja na anupavisitvā. Tattha yo dvīsu mahātheresu
ubhato nisinnesu te anāpucchitvāva cīvarena vā jānunā vā ghaṭṭento
nisīdati, ayaṃ anupakhajja nisīdati nāma. Evaṃ akatvā pana attano pattaāsanasantike
ṭhatvā nisīdāvusoti vuttena nisīditabbaṃ. Sace na vadanti, nisīdāmi bhanteti
āpucchitvā nisīditabbaṃ. Āpucchitakālato paṭṭhāya nisīdāti vuttepi avuttepi
nisīdituṃ vaṭṭatiyeva. Na paṭibāhissāmīti ettha yo attano pattāsanaṃ atikkamitvā
navakānaṃ pāpuṇanaṭṭhāne nisīdati, ayaṃ nave bhikkhū āsanena paṭibāhati nāma.
Tasmiṃ hi tathā nisinne navā bhikkhū "amhākaṃ nisīdituṃ na detī"ti ujjhāyantā
tiṭṭhanti vā āsanaṃ vā pariyesantā āhiṇḍanti. Tasmā attano pattāsaneyeva
nisīditabbaṃ. Evaṃ na paṭibāhati nāma.
      Ābhisamācārikaṃpi dhammanti abhisamācārikavattapaṭipattimattaṃpi. Nātikālenāti
na atipāto pavisitabbaṃ, na atidivā paṭikkamitabbaṃ, bhikkhusaṃghena saddhiṃyeva
pavisitabbañca nikkhamitabbañca. Atipāto pavisitvā atidivā nikkhamantassa hi
cetiyaṅgaṇabodhiyaṅgaṇavattādīni parihāyanti. Kālasseva mukhaṃ dhovitvā makkaṭakasuttāni
chindantena ussāvabindunipātentena gāmaṃ pavisitvā yāguṃ pariyesitvā yāva
bhikkhākālā antogāmeyeva nānappakāraṃ tiracchānakathaṃ kathentena nisīditvā
bhattakiccaṃ katvā divā nikkhamma bhikkhunaṃ pāde dhovanavelāya vihāraṃ paccāgantabbaṃ
hoti. Na purebhattaṃ pacchābhattaṃ kulesu cārittaṃ āpajjitabbanti "yo pana bhikkhu
nimantito sabhatto samāno santaṃ bhikkhuṃ anāpucchā purebhattaṃ vā pacchābhattaṃ vā
kulesu cārittaṃ āpajjeyya, aññatra samayā pācittiyan"ti 2- imaṃ sikkhāpadaṃ
rakkhantena tassa vibhaṅge vuttaṃ purebhattañca pacchābhattañca cārittaṃ na
āpajjitabbanti. 3- Uddhato hoti capaloti uddhaccapakatiko ceva hoti,
cīvaramaṇḍanapattamaṇḍanasenāsanamaṇḍanā
@Footnote: 1 cha.Ma. vutte.  2 vi. mahāvi. 2/299/256 acelakavagga   3 cha.Ma. na āpajjitabbaṃ

---------------------------------------------------------------------------------------------
page137.
Imassa vā pūtikāyassa kelāyanā paṇḍanāti evaṃ vuttena ca taruṇadārakacāpalyena 1-
samannāgato.
      Paññavatā bhavitabbanti cīvarakammādīsu iti kattabbesu upāyapaññāya
samannāgatena bhavitabbanti.
      Abhidhamme abhivinayeti abhidhammapiṭake ceva vinayapiṭake ca pālivasena
ceva aṭṭhakathāvasena ca yogo karaṇīyo. Sabbantimena hi paricchedena abhidhamme
dukatikamātikāhi saddhiṃ dhammahadayavibhaṅgaṃ vinā na vaṭṭati. Vinaye pana
kammākammavinicchayena saddhiṃ suvinicchitāni dve pātimokkhāni vinā na vaṭṭati.
      Āruppāti ettāvatā aṭṭhapi samāpattiyo vuttā honti. Tā pana
sabbena sabbaṃ asakkontena sattasupi yogo karaṇīyo, chasupi .pe. Pañcasupi.
Sabbantimena paricchedena ekaṃ kasiṇaparikammakammaṭṭhānaṃ paguṇaṃ katvā ādāya
vicaritabbaṃ, ettakaṃ vinā na vaṭṭati. Uttarimanussadhammeti iminā sabbepi
lokuttaradhamme dasseti. Tasmā arahantena hutvā vihātabbaṃ, arahattaṃ
anabhisambhuṇantena anāgāmiphale sakadāgāmiphale sotāpattiphale vā patiṭṭhātabbaṃ.
Sabbantimena pariyāyena ekavipassanāsukhaṃ yāva arahattā paguṇaṃ katvā ādāya
vicaritabbaṃ. Sesaṃ sabbattha uttānameva. Imaṃ pana desanaṃ āyasmā sāriputto
neyyapuggalassa vasena ābhisamācārikavattato paṭṭhāya anupubbena arahattaṃ
pāpetvā niṭṭhāpesīti.
                    Papañcasūdaniyā majjhimanikāyaṭṭhakathāya
                     golissānisuttavaṇṇanā niṭṭhitā.
                              Navamaṃ.
                         --------------
@Footnote: 1 cha.Ma. taruṇadārakāvacāpalyena

---------------------------------------------------------------------------------------------
page138.
                        10. Kīṭāgirisuttavaṇṇanā
      [174] Evamme sutanti kīṭāgirisuttaṃ. Tattha kāsīsūti evaṃnāmake
janapade. Etha tumhepi bhikkhaveti etha tumhepi bhikkhave ime pañca ānisaṃse
sampassamānā aññatreva rattibhojanā bhuñjatha. Iti bhagavā rattivikālabhojanaṃ,
divāvikālabhojananti imāni dve bhojanāni ekappahārena ajahāpetvā ekasmiṃ
samaye divāvikālabhojanameva jahāpesi, puna kālaṃ vītināmetvā 1- rattivikālabhojanaṃ
jahāpento evamāha. Kasmā? imāni hi dve bhojanāni vattamānāni vaṭṭe
āciṇṇāni samāciṇṇāni nadiṃ uttiṇṇaudakaṃ viya anupakkhannāni, nivātesupi
gharesu subhojanāni bhuñjitvā vaḍḍhitā sukhumālā kulaputtā dve bhojanāni
ekappahāreneva 2- pajahantā kilamanti. Tasmā ekappahārena ajahāpetvā
bhaddālisutte divāvikālabhojanaṃ jahāpeti, 3- idha rattivikālabhojanaṃ. Jahāpento
pana na tajjitvā vā niggaṇhitvā vā, tesaṃ pahānapaccayā pana appābādhatañca
sañjānissathāti evaṃ ānisaṃsaṃ dassetvāva jahāpesi. Kīṭāgirīti tassa nigamassa nāmaṃ.
      [175] Assajipunabbasukāti assaji ca punabbasuko ca chasu chabbaggiyesu
dve gaṇācariyā. Paṇḍuko lohitako mettiyo bhummajako assaji punabbasukoti
ime cha janā chabbaggiyā nāma. Tesu paṇḍukalohitakā attano parisaṃ gahetvā
sāvatthiyaṃ vasanti, mettiyabhummajakā rājagahe. Ime dve janā kīṭāgirismiṃ
āvāsikā honti. Āvāsikāti nibaddhavāsino, taṃnibandhā akataṃ senāsanaṃ
karonti, jiṇṇaṃ paṭisaṅkharonti, kate issarā honti. Kālikanti anāgate
kāle pattabbaṃ ānisaṃsaṃ.
      [178] Mayā cetaṃ bhikkhaveti idha kiṃ dasseti? bhikkhave divasassa tayo
Vāre bhuñjitvā sukhavedanaṃyeva uppādento na imasmiṃ sāsane kiccakārī nāma
hoti, ettakā pana vedanā sevitabbā, ettakā na sevitabbāti etamatthaṃ
@Footnote: 1 cha.Ma. atināmetvā        2 cha.Ma. ekappahārena        3 cha.Ma. jahāpesi

---------------------------------------------------------------------------------------------
page139.
Dassetuṃ imaṃ desanaṃ ārabhi. Evarūpaṃ sukhaṃ vedanaṃ pajahathāti idaṃ ca
gehassitasomanassavasena vuttaṃ. Upasampajja viharathāti idaṃ ca
nekkhammassitasomanassavasena. Evaṃ 1- ito paresupi dvīsu vāresu
gehassitanekkhammassitānaṃyeva domanassānañca upekkhānañca vasena attho veditabbo.
      [181] Evaṃ sevitabbāsevitabbavedanaṃ dassetvā idāni yesaṃ appamādena kiccaṃ
kattabbaṃ, yesañca na kattabbaṃ, te dassetuṃ nāhaṃ bhikkhave sabbesaṃyevātiādimāha.
Tattha kataṃ tesaṃ appamādenāti tesaṃ yaṃ appamādena kattabbaṃ, taṃ kataṃ.
Anulomikānīti paṭipattianulomāni kammaṭṭhānasappāyāni, yattha vasantena sakkā
honti, maggaphalāni pāpuṇituṃ. Indriyāni samannānayamānāti saddhādīni indriyāni
samānaṃ kurumānā.
      [182] Sattime bhikkhave puggalāti idha kiṃ dasseti, yesaṃ appamādena
karaṇīyaṃ natthi, te dve honti. Yesaṃ atthi, te pañcāti evaṃ sabbepi ime
satta puggalā hontīti imamatthaṃ dasseti.
      Tattha ubhatobhāgavimuttoti dvīhi bhāgehi vimutto. Arūpasamāpattiyā rūpakāyato
vimutto, maggena nāmakāyato. So catunnaṃ arūpasamāpattīnaṃ ekekato vuṭṭhāya
saṅkhāre sammasitvā arahattaṃ pattānaṃ catunnaṃ, nirodhā vuṭṭhāya arahattaṃ
pattaanāgāmino ca vasena pañcavidho hoti. Pāli panettha "katamo ca puggalo
ubhatobhāgavimutto, idhekacco puggalo aṭṭhavimokkhe kāyena phusitvā viharati, paññāya
cassa disvā āsavā parikkhīṇā hontī"ti 2- evaṃ abhidhamme aṭṭhavimokkhalābhino
vasena āgatā.
      Paññāvimuttoti paññāya vimutto. So sukkhavipassako catūhi jhānehi
vuṭṭhāya arahattaṃ pattā cattāro cāti imesaṃ vasena pañcavidhova hoti. Pāli
panettha aṭṭhavimokkhapaṭikkhepavaseneva āgatā. Yathāha "na so ca 3- kho
aṭṭhavimokkhe kāyena phusitvā viharati, paññāya cassa disvā āsavā parikkhīṇā
honti, ayaṃ vuccati puggalo paññāvimutto"ti. 2-
@Footnote: 1 cha.Ma. ayaṃ saddo na dissati   2 abhi. pu. 36/204/189 sattakapuggalapaññatti
@3 cha.Ma. na heva kho

---------------------------------------------------------------------------------------------
page140.
      Phuṭṭhantaṃ sacchikarotīti kāyasakkhī. Yo jhānaphassaṃ paṭhamaṃ phusati, pacchā
nirodhaṃ nibbānaṃ sacchikaroti, so sotāpattiphalaṭṭhaṃ ādiṃ katvā yāva
arahattamaggaṭṭhā chabbidho hotīti veditabbo. Tenevāha "idhekacco puggalo
aṭṭhavimokkhe kāyena phusitvā viharati, paññāya cassa disvā ekacce āsavā
parikkhīṇā honti, ayaṃ vuccati puggalo kāyasakkhī"ti. 1-
      Diṭṭhantaṃ pattoti diṭṭhippatto. Tatridaṃ saṅkhepalakkhaṇaṃ:- dukkhā saṅkhārā,
sukho nirodhoti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto.
Vitthārato panesopi kāyasakkhī viya chabbidho hoti. Tenevāha "idhekacco
puggalo idaṃ dukkhanti yathābhūtaṃ pajānāti .pe. Ayaṃ dukkhanirodhagāminīpaṭipadāti
yathābhūtaṃ pajānāti, tathāgatappaveditā cassa dhammā paññāya vodiṭṭhā honti
vocaritā .pe. Ayaṃ vuccati puggalo diṭṭhippatto"ti. 1-
      Saddhāvimuttoti saddhāya vimutto. Sopi vuttanayeneva chabbidho hoti.
Tenevāha "idhekacco puggalo idaṃ dukkhanti yathābhūtaṃ pajānāti .pe. Ayaṃ
dukkhanirodhagāminīpaṭipadāti yathābhūtaṃ pajānāti. 2- Tathāgate cassa saddhā niviṭṭhā
hoti mūlajātā patiṭṭhitā 2- ayaṃ vuccati puggalo saddhāvimutto"ti. 1- Etesu hi
saddhāvimuttassa pubbabhāgamaggakkhaṇe saddahantassa viya okappentassa viya
adhimuccantassa viya ca kilesakkhayo hoti, diṭṭhippattassa pubbabhāgamaggakkhaṇe
kilesacchedakaññāṇaṃ adandhaṃ tikhiṇaṃ sūraṃ hutvā vahati. Tasmā yathā nāma
nātitikhiṇena asinā kadaliṃ chindantassa chinnaṭṭhānaṃ na maṭṭhaṃ hoti, asi na
sīghaṃ vahati, saddo suyyati, balavataro vāyāmo kātabbo hoti, evarūpā
saddhāvimuttassa pubbabhāgamaggabhāvanā. Yathā pana cittanisitaasinā 3- kadaliṃ chindantassa
chinnaṭṭhānaṃ maṭṭhaṃ hoti, asi sīghaṃ vahati, saddo na suyyati, balavavāyāmakiccaṃ
na hoti, evarūpā paññāvimuttassa pubbabhāgamaggabhāvanā veditabbā.
@Footnote: 1 abhi. pu. 36/208/191 navakapuggalapaññatti   2-2 cha.Ma. tathāgatappaveditā cassa dhammā
@paññāya vodiṭṭhā honti vocaritā .pe.  no ca kho yathā diṭṭhippattassa
@3 cha.Ma. nisitaasinā

---------------------------------------------------------------------------------------------
page141.
      Dhammaṃ anussaratīti dhammānusārī. Dhammoti paññā, paññāpubbaṅgamaṃ maggaṃ
bhāvetīti attho. Saddhānusārimhi ca eseva nayo. Ubho panete sotāpattimaggaṭṭhāyeva.
Vuttaṃpi cetaṃ "yassa puggalassa sotāpattiphalasacchikiriyāya paṭipannassa paññindriyaṃ
adhimattaṃ hoti, paññāvāhiṃ paññāpubbaṅgamaṃ ariyamaggaṃ bhāveti. Ayaṃ vuccati
puggalo dhammānusārī"ti. 1- Tathā "yassa puggalassa sotāpattiphalasacchikiriyāya
paṭipannassa saddhindriyaṃ adhimattaṃ hoti, saddhāvāhiṃ saddhāpubbaṅgamaṃ ariyamaggaṃ
bhāveti. Ayaṃ vuccati puggalo saddhānusārī"ti. 1- Ayamettha saṅkhepo, vitthārato
panesā ubhatobhāgavimuttādikathā visuddhimagge paññābhāvanādhikāre vuttā. Tasmā
tattha vuttanayeneva veditabbā. Yā panesā etesaṃ vibhāgadassanatthaṃ idha
pāli āgatā, tattha yasmā rūpasamāpattiyā vinā arūpasamāpattiyo nāma natthi,
tasmā āruppāti vuttepi aṭṭhavimokkhā vuttāva hontīti veditabbā.
      Kāyena phusitvāti sahajātanāmakāyena phusitvā. Paññāya cassa disvāti
paññāya ca etassa ariyasaccadhamme disvā. Ekacce āsavāti paṭhamamaggādīhi
pahātabbā ekadesaāsavā. Tathāgatappaveditāti tathāgatena paveditā catusaccadhammā.
Paññāya vodiṭṭhā hontīti imasmiṃ ṭhāne sīlaṃ kathitaṃ, imasmiṃ samādhi, imasmiṃ
vipassanā, imasmiṃ maggo, imasmiṃ phalanti evaṃ atthena atthe kāraṇena kāraṇe
ciṇṇacaritattā maggapaññāya sudiṭṭhā honti. Vocaritāti vicaritā. 2-
Saddhā niviṭṭhā hotīti okappanasaddhā patiṭṭhitā hoti. Mattaso nijjhānaṃ
khamantīti mattāya olokanaṃ khamanti. Saddhāmattanti saddhāyeva, itaraṃ tasseva
vevacanaṃ.
      Iti imesu appamādena karaṇīyesu puggalesu tayo paṭividdhamaggaphalā
sekhā. Tesu anulomasenāsanaṃ sevamānā kalyāṇamitte bhajamānā indriyāni
samannānayamānā anupubbena arahattaṃ gaṇhanti. Tasmā tesaṃ yathāṭhitova
pāliattho. Avasāne pana dve sotāpattimaggasamaṅgino. Tehi tassa maggassa
anulomasenāsanaṃ sevitaṃ, kalyāṇamittā bhajitā, indriyāni samannānītāni.
@Footnote: 1 abhi. pu. 36/208/191 navakapuggalapaññatti               2 Sī. virocitā

---------------------------------------------------------------------------------------------
page142.
Upari pana tiṇṇaṃ maggānaṃ atthāya sevamānā bhajamānā samannānayamānā
anupubbena arahattaṃ pāpuṇissantīti ayamettha pāliattho.
     Vitaṇḍavādī pana imameva pāliṃ gahetvā "lokuttaramaggo na
ekacittakkhaṇiko, bahucittakkhaṇiko"ti vadati. So vattabbo "yadi aññena
cittena senāsanaṃ paṭisevati, aññena kalyāṇamitte bhajati, aññena indriyāni
samannāneti, aññaṃ maggacittanti sandhāya tvaṃ `na ekacittakkhaṇiko maggo,
bahucittakkhaṇiko'ti vadasi, evaṃ sante senāsanaṃ sevamāno nīlobhāsaṃ pabbataṃ
passati, vanaṃ passati, migapakkhīnaṃ saddaṃ suṇāti, pupphaphalānaṃ 1- gandhaṃ ghāyati,
pānīyaṃ pivanto rasaṃ sāyati, nisīdanto nipajjanto phassaṃ phusati. Evaṃ te
pañcaviññāṇasamaṅgīpi lokuttaradhammasamaṅgīyeva bhavissati. Sace panetaṃ sampaṭicchasi,
satthārā saddhiṃ paṭivirujjhati. Satthārā hi pañcaviññāṇakāyā ekantaabyākatāva
vuttā, taṃsamaṅgissa kusalākusalaṃ paṭikkhittaṃ, lokuttaramaggo ca ekantakusalo.
Tasmā pajahetaṃ vādan"ti paññāpetabbo. Sace paññattiṃ na upagacchati, "gaccha
pātova vihāraṃ pavisitvā yāguṃ pivāhī"ti anuyojetabbo.
      [183] Nāhaṃ bhikkhave ādikenevāti ahaṃ bhikkhave paṭhamameva maṇḍūkassa
uppatitvā gamanaṃ viya aññārādhanaṃ 2- arahatte patiṭṭhānaṃ na vadāmi. Anupubbasikkhāti
karaṇatthe paccattavacanaṃ. Parato padadvayepi eseva nayo. Saddhājātoti
okappanīyasaddhāya jātasaddho. Upasaṅkamīti garūnaṃ samīpaṃ gacchati. Payirupāsatīti
santike nisīdati. Dhāretīti paguṇaṃ 3- katvā dhāreti. Chando jāyatīti
kattukamyatākusalacchando jāyati. Ussahatīti viriyaṃ karoti. Tuletīti aniccaṃ
dukkhaṃ anattāti tulayati. Tulayitvā padahatīti evaṃ tīraṇavipassanāya tulayanto
maggappadhānaṃ padahati. Pahitattoti pesitacitto. Kāyena ceva paramasaccanti nāmakāyena
nibbānasaccaṃ sacchikaroti. Paññāya cāti nāmakāyasampayuttāya maggapaññāya
paṭivijjhati passati.
      Idāni yasmā te satthu āgamanaṃ sutvā paccuggamanamattaṃpi na akaṃsu,
tasmā tesaṃ cariyaṃ garahanto sāpi nāma bhikkhave saddhā nāhosītiādimāha.
@Footnote: 1 Sī. pupphaphalāphalānaṃ           2 Ma. aññāyārādhanaṃ        3 cha.Ma. sādhukaṃ

---------------------------------------------------------------------------------------------
page143.
Tattha kīvadūrevimeti kittakaṃ dūre ṭhāne. Yojanasataṃpi yojanasahassaṃpi apakkantāti
vattuṃ vaṭṭati, na pana kiñci āha. Catuppadaṃ veyyākaraṇanti catusaccabyākaraṇaṃ
sandhāya vuttaṃ.
      [184] Yassuddiṭṭhassāti yassa uddiṭṭhassa. Yopi so bhikkhave satthāti
bāhirakasatthāraṃ dasseti. Evarūpīti evaṃjātikā. Paṇopaṇaviyāti paṇaviyā ca
opaṇaviyā ca. Na upetīti na hoti. Kayavikkayakālo 1- viya agghavaḍḍhanhāpanaṃ
na hotīti attho. Ayaṃ goṇo kiṃ agghati, vīsati agghatīti bhaṇanto paṇati
nāma. Vīsati na agghati, dasa agghatīti bhaṇanto opaṇati nāma. Idaṃ paṭisedhento
āha "paṇopaṇaviyā na upetī"ti. Idāni taṃ paṇopaṇaviyaṃ dassetuṃ evañca
no assa, atha naṃ kareyyāma, na ca no evamassa, na naṃ kareyyāmāti āha.
      Kiṃ pana bhikkhaveti bhikkhave yaṃ tathāgato sabbaso āmisehi visaṃsaṭṭho viharati,
evaṃ visaṃsaṭṭhassa satthuno evarūpā paṇopaṇaviyā kiṃ yujjissati. Pariyogayha 2-
vattatoti pariyogāhitvā ukkhipitvā gahetvā vattentassa. Ayamanudhammoti ayaṃ
sabhāvo. Jānāti bhagavā, nāhaṃ jānāmīti bhagavā ekāsanabhojane ānisaṃsaṃ
jānāti, ahaṃ na jānāmīti mayi saddhāya divasassa tayo vāre bhojanaṃ pahāya
ekāsanabhojanaṃ bhuñjati. Ruḷhanīyanti rohanīyaṃ. Ojavantanti sinehavantaṃ. Kāmaṃ
taco cāti iminā caturaṅgaviriyaṃ dasseti. Ettha hi taco ekaṃ aṅgaṃ. Nhārū
ekaṃ, aṭṭhi ekaṃ, maṃsalohitaṃ ekanti evaṃ caturaṅgasamannāgataṃ viriyaṃ adhiṭṭhahitvā
arahattaṃ appatvā na vuṭṭhahissāmīti evaṃ paṭipajjatīti dasseti. Sesaṃ sabbattha
uttānameva. Desanaṃ pana bhagavā neyyapuggalassa vasena arahattanikūṭena
niṭṭhāpesīti,
                    papañcasūdaniyā majjhimanikāyaṭṭhakathāya
                      kīṭāgirisuttavaṇṇanā niṭṭhitā.
                              Dasamaṃ.
                       Dutiyavaggavaṇṇanā niṭṭhitā.
                          -------------
@Footnote: 1 cha.Ma. kayavikkayakāle                 2 cha.Ma. pariyogāhiya

---------------------------------------------------------------------------------------------
page144.
                          3. Paribbājakavagga
                     1. Cūḷavacchagottasuttavaṇṇanā 1-
      [185] Evamme sutanti cūḷavacchagottasuttaṃ. Tattha ekapuṇḍarīketi
puṇḍarīko vuccati setambarukkho, so tasmiṃ ārāme eko puṇḍarīko atthīti
ekapuṇḍarīko. Etadahosīti tattha pavisitukāmatāya ahosi. Cirassaṃ kho bhanteti
pakatiyā āgatapubbataṃ upādāya. Dhammassa cānudhammanti idha sabbaññutañāṇaṃ
dhammo nāma, mahājanassa byākaraṇaṃ anudhammo nāma. Sesaṃ jīvakasutte 2-
vuttanayameva. Na meti ananuññāya ṭhatvā anuññaṃpi paṭikkhipati. "sabbaññū
sabbadassāvī aparisesaṃ ñāṇadassanaṃ paṭijānātī"ti hi idaṃ anujānitabbaṃ siyā,
"carato ca me .pe. Paccupaṭṭhitan"ti idaṃ pana nānujānitabbaṃ. Sabbaññutañāṇena
hi āvajjitvāva jānāti. Tasmā ananuññāya ṭhatvā anuññaṃpi paṭikkhipanto
evamāha.
      [186] Āsavānaṃ khayāti ettha sakiṃ khīṇāni āsavānaṃ puna khepetabbābhāvā
yāvadevāti na vuttaṃ. Pubbenivāsañāṇena cettha bhagavā atītajānanaguṇaṃ dasseti,
dibbacakkhuñāṇena paccuppannajānanaguṇaṃ, āsavakkhayañāṇena lokuttaraguṇanti.
Iti imāhi tīhi vijjāhi sakalabuddhaguṇe saṅkhipitvā kathesi.
      Gihisaṃyojananti gihibandhanaṃ gihiparikkhāresu nikantiṃ. Natthi kho vacchāti
gihisaṃyojanaṃ appahāya dukkhassantaṃ karonto 3- nāma natthi. Yepi hi santatimahāmatto
uggaseno seṭṭhiputto vītasokadārakoti gihiliṅge ṭhitāva arahattaṃ pattā, tepi
maggena sabbasaṅkhāresu nikantiṃ sukkhāpetvāva pattā. Taṃ patvā pana na tena
liṅgena aṭṭhaṃsu, gihiliṅgaṃ nāmetaṃ hīnaṃ, uttamaguṇaṃ dhāretuṃ na sakkoti, tasmā
tattha ṭhito arahattaṃ patvā taṃ divasameva pabbajati vā parinibbāti vā.
@Footnote: 1 cha.Ma. tevijjavacchasuttavaṇṇanā   2 Ma.Ma. 13/51 ādi/33 gahapativagga
@3 cha.Ma. dukkhassantakaro

---------------------------------------------------------------------------------------------
page145.
Bhummadevatā pana tiṭṭhanti. Kasmā? nilīyanokāsassa atthitāya. Sesakāmabhave
manussesu sotāpannādayo tayo tiṭṭhanti, kāmāvacaradevesu sotāpannā
sakadāgāmino ca, anāgāmikhīṇāsavā panettha na tiṭṭhanti. Kasmā? tañhiṭṭhānaṃ
laḷitajanassa āvāso, natthi tattha tesaṃ pavivekārahaṃ paṭicchannaṭṭhānañca. Iti
tattha khīṇāsavo parinibbāti, anāgāmī cavitvā suddhāvāse nibbattati.
Kāmāvacaradevato upari pana cattāropi ariyā tiṭṭhanti.
      Sopāsi kammavādīti sopi kammavādī ahosi, kiriyaṃpi na paṭibāhittha.
Taṃ hi ekūnanavutikappamatthake 1- attānaṃyeva gahetvā kathesi. 2- Tadā kira
mahāsatto pāsaṇḍapariggaṇhanatthaṃ pabbajito tassapi pāsaṇḍassa nipphalabhāvaṃ
jānitvā viriyaṃ na hāpesi, kiriyavādī hutvā sagge nibbattati. Tasmā evamāha.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    cūḷavacchagottasuttavaṇṇanā niṭṭhitā.
                              Paṭhamaṃ.
                          -------------
                      2. Aggivacchagottasuttavaṇṇanā
      [187] Evamme sutanti aggivacchagottasuttaṃ. Tattha na kho ahanti
paṭhamavāre nāhaṃ sassatadiṭṭhikoti vadati, dutiye nāhaṃ ucchedadiṭṭhikoti. Evaṃ
antānantikādivasena sabbavāresu paṭikkhepo veditabbo. Hoti ca na ca hotīti
ayaṃ panettha ekaccasassatavādo. Neva hoti na na hotīti ayaṃ amarāvikkhepoti
veditabbo.
@Footnote: 1 cha.Ma. ekanavutikappamatthake                   2 cha.Ma. katheti

---------------------------------------------------------------------------------------------
page146.
       [189] Sadukkhanti kilesadukkhena ceva vipākadukkhena ca sadukkhaṃ. Savighātanti
tesaṃyeva dvinnaṃ vasena saupaghātaṃ. Saupāyāsanti tesaṃyeva vasena saupāyāsaṃ.
Sapariḷāhanti tesaṃyeva vasena sapariḷāhaṃ.
      Kiñci diṭṭhigatanti kāci ekā diṭṭhipi ruccitvā khamāpetvā gahitā
atthīti pucchati. Apanītanti nīhaṭaṃ apaviddhaṃ. Diṭṭhanti paññāya diṭṭhaṃ. Tasmāti
yasmā pañcannaṃ khandhānaṃ udayavayaṃ addasa, tasmā. Sabbamaññitānanti sabbesaṃ
tiṇṇaṃpi taṇhādiṭṭhimānamaññitānaṃ. Mathitānanti tesaṃyeva vevacanaṃ. Idāni tāni
vibhajitvā dassento sabbaahaṅkāramamaṅkāramānānusayānanti āha. Ettha hi
ahaṅkāro diṭṭhi, mamaṅkāro taṇhā, mānānusayo māno. Anupādā vimuttoti
catūhi upādānehi kañci dhammaṃ anupādiyitvā vimutto.
      [190] Na upetīti na yujjati. Ettha ca "na upapajjatī"ti idaṃ
anujānitabbaṃ siyā. Yasmā pana evaṃ vutte so paribbājako ucchedaṃ gaṇheyya,
upapajjatīti pana sassatameva, upapajjati ca na ca upapajjatīti 1- ekaccasassataṃ,
neva upapajjati na na upapajjatīti amarāvikkhepo, 2- tasmā bhagavā "ayaṃ appatiṭṭho
anālambo hotu, sukhappavesanaṭṭhānaṃ mā labhatū"ti ananuññāya ṭhatvā anuññaṃpi
paṭikkhipi. Alanti samatthaṃ pariyattaṃ. Dhammoti paccayākāradhammo. Aññatrayogenāti
aññattha payogena. Aññatrācariyakenāti paccayākāraṃ ajānantānaṃ aññesaṃ
ācariyānaṃ santike vasantena.
      [191] Tenahi vacchāti yasmā tvaṃ sammohamāpādinti vadasi, tasmā
taṃyevettha paṭipucchissāmi. Anāhāro nibbutoti appaccayo nibbuto.
      [192] Yena rūpenāti yena rūpena sattasaṅkhātaṃ tathāgataṃ rūpīti paññāpeyya.
Gambhīroti guṇagambhīro. Appameyyoti pamāṇaṃ gaṇhituṃ na sakkuṇeyyo.
Duppariyogāḷhoti duogāḷho dujjāno. Seyyathāpi mahāsamuddoti yathā
@Footnote: 1 ka. ca no upapajjati cāti                  2 cha.Ma. amarāvikkhepaṃ

---------------------------------------------------------------------------------------------
page147.
Mahāsamuddo gambhīro appameyyo dujjāno, evameva khīṇāsavopi. Taṃ ārabbha
uppajjatītiādi sabbaṃ na yujjati. Kathaṃ? yathā parinibbutaṃ aggiṃ ārabbha
puratthimaṃ disaṃ gatotiādi sabbaṃ na yujjati, evaṃ.
      Aniccatāti aniccatāya. Sāre patiṭṭhitanti lokuttaradhammasāre patiṭṭhitaṃ.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    aggivacchagottasuttavaṇṇanā niṭṭhitā.
                              Dutiyaṃ.
                           -----------
                      3. Mahāvacchagottasuttavaṇṇanā
     [193] Evamme sutanti mahāvacchagottasuttaṃ. Tattha sahakathīti saddhiṃ vādo,
bahu mayā tumhehi saddhiṃ kathitapubbanti kathaṃ sāreti mettiṃ ghaṭeti. Purimāni hi
dve suttāni etasseva kathitāni, saṃyuttake abyākatasaṃyuttaṃ nāma etasseva
kathitaṃ, "kiṃ nu kho bho gotama sassato loko idameva saccaṃ moghamaññanti
abyākatametan"ti evaṃ ekuttaranikāyepi iminā saddhiṃ kathitaṃ atthiyeva. Tasmā
evamāha. Sammāsambuddhopi tassa āgatāgatassa saṅgahaṃ katvā okāsaṃ akāsiyeva.
Kasmā? ayañhi sassatadiṭṭhiko, sassatadiṭṭhikā ca sīghaṃ laddhiṃ na vissajjenti,
Vasātelamakkhitapilotikā viya cirena sujjhanti. Passati ca bhagavā "ayaṃ paribbājako
kāle gacchante gacchante laddhiṃ vissajjetvā mama santike pabbajitvā cha
abhiññāyo sacchikatvā abhiññātasāvako bhavissatī"ti. Tasmā assa āgatāgatassa
saṅgahaṃ katvā okāsaṃ akāsiyeva. Idaṃ panassa pacchimagamanaṃ. So hi imasmiṃ
sutteva taraṇaṃ vā hotu ataṇaṃ vā. 1- Yaṭṭhiṃ otaritvā 2- udake patamāno viya
@Footnote: 1 Ma. karaṇaṃ vā hotu akaraṇaṃ vā, ka. caraṇaṃ vā hotu maraṇaṃ vā  2 Sī. ottharitvā

---------------------------------------------------------------------------------------------
page148.
Samaṇassa gotamassa santikaṃ gantvā pabbajissāmīti sanniṭṭhānaṃ katvā āgato.
Tasmā dhammadesanaṃ yācanto sādhu me bhavaṃ gotamotiādimāha. Tassa bhagavā
mūlavasena saṅkhittadesanaṃ, kammapathavasena vitthāradesanaṃ desesi. Mūlavasena cettha
abhisaṅkhittā 1- desanā, kammapathavasena saṅkhittā vitthārasadisā. Buddhānaṃ pana
nippariyāyena vitthāradesanā nāma natthi. Catuvīsatisamantapaṭṭhānaṃpi hi sattappakaraṇe
abhidhammapiṭake ca sabbaṃ saṅkhittameva. Tasmā mūlavasenapi kammapathavasenapi saṅkhittameva
desesīti veditabbo.
      [194] Tattha pāṇātipātāveramaṇī kusalantiādīsu paṭipāṭiyā sattadhammā
kāmāvacarā, anabhijjhādayo tayo catubhūmikāpi vaṭṭanti.
      Yato kho vaccha bhikkhunoti kiñcāpi aniyametvā vuttaṃ, yathā pana
jīvakasutte ca caṅkīsutte ca, evaṃ imasmiṃ sutte ca attānameva sandhāyetaṃ
bhagavatā vuttanti veditabbaṃ
      [195] Atthi panāti kiṃ pucchāmīti pucchati? ayaṃ kirassa laddhi "tasmiṃ
tasmiṃ sāsane satthāva arahā hoti, sāvako pana arahattaṃ pattuṃ samattho
natthi. Samaṇo ca gotamo "yato kho vaccha bhikkhuno"ti ekaṃ bhikkhuṃ kathento
viya katheti, atthi nu kho samaṇassa gotamassa sāvako arahattaṃ patto"ti.
Etamatthaṃ pucchissāmīti pucchati. Tattha tiṭṭhatūti bhavaṃ tāva gotamo tiṭṭhatu,
bhavañhi loke pākaṭo arahāti attho. Tasmiṃ byākate uttariṃ bhikkhunīādīnaṃ
vasena pañhaṃ pucchi, bhagavāpissa byākāsi.
      [196] Ārādhakoti sampādako paripūrako.
      [197] Sekhāya vijjāya pattabbanti heṭṭhimaphalattayaṃ pattabbaṃ. Taṃ
sabbaṃ mayā anuppattanti vadati. Vitaṇḍavādī panāha "katame dhammā sekkhā.
Cattāro maggā apariyāpannā heṭṭhimāni ca tīṇi sāmaññaphalānī"ti 2- vacanato
arahattamaggopi anena pattoyeva. Phalaṃ pana appattaṃ, tena 3- tassa pattiyā
uttariyogaṃ kathāpetīti. So evaṃ saññāpetabbo:-
@Footnote: 1 cha.Ma. atisaṃkhittā   2 abhi. saṅ. 34/1023/245   3 cha.Ma. ayaṃ pāṭho na dissati

---------------------------------------------------------------------------------------------
page149.
                     "yo ve kilesāni pahāya pañca
                      paripuṇṇasekho aparihānadhammo
                      cetovasippatto samāhitindriyo
                      sa ve ṭhitattoti naro pavuccatī"ti. 1-
      Anāgāmipuggalo hi ekantaparipuṇṇasekho. Taṃ sandhāya "sekhāya vijjāya
pattabban"ti āha. Mattassa pana ekacittakkhaṇikattā tattha ṭhitassa pucchā
nāma natthi. Iminā ca suttena maggopi bahucittakkhaṇiko hotūti ce. Etaṃ
na buddhavacanaṃ, vuttakathāya 2- ca attho virujjhati. Tasmā anāgāmiphale ṭhatvā
arahattamaggassa vipassanaṃ kathāpetīti veditabbo. Yasmā panassa na kevalaṃ
suddhaarahattasseva upanissayo, channaṃpi abhiññānaṃ upanissayo atthi, tasmā
bhagavā "evamayaṃ  samathe kammaṃ katvā pañca abhiññā nibbattessati, vipassanāya
kammaṃ katvā arahattaṃ pāpuṇissati. Evaṃ chaḷabhiñño mahāsāvako bhavissatī"ti
vipassanāmaggaṃ 3- akathetvā samathavipassanā ācikkhi.
      [198] Sati sati āyataneti sati sati kāraṇe. Kiṃ cettha kāraṇaṃ?
Abhiññā vā abhiññāpādakajjhānaṃ vā avasāne pana arahattaṃ vā kāraṇaṃ
arahattassa vipassanā vāti veditabbaṃ.
      [200] Pariciṇṇo me bhagavāti satta hi sekhā bhagavantaṃ paricaranti
nāma, khīṇāsavena bhagavā pariciṇṇo hoti. Iti saṅkhepena arahattaṃ byākaronto
thero evamāha. Te pana bhikkhū taṃ atthaṃ na jāniṃsu, ajānantāva tassa vacanaṃ
sampaṭicchitvā bhagavato ārocesuṃ. Devatāti tesaṃ guṇānaṃ lābhidevatā. Sesaṃ
sabbattha uttānamevāti.
                    Papañcasūdaniyā majjhimanikāyaṭṭhakathāya
                    mahāvacchagottasuttavaṇṇanā niṭṭhitā.
                              Tatiyaṃ.
                          -------------
@Footnote: 1 aṅ. catukka. 21/5/7 anusotasutta   2 cha.Ma. vuttagāthāya   3 cha.Ma. vipassanāmattaṃ

---------------------------------------------------------------------------------------------
page150.
                         4. Dīghanakhasuttavaṇṇanā
      [201] Evamme sutanti dīghanakhasuttaṃ. Tattha sūkarakhatāyanti sūkarakhatāti
evaṃnāmake leṇe. Kassapabuddhakāle kira taṃ leṇaṃ ekasmiṃ buddhantare paṭhaviyā
vaḍḍhamānāya antobhūmigataṃ jātaṃ. Athekadivasaṃ eko sūkaro tassa chadanapariyantasamīpe
paṃsuṃ khani, deve vuṭṭhe paṃsudhotachadanapariyanto pākaṭo ahosi. Eko vanacarako
disvā "pubbe sīlavantehi paribhuttaleṇena bhavitabbaṃ, paṭijaggissāmi nan"ti
samantato paṃsuṃ apanetvā leṇaṃ sodhetvā kuḍḍaparikkhepaṃ katvā dvāravātapānaṃ
yojetvā supariniṭṭhitasudhākammacittakammaṃ rajatapaṭṭasadisāya vālukāya santharitapariveṇaṃ
leṇaṃ katvā mañcapīṭhaṃ paññapetvā bhagavato vasanatthāya adāsi. Leṇaṃ gambhīraṃ
ahosi otaritvā āruhitabbaṃ. 1- Taṃ sandhāyetaṃ vuttaṃ.
      Dīghanakhoti tassa paribbājakassa nāmaṃ. Upasaṅkamīti kasmā upasaṅkami?
So kira there aḍḍhamāsapabbajite cintesi "mayhaṃ mātulo aññaṃ pāsaṇḍaṃ
gantvāna na ciraṃ tiṭṭhati, idāni panassa samaṇassa gotamassa santikaṃ gatassa
aḍḍhamāso jāto. Pavuttiṃpissa na suṇāmi, ojavantaṃ nu kho sāsanaṃ jānissāmi
nan"ti gantukāmo jāto. Tasmā upasaṅkami. Ekamantaṃ ṭhitoti tasmiṃ kira samaye
thero bhagavantaṃ vījayamāno ṭhito hoti, paribbājako mātule hirottappena
ṭhitakova pañhaṃ pucchi. Tena vuttaṃ "ekamantaṃ ṭhito"ti.
      Sabbaṃ me nakkhamatīti sabbā me upapattiyo nakkhamanti, paṭisandhiyo
nakkhamantīti adhippāyena vadati. Ettāvatānena "ucchedavādohamasmī"ti dīpitaṃ
hoti. Bhagavā panassa adhippāyaṃ muñcitvā akkhare tāva dosaṃ dassento yāpi
kho tetiādimāha. Tattha esāpi te diṭṭhi nakkhamatīti esāpi te paṭhamaṃ
ruccitvā khamāpetvā gahitadiṭṭhi nakkhamatīti. Esā ce me bho gotama diṭṭhi
khameyyāti mayhaṃ hi sabbaṃ nakkhamatīti diṭṭhi, tassa me yā esā sabbaṃ me
@Footnote: 1 cha.Ma. abhiruhitabbaṃ

---------------------------------------------------------------------------------------------
page151.
Nakkhamatīti diṭṭhi, esā me khameyya. Yantaṃ "sabbaṃ me nakkhamatī"ti vuttaṃ,
taṃpissa tādisameva. Yathā sabbaggahaṇena gahitāpi ayaṃ diṭṭhi khamati, evametaṃpi
khameyya. Evaṃ attano vāde āropitaṃ dosaṃ ñatvā taṃ pariharāmīti saññāya
vadati, atthato panassa "esā diṭṭhi na me khamatī"ti āpajjati. Yassa
panesā na khamati na ruccati, tassāyaṃ tāya diṭṭhiyā sabbaṃ me nakkhamatīti
diṭṭhi rucitaṃ. Tenahi diṭṭhiakkhamena arucitena bhavitabbanti sabbaṃ khamatīti
ruccatīti āpajjati. Na panesa taṃ sampaṭicchati, kevalaṃ tassāpi ucchedadiṭṭhiyā
ucchedameva gaṇhati. Tenāha bhagavā ito kho te aggivessana .pe. Aññañca
diṭṭhiṃ upādiyantīti. Tattha itoti pajahanakesu nissakkaṃ. Ye pajahanti, te hi
ye nappajahantīti pucchissanti, 1- te ca 2- bahutarāti attho. Bahū hi bahutarāti
ettha hikāro nipātamattaṃ, bahutarāti attho. Parato tanū hi tanutarāti
padepi eseva nayo. Ye evamāhaṃsūti ye evaṃ vadanti. Taṃ ceva diṭṭhiṃ
nappajahanti, aññañca diṭṭhiṃ upādiyantīti mūladassanaṃ nappajahanti, aparadassanaṃ
upādiyanti.
      Ettha ca sassataṃ gahetvā taṃpi appahāya ucchedaṃ vā ekaccasassataṃ
vā gahetuṃ na sakkā, ucchedaṃpi gahetvā taṃ appahāya sassataṃ vā ekaccasassataṃ
vā na sakkā gahetuṃ, ekaccasassataṃpi gahetvā taṃ appahāya sassataṃ vā
ucchedaṃ vā na sakkā gahetuṃ. Mūlasassataṃ pana appahāya aññaṃ sassatameva
sakkā gahetuṃ. Kathaṃ? ekasmiṃ hi samaye "rūpaṃ sassatan"ti gahetvā aparasmiṃ
samaye "na suddharūpameva sassataṃ, vedanāpi sassatā, viññāṇaṃpi sassatan"ti
gaṇhanti. 3- Ucchedepi ekaccasassatepi eseva nayo. Yathā ca khandhesu, evaṃ
āyatanesupi yojetabbaṃ, idaṃ sandhāya vuttaṃ "taṃ ceva diṭṭhiṃ nappajahanti,
aññañca diṭṭhiṃ upādiyantī"ti.
      Dutiyavāre itoti appajahanakesu nissakkaṃ, ye nappajahanti, te hi,
ye pajahantīti pucchissanti, teva tanutarā appatarāti attho. Taṃ ceva diṭṭhiṃ
@Footnote: 1 cha.Ma. vucciyanti, evamuparipi        2 cha.Ma. teva      3 cha.Ma. gaṇhāti

---------------------------------------------------------------------------------------------
page152.
Pajahanti, aññañca diṭṭhiṃ na upādiyantīti tañca mūladassanaṃ pajahanti, aññañca
dassanaṃ na gaṇhanti. Kathaṃ? ekasmiñhi samaye "rūpaṃ sassatan"ti gahetvā
aparasmiṃ samaye tattha ādīnavaṃ disvā "oḷārikametaṃ mayhaṃ dassanan"ti
pajahanti. "na kevalaṃ ca rūpaṃ sassatanti dassanameva oḷārikaṃ, vedanāpi sassatā
.pe. Viññāṇaṃpi sassatanti dassanaṃ oḷārikamevā"ti vissajjenti. Ucchedepi
ekaccasassatepi eseva nayo. Yathā ca khandhesu, evaṃ āyatanesupi yojetabbaṃ.
Evaṃ tañca mūladassanaṃ pajahanti, aññañca dassanaṃ na gaṇhanti.
      Santi aggivessanāti 1- kasmā ārabhi? ayaṃ ucchedaladdhiko attano
Laddhiṃ nigūhati, tassā pana laddhiyo vaṇṇe vuccamāne attano laddhiṃ
pātukarissatīti sesā 2- laddhiyo ekato dassetvā vibhajituṃ imaṃ desanaṃ ārabhi.
      Sarāgāya 3- santiketiādīsu rāgavasena vaṭṭe rañjanassa 4- āsannā
taṇhādiṭṭhisaññojanena vaṭṭasaññojanassa santike. Abhinandanāyāti 5-
taṇhādiṭṭhivaseneva gilitvā pariyādiyanassa gahaṇassa ca āsannāti attho. Asārāgāya
santiketiādīsu vivaṭṭe rañjanassa 6- āsannātiādinā nayena attho veditabbo.
      Ettha ca sassatadassanaṃ appasāvajjaṃ dandhavirāgaṃ, ucchedadassanaṃ
mahāsāvajjaṃ khippavirāgaṃ. Kathaṃ? sassatavādī hi idhalokaṃ paralokañca atthīti na 7-
jānāti, sukaṭadukkaṭānaṃ phalaṃ atthīti jānāti, kusalaṃ karoti, akusalaṃ karonto
bhāyati, vaṭṭaṃ assādeti, abhinandati. Buddhānaṃ vā buddhasāvakānaṃ vā sammukhībhūto
sīghaṃ laddhiṃ jahituṃ na sakkoti. Tasmā taṃ sassatadassanaṃ appasāvajjaṃ dandhavirāganti
vuccati. Ucchedavādī pana idhalokaparalokaṃ atthīti na jānāti, sukaṭadukkaṭānaṃ
pana 8- phalaṃ atthīti jānāti, kusalaṃ na karoti, akusalaṃ karonto na bhāyati,
vaṭṭaṃ na assādeti, nābhinandati, buddhānaṃ vā buddhasāvakānaṃ vā sammukhībhūto 9-
@Footnote: 1 cha.Ma. sanatgagivessanāti   2 cha.Ma. tisso     3 cha.Ma. sārāgāya
@4 cha.Ma. rajjanassa    5 ka. taṇhādiṭṭhiabhinandanāhi   6 cha.Ma. vaṭṭe arajjanassa
@7 cha.Ma. ayaṃ saddo na dissati    8 cha.Ma. ayaṃ saddo na dissati   9 cha.Ma. sammukhībhāve

---------------------------------------------------------------------------------------------
page153.
Sīghaṃ dassanaṃ jahati, 1- pāramiyo pūretuṃ sakkonto buddho hutvā, asakkonto
abhinīhāraṃ katvā sāvako hutvā parinibbāyati. Tasmā ucchedadassanaṃ mahāsāvajjaṃ
khippavirāganti vuccati.
      [202] So pana paribbājako etamatthaṃ asallakkhetvā "mayhaṃ dassanaṃ
saṃvaṇṇeti pasaṃsati, addhā me sundaraṃ dassanan"ti sallakkhetvā ukkaṃseti me
bhavantiādimāha.
      Idāni yasmā ayaṃ paribbājako kañjiyeneva tittikā 2- lābu,
ucchedadassaneneva pūrito, so yathā kañjiya appahāya na sakkā lābumhi telaphāṇitādīni
pakkhipituṃ, pakkhittānipi na gaṇhanti 3- evameva taṃ laddhiṃ appahāya abhabbo
maggaphalānaṃ lābhāya, tasmā laddhiṃ jahāpanatthaṃ tatra aggivessanātiādi āraddhaṃ.
Viggahoti kalaho. Evametāsaṃ diṭṭhīnaṃ pahānaṃ hotīti evaṃ viggahādiādīnavaṃ
disvā tāsaṃ diṭṭhīnaṃ pahānaṃ hoti. So hi paribbājako "kiṃ me iminā
viggahādinā"ti taṃ ucchedadassanaṃ pajahati.
      [205] Athassa bhagavā vamitakañjiye lābumhi sappiphāṇitādīni pakkhipanto
viya hadaye amatosadhaṃ pūressāmīti vipassanaṃ ācikkhanto ayaṃ kho pana aggivessana
kāyotiādimāha. Tassattho vammikasutte vutto. Aniccatotiādīnipi heṭṭhā
vitthāritāneva. Yo kāyasmiṃ kāyacchandoti yā kāyasmiṃ taṇhā. Senhoti
taṇhāsenhova, kāyanvayatāti kāyānugamanabhāvo, kāyaṃ anugacchanakakilesoti attho.
      Evaṃ rūpakammaṭṭhānaṃ dassetvā idāni arūpakammaṭṭhānaṃ dassento
tisso khotiādimāha. Puna tāsaṃyeva vedanānaṃ asammissabhāvaṃ dassento yasmiṃ
aggivessana samayetiādimāha. Tatrāyaṃ saṅkhepattho:- yasmiṃ samaye sukhādīsu
ekaṃ vedanaṃ vedayati, tasmiṃ samaye aññā vedanā attano vāraṃ vā okāsaṃ
vā olokayamānā nisinnā nāma natthi, athakho anuppannāva honti
bhinnaudakabubbulā viya ca antarahitā vā. Sukhāpi khotiādi tāsaṃ vedanānaṃ
cuṇṇavicuṇṇabhāvadassanatthaṃ vuttaṃ.
@Footnote: 1 cha.Ma. pajahati         2 cha.Ma. tittakā            3 cha.Ma. gaṇhāti

---------------------------------------------------------------------------------------------
page154.
      Na kenaci vivadatīti 1- sassataṃ gahetvā "sassatavādī ahan"ti sassatavādinā 2-
saddhiṃ na vivadati. Tameva gahetvā "sassatavādī ahan"ti ekaccasassatavādinā
saddhiṃ na vivadati. Evaṃ tayopi vādā parivattetvā yojetabbā. Yañca loke vuttanti
yaṃ loke kathitaṃ voharitaṃ, tena voharati. Aparāmasanto kañci dhammaṃ parāmāsaggāhena
aggaṇhanto. Vuttampi cetaṃ:-
                "yo hoti bhikkhu arahaṃ katāvī
                  khīṇāsavo antimadehadhārī
                  ahaṃ vadāmītipi so vadeyya
                  mamaṃ vadantītipi so vadeyya
                  loke samaññaṃ 3- kusalo viditvā
                  vohāramattena so vohareyyā"ti. 4-
      Aparampi vuttaṃ "imā kho citta lokasamaññā lokaniruttiyo lokavohārā
lokapaññattiyo, yāhi tathāgato voharati aparāmasan"ti. 5-
      [206] Abhiññā pahānamāhāti sassatādīsu tesaṃ tesaṃ dhammānaṃ sassataṃ
abhiññāya jānitvā sassatassa pahānaṃ āha, ucchedaṃ, ekaccasassataṃ abhiññāya
ekaccasassatassa pahānaṃ vadati. Rūpaṃ abhiññāya rūpassa pahānaṃ vadatītiādinā
nayenettha attho veditabbo.
      Paṭisañcikkhatoti paccavekkhantassa. Anupādāya āsavehi cittaṃ vimuccīti
anuppādanirodhena niruddhehi āsavehi aggahetvāva cittaṃ vimucci. Ettāvatā
cesa parassa vaḍḍhitaṃ bhattaṃ bhuñjitvā khudaṃ vinodento viya parassa āraddhāya
dhammadesanāya ñāṇaṃ pesetvā vipassanaṃ vaḍḍhetvā arahattañceva patto,
sāvakapāramīñāṇassa ca matthakaṃ, soḷasa ca paññā paṭivijjhitvā ṭhito. Dīghanakho
pana sotāpattiphalaṃ patvā saraṇesu patiṭṭhito.
      Bhagavā pana imaṃ desanaṃ suriye dharamāneyeva niṭṭhapetvā gijjhakūṭā
oruyha veḷuvanaṃ gantvā sāvakasannipātaṃ akāsi, caturaṅgasamannāgato sannipāto
@Footnote: 1 cha.Ma. saṃvadatīti, evamuparipi    2 cha.Ma. ucchedavādināpi    3 Ma. samaññā
@4 saṃ sa. 15/25/17 arahantasutta    5 dī.Sī. 9/439/195

---------------------------------------------------------------------------------------------
page155.
Ahosi. Tatrimāni aṅgāni:- māghanakkhattena yutto puṇṇamīuposathadivaso, 1-
kenaci anāmantitāni hutvā attanoyeva dhammatāya sannipatitāni
aḍḍhaterasāni bhikkhusatāni, tesu ekopi puthujjano vā
sotāpannasakadāgāmianāgāmisukkhavipassakaarahantesu vā aññataro natthi,
sabbe chaḷabhiññāva, ekopi cettha satthakena kese chinditvā pabbajito nāma
natthi, sabbe ehibhikkhūyevāti. 2-
                    Papañcasūdaniyā majjhimanikāyaṭṭhakathāya
                       dīghanakhasuttavaṇṇanā niṭṭhitā.
                              Catutthaṃ
                          ------------
                        5. Māgaṇḍiyasuttavaṇṇanā
      [207] Evamme sutanti māgaṇḍiyasuttaṃ. Tattha agyāgāreti
aggihottasālāyaṃ. 3- Tiṇasantharaketi 4- dve māgaṇḍiyā mātulo ca bhāgineyyo
ca. Tesu mātulo pabbajitvā arahattaṃ patto, bhāgineyyopi saupanissayo na cirasseva
pabbajitvā arahattaṃ pāpuṇissati. Athassa bhagavā upanissayaṃ disvā ramaṇīyaṃ
devagabbhasadisaṃ gandhakuṭiṃ pahāya tattha chārikatiṇakacavarādīhi ukkalāpe agyāgāre
tiṇasantharakaṃ paññapetvā parasaṅgahakaraṇatthaṃ katipāhaṃ vasittha. Taṃ sandhāyetaṃ
vuttaṃ. Tenupasaṅkamīti na kevalaṃ taṃdivasameva, yasmā pana taṃ agyāgāraṃ gāmūpacāre
dārakadārikāhi otiṇṇaṃ 5- avivittaṃ, tasmā bhagavā niccakālaṃpi divasabhāgaṃ tasmiṃ
vanasaṇḍe vītināmetvā sāyaṃ vāsatthāya tattha upagacchati.
      Addasā kho .pe. Tiṇasantharakaṃ paññattanti bhagavā aññesu divasesu
tiṇasantharakaṃ saṅkharitvā 6- saññāṇaṃ katvā ṭhapetvā 7- gacchati, taṃdivasaṃ paññapetvāva
@Footnote: 1 cha.Ma. puṇṇamauposathadivaso    2 cha.Ma. ehibhikkhunoyevāti  3 cha.Ma. aggihomasālāyaṃ
@4 cha.Ma. tiṇasanthāraketi     5 cha.Ma. okiṇṇaṃ   6 Sī. saṃharitvā, cha.Ma. saṅgharitvā
@7 cha.Ma. ayaṃ pāṭho na dissati

---------------------------------------------------------------------------------------------
page156.
Agamāsi. Kasmā? tadā hi paccūsasamaye lokaṃ oloketvāva addasa "ajja
māgaṇḍiyo idhāgantvā imaṃ tiṇasantharakaṃ disvā bhāradvājena saddhiṃ tiṇasantharakaṃ
ārabbha kathāsallāpaṃ karissati, athāhaṃ āgantvā dhammaṃ desissāmi, so dhammaṃ
sutvā mama santike pabbajitvā arahattaṃ pāpuṇissati. Paresaṃ saṅgahakaraṇatthameva
hi mayā pāramiyo pūritā"ti tiṇasantharakaṃ paññapetvāva agamāsi.
      Samaṇaseyyānurūpaṃ maññeti imaṃ tiṇasantharakaṃ "samaṇassa anucchavikā
seyyā"ti maññati. 1- Na ca asaññatasamaṇassa vuṭṭhānametaṃ. 2- Tathāhettha hatthena
ākaḍḍhitaṭṭhānaṃ vā pādena ākaḍḍhitaṭṭhānaṃ vā sīsena pahataṭṭhānaṃ vā na
paññāyati, anākulo aghaṭṭito 3- abhinno chekena cittakārena tulikāya
paricchinditvā paññatto viya. Saññatasamaṇassa vasitaṭṭhānaṃ, kassa bho vasitaṭṭhānanti
pucchati. Bhūnahunoti hatavuḍḍhino mariyādakārakassa. Kasmā evamāha? chasu dvāresu
vuḍḍhipaññāpanaladdhikattā. Ayañhi tassa laddhi:- cakkhu brūhetabbaṃ vaḍḍhetabbaṃ,
adiṭṭhaṃ dakkhitabbaṃ, diṭṭhaṃ samatikkamitabbaṃ. Sotaṃ brūhetabbaṃ vaḍḍhetabbaṃ, asutaṃ
sotabbaṃ, sutaṃ samatikkamitabbaṃ. Ghānaṃ brūhetabbaṃ vaḍḍhetabbaṃ, aghāyitaṃ ghāyitabbaṃ,
ghāyitaṃ samatikkamitabbaṃ. Jivhā brūhetabbā vaḍḍhetabbā, asāyitaṃ sāyitabbaṃ,
sāyitaṃ samatikkamitabbaṃ. Kāyo brūhetabbo vaḍḍhetabbo, aphuṭṭhaṃ phusitabbaṃ,
phuṭṭhaṃ samatikkamitabbaṃ. Mano brūhetabbo vaḍḍhetabbo, aviññātaṃ vijānitabbaṃ,
viññātaṃ samatikkamitabbaṃ. Evaṃ so chasu dvāresu vuḍḍhiṃ paññapeti bhagavā pana:-
          "cakkhunā  saṃvaro  sādhu       sādhu  sotena  saṃvaro
           ghānena  saṃvaro  sādhu       sādhu  jivhāya  saṃvaro.
           Kāyena  saṃvaro  sādhu       sādhu  vācāya  saṃvaro
           manasā   saṃvaro  sādhu       sādhu  sabbattha  saṃvaro
           sabbattha  saṃvuto  bhikkhu       sabbadukkhā pamuccatī"ti 4-
@Footnote: 1 cha.Ma. maññāmi            2 cha.Ma. nivutthaṭṭhānametaṃ       3 cha.Ma. anākiṇṇo
@4 khu. dha. 25/360-1/80 bhikkhuvagga

---------------------------------------------------------------------------------------------
page157.
      Chasu dvāresu saṃvaraṃ paññapeti. Tasmā so "vuḍḍhihato samaṇo gotamo
mariyādakārako"ti maññamāno "bhūnahuno"ti āha.
      Ariye ñāye dhamme kusaleti parisuddhe kāraṇe dhamme anavajje. Iminā
kiṃ dasseti? evarūpassa nāma uggatassa paññātassa yasassino upari vācaṃ 1-
bhāsamānena vīmaṃsitvā upadhāretvā mukhe ārakkhaṃ ṭhapetvā bhāsitabbo hoti.
Tasmā mā sahasā abhāsi, mukhe ārakkhaṃ ṭhapehīti dasseti. Evañhi no sutte
ocaratīti yasmā amhākaṃ sutte evaṃ āgacchati. Na mayaṃ mukhāruḷhicchāmattaṃ 2-
vadāma, sutte ca nāma āgataṃ vadamānā kassa bhāseyyāma, 3- tasmā sammukhāpi
naṃ vadeyyāmāti attho. Appossukkoti mama rakkhanatthāya anussukko avyāvaṭo 4-
hutvāti attho. Vuttova naṃ vadeyyāti mayā vuttova hutvā apucchitova kathaṃ
samuṭṭhāpetvā ambajambuādīni gahetvā viya apūrayamāno mayā kathitaniyāmena
bhavaṃ bhāradvājo vadeyya, vadatūti 5- attho.
      [208] Assosi khoti satthā ālokaṃ vaḍḍhetvā dibbacakkhunā māgaṇḍiyaṃ
tattha āgataṃ addasa, dvinnaṃ janānaṃ bhāsamānānaṃ dibbasotena saddaṃpi assosi.
Paṭisallānā vuṭṭhitoti phalasamāpattiyā vuṭṭhito. Saṃviggoti pītisaṃvegena saṃviggo
calito kampito. Tassa kira etadahosi "neva māgaṇḍiyena samaṇassa gotamassa
āropitaṃ, na mayā. Amhe muñcitvā añño ettha tatiyopi natthi, suto
bhavissati amhākaṃ saddo tikhiṇasotena purisenā"ti. Athassa abbhantare pīti
uppajjitvā navanavutilomakūpasahassāni uddhaggāni akāsi. Tena vuttaṃ "saṃviggo
lomahaṭṭhajāto"ti. Athakho māgaṇḍiyo paribbājako paribbājakassa pabhinnamukhaṃ
viya bījaṃ paripākagataṃ ñāṇaṃ, tasmā sannisīdituṃ asakkonto āhiṇḍamāno puna
satthu santikaṃ āgantvā ekamantaṃ nisīdi. Taṃ dassetuṃ "athakho māgaṇḍiyo"tiādi
vuttaṃ.
      [209] Satthā "evaṃ kira tvaṃ māgaṇḍiya maṃ avacā"ti avatvāva cakkhuṃ
kho māgaṇḍiyāti paribbājakassa dhammadesanaṃ ārabhi. Tattha vasanaṭṭhānaṭṭhena
@Footnote: 1 Ma. vādaṃ  2 Sī. mukhāruḷhamattaṃ  3 cha.Ma. bhāyeyyāma  4 cha.Ma. avāvaṭo
@5 cha.Ma. vadassūti

---------------------------------------------------------------------------------------------
page158.
Rūpaṃ cakkhussa ārāmoti cakkhu rūpārāmaṃ. Rūpe ratanti rūparataṃ. Rūpena cakkhu
āmoditaṃ sammoditanti rūpasammuditaṃ. Dantanti nibbisevanaṃ. Guttanti gopitaṃ.
Rakkhitanti ṭhapitārakkhaṃ. Saṃvutanti pihitaṃ. Saṃvarāyāti pidhānatthāya.
      [210] Paricāritapubboti abhiramitapubbo. Rūpapariḷāhanti rūpaṃ ārabbha
uppajjanapariḷāhaṃ. Imassa pana te māgaṇḍiya kimassa vacanīyanti imassa rūpaṃ
pariggaṇhitvā arahattaṃ pattassa khīṇāsavassa tayā kiṃ vacanaṃ vattabbaṃ assa,
vuḍḍhihato mariyādakārakoti idaṃ vattabbaṃ na vattabbanti pucchati. Na kiñci bho
gotamāti bho gotama kiñci vattabbaṃ natthi. Sesadvāresupi eseva nayo.
      [211] Idāni yasmā tayā pañcakkhandhe pariggahetvā arahattaṃ pattassa
khīṇāsavassa kiñci vattabbaṃ natthi, ahañca pañcakkhandhe pariggahetvā sabbaññutaṃ
patto, tasmā ahaṃpi te na kiñci vattabboti dassetuṃ ahaṃ kho panātiādimāha.
Tassa mayhaṃ māgaṇḍiyāti gihikāle attano sampattiṃ dassento āha. Tattha
vassikotiādīsu yattha sukhaṃ hoti vassakāle vasituṃ, ayaṃ vassiko. Itaresupi
eseva nayo. Ayaṃ panettha vacanattho:- vassaṃ vāso vassaṃ, vassaṃ arahatīti
vassiko. Itaresupi eseva nayo.
      Tattha vassiko pāsādo nātiucco hoti nātinīco, dvāravātapānānipissa
nātitanūni nātibahūni, bhummattharaṇapaccattharaṇakhajjabhojjāni cettha 1- missakāneva
vaṭṭanti. Hemantike thambhāpi bhittiyopi nīcā honti, dvāravātapānāni
tanukāni sukhumacchiddāni. Uṇhappavesanatthāya bhittiniyūhāni nīhariyanti.
Bhummattharaṇapaccattharaṇanivāsanapārupanāni panettha uṇhaviriyāni kambalādīni vaṭṭanti.
Khajjabhojjaṃ siniddhaṃ kaṭukasannissitañca. Gimhike thambhāpi bhittiyopi uccā
honti. Dvāravātapānāni panettha bahūni vipulajālāni bhavanti. Bhummattharaṇādīni
dukūlamayāni vaṭṭanti, khajjabhojjāni madhurarasasītaviriyāni. Vātapānasamīpesu cettha
nava cāṭiyo ṭhapetvā udakassa pūretvā nīluppalādīhi sañchādenti. Tesu tesu
padesesu udakayantāni karonti, yehi deve vassante viya udakadhārā nikkhamanti.
@Footnote: 1 cha.Ma....bhojanāpipettha

---------------------------------------------------------------------------------------------
page159.
       Bodhisattassa pana aṭṭhasatasuvaṇṇaghaṭe ca rajataghaṭe ca gandhodakassa
pūretvā nīluppalagacchakaṃ kāretvā 1- sayanaṃ parivāretvā ṭhapayiṃsu. Mahantesu
lohakaṭāhesu gandhakalalaṃ pūretvā nīluppalapadumapuṇḍarīkāni ropetvā utuggahaṇatthāya
tattha tattha ṭhapesuṃ. Suriyarasmīhi pupphāni pupphanti. Nānāvidhā bhamaragaṇā pāsādaṃ
pavisitvā pupphesu rasaṃ 2- gaṇhantā vicaranti. Pāsādo atisugandhagandho 3- hoti.
Yamakabhittiyā antare lohanāḷiṃ ṭhapetvā navabhūmikapāsādassa upari ākāsaṅgaṇe
ratanamaṇḍapamatthake sukhumacchiddakaṃ jālaṃ baddhaṃ ahosi. Ekasmiṃ ṭhāne sukkhamahiṃsacammaṃ
pasāreti. Bodhisattassa udakakīḷanavelāya mahiṃsacamme pāsāṇaguḷe khipanti,
meghatthanitasaddo viya hoti. Heṭṭhā yantaṃ parivattenti, udakaṃ abhiruhitvā
jālamatthake patati, vassapatanasalilaṃ viya 4- hoti. Tadā bodhisatto nīlapaṭaṃ nivāseti,
nīlapaṭaṃ pārupati, nīlapasādhanaṃ pasādheti. Parivārāpissa cattāḷīsa nāṭakasahassāni
nīlavatthābharaṇāneva nīlavilepanāni 5- hutvā mahāpurisaṃ parivāretvā ratanamaṇḍapaṃ
gacchanti. Divasabhāgaṃ udakakīḷaṃ kīḷanto sītalautusukhaṃ anubhoti.
      Pāsādassa catūsu disāsu cattāro sarā honti, divākāle nānāvaṇṇā
sakuṇagaṇā pācīnasarato vuṭṭhāya viravamānā pāsādamatthakena pacchimasaraṃ gacchanti.
Pacchimasarato vuṭṭhāya pācīnasaraṃ, uttarasarato dakkhiṇasaraṃ, dakkhiṇasarato uttarasaraṃ
gacchanti, antaravassasamayo viya hoti. Hemantikapāsādo pana pañcabhūmiko ahosi,
vassikapāsādo sattabhūmiko.
      Nippurisehīti purisavirahitehi. Na kevalañcettha turiyāneva nippurisāni,
sabbaṭṭhānānipi nippurisāneva. Dovārikāpi itthiyova, nhāpanādiparikammakarāpi
itthiyova. Rājā kira "tathārūpaṃ issariyasukhasampattiṃ anubhavamānassa purisaṃ disvā
purisasaṅkā uppajjati, sā me puttassa mā ahosī"ti sabbakiccesu itthiyova
ṭhapesi. Tāya ratiyā ramamānoti idaṃ catutthajjhānikaphalasamāpattiratiṃ sandhāya vuttaṃ.
@Footnote: 1 Sī. nīluppalagavacchite kāretvā, cha.Ma. nīluppalagacchake karitvā        2 Sī. rajaṃ
@3 cha.Ma. atisugandho             4 Sī. vassaṃ pattakālo viya         5 Ma. nīlapaṭāni

---------------------------------------------------------------------------------------------
page160.
      [212] Gahapati vā gahapatiputto vāti ettha yasmā khattiyānaṃ
setacchattasmiṃyeva patthanā hoti, mahā ca nesaṃ papañco, brāhmaṇā mantehi
atittā mante gavesantā vicaranti, gahapatino pana muddhāgaṇanamattassa 1-
uggahitakālato paṭṭhāya sampattiṃyeva anubhavanti, tasmā khattiyabrahmaṇe aggahetvā
"gahapati vā gahapatiputto vā"ti āha. Āvaṭṭeyyāti mānusakakāmahetu āvaṭṭo
bhaveyyāti attho. Abhikkantatarāti visiṭṭhataRā. Paṇītatarāti anappakatarā, 2- vuttampi
cetaṃ:-
           "kusaggenudakamādāya 3-        samudde udakammine
            evaṃ mānusakā kāmā         dibbakāmāna santike"ti. 4-
      Sampaṭiggayha 5- tiṭṭhatīti dibbasukhaṃ gaṇhitvā tato visiṭṭhatarā hutvā
tiṭṭhati.
      Opammasaṃsandanaṃ panettha evaṃ veditabbaṃ:- gahapatissa pañcahi kāmaguṇehi
samaṅgībhūtakālo viya bodhisattassa tīsu pāsādesu cattāḷīsasahassaitthīmajjhe
modanakālo, tassa sucaritaṃ pūretvā sagge nibbattakālo viya bodhisattassa
abhinikkhamanaṃ katvā bodhipallaṅke sabbaññutaṃ paṭividdhakālo, tassa nandanavane
sampattiṃ anubhavanakālo viya tathāgatassa catutthajjhānikaphalasamāpattiratiyā
vītivattanakālo, tassa mānusakānaṃ pañcannaṃ kāmaguṇānaṃ apatthanakālo viya tathāgatassa
catutthajjhānikaphalasamāpattiratiyā vītināmentassa hīnajanasukhassa apatthanakāloti.
      [213] Sukhīti paṭhamaṃ dukkhito pacchā sukhito assa. Serīti paṭhamaṃ
vejjadutiyako pacchā serī ekako bhaveyya. Sayaṃvasīti paṭhamaṃ vejjassa vase
vattamāno vejjena nisītāti vutte nisīdi, nipajjāti vutte nipajji,
bhuñjāti vutte bhuñji, pivāti vutte pivi, pacchā sayaṃvasī jāto. Yena kāmaṃ
gamoti paṭhamaṃ icchiticchitaṭṭhānaṃ gantuṃ nālattha, pacchā roge vūpasante
vanadassanagiridassanapabbatadassanādīsupi yenakāmaṃ gamo jāto, yattha yattheva gantuṃ
icchati, tattha tattheva gaccheyya.
@Footnote: 1 cha.Ma. muddhāgaṇanamattaṃ      2 cha.Ma. atappakatarā       3 Sī. kusagge udakamādāya
@4 khu. jā. 28/327/132 mahāsutasomajātaka (syā)       5 cha.Ma. samadhigayha

---------------------------------------------------------------------------------------------
page161.
      Etthāpi idaṃ opammasaṃsandanaṃ:- purisassa kuṭṭhikālo viya hi bodhisattassa
agāramajjhe vasanakālo, aṅgārakapallaṃ viya ekaṃ kāmavatthu, dve kapallāni viya
dve vatthūni, sakkassa pana devarañño aḍḍhateyyakoṭiyāni aṅgārakapallāni
viya aḍḍhatiyanāṭakakoṭiyo, nakhehi vaṇamukhāni tacchetvā aṅgārakapalle paritāpanaṃ
viya vatthupaṭisevanaṃ, bhesajjaṃ āgamma arogakālo viya kāmesu ādīnavaṃ nekkhamme
ca ānisaṃsaṃ disvā nikkhamma buddhabhūtakāle catutthajjhānikaphalasamāpattiratiyā
vītivattanakālo, aññaṃ kuṭṭhiṃ purisaṃ disvā apatthanakālo viya tāya ratiyā
vītināmentassa hīnajanaratiyā apatthanakāloti.
      [214] Upahatindriyoti timirakuṭṭhena 1- nāma upahatakāyappasādo.
Upahatindriyāti upahatapaññindriyā. Te yathā so upahatakāyindriyo kuṭṭhī
dukkhasamphassasmiṃyeva aggismiṃ sukhamiti viparītasaññaṃ paccalattha, evaṃ
paññindriyassa upahatattā dukkhasamphassesveva kāmesu sukhamiti viparītasaññaṃ
paccalatthuṃ.
      [215] Asucitarāni cevātiādīsu pakatiyāva tāni asucīni ca duggandhāni
ca pūtīni ca, idāni pana asucitarāni ceva duggandhatarāni ca pūtitarāni ca
honti. Kācīti tassa hi paritāpentassa ca kaṇḍavantassa 2- ca pāṇakā anto
pavisanti, duṭṭhalohitaduṭṭhapubbā paggharanti. Evamassa kāci assādamattā hoti.
      Ārogyaparamāti gāthāya ye keci dhanalābhā vā yasalābhā vā puttalābhā vā
atthi, ārogyaṃ tesaṃ paramaṃ uttamaṃ, natthi tato uttaritaro lābhoti ārogyaparamā
lābhā. Yaṅkiñci jhānasukhaṃ vā maggasukhaṃ vā phalasukhaṃ vā atthi, nibbānaṃ tattha
paramaṃ, natthi tato uttaritaraṃ sukhanti nibbānaṃ paramaṃ sukhaṃ. Aṭṭhaṅgiko ca maggānanti
pubbabhāgamaggānaṃ pubbabhāgagamaneneva amatagāmīnaṃ aṭṭhaṅgiko maggo 3- khemo,
natthi tato khemataro añño maggo. Athavā khemaṃ amatagāminanti ettha khemantipi
amatantipi nibbānasseva nāmaṃ. Yāvatā puthusamaṇabrāhmaṇā parappavādā
khemagāmino ca amatagāmino cāti laddhivasena gahitā, sabbesaṃ tesaṃ khemaamatagāmīnaṃ
maggānaṃ aṭṭhaṅgiko maggo 3- paramo uttamoti ayamettha attho.
@Footnote: 1 Sī. cirakuṭṭhena cha.Ma. kimirakuṭṭhena              2 cha.Ma. kaṇḍuvantassa
@3 cha.Ma. ayaṃ pāṭho na dissati

---------------------------------------------------------------------------------------------
page162.
      [216] Ācariyapācariyānanti ācariyānañceva ācariyācariyānañca. Sametīti
ekanāḷiyā mitaṃ viya ekatulāya tulitaṃ viya sadisaṃ hoti ninnānākaraṇaṃ. Anomajjatīti
pāṇiṃ heṭṭhā otārento majjati, "idantaṃ bho gotama ārogyaṃ, idantaṃ
nibbānan"ti kālena sīsaṃ kālena uraṃ parimajjanto evamāha.
      [217] Chekanti pasannaṃ. 1- Sāhulacīvarenāti 2- kāḷakehi eḷakalomehi
katathūlacīvarena. Saṅkāracoḷakenātipi vadanti. Vācaṃ nicchāreyyāti kālena dasāya
kālena ante kālena majjhe parimajjanto nicchāreyya, vadeyyāti attho.
Pubbakehesāti pubbakehi esā. Vipassīpi hi bhagavā .pe. Kassapopi bhagavā
catuparisamajjhe nisinno imaṃ gāthaṃ abhāsi, "atthanissitā gāthā"ti mahājano
uggaṇhi. Satthari parinibbute aparabhāge paribbājakānaṃ antaraṃ paviṭṭhā. Te
potthakagataṃ katvā padadvayameva rakkhiṃsu. 3- Tenāha sā etarahi anupubbena
puthujjanagāthāti. 4-
      [218] Rogova bhūtoti rogabhūto. Sesapadesupi eseva nayo. Ariyaṃ cakkhunti
parisuddhaṃ vipassanāñāṇañceva maggañāṇañca. Pahotīti samattho. Bhesajjaṃ kareyyāti
uddhaṃvirecanaadhovirecanaañjanapacanādibhesajjaṃ 5- kareyya.
      [219] Na cakkhūni uppādeyyāti yassa hi antarā pittasemhādipaliveṭhena 6-
cakkhupasādo upahato hoti, so chekaṃ vejjaṃ āgamma sappāyaṃ
bhesajjaṃ sevanto cakkhūni uppādeti nāma. Jaccandhassa pana mātukucchiyaṃyeva
vinaṭṭhāni, tasmā so na labhati. Tena vuttaṃ "na cakkhūni uppādeyyā"ti.
      [220] Dutiyavāre jaccandhoti jātakālato paṭṭhāya pittādipaliveṭhena andho.
Amusminti tasmiṃ pubbe vutte. Amittatopi daheyyāti amitto me ayanti evaṃ
amittato ṭhapeyya. Dutiyapadepi eseva nayo, iminā cittenāti vaṭṭe anugatacittena.
@Footnote: 1 cha.Ma. sampannaṃ  2 cha.Ma. sāhuḷicīrenāti  3 cha.Ma. rakkhituṃ sakkhiṃsu
@4 Sī. puthujjanagatāti  5 cha.Ma. uddhaṃvirecanaṃ adhovirecanaṃ añjanañcāti bhesajjaṃ
@6 Sī. pittasemhādipalibodhena

---------------------------------------------------------------------------------------------
page163.
Tassa me upādānapaccayāti ekasandhi dvisaṅkhepo paccayākāro kathito, vaṭṭaṃ
vibhāvitaṃ.
      [221] Dhammānudhammanti dhammassa anudhammaṃ anucchavikapaṭipadaṃ. Ime rogā
gaṇḍā sallāti pañcakkhandhe dasseti. Upādānanirodhāti vivaṭṭaṃ dassento
āha. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      māgaṇḍiyasuttavaṇṇanā niṭṭhitā.
                              Pañcamaṃ.
                          -------------
                         6. Sandakasuttavaṇṇanā
     [223] Evamme sutanti sandakasuttaṃ. Tattha pīlakkhaguhāyanti tassā
guhāya dvāre pilakkharukkho ahosi, tasmā pilakkhaguhātveva saṅkhaṃ gatā. Paṭisallānā
vuṭṭhitoti vivekato vuṭṭhito. Devakatasobbhoti vassodakeneva 1- tinnaṭṭhāne
jāto mahāudakarahado. Guhādassanāyāti ettha guhāti paṃsuguhā. Sā unname
udakamuttaṭṭhāne ahosi, ekato ummaṅgaṃ katvā khāṇuke ca paṃsū 2- ca nīharitvā
anto thambhe ussāpetvā matthake padaracchannā gehasaṅkhepena katā, tattha te
paribbājakā vasanti. Sā vassāne udakapuṇṇā tiṭṭhati, nidāghe tattha vasanti.
Taṃ sandhāya "guhādassanāyā"ti āha. Vihāradassanatthañhi anamataggiyaṃ paccavekkhitvā
samuddapabbatadassanatthaṃ vāpi gantuṃ vaṭṭatīti.
      Unnādiniyāti uccaṃ nadamānāya. Evaṃ nadamānāya cassā uddhaṅgamanavasena
ucco, disāsu patthaṭavasena mahāsaddoti uccāsaddamahāsaddatāya 3-
uccāsaddamahāsaddo, tāya uccāsaddamahāsaddāya. Tesaṃ hi 4- paribbājakānaṃ pātova
@Footnote: 1 Ma. udakeneva         2 cha.Ma. paṃsuñca         3 cha.Ma. ayaṃ pāṭho na dissati
@4 cha.Ma. ayaṃ saddo na dissati

---------------------------------------------------------------------------------------------
page164.
Uṭṭhāya kattabbaṃ nāma cetiyavattaṃ vā bodhivattaṃ vā ācariyūpajjhāyavattaṃ vā
yonisomanasikāro vā natthi. Tena te pātova uṭṭhāya bālātape sannisinnā,
sāyaṃ vā kathāya phāsukatthāya sannipatitā "imassa hattho sobhano, imassa
pādo"ti evaṃ aññamaññassa hatthapādādīni vā ārabbha itthīpurisadārakadārikāvaṇṇe
vā aññaṃ vā kāmassādabhavassādādivatthuṃ ārabbha kathaṃ paṭṭhapetvā anupubbena
rājakathādianekavidhaṃ tiracchānakathaṃ kathenti. Sā hi aniyyānikattā saggamokkhamaggānaṃ
tiracchānabhūtā kathā 1- tiracchānakathā. Tattha rājānaṃ ārabbha "mahāsammato
mandhātā dhammāsoko evaṃmahānubhāvo"tiādinā nayena pavattā kathā rājakathā.
Eseva nayo corakathādīsu.
      Tesu "asuko rājā abhirūpo dassanīyo"tiādinā nayena gehassitakathāva
tiracchānakathā hoti. "sopi nāma evaṃmahānubhāvo khayaṃ gato"ti evaṃ pavattā
pana kammaṭṭhānabhāve tiṭṭhati. Coresupi "mūladevo evaṃmahānubhāvo, meghamālo
evaṃmahānubhāvo"ti tesaṃ kammaṃ paṭicca aho sūroti 2- gehassitakathāva tiracchānakathā.
Yuddhepi bhāratayuddhādīsu "asukena asuko evaṃ mārito evaṃ viddho"ti
kāmassādavaseneva kathā tiracchānakathā. "tepi nāma khayaṃ gatā"ti evaṃ pavattā
pana sabbattha kathā kammaṭṭhānameva hoti. Apica annādīsu "avaṃ vaṇṇavantaṃ
gandhavantaṃ rasavantaṃ phassasampannaṃ khādimha bhuñjimha pivimha paribhuñjimhā"ti
kāmassādavasena kathetuṃ na vaṭṭati, sātthakaṃ pana katvā "pubbe evaṃ
vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ sīlavantānaṃ adamha, cetiye
pūjaṃ akarimhā"ti kathetuṃ vaṭṭati.
      Ñātikathādīsupi "amhākaṃ ñātakā sūrā samatthā"ti vā "pubbe mayaṃ
evaṃ vicitrehi yānehi carimhā"ti vā assādavasena vattuṃ na vaṭṭati, sātthakaṃ
pana katvā "tepi no ñātakā khayaṃ gatā"ti vā "pubbe mayaṃ evarūpā upāhanā saṃghassa
adamhā"ti vā kathetabbā. Gāmakakāpi suniviṭṭhadunniviṭṭhasubhikkhadubbhikkhādivasena
vā "asukagāmavāsino sūrā samatthā"ti vā evaṃ assādavasena na
@Footnote: 1 cha.Ma. kathāti                     2 cha.Ma. sūrāti

---------------------------------------------------------------------------------------------
page165.
Vaṭṭati, sātthakaṃ pana katvā saddhāpasannāti vā khayavayaṃ gatāti vā vattuṃ vaṭṭati.
Nigamanagarajanapadakathāsupi eseva nayo. Itthīkathāpi vaṇṇasaṇṭhānādīni paṭicca
assādavasena na vaṭṭati, saddhāsampannā khayaṃ gatāti evameva vaṭṭati. Sūrakathāpi
sandhimitto 1- nāma yodho sūro ahosīti assādavaseneva na vaṭṭati, saddho
pasanno ahosi khayaṃ gatoti evameva vaṭṭati. Visikhākathāpi asukā visikhā
suniviṭṭhā dunniviṭṭhā sūrā samatthāti assādavaseneva na vaṭṭati, saddhāpasannā
khayaṃ gatāicceva vaṭṭati.
      Kumbhaṭṭhānakathāti kumbhaṭṭhānaudakatitthakathā vā vuccati kumbhadāsīkathāti
vā. Sāpi "pāsādikā naccituṃ gāyituṃ chekā"ti assādavaseneva na vaṭṭati,
saddhāpasannātiādinā nayeneva vaṭṭati. Pubbapetakathāti atītañātikathā. Tattha
vattamānañātikathāsadisova vinicchayo.
      Nānattakathāti purimapacchimakathāvimuttā avasesā nānāsabhāvā niratthakakathā.
Lokakkhāyikāti ayaṃ loko kena nimmito, asukena nāma nimmito, kāko
seto 2- aṭṭhīnaṃ setattā, bakā rattā lohitassa rattattāti evamādikā
lokāyatavitaṇḍasallāpakathā.
      Samuddakkhāyikā nāma kasmā samuddo sāgaro, sāgaradevena khatattā 3-
sāgaro, khato meti hatthamudāya niveditattā samuddoti evamādikā niratthakā
samuddakkhāyikakathā. Iti bhavo, iti abhavoti yaṃ vā taṃ vā niratthakakāraṇaṃ vatvā
pavattitakathā itibhavābhavakathā. Ettha ca bhavoti sassataṃ, abhavoti ucchedaṃ. Bhavoti
vuddhi, abhavoti hāni. Bhavoti kāmasukhaṃ, abhavoti attakilamatho. Iti imāya chabbidhāya
itibhavābhavakathāya saddhiṃ battiṃsatiracchānakathā nāma hoti. Evarūpiṃ tiracchānakathaṃ
kathentiyā saddhiṃ 4- sannisinno hoti.
      Tato sandako paribbājako te paribbājake oloketvā "ime paribbājakā
ativiya aññamaññaṃ agāravā appatissā, mayañca samaṇassa gotamassa pātubhāvato
@Footnote: 1 cha.Ma. nandimitto 2 cha. kākā setā  3 cha.Ma. khaṇitattā 4 cha.Ma. ayaṃ pāṭho na dissati

---------------------------------------------------------------------------------------------
page166.
Paṭṭhāya suriyuggamane khajjopanakūpamā jātā, lābhasakkāropi no parihīno.
Sace pana imaṃ ṭhānaṃ samaṇo gotamo gotamasāvako vā gihiupaṭṭhākopi tassa 1-
āgaccheyya. Ativiya lajjanīyaṃ bhavissati. Parisadoso kho pana parisajeṭṭhakasseva
upari ārohatī"ti ito cito ca vilokento theraṃ addasa. Tena vuttaṃ addasā
kho sandako paribbājako .pe. Tuṇhī ahesunti.
      Tattha saṇṭhapesīti sikkhāpesi, vajjamassā paṭicchādesi. Yathā suṭṭhapitā
hoti, tathā naṃ ṭhapesi. Yathā nāma parisamajjhaṃ pavisanto puriso vajjapaṭicchādanatthaṃ
nivāsanaṃ saṇṭhapeti, pārupanaṃ saṇṭhapeti, rajokiṇṇaṭṭhānaṃ puñchati, evamassā
vajjapaṭicchādanatthaṃ "appasaddā bhonto"ti sikkhāpento yathā suṭṭhapitā hoti,
tathā naṃ ṭhapesīti attho. Appasaddakāmāti appasaddaṃ icchanti, ekakā
nisīdanti, ekakā tiṭṭhanti, na gaṇasaṅgaṇikāya yāpenti. Appasaddavinītāti
appasaddena niravena buddhena vinītā. Appasaddassa vaṇṇavādinoti yaṃ ṭhānaṃ
appasaddaṃ nissaddaṃ. Tassa vaṇṇavādino. Upasaṅkamitabbaṃ maññeyyāti idhāgantabbaṃ
maññeyya.
      Kasmā panesa therassa upasaṅkamanaṃ paccāsiṃsatīti. Attano vuddhiṃ patthayamāno.
Paribbājakā kira buddhesu vā buddhasāvakesu vā attano santikaṃ āgatesu
"ajja amhākaṃ santikaṃ samaṇo gotamo āgato, sāriputto āgato, na kho
panete yassa vā tassa vā santikaṃ gacchanti, passatha amhākaṃ uttamabhāvan"ti
attano upaṭṭhākānaṃ santike attānaṃ ukkhipanti ucce ṭhāne ṭhapenti.
Bhagavatopi upaṭṭhāke gaṇhituṃ vāyamanti. Te kira bhagavato upaṭṭhāke disvā
evaṃ vadanti "tumhākaṃ satthā bhavaṃ gotamopi gotamassa sāvakāpi amhākaṃ
santikaṃ āgacchanti, mayaṃ aññamaññasamaggā. Tumhe pana amhe akkhīhi passituṃ
na icchatha, sāmīcikammaṃ  na karotha, kiṃ vo amhehi aparaddhan"ti. Kathekacce 2-
manussā "buddhāpi etesaṃ santikaṃ gacchanti, kiṃ amhākan"ti tato paṭṭhāya te
disvā nappamajjanti. Tuṇhī ahesunti sandakaṃ parivāretvā nissaddā nisīdiṃsu.
@Footnote: 1 cha.Ma. vāssa                      2 cha.Ma. appekacce

---------------------------------------------------------------------------------------------
page167.
      [224] Svāgataṃ bhoto ānandassāti suāgamanaṃ bhoto ānandassa.
Bhavante hi no āgate ānando hoti, gate sokoti dīpeti. Cirassaṃ khoti
piyasamudācāravacanametaṃ. Thero pana kālena kālaṃ paribbājakārāmaṃ cārikatthāya
gacchatīti purimagamanaṃ gahetvāva evamāha. Evañca pana vatvā na mānatthaddho
hutvā nisīdi, attano āsanā vuṭṭhāya taṃ āsanaṃ pappoṭhetvā theraṃ āsanena
nimantento nisīdatu bhavaṃ ānando, idamāsanaṃ paññattanti āha.
      Antarākathā vippakatāti nisinnānaṃ vo ārabhato 1- paṭṭhāya yāva mamāgamanaṃ
etasmiṃ antare kā nāma kathā vippakatā, mamāgamanapaccayā katamā kathā pariyantaṃ
na gatāti pucchati.
      Atha paribbājako "niratthakakathā ca 2- esā nissārā vaṭṭasannissitā,
na tumhākaṃ purato vattabbataṃ arahatī"ti dīpento tiṭṭhatesā bhotiādimāha.
Nesā bhototi sace bhavaṃ sotukāmo bhavissati, pacchāpesā kathā na dullabhā
bhavissati, amhākaṃ panimāya attho natthi. Bhoto pana āgamanaṃ labhitvā aññadeva
sukāraṇaṃ kathaṃ sotukāmamhāti dīpeti. Tato dhammadesanaṃ yācanto sādhu vata
bhavantaṃyevātiādimāha. Tattha ācariyaketi ācariyasamaye. Anassāsikānīti
assāsavirahitāni. Sasakkanti ekaṃsatthe nipāto, viññū puriso ekaṃseneva na
vaseyyāti attho.
      Vasanto ca 3- nārādheyyāti na sampādeyya, na paripūreyyāti vuttaṃ hoti.
Ñāyaṃ dhammaṃ kusalanti kāraṇabhūtaṃ anavajjaṭṭhena 4- kusalaṃ dhammaṃ.
      [225] Idhāti imasmiṃ loke. Natthi dinnantiādīni sāleyyakasutte 5-
vuttāni. Cātummahābhūtikoti catumahābhūtamayo. Paṭhavī paṭhavīkāyanti ajjhattikā paṭhavīdhātu
bāhirapaṭhavīdhātuṃ. Anupetīti anuyāti. Anupagacchatīti tasseva vevacanaṃ, anugacchatītipi
attho, ubhayenāpi upeti upagacchatīti dasseti. Āpādīsupi eseva nayo.
@Footnote: 1 cha.Ma. ārambhato          2 cha.Ma. va            3 Sī., i. vasantova
@4 Sī. ārogyaanavajjaṭṭhena     5 Ma.mū. 12/440/389

---------------------------------------------------------------------------------------------
page168.
Indriyānīti manacchaṭṭhāni indriyāni ākāsaṃ pakkhandanti. Āsandipañcamāti
nipannamañcena pañcamā, mañco ceva cattāro mañcapāde gahetvā ṭhitā cattāro
purisā cāti attho. Yāva āḷahanāti 1- yāva susānā. Padānīti ayaṃ evaṃ sīlavā
ahosi, evaṃ dussīlotiādinā nayena pavattāni guṇapadāni. Sarīrameva vā
ettha padānīti adhippetaṃ. Kāpotakānīti kapotakavaṇṇāni, pārāvatapakkhavaṇṇānīti
attho.
      Bhassantāti bhasmantā, ayameva vā pāli. Āhutiyoti yaṃ paheṇakasakkārādibhedaṃ
dinnadānaṃ, sabbaṃ taṃ chārikāvasānameva hoti, na tato paraṃ phaladāyakaṃ hutvā
gacchatīti attho. Dattupaññattanti dattūhi bālamanussehi paññattaṃ. Idaṃ
vuttaṃ hoti:- bālehi abuddhīhi paññattamidaṃ dānaṃ, na paṇḍitehi. Bālā
denti, paṇḍitā gaṇhantīti dasseti. Atthikavādanti atthi dinnaṃ dinnaphalanti
imaṃ atthikavādameva vadanti, tesaṃ tucchaṃ vacanaṃ musāvilāPo. Bāle ca paṇḍite cāti
bālā paṇḍitā ca.
      Akatena me ettha katanti mayhaṃ akateneva samaṇakammena ettha etasmiṃ
samaye kammaṃ katannāma hoti, avusiteneva brahmacariyena vusitannāma hoti.
Etthāti etasmiṃ samaṇadhamme. Samasamāti ativiya samā, samena vā guṇena samā.
Sāmaññaṃ pattāti samānabhāvaṃ pattā.
      [226] Karatotiādīni apaṇṇakasutte vuttāni. Tathā natthi hetūtiādīni.
      [228] Catutthabrahmacariyavāse akaṭāti akatā. Akaṭavidhāti akatavidhānā,
evaṃ karohīti kenaci kārāpitā na hontīti attho. Animmitāti iddhiyānipi na
nimmitā. Animmātāti animmāpitā, keci animmitabbāti padaṃ vadanti, taṃ neva
pāliyaṃ, na aṭṭhakakāyaṃ sandissati. Vañjhāti vañjhapasuvañjhatālādayo viya aphalā,
kassaci ajanakāti attho. Etena paṭhavīkāyādīnaṃ rūpādijanakabhāvaṃ paṭikkhipati.
Pabbatakūṭā viya ṭhitāti kūṭaṭṭhā. Ūsikaṭṭhāyiṭṭhitāti muñje ūsikā viya ṭhitā.
@Footnote: 1 cha.Ma. yāvāḷāhanāti

---------------------------------------------------------------------------------------------
page169.
Tatrāyamadhippāyo:- yamidaṃ jāyatīti vuccati, taṃ muñjato ūsikā viya vijjamānameva
nikkhamatīti. "esikaṭṭhāyaṭṭhitātipi pāṭho, sunikhāto esikatthambho niccalo tiṭṭhati,
evaṃ ṭhitāti attho. Ubhayenapi tesaṃ vināsābhāvaṃ dīpeti. Na vipariṇāmentīti pakatiṃ
na jahanti. Na aññamaññaṃ byābādhentīti aññamaññaṃ na upahananti. Nālanti
na samatthā.
      Paṭhavīkāyotiādīsu paṭhavīyeva paṭhavīkāyo, paṭhavīsamūho vā, ttathāti tesu
jīvasattamesu 1- kāyesu. Natthi hantā vāti hantuṃ vā ghātetuṃ vā sotuṃ vā
sāvetuṃ vā jānituṃ vā jānāpetuṃ vā samattho nāma natthīti dīpeti. Sattannaṃyeva 2-
kāyānanti yathā muggarāsiādīsu pahataṃ satthaṃ muggarāsiādīnaṃ antarena pavisati,
evaṃ sattannaṃ kāyānaṃ antarena chiddena vivarena satthaṃ pavisati. Tattha
"ahaṃ imaṃ jīvitā voropemī"ti kevalaṃ saññāmattameva hotīti dasseti.
Yonippamukhasatasahassānīti pamukhayonīnaṃ uttamayonīnaṃ cuddasasatasahassāni aññāni ca
saṭṭhisatāni aññāni ca chasatāni. Pañca ca kammuno satānīti pañca kammasatāni ca, kevalaṃ
takkamattakena niratthakaṃ diṭṭhiṃ dīpeti. Pañca ca kammāni tīṇi ca kammānītiādīsupi
eseva nayo. Keci panāhu "pañca kammānīti pañcindriyavasena bhaṇati. 3- Tīṇīti
kāyakammādivasenā"ti. Kamme ca aḍḍhakamme cāti ettha panassa kāyakammañca
vacīkammañca kammanti laddhi, manokammaṃ upaḍḍhakammanti. Dvaṭṭhipaṭipadāti dvāsaṭṭhi
paṭipadāti vadati. Dvaṭṭhantarakappāti ekekasmiṃ 4- kappe catusaṭṭhi antarakappā
nāma honti, ayaṃ pana aññe dve ajānanto evamāha. Chaḷābhijātiyo
apaṇṇakasutte vitthāritā.
      Aṭṭha purisabhūmiyoti mandabhūmi khiḍḍābhūmi padavīmaṃsakabhūmi ujugatabhūmi sekkhabhūmi
samaṇabhūmi jinabhūmi pannabhūmīti imā aṭṭha purisabhūmiyoti vadati. Tattha jātadivasato
paṭṭhāya sattadivase sambādhaṭṭhānato nikkhantattā sattā mandā honti
momūhā. Ayaṃ mandabhūmīti vadati. Ye pana duggatito āgatā honti, te abhiṇhaṃ
@Footnote: 1 Sī. sattasu  2 cha.Ma. sattannaṃtveva   3 Sī. gaṇati  4 cha.Ma. ekasmiṃ

---------------------------------------------------------------------------------------------
page170.
Rodanti ceva viravanti ca. Sugatito 1- āgatā taṃ taṃ anussaritvā 1- hasanti.
Ayaṃ khiḍḍābhūmi nāma. Mātāpitūnaṃ hatthaṃ vā pādaṃ vā mañcaṃ vā pīṭhaṃ vā
gahetvā bhūmiyaṃ padanikkhipanaṃ vīmaṃsakabhūmi nāma. Padasāva gantuṃ samatthakālo ujugatabhūmi
nāma. Sippānaṃ sikkhanakālo sekkhabhūmi nāma. Gharā nikkhamma pabbajjākālo 2-
samaṇabhūmi nāma. Ācariyaṃ sevitvā jānanakālo jinabhūmi nāma. Bhikkhu ca pannako
jino na kiñci  āhāti evaṃ alābhiṃ samaṇaṃ pannabhūmīti vadati.
      Ekūnapaññāsa ājīvasateti ekūnapaññāsa ājīvavuttisatāni. Paribbājakasateti
paribbājakapabbajjasatāni. Nāgāvāsasateti nāgamaṇḍalasatāni. Vīse indriyasateti vīsa
indriyasatāni. Tiṃse nirayasateti tiṃsa nirayasatāni. Rajodhātuyoti rajaokiraṇaṭṭhānāni.
Hatthapiṭṭhipādapiṭṭhādīni sandhāya vadati. Satta saññīgabbhāti oṭṭhagoṇagadrabhaaja-
pasumigamahiṃse sandhāya vadati. Asaññīgabbhāti sāliyavagodhūmamuggakaṅguvarakakudrūsake
sandhāya vadati. Nigaṇṭhigabbhāti nigaṇḍimhi jātagabbhā, acchuveḷunaḷādayo
sandhāya vadati. Satta devāti bahū devā, so pana sattāti vadati. Manussāpi
anantā, so sattāti vadati. Satta pīsācāti pisācā mahantā, sattāti vadati.
      Sarāti mahāsaRā. Kaṇṇamuṇḍakarathakāḷaanotattasīhappapātachaddantamuccalindakuṇāladahe 3-
gahetvā vadati. Pavuṭāti ganthikā. Papātāti mahāpapātā. Papātasatānīti
khuddakapapātasatāni. Supināti mahāsupinā. Supinasatānīti khuddakasupinasatāni.
Mahākappīnoti 4- mahākappānaṃ. Ettha ekamhā sarā vassasate vassasate
kusaggena ekaṃ udakabinduṃ nīharitvā nīharitvā sattakkhattuṃ tamhi sare
nirudake kate eko mahākappoti vadati. Evarūpānaṃ mahākappānaṃ caturāsītisatasahassāni
khepetvā bālo ca paṇḍito ca dukkhassantaṃ karotīti 5- ayamassa laddhi. Paṇḍitopi
kira antarā sujjhituṃ na sakkoti, bālopi tato uddhaṃ na gacchati.
@Footnote: 1-1 cha.Ma. āgatā taṃ amussaritvā anussaritvā            2 cha.Ma. pabbajanakālo
@3 cha.Ma. kaṇṇamuṇḍarathakāḷaanotattasīhapapātakuḷiramucalindakuṇāladahe 4 Sī. mahākappunoti
@5 cha.Ma. bālā ca paṇḍitā dukkhassanti

---------------------------------------------------------------------------------------------
page171.
      Sīlenāti acelakasīlena vā aññena vā yena kenaci. Vatenāti tādisena
vatena. Tapenāti tapokammena. Aparipakkaṃ paripāceti nāma yo "ahaṃ bālo"ti
antarā visujjhati. Paripakkaṃ phussa phussa byantiṃ karoti nāma yo "ahaṃ bālo"ti
vuttaparimāṇaṃ kālaṃ atikkamitvā yāti. Hevaṃ natthīti evaṃ natthi. Tañhi ubhayampi
na sakkā kātunti dīpeti. Doṇamiteti doṇena mitaṃ viya. Sukhadukkheti sukhadukkhaṃ.
Pariyantakateti vuttaparimāṇena kālena katapariyanto. Natthi hāyanavaḍḍhaneti natthi
hāyanavaḍḍhanāni. Na saṃsāro paṇḍitassa hāyati, na bālassa vaḍḍhatīti attho.
Ukkaṃsāvakaṃseti ukkaṃsāvakaṃsā, hāpanavaḍḍhanānamevetaṃ vevacanaṃ. Idāni tamatthaṃ
upamāya sādhento seyyathāpi nāmātiādimāha. Tattha suttaguḷeti veṭhetvā
katasuttaguḷaṃ. Nibbeṭhiyamānameva paletīti pabbate vā rukkhagge vā ṭhatvā khittaṃ
suttapamāṇena nibbeṭhiyamānaṃ gacchati, sutte khīṇe tattha tiṭṭhati na gacchati.
Evamevaṃ vuttakālato uddhaṃ na gacchatīti dasseti.
      [229] Kimidanti kimidaṃ tava aññāṇaṃ, kiṃ sabbaññū nāma tvanti
evaṃ puṭṭho samāno niyativāde pakkhipanto suññaṃ me agārantiādimāha.
      [230] Anussaviko hotīti anussavanissito hoti. Anussavasaccoti savanaṃ
saccato gahetvā ṭhito. Pīṭakasampadāyāti vaggapaṇṇāsakāya piṭakaganthasampattiyā.
      [232] Mandoti mandapañño. Momūhoti atimūḷho. Vācāvikkhepaṃ
āpajjatīti vācāya vikkhepaṃ āpajjati. Kīdisaṃ? amarāvikkhepaṃ apariyantavikkhepanti
attho. Athavā amarā nāma macchajāti. Sā ummujjananimmujjanādivasena udake
sandhāvamānā gahetuṃ na sakkāti 1- evameva ayampi vādo ito cito ca sandhāvati,
gāhaṃ na upagacchatīti amarāvikkhepoti vuccati. Taṃ amarāvikkhepaṃ.
      Evantipi me notiādīsu idaṃ kusalanti puṭṭho "evantipi me no"ti
vadati, tato kiṃ akusalanti vutte "tathātipi me no"ti vadati, kiṃ ubhayato
aññathāti vutte "aññathātipi me no"ti vadati, tato tividhenāpi na hotīti
@Footnote: 1 Ma. na sakkoti

---------------------------------------------------------------------------------------------
page172.
Te laddhīti vutte "notipi me no"ti vadati, tato kiṃ no noti te laddhīti vutte
"no notipi me no"ti vikkhepamāpajjati, ekasmimpi pakkhe na tiṭṭhati. Nibbijja
pakkamatīti attanopi esa satthā avassayo bhavituṃ na sakkoti, mayhaṃ kiṃ sakkhissatīti
nibbinditvā pakkamati. Purimesupi anassāsikesu eseva nayo.
      [234] Sannidhikārakaṃ kāme paribhuñjitunti yathā pubbe gihibhūto sannidhiṃ
katvā vatthukāme paribhuñjati, evaṃ tilataṇḍulasappinavanītādīni sannidhiṃ katvā
idāni paribhuñjituṃ abhabboti attho. Nanu ca khīṇāsavassa vasanaṭṭhāne tilataṇḍulādayo
paññāyantīti. No na paññāyanti, na panesa te attano atthāya ṭhapeti,
aphāsukapabbajitādīnaṃ atthāya ṭhapeti. Anāgāmissa kathanti. Tassāpi pañca
kāmaguṇā sabbasova pahīnā, dhammena pana samena 1- laddhaṃ vicāretvā
paribhuñjati.
      [236] Puttamatāya puttāti so kira imaṃ dhammaṃ sutvā ājīvakā matā
nāmāti saññī hutvā evamāha. Ayañcettha attho:- ājīvakā matā nāma,
tesaṃ mātā puttamatā hoti, iti ājīvakā puttamatāya puttā nāma honti.
Samaṇe gotameti samaṇe gotame brahmacariyavāso atthi, aññattha natthīti dīpeti.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                       sandakasuttavaṇṇanā niṭṭhitā.
                              Chaṭṭhaṃ.
                          -------------
@Footnote: 1 cha.Ma. ayaṃ pāṭho na dissati

---------------------------------------------------------------------------------------------
page173.
                      7. Mahāsakuludāyisuttavaṇṇanā
      [237] Evamme sutanti mahāsakuludāyisuttaṃ. Tattha moranivāpeti tasmiṃ
ṭhāne morānaṃ abhayaṃ ghosetvā bhojanaṃ adaṃsu. 1- Tasmā taṃ ṭhānaṃ moranivāpoti
saṅkhaṃ gataṃ. Annabhāroti ekassa paribbājakassa nāmaṃ tathā varataroti. 2- Aññe
cāti na kevalaṃ ime tayo, aññepi abhiññātā bahū paribbājakā. Appasaddassa
vaṇṇavādīti idha appasaddavinītoti avatvāva idaṃ vuttaṃ. Kasmā? na hi bhagavā
aññena vinīto.
      [238] Purimānīti hiyyo divasaṃ upādāya purimāni nāma honti, tato
paraṃ purimatarāni. Kutūhalasālāyanti kutūhalasālā nāma paccekasālā natthi, yattha
pana nānātitthiyā samaṇabrāhmaṇā nānāvidhaṃ kathaṃ pavattenti, sā bahunnaṃ
"ayaṃ kiṃ vadati, ayaṃ kiṃ vadatī"ti kutūhaluppattiṭṭhānato "kutūhalasālā"ti vuccati.
"kotūhalasālā"tipi pāṭho. Lābhāti ye evarūpe samaṇabrāhmaṇe daṭṭhuṃ pañhaṃ
pucchituṃ dhammakathaṃ vā nesaṃ sotuṃ labhanti, tesaṃ aṅgamagadhānaṃ ime lābhāti attho.
      Saṅghinotiādīsu pabbajitasamūhasaṅkhāto saṃgho etesaṃ atthīti saṅghino.
Sveva gaṇo etesaṃ atthīti. Gaṇino. Ācārasikkhāpanavasena tassa gaṇassa ācariyāti
gaṇācariyā. Ñātāti paññātā pākaṭā. Yathābhuccaguṇehi ceva ayathābhūtaguṇehi ca
samuggato yaso etesaṃ atthīti yasassino. Pūraṇādīnañca "appiccho santuṭṭho,
appicchatāya vatthaṃpi na nivāsetī"tiādinā nayena yaso samuggato, tathāgatassa
itipi so bhagavā"tiādīhi yathābhūtaguṇehi. Titthakarāti laddhikaRā. Sādhusammatāti
ime sādhū sundarā sappurisāti evaṃ sammatā. Bahujanassāti assutavato ceva
andhabālaputhujjanassa medhāvino 3- ca paṇḍitajanassa. Tattha titthiyā bālajanassa
evaṃ sammatā, tathāgato paṇḍitajanassa. Iminā nayena pūraṇo kassapo saṅghītiādīsu
attho veditabbo. Bhagavā pana yasmā aṭṭhattiṃsa ārammaṇāni vibhajanto bahūni
nibbānaṃ otaraṇatitthāni akāsi, tasmā "titthakaro"ti vattuṃ vaṭṭati.
@Footnote: 1 Sī. paṭṭhapesuṃ    2 cha.Ma. varadharoti       cha.Ma. vibhāvino

---------------------------------------------------------------------------------------------
page174.
      Kasmā panete sabbepi tattha osaṭāti. Upaṭṭhākarakkhaṇatthañceva
lābhasakkārarakkhaṇatthañca. 1- Tesaṃ kira 2- hoti "amhākaṃ upaṭṭhākā samaṇaṃ gotamaṃ
saraṇaṃ gaccheyyuṃ, tepi rakkhissāma. Samaṇassa ca gotamassa upaṭṭhāke sakkāraṃ
karonte disvā amhākaṃpi upaṭṭhākā amhākaṃ sakkāraṃ karissantī"ti. Tasmā
yattha 3- bhagavā osarati, tattha 4- sabbe osaranti.
      [239] Vādaṃ āropetvāti vāde dosaṃ āropetvā. Apakkantāti
apagatā, keci disaṃ pakkantā, keci gihibhāvaṃ pattā, keci imaṃ sāsanaṃ āgatā.
Sahitammeti mayhaṃ vacanaṃ sahitaṃ siliṭṭhaṃ, atthayuttaṃ kāraṇayuttanti attho.
Asahitanteti tuyhaṃ vacanaṃ asahitaṃ. Adhiciṇṇante viparāvattanti yaṃ tuyhaṃ
dīgharattāciṇṇavasena suppaguṇaṃ, taṃ mayhaṃ ekavacaneneva viparāvattaṃ viparivattitvā
ṭhitaṃ, na kiñci jātanti attho. Āropīto te vādoti mayā tava vāde doso āropito.
Cara vādappamokkhāyāti dosamocanatthaṃ cara vicara, tattha tattha gantuṃ 5- sikkhāti
attho. Nibbeṭhehi vā sace pahosīti atha sayaṃ pahosi, idāneva nibbeṭhehi.
Dhammakkosenāti sabhāvakkosena.
      [240] Tanno sossāmāti taṃ amhākaṃ desitaṃ dhammaṃ suṇissāma. Khuddamadhunti
khuddakamakkhikāhi kataṃ daṇḍakamadhuṃ. Anelakanti niddosaṃ apagatamacchikaṇḍakaṃ.
Pīḷeyyāti dadeyya. Paccāsiṃsamānarūpoti pūretvā nu kho no bhojanaṃ dassatīti
bhājanahattho paccāsiṃsamāno paccupaṭṭhito assa. Sampayojetvāti appamattakaṃ
vivādaṃ katvā.
      [241] Itarītarenāti lāmakalāmakena. Pavivittoti idaṃ paribbājako
kāyavivekamattaṃ sandhāya vadati, bhagavā pana tīhi vivekehi vivittova.
      [242] Kosakāhārāpīti piṇḍā 6- dānapatīnaṃ 7- ghare aggabhikkhāṭhapanatthaṃ
khuddakasarāvakaṃ hoti, 8- dānapatino aggabhattaṃ vā tattha ṭhapetvā bhuñjanti,
@Footnote: 1 cha.Ma. lābhasakkāratthañca  2 cha.Ma. hi evaṃ  3 cha.Ma. yattha yattha
@4 cha.Ma. tattha tattha  5 cha.Ma. gantvā  6 cha. ayaṃ pāṭho na dissati
@7 Ma. piṇḍadānagahapatīnaṃ   8 cha.Ma. khuddakasarāvā honti

---------------------------------------------------------------------------------------------
page175.
Pabbajite sampatte taṃ bhattaṃ tassa denti. Taṃ sarāvakaṃ kosakoti vuccati. Tasmā
ye ca ekeneva bhattakosakena yāpenti, te kosakāhārāti. Beluvāhārāti
beluvapattabhattāhāRā. Samatittikanti oṭṭhavaṭṭiyā heṭṭhimalekhāsamaṃ. Iminā
dhammenāti iminā appāhāratādhammena. Ettha pana sabbākāreneva bhagavā
appāhāroti 1- na vattabbo. Padhānabhūmiyaṃ chabbassāni appāhārova ahosi, verañjāyaṃ
tayo māse patthodaneneva yāpesi pārileyyakavanasaṇḍe tayo māse bhisamuḷāleheva 2-
yāpesi. Idha pana etamatthaṃ dasseti "ahaṃ ekasmiṃ kāle appāhāro ahosiṃ,
mayhaṃ pana sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī"ti.
Tasmā yadi te iminā dhammena sakkareyyuṃ, mayā hi te visesataRā. Añño
ceva pana dhammo atthi, yena maṃ te sakkarontīti dasseti. Iminā nayena
sabbavāresu yojanā veditabbā.
      Paṃsukūlikāti samādinnapaṃsukūlikaṅgā. Lūkhacīvaradharāti satasuttalūkhāni 3- cīvarāni
dhārayamānā. Nantakānīti antavirahitāni vatthakkhaṇḍāni, yadi hi nesaṃ anto
bhaveyya, pilotikāti saṅkhaṃ gaccheyyuṃ. Uccinitvāti 4- phāletvā dubbalaṭṭhānaṃ
pahāya thiraṭṭhānameva gahetvā. Alābulomasānīti alābulomasadisasuttāni. Sukhumānīti
dīpeti. Ettāvatā ca satthā cīvarasantosena asantuṭṭhoti na vattabbo.
Adhimuttakasusānato 5- hissa puṇṇadāsiyā pārupetvā pātitasāṇapaṃsukūlagahaṇadivase
udakapariyantaṃ katvā mahāpaṭhavī akampi. Idha pana etamatthaṃ dasseti "ahaṃ ekasmiṃyeva
kāle paṃsukūlaṃ gaṇhiṃ, mayhaṃ pana sāvakā dhutaṅgasamādānato paṭṭhāya yāvajīvaṃ
dhutaṅgaṃ na bhindantī"ti.
      Piṇḍapātikāti atirekalābhaṃ paṭikkhipitvā samādinnapiṇḍapātikaṅgā.
Sapadānacārinoti loluppacāraṃ paṭikkhipitvā samādinnasapadānacāRā. Uñchāsake
vate ratāti uñchācariyasaṅkhāte bhikkhūnaṃ pakativatte ratā, uccanīcagharadvāraṭṭhāyino
hutvā kabaramissakabhattaṃ 6- saṃharitvā paribhuñjantīti attho. Antaragharanti
brahmāyusutte
@Footnote: 1 cha.Ma. anappahāroti   2 cha.Ma. bhisamūleheva   3 cha.Ma. satthasuttalūkhāni
@4 Ma. ucchinditvāti   5 cha.Ma. atimuttakasusānato   6 Sī., ka. kacavaramissakabhattaṃ

---------------------------------------------------------------------------------------------
page176.
Ummārato paṭṭhāya antaragharaṃ, idha indakhīlato paṭṭhāya adhippetaṃ. Ettāvatā
ca satthā piṇḍapātasantosena asantuṭṭhoti na vattabbo, appāhāratāya
vuttaniyāmeneva pana sabbaṃ vitthāretabbaṃ. Iti idhāpi 1- etamatthaṃ dasseti
"ahaṃ ekasmiṃyeva kāle nimantanaṃ na sādayiṃ, mayhaṃ pana sāvakā dhutaṅgasamādānato
paṭṭhāya yāvajīvaṃ dhutaṅgaṃ na bhindantī"ti.
      Rukkhamūlikāti channaṃ paṭikkhipitvā samādinnarukkhamūlikaṅgā. Abbhokāsikāti
channañca rukkhamūlañca paṭikkhipitvā samādinnaabbhokāsikaṅgā aṭṭha māseti
hemantagimhike māse. Antovasse pana cīvarānuggahatthaṃ channaṃ pavisanti. Ettāvatā
ca satthā senāsanasantosena asantuṭṭhoti na vattabbo, senāsanasantoso
panassa chabbassikamahāpadhānena ca pārileyyakavanasaṇḍena ca dīpetabbo. Idha
pana etamatthaṃ dasseti "ahaṃ ekasmiṃyeva kāle channaṃ na pāvisiṃ, mayhaṃ pana
sāvakā dhutaṅgasamādānato paṭṭhāya yāvajīvaṃ dhutaṅgaṃ na bhindantī"ti.
      Āraññikāti gāmantasenāsanaṃ paṭikkhipitvā samādinnaāraññikaṅgā.
Saṃghamajjhe osarantīti abaddhasīmāya kathitaṃ, baddhasīmāyaṃ pana vasantā attano
vasanaṭṭhāneyeva uposathaṃ karonti. Ettāvatā ca satthā no pavivittoti na
vattabbo, "icchāmahaṃ bhikkhave aḍḍhamāsaṃ paṭisallīyitun"ti 2- evañhissa
paviveko paññāyati. Idha pana etamatthaṃ dasseti "ahaṃ ekekasmiññeva 3-
tathārūpe kāle paṭisallīyiṃ, mayhaṃ pana sāvakā dhutaṅgasamādānato paṭṭhāya yāvajīvaṃ
dhutaṅgaṃ na bhindantī"ti. Mama sāvakāti mayhaṃ 4- sāvakā.
      [244] Sanidānanti sappaccayaṃ. Kiṃ pana appaccayaṃ nibbānaṃ na desetīti.
No na deseti, sahetukaṃ pana taṃ desanaṃ katvā desesi, no ahetukanti.
Sappāṭihāriyanti purimassevetaṃ vevacanaṃ, sakāraṇanti attho. Taṃ vatāti ettha
vatāti nipātamattaṃ.
@Footnote: 1 cha.Ma. idha pana  2 vi. mahāvi. 1/162/93  3 cha.Ma. ekasmiṃyeva  4 cha.Ma. maṃ

---------------------------------------------------------------------------------------------
page177.
      [245] Anāgataṃ vādapathanti ajja ṭhapetvā 1- sve vā punadivase vā
aḍḍhamāse vā māse vā saṃvacchare vā tassa tassa pañhassa upari āgamavādapathaṃ.
Na dakkhatīti yathā saccako nigaṇṭho attano niggaṇhanatthaṃ āgatakāraṇaṃ visesetvā
vadanto na addasa, evaṃ na dakkhatīti netaṃ ṭhānaṃ vijjati. Sahadhammenāti
sakāraṇena. Antarantarā kathaṃ opāteyyunti mama kathāvāraṃ pacchinditvā antarantare
attano kathaṃ paveseyyunti attho. Na kho panāhaṃ udāyīti udāyi ahaṃ
ambaṭṭhasoṇaḍaṇḍakūṭadantasaccanigaṇṭhādīhi saddhiṃ mahāvāde vattamānepi "aho
vata me ekasāvakopi upamaṃ vā kāraṇaṃ vā āharitvā vadeyyā"ti 2- evaṃ
sāvakesu anusāsaniṃ na paccāsiṃsāmi. Mamaṃyevāti evarūpesu pana 3- ṭhānesu sāvakā
mamayeva na anusiṭṭhiṃ 4- ovādaṃ paccāsiṃsanti.
      [246] Tesāhaṃ cittaṃ ārādhemīti tesaṃ ahaṃ tassa pañhassa veyyākaraṇena
cittaṃ gaṇhāmi sampādemi paripūremi, aññaṃ puṭṭho aññaṃ na byākaromi,
ambaṃ puṭṭho labujaṃ viya labujaṃ vā puṭṭho ambaṃ viya. Ettha ca "adhisīle
sambhāventī"ti vuttaṭṭhāne buddhasīlaṃ nāma kathitaṃ, "abhikkante ñāṇadassane
sambhāventī"ti vuttaṭṭhāne sabbaññutañāṇaṃ, "adhipaññāya sambhāventī"ti
vuttaṭṭhāne ṭhānuppattikapaññā, "yena dukkhenā"ti vuttaṭṭhāne saccabyākaraṇapaññā.
Tattha sabbaññutañāṇaṃ ca saccabyākaraṇapaññañca ṭhapetvā avasesā paññā adhipaññaṃ
bhajati. 5-
      [247] Idāni tesaṃ tesaṃ visesādhigamānaṃ paṭipadaṃ ācikkhanto puna caparaṃ
udāyītiādimāha. Tattha  abhiññāvosānapāramippattāti abhiññāvosānasaṅkhātañceva
abhiññāpāramisaṅkhātañca arahattaṃ pattā.
      Sammappadhāneti upāyappadhāne. Chandaṃ janetīti kattukamyatākusalacchandaṃ janeti.
Vāyamatīti vāyāmaṃ karoti. Vīriyaṃ ārabhatīti viriyaṃ pavatteti. Cittaṃ paggaṇhātīti
cittaṃ ukkhipati. Padahatīti upāyappadhānaṃ karoti. Bhāvanāya pāripūriyāti vaḍḍhiyā
@Footnote: 1 Sī.,ka. ṭhatvā   2 cha.Ma. dadeyyāti   3 cha.Ma. ayaṃ saddo na dissati
@4 cha.Ma. anusāsaniṃ  5 Sī. bhajanti

---------------------------------------------------------------------------------------------
page178.
Paripūraṇatthaṃ. Apicettha "yā ṭhiti, so asammoho 1- .pe. Yaṃ vepullaṃ, sā
bhāvanāpāripūrī"ti 2- evaṃ purimaṃ purimassa pacchimaṃ pacchimassa 3- atthotipi
veditabbaṃ.
      Imehi pana sammappadhānehi kiṃ kathitaṃ? kassapasaṃyuttapariyāyena sāvakassa
Pubbabhāgapaṭipadā kathitā. Vuttañhetaṃ tattha:-
                 "cattāro me āvuso sammappadhānā. Katame cattāro, idhāvuso
             bhikkhu anuppannā me pāpakā akusalā dhammā uppajjamānā
             anatthāya saṃvatteyyunti ātappaṃ karoti. Uppannā me pāpakā
             akusalā dhammā appahīyamānā anatthāya saṃvatteyyunti ātappaṃ
             karoti. Anuppannā me kusalā dhammā anuppajjamānā anatthāya
             saṃvatteyyunti ātappaṃ karoti. Uppannā me kusalā dhammā
             nirujjhamānā anatthāya saṃvatteyyunti ātappaṃ karotī"ti. 4-
      Ettha ca pāpakā akusalāti lobhādayo veditabbā, anuppannā kusalā
dhammāti samathavipassanā ceva maggo ca, uppannā kusalā nāma samathavipassanāva.
Maggo pana sakiṃ uppajjitvā nirujjhamāno anatthāya saṃvattanako nāma natthi.
So hi phalassa paccayaṃ datvāva nirujjhati. Purimasmiṃpi vā samathavipassanāva
gahetabbāti vuttaṃ, taṃ pana na yuttaṃ.
      Tattheva "uppannā samathavipassanā nirujjhamānā anatthāya saṃvattantī"ti.
Atthassa āvibhāvatthaṃ idaṃ vatthu:- eko kira khīṇāsavatthero "mahācetiyañca mahābodhiñca
vandissāmī"ti samāpattilābhinā bhaṇḍagāhakasāmaṇerena saddhiṃ janapadato mahāvihāraṃ
āgantvā vihārapariveṇaṃ 5- pāvisi, sāyaṇhasamaye mahābhikkhusaṃghe cetiyaṃ vandamāne
cetiyavandanatthāya na nikkhami. Kasmā? khīṇāsavānañhi tīsu ratanesu mahanto
gāravo 6- hoti. Tasmā bhikkhusaṃghe vanditvā paṭikkante 7- manussānaṃ sāyamāsaṃ
bhuttavelāyaṃ sāmaṇerampi ajānāpetvā "cetiyaṃ vandissāmī"ti ekakova nikkhami.
@Footnote: 1 cha.Ma. asammoso  2 abhi. vi. 35/406/252  3 Sī. purimapurimaṃ pacchimassa pacchimassa
@4 saṃ.ni. 16/145/188-9  5 Ma., ka. cīvarapariveṇaṃ  6 cha.Ma. mahantaṃ gāravaṃ
@7 cha.Ma. paṭikkamante

---------------------------------------------------------------------------------------------
page179.
Sāmaṇero "kiṃ nu kho thero avelāya ekakova gacchati, jānissāmī"ti upajjhāyassa
padānupadiko nikkhami. Thero anāvajjanena tassa āgamanaṃ ajānanto dakkhiṇadvārena
cetiyaṅgaṇaṃ āruhi. Sāmaṇeropi anupadaṃyeva āruḷho.
      Mahāthero mahācetiyaṃ ulloketvā buddhārammaṇapītiṃ  gahetvā sabbaṃ
cetasā 1- samannāharitvā haṭṭhappahaṭṭho cetiyaṃ vandati. Sāmaṇero therassa
vandanākāraṃ disvā "upajjhāyo me ativiya pasannacitto vandati, kiṃ nu kho
pupphāni labhitvā pūjaṃ kareyyā"ti cintesi. Thero vanditvā uṭṭhāya sirasi
añjaliṃ ṭhapetvā mahācetiyaṃ ulloketvā ṭhito. Sāmaṇero ukkāsitvā attano
āgatabhāvaṃ jānāpesi. Thero parivattetvā olokento "kadā āgatosī"ti
pucchi. Tumhākaṃ cetiyaṃ vandanakāle bhante, ativiya pasannā cetiyaṃ vandittha,
kiṃ nu kho pupphāni labhitvā pūjeyyāthāti. Āma sāmaṇera imasmiṃ cetiye viya
aññatra ettakaṃ dhātūnaṃ nidhānaṃ nāma natthi, evarūpaṃ asadisaṃ mahāthūpaṃ pupphāni
labhitvā ko na pūjeyyāti. Tenahi bhante adhivāsetha, āharissāmīti tāvadeva
jhānaṃ samāpajjitvā iddhiyā himavantaṃ gantvā vaṇṇagandhasampannapupphāni
parissāvane 2- pūretvā mahāthere dakkhiṇamukhato pacchimamukhaṃ asampatteyeva āgantvā
pupphaparissāvanaṃ hatthe ṭhapetvā 3- "pūjetha bhante"ti āha. Thero "atimandāni
no sāmaṇera pupphānī"ti āha. Gacchatha bhante bhagavato guṇe āvajjitvā
pūjethāti.
      Thero pacchimamukhanissitena sopānena āruyha kucchivedikābhūmiyaṃ pupphapūjaṃ
kātuṃ āraddho. Vedikābhūmiyaṃ paripuṇṇāni pupphāni patitvā dutiyabhūmiyaṃ
jaṇṇuppamāṇena odhinā pūrayiṃsu. 4- Tato otaritvā pādapiṭṭhikāpantiṃ pūresi. 5-
Sāpi paripūri. Paripuṇṇabhāvaṃ ñatvā heṭṭhimatale vikiranto agamāsi. Sabbaṃ
cetiyaṅgaṇaṃ paripūri. Tasmiṃ paripuṇṇe "sāmaṇera pupphāni na khiyyantī"ti āha.
Parissāvanaṃ bhante adhomukhaṃ karothāti. Adhomukhaṃ katvā cālesi, tadā pupphāni
@Footnote: 1 cha.Ma. cetaso  2 cha.Ma. parissāvanaṃ  3 Ma. gahetvā  4 Ma. puppharāsī pūrayiṃsu
@5 cha.Ma. pūjesi

---------------------------------------------------------------------------------------------
page180.
Khīṇāni. Parissāvanaṃ sāmaṇerassa datvā saddhiṃ saṭṭhihatthapākārena 1- cetiyaṃ tikkhattuṃ
padakkhiṇaṃ katvā catūsu ṭhānesu vanditvā pariveṇaṃ gacchanto cintesi "tāva 2-
mahiddhiko vatāyaṃ sāmaṇero, sakkhissati nu kho imaṃ iddhānubhāvaṃ rakkhitun"ti.
Tato "na sakkhissatī"ti disvā sāmaṇeraṃ āha "sāmaṇera tvaṃ idāni
mahiddhiko, evarūpaṃ pana iddhiṃ nāsetvā pacchimakāle kāṇapesakāriyā hatthena
madditaṃ kañjiyaṃ pivissasīti. Daharakabhāvassa nāmesa dosoyaṃ, so upajjhāyassa
kathāya saṃvijitvā "kammaṭṭhānaṃ me bhante ācikkhathā"ti na yāci, amhākaṃ
upajjhāyo kiṃ vadatīti taṃ pana asuṇanto viya agamāsi.
      Thero mahācetiyañca mahābodhiñca vanditvā sāmaṇeraṃ pattacīvaraṃ gāhāpetvā
anupubbena kuṭeḷitissamahāvihāraṃ 3- agamāsi. Sāmaṇero upajjhāyassa padānupadiko
hutvā bhikkhācāraṃ na gacchati, "kataraṃ gāmaṃ pavisissatha 4- bhante"ti pucchitvā pana
"idāni me upajjhāyo gāmadvāraṃ patto bhavissatī"ti ñatvā attano ca
upajjhāyassa ca pattacīvaraṃ gahetvā ākāsena gantvā therassa pattacīvaraṃ datvā
piṇḍāya pavisati. Thero sabbakālaṃ ovadati "sāmaṇera mā evamakāsi, puthujjaniddhi
nāma calā anibaddhā, asappāyaṃ rūpādiārammaṇaṃ labhitvā appamattakeneva
bhijjati, santāya samāpattiyā parihīnāya brahmacariyavāso santhambhituṃ na sakkotī"ti.
Sāmaṇero "kiṃ katheti mayhaṃ upajjhāyo"ti sotuṃ na icchati, tatheva karoti.
Thero anupubena cetiyavandanaṃ karonto kambabindavihāraṃ 5- nāma gato. Tattha
vasantepi there sāmaṇero tatheva karoti.
      Athekadivasaṃ ekā pesakāradhītā abhirūpā paṭhamavaye ṭhitā kambabindagāmato
nikkhamitvā padumasaraṃ oruyha gāyamānā pupphāni bhañjati. Tasmiṃ samaye sāmaṇero
padumasaramatthakena gacchati, gacchanto pana silesikāya 6- kāṇamacchikā viya tassā
gītasadde bajjhi. Tāvadevassa iddhi antarahitā, chinnapakkhakāko viya ahosi.
Santasamāpattiphalena pana tattheva udakapiṭṭhe apatitvā simbalitūlaṃ viya patamānaṃ
@Footnote: 1 cha.Ma. hatthipākārena   2 cha.Ma. yāva   3 Sī. kuḷe...  4 cha.Ma. pavisatha
@5 Sī. kupuveṇavihāraṃ cha.Ma. kammubinduvihāraṃ, evamuparipi
@6 cha.Ma. sakkaralasikāya, sam. vi. 406/315

---------------------------------------------------------------------------------------------
page181.
Anupubbena padumasaratīre aṭṭhāsi. So vegena gantvā upajjhāyassa pattacīvaraṃ
datvā nivatti. Mahāthero "pagevetaṃ mayā diṭṭhaṃ, nivāriyamānopi na nivattissatī"ti
kiñci avatvā piṇḍāya pāvisi.
      Sāmaṇero gantvā padumasaratīre aṭṭhāsi tassā paccuttaraṇaṃ āgamayamāno.
Sāpi sāmaṇeraṃ ākāsena gacchantañca puna āgantvā  ṭhitañca disvā "addhā
esa maṃ nissāya ukkaṇṭhito"ti ñatvā "paṭikkama sāmaṇerā"ti āha. So
paṭikkami. Itarā paccuttaritvā sāṭakaṃ nivāsetvā taṃ upasaṅkamitvā "kiṃ bhante"ti
pucchi. So tamatthaṃ ārocesi. Sā bahūhi kāraṇehi gharāvāse ādīnavaṃ brahmacariyavāse
ānisaṃsañca dassetvā ovadamānāpi tassa ukkaṇṭhiṃ 1- vinodetuṃ  asakkuṇantī 2-
"ayaṃ mama kāraṇā evarūpāya iddhiyā parihīno, na dāni yuttaṃ pariccajitun"ti
idheva tiṭṭhāti vatvā gharaṃ gantvā mātāpitūnaṃ taṃ pavattiṃ ārocesi. Tepi
āgantvā nānappakāraṃ ovadamānā vacanaṃ aggaṇhantaṃ āhaṃsu "tvaṃ amhe
uccakulāti 3- sallakkhesi, mayaṃ pesakāRā. Sakkhissasi pesakārakammaṃ kātun"ti.
Sāmaṇero āha "upāsaka gihībhūto nāma pesakārakammaṃ vā kareyya naḷakārakammaṃ
vā, kiṃ iminā sāṭakamattena lobhaṃ karothā"ti. Pesakāro udare baddhasāṭakaṃ
datvā gharaṃ netvā dhītaraṃ adāsi.
      So pesakārakammaṃ uggaṇhitvā pesakārakehi 4- saddhiṃ sālāya kammaṃ
karoti. Aññesaṃ itthiyo pātova bhattaṃ sampādetvā āhariṃsu, tassa bhariyā na
tāva āgacchati. So itaresu kammaṃ vissajjetvā bhuñjamānesu tasaraṃ vattento
nisīdi. Sā pacchā agamāsi. Atha naṃ so "aticirena āgatāsī"ti tajjesi.
Mātugāmo ca nāma api cakkavattirājānaṃ attani paṭibaddhacittaṃ ñatvā dāsaṃ
viya sallakkhesi. 5- Tasmā sā evamāha "aññesaṃ ghare dārupaṇṇaloṇādīni
sannihitāni, bāhirato āharitvā dāsapesanakārakāpi 6- atthi, ahaṃ pana
ekikāva, tvaṃpi mayhaṃ ghare idaṃ atthi idaṃ natthīti na jānāsi, sace icchasi,
@Footnote: 1 cha.Ma. ukkaṇṭhaṃ       2 cha.Ma. asakkontī            3 Ma. uccakuleti
@4 cha.Ma. pesakārehi    5 cha.Ma. sallakkheti            6 cha.Ma. dāyakā pesanakārakāpi

---------------------------------------------------------------------------------------------
page182.
Bhuñja, no ce icchasi, mā bhuñjā"ti. So "na kevalaṃ ca ussūre bhattaṃ
āharasi, vācāyapi maṃ ghaṭṭesī"ti kujjhitvā aññaṃ paharaṇaṃ apassanto tameva
tasaradaṇḍakaṃ tasarato luñcitvā khipi. Sā taṃ āgacchantaṃ disvā īsakaṃ parivatti.
Tasaradaṇḍakassa ca koṭi nāma tikhiṇā hoti, sā tassā parivattamānāya
akkhikoṭiyaṃ pavisitvā aṭṭhāsi. Sā ubhohi hatthehi vegena akkhiṃ aggahesi,
bhinnaṭṭhānato lohitaṃ paggharati. So tasmiṃ kāle upajjhāyassa vacanaṃ anussari
"idaṃ sandhāya maṃ upajjhāyo `anāgate kāle kāṇapesakāriyā hatthehi madditaṃ
kañjiyaṃ pivissasī'ti āha, idaṃ therena diṭṭhaṃ bhavissati, aho dīghadassī ayyo"ti
mahāsaddena rodituṃ ārabhi. Tamenaṃ aññe "alaṃ āvuso mā rodi, akkhi
nāma bhinnaṃ na sakkā rodanena paṭipākatikaṃ kātun"ti āhaṃsu. So "nāhaṃ
etamatthaṃ rodāmi, apica kho imaṃ sandhāya rodāmī"ti sabbaṃ paṭipāṭiyā kathesi.
Evaṃ uppannā samathavipassanā nirujjhamānā anatthāya saṃvattanti.
      Aparaṃpi vatthu:- tiṃsamattā bhikkhū kalyāṇimahācetiyaṃ vanditvā aṭavīmaggena
mahāmaggaṃ otaramānā antarāmagge jhāmakkhette kammaṃ katvā āgacchantaṃ ekaṃ
manussaṃ addasaṃsu. Tassa sarīraṃ masimakkhitaṃ viya ahosi, masimakkhitaṃyeva ekaṃ
sāṭakaṃ 1- kacchaṃ pīḷetvā nivatthaṃ, olokiyamāno jhāmakkhāṇuko viya khāyati. So
divasabhāge kammaṃ katvā upaḍḍhajhāyamānānaṃ dārūnaṃ kalāpaṃ ukkhipitvā piṭṭhiyaṃ
vippakiṇṇehi kesehi kummaggena āgantvā bhikkhūnaṃ sammukhe aṭṭhāsi, sāmaṇerā
disvā aññamaññaṃ olokayamānā "āvuso tuyhaṃ pitā tuyhaṃ mahāpitā tuyhaṃ
mātulo"ti hasamānā gantvā "konāmo tvaṃ upāsakā"ti nāmaṃ pucchiṃsu, so
nāmaṃ pucchito vippaṭisārī hutvā dārukalāpaṃ chaḍḍetvā vatthaṃ saṃvidhāya
nivāsetvā mahāthere vanditvā "tiṭṭhatha tāva bhante"ti āha. Mahātherā
aṭṭhaṃsu.
      Daharasāmaṇerā āgantvā mahātherānaṃ sammukhāpi parihāsaṃ karonti.
Upāsako āha "bhante tumhe maṃ passitvā parihasatha, ettakeneva matthakaṃ
@Footnote: 1 cha.Ma. kāsāvaṃ

---------------------------------------------------------------------------------------------
page183.
Pattamhāti mā sallakkhetha. Ahaṃpi pubbe tumhādisova samaṇo ahosiṃ. Tumhākaṃ
pana cittekaggatāmattakaṃpi natthi, ahaṃ imasmiṃ sāsane mahiddhiko mahānubhāvo
ahosiṃ, ākāsaṃ gahetvā paṭhaviṃ karomi, paṭhaviṃ gahetvā 1- ākāsaṃ. Dūraṃ 2- santikaṃ
karomi, santikaṃ dūraṃ cakkavāḷasatasahassaṃ khaṇena vinivijjhāmi. Hatthe me passatha,
idāni makkaṭahatthasadisā, ahaṃ imeheva hatthehi idha nisinnova candimasuriye
parāmasiṃ. Imesaṃyeva pādānaṃ candimasuriye pādakathalikaṃ katvā nisīdiṃ. Evarūpā
me iddhi pamādena antarahitā, tumhe mā pamajjittha. Pamādena hi evarūpaṃ
byasanaṃ pāpuṇanti. Appamattā viharantā jātijarāmaraṇassa antaṃ karonti.
Tasmā tumhe maññeva ārammaṇaṃ karitvā appamattā hotha bhante"ti tajjetvā
ovādamadāsi. Te tassa kathentasseva saṃvegaṃ āpajjitvā vipassamānā tiṃsajanā
tattheva arahattaṃ pāpuṇiṃsūti. Evaṃpi uppannā samathavipassanā nirujjhamānā
anatthāya saṃvattantīti veditabbā.
      Anuppannānaṃ pāpakānanti cettha "anuppanno vā kāmāsavo na
uppajjatī"tiādīsu vuttanayena attho veditabbo. Uppannānaṃ pāpakānanti ettha
pana catubbidhaṃ uppannaṃ vattamānuppannaṃ bhutvā vigatuppannaṃ, okāsakatuppannaṃ,
bhūmiladdhuppannanti. Tattha ye kilesā vijjamānā uppādādisamaṅgino, idaṃ
vattamānuppannaṃ nāma. Kamme pana javite ārammaṇarasaṃ anubhavitvā niruddhaṃ
vipākaṃ 3- bhutvā vigataṃ nāma. Kammaṃ uppajjitvā niruddhaṃ bhutvā 4- vigataṃ nāma.
Tadubhayaṃpi bhutvā vigatuppannanti saṅkhaṃ gacchati. Kusalākusalakammaṃ aññassa kammassa
vipākaṃ paṭibāhetvā 5- attano vipākassa okāsaṃ karoti, evaṃ kate okāse
vipāko uppajjamāno okāsakaraṇato paṭṭhāya uppannoti saṅkhaṃ gacchati. Idaṃ
okāsakatuppannaṃ nāma. Pañcakkhandhā pana vipassanāya bhūmi nāma. Te atītādibhedā
honti. Tesu anusayitakilesā pana atītā vā anāgatā vā paccuppannā vāti
na vattabbā. Atītakkhandhesu anusayitāpi hi appahīnāva honti, anāgatakkhandhesu
@Footnote: 1 cha.Ma. ayaṃ pāṭho na dissati    2 cha.Ma. dūraṃ gaṇhitvā       3 cha.Ma. niruddhavipāko
@4 cha.Ma. bhavitvā             5 cha.Ma. paṭibāhitvā

---------------------------------------------------------------------------------------------
page184.
Paccuppannakkhandhesu anusayitāpi appahīnāva honti. Idaṃ bhūmiladdhuppannaṃ
nāma. Tenāhu porāṇā "tāsu tāsu bhūmīsu asamugghāṭitakilesā bhūmiladdhuppannāti
saṅkhyaṃ gacchantīti.
      Aparaṃpi catubbidhaṃ uppannaṃ samudācāruppannaṃ, ārammaṇādhigahituppannaṃ,
avikkhambhituppannaṃ asamugghāṭituppannanti. Tattha saṃvattamānaṃyeva 1-
samudācāruppannaṃ nāma. Sakiṃ cakkhūni ummilitvā ārammaṇe nimitte gahite
anussaritānussaritakkhaṇe kilesā nuppajjissantīti na vattabbā. Kasmā?
ārammaṇassa adhigahitattā. Yathā kiṃ? yathā khīrarukkhassa kuṭhāriyā āhatāhataṭṭhāne
khīraṃ na nikkhamissatīti na vattabbaṃ, evaṃ. Idaṃ ārammaṇādhigahituppannaṃ nāma.
Samāpattiyā avikkhambhitā kilesā pana imasmiṃ nāma ṭhāne nuppajjissantīti na
vattabbā. Kasmā? avikkhambhitattā. Yathā kiṃ? yathā sace khīrarukkhe kuṭhāriyā
āhareyyuṃ, imasmiṃ nāma ṭhāne khīraṃ na nikkhameyyāti na vattabbaṃ, evaṃ. Idaṃ
avikkhambhituppannaṃ nāma. Maggena asamugghāṭitakilesā pana bhavagge nibbattassāpi
uppajjantīti purimanayeneva vitthāretabbaṃ. Idaṃ asamugghāṭituppannaṃ nāma.
      Imesu uppannesu vattamānuppannaṃ bhutvā vigatuppannaṃ okāsakatuppannaṃ
samudācāruppannanti catubbidhaṃ uppannaṃ na maggavajjhaṃ, bhūmiladdhuppannaṃ
ārammaṇādhigahituppannaṃ avikkhambhituppannaṃ asamugghāṭituppannanti catubbidhaṃ
maggavajjhaṃ. Maggo hi uppajjamāno ete kilese pajahati. So ye kilese
pajahati, te atītā vā anāgatā vā paccuppannā vāti na vattabbā. Vuttaṃpi
cetaṃ:-
               "hañci atīte kilese pajahati, tena hi khīṇaṃ khepeti, niruddhaṃ
          nirodheti, vigataṃ vigameti, atthaṅgataṃ atthaṅgameti. Atītaṃ yaṃ natthi,
          taṃ pajahati. Hañci anāgate kilese pajahati, tena hi ajātaṃ
          pajahati, anibbattaṃ, anuppannaṃ, apātubhūtaṃ pajahati. Anāgataṃ yaṃ
          natthi, taṃ pajahati, hañci paccuppanne kilese pajahati, tena hi
@Footnote: 1 cha.Ma. sampati vattamānaṃyeva

---------------------------------------------------------------------------------------------
page185.
               Ratto rāgaṃ pajahati, duṭṭho dosaṃ, muḷho mohaṃ, vinibaddho
               mānaṃ, parāmaṭṭho diṭṭhiṃ, vikkhepanako uddhaccaṃ, aniṭṭhaṅgato
               vicikicchaṃ, thāmagato anusayaṃ pajahati. Kaṇhasukkā dhammā yuganaddhā
               samameva vattanti. Saṅkilesikā maggabhāvanā hoti .pe. Tenahi
               natthi maggabhāvanā, natthi phalasacchikiriyā. Natthi kilesappahānaṃ,
               natthi dhammābhisamayoti. Atthi maggabhāvanā .pe. Atthi dhammābhisamayo.
               Yathā kathaṃ viya, seyyathāpi taruṇo rukkho ajātaphalo .pe.
               Apātubhūtāyeva na pātubhavantī"ti. 1-
      Iti pāliyaṃ ajātaphalarukkho āgato, jātaphalarukkhena pana dīpetabbaṃ.
Yathā hi saphalo taruṇambarukkho, tassa phalāni manussā paribhuñjeyyuṃ, sesāni
pātetvā pacchiyo pūreyyuṃ. Athañño puriso taṃ pharasunā chindeyya, tenassa
neva atītāni. Phalāni nāsitāni honti, na anāgatapaccuppannāni nāsitāni.
Atītāni hi manussehi paribhuttāni, anāgatāni anibbattāni, na sakkā nāsetuṃ.
Yasmiṃ pana samaye so chinno, tadā phalāniyeva natthīti paccuppannānipi
anāsitāni. Sace pana rukkho acchinno assa, 2- athassa paṭhavīrasañca āporasañca
āgamma yāni phalāni nibbatteyyuṃ, tāni nāsitāni honti. Tāni hi ajātāneva
na jāyanti, anibbattāneva na nibbattanti, apātubhūtāneva na pātubhavanti,
evameva maggo nāpi atītādibhede kilese pajahati, nāpi na pajahati. Yesaṃ hi
kilesānaṃ maggena khandhesu apariññātesu uppatti siyā, maggena uppajjitvā
khandhānaṃ pariññātattā te kilesā ajātāva na jāyanti, anibbattāva na
nibbattanti, apātubhūtāva na pātubhavanti, taruṇaputtāya itthiyā puna avijāyanatthaṃ,
byādhitānaṃ rogavūpasamatthaṃ pītabhesajjehi 3- cāti ayamattho vibhāvetabbo. Evaṃ
maggo ye kilese pajahati, te atītā vā anāgatā vā paccuppannā vāti
na vattabbā, na ca maggo kilese na pajahati. Ye pana maggo kilese
pajahati, te sandhāya "uppannānaṃ pāpakānan"tiādi vuttaṃ.
@Footnote: 1 khu. paṭi. 31/699/605 (syā)  2 cha.Ma. ayaṃ pāṭho na dissati  3 Ma. vītarogabhesajjehi

---------------------------------------------------------------------------------------------
page186.
      Na kevalañca maggo kileseyeva pajahati, kilesānaṃ pana appahīnattā
ye ca uppajjeyyuṃ upādinnakkhandhā, tepi pajahatiyeva. Vuttaṃpi cetaṃ
"sotāpattimaggañāṇena abhisaṅkhāraviññāṇassa nirodhena sattabhave ṭhapetvā
anamatagge saṃsāre ye uppajjeyyuṃ nāmañca rūpañca, etthete nirujjhantī"ti 1-
vitthāro. Iti maggo upādinnato anupādinnato vuṭṭhāti. Bhavavasena pana
sotāpattimaggo apāyabhavato vuṭṭhāti, sakadāgāmimaggo sugatibhavekadesato,
anāgāmimaggo sugatikāmabhavato, arahattamaggo rūpārūpabhavato vuṭṭhāti. Sabbabhavehi
vuṭṭhātiyevātipi vadanti.
      Atha maggakkhaṇe kathamanuppannānaṃ uppādāya bhāvanā hoti, kathaṃ uppannānaṃ
vā ṭhitiyāti, maggappavattiyāyeva. Maggo hi pavattamāno pubbe anuppannapubbattā
anuppanno nāma vuccati. Anāgatapubbaṃ hi ṭhānaṃ āgantvā ananubhūtapubbaṃ vā
ārammaṇaṃ anubhavitvā vattāro bhavanti "anāgataṭṭhānaṃ āgatamhā, ananubhūtaṃ
ārammaṇaṃ anubhavimhā"ti 2- yā cassa pavatti, ayameva ṭhiti nāmāti ṭhitiyā
bhāvetīti vattuṃ  vaṭṭati.
      Iddhipādesu saṅkhepakathā cetokhilasutte 3- vuttā. Upasamamānaṃ gacchati,
kilesūpasamatthaṃ vā gacchatīti upasamagāmī. Sambujjhamānaṃ 4- gacchati, sambodhatthāya
vā gacchatīti sambodhagāmī.
      Vivekanissitādīni sabbāsavasaṃvare vuttāni. Ayamettha saṅkhepo, vitthārato
panāyaṃ bodhipakkhiyakathā visuddhimagge vuttā.
      [248] Vimokkhakathāyaṃ vimokkheti kenaṭṭhena vimokkhā, adhimuccanaṭṭhena.
Ko panāyaṃ adhimuccanaṭṭho nāma? paccanīkadhammehi ca suṭṭhu muccanaṭṭho, ārammaṇe ca
Abhirativasena suṭṭhu muccanaṭṭho, pituaṅke vissaṭṭhaṅgapaccaṅgassa dārakassa sayanaṃ
viya aniggahitabhāvena nirāsaṅkatāya ārammaṇe pavattīti vuttaṃ hoti. Ayaṃ panattho
pacchimavimokkhe natthi, purimesu sabbesu atthi. Rūpī rūpāni passatīti ettha
@Footnote: 1 khu. cūḷa. 30/89/22   2 cha.Ma. anubhavāmāti  3 Ma.mū. 12/185/156
@4 cha.Ma. sambujjhamānā

---------------------------------------------------------------------------------------------
page187.
Ajjhattakesādīsu nīlakasiṇādivasena uppāditarūpajjhānaṃ rūpaṃ, 1- tadassa atthīti
rūpī. Bahiddhā rūpāni passatīti bahiddhāpi nīlakasiṇādīni rūpāni jhānacakkhunā
passati. Iminā ajjhatatbahiddhāvatthukesu kasiṇesu uppāditajjhānassa puggalassa
cattāripi rūpāvacarajjhānāni dassitāni. Ajjhattaṃ arūpasaññīti ajjhattaṃ na
rūpasaññī, attano kesādīsu anuppāditarūpāvarajjhānoti attho. Iminā bahiddhā
parikammaṃ katvā bahiddhāva uppāditajjhānassa rūpāvacarajjhānāni dassitāni.
      Subhanteva adhimutto hotīti imināva suvisuddhesu nīlādīsu vaṇṇakasiṇesu
jhānāni dassitāni. Tattha kiñcāpi antoappanāya subhanti ābhogo natthi,
yo pana suvisuddhaṃ subhakasiṇaṃ ārammaṇaṃ katvā viharati, so yasmā subhanti
adhimutto hotīti vattabbattaṃ āpajjati. Tasmā evaṃ desanā katā. Paṭisambhidāmagge
pana "kathaṃ subhanteva adhimutto hotīti vimokkho. Idha bhikkhu mettāsahagatena
cetasā ekaṃ disaṃ pharitvā viharati .pe. Mettāya bhāvitattā sattā appaṭikkūlāva
honti. Karuṇāmuditāupekkhāsahagatena cetasā ekaṃ disaṃ pharitvā viharati
karuṇāmuditāupekkhāya bhāvitattā sattā appaṭikkūlā honti. Evaṃ subhanteva
adhimutto hotīti vimokkho"ti 2- vuttaṃ.
      Sabbaso rūpasaññānantiādīsu yaṃ vattabbaṃ, taṃ sabbaṃ visuddhimagge
vuttameva. Ayaṃ aṭṭhamo vimokkhoti ayaṃ catunnaṃ khandhānaṃ sabbaso vissaṭṭhattā
vimuttattā aṭṭhamo uttamo vimokkho nāma.
      [249] Abhibhāyatanakathāyaṃ abhibhāyatanānīti abhibhavanakāraṇāni. Kiṃ abhibhavanti?
Paccanīkadhammepi ārammaṇānipi. Tāni hi paṭipakkhabhāvena paccanīkadhamme abhibhavanti,
puggalassa ñāṇuttarikatāya ārammaṇāni. Ajjhattaṃ rūpasaññītiādīsu pana ajjhattarūpe
parikammavasena ajjhattaṃ rūpasaññī nāma hoti. Ajjhattamhi nīlaparikammaṃ karonto
kese vā pitte vā akkhitārakāyaṃ vā karoti, pītaparikammaṃ karonto mede vā
chaviyā vā hatthatalesu vā pādatalesu vā akkhīnaṃ pītaṭṭhāne vā karoti,
@Footnote: 1 Sī. uppāditaṃ rūpaṃ                        2 khu. paṭi. 31/467/359-60

---------------------------------------------------------------------------------------------
page188.
Lohitaparikammaṃ karonto maṃse vā lohite vā jivhāya vā akkhīnaṃ rattaṭṭhāne
vā karoti, odātaparikammaṃ karonto aṭṭhimhi vā dante vā nakhe vā akkhīnaṃ
setaṭṭhāne vā karoti. Taṃ pana sunīlaṃ supītakaṃ sulohitakaṃ suodātaṃ na hoti,
asuvisuddhameva 1- hoti.
      Eko bahiddhā rūpāni passatīti yassetaṃ parikammaṃ ajjhattaṃ uppannaṃ
hoti, nimittaṃ pana bahiddhā, so evaṃ ajjhattaṃ parikammassa bahiddhā ca
appanāya vasena "ajjhattaṃ rūpasaññī eko bahiddhā rūpāni passatī"ti vuccati.
Parittānīti avaḍḍhitāni. Suvaṇṇadubbaṇṇānīti suvaṇṇāni vā hontu dubbaṇṇāni
vā, parittavaseneva idamabhibhāyatanaṃ vuttanti veditabbaṃ. Tāni abhibhuyyāti yathā
nāma sampuṇṇagahaṇiko 2- katacchumattaṃ bhattaṃ labhitvā "kiṃ ettha bhuñjitabbaṃ
atthī"ti saṅkaḍḍhitvā ekakabaḷameva karoti, evamevaṃ ñāṇuttariko puggalo
visadañāṇo "kiṃ ettha parittake ārammaṇe samāpajjitabbaṃ atthi, nāyaṃ
mama bhāro"ti tāni rūpāni abhibhavitvā samāpajjati, saha nimittuppādenettha 3-
appanaṃ pāpetīti attho. Jānāmi passāmīti iminā panassa ābhogo kathito,
so ca kho samāpattito vuṭṭhitassa, na antosamāpattiyaṃ. Evaṃsaññī hotīti
ābhogasaññāyapi jhānasaññāyapi evaṃsaññī hoti. Abhibhavasaññā hissa
antosamāpattiyaṃpi atthi, ābhogasaññā pana samāpattito vuṭṭhitasseva.
      Appamāṇānīti vaḍḍhitappamāṇāni, mahantānīti attho. Abhibhuyyāti ettha
pana yathā mahagghaso puriso ekabhattavaḍḍhitaṃ 4- labhitvā "aññopi hotu, aññopi
hotu, kiṃ esa 5- mayhaṃ karissatī"ti taṃ na mahantato passati, evameva ñāṇuttaro
puggalo visadañāṇo "kiṃ ettha samāpajjitabbaṃ, nayidaṃ appamāṇaṃ, na mayhaṃ
cittekaggatākaraṇe bhāro atthī"ti tāni abhibhavitvā samāpajjati, saha
nimittuppādenevettha appanaṃ pāpetīti attho.
@Footnote: 1 Sī. avisuddhameva            2 cha.Ma. sampannagahaṇiko        3 cha.Ma....pādenevettha
@4 Sī....tikaṃ, cha.Ma. bhattavaḍḍhitakaṃ     5 cha.Ma. kimesā

---------------------------------------------------------------------------------------------
page189.
      Ajjhattaṃ arūpasaññīti alābhitāya vā anatthikatāya vā ajjhattarūpe
parikammasaññāvirahito. Eko bahiddhā rūpāni passatīti yassa parikammaṃpi nimittaṃpi
bahiddhāva uppannaṃ, so evaṃ bahiddhā parikammassa ceva appanāya ca vasena
"uppannaṃ 1- ajjhattaṃ arūpasaññī eko bahiddhā rūpāni passatī"ti vuccati.
Sesamettha catutthābhibhāyatane vuttanayameva. Imesu pana catūsu parittaṃ vitakkacaritavasena
āgataṃ, appamāṇaṃ mohacaritavasena, suvaṇṇaṃ dosacaritavasena, dubbaṇṇaṃ rāgacaritavasena.
Etesaṃ hi etāni sappāyāni. Sā ca nesaṃ sappāyatā vitthārato visuddhimagge
cariyaniddese vuttā.
      Pañcamābhibhāyatanādīsu nīlānīti sabbasaṅgāhikavasena vuttaṃ. Nīlavaṇṇānīti
vaṇṇavasena nīlāni. 2- Nīlanidassanānīti nidassanavasena. Apaññāyamānavivarāni
asambhinnavaṇṇāni ekanīlāneva hutvā dissantīti vuttaṃ hoti. Nīlanibhāsānīti
idaṃ pana obhāsavasena vuttaṃ, nīlobhāsāni nīlapabhāyuttānīti attho. Etena
tesaṃ suvisuddhataṃ dasseti. Visuddhavaṇṇavaseneva hi imāni cattāri abhibhāyatanāni
vuttāni. Umāpupphanti 3- etaṃ hi pupphaṃ siniddhaṃ muduṃ dissamānaṃpi nīlameva
hoti. Girikaṇṇikapupphādīni pana dissamānāni setadhātukāni honti. Tasmā idameva
gahitaṃ, na tāni. Bārāṇaseyyakanti bārāṇasiyaṃ bhavaṃ. 4- Tattha kira kappāsopi
mudu, suttakantikāyopi tantavāyāpi chekā, udakaṃpi suci siniddhaṃ, tasmā vatthaṃ
ubhatobhāgavimaṭṭhaṃ hoti, dvīsu passesu maṭṭhaṃ mudu siniddhaṃ khāyati. Pītānītiādīsa
imināva nayena attho veditabbo. "nīlakasiṇaṃ uggaṇhanto nīlasmiṃ nimittaṃ
gaṇhāti pupphasmiṃ vā vatthasmiṃ vā vaṇṇadhātuyā vā"tiādikaṃ panettha kasiṇakaraṇañceva
parikammañca appanāvidhānañca sabbaṃ visuddhimagge vitthārato vuttameva.
      Abhiññāvosānapāramippattāti ito pubbesu satipaṭṭhānādīsu te dhamme
bhāvetvā arahattapattāva abhiññāvosānapāramippattā nāma honti, imesu pana
aṭṭhasu abhibhāyatanesu ciṇṇavasībhāvāyeva abhiññāvosānapāramippattā nāma.
@Footnote: 1 cha.Ma. ayaṃ pāṭho na dissati                 2 cha.Ma. ayaṃ pāṭho na dissati
@3 Sī., Ma. ummāpupaphanti                    4 ka. kataṃ

---------------------------------------------------------------------------------------------
page190.
      [250] Kasiṇakathāyaṃ sakalaṭṭhena kasiṇāni, tadārammaṇānaṃ dhammānaṃ
khettaṭṭhena adhiṭṭhānaṭṭhena vā āyatanāni. Uddhanti uparigaganatalābhimukhaṃ. Adhoti
heṭṭhā bhūmitalābhimukhaṃ. Tiriyanti khettamaṇḍalamiva samantā paricchinditvā. Ekacco
hi uddhameva kasiṇaṃ vaḍḍheti, ekacco adho, ekacco samantato. Teneva kāraṇena 1-
evaṃ pasāreti ālokamiva rūpadassanakāmo. Tena vuttaṃ "paṭhavīkasiṇameko sañjānāti
uddhaṃ adho tiriyan"ti. Advayanti disānudisāsu advayaṃ. Idaṃ pana ekassa
aññābhāvānupagamanatthaṃ vuttaṃ. Yathā hi udakaṃ paviṭṭhassa sabbadisāsu udakameva
hoti anaññaṃ, evameva paṭhavīkasiṇaṃ paṭhavīkasiṇameva hoti. Natthi tassa
añño kasiṇasambhedoti. Esa nayo sabbattha. Appamāṇanti idaṃ tassa tassa
pharaṇaappamāṇavasena vuttaṃ. Tañhi cetasā pharanto sakalameva pharati, ayamassa ādi,
idaṃ majjhanti pamāṇaṃ na gaṇhātīti. Viññāṇakasiṇanti cettha kasiṇugghāṭimākāse
pavattaṃ viññāṇaṃ. Tattha kasiṇavasena kasiṇugghāṭimākāse, kasiṇugghāṭimākāsavasena
tattha pavattaviññāṇe uddhamadhotiriyatā veditabbā. Ayamettha saṅkhePo.
Kammaṭṭhānabhāvanānayena panetāni paṭhavīkasiṇādīni vitthārato visuddhimagge vuttāneva.
Idhāpi ciṇṇavasibhāveneva abhiññāvosānapāramippattā hontīti veditabbā.
Tathā ito anantaresu catūsu jhānesu. Yaṃ panettha vattabbaṃ, taṃ mahāassapurasutte
vuttameva.
      [252] Vipassanāñāṇe pana rūpītiādīnaṃ attho vuttoyeva. Ettha sitaṃ
ettha paṭibaddhanti ettha cātumahābhūtike kāye nissitañca paṭibaddhañca. Subhoti
sundaro. Jotimāti suparisuddhaākarasamuṭṭhito. 2- Suparikammakatoti suṭṭhu kataparikammo
apanītapāsāṇasakkharo. Acchoti tanuccho tanucchavi. Vippasannoti suṭṭhu vippasanno.
Sabbākārasampannoti dhovanavijjhanādīhi 3- sabbehi ākārehi sampanno. Nīlantiādīhi
vaṇṇasampattiṃ dasseti. Tādisaṃ hi āvutaṃ pākaṭaṃ hoti.
      Evameva khoti ettha evaṃ upamāsaṃsandanaṃ veditabbaṃ:- maṇi viya hi
karajakāyo. Āvutaṃ suttaṃ viya vipassanāñāṇaṃ. Cakkhumā puriso viya vipassanālābhī
@Footnote: 1 cha.Ma. tena tena kāraṇena  2 Sī., Ma. suparisuddhaākārasamuṭṭhito
@3 cha.Ma. dhovanavedhanādīhi

---------------------------------------------------------------------------------------------
page191.
Bhikkhu. Hatthe karitvā paccavekkhato "ayaṃ kho maṇī"ti maṇino āvibhūtakālo viya
vipassanāñāṇaṃ abhinīharitvā nisinnassa bhikkhuno cātumahābhūtikakāyassa āvibhūtakālo.
"tatridaṃ suttaṃ āvutan"ti suttassa āvibhūtakālo viya vipassanāñāṇaṃ abhinīharitvā
nisinnassa bhikkhuno tadārammaṇānaṃ phassapañcamakānaṃ vā sabbacittacetasikānaṃ
vā vipassanāñāṇasseva vā āvibhūtakāloti.
      Kiṃ panetaṃ ñāṇassa āvibhūtaṃ, puggalassāti. Ñāṇassa, tassa pana
āvibhāvattā puggalassa āvibhūtāva honti. Idañca vipassanāñāṇaṃ maggassa
anantaraṃ, evaṃ santepi yasmā abhiññāvāre āraddhe etassa antarāvāro 1-
natthi, tasmā idheva dassitaṃ. Yasmā ca aniccādivasena akatasammasanassa dibbāya
sotadhātuyā bheravasaddaṃ suṇato pubbenivāsānussatiyā bherave khandhe anussarato
dibbena cakkhunā bheravaṃ rūpaṃ passato bhayasantāso uppajjati, na aniccādivasena
katasammasanassa, tasmā abhiññāpattassa bhayavinodakahetusampādanatthaṃpi idaṃ idheva
dassitaṃ. Idhāpi arahattavaseneva abhiññāvosānapāramippattā veditabbā.
      [253] Manomayiddhiyaṃ ciṇṇavasitāya. Tattha manomayanti manena nibbattaṃ.
Sabbaṅgapañcaṅgīti sabbehi aṅgehi ca pañcaṅgehi ca samannāgataṃ. Ahīnindriyanti.
Saṇṭhānavasena avikalindriyaṃ. Iddhimatā nimmitarūpaṃ hi sace iddhimā odāto,
taṃpi odātaṃ. Sace aviddhakaṇṇo, taṃpi aviddhakaṇṇanti evaṃ sabbākārehi tena
sadisameva hoti. Muñjamhā īsikantiādi upamattayaṃpi taṃsadisabhāvadassanatthameva
vuttaṃ. Muñjasadisāeva hi tassa anto īsikā hoti. Kosasadisoyeva asi, vaṭṭāya
kosiyā vaṭṭaṃ 2- asimeva pakkhipanti, satthakāya satthakaṃ. 3-
      Karaṇḍāti idaṃpi ahikañcukassa nāmaṃ, na vilīvakaraṇḍakassa. Ahikañcuko
hi asinā sadisova hoti. Tattha kiñcāpi "puriso ahiṃ karaṇḍā uddhareyyā"ti
hatthena uddharamāno viya dassito, athakho cittenevassa uddharaṇaṃ veditabbaṃ.
Ayaṃ hi ahi nāma sajātiyaṃ ṭhito, kaṭṭhantaraṃ vā rukkhantaraṃ vā nissāya,
@Footnote: 1 Sī. anantaravāro      2 ka. vaddhāya kosiyā vaddhaṃ         3 cha.Ma. patthaṭāya patthaṭaṃ

---------------------------------------------------------------------------------------------
page192.
Tacato sarīranikkaḍḍhanapayogasaṅkhātena thāmena, sarīraṃ khādamānaṃ viya purāṇatacaṃ
jigucchantoti imehi catūhi kāraṇehi sayameva kañcukaṃ jahati, na sakkā tato
aññena uddharituṃ. Tasmā cittena uddharaṇaṃ sandhāya idaṃ vuttanti veditabbaṃ. Iti
muñjādisadisaṃ imassa bhikkhuno sarīraṃ, īsikādisadisaṃ nimmitarūpanti idamettha
opammasaṃsandanaṃ. Nimmānavidhānaṃ panettha parato ca iddhividhādipañcābhiññākathā
sabbākārena visuddhimagge vitthāritāti tattha vuttanayeneva veditabbā. Upamāmattameva
hi idha adhikaṃ.
      Tattha chekakumbhakārādayo viya iddhividhañāṇalābhī bhikkhu daṭṭhabbo.
Suparikammakatamattikādayo viya iddhividhañāṇaṃ daṭṭhabbaṃ. Icchiticchitabhājana-
vikatiādikaraṇaṃ viya tassa bhikkhuno vikubbanaṃ daṭṭhabbaṃ. Idhāpi ciṇṇavasitāvaseneva
abhiññāvosānapāramippattā veditabbā. Tathā tato 1- parāsu catūsu abhiññāsu.
      [255] Tattha dibbasotadhātuupamāyaṃ saṅkhadhamoti saṅkhadhamako. Appakasirenevāti
niddukkheneva viññāpeyyāti jānāpeyya. Tattha evaṃ cātuddisā viññāpente
saṅkhadhamake "saṅkhasaddo ayan"ti vavatthāpentānaṃ sattānaṃ tassa saṅkhasaddassa
āvibhūtakālo viya yogino dūrasantikabhedānaṃ nibbānañceva mānusakānañca
saddānaṃ āvibhūtakālo daṭṭhabbo.
      [256] Cetopariyañāṇūpamāyaṃ daharoti taruṇo. Yuvāti yobbanena samannāgato.
Maṇḍanakajātikoti yuvāpi samāno na ālasiyo kiliṭṭhavatthasarīro, athakho maṇḍanakapakatiko,
divasassa dve tayo vāre nhāyitvā suddhavatthaparidahanaalaṅkārakaraṇasīloti attho.
Sakaṇikanti kāḷatilakavaṅkamukhadūsipīḷakādīnaṃ aññatarena sadosaṃ. Tattha yathā tassa
mukhanimittaṃ paccavekkhato mukhadoso pākaṭo hoti, evaṃ cetopariyañāṇāya cittaṃ
abhinīharitvā nisinnassa bhikkhuno paresaṃ soḷasavidhaṃ cittaṃ pākaṭaṃ hotīti veditabbaṃ.
Pubbenivāsūpamādīsu yaṃ vattabbaṃ, taṃ sabbaṃ mahāassapure vuttameva.
@Footnote: 1 cha.Ma. ito

---------------------------------------------------------------------------------------------
page193.
      [259] Ayaṃ kho udāyi  pañcamo dhammoti ekūnavīsati pabbāni
paṭipadāvasena ekaṃ dhammaṃ katvā pañcamo dhammoti vutto. Yathā hi aṭṭhakanāgarasutte
ekādasa pabbāni pucchāvasena ekadhammo kato, mevamidha ekūnavīsati pabbāni
paṭipadāvasena eko dhammo katoti veditabbāni. Imesu ca pana ekūnavīsatiyā
pabbesu paṭipāṭiyā aṭṭhasu koṭṭhāsesu vipassanāñāṇe ca āsavakkhayañāṇe
ca arahattavasena abhiññāvosānapāramippattā veditabbā, sesesu ciṇṇavasibhāvavasena.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    mahāsakuludāyisuttavaṇṇanā niṭṭhitā.
                           -----------
                       8. Samaṇamuṇḍikasuttavaṇṇanā
      [260] Evamme sutanti samaṇamuṇḍikasuttaṃ. Tattha uggāhamānoti tassa
paribbājakassa nāmaṃ. Sumanoti pakatināmaṃ. Kiñci kiñci pana uggahituṃ uggāhetuṃ
samatthatāya uggāhamānoti naṃ sañjānanti. Samayampavadanti. Etthāti samayappavādakaṃ.
Tasmiṃ kira ṭhāne caṅkītārukkhapokkharasātippabhūtayo brāhmaṇā nigaṇṭhacelaka-
paribbājakādayo ca pabbajitā sannipatitā 1- attano attano samayaṃ pavadanti kathenti
dīpenti, tasmā so ārāmo samayappavādakoti vuccati. Sveva tindukācīrasaṅkhātāya
timbarūsakarukkhapantiyā parikkhittattā tindukācīraṃ. Yasmā panettha paṭhamaṃ ekā
sālā ahosi, pacchā mahāpuññaṃ poṭṭhapādaparibbājakaṃ nissāya bahū sālā
katā, tasmā tameva ekaṃ sālaṃ upādāya laddhanāmavasena ekasālakoti vuccati.
Mallikāya pana passenadirañño deviyā uyyānabhūto so pupphaphalasañchanno
ārāmoti katvā mallikāya ārāmoti saṅkhaṃ gato. Tasmiṃ samayappavādake
@Footnote: 1 cha.Ma. sannipatitvā

---------------------------------------------------------------------------------------------
page194.
Tindukācīre ekasālake mallikāya ārāme. Paṭivasatīti vāsaphāsukāya vasati. Divā
divassāti divasassa divā nāma majjhantātikkamo, tasmiṃ divasassapi divābhūte
atikkantamatte majjhantike nikkhamīti attho. Paṭisallīnoti tato tato rūpādigocarato
cittaṃ paṭisaṃharitvā sallīno, 1- jhānaratisevanavasena ekībhāvaṅgato.
Manobhāvanīyānanti manavaḍḍhakānaṃyeva, 2- āvajjato manasikaroto cittaṃ vinīvaraṇaṃ
hoti unnamati vaḍḍhati. Yāvatāti yattakā. Ayaṃ tesaṃ aññataroti ayantesaṃ
abbhantaro eko sāvako. Appeva nāmāti tassa upasaṅkamanaṃ patthayamāno āha.
Patthanākāraṇaṃ pana sandakasutte vuttameva.
      [261] Etadavocāti dandhapañño ayaṃ gahapati, dhammakathāya naṃ saṅgaṇhitvā
attano sāvakaṃ karissāmīti maññamāno etaṃ "catūhi kho"tiādivacanaṃ avoca.
Tattha paññapemīti dassemi ṭhapemi sampannakusalanti paripuṇṇakusalaṃ. Paramakusalanti
uttamakusalaṃ. Ayojjhanti vādayuddhena yujjhitvā cāletuṃ asakkuṇeyyaṃ acalaṃ
nikkampaṃ thiraṃ. Na karotīti akaraṇamattameva vadati, ettha pana saṃvarappahānaṃ vā
paṭisevanappahānaṃ vā na vadati. Sesapadesupi eseva nayo.
      Neva abhinandīti titthiyā nāma jānitvāpi ajānitvāpi yaṃ vā taṃ vā
vadantīti maññamāno nābhinandi. Nappaṭikkosīti sāsanassa anulomaṃ viya pasannākāraṃ
viya vadatīti maññamāno na paṭisedheti.
      [262] Yathā uggāhamānassāti yathā tassa vacanaṃ, evaṃ sante
uttānaseyyako kumāro ayojjhasamaṇo thirasamaṇo bhavissati, mayaṃ pana evaṃ na
vadāmāti dīpeti. Kāyotipi na hotīti sakakāyo 3- parakāyotipi visesañāṇaṃ na
hoti. Aññatra phanditamattāti paccattharaṇe vallisamphassena vā maṅguṇadaṭṭhena 4-
vā kāyaphandanamattaṃ nāma hoti. Taṃ ṭhapetvā aññena 5- kāyena karaṇakammaṃ
nāma natthi. Taṃpi ca kilesasahagatacitteneva hoti. Vācātipi na hotīti micchāvācā
sammāvācātipi nānattaṃ na hoti. Roditamattāti jighacchāpipāsāparetassa pana
@Footnote: 1 cha.Ma. līno                 2 Ma. manavaḍḍhanakānaṃ, ye ca, cha. manavaḍḍhanakānaṃ, ye
@3 Sī. sakkāyotipi              4 cha.Ma. maṅguladaṭṭhena       5 cha.Ma. aññaṃ

---------------------------------------------------------------------------------------------
page195.
Roditamattaṃ hoti. Taṃpi kilesasahagatacitteneva. Saṅkappoti micchāsaṅkappo
sammāsaṅkappotipi nānattaṃ na hoti. Vikūjitamattāti vikūjitamattaṃ. Rodanahasitamattaṃ
hoti. Daharakumārakānaṃ hi cittaṃ atītārammaṇaṃ pavattati, nirayato āgatā nirayadukkhaṃ
saritvā rodanti, devalokato āgatā 1- devalokasiriṃ saritvā 1- hasanti, taṃpi
kilesasahagatacitteneva hoti. Ājīvoti micchājīvo sammājīvotipi nānattaṃ na
hoti. Aññatra mātuthaññāti thaññacoradārakā nāma honti, mātari khīraṃ pāyantiyā
apivitvā aññāvihitakāle piṭṭhipassena āgantvā thaññaṃ pivanti. Ettakaṃ
muñcitvā añño micchājīvo natthi. Ayaṃpi kilesasahagatacitteneva hotīti dīpeti.
      [263] Evaṃ paribbājakavādaṃ paṭikkhipitvā idāni sayaṃ sekkhabhūmiyaṃ
mātikaṃ ṭhapento catūhi kho ahantiādimāha. Tattha samadhigayha tiṭṭhatīti visesetvā
tiṭṭhati. Na kāyena pāpakaṃ kammantiādīsu na kevalaṃ akaraṇamattameva, bhagavā
pana ettha saṃvarappahānapaṭisaṅkhā 3- paññapeti. Taṃ sandhāyevamāha. Ne ceva
sampannakusalantiādi pana khīṇāsavaṃ sandhāya vuttaṃ.
      Idāni asekkhabhūmiyaṃ mātikaṃ ṭhapento dasahi kho ahantiādimāha. Tattha
tīṇi padāni nissāya dve paṭhamacatukkā ṭhapitā, ekaṃ padaṃ nissāya dve
pacchimacatukkā. Ayaṃ sekkhabhūmiyaṃ mātikā.
      [264] Idāni taṃ vibhajanto katame ca thapati akusalasīlātiādimāha.
Tattha sarāganti aṭṭhavidhaṃ lobhasahagatacittaṃ. Sadosanti paṭighasampayuttacittadvayaṃ.
Samohanti vicikicchuddhaccasahagatacittadvayaṃpi vaṭṭati sabbākusalacittānipi. Moho
sabbākusalesu 4- uppajjatīti hi vuttaṃ. Itosamuṭṭhānāti ito sarāgādicittato
samuṭṭhānaṃ uppatti etesanti itosamuṭṭhānā.
      Kuhinti kataraṃ ṭhānaṃ pāpuṇitvā aparisesā nirujjhanti. Ettheteti
sotāpattiphale bhummaṃ. Pātimokkhasaṃvarasīlaṃ hi sotāpattiphale paripuṇṇaṃ hoti, taṃ
ṭhānaṃ patvā akusalasīlaṃ asesaṃ nirujjhati. Akusalasīlanti ca dussīlassetaṃ adhivacananti
veditabbaṃ.
@Footnote: 1-1 cha.Ma. ime pāṭhā na dissanti                2 cha.Ma. dasseti
@3 Ma. saṃvarapahānapaṭisaṅkhaṃ                        4 cha.Ma. sabbākusale

---------------------------------------------------------------------------------------------
page196.
      Akusalānaṃ sīlānaṃ nirodhāya paṭipannoti ettha yāva sotāpattimaggā
nirodhāya paṭipanno nāma hoti, phalappatte pana te nirodhitā nāma honti.
      [265] Vītarāgantiādīhi aṭṭhavidhaṃ kāmāvacarakusalacittameva vuttaṃ. Etena
hi kusalasīlaṃ samuṭṭhāti.
      Sīlavā hotīti sīlasampanno hoti guṇasampanno ca. No ca sīlamayoti
alamettāvatā, natthi ito kiñci uttarikaraṇīyanti evaṃ sīlamayo na hoti. Yatthassa
teti arahattaphale bhummaṃ. Arahattaphalaṃ hi patvā akusalasīlaṃ asesaṃ nirujjhati.
      Nirodhāya paṭipannoti ettha yāva arahattamaggā nirodhāya paṭipanno
nāma hoti, phalappatte pana te nirodhitā nāma honti.
      [266] Kāmasaññādīsu kāmasaññā aṭṭhalobhasahagatacittasahajātā, itarā
dve domanassasahagatacittadvayena sahajātā.
      Paṭhamaṃ jhānanti anāgāmiphalapaṭhamajjhānaṃ. Ettheteti anāgāmiphale bhummaṃ.
Anāgāmiphalaṃ hi patvā akusalasaṅkappā aparisesā nirujjhanti.
      Nirodhāya paṭipannoti ettha yāva anāgāmimaggā nirodhāya paṭipanno
nāma hoti, phalappatte pana te nirodhitā nāma honti. Nekkhammasaññādayo
hi tissopi 1- aṭṭhakāmāvacarakusalasahajātasaññāva.
      [267] Ettheteti arahattaphale bhummaṃ. Dutiyajjhānikaṃ arahattaphalaṃ hi
pāpuṇitvā kusalasaṅkappā aparisesā nirujjhanti. Nirodhāya paṭipannoti ettha
yāva arahattamaggā nirodhāya paṭipanno nāma hoti, phalappatte pana te nirodhitā
nāma honti. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     samaṇamuṇḍikasuttavaṇṇanā niṭṭhitā.
                           ----------
@Footnote: 1 Ma. tepi

---------------------------------------------------------------------------------------------
page197.
                       9. Cūḷasakuludāyisuttavaṇṇanā
      [270] Evamme sutanti cūḷasakuludāyisuttaṃ. Tattha yadā pana bhante bhagavāti
idaṃ paribbājako dhammakathaṃ sotukāmo bhagavato dhammadesanāya sālayabhāvaṃ
dassento āha.
      [271] Taññevettha paṭibhātūti sace dhammaṃ sotukāmo, tuyhaṃ cettha 1-
eko pañho ekaṃ kāraṇaṃ upaṭṭhātu. Yathā maṃ paṭibhāseyyāti yena kāraṇena mama
dhammadesanā upaṭṭhaheyya, etena hi kāraṇena kathāya samuṭṭhitāya sukhaṃ dhammaṃ
desetunti dīpeti. Tassa mayhaṃ bhanteti so kira taṃ disvā "sace bhagavā idha
abhavissa, ayametassa bhāsitassa atthoti dīpasahassaṃ viya ujjālāpetvā ajja me
pākaṭaṃ akarissā"ti dasabalaṃyeva anussari. Tasmā tassa mayhaṃ bhantetiādimāha.
Tattha aho nūnāti anussaraṇatthe nipātadvayaṃ. Tenassa bhagavantaṃ anussarantassa
etadahosi "aho nūna bhagavā aho nūna sugato"ti. Yo imesanti yo imesaṃ
dhammānaṃ. Sukusaloti suṭṭhu kusalo nipuṇo cheko. So bhagavā aho nūna katheyya,
so sugato aho nūna katheyya, tassa hi bhagavato pubbenivāsañāṇassa anekāni
kappakoṭisatasahassāni 2- ekaṅgaṇāni pākaṭānīti ayamettha adhippāyo.
      Tassa vāhaṃ pubbantaṃ ārabbhāti yo hi lābhī hoti, so "pubbe tvaṃ
khattiyo ahosi, brāhmaṇo ahosī"ti vutte jānanto sakkaccaṃ sussūsati.
Alābhī pana "evaṃ bhavissati evaṃ bhavissatī"tipi sīlakampamattameva 3- dasseti.
Tasmā evamāha "tassa vā ahaṃ pubbantaṃ ārabbha pañhassa veyyākaraṇena
cittaṃ ārādheyyan"ti.
      So vā maṃ aparantanti dibbacakkhulābhino hi anāgataṃsañāṇaṃ ijjhati,
tasmā evamāha. Itaraṃ pubbe vuttanayameva.
      Dhammaṃ te desessāmīti ayaṃ kira atīte desiyamānepi na bujjhissati,
anāgate desiyamānepi na bujjhissati. Athassa bhagavā saṇhasukhumaṃ paccayākāraṃ
@Footnote: 1 cha.Ma. tuyhevettha       2 cha.Ma. kappakoṭisahassāni       3 Sī. kampamattameva

---------------------------------------------------------------------------------------------
page198.
Desetukāmo evamāha. Kiṃ pana taṃ bujjhissatīti. Etaṃ pageva na bujjhissati,
anāgate panassa vāsanāya paccayo bhavissatīti disvā bhagavā evamāha.
      Paṃsupisācakanti asuciṭṭhāne nibbattapisācaṃ. So hi ekaṃ mūlaṃ gahetvā
adissamānakāyo hoti. Tatridaṃ vatthu:- ekā kira yakkhinī dve dārake
thūpārāmadvāre nisīdāpetvā āhārapariyesanatthaṃ nagaraṃ gatā. Dārakā ekaṃ
piṇḍapātikattheraṃ disvā āhaṃsu "bhante amhākaṃ mātā antonagaraṃ paviṭṭhā,
tassā vadeyyātha `yaṃ vā taṃ vā laddhaṃ taṃ gahetvā sīghaṃ gaccha, dārakā te
jighacchatāya saṇṭhāretuṃ 1- na sakkontī"ti. Tamahaṃ kathaṃ passissāmīti. Idaṃ bhante
gaṇhathāti ekaṃ mūlakkhaṇḍaṃ adaṃsu. Therassa anekāni yakkhasahassāni paññāyiṃsu,
so dārakehi dinnasaññāṇena taṃ yakkhiniṃ addasa virūpaṃ bībhacchaṃ kevalaṃ vīthiyaṃ 2-
gabbhamalaṃ paccāsiṃsamānaṃ. Disvā tamatthaṃ kathesi. Kathaṃ maṃ tvaṃ passasīti vutte
mūlakkhaṇḍaṃ dassesi, sā acchinditvā gaṇhi. Evaṃ paṃsupisācakā ekaṃ mūlaṃ
gahetvā adissamānakāyā honti. Taṃ sandhāyesa "paṃsupisācakaṃpi na passāmī"ti
āha. Na pakkhāyatīti na dissati na upaṭṭhāti.
      [272] Dīghāpi kho te esāti udāyi esā tava vācā dīghāpi bhaveyya,
evaṃ vadantassa 3- vassasataṃpi vassasahassaṃpi pavatteyya, na ca atthaṃ dīpeyyāti
adhippāyo. Appāṭihīrakatanti aniyyānikaṃ amūlakaṃ niratthakaṃ sampajjatīti attho.
      Idāni taṃ vaṇṇaṃ dassento seyyathāpi bhantetiādimāha. Tattha paṇḍukambale
nikkhittoti visabhāgavaṇṇe rattakambale ṭhapito. Evaṃvaṇṇo attā hotīti idaṃ
so subhakiṇhadevaloke nibbattakkhandhe sandhāya "amhākaṃ matakāle attā
subhakiṇhadevaloke khandhā viya jotetī"ti vadati.
      [273] Ayaṃ imesaṃ ubhinnanti so kira yasmā maṇissa bahi ābhā na
niccharati, khajjopanakassa aṅguladvaṅgulacaturaṅgulamattaṃ niccharati, mahākhajjopanakassa
pana khalamaṇḍalamattaṃpi niccharatiyeva, tasmā evamāha.
@Footnote: 1 cha.Ma. jigacchitaṃ sandhāretuṃ  2 Sī. kevaṭṭavīthiyaṃ  3 Ma. vadantassa ca parassa tasmiṃ

---------------------------------------------------------------------------------------------
page199.
      Viddheti ubbiddhe, meghavigamena dūrībhūteti attho. Vigatavalāhaketi apagatameghe.
Deveti vasse. 1- Osadhitārakāti sukkatārakā. Sā hi yasmā tassā udayato
paṭṭhāya tena saññāṇena osadhāni 2- gaṇhantīti vadanti, 2- tasmā "osadhitārakā"ti
vuccati. Abhido 3- aḍḍharattasamayanti abhinne aḍḍharattasamaye. Iminā gaganamajjhe
ṭhitaṃ candaṃ dasseti. Abhido majjhantikepi eseva nayo.
      Tato 4- khoti ye anubhonti, tehi bahutarā, bahū ceva bahutarā cāti attho.
Ābhā nānubhontīti obhāsaṃ na valañjanti, attano sarīrobhāseneva ālokaṃ
pharitvā viharanti.
      [274] Idāni yasmā so "ekantasukhaṃ lokaṃ pucchissāmī"ti nisinno,
pucchāmuḷho pana jāto, tasmā naṃ bhagavā taṃ pucchaṃ sarāpento kiṃ pana udāyi
atthi ekantasukho lokotiādimāha. Tattha ākāravatīti kāraṇavatī. Aññataraṃ vā
pana tapoguṇanti acelakaladdhiṃ 5- sandhāyāha, surāpānaviratīti attho.
      [275] Katamā pana sā bhante ākāravatī paṭipadā ekantasukhassāti
kasmā pucchati? evaṃ kirassa ahosi "mayaṃpi 6- attānaṃ ekantasukhaṃ vadāma,
paṭipadaṃ pana kālena sukhaṃ kālena dukkhaṃ vadāma. Ekantasukhassa kho pana attano
paṭipadāyapi ekantasukhāya bhavitabbaṃ. Amhākaṃ kathā aniyyānikā satthukathāva
niyyānikā"ti. Idāni satthāraṃyeva pucchitvā jānissāmīti tasmā pucchati.
      Ettha mayaṃ panassāmāti etasmiṃ kāraṇe mayaṃ anassāma. Kasmā pana
evamāhaṃsu? te kira pubbe pañcasu dhammesu patiṭṭhāya kasiṇaparikammaṃ katvā
tatiyajjhānaṃ nibbattetvā aparihīnajjhānā kālaṃ katvā subhakiṇhesu nibbattantīti
jānanti, gacchante gacchante pana kāle kasiṇaparikammaṃpi na jāniṃsu, tatiyajjhānaṃpi
nibbattetuṃ nāsakkhiṃsu. Pañcapubbabhāgadhamme pana "ākāravatī paṭipadā"ti uggahetvā
tatiyajjhanaṃ "ekantasukho loko"ti uggaṇhiṃsu. Tasmā evamāhaṃsu. Uttaritaranti
@Footnote: 1 cha.Ma. ākāse          2-2 cha.Ma. gaṇhantipi pivanti          3 Ma. abhidosaṃ
@4 cha.Ma. ato                5 cha.Ma. acelakapāḷiṃ        6 cha.Ma. pi-saddo na dissati

---------------------------------------------------------------------------------------------
page200.
Ito pañcahi dhammehi uttaritaraṃ paṭipadaṃ vā tatiyajjhānato uttaritaraṃ ekantasukhaṃ
lokaṃ vā na jānāmāti vuttaṃ hoti. Appasadde katvāti ekappahāreneva mahāsaddaṃ
kātuṃ āraddhe nissadde katvā.
      [276] Sacchikiriyāhetūti ettha dve sacchikiriyā paṭilābhasacchikiriyā ca
paccakkhasacchikiriyā ca. Tattha tatiyajjhānaṃ nibbattetvā aparihīnajjhāno kālaṃ
katvā subhakiṇhaloke tesaṃ devānaṃ samānāyuvaṇṇo hutvā nibbattati, ayaṃ
paṭilābhasacchikiriyā nāma. Catutthajjhānaṃ nibbattetvā iddhivikubbanena
subhakiṇhalokaṃ gantvā tehi devehi saddhiṃ santiṭṭhati sallapati sākacchaṃ āpajjati,
ayaṃ paccakkhasacchikiriyā nāma. Tāsaṃ dvinnaṃpi tatiyajjhānaṃ ākāravatī paṭipadā nāma.
Tañhi anuppādetvā neva sakkā subhakiṇhaloke nibbattituṃ, na catutthajjhānaṃ
uppādetuṃ. Iti duvidhampetaṃ sacchikiriyaṃ sandhāya "etassa nūna bhante ekantasukhassa
lokassa sacchikiriyā hetū"ti āha.
      [277] Udakamaṇikoti 1- udakavārako. Antarāyamakāsīti yathā pabbajjaṃ
na labhati, evaṃ upaddutaṃ akāsi yathātaṃ upanissayavipannaṃ. Ayaṃ kira kassapabuddhakāle
pabbajitvā samaṇadhammaṃ akāsi. Athassa eko sahāyako bhikkhu sāsane anabhirato
"āvuso vibbhamissāmī"ti ārocesi. So tassa pattacīvare lobhaṃ uppādetvā
gihibhāvāya vaṇṇaṃ abhāsi. Itaro tassa pattacīvaraṃ datvā vibbhami. Tenassa
kammunā idāni bhagavato sammukhā pabbajjāya antarāyo jāto. Bhagavatā panassa
purimasuttaṃ atirekabhāṇavāramattaṃ, idaṃ bhāṇavāramattanti ettakāya tantiyā dhammo
kathito, ekadesanāyapi maggaphalappaṭivedho na jāto, anāgate panassa paccayo
bhavissatīti bhagavā dhammaṃ deseti. Anāgate paccayabhāvamassa 2- disvāva 3- bhagavā
dharamāno ekaṃ bhikkhuṃpi mettāvihārimhi etadagge na ṭhapesi. Passati hi bhagavā
"anāgate ayaṃ mama sāsane pabbajitvā mettāvihārīnaṃ aggo bhavissatī"ti.
      So bhagavati parinibbute dhammāsokarājakāle pātaliputte nibbattitvā
pabbajitvā arahattaṃ patto assaguttatthero nāma hutvā mettāvihārīnaṃ aggo
@Footnote: 1 cha.Ma. udañcanikoti          2 cha.Ma. paccayabhāvaṃ cassa          3 cha.Ma. disvā

Page 201-300.

page201.
Ahosi. Therassa mettānubhāvena tiracchānagatāpi mettacittaṃ paṭilabhiṃsu, thero
sakalajambūdīpe bhikkhusaṃghassa ovādācariyo hutvā vattanisenāsane 1- āvasi,
tiṃsayojanamattā aṭavī ekapadhānagharaṃ ahosi. Thero ākāse cammakkhaṇḍaṃ pattharitvā
tattha nisinno kammaṭṭhānaṃ kathesi. Gacchante gacchante kāle bhikkhācāraṃpi
agantvā vihāre nisinno kammaṭṭhānaṃ kathesi, manussā vihārameva gantvā
dānamadaṃsu. Dhammāsokarājā therassa guṇaṃ sutvā daṭṭhukāmo tikkhattuṃ pahiṇi.
Thero bhikkhusaṃghassa ovādaṃ dammīti ekavāraṃpi na gatoti.
                    Papañcasūdaniyā majjhimanikāyaṭṭhakathāya
                     cūḷasakuludāyisuttavaṇṇanā niṭṭhitā.
                           -----------
                        10. Vekhaṇasasuttavaṇṇanā
     [278] Evamme sutanti vekhaṇasasuttaṃ. Tattha vekhaṇasoti ayaṃ kira
sakuludāyissa ācariyo. So "sakuludāyiparibbājako paramavaṇṇapañhe parājito"ti
sutvā "mayā so sādhukaṃ uggaṇhāpito, tenāpi sādhukaṃ uggahitaṃ, kathaṃ nu kho
parājito, handāhaṃ sayaṃ gantvā samaṇaṃ gotamaṃ paramavaṇṇapañhaṃ pucchitvā
parijānissāmī"ti 2- rājagahato pañcacattāḷīsayojanaṃ sāvatthiṃ gantvā yena
bhagavā, tenupasaṅkami, upasaṅkamitvā pana ṭhitakova bhagavato santike udānaṃ udānesi.
Tattha purimasadisaṃ vuttanayeneva veditabbaṃ.
      [280] Pañca kho imeti kasmā ārabhi? āgāriyopi ekacco
Kāmagaruko kāmādhimutto hoti, ekacco nekkhammagaruko nekkhammādhimutto hoti.
Pabbajitopi ca ekacco kāmagaruko kāmādhimutto hoti, ekacco nekkhammagaruko
nekkhammādhimutto hoti. Ayaṃ pana kāmagaruko kāmādhimutto hoti. So imāya
@Footnote: 1 Sī. vattaniyasenāsane        2 cha.Ma. jānissāmīti

---------------------------------------------------------------------------------------------
page202.
Kathāya kathiyamānāya attano kāmādhimuttataṃ sallakkhissati, evamassāyaṃ desanā
sappāyā bhavissatīti imaṃ desanaṃ ārabhi, kāmaggasukhanti nibbānaṃ adhippetaṃ.
      [281] Pāpito bhavissatīti ajānanabhāvaṃ pāpito bhavissati, rāmakaṃyeva 1-
sampajjatīti niratthakaṃ vacanamattameva sampajjati. Tiṭṭhatu pubbanto tiṭṭhatu aparantoti
yasmā tuyhaṃ atītakathāya anucchavikaṃ pubbenivāsañāṇaṃ natthi, anāgatakathāya
anucchavikaṃ dibbacakkhuñāṇaṃ natthi, tasmā ubhayampetaṃ tiṭṭhatūti āha.
Suttabandhanehīti suttamayabandhanehi. Tassa hi ārakkhaṇatthāya hatthapādesu ceva gīvāya ca
suttakāni bandhanti. Tāni sandhāyetaṃ vuttaṃ. Mahallakakāle pana tassa tāni sayaṃ vā
pūtīni hutvā muñcanti, chinditvā vā haranti.
      Evameva khoti iminā idaṃ dasseti:- daharassa kumārassa suttabandhanānaṃ
ajānanakālo viya avijjāya purimāya koṭiyā ajānanaṃ, na hi sakkā avijjāya
purimā koṭi ñātuṃ, mocanakāle jānanasadisaṃ pana arahattamaggena avijjābandhanassa
pamokkho jātoti jānanaṃ. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      vekhaṇasasuttavaṇṇanā niṭṭhitā.
                       Tatiyavaggavaṇṇanā niṭṭhitā.
                           ---------
@Footnote: 1 cha.Ma. nāmakaṃyeva

---------------------------------------------------------------------------------------------
page203.
                            4. Rājavagga
                        1. Ghaṭikārasuttavaṇṇanā
      [282] Evamme sutanti ghaṭikārasuttaṃ. Tattha sitaṃ pātvākāsīti mahāmaggena
gacchanto aññataraṃ bhūmippadesaṃ oloketvā "atthi nu kho mayā cariyaṃ caramānena
imasmiṃ ṭhāne nivutthapubban"ti āvajjento addasa "kassapabuddhakāle imasmiṃ
ṭhāne vegaḷiṅgaṃ 1- nāma nigamo 2- ahosi, ahaṃ tadā jotipālo nāma māṇavo
ahosiṃ, mayhaṃ sahāyo ghaṭikāro nāma kumbhakāro ahosi, tena saddhiṃ mayā
idha ekaṃ sukāraṇaṃ kataṃ, taṃ bhikkhusaṃghassa apākaṭaṃ paṭicchannaṃ, handa naṃ bhikkhusaṃghassa
pākaṭaṃ karomī"ti maggā okkamma aññatarasmiṃ padese ṭhitakova sitapātukammaṃ
akāsi, aggadante 3- dassetvā mandahasitaṃ hasi. Yathā hi lokiyamanussā udaraṃ 4-
paharantā "kuhaṃ kuhan"ti 5- hasanti, na evaṃ buddhā, buddhānaṃ pana hasitaṃ
haṭṭhappahaṭṭhākāramattameva hoti.
      Hasitañca nāmetaṃ terasahi somanassasahagatacittehi hoti. Tattha lokiyamahājano
akusalato catūhi, kāmāvacarakusalato catūhīti aṭṭhahi cittehi hasati, sekkhā akusalato
diṭṭhisampayuttāni dve apanetvā chahi cittehi hasanti, khīṇāsavā catūhi
sahetukakiriyācittehi ekena ahetukakiriyācittenāti pañcahi cittehi hasanti.
Tesupi balavārammaṇe āpāthāgate dvīhi ñāṇasampayuttacittehi hasanti, dubbalārammaṇe
duhetukacittadvayena ca ahetukacittena cāti tīhi cittehi hasanti. Imasmiṃ pana ṭhāne
kiriyāhetukamanoviññāṇadhātusomanassasahagatacittaṃ bhagavato haṭṭhappahaṭṭhākāramattaṃ
hasitaṃ uppādeti. 6-
      Taṃ panetaṃ hasitaṃ evaṃ appamattakaṃpi therassa pākaṭaṃ ahosi. Kathaṃ?
tathārūpe hi kāle tathāgatassa catūhi dāṭhāhi catudīpakamahāmeghamukhato sateritavijjulatā
@Footnote: 1 Sī. vehaliṅgaṃ         2 cha.Ma. gāmanigamo           3 cha.Ma. aggaggadante
@4 Sī. udare, cha.Ma. uraṃ  5 Sī. kahaṃ kahanti             6 cha.Ma. uppādesi

---------------------------------------------------------------------------------------------
page204.
Viya virocamānā mahātālakkhandhappamāṇā rasmivaṭṭiyo uṭṭhahitvā tikkhattuṃ siravaraṃ 1-
padakkhiṇaṃ katvā dāṭhaggesuyeva antaradhāyanti. Tena saññāṇena āyasmā
ānando bhagavato pacchato gacchamānopi hasitapātubhāvaṃ jānāti.
      Bhagavantaṃ etadavocāti "ettha kira kassapo bhagavā bhikkhusaṃghaṃ ovadi,
catusaccappakāsanaṃ akāsi, bhagavatopi ettha nisīdituṃ ruciṃ uppādessāmi, evamayaṃ
bhūmibhāgo dvīhi buddhehi paribhutto bhavissati, mahājano gandhamālādīhi pūjetvā
cetiyaṭṭhānaṃ katvā paricaranto saggamaggaparāyano bhavissatī"ti cintetvā etaṃ
"tenahi bhante"tiādivacanaṃ avoca.
      [283] Muṇḍakena samaṇakenāti muṇḍaṃ muṇḍoti, samaṇaṃ vā samaṇoti
vattuṃ vaṭṭati, ayaṃ pana aparipakkañāṇattā brāhmaṇakule uggahitavohāravaseneva
hīḷento evamāha. Sottisinānanti 2- sinānatthāya katasottiṃ. Sotti nāma
kuruvindapāsāṇacuṇṇāni lākhāya bandhitvā katagulikakalāpako vuccati, yaṃ sandhāya
"tena kho pana samayena chabbaggiyā bhikkhū kuruvindakasuttiyā nahāyantī"ti 3-
vuttaṃ. Taṃ ubhosu antesu gahetvā sarīraṃ ghaṃsanti. Evaṃ sammāti yathā etarahipi
manussā "cetiyavandanāya gacchāma, dhammassavanāya gacchāmā"ti vuttā ussāhaṃ
na karonti, "naṭasamajjādidassanatthāya gacchāmā"ti vuttā pana ekavacaneneva
sampaṭicchanti, tatheva sinhāyitunti vutte ekavacanena sampaṭicchanto evamāha.
      [284] Jotipālaṃ māṇavaṃ āmantesīti ekapasse ariyaparihārena paṭhamataraṃ
nahāyitvā paccuttaritvā ṭhito tassa mahantena issariyaparihārena nahāyantassa
nahānapariyosānaṃ āgametvā taṃ nivatthanivāsanaṃ kese nirodake 4- kurumānaṃ
āmantesi. Ayanti āsannattā dassento āha. Ovaṭṭikaṃ viniveṭhetvāti 5-
nāgabalo bodhisatto "apehi sammā"ti īsakaṃ parivattamānova tena gahitagahaṇaṃ
vissajjāpetvāti attho. Kesesu parāmasitvā etadavocāti so kira cintesi
"ayaṃ jotipālo paññavā, sakiṃ dassanaṃ labhamāno tathāgatassa dassanepi pasīdissati,
@Footnote: 1 cha.Ma. sīsavaraṃ        2 cha.Ma. sottisināninti          3 vi. cū. 6/243/3
@4 cha.Ma. vodake       5 cha.Ma. vinivaṭṭetvāti

---------------------------------------------------------------------------------------------
page205.
Dhammakathāyapi pasīdissati, pasanno ca pasannākāraṃ kātuṃ sakkissati, mittā nāma
etadatthaṃ honti, yaṅkiñci katvā mama sahāyaṃ gahetvā dasabalassa santikaṃ
gamissāmī"ti. Tasmā naṃ kesesu parāmasitvā etadavoca.
      Itarajaccoti aññajātiko, mayā saddhiṃ asamānajātiko, lāmakajātikoti
attho. Na vatidanti idaṃ amhākaṃ gamanaṃ neva 1- orakaṃ bhavissati na khuddakaṃ,
mahantaṃ bhavissati. Ayañhi na attano thāmena gaṇhi, satthu thāmena gaṇhīti
gahaṇasmiṃyeva niṭṭhaṃ agamāsi. Yāvetadohipīti 2- ettha dokārahikārapikārā nipātā,
yāvataparamanti 3- attho. Idaṃ vuttaṃ hoti "vācāya ālapanaṃ ovaṭṭikāya gahaṇañca
atikkamitvā yāva kesaggahaṇaṃpi tattha gahaṇatthaṃ payogo kattabbo"ti.
      [285] Dhammiyā kathāyāti idha satipaṭilābhatthāya pubbenivāsapaṭisaṃyuttā
dhammīkathā veditabbā. Tassa hi bhagavā "jotipālo tvaṃ na lāmakaṭṭhānaṃ otiṇṇasatto
mahābodhipallaṅke pana sabbaññutañāṇaṃ patthetvā otiṇṇosi, na tādisassa
nāma pamādavihāro yutto"tiādinā nayena satipaṭilābhāya dhammakathaṃ 4- kathesi.
Parasamuddavāsītherā pana vadanti:- "jotipāla yathā ahaṃ dasapāramiyo pūretvā
sabbaññutañāṇaṃ paṭivijjhitvā vīsatisahassabhikkhuparivāro loke vicarāmi, evameva
tvaṃpi dasapāramiyo pūretvā sabbaññutañāṇaṃ paṭivijjhitvā samaṇagaṇaparivāro
loke vicarissasi. Evarūpena nāma tayā pamādaṃ āpajjituṃ na yuttan"ti yathāssa
pabbajjāya cittaṃ namati, evaṃ kāmesu ādīnavaṃ nekkhamme ca ānisaṃsaṃ kathesīti.
      [286] Alattha kho ānanda .pe. Pabbajjaṃ alattha upasampadanti
pabbajitvā kiṃ akāsi? yaṃ bodhisattehi kattabbaṃ. Bodhisattā hi buddhānaṃ
sammukhe pabbajanti. Pabbajitvā ca pana ittarasattā viya patitasiṅgā na honti,
catupārisuddhisīle pana supatiṭṭhāya tepiṭakaṃ buddhavacanaṃ uggaṇhitvā terasadhutaṅgāni
samādāya araññaṃ pavisitvā gatapaccāgatavattaṃ pūrayamānā samaṇadhammaṃ karontā
vipassanaṃ vaḍḍhetvā yāva anulomañāṇaṃ āhacca tiṭṭhanti, maggaphalatthaṃ vāyāmaṃ
na karonti. Jotipālopi tatheva akāsi.
@Footnote: 1 cha.Ma. na vata   2 cha.Ma. yāvatādohipīti    3 Sī. yāvetaparamanti, cha.Ma.
@yāvatuparamanti    4 cha.Ma. dhammaṃ

---------------------------------------------------------------------------------------------
page206.
      [287] Aḍḍhamāsūpasampanneti kuladārakañhi pabbājetvā aḍḍhamāsaṃpi
avasitvā gate mātāpitūnaṃ soko na vūpasammati, sopi pattacīvaraggahaṇaṃ na jānāti,
daharabhikkhusāmaṇerehi saddhiṃ vissāso na uppajjati, therehi saddhiṃ sineho na
patiṭṭhāti, gatagataṭṭhāne anabhirati uppajjati. Ettakaṃ pana kālaṃ nivāse sati
mātāpitaro passituṃ labhanti. Tena tesaṃ soko tanubhāvaṃ gacchati, pattacīvaraggahaṇaṃ
jānāti, daharabhikkhusāmaṇerehi saddhiṃ vissāso jāyati, therehi saddhiṃ sineho
patiṭṭhāti, gatagataṭṭhāne abhiramati, na ukkaṇṭhati. Tasmā ettakaṃ vasituṃ vaṭṭatīti
aḍḍhamāsaṃ vasitvā pakkāmi.
      Paṇḍupuṭakassa 1- sālinoti puṭake 2- katvā sukkhāpitarattasālino. Tassa
kira sālino vappakālato paṭṭhāya ayaṃ parihāro:- kedārā suparikammakatā
hoti, tattha bījāni patiṭṭhāpetvā gandhodakena siñciṃsu, vappakāle vitānaṃ viya
upari vatthakilañjaṃ bandhitvā paripakkakāle vīhisīsāni chinditvā muṭṭhimatte
puṭake katvā yottabaddhe vehāsaṃyeva sukkhāpetvā gandhacuṇṇāni attharitvā
koṭṭhakesu pūretvā tatiye vasse vivariṃsu. Evaṃ tivassaṃ parivutthassa
sugandharattasālino apagatakāḷake suparisuddhe taṇḍule gahetvā khajjakavikatiṃpi bhattaṃpi
paṭiyādiyiṃsu. Taṃ sandhāya vuttaṃ paṇītaṃ khādanīyaṃ bhojanīyaṃ .pe. Kālaṃ ārocāpesīti.
      [288] Adhivuṭṭho meti kiṃ sandhāya vadati? vebhalligato 3- nikkhamanakāle
Ghaṭikāro attano santike vassāvāsaṃ vasanatthāya paṭiññaṃ aggahesi. Taṃ sandhāya
vadati. Ahudeva aññathattaṃ ahu domanassanti temāsaṃ dānaṃ dātuṃ, dhammaṃ ca sotuṃ,
iminā ca niyāmena vīsati bhikkhusahassāni paṭijaggituṃ nālatthanti alābhaṃ ārabbha
cittaṃ aññathattaṃ domanassaṃ 4- ahosi, na tathāgataṃ ārabbha. Kasmā? sotāpannattā.
So kira pubbe brāhmaṇabhato ahosi. Athekasmiṃ samaye paccante kupite vūpasamanatthaṃ
gacchanto uracchadaṃ nāma dhītaraṃ āha "amma amhākaṃ deve mā pamajjī"ti.
Brāhmaṇā taṃ rājadhītaraṃ disvā visaññino ahesuṃ. Ke ime cāti vutte
@Footnote: 1 Sī., i. paṇḍumuṭikassa      2 Sī. muṭake, evamuparipi
@3 cha.Ma. vegaḷiṅgato   4 cha.Ma. cittadomanassaṃ

---------------------------------------------------------------------------------------------
page207.
Tumhākaṃ devāti. 1- Devā nāma evarūpā hontīti nuṭṭhubhitvā pāsādaṃ abhiruhi.
Sā ekadivasaṃ vīthiṃ olokentī ṭhitā kassapassa bhagavato aggasāvakaṃ disvā
pakkosāpetvā piṇḍapātaṃ datvā anumodanaṃ suṇamānāyeva sotāpannā hutvā
"aññepi bhikkhū atthī"ti pucchitvā "satthā vīsatiyā bhikkhusahassehi saddhiṃ
isipatane vasatī"ti ca sutvā satthāraṃ 2- nimantetvā dānaṃ adāsi.
      Rājā paccantaṃ vūpasametvā āgato. Atha naṃ paṭhamatarameva brāhmaṇā
āgantvā dhītu avaṇṇaṃ vatvā paribhindiṃsu. Rājā pana dhītu jātakāleyeva varaṃ
adāsi. Tassā "satta divasāni rajjaṃ dātabban"ti varaṃ gaṇhiṃsu. Athassā rājā
satta divasāni rajjaṃ niyyādesi. Sā satthāraṃ bhojayamānā rājānaṃ pakkosāpetvā
bahisāṇiyaṃ nisīdāpesi. Rājā satthu anumodanaṃ sutvāva sotāpanno jāto.
Sotāpannassa ca nāma tathāgataṃ ārabbha āghāto natthi. Tena vuttaṃ "na tathāgataṃ
ārabbhā"ti.
      Yaṃ icchati taṃ haratūti so kira bhājanāni pacitvā kayavikkayaṃ na karoti,
evaṃ pana vatvā dārutthāya vā mattikatthāya vā palālatthāya vā
araññaṃ gacchati. Mahājanā "ghaṭikārena bhājanāni pakkānī"ti sutvā
parisuddhataṇḍulaloṇadadhitelaphāṇitādīni gahetvā āgacchanti. Sace bhājanaṃ mahagghaṃ
hoti. Mūlaṃ appaṃ, yaṃ vā taṃ vā datvā gaṇhāmāti taṃ na gaṇhanti. Dhammiko vāṇijo
mātāpitaro paṭijaggati, sammāsambuddhaṃ upaṭṭhahati, bahu no akusalaṃ bhavissatīti
puna gantvā mūlaṃ āharanti. Sace pana bhājanaṃ appagghaṃ hoti, ābhataṃ mūlaṃ
bahuṃ. Dhammiko vāṇijo, amhākaṃ puññaṃ bhavissatīti yathābhataṃ gharasāmikā viya
sādhukaṃ paṭisāmetvā gacchanti. Evaṃguṇo pana kasmā na pabbajatīti. Rañño
vacanapathaṃ pacchindanto andhe jiṇṇe mātāpitaro posesīti āha.
      [289] Ko nu khoti kuhiṃ nu kho. Kumbhiyāti ukkhalito. Pariyogāti
sūpabhājanato. Paribhuñajāti bhuñja. Kasmā pana te evaṃ vadanti? ghaṭikāro kira
@Footnote: 1 cha.Ma. bhūmidevāti, evamuparipi             2 cha.Ma. ayaṃ pāṭho na dissati

---------------------------------------------------------------------------------------------
page208.
Bhattaṃ pacitvā sūpaṃ sampādetvā mātāpitaro bhojetvā sayaṃpi bhuñjitvā bhagavato
vaḍḍhamānakaṃ bhattaṃ sūpaṃ paṭṭhapetvā āsanaṃ paññāpetvā āhāraṃ upanāmetvā 1-
udakaṃ paccupaṭṭhapetvā mātāpitūnaṃ saññaṃ datvā araññaṃ gacchati. Tasmā evaṃ
vadanti. Abhivissaṭṭhoti ativissaṭṭho. 2- Pītisukhaṃ na vijahīti 3- na nirantaraṃ
vijahati, athakho rattibhāge vā divasabhāge vā gāme vā araññe vā yasmiṃ yasmiṃ
khaṇe "sadevake nāma loke aggapuggalo mayhaṃ gehaṃ pavisitvā sahatthena āmisaṃ
gahetvā paribhuñjati, lābhā vata me"ti anussarati, tasmiṃ tasmiṃ khaṇe pañcavaṇṇā
pīti uppajjati. Taṃ sandhāyevaṃ vuttaṃ.
      [290] Kaḷopiyāti pacchito. Kasmā 4- pana bhagavā evamakāsīti. Paccayo
dhammiko, bhikkhūnaṃ patte bhattasadiso, tasmā evamakāsi. Sikkhāpadapaññattipi ca
sāvakānaṃyeva hoti, buddhānaṃ sikkhāpadavelā nāma natthi. Yathā hi rañño
uyyāne pupphaphalāni honti, aññesaṃ tāni gaṇhantānaṃ niggahaṃ karonti,
rājā yathāruciyā paribhuñjati, evaṃ sampadametaṃ. Parasamuddavāsītherā pana "devatā
kira paṭiggahetvā adaṃsū"ti vadanti.
      [291] Haratha bhante haratha bhadramukhāti amhākaṃ putto "kuhiṃ gatosī"ti
vutte "dasabalassa santikan"ti vadati, kuhiṃ nu kho gacchati, satthu vasanaṭṭhānassa
ovassakabhāvaṃpi na jānātīti vutte aparādhasaññino gahaṇe tuṭṭhacittā evamāhaṃsu.
      Temāsaṃ ākāsacchadanaṃ aṭṭhāsīti bhagavā kira catunnaṃ vassikānaṃ māsānaṃ
ekamāsaṃ atikkamitvā tiṇaṃ āharāpesi, tasmā evamāha. Ayaṃ panettha padattho:-
ākāsaṃ chadanamassāti ākāsacchadanaṃ. Na devotivassīti 5- na kevalaṃ nātivassi. Yathā
panettha pakatiyā ca nimbakosassa 6- udakapātaṭṭhānabbhantare ekaṃpi udakabindu
nātivassi, evaṃ gharachadanagehabbhantare viya na vātātapāpi ābādhaṃ akaṃsu,
pakatiyā utupharaṇameva ahosi, aparabhāge tasmiṃ nigame chaḍḍitepi taṃ ṭhānaṃ
anovassakameva ahosi. Manussā kammaṃ karontā deve vassante tattha sāṭake
@Footnote: 1 cha.Ma. ādhārakaṃ upaṭṭhapetvā    2 cha.Ma. abhivissatthoti ativissattho
@3 cha.Ma. pītisukhaṃ na vijahatīti   4 cha.Ma. kiṃ   5 Sī. na cātivassīti
@6 cha.Ma. nibbakosassa

---------------------------------------------------------------------------------------------
page209.
Ṭhapetvā kammaṃ tharonti. Yāva kappuṭṭhānā taṃ ṭhānaṃ tādisameva bhavissati.
Tañca kho pana na tathāgatassa iddhānubhāvena, tesaṃyeva pana guṇasampattiyā.
Tesañhi "sammāsambuddho kattha na labheyya, amhākaṃ nāma dvinnaṃ andhakānaṃ
nivesanaṃ uttiṇaṃ kāresī"ti na tappaccayā domanassaṃ udapādi, "sadevake loke
aggapuggalo amhākaṃ nivesanā tiṇaṃ āharāpetvā gandhakuṭiṃ chādāpesī"ti pana
tesaṃ anappakaṃ balavasomanassaṃ udapādi. Iti tesaṃyeva guṇasampattiyā idaṃ paṭihāriyaṃ
jātanti veditabbaṃ.
      [292] Taṇḍulavāhasatānīti ettha dve sakaṭāni 1- eko vāhoti
veditabbo. Tadupiyañca sūpeyyanti sūpatthāya tadanurūpaṃ telaphāṇitādiṃ.
Bhikkhusahassassa 2- temāsatthāya bhattaṃ bhavissatīti kira saññāya rājā ettakaṃ pesesi.
Alamme raññova hotūti kasmā paṭikkhipi? adhigatappicchatāya. Evaṃ kirassa ahosi
"nāhaṃ raññā diṭṭhapubbo, kathaṃ nu kho pesesī"ti. Tato cintesi "satthā bārāṇasiṃ
gato, addhā so raññā 3- vassāvāsaṃ yāciyamāno mayhaṃ paṭiññātabhāvaṃ ārocetvā
mama guṇakathaṃ kathesi, guṇakathāya laddhalābho pana naṭena naccitvā laddhaṃ viya
gāyakena gāyitvā laddhaṃ viya ca hoti. Kiṃ mayhaṃ iminā, kammaṃ katvā uppannena
mātāpitūnaṃpi sammāsambuddhassapi upaṭṭhānaṃ sakkā kātun"ti. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                      ghaṭikārasuttavaṇṇanā niṭṭhitā.
                          ------------
@Footnote: 1 ka. sakaṭasatāni     2 cha.Ma. vīsatibhikkhu...           3 cha.Ma. rañño

---------------------------------------------------------------------------------------------
page210.
                        2. Raṭṭhapālasuttavaṇṇanā
      [293] Evamme sutanti raṭṭhapālasuttaṃ. Tattha thullakoṭṭhitanti 1- thullakoṭṭhaṃ
paripuṇṇakoṭṭhāgāraṃ. So kira janapado niccasasso sadā bījabhaṇḍaṃ nikkhamati,
khalabhaṇḍaṃ pavisati. Tena tasmiṃ nigame koṭṭhā niccapūrāva honti. Tasmā so
thullakoṭṭhitaṃtveva 2- saṅkhyaṃ gato.
      [294] Raṭṭhapāloti kasmā raṭṭhapāloti? bhinnaṃ raṭṭhaṃ sandhāretuṃ pāletuṃ
Samatthoti raṭṭhapālo. Kadā panassetaṃ nāmaṃ uppannanti. Padumuttarasammāsambuddhakāle.
Ito hi pubbe satasahassakappamatthake vassasatasahassāyukesu manussesu padumuttaro
nāma satthā uppajjitvā bhikkhusatasahassaparivāro lokahitāya cārikaṃ cari, yaṃ
sandhāya vuttaṃ:-
         "nagaraṃ haṃsavatī nāma 3-        ānando nāma khattiyo
          sujātā nāma janikā         padumuttarassa satthuno"ti. 4-
      Padumuttare pana anuppanneeva haṃsavatiyā dve kuṭumbikā saddhā pasannā 5-
kapaṇaddhikayācakādīnaṃ dānaṃ paṭṭhapayiṃsu. Tadā pabbatavāsino pañcasatā tāpasā
haṃsavatiṃ anuppattā. Te dvepi janā tāpase gaṇamajjhe 6- bhinditvā upaṭṭhahiṃsu.
Tāpasā kiñci kālaṃ vasitvā pabbatapādameva gatā. Dve saṃghattherā ohiyiṃsu.
Tadā tesaṃ te yāvajīvaṃ upaṭṭhānaṃ akaṃsu. Tāpasesu bhuñjitvā anumodanaṃ karontesu
eko sakkassa bhavanassa vaṇṇaṃ kathesi, eko bhūmindharanāgarājabhavanassa.
      Kuṭumbikesu eko sakkabhavanaṃ patthanaṃ katvā sakko hutvā nibbatto,
eko nāgabhavane pālitanāgarājā nāma. Taṃ sakko attano upaṭṭhānaṃ āgataṃ
disvā nāgayoniyaṃ abhiramasīti pucchi. So nābhiramāmīti āha. Tenahi padumuttarassa
bhagavato dānaṃ datvā imasmiṃ ṭhāne patthanaṃ karohi, ubho sukhaṃ vasissāmāti.
@Footnote: 1 cha.Ma. thullakoṭṭhikanti      2 cha.Ma. thullakoṭṭhikanteva saṅkhaṃ
@3 ka. nagare haṃsavatiyā  4 khu. buddha. 33/11/479  padumuttarabuddhavaṃsa (syā)
@5 Sī. saddhāsampannā  6 cha.Ma. tāpasagaṇaṃmajjhe

---------------------------------------------------------------------------------------------
page211.
Nāgarājā satthāraṃ nimantetvā bhikkhusatasahassaparivārassa bhagavato sattāhaṃ mahādānaṃ
dadamāno padumuttaradasabalassa puttaṃ uparevataṃ nāma sāmaṇeraṃ disvā sattame
divase buddhappamukhassa bhikkhusaṃghassa dibbavatthāni datvā sāmaṇerassa ṭhānantaraṃ
patthesi. Bhagavā anāgataṃ oloketvā "anāgate gotamassa nāma buddhassa
putto rāhulakumāro bhavissatī"ti disvā "samijjhissati te patthanā"ti kathesi.
Nāgarājā tamatthaṃ sakkassa kathesi. Sakko tassa vacanaṃ sutvā tatheva sattāhaṃ
mahādānaṃ 1- datvā bhinnaṃ raṭṭhaṃ sandhāretuṃ pāletuṃ samatthakule pabbajitvā
saddhāpabbajitaṃ raṭṭhapālannāma kulaputtaṃ disvā "ahaṃpi anāgate lokasmiṃ
tumhādise buddhe uppanne bhinnaṃ raṭṭhaṃ sandhāretuṃ pāletuṃ samatthakule
nibbattitvā ayaṃ kulaputto viya saddhāpabbajito raṭṭhāpālo nāma bhaveyyan"ti
patthanaṃ akāsi. Satthā samijjhanakabhāvaṃ ñatvā imaṃ gāthamāha:-
             "sarājikaṃ cātuvaṇṇaṃ        posetuṃ yaṃ pahossati
              raṭṭhapālakulaṃ nāma        tattha jāyissate ayan"ti.
      Evaṃ padumuttarasammāsambuddhakāle tassetaṃ nāmamuppannanti veditabbaṃ.
      Etadahosīti kiṃ ahosi? yathā yathā khotiādi, tatrāyaṃ saṅkhepakathā:-
Ahaṃ kho yena yena kāraṇena bhagavatā dhammaṃ desitaṃ ājānāmi, tena tena me
upaparikkhato evaṃ hoti "yadetaṃ sikkhāttayabrahmacariyaṃ ekadivasaṃpi akhaṇḍaṃ
katvā carimakacittaṃ pāpetabbatāya ekantaparipuṇṇaṃ caritabbaṃ, ekadivasaṃpi ca
kilesamalena amalīnaṃ katvā carimakacittaṃ pāpetabbatāya ekantaparisuddhaṃ, saṅkhalikhitaṃ
vilikhitasaṅkhasadisaṃ dhotasaṅkhasappaṭibhāgaṃ katvā caritabbaṃ, idaṃ na sukaraṃ agāraṃ
ajjhāvasatā agāramajjhe vasantena ekantaparipuṇṇaṃ .pe. Carituṃ, yannūnāhaṃ
kesañca massuñca ohāretvā kāsāyarasapītatāya kāsāyāni brahmacariyaṃ carantānaṃ
anucchavikāni vatthāni acchādetvā agārasmā nikkhamitvā anagāriyaṃ pabbajeyyan"ti.
      Acirapakkantesu thullakoṭṭhitakesu brāhmaṇagahapatikesu yena bhagavā
tenupasaṅkamīti raṭṭhapālo anuṭṭhitesu tesu na bhagavantaṃ pabbajjaṃ yāci. Kasmā?
@Footnote: 1 cha.Ma. dānaṃ

---------------------------------------------------------------------------------------------
page212.
Tatthassa bahū ñātisālohitā mittā paccāsiṃsanti, 1- te "tvaṃ mātāpitūnaṃ
ekaputtako, na labbhā tayā pabbajitun"ti bāhāyaṃpi gahetvā ākaḍḍheyyuṃ,
tato pabbajjāya antarāyo bhavissatīti saheva parisāya uṭṭhahitvā thokaṃ gantvā
puna kenaci sarīrakiccalesena nivattitvā bhagavantaṃ upasaṅkamma pabbajjaṃ yāci.
Tena vuttaṃ "athakho raṭṭhapālo kulaputto acirapakkantesu thullakoṭṭhitakesu .pe.
Pabbājetu maṃ bhagavā"ti. Bhagavā pana yasmā rāhulakumārassa pabbajitato pabhūti
mātāpitūhi ananuññātaṃ puttaṃ na pabbājeti, tasmā naṃ pucchi anuññātosi
pana tvaṃ raṭṭhapāla mātāpitūhi .pe. Pabbajjāyāti.
      [295] Ammatātāti ettha ammāti mātaraṃ ālapati, tātāti pitaraṃ.
Ekaputtakoti ekova puttako, añño koci jeṭṭho vā kaniṭṭho vā natthi.
Ettha ca ekaputtoti vattabbe anukampavasena ekaputtakoti vuttaṃ. Piyoti
pītijanako. Manāpoti manavaḍḍhako. Sukhedhitoti sukhena edhito, sukhasaṃvaḍḍhitoti
attho. Sukhaparibhatoti sukhena paribhato. 2- Jātakālato pabhūti dhātīhi aṅkato aṅkaṃ
āharitvā dhāriyamāno assakarathakādīhi bālakīḷanakehi kīḷayamāno sādhurasabhojanaṃ
bhojayamāno sukhena parihaṭo. Na tvaṃ tāta raṭṭhapāla kassaci dukkhassa jānāsīti
tvaṃ tāta raṭṭhapāla appamattakaṃpi kallabhāgaṃ dukkhassa na jānāsi na sarasīti
attho. Maraṇenapi te mayaṃ akāmakā vinā bhavissāmāti sacepi tava amhesu
jīvamānesu maraṇaṃ bhaveyya, tena te maraṇenapi mayaṃ akāmakā anicchakā 3- na
attano ruciyā vinā bhavissāma, tayā viyogaṃ pāpuṇissāmāti attho. Kiṃ pana
mayaṃ tanti evaṃ sante kiṃ pana kiṃ nāma taṃ kāraṇaṃ, yena mayantaṃ jīvantaṃ
anujānissāma. Athavā kiṃ pana mayantanti kena pana kāraṇena mayantaṃ jīvantaṃ
anujānissāmāti evamettha attho daṭṭhabbo.
      [296] Tatthevāti yattha naṃ ṭhitaṃ mātāpitaro nānujāniṃsu, tattheva ṭhāne.
Anantarahitāyāti kenaci attharaṇena anatthatāya. Paricārehīti gandhabbanaṭanāṭakādīni
@Footnote: 1 cha.Ma. mittāpaccā    2 Sī., ka. sukhaparihaṭoti sukhena parihaṭo
@3 Sī. anicchamānakā, Ma. anicchantā

---------------------------------------------------------------------------------------------
page213.
Paccupaṭṭhapetvā tattha sahāyakehi saddhiṃ yathāsukhaṃ indriyāni cārehi sañcārehi
ito cito ca upanehīti vuttaṃ hoti. Athavā paricārehīti gandhabbanaṭanāṭakādīni
paccupaṭṭhapetvā sahāyakehi saddhiṃ laḷa upalaḷa rama, kīḷassūtipi vuttaṃ hoti. Kāme
paribhuñjantoti attano puttadārehi saddhiṃ bhoge bhuñjanto. Puññāni karontoti
buddhañca dhammañca saṃghañca ārabbha dānappadānādīni sugatimaggasaṃsodhakāni
kusalakammāni karonto. Tuṇhī ahosīti kathānuppabandhavicchedanatthaṃ nirālāpasallāpo
ahosi.
      [297-298] Athassa mātāpitaro tikkhattuṃ vatvā paṭivacanaṃpi alabhamānā
sahāyake pakkosāpetvā "esa vo sahāyako pabbajitukāmo, nivāretha nan"ti
āhaṃsu. Tepi taṃ upasaṅkamitvā tikkhattuṃ avocuṃ, tesaṃpi tuṇhī ahosi. Tena vuttaṃ
athakho raṭṭhapālassa kulaputtassa sahāyakā .pe. Tuṇhī ahosīti. Athassa sahāyakānaṃ
tikkhattuṃ vatvā etadahosi "sace ayaṃ pabbajjaṃ alabhamāno marissati, na koci
guṇo labbhati. Pabbajitaṃ pana naṃ mātāpitāropi kālena kālaṃ passissanti, mayaṃpi
passissāma, pabbajjāpi ca nāmesā bhāriyā, divase divase mattikāpattaṃ gahetvā
piṇḍāya caritabbaṃ, ekaseyyaṃ ekabhattaṃ brahmacariyaṃ atidukkaraṃ, ayaṃ ca sukhumālo
nāgarikajātiyo, 1- so taṃ carituṃ asakkonto puna idheva āgamissati, handassa
mātāpitaro anujānāpessāmā"ti. Te tathā akaṃsu. Mātāpitaropi naṃ "pabbajitena
pana te mātāpitaro uddassetabbā"ti imaṃ katikaṃ katvā anujāniṃsu. Tena vuttaṃ
"athakho raṭṭhapālassa kulaputtassa sahāyakā yena raṭṭhapālassa kulaputtassa
mātāpitaro .pe. Anuññātosi mātāpitūhi .pe. Uddassetabbā"ti. Tattha
uddassetabbāti uddhaṃ dassetabbā, yathā taṃ kālena kālaṃ passanti, evaṃ
āgantvā attānaṃ dassetabbā.
      [299] Balaṃ gahetvāti sappāyabhojanāni bhuñjanto ucchādanādīhi ca
kāyaṃ pariharanto kāyabalaṃ janetvā mātāpitaro vanditvā assumukhaṃ ñātiparivaṭṭaṃ
pahāya yena bhagavā tenupasaṅkami .pe. Pabbājetu maṃ bhante bhagavāti. Bhagavā samīpe
@Footnote: 1 Sī., Ma. nāgarakulajātiyo

---------------------------------------------------------------------------------------------
page214.
Ṭhitaṃ aññataraṃ bhikkhuṃ āmantesi "tenahi bhikkhu raṭṭhapālaṃ pabbājehi ceva
upasampādehi cā"ti. Sādhu bhanteti kho so bhikkhu bhagavato paṭissutvā raṭṭhapālaṃ
kulaputtaṃ jinadattiyaṃ saddhivihārikaṃ laddhā pabbājesi ceva upasampādesi ca. Tena
vuttaṃ "alattha kho raṭṭhapālo kulaputto bhagavato santike pabbajjaṃ, alattha
upasampadan"ti.
      Pahitatto viharantoti dvādasa saṃvaccharāni evaṃ viharanto. Neyyapuggalo
hi ayamāyasmā, tasmā puññavā abhinīhārasampannopi samāno "ajja ajjeva
arahattan"ti samaṇadhammaṃ karontopi dvādasame vasse arahattaṃ pāpuṇi.
      Yena bhagavā tenupasaṅkamīti mayhaṃ mātāpitaro pabbajjaṃ anujānamānā
"tayā kālena kālaṃ āgantvā amhākaṃ dassanaṃ dātabban"ti vatvā anujāniṃsu,
dukkarakārikā kho pana mātāpitaro, ahañca yenajjhāsayena pabbajito, so me
matthakaṃ patto, idāni bhagavantaṃ āpucchitvā attānaṃ mātāpitūnaṃ dassessāmīti
cintetvā āpucchitukāmo upasaṅkami. Manasākāsīti "kiṃ nu kho raṭṭhapāle gate
koci upaddavo bhavissatī"ti manasi akāsi. Tato "bhavissatī"ti ñatvā "sakkhissati
nu kho raṭṭhapālo taṃ madditun"ti olokento tassa arahattappattiṃ disvā
"sakkhissatī"ti ñatvā anuññāsi. 1- Tena vuttaṃ yathā bhagavā aññāsi .pe.
Kālaṃ maññasīti.
      Migacīreti evaṃnāmake uyyāne. Taṃ hi raññā "akāle sampattapabbajitānaṃ
dinnameva idaṃ, yathāsukhaṃ paribhuñjantū"ti evaṃ anuññātameva ahosi, tasmā thero "mama
āgatabhāvaṃ mātāpitūnaṃ ārocessāmi, te me pādadhovanauṇhokapādamakkhanatelādīni
pesissantī"ti cittaṃpi anuppādetvā uyyānameva pāvisi. Piṇḍāya pāvisīti
dutiyadivase pāvisi.
      Majjhimāyāti sattadvārakoṭṭhakassa gharassa majjhime dvārakoṭṭhake,
ullikhāpetīti kappakena kese paharāpeti. Etadavocāti "ime samaṇā amhākaṃ
piyaputtakaṃ pabbājetvā corānaṃ hatthe nikkhipitvā viya ekadivasaṃpi na dassāpenti,
@Footnote: 1 cha.Ma. sakkhissatīti aññāsi

---------------------------------------------------------------------------------------------
page215.
Evaṃ pharusakārakā ete puna imaṃ ṭhānaṃ upasaṅkamitabbaṃ maññanti, ettova
nikkaḍḍhitabbā"ti 1- cintetvā etaṃ "imehi muṇḍakehī"tiādivacanaṃ avoca.
Ñātidāsīti ñātakānaṃ dāSī. Ābhidosikanti pārivāsikaṃ ekarattātikkantaṃ pūtibhūtaṃ.
Tatrāyaṃ padattho:- pūtibhāvadosena abhibhūtoti abhidoso, sova 2- abhidosiko.
Ekarattātikkantasseva nāmasaññā esā yadidaṃ ābhidosikoti, taṃ ābhidosikaṃ.
Kummāsanti yavakummāsaṃ. Chaḍḍetukāmā hotīti yasmā antamaso dāsakammakārānaṃ
gorūpānaṃpi aparibhogāraho, tasmā naṃ kacavaraṃ viya bahi chaḍḍetukāmā hoti.
Sacetanti sace etaṃ. Bhaginīti taṃ 3- ariyavohārena attano dhātiṃ ñātidāsiṃ ālapati.
Chaḍḍanīyadhammanti chaḍḍetabbasabhāvaṃ. Idaṃ vuttaṃ hoti "bhagini etaṃ sace bahi
chaḍḍanīyadhammaṃ nissaṭṭhapariggahaṃ, idha me patte ākirāhī"ti. Kiṃ pana evaṃ
vattuṃ labbhati, viññatti vā payuttavācā vā na hotīti. Na hoti. Kasmā?
nissaṭṭhapariggahattā. Yañhi chaḍḍanīyadhammaṃ nissaṭṭhapariggahaṃ, yattha sāmikā anālayā
honti, taṃ sabbaṃ "detha āharatha idha 4- ākirathā"ti vuttaṃ vaṭṭati. Teneva hi
ayamāyasmā aggaariyavaṃsiko samānopi evamāha.
      Hatthānanti bhikkhāgahaṇatthaṃ pattaṃ upanāmayato maṇibandhato pabhūti dvinnaṃpi
hatthānaṃ. Pādānanti nivāsanantato paṭṭhāya dvinnaṃpi pādānaṃ. Sarassāti sace
taṃ bhaginīti vācaṃ nicchārayato sarassa ca. Nimittaṃ aggahesīti hatthapiṭṭhiādīni
olokayamānā "puttassa me raṭṭhapālassa viya suvaṇṇakacchapapiṭṭhisadisā imā
hatthapādapiṭṭhiyo, haritālavaṭṭiyo viya suvaṭṭitā aṅguliyo, madhuro saro"ti
gihikāle sallakkhitapubbaṃ ākāraṃ aggahesi sañjāni sallakkhesi. Tassa hāyasmato
dvādasavassāni araññāvāsañceva piṇḍiyālopabhojanañca paribhuñjantassa
aññādiso sarīravaṇṇo ahosi, tena naṃ sā ñātidāsī disvāva na sañjāni,
nimittaṃ pana aggahesi.
@Footnote: 1 cha.Ma. nikkaḍḍhitabbā eteti             2 cha.Ma. abhidosova
@3 cha.Ma. ayaṃ pāṭho na dissati              4 cha.Ma. ayaṃ saddo na dissati

---------------------------------------------------------------------------------------------
page216.
      [300] Raṭṭhapālassa mātaraṃ etadavocāti therassa aṅgapaccaṅgāni saṇṭhapetvā
thaññaṃ pāyetvā saṃvaḍḍhitadhātīpi samānā pabbajitvā mahākhīṇāsavabhāvappattena
sāmiputtena saddhiṃ "tvaṃ nu kho me bhante putto raṭṭhapālo"tiādivacanaṃ
vattuṃ avisahantī vegena gharaṃ pavisitvā raṭṭhapālassa mātaraṃ etadavoca.
Yaggheti ārocanatthe nipāto. Sace je saccanti ettha jeti ālapane nipāto.
Evaṃ hi tasmiṃ janapade 1- dāsadāsījanaṃ ālapanti, tasmā hi "bhoti 2- dāsi
sace tvaṃ saccaṃ bhaṇasī"ti evamettha attho daṭṭhabbo.
     Upasaṅkamīti kasmā upasaṅkami? mahākule itthiyo bahi nikkhamantā garahaṃ
Pāpuṇanti, idañca accāyikakiccaṃ, seṭṭhissa naṃ ārocessāmīti cintesi.
Tasmā upasaṅkami. Aññataraṃ kuḍḍanti 3- tasmiṃ kira dese dānapatīnaṃ gharesu
sālā honti, āsanāni cettha paññattāni honti, upaṭṭhāpitaṃ udakakañjiyaṃ.
Tattha pabbajitā piṇḍāya caritvā nisīditvā bhuñjanti. Sace icchanti, dānapatīnaṃpi
santakaṃ gaṇhanti. Tasmā taṃpi aññatarassa kulassa īdisāya sālāya aññataraṃ
kuḍḍamūlanti veditabbaṃ. Na hi pabbajitā kapaṇamanussā viya asāruppe ṭhāne
nisīditvā bhuñjantīti.
      Atthi nāma tātāti ettha atthīti vijjamānatthe, nāmāti pucchanatthe
maññanatthe vā nipāto. Idaṃ hi vuttaṃ hoti:- atthi nu kho tāta raṭṭhapāla
amhākaṃ dhanaṃ, nanu mayaṃ niddhanāti vattabbā, yesaṃ no tvaṃ īdise ṭhāne
nisīditvā ābhidosikaṃ kummāsaṃ paribhuñjissasi. Tathā atthi nu kho tāta raṭṭhapāla
amhākaṃ jīvitaṃ, nanu mayaṃ 4- matāti vattabbā, yesaṃ no tvaṃ īdise ṭhāne
nisīditvā ābhidosikaṃ kummāsaṃ paribhuñjissasi. Tathā atthi maññe tāta raṭṭhapāla tava
abbhantare sāsanaṃ nissāya paṭibaddho samaṇaguṇo, yaṃ tvaṃ subhojanarasasaṃvaḍḍhitopi
imaṃ jigucchaneyyaṃ ābhidosikaṃ kummāsaṃ amatamiva nibbikāro paribhuñjissasīti. So
pana gahapati dukkhābhitunnatāya etamatthaṃ paripuṇṇaṃ katvā vattumasakkonto
"atthi nāma tāta raṭṭhapāla ābhidosikaṃ kummāsaṃ paribhuñjissasī"ti ettakameva
@Footnote: 1 cha.Ma. dese       2 cha.Ma. tvaṃ hi bhoti   3 cha.Ma. kuṭaṭamūlanti
@4 Sī. ariyasiddhiyaṃ

---------------------------------------------------------------------------------------------
page217.
Avaca. Akkharacintakā panettha idaṃ lakkhaṇaṃ vadanti:- anokappanāmarisanatthavasenetaṃ
atthisadde upapade "paribhuñjissasī"ti anāgatavacanaṃ kataṃ. Tassāyamattho "atthi
nāma .pe. Paribhuñjissasi, idaṃ paccakkhaṃpi ahaṃ na saddahāmi na marisayāmī"ti
idaṃ ettakaṃ vacanaṃ gahapati therassa pattamukhavaṭṭiyaṃ gahetvā ṭhitakova kathesi.
Theropi pitari pattamukhavaṭṭiyaṃ gahetvā ṭhiteyeva taṃ pūtikummāsaṃ paribhuñji
sunakhavantasadisaṃ pūtikukkuṭaṇḍamiva bhinnaṭṭhāne pūtikaṃ vāyantaṃ. Puthujjanena kira
tathārūpaṃ kummāsaṃ paribhuñjituṃ na sakkā. Thero pana ariyiddhiyaṃ 1- ṭhatvā dibbojaṃ
amatarasaṃ paribhuñjayamāno viya paribhuñjitvā dhammakarakena udakaṃ gahetvā pattañca mukhañca
hatthapāde ca dhovitvā kuto no gahapatītiādimāha.
      Tattha kuto noti kuto nu. Neva dānanti deyyadhammavasena neva dānaṃ
alatthamhā. Na paccakkhānanti "kiṃ tāta raṭṭhapāla, kacci te khamanīyaṃ kaccisi
appakilamathena āgato, na tāva tāta gehe bhattaṃ sampādiyatī"ti evaṃ
paṭisanthāravasena paccakkhānaṃpi nālatthamhā. Kasmā pana thero evamāha?
pituanuggahena. Evaṃ kirassa ahosi "yathā esa maṃ vadati, aññepi pabbajite
evaṃ vadati maññe. Buddhasāsane ca pattantare padumaṃ viya bhasmācchanno aggi
viya pheggupaṭicchanno candanasāro viya suttikāpaṭicchannaṃ muttaratanaṃ viya
valāhakapaṭicchanno candimā viya mādisānaṃ paṭicchannaguṇānaṃ bhikkhūnamanto natthi,
tesupi na evarūpaṃ vacanaṃ pavattessati, saṃvare ṭhassatī"ti anuggahena evamāha.
      Ehi tātāti tāta tuyhaṃ gharaṃ mā hotu, ehi gharaṃ gamissāmāti vadati.
Alanti thero ukkaṭṭhaekāsanikatāya paṭikkhipanto evamāha. Adhivāsesīti thero
pana pakatiyā ukkaṭṭhasapadānacāriko svātanāya bhikkhaṃ nāma nādhivāseti,
mātuanuggahena pana adhivāsesi. Mātu kirassa theraṃ anussaritvā mahāsoko
uppajji, rodaneneva pakkakkhi viya jātā, tasmā thero "sacāhaṃ taṃ apassitvā 2-
gamissāmi, hadayaṃpassā phāleyyā"ti anuggahena adhivāsesi. Kārāpetvāti ekaṃ
@Footnote: 1 Sī. ariyasiddhiyaṃ                        2 Ma. asahitvā

---------------------------------------------------------------------------------------------
page218.
Hiraññassa, ekaṃ suvaṇṇassāti dve puñje kārāpetvā. Kīvamahantā pana puñjā
ahesunti. Yathā orato ṭhito puriso pārato ṭhitaṃ majjhimappamāṇaṃ purisaṃ na
passati, evaṃ mahantaṃ. 1-
      [301] Idaṃ te tātāti kahāpaṇapuñjañca suvaṇṇapuñjañca dassento
āha. Mattikanti mātito āgataṃ, idaṃ te mātāmahiyā mātu imaṃ gehaṃ āgacchantiyā
gandhamālādīnaṃ atthāya dinnaṃ dhananti attho. Aññaṃ pettikaṃ aññaṃ petāmahanti
yaṃ pana te pitu ca pitāmahānañca santakaṃ, taṃ aññaṃyeva, nihitaṃ 2- ca payuttaṃ
ca ativiya bahu. Ettha ca "pitāmahan"ti taddhitalopaṃ katvā vuttanti veditabbaṃ.
"petāmahan"ti vā pāṭho. Sakkā tāta raṭṭhapālāti tāta raṭṭhapāla na kevalaṃ
pabbajitena sakkā puññāni kātuṃ, agāraṃ ajjhāvasantenapi bhoge ca bhuñjituṃ
tīsu saraṇesu pana patiṭṭhāya pañca sikkhāpadāni samādiyitvā uḷārāni dānādīni
puññānipi ca sakkā kātuṃ. Ehi tvaṃ tāta .pe. Puññāni ca karohīti.
Tatonidānanti dhanahetu dhanapaccayā. Taṃ taṃ dhanaṃ rakkhantassa ca rājādīnaṃ vasena
dhanaparikkhayaṃ pāpuṇantassa kassaci uppajjamānasokādayo sandhāya evamāha.
Evaṃ vutte seṭṭhī gahapati "ahaṃ imaṃ uppabbājessāmīti ānesiṃ, 3- sodāni
me dhammakathaṃ kātuṃ āraddho, ayaṃ na me vacanaṃ karissatī"ti uṭṭhāya gantvā
tassa orodhānaṃ dvāraṃ vivarāpetvā "ayaṃ vo sāmiko, gacchatha yaṅkiñci katvā
naṃ gaṇhituṃ vāyamathā"ti uyyojesi. Suvaye 4- ṭhitā nāṭakitthiyo nikkhamitvā
theraṃ parivārayiṃsu, tāsu dve jeṭṭhakitthiyo sandhāya purāṇadutiyikātiādi vuttaṃ.
Paccekaṃ pādesu gahetvāti ekekasmiṃ pāde naṃ gahetvā.
      Kīdisā nāma tā ayyaputta accharāyoti kasmā evamāhaṃsu? tadā kira
Sambahule khattiyakumārepi brāhmaṇakumārepi seṭṭhiputtepi mahāsampattiyo pahāya
pabbajante disvā pabbajjāguṇaṃ ajānantā kathaṃ samuṭṭhāpenti "kasmā ete
pabbajantī"ti. Athaññe vadanti "devaccharānaṃ devanāṭakānaṃ kāraṇā"ti. Sā
@Footnote: 1 cha.Ma. evaṃmahantā    2 Ma. nidahitañca      3 Sī. ānayiṃ, Ma. ānemi
@4 Ma., ka. tīsu vayesu

---------------------------------------------------------------------------------------------
page219.
Kathā vitthārikā ahosi. Taṃ gahetvā tā 1- sabbā evamāhaṃsu. Atha thero paṭikkhipanto
na kho mayaṃ bhaginītiādimāha. Samudācaratīti voharati vadati. Tattheva mucchitā
papatiṃsūti taṃ bhaginivādena samudācarantaṃ disvā "mayaṃ ajja āgamissati, ajja
āgamissatī"ti dvādasavassāni bahi na nikkhantā, etaṃ nissāya no dārakā
na laddhā, yesaṃ ānubhāvena jīveyyāma, ito  camhā parihīnā aññato ca.
Ayaṃ loko nāma attanova cintesi, tasmā tāpi "idāni mayaṃ anāthā jātā"ti
attanova cintayamānā "anatthikodāni amhehi ayaṃ, so amhe pajāpatiyo samānā
attanā saddhiṃ ekamātukucchiyā sayitadārikā viya maññatī"ti samuppannabalavasokā
hutvā tasmiṃyeva padese mucchitā papatiṃsu, patitāti attho.
      Mā no viheṭhethāti mā amhe dhanaṃ dassetvā mātugāme ca uyyojetvā
viheṭhayittha, vihesā hesā pabbajitānanti. Kasmā evamāha? mātāpitūnaṃ
anuggahena. So kira seṭṭhī pabbajitaliṅgaṃ nāma kiliṭṭhaṃ pabbajitavesaṃ 2- hāretvā
nahāyitvā tayo janā ekato bhuñjissāmā"ti maññamāno therassa bhikkhaṃ na
deti. Thero "mādisassa khīṇāsavassa āhārantarāyaṃ katvā ete bahuṃ apuññaṃ
pasaveyyun"ti tesaṃ anuggahena evamāha.
      [302] Gāthā abhāsīti gāthāyo abhāsi. Tattha passāti santike ṭhitaṃ janaṃ sandhāya
vadati. Cittanti cittavicittaṃ. Bimbanti attabhāvaṃ. Arukāyanti navannaṃ vaṇamukhānaṃ
vasena vaṇakāyaṃ. Samussitanti tīṇi aṭṭhisatāni navahi nahārusatehi bandhitvā navahi
maṃsapesisatehi ālimpitvā samantato ussitaṃ. Āturanti jarāturatāya rogāturatāya
kilesāturatāya ca niccāturaṃ. Bahusaṅkappanti paresaṃ uppannapatthanāsaṅkappehi
bahusaṅkappaṃ. Itthīnañhi kāye purisānaṃ saṅkappā uppajjanti, tesaṃ
kāye itthīnaṃ. Susāne chaḍḍitakaḷevarabhūtaṃpi cetaṃ kākakulalādayo patthayantiyevāti
bahusaṅkappo nāma hoti. Yassa natthi dhuvaṃ ṭhitīti yassa kāyassa
māyāmarīcipheṇupiṇḍaudakabubbuḷādīnaṃ 3- viya ekaṃseneva ṭhiti nāma natthi,
bhijjanadhammatāva niyatā.
@Footnote: 1 cha.Ma. ayaṃ pāṭho na dissati      2 cha.Ma. pabbajjāvesaṃ
@3 cha.Ma....pheṇapiṇḍapupphuḷādīnaṃ

---------------------------------------------------------------------------------------------
page220.
      Tacena onaddhanti allamanussacammena onaddhaṃ. Saha vatthebhi sobhatīti
gandhādīhi maṇikuṇḍalehi ca vicittakataṃpi rūpaṃ vatthehi saheva sobhati, vinā
vatthehi jegucchaṃ hoti anolokanakkhamaṃ.
      Alattakakatāti alattakena rañjitā. Cuṇṇakamakkhitanti sāsapakakkena
mukhapiḷakādīni nīharitvā loṇamattikāya duṭṭhalohitaṃ viliyāpetvā tilapiṭṭhena
lohitaṃ pasādetvā haliddiyā vaṇṇaṃ sampādetvā cuṇṇakagaṇḍikāya mukhaṃ
paharanti. 1- Tenesa ativiya virocati. Taṃ sandhāyetaṃ vuttaṃ.
      Aṭṭhapadakatāti rasodakena makkhitvā nalāṭapariyante āvattanaparivatte
katvā aṭṭhapadakaraṇena 2- racitā. Añjanīti añjananāḷikā.
      Odahīti ṭhapesi. Pāsanti vāgurajālaṃ. 3- Nāsadāti na ghaṭṭayi. Nivāpanti
nivāpasutte vuttanivāpatiṇasadisaṃ bhojanaṃ. Kandanteti viravamāne paridevamāne.
Imāya hi gāthāya thero mātāpitaro migaluddake viya katvā dassesi, avasesañātake
migaluddakaparisaṃ viya, hiraññasuvaṇṇaṃ vāgurajālaṃ viya, attanā bhuttabhojanaṃ nivāpatiṇaṃ
viya, attānaṃ mahāmigaṃ viya katvā dassesi. Yathā hi mahāmigo yāvadatthaṃ
nivāpatiṇaṃ khāditvā gīvaṃ ukkhipitvā parisaṃ oloketvā "imaṃ nāma ṭhānaṃ gatassa
sotthi bhavissatī"ti migaluddakānaṃ paridevantānaṃyeva vāguraṃ aghaṭṭayamānova
uppatitvā araññaṃ pavisitvā ghanacchāyassa chattassa viya gumbassa heṭṭhā
mandamandena vātena vījiyamāno āgatamaggaṃ olokento tiṭṭhati, evameva thero
imā gāthā bhāsitvā ākāseneva gantvā migācīre paccupaṭṭhāsi.
      Kasmā pana thero ākāsena gatoti? pitā kirassa seṭṭhi sattasu
Dvārakoṭṭhakesu aggaḷaṃ dāpetvā malle āṇāpesi "sace nikkhamitvā gacchati,
hatthapādesu naṃ gahetvā  kāsāyāni haritvā gihivesaṃ gaṇhāpethā"ti. Tasmā
thero "ete mādisaṃ mahākhīṇāsavaṃ hatthe vā pāde gahetvā apuññaṃ pasaveyyuṃ.
Taṃ nesaṃ mā ahosī"ti cintetvā ākāsena agamāsi. Parasamuddavāsittherānaṃ
@Footnote: 1 ka. cuṇṇakabhaṇḍikāya mukhaṃ pasādenti   2 cha.Ma. aṭṭhapadakaracanāya
@3 cha.Ma. vākarājālaṃ, evamuparipi

---------------------------------------------------------------------------------------------
page221.
Pana "ṭhitakova imā gāthā bhāsitvā vehāsaṃ abbhuggantvā rañño korabyassa
migacīre paccupaṭṭhāsī"ti ayaṃ vacanamaggoyeva.
      [303] Migavoti tassa uyyānapālassa nāmaṃ. Sodhentoti uyyānamaggaṃ
samaṃ kāretvā antouyyāne tacchitabbayuttaṭṭhānāni tacchāpento
sammajjitabbayuttaṭṭhānāni sammajjāpento vālukāokiraṇapupphavikiraṇapuṇṇaghaṭṭaṭhapana-
kadalikkhandhaṭṭhapanādīni ca karontoti attho. Yena rājā korabyo tenupasaṅkamīti
"amhākaṃ rājā sadā imassa kulaputtassa vaṇṇaṃ kathesi, passitukāmo etaṃ,
āgatabhāvaṃ panassa na jānāti, mahā kho panāyaṃ paṇṇākāro, gantvā rañño
ārocessāmīti cintetvā yena rājā korabyo tenupasaṅkamīti.
      Kittayamāno ahosīti so kira rājā theraṃ anussaritvā balamajjhepi
nāṭakamajjhepi "dukkaraṃ kataṃ kulaputtena tāva mahantaṃ sampattiṃ pahāya
pabbajitvā puna nivattitvā anaplokentenā"ti guṇaṃ kathesi, taṃ gahetvā ayaṃ
evamāha. Vissajjethāti vatvāti orodhamahāmattabalakāyādīsu yassa yaṃ anucchavikaṃ,
tassa taṃ dāpetvāti attho. Ussaṭāya ussaṭāyāti ussitāya ussitāya,
mahāmattamahāraṭṭhikādīnaṃ vasena uggatuggatameva 1- parisaṃ gahetvā upasaṅkamīti
attho. Idha bhavaṃ raṭṭhapālo hatthatthare nisīdatūti hatthattharo tanuko bahalapupphādiguṇaṃ
katvā atthato abhilakkhito hoti, tādise anāpucchitvā nisīdituṃ na yuttanti
maññamāno evamāha.
      [304] Pārijuññānīti pārijuññabhāvā parikkhayā. Jiṇṇoti jarājiṇṇo.
Vuḍḍhoti vayovuḍḍho. Mahallakoti jātimahallako. Addhagatoti addhānaṃ atikkanto.
Vayoanuppattoti pacchimavayaṃ anuppatto. Pabbajatīti dhuravihāraṃ gantvā bhikkhū
vanditvā "bhante mayā daharakāle bahuṃ kusalaṃ kataṃ, idāni mahallakomhi,
mahallakassa cesā pabbajjā nāma, cetiyaṅgaṇaṃ sammajjitvā appaharitaṃ katvā
jīvissāmi. Pabbājetha maṃ bhante"ti kāruññaṃ uppādento yācati, therā anukampāya
pabbājenti. Taṃ sandhāyetaṃ vuttaṃ. Dutiyavārepi eseva nayo.
@Footnote: 1 Ma. uggatabhūtaṃ tameva

---------------------------------------------------------------------------------------------
page222.
      Appābādhoti arogo. Appātaṅkoti niddukkho. Samavepākiniyāti
samavepākiniyā. 1- Gahaṇiyāti kammajatejodhātuyā. Tattha yassa bhuttamattova āhāro
jīrati, yassa vā pana puṭbhattaṃ viya tatheva tiṭṭhati, ubhopetena samavepākiniyā
gahaṇiyā samannāgatā. Yassa pana bhuttakāle bhattacchando uppajjateva, ayaṃ
samavepākiniyā samannāgato. Nātisītāya nāccuṇhāyāti teneva kāraṇena
nātisītāya nāccuṇhāya. Anupubbenāti rājāno vicārentītiādinā 2- anukkamena.
Dutiyavāre rājabhayacorabhayachātakabhayādinā anukkamena.
      [305] Dhammuddesā uddiṭṭhāti dhammaniddesā uddiṭṭhā. Upanīyatīti
jarāmaraṇasantikaṃ gacchati, āyukkhayena vā tattha niyyati. Addhuvoti dhuvaṭṭhānavirahito.
Atāṇoti tāyituṃ samatthena virahito. Anabhissaroti assaraṇo abhissaritvā abhigantvā
assāsetuṃ samatthena virahito. Assakoti nissako sakabhaṇḍarahito. Sabbaṃ pahāya
gamanīyanti sakabhaṇḍanti sallakkhitaṃ sabbaṃ pahāya lokena gantabbaṃ. Taṇhādāsoti
taṇhāya dāso.
      [306] Hatthisminti hatthisippe. Katāvīti katakaraṇīyo, sikkhitasikkho
paguṇasippoti attho. Esa nayo sabbattha. Ūrubalīti ūrubalasampanno. Yassa hi
phalakañca āvudhañca gahetvā parasenaṃ pavisitvā abhinnaṃ bhindato bhinnaṃ sandhārayato
parahatthagataṃ rajjaṃ āharituṃ ūrubalaṃ atthi, ayaṃ ūrubalī nāma. Bāhubalīti
bāhubalasampanno. Sesaṃ purimasadisameva. Alamattoti samatthaattabhāvo.
      Pariyodhāya vattissantīti uppannaṃ upaddavaṃ odhāya avattharitvā
vattissantīti sallakkhitvā gahitā.
      Saṃvijjati kho bho raṭṭhapāla imasmiṃ rājakule pahūtaṃ hiraññasuvaṇṇanti
idaṃ so rājā upari dhammuddesassa kāraṇaṃ āharanto āha.
      Athāparaṃ etadavocāti etaṃ "passāmi loke"tiādinā nayena catunnaṃ
dhammuddesānaṃ anugītaṃ avoca.
@Footnote: 1 cha.Ma. samavipācaniyā, evamuparipi      2 cha.Ma. harantīti

---------------------------------------------------------------------------------------------
page223.
      [307] Tattha bhiyyova kāme abhipatthayantīti ekaṃ labhitvā dve patthayanti,
dve labhitvā cattāroti evaṃ uttaruttariṃ vatthukāmakilesakāme patthayantiyeva.
      Pasayhāti sapattagaṇaṃ 1- abhibhavitvā. Sasāgarantanti saddhiṃ sāgarantena.
Oraṃ samuddassāti yaṃ samuddassa orato sakaraṭṭhaṃ, tena atittarūpoti attho.
Na hatthīti na hi atthi.
      Aho vatānoti aho vata nu, ayameva vā pāṭho. Amarāti cāhūti amaraṃ
iti ca āhu. Idaṃ vuttaṃ hoti:- yaṃ mataṃ ñātī parivāretvā kandanti, taṃ
"aho vata amhākaṃ bhātā mato, putto mato"tiādīnipi vadanti.
      Phusanti phassanti maraṇaphassaṃ phusanti. Tatheva phuṭṭhoti yathā bālo, dhīropi
tatheva maraṇaphassena phuṭṭho, aphuṭṭho nāma natthi, ayaṃ pana viseso bālo hi 2-
bālyā vadhitova setīti bālo bālabhāvena maraṇaphassaṃ āgamma vadhitova seti
abhihatova sayati. Akataṃ vata me kalyāṇantiādivippaṭisāravasena calati vedhati
vipphandati. Dhīro ca na vedhatīti dhīro sugatinimittaṃ passanto na vedhati na calati.
      Yāya vosānaṃ idhādhigacchatīti yāya paññāya imasmiṃ loke sabbakiccavosānaṃ
arahattaṃ adhigacchati, sā ca 3- dhanato uttamataRā. Abyositattāti 4- apariyositattā,
arahattappattiyā abhāvenāti attho. Bhavābhavesūti hīnappaṇītesu bhavesu.
      Upeti gabbhañca parañca lokanti tesu pāpaṃ karontesu yo koci satto
paramparāya saṃsāraṃ āpajjitvā gabbhañca parañca lokaṃ upeti. Tassappapaññoti
tassa tādisassa appaññassa añño appapañño abhisaddahanto.
      Sakammunā haññatīti attanā katakammavasena "kasāhipi tāletī"tiādīhi
kammakaraṇehi haññati. Pecca paramhi loketi ito gantvā paramhi apāyaloke.
      Virūparūpenāti vividharūpena, nānāsabhāvenāti attho. Kāmaguṇesūti
diṭṭhadhammikasamparāyikesu sabbakāmaguṇesu ādīnavaṃ disvā. Daharāti antamaso
kalalamattabhāvaṃ
@Footnote: 1 Ma. sampattigaṇaṃ    2 cha.Ma. ca    3 cha.Ma. sāva  4 Sī. asositattāti

---------------------------------------------------------------------------------------------
page224.
Upādāya taruṇā. Vuḍḍhāti vassasatātikkantā. Apaṇṇakaṃ sāmaññameva seyyoti
aviruddhaṃ advejjhagāmiṃ 1- ekantaniyyānikaṃ sāmaññameva "seyyo, uttaritarañca
paṇītatarañcā"ti upadhāretvā pabbajitosmi mahārājāti. Tasmā yaṃ tvaṃ vadasi
"kiṃ disvā vā sutvā vā"ti, idaṃ disvā ca sutvā ca pabbajitosmīti maṃ
dhārehīti desanaṃ niṭṭhapesīti.
                    Papañcasūdaniyā majjhimanikāyaṭṭhakathāya
                      raṭṭhapālasuttavaṇṇanā niṭṭhitā.
                           -----------
                        3. Maghadevasuttavaṇṇanā
      [308] Evamme sutanti maghadevasuttaṃ. 2- Tattha maghadevambavaneti pubbe
maghadevo nāma rājā taṃ ambavanaṃ ropesi. Tesu rukkhesu palujjamānesu aparabhāge
aññepi rājāno ropesuṃyeva. Taṃ pana paṭhamavohāravasena 3- maghadevambavanantveva
saṅkhyaṃ gataṃ. Sitaṃ pātvākāsīti sāyaṇhasamaye vihāracārikaṃ caramāno ramaṇīyaṃ
bhūmibhāgaṃ disvā "vasitapubbaṃ nu kho imasmiṃ okāse"ti āvajjento "pubbe
ahaṃ maghadevo nāma rājā hutvā imaṃ ambavanaṃ ropesiṃ, ettheva pabbajitvā
cattāro brahmavihāre bhāvetvā brahmaloke nibbattiṃ. Taṃ kho panetaṃ
kāraṇaṃ bhikkhusaṃghassa apākaṭaṃ, pākaṭaṃ karissāmī"ti attaggadante 4- dassento sitaṃ
pātuṃ akāsi.
      Dhammo assa atthīti dhammiko. Dhammena rājā jātoti dhammarājā. Dhamme
ṭhitoti dasakusalakammapathadhamme ṭhito. Dhammaṃ caratīti samaṃ 5- carati. Tatra
brāhmaṇagahapatikesūti yopi so pubbarājūhi brāhmaṇānaṃ dinnaparihāro, taṃ
@Footnote: 1 cha.Ma. advajjhagāmiṃ    2 Sī. makhādevasutta    3 Sī. purimavohāravasena
@4 cha.Ma. aggaggadante   5 ka. rājadhammaṃ

---------------------------------------------------------------------------------------------
page225.
Ahāpetvā pakatiniyāmeneva akāsi, 1- tathā gahapatikānaṃ, taṃ sandhāyetaṃ
vuttaṃ. Pakkhassāti iminā pāṭihārikapakkhopi saṅgahito. Aṭṭhamīuposathassa hi
paccuggamanānuggamanavasena sattamiyañca navamiyañca, cātuddasīpaṇṇarasīnaṃ
paccuggamanānuggamanavasena terasiyañca pāṭipade cāti ime divasā pāṭihārikapakkhāti
veditabbā. Tesupi uposathaṃ upavasi.
      [309] Devadūtāti devoti maccu. Tassa dūtādi devadūtā. Sirasmiṃ hi
palitesu pātubhūtesu maccurājassa santike ṭhito viya hoti, tasmā palitāni
maccudevassa dūtāti vuccanti. Devā viya dūtātipi devadūtā. Yathā hi
alaṅkatapaṭiyattāya devatāya ākāse ṭhatvā "tvaṃ asukadivase marissasī"ti 2- vutte
taṃ tatheva hoti, evaṃ sirasmiṃ palitesu pātubhūtesu devatābyākaraṇasadisameva hoti,
tasmā palitāni devasadisā dūtāti vuccanti. Visuddhidevānaṃ dūtātipi devadūtā.
Sabbabodhisattā hi jiṇṇabyādhimatapabbajite 3- disvāva saṃvegamāpajjitvā nikkhamma
pabbajanti.
      Yathāha:-
               "jiṇṇañca disvā dukkhitañca byādhitaṃ
                matañca disvā gatamāyusaṅkhayaṃ
                kāsāyavatthaṃ pabbajitañca disvā
                tasmā ahaṃ pabbajitomhi rājā"ti.
      Iminā pariyāyena palitāni visuddhidevānaṃ dūtattā devadūtāti vuccanti.
      Kappakassa gāmavaraṃ datvāti satasahassuṭṭhānakaṃ jeṭṭhakagāmaṃ datvā. Kasmā
adāsi? saṃviggamānasattā. Tassa hi añjalismiṃ ṭhapitāni palitāni disvāva
saṃvego uppajjati. Aññāni caturāsītivassasahassāni āyu atthi, evaṃ santepi
maccurājassa santike ṭhitaṃ viya attānaṃ maññamāno saṃviggo pabbajjaṃ roceti.
      Tena vuttaṃ:-
               "sīse 4- disvāna palitaṃ     maghadevo disampati
                saṃvegaṃ alabhī dhīro         pabbajjaṃ samarocayī"ti.
@Footnote: 1 cha.Ma. adāsi    2 cha.Ma. asukadivase marissatīti   3 cha.Ma....byādhitamatapabbajite
@4 cha.Ma. sire

---------------------------------------------------------------------------------------------
page226.
      Aparaṃpi vuttaṃ:-
               "uttamaṅgaruhā mayhaṃ       ime jātā vayoharā
                pātubhūtā devadūtā       pabbajjāsamayo mamā"ti. 1-
      Purisayugeti vaṃsasambhave purise. Kesamassuṃ ohāretvāti tāpasapabbajjaṃ
pabbajantāpi hi paṭhamaṃ kesamassuṃ ohāretvā pabbajanti, tato paṭṭhāya vaḍḍhite
kese bandhitvā jaṭākalāpadharā hutvā vicaranti. Bodhisattopi tāpasapabbajjaṃ
pabbaji. Pabbajito pana anesanaṃ ananuyuñjitvā rājagehato āhatabhikkhāya
yāpento brahmavihāraṃ bhāvesi. Tasmā so mettāsahagatenātiādi vuttaṃ.
      Kumārakīḷikaṃ 2- kīḷīti aṅgena aṅgaṃ parihariyamānova 3- kīḷi, mālākalāpaṃ
viya hi naṃ ukkhipitvāva vicariṃsu. Rañño maghadevassa putto .pe. Pabbajīti imassa
pabbajitadivase pañca maṅgalāni ahesuṃ. Maghadevarañño matakabhattaṃ, tassa rañño
pabbajitamaṅgalaṃ, tassa puttassa chattussāpanamaṅgalaṃ, tassa puttassa uparajjamaṅgalaṃ,
tassa puttassa nāmakaraṇamaṅgalanti ekasmiṃyeva samaye pañca maṅgalāni ahesuṃ, 4-
sakalajambūdīpatale unnaṅgaṇamahosi. 5-
      [311] Puttapaputtakāti puttā ca puttaputtā cāti evaṃ pavattā tassa
parampaRā. Pacchimako ahosīti pabbajjāpacchimako ahosi. Bodhisatto kira
brahmaloke nibbatto "pavattati nu kho taṃ mayā manussaloke nihitaṃ 6- kalyāṇaṃ
vattan"ti āvajjento addasa "ettakaṃ addhānaṃ pavattati, idāni na pavattissatī"ti.
"na kho panāhaṃ mayhaṃ paveṇiyā ucchijjituṃ dassāmī"ti attano vaṃse jātaraññoyeva
aggamahesiyā kucchismiṃ paṭisandhiṃ gahetvā attano vaṃsassa nemiṃ ghaṭento
viya nibbatto, tenevassa nimīti nāmaṃ ahosi. Iti kho so pabbajitarājūnaṃ
sabbapacchimako hutvā pabbajitoti pabbajjāpacchimako ahosi. Guṇehi pana
atirekataro. Tassa hi sabbarājūhi atirekatarā dve guṇā ahesuṃ. Catūsu dvāresu
@Footnote: 1 khu. jā. 27/9/3 maghadevajātaka (syā)       2 Sī. kumārakīḷakaṃ, cha.Ma. kumākīḷitaṃ
@3 cha.Ma. aṅkena aṅkaṃ parihariyamāno   4 Sī. akaṃsu   5 cha.Ma. unnaṅgalamahosi
@6 cha.Ma. nihataṃ

---------------------------------------------------------------------------------------------
page227.
Satasahassaṃ satasahassaṃ vissajjetvā devasikaṃ dānaṃ adāsi, anuposathikassa ca
dassanaṃ nivāresi. Anuposathikesu hi rājānaṃ passissāmāti gatesu dovāriko
pucchati "tumhe uposathikā no"ti. 1- Ye anuposathikā honti, te nivāreti
"anuposathikānaṃ rājā dassanaṃ na detī"ti. "mayaṃ janapadavāsino kāle bhojanaṃ
kuhiṃ labhissāmā"tipi tattha vacanokāso natthi. Catūsu hi dvāresu rājaṅgaṇe
ca anekāni bhattacāṭisahassāni paṭiyattāneva honti. Tasmā mahājano
icchiticchitaṭṭhāne massuṃ kāretvā nahāyitvā vatthāni parivattitvā yathārucitaṃ
bhojanaṃ bhuñjitvā uposathaṅgāni adhiṭṭhāya rañño gehadvāraṃ gacchati. Dovārikena
"uposathikā tumhe"ti pucchitapucchitā "āma āma"ti vadanti. "tenahi āgacchathā"ti
pavesetvā rañño dasseti iti imehi dvīhi guṇehi atirekataro ahosi.
      [312] Devānaṃ tāvatiṃsānanti tāvatiṃsabhavane nibbattadevānaṃ. Te kira
devā videharaṭṭhe mithilanagaravāsino rañño ovāde ṭhatvā pañca sīlāni
rakkhitvā uposathakammaṃ katvā tattha nibbattā rañño guṇakathaṃ kathenti. Te sandhāya
vuttaṃ "devānaṃ tāvatiṃsānan"ti.
       Nisinno hotīti pāsādavarassa uparigato dānañca sīlañca upaparikkhamāno
nisinno hoti. Evaṃ kirassa ahosi "dānaṃ nu kho mahantaṃ udāhu sīlaṃ, yadi dānaṃ
mahantaṃ, ajjhottharitvā dānameva dassāmi. Atha sīlaṃ, sīlameva pūressāmī"ti. Tassa
"idaṃ mahantaṃ idaṃ mahantan"ti vinicchituṃ 2- asakkontasseva sakko gantvā
purato pāturahosīti. Tena vuttaṃ athakho ānanda .pe. Sammukhe pāturahosīti.
Evaṃ kirassa ahosi "rañño kaṅkhā uppannā, tassa kaṅkhācchedanatthaṃ pañhañca
kathessāmi, idhāgamanatthāya paṭiññañca gaṇhissāmī"ti. Tasmā gantvā sammukhe
pāturahosi. Rājā adiṭṭhapubbaṃ rūpaṃ disvā bhīto ahosi lomahaṭṭhajāto.
Atha naṃ sakko "mā bhāyi mahārāja, vissaṭṭho pañhaṃ puccha, kaṅkhante
paṭivinodessāmī"ti. Āha.
@Footnote: 1 cha.Ma. no vāti                 2 cha.Ma. nicchituṃ

---------------------------------------------------------------------------------------------
page228.
      Rājā:-
           "pucchāmi taṃ mahārāja      sabbabhūtānamissara
            dānaṃ vā brahmacariyaṃ vā   katamaṃ su mahapphalan"ti 1-
pañhaṃ pucchi. Sakko "dānaṃ nāma kiṃ, sīlameva guṇavisiṭṭhatāya mahantaṃ. Ahañhi
pubbe mahārāja dasavassasahassāni dasannaṃ jaṭilasahassānaṃ dānaṃ datvā
pittivisayato na mutto, sīlavanto pana mayhaṃ dānaṃ bhuñjitvā brahmaloke
nibbattā"ti vatvā imā gāthā avoca:-
           "hīnena brahmacariyena      khattiye uppajjati
            majjhimena ca devattaṃ      uttamena visujjhati.
            Nahete sulabhā kāyā     yācayogena kenaci
            ye kāye upapajjanti     anāgārā tapassino"ti. 3-
      Evaṃ rañño kaṅkhaṃ vinodetvā devalokagamanāya paṭiññāgahaṇatthaṃ lābhā
te mahārājātiādimāha. Tattha avikampamānoti abhāyamāno. Adhivāsesīti ahaṃ
mahājanaṃ kusalaṃ samādapemi, 4- puññavantānaṃ pana vasanaṭṭhānaṃ disvā āgato 5-
manussapathe sukhaṃ kathetuṃ pahomīti 6- adhivāsesi.
      [313] Evaṃ bhaddantavāti evaṃ hotu bhaddakaṃ tava vacananti vatvā.
Yojetvāti ekasmiṃyeva yuge sahassaassājānīye yojetvā. Tesaṃ pana pāṭiyekkaṃ
yojanakiccaṃ natthi, manaṃ āgamma yuttāyeva honti. So pana dibbaratho
diyaḍḍhayojanasatiko hoti, naddhito paṭṭhāya rathasīsaṃ paññāsayojanāni, akkhabandho
paṇṇāsayojanāni, akkhabandhato paṭṭhāya pacchābhāgo paṇṇāsayojanāni, sabbo
sattavaṇṇaratanamayo. Devaloko nāma uddhaṃ, manussaloko adho, tasmā
heṭṭhāmukhaṃ rathaṃ pesesīti na sallakkhetabbaṃ. Yathā pana pakatimaggaṃ peseti,
@Footnote: 1 khu. jā. 28/526/198 nemirājātaka (syā)     2 ka. khattiyaṃ
@3 khu. jā. 28/526/199 nemirājajātaka (syā)    4 Ma. samādapesiṃ
@5 cha.Ma. āgatena      6 cha.Ma. hotīti

---------------------------------------------------------------------------------------------
page229.
Evameva manussānaṃ sāyamāsabhatte niṭṭhite candena 1- saddhiṃ yuganaddhanaṃ katvā
pesesi, yamakacandā uṭṭhitā viya ahesuṃ. Mahājano disvā "yamakacandā uggatā"ti
āha. Āgacchante āgacchante na yamakacandā, etaṃpi 2- vimānaṃ, na vimānaṃ,
eko rathoti. Rathopi āgacchanto āgacchantopi pakatirathappamāṇova, assāpi
pakatiassappamāṇāva ahesuṃ. Evaṃ rathaṃ āharitvā rañño pāsādaṃ padakkhiṇaṃ
katvā pācīnasīhapañjaraṭṭhāne rathaṃ nivattetvā āgatamaggābhimukhaṃ sīhapañjare
ṭhatvāva ārohanasajjaṃ ṭhapesi.
      Abhiruha mahārājāti rājā "dibbayānaṃ me laddhan"ti na tāvadeva abhiruhi,
nāgarānaṃ pana ovādaṃ adāsi "passatha tātā, ayaṃ me sakkena devaraññā
dibbarathopi 3- pesito, so ca kho na jātiṃ vā gottaṃ vā kulapadesaṃ vā
paṭicca pesito, mayhaṃ pana sīlācāraguṇesu 4- pasīditvā pesito. Sace tumhepi
sīlaṃ rakkhissatha, tumhākaṃpi pesissati, evaṃ rakkhituṃ yuttaṃ nāmetaṃ sīlaṃ. Nāhaṃ
devalokaṃ gantvā cirāyissāmi, appamattā hothā"ti mahājanaṃ ovaditvā
pañcasu sīlesu patiṭṭhāpetvā rathaṃ abhiruhi. Tato mātali saṅgāhako "ahaṃpi
mahārājassa mamānucchavikaṃ karissāmī"ti ākāsamhi dve magge dassetvā
apica mahārājātiādimāha.
      Tattha katamenāti mahārāja imesu maggesu eko nirayaṃ gacchati,
eko devalokaṃ, tesu taṃ katamena nemi. Yenāti yena maggena gantvā yattha
pāpakammantā pāpakānaṃ kammānaṃ vipākaṃ paṭisaṃvediyanti, taṃ ṭhānaṃ sakkā hoti
passitunti attho. Dutiyapadepi eseva nayo. Jātakepi:-
             "kena taṃ nemi maggena      rājaseṭṭha disampati
              yena vā pāpakammantā     puññakammā ca ye narā"ti 5-
gāthāya ayamevattho. Tenevāha:-
@Footnote: 1 Sī. navacandena         2 cha.Ma. ekaṃ     3 cha.Ma. pisaddo na dissati
@4 cha.Ma. sīlācāraguṇe     5 khu. jā. 28/537/201 nemirājajātaka (syā)

---------------------------------------------------------------------------------------------
page230.
             "nirayaṃ 1- tāva passāmi     āvāsaṃ 2- pāpakamminaṃ
              ṭhānāni luddakammānaṃ       dussīlānaṃ ca yā gatī"ti. 3-
      Ubhayeneva maṃ mātali nehīti mātali dvīhipi maggehi maṃ nehi, ahaṃ
nirayaṃ passitukāmo devalokampīti. Paṭhamaṃ katamena nemīti. Paṭhamaṃ nirayamaggena
nehīti. Tato mātali attano ānubhāvena rājānaṃ pañcadasa mahāniraye dassesi.
Vitthārakathā panettha:-
             "dassesi mātali rañño      duggaṃ vetaraṇiṃ nadiṃ
              kuṭṭhitaṃ 4- khārasaṃyuttaṃ      tattaṃ aggisikhūpaman"ti 5-
jātake vuttanayena veditabbā. Nirayaṃ dassetvā rathaṃ nivattetvā devalokābhimukhaṃ
gantvā bīraṇīdevadhītāya soṇadinnadevaputtassa gaṇadevaputtānaṃ ca vimānāni
dassento devalokaṃ nesi. Tatrāpi vitthārakathā:-
             "yadi te sutā bīraṇī 6- jīvaloke
              āmāyadāsī ahu brāhmaṇassa
              sā pattakālaṃ 7- atithiṃ viditvā
              mātāva puttaṃ sakimābhinandī
              saṃyamā saṃvibhāgā ca, sā vimānasmi modatī"ti 8-
jātake vuttanayeneva veditabbā.
      Evaṃ gacchato pana tassa rathanemi vaṭṭiyā cittakūṭadvārakoṭṭhakassa ummāre
pahatamatteva devanagare kolāhalaṃ ahosi. Sakkaṃ devarājānaṃ ekakaṃyeva ohāya
devasaṅgho mahāsattassa 9- puccuggamanamakāsi. Taṃ devatānaṃ ādaraṃ 10- disvā sakko
cittaṃ sandhāretuṃ asakkonto "abhirama mahārāja devesu devānubhāvenā"ti āha.
@Footnote: 1 cha.Ma. niraye   2 cha.Ma. āvāse    3 khu. jā. 28/538/201 nemirājajātaka (syā)
@4 cha.Ma. kuthitaṃ    5 khu. jā. 28/539/201 nemirājajātaka (syā)  6 ka. bharaṇī
@7 cha.Ma. pattakāle   8 khu. jā. 28/572 nemirājajātaka (syā)  9 cha.Ma. mahāsattaṃ
@10 Ma., ka. āgataṃ

---------------------------------------------------------------------------------------------
page231.
Evaṃ kirassa ahosi "ayaṃ rājā ajjāgantvā ekadivaseneva devagaṇaṃ attano
abhimukhamakāsi. Sace ekaṃ dve divase vasissati, na maṃ devā olokessantī"ti.
So ussūyāyamāno 1- "mahārāja tuyhaṃ imasmiṃ devaloke vasituṃ puññaṃ natthi,
aññesaṃ puññena vasāhī"ti iminā adhippāyena evamāha. Bodhisatto "nāsakkhi
jarasakko manaṃ sandhāretuṃ, paraṃ nissāya laddhaṃ kho pana yācitvā laddhabhaṇḍakaṃ
viya hotī"ti paṭikkhipanto alaṃ mārisātiādimāha. Jātakepi vuttaṃ:-
                "yathā yācitakaṃ yānaṃ        yathā yācitakaṃ dhanaṃ
                 evaṃ sampadamevetaṃ        yaṃ parato dānapaccayā
                 na cāhametaṃ icchāmi       yaṃ parato dānapaccayā"ti 2-
sabbaṃ vattabbaṃ.
      Bodhisatto pana manussattabhāvena kativāre devalokaṃ gatoti. Cattāro:-
mandhāturājakāle sādhinarājakāle guttilavīṇāvādakakāle nimimahārājakāleti.
So mandhātukāle devaloke asaṅkheyyaṃ kālaṃ vasi, tasmiñhi vasamāneyeva chattiṃsa
sakkā caviṃsu. Sādhinarājakāle sattāhaṃ vasi, manussagaṇanāya satta vassasatāni
honti. Guttilavīṇāvādakakāle ca nemirājakāle ca muhuttamattaṃ vasi, manussagaṇanāya
satta divasāni honti.
      [314] Tattheva mithilaṃ paṭinesīti paṭinetvā pakatisirigabbheyeva patiṭṭhapesi.
      [315] Kaḷārajanakoti tassa nāmaṃ. Kaḷāradantatāya pana kaḷārajanakoti
vutto. Na so agārasmā anagāriyaṃ pabbajīti ettakamattameva na akāsi, sesaṃ
sabbaṃ pākatikameva ahosi.
      [316] Samucchedo hotīti ettha kalyāṇaṃ vattaṃ ko samucchindati, kena
samucchinnaṃ, ko pavatteti, kena pavattitaṃ nāma hotīti ayaṃ vibhāgo veditabbo.
@Footnote: 1 cha.Ma. usūyamāno    2 khu. jā. 28/597/222 nemirājajātaka (syā)

---------------------------------------------------------------------------------------------
page232.
Tattha sīlavā bhikkhu "na sakkā mayā arahattaṃ laddhun"ti viriyaṃ akaronto
samucchindati. Dussīlena samucchinnaṃ nāma hoti. Satta sekhā pavattenti.
Khīṇāsavena pavattitaṃ nāma hoti, sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      maghadevasuttavaṇṇanā niṭṭhitā.
                           ----------
                         4. Madhurasuttavaṇṇanā
      [317] Evamme sutanti madhurasuttaṃ. Tattha mahākaccānoti gihikāle
ujjenikarañño purohitaputto abhirūpo dassanīyo pāsādiko suvaṇṇavaṇṇo ca.
Madhurāyanti evaṃnāmake nagare. Gundhāvaneti kaṇhakagundhāvane. 1- Avantiputtoti
avantiraṭṭhe rañño dhītāya putto. Vuḍḍho ceva arahā cāti daharaṃ arahantaṃpi
na tathā sambhāventi yathā mahallakaṃ, thero pana vuḍḍho ceva ahosi arahā ca.
Brāhmaṇā bho kaccānāti so kira rājā brāhmaṇaladdhiko, tasmā evamāha.
Brāhmaṇova seṭṭho vaṇṇotiādīsu jātigottādīnaṃ paññāpanaṭṭhāne brāhmaṇāva
seṭṭhāti dasseti. Hīno añño vaṇṇoti itare tayo vaṇṇā hīnā lāmakāti vadati.
Sukkoti paṇḍaro. Kaṇhoti kāḷako. Sujjhantīti jātigottādipaññāpanaṭṭhāne 2-
sujjhanti. Brahmuno puttāti mahābrahmuno puttā. Orasā mukhato jātāti
ure vasitvā mukhato nikkhantā, ure katvā saṃvaḍḍhitāti vā orasā. Brahmajāti
brahmato nibbattā. Brahmanimmitāti brahmunā nimmitā. Brahmadāyādāti
brahmuno dāyādā. Ghosoyeva kho esoti vohāramattameva etaṃ.
      [318] Ijjheyyāti samijjheyya, yattakāni dhanādīni pattheyya,
tattakehissa manoratho pūreyyāti attho. Khattiyopissāssāti khattiyo api assa
@Footnote: 1 cha.Ma. gundāvaneti kaṇhakagundāvane     2 cha.Ma....ṭhānesu

---------------------------------------------------------------------------------------------
page233.
Issariyappattassa 1- pubbuṭṭhāyī assa. Nesaṃ ettha kiñcīti na etesaṃ ettha
kiñci.
      [322] Āsanena vā nimanteyyāmāti nisinnāsanaṃ pappoṭhetvā 2-
idha nisīdāti vadeyyāma. Abhinimanteyyāma vā nanti 3- abhiharitvā taṃ nimanteyyāma.
Tattha duvidho abhihāro vācāya ceva kāyena ca. "tumhākaṃ icchiticchitakkhaṇe
tvaṃ 4- cīvarādīhi vadeyyāsi 5- yenattho"ti vadanto hi vācāya abhiharitvā
nimanteti nāma. Cīvarādivekallaṃ sallakkhetvā "idaṃ gaṇhathā"ti tāni dento
pana kāyena abhiharitvā nimanteti nāma. Tadubhayaṃpi sandhāya "abhinimanteyyāma
vā nan"ti āha. Rakkhāvaraṇaguttinti rakkhāsaṅkhātañceva āvaraṇasaṅkhātañca guttiṃ.
6- Yā panesā na āvudhahatthe purise ṭhapentena dhammikā nāma saṃvidahitā hoti. 6-
Yathā pana avelāya kaṭṭhahārikapaṇṇahārikādayo vihāraṃ na pavisanti, migaluddakādayo
vihārasīmāya mige vā macche vā na gaṇhanti, evaṃ saṃvidahantena dhammikā
nāma saṃvidahitā 7- hoti. Taṃ sandhāyāha "dhammikan"ti.
      Evaṃ santeti evaṃ catunnaṃpi vaṇṇānaṃ pabbajitānaṃ pabbajitasakkārena
same samāne. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                       madhurasuttavaṇṇanā niṭṭhitā.
                            ---------
@Footnote: 1 cha.Ma. issariyasampattassa   2 cha.ma, papphoṭetvā  3 cha.Ma. abhinimanteyyāmapi
@nanti, evamuparipi  4 cha.Ma. mamaṃ      5 cha.Ma. vadeyyātha  6-6 cha.Ma. yā
@panesā āvudhahatthe purise ṭhapentena rakkhā, sā dhammikā nāma saṃvihitā
@na hoti    7 cha.Ma. saṃvihitā

---------------------------------------------------------------------------------------------
page234.
                      5. Bodhirājakumārasuttavaṇṇanā
      [324] Evamme sutanti bodhirājakumārasuttaṃ. Tattha kokanadoti kokanadaṃ
vuccati padumaṃ. So ca maṅgalapāsādo olokanakaṃ padumaṃ 1- dassetvā kato, tasmā
kokanadoti saṅkhaṃ labhi.
      [325] Yāva pacchimasopānakaḷevarāti ettha pacchimasopānakaḷevaranti
paṭhamaṃ sopānaphalakaṃ vuttaṃ. Addasā khoti olokanatthaṃyeva dvārakoṭṭhake ṭhito
addasa. Bhagavā tuṇhī ahosīti "kissa nu kho atthāya rājakumārena ayaṃ
mahāsakkāro kato"ti āvajjento puttapatthanāya katabhāvaṃ aññāsi. So hi
rājakumāro aputtako, puttapatthanena 2- ahosi "buddhānaṃ kira adhikāraṃ katvā
manasā icchitaṃ labhantī"ti. So "sacāhaṃ puttaṃ labhissāmi, sammāsambuddho mama
celapaṭikaṃ 3- akkamissati. No ce labhissāmi, na akkamissatī"ti patthanaṃ katvā
santharāpesi. Atha bhagavā "nibbattissati nu kho etassa putto"ti āvajjetvā
"na nibbattissatī"ti addasa.
      Pubbe kira so ekasmiṃ dīpe vasamāno samacchandena sakuṇapotake 4-
khādi. Sacassa mātugāmo aññova bhaveyya, puttaṃ labheyya. Ubhohi pana samānacchandehi
hutvā pāpakammaṃ kataṃ, tenassa putto na nibbattissatīti aññāsi. Dusse
pana akkante "buddhānaṃ adhikāraṃ katvā patthitapatthitaṃ labhantīti loke anussavo,
mayā ca mahāabhinīhāro kato, na ca puttaṃ labhāmi, tucchaṃ idaṃ vacanan"ti
micchāgahaṇaṃ gaṇheyya. Titthiyāpi "natthi samaṇānaṃ akattabbaṃ nāma, celapaṭikaṃ
maddantā āhiṇḍantī"ti ujjhāyeyyuṃ. Etarahi ca akkamantesu bahū bhikkhū
paracittaviduno, te bhabbamattaṃ 5- jānitvā akkamissanti, abhabbaṃ jānitvā na
akkamissanti. Anāgate pana upanissayo mando bhavissati, anāgataṃ na jānissanti.
@Footnote: 1 Sī. olambakapadumaṃ      2 Sī. sutavanto, cha.Ma. sutañcānena     3 Sī. celapattikaṃ
@4 Sī. cakorakasakuṇapotake  5 cha.Ma. bhabbaṃ

---------------------------------------------------------------------------------------------
page235.
Tesu akkamantesu sace patthitaṃ ijjhissati, iccetaṃ kusalaṃ. No ce ijjhissati,
"pubbe bhikkhusaṃghassa abhinīhāraṃ katvā icchiticchitaṃ labhanti, taṃ idāni na
labhanti. Teyeva maññe bhikkhū paṭipattipūrakā ahesuṃ, ime paṭipattiṃ pūretuṃ na
sakkontī"ti manussā vippaṭisārino bhavissantīti imehi kāraṇehi bhagavā
akkamituṃ anicchanto tuṇhī ahosi. Sikkhāpadaṃ paññapesi "na bhikkhave celapaṭikā
akkamitabbā"ti. 1- Maṅgalatthāya paññattaṃ anakkamantesu pana akkamanatthāya
anupaññattiṃ ṭhapesi "gihī bhikkhave maṅgalikā, anujānāmi bhikkhave gihīnaṃ
maṅgalatthāyā"ti. 2-
      [326] Pacchimaṃ janataṃ tathāgato apaloketīti 3- idaṃ thero vuttesu
kāraṇesu tatiyaṃ kāraṇaṃ sandhāyāha. Na kho sukhena sukhanti kasmā āha?
kāmasukhallikānuyogasaññī hutvā sammāsambuddho na akkami, tasmā ahaṃpi satthārā
samānacchando bhavissāmīti maññamāno evamāha.
      [327] So kho ahantiādi "yāva rattiyā pacchime yāme"ti tāva
mahāsaccake 4- vuttanayena veditabbaṃ. Tato paraṃ yāva pañcavaggiyānaṃ āsavakkhayā
pāsarāsisutte 5- vuttanayena veditabbaṃ.
      [343] Aṅkusagayhe sippeti aṅkusagahaṇakasippe. Kusalo ahanti cheko
ahaṃ. Kassa panāyaṃ santike sippaṃ uggaṇhīti. Pitu santike, pitāpissa pitu
santikeva uggaṇhi. Kosambiyaṃ kira parantaparājā nāma rajjaṃ kāresi. Rājamahesī
garugabbhā ākāsaṅgaṇe 6- raññā saddhiṃ bālātapaṃ tappamānā rattakambalaṃ
pārupitvā nisinnā hoti, eko hatthiliṅgasakuṇo "maṃsapesī"ti maññamāno
gahetvā ākāsaṃ pakkhandi. Sā "../../bdpicture/chaḍḍeyya man"ti bhayena nissaddā ahosi,
so taṃ pabbatapāde rukkhaviṭape ṭhapesi. Sā pāṇissaraṃ karontī mahāsaddaṃ
akāsi. Sakuṇo palāyi, tassā tattheva gabbhavuṭṭhānaṃ ahosi. Tiyāmarattiṃ deve
@Footnote: 1 vi. cūḷa. 7/268/33 khuddakavatthūni    2 vi. cūḷa. 7/268/33    3 cha. anukampatīti
@4 Ma. mū. 12/364/328 mahāyamakavagga  5 Ma. mū. 12/272/234 opammavagga
@6 cha.Ma. garubhārā ākāsatale

---------------------------------------------------------------------------------------------
page236.
Vassante kambalaṃ pārupitvā nisīdi. Tato ca avidūre tāpaso vasati. So
tassā saddena aruṇe uggate rukkhamūlaṃ āgato jātiṃ pucchitvā nisseṇiṃ
bandhitvā otāretvā attano vasanaṭṭhānaṃ netvā yāguṃ pāyesi. Dārakassa
meghautuñca pabbatautuñca gahetvā jātattā udenoti 1- nāmaṃ akāsi. Tāpaso
phalāphalāni āharitvā dvepi jane posesi.
      Sā ekadivasaṃ tāpasassa āgamanavelāya paccuggamanaṃ katvā itthīkuttaṃ
dassetvā tāpasaṃ sīlabhedaṃ āpādesi. Tesaṃ ekato vasantānaṃ kāle gacchante
parantaparājā kālamakāsi. Tāpaso rattibhāge nakkhattaṃ oloketvā rañño matabhāvaṃ
ñatvā "tuyhaṃ rājā mato, putto te kiṃ idha vasituṃ icchati, udāhu pitu
santake 2- rajje chattaṃ ussāpetun"ti pucchi. Sā puttassa ādito paṭṭhāya
sabbaṃ pavuttiṃ ācikkhitvā chattaṃ ussāpetukāmatañcassa ñatvā tāpasassa
ārocesi. Tāpaso ca hatthiganthasippaṃ jānāti, kutonena laddhaṃ? sakkassa
santikā. Pubbe kirassa sakko upaṭṭhānaṃ āgantvā "kena kilamathā"ti pucchi. So
"hatthiparissayo atthī"ti ārocesi. Tassa sakko hatthiganthañceva vīṇañca datvā
"palāpetukāmatāya sati imaṃ tantiṃ vādetvā imaṃ silokaṃ vadeyyātha, pakkositukāmatāya
sati imaṃ silokaṃ vadeyyāthā"ti āha. Tāpaso taṃ sippaṃ kumārassa adāsi.
So ekaṃ vaṭarukkhaṃ abhiruhitvā hatthīsu āgatesu tantiṃ vādetvā silokaṃ vadati,
hatthī bhītā palāyiṃsu.
      So sippassa ānubhāvaṃ ñatvā punadivase pakkosanasippaṃ payojesi.
Jeṭṭhakahatthī āgantvā khandhaṃ upanāmesi. So tassa khandhagato yuddhasamatthe
taruṇahatthī uccinitvā kambalañca muddikañca gahetvā mātāpitaro vanditvā
nikkhanto anupubbena taṃ taṃ gāmaṃ pavisitvā "ahaṃ rañño putto, sampattiatthikā
āgacchantū"ti janasaṅgahaṃ katvā nagaraṃ parivāretvā "ahaṃ rañño putto, mayhaṃ
chattaṃ dethā"ti asaddahantānaṃ kambalañca muddikañca dassetvā chattaṃ ussāpesi.
So hatthī cittako 3- hutvā "asukaṭṭhāne sundaro hatthī atthī"ti vutte
@Footnote: 1 Ma. utenoti    2 cha.Ma. pettike    3 cha.Ma. hatthivittako

---------------------------------------------------------------------------------------------
page237.
Gantvā gaṇhāti. Caṇḍapajjoto "tassa santike sippaṃ gaṇhissāmī"ti kaṭṭhahatthiṃ
sampayojetvā 1- tassa anto yodhe nisīdāpetvā taṃ hatthigahaṇatthāya āgataṃ
gaṇhitvā tassa santike sippagahaṇatthāya dhītaraṃ uyyojesi. So tāya saddhiṃ
saṃvāsaṃ kappetvā taṃ gahetvā attano nagaraṃyeva agamāsi. Tassā kucchiyaṃ
uppanno ayaṃ bodhirājakumāro attano pitu santike sippaṃ uggaṇhi.
      [344] Padhāniyaṅgānīti padhānaṃ vuccati padahanabhāvo, padhānamassa atthīti
padhāniyo. Padhāniyassa bhikkhuno aṅgānīti padhāniyaṅgāni. Saddhoti saddhāya
samannāgato. Sā panesā āgamanasaddhā adhigamasaddhā okappanasaddhā pasādasaddhāti
catubbidhā. Tattha sabbaññubodhisattānaṃ saddhā abhinīhārato paṭṭhāya āgatattā
āgamanasaddhā nāma. Ariyasāvakānaṃ paṭivedhena adhigatattā adhigamasaddhā nāma.
Buddho dhammo saṃghoti vutte acalabhāvena okappanaṃ okappanasaddhā nāma.
Pasāduppatti pasādasaddhā nāma, idha pana okappanasaddhā adhippetā. Bodhinti
catumaggañāṇaṃ taṃ supaṭividdhaṃ tathāgatenāti saddahati, desanāsīsameva cetaṃ,
iminā pana aṅgena tīsupi ratanesu saddhā adhippetā. Yassa hi buddhādīsu
pasādo balavā, tassa padhānaviriyaṃ ijjhati.
      Appābādhoti arogo. Appātaṅkoti niddukkho. Samavepākiniyāti
samavipākiniyā. 2- Gahaṇiyāti kammajatejodhātuyā. Nātisītāya nāccuṇhāyāti
atisītagahaṇiko hi sītabhīru hoti, accuṇhagahaṇiko uṇhabhīru tesaṃ padhānaṃ na
ijjhati. Majjhimagahaṇikassa ijjhati. Tenāha "majjhimāya padhānakkhamāyā"ti.
Yathābhūtaṃ attānaṃ āvikattāti yathābhūtaṃ attano aguṇaṃ pakāsetā udayatthagāminiyāti
udayañca atthañca gantuṃ paricchindituṃ samatthāya, etena paññāsalakkhaṇapariggāhikaṃ
udayabbayañāṇaṃ vuttaṃ. Ariyāyāti parisuddhāya. Nibbedhikāyāti anibbiddhapubbe
lobhakkhandhādayo nibbijjhituṃ samatthāya. Sammādukkhakkhayagāminiyāti tadaṅgavasena
kilesānaṃ pahīnattā yaṃ dukkhaṃ khīyati, tassa dukkhassa khayagāminiyā. Iti sabbehipi
@Footnote: 1 cha.Ma. payojatvā     2 cha.Ma. samavipācaniyā

---------------------------------------------------------------------------------------------
page238.
Imehi padehi vipassanāpaññāva kathitā. Duppaññassa hi padhānaṃ na ijjhati.
Iminā ca pañca padhāniyaṅgāni lokiyāneva veditabbāni.
      [345] Sāyamanusiṭṭho pāto visesaṃ adhigamissatīti atthaṅgate sūriye
anusiṭṭho aruṇuggamane visesaṃ adhigacchati. Pātamanusiṭṭho sāyanti aruṇuggamane
anusiṭṭho sūriyatthaṅgamanavelāyaṃ. Ayañca pana desanā neyyapuggalavasena vuttā.
Dandhapañño hi neyyapuggalo sattadivasehi arahattaṃ pāpuṇāti, tikkhapañño
ekadivasena, sesadivase majjhimapaññāvasena veditabbaṃ. Aho buddho aho
dhammo aho dhammassa svākkhātatāti yasmā buddhadhammānaṃ oḷāratāya dhammassa
ca svākkhātatāya pātova kammaṭṭhānaṃ kathāpetvā sāyaṃ arahattaṃ pāpuṇāti,
tasmā pasaṃsanto evamāha. Yatra hi nāmāti vimhayatthe nipāto.
      [346] Kucchimatīti āsannasattā. 1- Yo me ayaṃ bhante kucchigatoti
kiṃ panevaṃ saraṇaṃ gahitaṃ hotīti. Na hoti. Acittakasaraṇagamanaṃ nāma natthi,
ārakkho pana paccupaṭṭhitova hoti. Atha naṃ yadā mahallakakāle mātāpitaro
"tāta kucchigatameva taṃ saraṇaṃ gaṇhāpayimhā"ti sārenti, so ca sallakkhetvā
"ahaṃ saraṇaṃ gato upāsako"ti satiṃ uppādeti, tadā saraṇaṃ gahitaṃ nāma hoti.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                    bodhirājakumārasuttavaṇṇanā niṭṭhitā.
                             ------
                       6. Aṅgulimālasuttavaṇṇanā
      [347] Evamme sutanti aṅgulimālasuttaṃ. Tattha aṅgulīnaṃ mālaṃ dhāretīti
kasmā dhāreti? ācariyavacanena. Tatrāyaṃ anupubbikathā:-
@Footnote: 1 cha.Ma. āpannasattā

---------------------------------------------------------------------------------------------
page239.
      Ayaṃ kira kosalarañño purohitassa mantāniyā nāma brāhmaṇiyā
kucchismiṃ paṭisandhiṃ aggahesi. Brāhmaṇiyā rattibhāge gabbhavuṭṭhānaṃ ahosi.
Tassa mātukucchito nikkhamanakāle sakalanagare āvudhāni pajjaliṃsu, rañño
maṅgalasakuntopi 1- sirisayane ṭhapitā asilaṭṭhipi pajjali. Brāhmaṇo nikkhamitvā
nakkhattaṃ olokento coranakkhattena jātoti rañño santikaṃ gantvā
sukhaseyyabhāvaṃ pucchi.
      Rājā "kuto me ācariya sukhaseyyā, mayhaṃ maṅgalāvudhaṃ pajjali, rajjassa
vā jīvitassa vā antarāyo bhavissati maññe"ti. Mā bhāyi mahārāja, mayhaṃ
ghare kumāro jāto, tassānubhāvena na kevalaṃ tuyhaṃ nivesane, sakalanagarepi
āvudhāni pajjalitānīti. Kiṃ bhavissati ācariyāti. Coro bhavissati mahārājāti.
Kiṃ ekacorako, udāhu rajjadūsako coroti. Ekacorako devāti. Evaṃ vatvā ca
pana rañño manaṃ gaṇhitukāmo āha "māretha naṃ devā"ti. Ekacorako samāno kiṃ
karissati, karīsasahasse khette ekaṃ sālisīsaṃ viya hoti, paṭijaggatha nan"ti. Tassa
nāmaggahaṇaṃ gaṇhantā sayane ṭhapitamaṅgalaasilaṭṭhi, chadane ṭhapitā sarā,
kappāsapicumhi ṭhapitaṃ tālavaṇṭakaraṇasatthakanti ete pajjalantā kiñci na hiṃsiṃsu,
tasmā ahiṃsakoti nāmaṃ akaṃsu. Taṃ sippuggahaṇakāle takkasilaṃ pesayiṃsu.
      So dhammantevāsiko hutvā sippaṃ paṭṭhapesi. Vattasampanno kiṃkārapaṭissāvī
manāpacārī piyavādī ahosi. Sesaantevāsikā bāhirakā ahesuṃ, te "ahiṃsakamāṇavakassa
āgatakālato paṭṭhāya mayaṃ na paññāyāma, kathaṃ naṃ bhindeyyāmā"ti nisīditvā
mantayantā "sabbehi atirekapaññattā duppaññoti na sakkā vattuṃ, vattasampannattā
dubbattoti na sakkā vattuṃ, jātisampannattā dujjātoti na sakkā vattuṃ,
kinti karissāmā"ti, tato ekaṃ kharamantaṃ mantayiṃsu "ācariyassa 2- antaraṃ katvā
naṃ bhindissāmā"ti tayo rāsī hutvā paṭhamaṃ ekacce ācariyaṃ upasaṅkamitvā
vanditvā aṭṭhaṃsu. Kiṃ tātāti. Imasmiṃ gehe ekā kathā suyyatīti. 3- Kiṃ tātāti.
Ahiṃsakamāṇavo tumhākaṃ antare dubbhatīti 4- pajānāmāti. 5- Ācariyo santajjetvā
@Footnote: 1 Ma. maṅgalaṃ karonto    2 Sī. ācariyiniṃ   3 ka., Ma. ekaṃ kathaṃ suyyāmāti
@4 Ma. dubbatīti     5 cha.Ma. maññāmāti

---------------------------------------------------------------------------------------------
page240.
"gacchatha vasalā, mā me puttaṃ mayhaṃ antare paribhindathā"ti niṭṭhubhi. Tato
itare, atha itareti tayopi koṭṭhāsā āgantvā tatheva vatvā "amhākaṃ
asaddahantā upaparikkhitvā jānāthā"ti āhaṃsu.
      Ācariyo sinehena vadante disvā "atthi maññe santhavo"ti paribhijjitvā
cintesi "ghātemi nan"ti. Tato cintesi "sace ghātissāmi, `disāpāmokkho
ācariyo attano santikaṃ sippuggahaṇatthaṃ āgate māṇavake  dosaṃ uppādetvā
jīvitā voropetī'ti puna koci sippuggahaṇatthaṃ na āgamissati, evaṃ me lābho
parihāyissati, atha naṃ sippapariyosānūpacāroti vatvā jaṅghasahassaṃ ghātehīti
vakkhāmi. Avassaṃ ettha eko uṭṭhāya taṃ ghātessatī"ti.
      Atha naṃ āha "ehi tāta jaṅghasahassaṃ ghātehi, evaṃ te sippassa
upacāro kato bhavissatī"ti mayaṃ ahiṃsakakule jātā, na sakkā ācariyāti.
Aladdhūpacāraṃ sippaṃ phalaṃ na deti tātāti. So pañcāvudhaṃ gahetvā ācariyaṃ vanditvā
aṭaviṃ paviṭṭho. Aṭavīpavisanaṭṭhānepi aṭavīmajjhepi aṭavito nikkhamanaṭṭhānepi
ṭhatvā manusse ghāteti. 1- Vatthaṃ vā veṭhanaṃ vā na gaṇhati. Eko dveti
gahitamattameva karonto gacchati, gaṇanaṃpi na uggaṇhati. Pakatiyāpi paññavā esa,
pāṇātipātassa pana cittaṃ na patiṭṭhāti. Tasmā anukkamena gahaṇaṃpi na sallakkhesi,
ekekaṃ aṅguliṃ chinditvā ṭhapeti. Ṭhapitaṭṭhāne aṅguliyo vinassanti, tato
vijjhitvā aṅgulīnaṃ mālaṃ katvā dhāresi. Teneva cassa aṅgulimāloti saṅkhā
udapādi, so sabbaṃ araññaṃ nissañcāramakāsi, dāruādīnaṃ atthāya araññaṃ
gantuṃ samattho nāma natthi.
      Rattibhāge antogāmaṃpi āgantvā pādena paharitvā dvāraṃ ugghāteti.
Tato sayiteyeva māretvā eko ekoti gahetvā 2- gacchati. Gāmo osaritvā
nigame aṭṭhāsi, nigamo nagare. Manussā tiyojanato paṭṭhāya gharāni pahāya
dārake hatthesu gahetvā āgamma sāvatthiṃ parivāretvā khandhāvāraṃ bandhitvā
@Footnote: 1 Sī. ghātesi      2 Sī. gaṇetvā

---------------------------------------------------------------------------------------------
page241.
Rājaṅgaṇe sannipatitvā "coro te deva vijite aṅgulimālo nāmā"tiādīni
vadantā kandanti. Tato 1- "mayhaṃ putto bhavissatī"ti ñatvā brāhmaṇo 2-
brāhmaṇiṃ āha "bhoti aṅgulimālo nāma coro uppanno, so na añño, tava
putto ahiṃsakakumāro. Idāni rājā taṃ gaṇhituṃ nikkhamissati, kiṃ kattabbanti.
Gaccha sāmi, puttaṃ me gahetvā ehīti. Nāhaṃ bhadde ussahāmi, catūsu hi janesu
vissāso nāma natthi, coro me purāṇasahāyoti avissāsanīyo, sākhā me
purāṇasanthatāti avissāsanīyā, rājā maṃ pūjetīti avissāsanīyo, itthī me
vasaṅgatāti avissāsanīyāti. Mātuhadayaṃ pana mudukaṃ hoti. Tasmā sā āha ahaṃ pana
gantvā mayhaṃ puttaṃ ānessāmīti nikkhantā.
      Taṃdivasaṃ ca bhagavā paccūsasamaye lokaṃ volokento aṅgulimālaṃ disvā "mayi
gate etassa sotthi bhavissati. Agāmake araññe ṭhito catuppadikaṃ gāthaṃ sutvā
mama santike pabbajitvā cha abhiññā sacchikarissati. Sace na gamissāmi, mātari
aparajjhitvā anuddharaṇīyo bhavissati, karissāmissa saṅgahan"ti pubbaṇhasamayaṃ
nivāsetvā piṇḍāya pavisitvā katabhattakicco taṃ saṅgaṇhitukāmo vihārā nikkhami.
Etamatthaṃ dassetuṃ "athakho bhagavā"tiādi vuttaṃ.
      [348] Saṅgaritvā saṅgaritvāti 3- saṅketaṃ katvā vaggavaggā hutvā.
Hatthatthaṃ gacchantīti hatthe atthaṃ vināsaṃ gacchanti. Kiṃ pana te bhagavantaṃ
sañjānitvā evaṃ vadanti asañjānitvāti, asañjānitvā. Aññātakavesena hi bhagavā
ekakova agamāsi. Coropi tasmiṃ samaye dīgharattaṃ dubbhojanena ca dukkhaseyyāya
ca ukkaṇṭhito hoti. Kittakā panānena manussā māritāti. Ekenūnasahassaṃ.
So pana idāni ekaṃ labhitvā sahassaṃ pūressatīti saññī hutvā sayameva paṭhamaṃ
passāmi, taṃ ghātetvā gaṇanaṃ pūretvā sippassa upacāraṃ katvā kesamassuṃ
kārāpetvā 4- nahāyitvā vatthāni parivattetvā mātāpitaro passissāmīti
aṭavīmajjhato aṭavīmukhaṃ āgantvā ekamantaṃ ṭhitova bhagavantaṃ addasa. Etamatthaṃ
dassetuṃ  "addasā kho"tiādi vuttaṃ.
@Footnote: 1 cha.Ma. bhaggavo           2 cha.Ma. ayaṃ pāṭho na dissati
@3 Sī. saṃharitvā saṃharitvāti    4 cha.Ma. ohāretvā

---------------------------------------------------------------------------------------------
page242.
      Iddhābhisaṅkhāraṃ abhisaṅkhāresīti 1- mahāpaṭhaviṃ ummiyo uṭṭhāpento viya
saṅharitvā aparabhāge akkamati, orabhāge valiyo nikkhamanti, aṅgulimālo
sarakkhepamattaṃ muñcitvā gacchati. Bhagavā purato mahantaṃ aṅgaṇaṃ dassetvā sayaṃ majjhe
hoti, coro ante. So "idāni naṃ pāpuṇitvā gaṇhissāmī"ti sabbathāmena
dhāvati. Bhagavā aṅgaṇassa pārimante hoti, coro majjhe. So "ettha naṃ
pāpuṇitvā gaṇhissāmī"ti vegena dhāvati. Bhagavā tassa purato mātikaṃ vā thalaṃ vā
dasseti, etenupāyena tīṇi yojanāni gahetvā agamāsi. Coro kilami, mukhe
kheḷo sussi, kacchehi sedā mucciṃsu. Athassa "acchariyaṃ vata bho"ti etadahosi.
Migaṃpīti migaṃ kasmā gaṇhati? chātakasamaye āharatthaṃ. So kira ekaṃ gumbaṃ
Ghaṭṭetvā mige uṭṭhāpeti. Tato cittaruciyaṃ migaṃ anubandhanto gaṇhitvā pacitvā
khādati. Puccheyyanti yena kāraṇenāyaṃ gacchantova ṭhito nāma, ahañca ṭhitova
aṭṭhito nāma, yannūnāhaṃ imaṃ samaṇaṃ taṃ taṃ kāraṇaṃ 2- puccheyyanti attho.
      [349] Nidhāyāti yo vihiṃsanatthaṃ bhūtesu daṇḍopi pavattayitabbo
siyā, taṃ nidhāya apanetvā mettāya khantiyā paṭisaṅkhāya avihiṃsāya
sāraṇīyadhammesu ṭhito ahanti attho. Tuvamaṭṭhitosīti pāṇesu asaññatattā ettakāni
pāṇasahassāni ghātentassa tava mettā vā khanti vā paṭisaṅkhā vā avihiṃsā
vā sāraṇīyadhammo vā natthi, tasmā tuvaṃ aṭṭhitosi, idāni iriyāpathena ṭhitopi
niraye dhāvissasi, tiracchānayoniyaṃ pittivisaye asurakāye vā dhāvissasīti vuttaṃ
hoti. Tato coro "mahā ayaṃ sīhanādo, mahantaṃ gajjitaṃ, na idaṃ aññassa
bhavissati, mahāmāyāya puttassa siddhatthassa samaṇarañño etaṃ gajjitaṃ, diṭṭho
vatamhi maññe tikhiṇacakkhunā 3- sammāsambuddhena, saṅgahakaraṇatthaṃ me bhagavā
āgato"ti cintetvā cirassaṃ vata metiādimāha. Tattha mahitoti devamanussādīhi
catupaccayapūjāya pūjito. Paccupādīti 4- cirassaṃ kālassa accayena mayhaṃ saṅgahatthāya
imaṃ mahāvanaṃ paṭipajji. Pajahissa pāpanti 5- pajahitvā pāpaṃ.
@Footnote: 1 Sī. saṅkhātīti, cha.Ma. abhisaṅkhāsīti           2 cha.Ma. samaṇaṃ taṃ kāraṇaṃ
@3 Ma. khīṇāsavabhikkhunā      5 Ma. saccavādīdi    5 Sī. pahassaṃ pāpanti,
@cha.Ma. pahāya pāpanti

---------------------------------------------------------------------------------------------
page243.
      Itvevāti evaṃ vatvāyeva. Āvudhanti pañcāvudhaṃ. Sobbheti samantato
chinne. Papāteti ekato chinne. Naraketi phalitaṭṭhāne. Idha pana tīhipi imehi
padehi araññameva vuttaṃ. Akirīti khipi chaḍḍesi.
      Tamehi bhikkhūti tadā avocāti bhagavato imaṃ pabbājento kuhiṃ satthakaṃ
labhissāmi, kuhiṃ pattacīvaranti pariyesanakiccaṃ natthi, kammaṃ pana olokesi. Athassa
pubbe sīlavantānaṃ aṭṭhaparikkhārabhaṇḍakassa dinnabhāvaṃ ñatvā dakkhiṇahatthaṃ
pasāretvā "ehi bhikkhu svākkhāto dhammo, cara brahmacariyaṃ sammādukkhassa
antakiriyāyā"ti āha. So saha vacaneneva iddhimayaṃ pattacīvaraṃ paṭilabhi. Tāvadevassa
gihiliṅgaṃ antaradhāyi, samaṇaliṅgaṃ pāturahosi.
            "ticīvarañca patto ca         vāsī sūci ca bandhanaṃ
             parissāvanena aṭṭhete      yuttayogassa bhikkhuno"ti
      evaṃ vuttā aṭṭhaparikkhārā sarīrapaṭibaddhāva hutvā nibbattiṃsu. Eseva
tassa ahu bhikkhubhāvoti esa ehibhikkhubhāvo tassa upasampannabhikkhubhāvo ahosi,
na hi ehibhikkhūnaṃ visuṃ upasampadā nāma natthi.
      [350] Pacchāsamaṇenāti bhaṇḍaggāhakena pacchāsamaṇena, teneva attano
pattacīvaraṃ gāhāpetvā taṃ pacchāsamaṇaṃ katvā gatoti attho. Mātāpissa
aṭṭhausabhamattena ṭhānena antaritā "tāta ahiṃsaka kattha ṭhitosi, kattha nisīnnosi,
kuhiṃ gatosi, mayā saddhiṃ na kathesi tātā"ti vadantī āhiṇḍitvā apassamānā
ettova gatā.
      Pañcamattehi assasatehīti sace corassa parājayo bhavissati, anubandhitvā
naṃ gaṇhissāmi. Sace mayhaṃ parājayo bhavissati, vegena palāyissāmīti sallahukena
balena nikkhami. Yena ārāmoti kasmā ārāmaṃ agamāsi? so kira corassa bhāyati,
corena 1- gantukāmo na gacchati, garahā bhayena nikkhami. Tenadassa etadahosi
"sammāsambuddhaṃ vanditvā nisīdissāmi, so pucchissati `kasmā balaṃ gahetvā
nikkhantosīti? athāhaṃ ārocessāmi, bhagavā hi maṃ na kevalaṃ samparāyikeneva
@Footnote: 1 cha.Ma. cittena

---------------------------------------------------------------------------------------------
page244.
Atthena saṅgaṇhāti, diṭṭhadhammikenapi saṅgaṇhātiyeva. So sace mayhaṃ jayo bhavissati,
adhivāsessati. Sace parājayo bhavissati `kiṃ te mahārāja ekaṃ coraṃ ārabbha
gamanenā'ti vakkhati. Tato maṃ jano evaṃ sañjānissati `rājā coraṃ gahetuṃ
nikkhanto, sammāsambuddhena pana nivattito"ti garahamokkhaṃ sampassamāno agamāsi.
      Kuto panassāti kasmā āha? api nāma bhagavā tassa upanissayaṃ
Oloketvā taṃ ānetvā pabbājeyyāti bhagavato parigaṇhanatthaṃ āha. Raññoti
na kevalaṃ raññoyeva bhayaṃ ahosi, avasesopi mahājano bhīto phalakāvudhāni chaḍḍetvā
sammukhasammukhaṭṭhāneva palāyitvā nagaraṃ pavisitvā dvāraṃ pidhāya aṭṭālake āruyha
olokento aṭṭhāsi. Evañca avoca "aṅgulimālo `rājā mayhaṃ santikaṃ
āgacchatī'ti ñatvā paṭhamataraṃ āgantvā jetavane nisinno, rājā tena gahito,
mayaṃ pana palāyitvā muttā"ti. Natthi te ito bhayanti ayaṃ hi idāni
kuntha-kipillikaṃ jīvitā na voropeti, natthi te imassa santikā bhayanti attho.
      Kathaṃ gottoti kasmā pucchati? pabbajitaṃ dāruṇakammena uppannaṃ nāmaṃ
Gahetvā voharituṃ na yuttaṃ, mātāpitūnaṃ gottavasena naṃ samudācarissāmīti
maññamāno pucchi. Parikkhārānanti etesaṃ atthāya ahaṃ ussukkaṃ karissāmīti
attho. Kathentoyeva ca udare baddhasāṭakaṃ muñcitvā therassa pādamūle ṭhapesi.
      [351] Āraññikotiādīni cattāri dhutaṅgāni pāliyaṃ āgatāni. Therena
pana terasapi samādinnāneva ahesuṃ, tasmā alanti āha. Yañhi mayaṃ bhanteti kiṃ
sandhāya vadati? "hatthiṃpi dhāvantaṃ anubandhitvā gaṇhāmī"ti āgataṭṭhāne raññā
pesitā hatthādayo so evaṃ aggahesi. Rājāpi "hatthīhiyeva naṃ parikkhipitvā
gaṇhatha, asseheva, rathehevā"ti evaṃ anekavāraṃ bahū hatthādayo pesesi. Evaṃ
gatesu panetesu "ahaṃ are aṅgulimālo"ti tasmiṃ uṭṭhāya saddaṃ karonte ekopi
āvudhaṃ parivattetuṃ nāsakkhi, sabbeva koṭṭetvā māresi. Hatthī araññahatthī,
assā araññaassā, rathāpi tattheva bhijjantīti idaṃ sandhāya rājā evaṃ vadati.

---------------------------------------------------------------------------------------------
page245.
      Piṇḍāya pāvisīti na idaṃ paṭhamaṃ pāvisi. Itthidassanadivasaṃ sandhāya panetaṃ
vuttaṃ. Devasikaṃpi panesa pavisateva, manussā ca naṃ disvā uttasantipi palāyantipi
dvāraṃpi thakenti, ekacce aṅgulimāloti sutvāva palāyitvā araññaṃ vā pavisanti,
gharaṃ vā pavisitvā dvāraṃ thakenti. Palāyituṃ asakkontā piṭṭhiṃ datvā tiṭṭhanti.
Thero uḷuṅgayāguṃpi kaṭacchubhikkhaṃpi na labhati, piṇḍapātena kilamati. Bahi alabhanto
nagaraṃ sabbasādhāraṇanti nagaraṃ pavisati, yena dvārena pavisati, tattha aṅgulimālo
āgatoti kuṭisahassānaṃ bhijjanakaraṇaṃ hoti. Etadahosīti kāruññappattiyā ahosi.
Ekena ūnamanussasahassaṃ ghātentassa ekadivasaṃpi kāruññaṃ nāhosi, gabbhamuḷhāya
itthiyā dassanamatteneva kathaṃ uppannanti. Pabbajjābalena. Pabbajjābalañhi
etaṃ.
      Tenahīti yasmā te kāruññaṃ uppannaṃ, tasmāti attho. Ariyāya jātiyāti
aṅgulimāla etaṃ tvaṃ mā gaṇha, 1- nesā tava jāti. Gihikālo esa, gihī nāma
pāṇaṃpi hananti, adinnādānādīnipi karonti. Idāni pana te ariyā nāma
jāti. Tasmā tvaṃ "yato ahaṃ bhagini jāto"ti sace evaṃ vattuṃ kukkuccāyasi,
tenahi "ariyāya jātiyā"ti evaṃ visesetvā vadāhīti uyyojesi.
      Taṃ itthiṃ etadavocāti itthīnaṃ gabbhavuṭṭhānaṭṭhānaṃ nāma na sakkā purisena
upasaṅkamituṃ, thero kiṃ karosīti. Aṅgulimālatthero saccakiriyaṃ katvā sotthikaraṇatthāya
āgatoti ārocāpesi. Tato te sāṇiyā parikkhipitvā therassa bahisāṇiyaṃ
pīṭhakaṃ paññāpesuṃ. Thero tattha nisīditvā "yato ahaṃ bhagini sabbaññubuddhassa
ariyāya jātiyā jāto"ti saccakiriyaṃ akāsi, saha saccavacaneneva dhammakarakato
muttaudakaṃ viya dārako nikkhami. Mātuputtānaṃ sotthi ahosi. Idañca pana
parittaṃ na kiñci parissayaṃ maddati, mahāparittaṃ nāmetanti vuttaṃ. Therena
nisīditvā saccakiriyakataṭṭhāne pīṭhakaṃ akaṃsu. Gabbhasammuḷhaṃ tiracchānagatitthiṃpi
ānetvā tattha nisajjāpenti. Tāvadeva sukhena gabbhavuṭṭhānaṃ hoti. Yā dubbalā
hoti na sakkā ānetuṃ, tassā pīṭhakadhovanaudakaṃ netvā sīse siñcanti, taṃ
@Footnote: 1 cha.Ma. gaṇhi

---------------------------------------------------------------------------------------------
page246.
Khaṇaṃyeva gabbhavuṭṭhānaṃ hoti, aññaṃpi rogaṃ vūpasameti. Yāva kappā
tiṭṭhanakapāṭihāriyaṃ kiretaṃ.
      Kiṃ pana bhagavā theraṃ vejjakammaṃ kārāpesīti. Na kārāpesi. Therañhi
disvā manussā bhītā palāyanti. Thero bhikkhāhārena kilamati, samaṇadhammaṃ kātuṃ
na sakkoti. Tassa anuggahena saccakiriyaṃ kāresi. Evaṃ kirassa ahosi "idāni
kira aṅgulimālatthero mettacittaṃ paṭilabhitvā saccakiriyāya manussānaṃ sotthibhāvaṃ
karotīti manussā theraṃ upasaṅkamitabbaṃ maññissanti, tato bhikkhāhārena akilamanto
samaṇadhammaṃ kātuṃ sakkhissatī"ti anuggahena saccakiriyaṃ kāresi. Na hi saccakiriyā
vejjakammaṃ hoti. Therassāpi ca "samaṇadhammaṃ karissāmī"ti mūlakammaṭṭhānaṃ gahetvā
rattiṭṭhānadivāṭṭhāne nisinnassa cittaṃ kammaṭṭhānābhimukhaṃ na gacchati, aṭaviyaṃ
ṭhatvā manussānaṃ ghāṭitaṭṭhānameva pākaṭaṃ hoti. "duggatomhi khuddakaputtomhi
jīvitaṃ me dehi sāmī"ti maraṇabhītānaṃ vacanākāro ca hatthapādavikāro ca āpāthaṃ
āgacchati, so vippaṭisārī hutvā tatova uṭṭhāya gacchati, athassa bhagavā taṃ jātiṃ
abbohārikaṃ katvā eva 1- vipassanaṃ vaḍḍhetvā arahattaṃ gaṇhissatīti ariyāya
jātiyā saccakiriyaṃ kāresi. Eko vūpakaṭṭhotiādi vatthasutte 2- vitthāritaṃ.
      [352] Aññenapi leḍḍukhittoti kākasunakhasūkarādīnaṃ paṭikkamāpanatthāya
samantā parikkhepamatte 3- ṭhāne yena kenaci disābhāgena khitto āgantvā
therasseva kāye patti. Kittake ṭhāne evaṃ hoti.? gaṇṭhikaṃ paṭimuñcitvā piṇḍāya
caritvā paṭinivattetvā yāva gaṇṭhikapaṭimukkaṭṭhānaṃ āgacchati, tāva hoti.
Bhinnena sīsenāti mahācammaṃ chinditvā yāva aṭṭhimariyādāya bhinnena.
      Brāhmaṇāti khīṇāsavabhāvaṃ sandhāyāha. Yassa kho tvaṃ brāhmaṇa kammassa
vipākenāti idaṃ sabhāgadiṭṭhadhammavedanīyakammaṃ sandhāya vuttaṃ. Kammaṃ hi kariyamānameva
tayo koṭṭhāse pūreti. Sattasu cittesu kusalā vā akusalā vā paṭhamajavanacetanā
diṭṭhadhammavedanīyakammaṃ nāma hoti. Taṃ imasmiṃyeva attabhāve vipākaṃ deti, tathā
@Footnote: 1 Ma. katvā etassa, cha. katvāvāyaṃ        2 pāli. vatthūpamasutta...,Ma.mū. 12/70/48
@3 cha.Ma. sarakkhepamatte

---------------------------------------------------------------------------------------------
page247.
Asakkontaṃ ahosi kammaṃ, nāhosi kammavipāko, na bhavissati kammavipāko, natthi
kammavipākoti imassa tikassa vasena ahosikammaṃ nāma hoti. Atthasādhikā
sattamajavanacetanā upapajjavedanīyakammaṃ nāma. Taṃ anantare attabhāve vipākaṃ deti.
Tathā asakkontaṃ vuttanayeneva taṃ ahosikammaṃ nāma hoti. Ubhinnamantare pañca
javanacetanā aparāpariyavedanīyakammaṃ nāma hoti. Taṃ anāgate yadā okāsaṃ labhati,
tadā vipākaṃ deti. Sati saṃsārappavattiyā ahosikammaṃ nāma na hoti. Therassa pana
upapajjavedanīyañca aparāpariyavedanīyañcāti imāni dve kammāni kammakkhayakarena
arahattamaggena samugghāṭitāni, diṭṭhadhammavedanīyaṃ atthi. Taṃ arahattappattassāpi
vipākaṃ detiyeva. Taṃ sandhāya bhagavā "yassa kho tvan"tiādimāha. Tasmā yassa
khoti ettha yādisassa kho tvaṃ brāhmaṇa kammassa vipākenāti evaṃ attho
veditabbo.
      Abbhā muttoti desanāsīsamattametaṃ, abbhā mahikā dhūmo rajo rāhūti
imehi pana upakkilesehi mutto candimā idha adhippeto. Yathā hi evaṃ
nirupakkileso candimā lokaṃ pabhāseti, evaṃ pamādakilesavimutto appamatto bhikkhu
imaṃ attano khandhāyatanadhātulokaṃ pabhāseti, vihatakilesandhakāraṃ karoti.
      Kusalena pithiyyatīti 1- maggakusalena pithiyyati apaṭisandhikaṃ kariyyati. Yuñjati
buddhasāsaneti buddhasāsane kāyena vācāya manasā ca yuttappayutto viharati.
Imā tisso therassa udānagāthā nāma.
      Disā hi meti idaṃ kira thero attano parittāṇākāraṃ karonto āha.
Tattha disā hi meti mama sapattā. Ye maṃ evaṃ upavadanti "yathā mayaṃ aṅgulimālena
māritānaṃ ñātakānaṃ vasena dukkhaṃ vediyāma, evaṃ aṅgulimālopi vediyatū"ti, te
mayhaṃ disā catusaccadhammakathaṃ suṇantūti attho. Yuñjantūti kāyavācāmanehi
yuttappayuttā viharantu. Ye dhammamevādapayanti santoti ye santo sappurisā
dhammaṃyeva ādapenti samādapenti gaṇhāpenti, te manujā  mayhaṃ sapattā bhajantu
sevantu payirupāsantūti attho.
@Footnote: 1 Sī. pithīyatīti, cha.Ma. pīdhīyatīti

---------------------------------------------------------------------------------------------
page248.
      Avirodhappasaṃsīnanti 1- avirodho vuccati mettā, mettāpasaṃsanti 2- attho.
Suṇantu dhammaṃ kālenāti khaṇe khaṇe khantimettāpaṭisaṅkhāsāraṇīyadhammaṃ suṇantu.
Tañca anuvidhīyantūti tañca dhammaṃ anukarontu pūrentu.
      Na hi jātu so mamaṃ hiṃseti yo mayhaṃ diso, so maṃ ekaṃseneva na
hiṃseyya. Aññaṃ vā pana kiñci nanti na kevalaṃ maṃ, aññaṃpi pana kañci puggalaṃ
mā vihiṃsantu mā viheṭhentu. Pappuyya paramaṃ santinti paramaṃ santibhūtaṃ nibbānaṃ
pāpuṇitvā. Rakkheyya tasathāvareti tasā vuccanti sataṇhā, thāvarā nittaṇhā.
Idaṃ vuttaṃ hoti:- yo nibbānaṃ pāpuṇāti, so sabbaṃ tasathāvaraṃ rakkhituṃ samattho
hoti. Tasmā mayhaṃpi sadisā nibbānaṃ pāpuṇanti, 3- evaṃ maṃ ekaṃseneva na
hiṃsissantīti. Imā tisso gāthā attano parittaṃ kātuṃ āha.
      Idāni attanova paṭipattiṃ dīpento udakañhi nayanti nettikātiādimāha.
Tattha nettikāti ye mātikaṃ sodhetvā bandhitabbaṭṭhāne bandhitvā udakaṃ nayanti.
Usukārāti usukārakā. Namayantīti telakañjikena makkhetvā kukkule tāpetvā
unnatunnataṭṭhāne namentā ujuṃ karonti. Tejananti kaṇḍaṃ. Tañhi issāso
tejaṃ karoti, parañca tajjeti, tasmā tejananti vuccati. Attānaṃ damayantīti yathā
nettikā ujumaggena udakaṃ nayanti, usukārā tejanaṃ, tacchakā ca dāruṃ ujuṃ
karonti, evameva paṇḍitā attānaṃ damenti ujukaṃ karonti nibbisevanaṃ
karonti.
      Tādināti iṭṭhāniṭṭhādīsu nibbikārena "pañcahākārehi bhagavā tādi,
iṭṭhāniṭṭhe tādi, vantāvīti tādi, cattāvīti tādi, tiṇṇāvīti tādi,
tanniddesā tādī"ti 4- evaṃ tādilakkhaṇappattena satthāRā. Bhavanettīti bhavarajju,
tañhāyetaṃ nāmaṃ. Tāya hi goṇā viya gīvāyaṃ rajjuyā, sattā hadaye baddhā
tantaṃ bhavaṃ nīyanti, tasmā bhavanettīti vuccati. Phuṭṭho kammavipākenāti maggacetanāya
phuṭṭho. Yasmā hi maggacetanāya kammaṃ paccati vipaccati ḍayhati, parikkhayaṃ gacchati,
tasmā sā kammavipākoti vuttā. Tāya hi phuṭṭhattā esa. Anaṇo nikkileso
@Footnote: 1 Ma.,ka. avirodhappasaṃsananti      2 Ma., ṭīkā. tappasaṃsakāranti, cha.
@mettāpasaṃsakānanti  3 cha.Ma. pāpuṇantu   4 khu. mahā. 29/180,895/138,562 (syā)

---------------------------------------------------------------------------------------------
page249.
Jāto, na dukkhavedanāya anaṇo. Bhuñjāmīti cettha theyyaparibhogo iṇaparibhogo
dāyajjaparibhogo sāmiparibhogoti cattāro paribhogā veditabbā. Tattha dussīlassa
paribhogo theyyaparibhogo nāma. So hi cattāro paccaye thenetvā bhuñjati.
Vuttampi cetaṃ "theyyāya vo bhikkhave raṭṭhapiṇḍo bhutto"ti 1- sīlavato pana
apaccavekkhaṇaparibhogo iṇaparibhogo nāma. Sattannaṃ sekkhānaṃ paribhogo
dāyajjaparibhogo nāma. Khīṇāsavassa paribhogo sāmiparibhogo nāma. Idha kilesaiṇānaṃ
abhāvaṃ sandhāya "anaṇo"ti vuttaṃ, "aniṇo"tipi pāṭho. Sāmiparibhogaṃ sandhāya
"bhuñjāmi bhojanan"ti vuttaṃ.
      Kāmaratisanthavanti duvidhesupi kāmesu taṇhāratisanthavaṃ mā anuyuñjatha mā
karittha. Nayidaṃ dummantitaṃ mamāti yaṃ mayā sammāsambuddhaṃ disvā pabbajissāmīti
mantitaṃ, taṃ mama mantitaṃ na dummantitaṃ. Saṃvibhattesu 2- dhammesūti ahaṃ satthāti
evaṃ loke uppannehi ye dhammā suvibhattā, tesu dhammesu yaṃ seṭṭhaṃ
nibbānaṃ, tadeva ahaṃ upagamaṃ upagato sampatto, tasmā mayhaṃ idaṃ āgamanaṃ
svāgataṃ nāma gatanti. Tisso vijjāti pubbenivāsadibbacakkhuāsavakkhayapaññā. Kataṃ
buddhassa sāsananti yaṃ buddhassa sāsane kattabbakiccaṃ atthi, taṃ sabbaṃ mayā
kataṃ. Tīhi vijjāhi navahi ca lokuttaradhammehi desanaṃ matthakaṃ pāpesīti.
                    Papañcasūdaniyā majjhimanikāyaṭṭhakathāya
                     aṅgulimālasuttavaṇṇanā niṭṭhitā.
                          -------------
                        7. Piyajātikasuttavaṇṇanā
      [353] Evamme sutanti piyajātikasuttaṃ. Tattha neva kammantā paṭibhantīti
na sabbena sabbaṃ paṭibhanti, pakatiniyāmena pana na paṭibhanti. Dutiyapadepi
eseva nayo. Ettha ca na paṭibhātīti na ruccati. Āḷahananti susānaṃ. Aññathattanti
@Footnote: 1 vi. mahāvi. 1/195/126                     2 Sī. savibhattesu, i. paṭibhattesu

---------------------------------------------------------------------------------------------
page250.
Vivaṇṇatāya aññathābhāvo. Indriyāni nāma manoviññeyyā dhammā, patiṭṭhitokāsaṃ
pana sandhāya idaṃ vuttaṃ. Piyajātikāti piyato jāyanti. Piyampabhāvikāti 1- piyato
pabhavanti.
      [355] Sace taṃ mahārājāti tassa atthaṃ asallakkhayamānāpi satthari
saddhāya evaṃ vadati. Cara pireti apehi amhākaṃ pare, anajjhattikabhūteti attho.
Athavā cara pireti parato gaccha, mā idha tiṭṭhātipi attho.
      [356] Dvidhā chetvāti asinā dve koṭṭhāse karonto chinditvā.
Attānaṃ upphālesīti 2- teneva asinā attano udaraṃ phālesi. Yadi hi tassa
sā appiyā bhaveyya, idāni aññaṃ mātugāmaṃ gaṇhissāmīti attānaṃ na ghāteyya.
Yasmā panassa sā piyā ahosi, tasmā paralokepi tāya saddhiṃ samaṅgībhāvaṃ
patthayamāno evamakāsi.
      [357] Piyā te vajirīti evaṃ kirassā ahosi "sacāhaṃ `bhūtapubbaṃ
mahārāja imissāyeva sāvatthiyaṃ aññatarissā itthiyā'tiādikathaṃ katheyyaṃ, `ko
te evaṃ akāsi apehi natthi etan'ti maṃ paṭisedheyya, vattamāneneva naṃ
saññāpessāmī"ti cintetvā evamāha. Vipariṇāmaññathābhāvāti ettha maraṇavasena
vipariṇāmo, kenaci saddhiṃ palāyitvā gamanavasena aññathābhāvo veditabbo.
      Vāsabhāyāti vāsabhā nāma rañño ekā devī, taṃ sandhāyāha.
      Piyā te ahanti kasmā sabbapacchā āha? evaṃ kirassā ahosi "ayaṃ
Rājā mayhaṃ kupito, sacāhaṃ sabbapaṭhamaṃ `piyā te ahan'ti puccheyyaṃ, `na me
tvaṃ piyā, cara pire'ti vadeyya, evaṃ sante kathāpatiṭṭhānaṃ na labhissatī"ti
kathāya patiṭṭhānatthaṃ sabbapacchā pucchi. Kāsikosalesu chaḍḍitabhāvena vipariṇāmo,
paṭirājūnaṃ hatthagamanavasena aññathābhāvo veditabbo.
@Footnote: 1 ka. piyappabhutikāti               2 Sī.,i. opādesīti

---------------------------------------------------------------------------------------------
page251.
      Ācamehīti 1- ācamanodakaṃ dehi. Ācamitvā hatthapāde dhovitvā mukhaṃ
vikkhāletvā satthāraṃ namassitukāmo evamāha. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      piyajātikasuttavaṇṇanā niṭṭhitā.
                           -----------
                        8. Bāhitikasuttavaṇṇanā
      [358] Evamme sutanti bāhitikasuttaṃ. Tattha ekapuṇḍarīkaṃ nāganti
evaṃnāmakaṃ hatthiṃ. Tassa kira phāsukānaṃ upari tālaphalamattaṃ paṇḍaraṭṭhānaṃ atthi,
tenassa ekapuṇḍarīkoti nāmaṃ akaṃsu. Sirivaḍḍhaṃ mahāmattanti paccekahatthiṃ
abhiruhitvā kathāphāsukatthaṃ saddhiṃ gacchantaṃ evaṃnāmakaṃ mahāmattaṃ. Āyasmā noti ettha
noti pucchāya nipāto. Mahāmatto therassa saṅghāṭipattadhāraṇākāraṃ sallakkhetvā "evaṃ
mahārājā"ti āha.
      [359] Opārambhoti 2- opārambhaṃ dosaṃ āropanāraho. Kiṃ pucchāmīti
rājā pucchati. Sundarivatthusmiṃ uppannamidaṃ suttantaṃ pucchāmīti pucchati.
Yañhi mayaṃ bhanteti bhante yaṃ mayaṃ viññūhīti idaṃ padaṃ gahetvā pañhena paripūretuṃ
nāsakkhimhā. Taṃ kāraṇaṃ āyasmatā evaṃ vadantena paripūrituṃ.
      [360] Akusaloti akosallasambhūto. Sāvajjoti sadoso. Sabyāpajjhoti 3-
sadukkho. Dukkhavipākoti idha nissandavipāko kathito. Tassāti tassa evaṃ
attabyābādhādīnaṃ atthāya pavattakāyasamācārassa.
      Sabbākusaladhammapahīno kho mahārāja tathāgato kusaladhammasamannāgatoti
ettha sabbesaṃyeva akusalānaṃ dhammānaṃ pahānaṃ vaṇṇetīti. Āma vaṇṇetīti vutte
yathā pucchā, tathā attho vutto bhaveyya. Evaṃ byākaraṇaṃ pana na bhāriyaṃ.
@Footnote: 1 Sī.,i. ācāmehīti                  2 ṭīkā. opārabbhoti
@3 Ma. sabyāpabajjoti

---------------------------------------------------------------------------------------------
page252.
Appahīnaakusalopi hi pahānaṃ vaṇṇeyya, bhagavā pana pahīnākusalatāya yathākārī
tathāvādīti dassetuṃ evaṃ byākāsi. Sukkapakkhepi eseva nayo.
      [362] Bāhitikāti bāhitiraṭṭhe uṭṭhitavatthassetaṃ nāmaṃ. Soḷasasamā
āyāmenāti āyāmena samasoḷasa hatthā. Aṭṭhasamā vitthārenāti vitthārena
samaaṭṭha hatthā.
      [363] Bhagavato pādāsīti bhagavato niyyādesi. Datvā ca pana gandhakuṭiyaṃ
vitānaṃ katvā bandhi. Tato paṭṭhāya gandhakuṭi bhiyyoso mattāya sobhi. Sesaṃ
sabbattha uttānamevāti. 1- Neyyapuggalassa pana vasena ayaṃ desanā niṭṭhitāti.
                    Papañcasūdaniyā majjhimanikāyaṭṭhakathāya
                      bāhitikasuttavaṇṇanā niṭṭhitā.
                         ---------------
                       9. Dhammacetiyasuttavaṇṇanā
      [364] Evamme sutanti dhammacetiyasuttaṃ. Tattha medāḷupanti 2- nāmametaṃ
tassa, tassa hi nigamassa medavaṇṇā pāsāṇā kirettha uppannā 3- ahesuṃ,
tasmā medāḷupanti saṅkhaṃ gataṃ. Senāsanaṃ panettha aniyataṃ, 4- tasmā na taṃ vuttaṃ.
Nagarakanti evaṃnāmakaṃ sakyānaṃ nigamaṃ. Kenacideva karaṇīyenāti na aññena
karaṇīyena, ayaṃ pana bandhulasenāpatiṃ saddhiṃ dvattiṃsāya puttehi ekadivaseneva
gaṇhathāti āṇāpesi, taṃ divasañcassa bhariyāya mallikāya pañcahi bhikkhusatehi
saddhiṃ bhagavā nimantito, buddhappamukhe bhikkhusaṃghe gharaṃ āgantvā nisinnamatte
"senāpati kālaṅkato"ti sāsanaṃ āharitvā mallikāya adaṃsu. Sā paṇṇaṃ gahetvā
mukhasāsanaṃ pucchi. "raññā ayye senāpati saddhiṃ dvattiṃsāya puttehi
ekappahāreneva gahāpito"ti ārocesuṃ. Mahājanagataṃ 5- mā karitthāti ovaṭṭikāya
@Footnote: 1 cha.Ma. itisaddo na dissati       2 Sī. medalupanti         3 cha.Ma. ussannā
@4 Ma. adassitaṃ                 5 Ma. mahājanaṃ kathaṃ

---------------------------------------------------------------------------------------------
page253.
Paṇṇaṃ katvā bhikkhusaṃghaṃ parivisi. Tasmiṃ samaye ekā sappicāṭi nīharitā, sā
ummāre āhacca bhinnā, taṃ apanetvā aññaṃ āharāpetvā bhikkhusaṃghaṃ parivisi.
      Satthā katabhattakicco kathāsamuṭṭhāpanatthaṃ "sappicāṭiyā bhinnapaccayā na
cintetabban"ti āha. Tasmiṃ samaye mallikā paṇṇaṃ nīharitvā bhagavato purato
ṭhapetvā "bhagavā imaṃ dvattiṃsāya puttehi saddhiṃ senāpatino matasāsanaṃ, ahaṃ
etaṃpi na cintayāmi, sappicāṭipaccayā kiṃ cintessāmīti 1- āha. Bhagavā
"mallike mā cintayi, anamatagge saṃsāre nāma vattamānānaṃ hoti etan"ti
aniccatādipaṭisaṃyuttaṃ dhammakathaṃ katvā agamāsi. Mallikā dvattiṃsa suṇisāyo
pakkosāpetvā ovādaṃ adāsi. Rājā mallikaṃ pakkosāpetvā "senāpatino amhākaṃ
antare bhinnadoso 2- atthi natthī"ti pucchi. Natthi sāmīti. So tassā vacanena tassa
niddosabhāvaṃ ñatvā vippaṭisārī balavadomanassaṃ uppādesi, so "evarūpaṃ nāma
adosakārakaṃ maṃ sambhāvayitvā āgataṃ sahāyakaṃ vināsesin"ti tato paṭṭhāya
pāsāde vā nāṭakesu vā rajjasukhesu vā cittassādaṃ alamāno tattha tattha
vicarituṃ āraddho. Etadevassa 3- kiccaṃ ahosi. Idaṃ sandhāya vuttaṃ "kenacideva
karaṇīyenā"ti. Dīghaṃ kārāyananti dīghakārāyano nāma bandhulamallasenāpatissa
bhāgineyyo "etassa me mātulo adosakārako nikkāraṇena ghātito"ti raññā
senāpatiṭṭhāne ṭhapito. Taṃ sandhāyetaṃ vuttaṃ. Mahaccarājānubhāvenāti mahatā
rājānubhāvena, dharaṇītalaṃ bhindanto viya sāgaraṃ parivattento viya vicittavesasobhena
mahatā balakāyenāti attho. Pāsādikānīti  dassaneneva saha rañjanakāni 4-
pasādanīyānīti tasseva vevacanaṃ. Athavā pāsādikānīti pasādajanakāni 5- appasaddānīti
nissaddāni. Appanigghosānīti avibhāvitaṭṭhena nigghosena rahitāni. Vijanavātānīti
vigatajanavātāni. Manussarāhasseyyakānīti manussānaṃ rahassakammānucchavikāni,
rahassamantaṃ mantentānaṃ anurūpānīti attho. Paṭisallānasāruppānīti
nilīyanamānabhāvassa ekībhāvassa anucchavikāni. Yattha sudaṃ mayanti na tena tattha bhagavā
@Footnote: 1 cha.Ma. cinteyyāmīti        2 Sī. cittakoso        3 cha.Ma. etadeva
@4 ka. pasādajanakāni            5 Sī., ka. dassanīyāni

---------------------------------------------------------------------------------------------
page254.
Payirupāsitapubbo, tādisesu pana payirupāsitapubbo, tasmā yādisesu sudaṃ mayanti
ayamettha attho.
      Atthi mahārājāti paṇḍito senāpati "rājā bhagavantaṃ mamāyatī"ti
jānāti, so sace maṃ rājā "kahaṃ bhagavā"ti vadeyya, adandhāyantena ācikkhituṃ
yuttanti carapurise payojetvā bhagavato nivāsanaṭṭhānaṃ ñatvāva viharati. Tasmā
evamāha. Ārāmaṃ pāvisīti bahinigame khandhāvāraṃ bandhāpetvā kārāyanena
saddhiṃ pāvisi.
      [366] Vihāroti gandhakuṭiṃ sandhāyāhaṃsu. Āḷindanti pamukhaṃ. Ukkāsitvāti
ukkāsitasaddaṃ katvā. Aggaḷanti kavāṭaṃ. Ākoṭehīti agganakhena īsakaṃ
kuñcikacchiddasamīpe koṭehīti vuttaṃ hoti. Dvāraṃ kira atiupari amanussā,
atiheṭṭhā dīghajātikā koṭenti. Tathā akoṭetvā majjhe chiddasamīpe koṭetabbaṃ, idaṃ
dvārakoṭṭhakavattanti dīpentā vadanti. Tatthevāti bhikkhūhi vuttaṭṭhāneyeva.
Khaggañca uṇhīsañcāti desanāmattametaṃ,
             vālavījanimuṇhīsaṃ           khaggaṃ chattañcupāhanaṃ
             oruyha rājā yānamhā    ṭhapayitvā paṭicchadanti
      āgatāni pana pañcapi rājakakudhabhaṇḍāni adāsi. Kasmā pana adāsīti.
Atigaruno sammāsambuddhassa santikaṃ uddhatavesena gantuṃ na yuttanti ca, ekakova
upasaṅkamitvā attano rucivasena sammodissāmi cāti. Pañcasu hi rājakakudhabhaṇḍesu
nivattitesu tvaṃ nivattāti vattabbaṃ na hoti, sabbe sayameva nivattanti. Iti
imehi dvīhi kāraṇehi adāsi. Rahāyatīti rahassaṃ karoti niggūhati. Ayaṃ kirassa
adhippāyo "pubbepi ayaṃ rājā samaṇena gotamena saddhiṃ catukkaṇṇamantaṃ
mantetvā mayhaṃ mātulaṃ saddhiṃ dvattiṃsāya puttehi gaṇhāpesi, idānipi
catukkaṇṇamantaṃ mantetukāmo, kacci nu kho maṃ gaṇhāpessatī"ti. Evaṃ kopavasenassa
etadahosi.

---------------------------------------------------------------------------------------------
page255.
      Vivari bhagavā dvāranti na bhagavā uṭṭhāya dvāraṃ vivari, vivaratūti pana
hatthaṃ pasāresi. Tato "bhagavā tumhehi anekesu kappakoṭīsu dānaṃ dadamānehi
na sahatthā dvāravivaraṇakammaṃ katan"ti sayameva davāraṃ vivaṭaṃ. Taṃ pana yasmā
bhagavato manena vivaṭaṃ, tasmā "vivari bhagavā dvāran"ti vattuṃ vaṭṭati. Vihāraṃ
pavisitvāti gandhakuṭiṃ pavisitvā. Tasmiṃ pana paviṭṭhamatteyeva kārāyano pañca
rājakakudhabhaṇḍāni gahetvā khandhāvāraṃ gantvā viḍūḍabhaṃ 1- āmantesi "../../bdpicture/chattaṃ
samma ussāpehī"ti. Mayhaṃ pitā kiṃ gatoti. Pitaraṃ mā puccha, sace tvaṃ na
ussāpesi, taṃ gaṇhitvā ahaṃ ussāpemīti. "ussāpemi sammā"ti sampaṭicchi.
Kārāyano rañño ekaṃ assañca asiñca ekameva ca paricārikaṃ itthiṃ ṭhapetvā "sace
rājā jīvitena atthiko, mā āgacchatū"ti vatvā viḍūḍabhassa chattaṃ ussāpetvā
taṃ gahetvā sāvatthimeva gato.
      [367] Dhammanvayoti paccakkhañāṇasaṅkhātassa dhammassa anunayo anumānaṃ,
anubuddhīti attho. Idāni yenassa dhammanvayena "sammāsambuddho bhagavā"tiādi
hoti, taṃ dassetuṃ idha panāhaṃ bhantetiādimāha. Tattha āpāṇakoṭikanti pāṇoti
jīvitaṃ, taṃ mariyādaṃ 2- anto karitvā, maraṇasamayepi carantiyeva, taṃ na vītikkamantīti
vuttaṃ hoti. "apāṇakoṭikan"tipi pāṭho, ājīvapariyantanti 3- attho. Yathā ekacce
jīvitahetu atikkamantā pāṇakoṭikaṃ 4- katvā caranti, na evanti attho.
Ayaṃpi kho me bhanteti buddhasubuddhatāya dhammasvākkhātatāya saṃghasupaṭipannatāya
ca etaṃ evaṃ hoti, evaṃ hi me bhante ayaṃ bhagavati dhammanvayo hotīti dīpeti.
Eseva nayo sabbattha.
      [369] Na viya maññe cakkhuṃ bandhanteti cakkhuṃ abandhante viya.
Apāsādikaṃ hi disvā puna olokanakiccaṃ na hoti, tasmā so cakkhuṃ na bandhati
nāma. Pāsādikaṃ disvā punappunaṃ olokanakiccaṃ hoti, tasmā so cakkhuṃ bandhati
nāma. Ime ca apāsādikā, tasmā evamāha. Bandhukarogo noti kularogo 5-
@Footnote: 1 cha.Ma. viṭūṭabhaṃ      2 Sī.,ka. pāṇakoṭiṃ jīvitamariyādaṃ
@3 cha.Ma. ājīvitapariyantanti     4 Sī. ka. na pāṇakoṭikaṃ
@5 Ma. bandhukaroginoti kularogā

---------------------------------------------------------------------------------------------
page256.
Amhākaṃ kule jātā evarūpā hontīti vadanti. Uḷāranti mahesakkhaṃ. Pubbenāparanti
pubbato aparaṃ visesaṃ. Tattha ca 1- kasiṇaparikammaṃ katvā samāpattiṃ nibbattento
uḷāraṃ pubbe 2- visesaṃ sañjānāti nāma, samāpattiṃ padaṭṭhānaṃ katvā vipassanaṃ
vaḍḍhetvā arahattaṃ gaṇhanto uḷāraṃ pubabato aparaṃ visesaṃ sañjānāti nāma.
      [370] Ghātetāyaṃ vā ghātetunti ghātetabbayuttakaṃ ghātetuṃ. Jāpetāyaṃ
vā jāpetunti dhanena vā jāpetabbayuttakaṃ jāpetuṃ jānituṃ adhanaṃ kātuṃ.
Pabbājetāyaṃ vā pabbājetunti raṭṭhato vā pabbājetabbayuttakaṃ pabbājetuṃ.
      [373] Isidattapurāṇāti 3- isidatto ca purāṇo ca. Tesu eko
brahmacārī, eko sadārasantuṭṭho. Mamabhattāti mama santakaṃ bhattaṃ etesanti
mamabhattā. Mamayānāti mama santakaṃ yānaṃ etesanti mamayānā. Jīvitaṃ 4- dātāti
jīvitavuttiṃ dātā. Vīmaṃsamānoti upaparikkhamāno.
      Tadā kira rājā niddaṃ anokkantova okkanto viya hutvā nipajji.
Atha te thapatayo "katarasmiṃ disābhāge bhagavā"ti pucchitvā "asukasmiṃ nāmā"ti
sutvā mantayiṃsu "yena sammāsambuddho, tena sīse kate rājā pādato hoti.
Yena rājā, tena sīse kate satthā pādato hoti, kiṃ karissāmā"ti. Tato
nesaṃ etadahosi "rājā kuppamāno yaṃ amhākaṃ deti, taṃ acchindeyya. Na kho
pana mayaṃ sakkoma jānamānā satthāraṃ pādato kātun"ti rājānaṃ pādato katvā
nipajjiṃsu. Taṃ sandhāya ayaṃ rājā evamāha.
      [374] Pakkāmīti gandhakuṭito nikkhamitvā kārāyanassa ṭhitaṭṭhānaṃ gato,
taṃ tattha adisvā khandhāvāraṭṭhānaṃ gato, tatthāpi aññaṃ adisvā taṃ itthiṃ
pucchi. Sā sabbaṃ pavuttiṃ ācikkhi. Rājā "na idāni mayā ekakena tattha
gantabbaṃ, rājagahaṃ gantvā bhāgineyyena saddhiṃ āgantvā mayhaṃ rajjaṃ
gaṇhissāmī"ti rājagahaṃ gacchanto antarāmagge kaṇājakabhattañceva bhuñji,
bahalaudakañca pivi. Tassa sukhumālapakatikassa āhāro na sammāpariṇāmi so rājagahaṃ
@Footnote: 1 cha.Ma. ca-saddo na dissati           2 Ma. pubbena
@3 Ma.,ka. isidantapurāṇāti            4 cha. jīvikāya

---------------------------------------------------------------------------------------------
page257.
Pāpuṇantopi vikāle dvāresu pihitesu pāpuṇi. "ajja sālāyaṃ sayitvā sve
mayhaṃ bhāgineyyaṃ passissāmī"ti bahinagare sālāya nipajji. Tassa rattibhāge
uṭṭhānāni pavattiṃsu, katipayavāre bahi nikkhami. Tato paṭṭhāya padasā gantuṃ
asakkonto tassā itthiyā aṅke nipajjitvā balavapaccūse kālamakāsi. Sā
tassa matabhāvaṃ ñatvā "dvīsu raṭṭhesu 1- rajjaṃ kāretvā idāni parassa bahinagare
anāthasālāya anāthakālakiriyaṃ katvā nipanno mayhaṃ sāmi kosalarājā"tiādīni
vadamānā uccāsaddena paridevituṃ ārabhi. Manussā sutvā rañño ārocesuṃ.
Rājā āgantvā disvā sañjānitvā āgatakāraṇaṃ ñatvā mahāparihārena
sarīrakiccaṃ karitvā "viḍūḍabhaṃ gaṇhissāmī"ti bheriñcārāpetvā 2- balakāyaṃ
sannipātesi. Amaccā pādesu nipatitvā "sace deva tumhākaṃ mātulo arogo
assa, tumhākaṃ gantuṃ yuttaṃ bhaveyya, idāni pana viḍūḍabhopi tumhe nissāya
chattaṃ ussāpetuṃ arahatiyevā"ti saññāpetvā nivāresuṃ.
      Dhammacetiyānīti dhammassa cittīkāravacanāni. Tīsu hi ratanesu yattha  katthaci
cittīkāre kate sabbattha katoyeva hoti, tasmā bhagavati cittīkāre kate dhammopi
katova hotīti bhagavā "dhammacetiyānī"ti āha. Ādibrahmacariyakānīti
maggabrahmacariyassa ādibhūtāni, pubbabhāgapaṭipattibhūtānīti attho. Sesaṃ sabbattha
uttānamevāti.
                   Papañcasūdaniyā majjhimanikāyaṭṭhakathāya
                     dhammacetiyasuttavaṇṇanā niṭṭhitā.
                          -------------
@Footnote: 1 cha.Ma. rajjesu               2 cha.Ma. bheriṃ carāpetvā

---------------------------------------------------------------------------------------------
page258.
                       10. Kaṇṇakatthalasuttavaṇṇanā
      [375] Evamme sutanti kaṇṇakatthalasuttaṃ. Tattha udaññāyanti 1-
udaññāti 2- tassa raṭṭhassapi nagarassapi etadeva nāmaṃ, bhagavā udaññānagaraṃ
upanissāya viharati. Kaṇṇakatthale migadāyeti tassa nagarassa avidūre kaṇṇakatthalaṃ
nāma eko ramaṇīyo bhūmibhāgo atthi, so migānaṃ abhayatthāya dinnattā migadāyoti
vuccati, tasmiṃ kaṇṇakatthale migadāye kenacideva karaṇīyenāti na aññena,
anantarasutte vuttakaraṇīyena. 3- Somā ca bhaginī sakulā ca bhaginīti imā dve
bhaginiyo rañño pajāpatiyo. Bhattābhihāreti bhattaṃ abhiharaṇaṭṭhāne. Rañño
bhuñjanaṭṭhānaṃ hi sabbāpi orodhā kaṭacchuādīni gahetvā rājānaṃ upaṭṭhātuṃ
gacchanti, tāpi tatheva agamaṃsu.
      [376] Kiṃ pana mahārājāti kasmā evamāha? rañño garahaparimocanatthaṃ.
Evaṃ hi parisā cinteyya 4- "ayaṃ rājā āgacchamānova mātugāmānaṃ sāsanaṃ
āroceti, mayaṃ attano dhammatāya bhagavantaṃ daṭṭhuṃ āgatoti maññāma, ayaṃ pana
mātugāmānaṃ sāsanaṃ gahetvā āgato, mātugāmadāso maññe, esa pubbepi imināva
kāraṇena āgacchatī"ti. Pucchito pana so attano āgamanakāraṇaṃ kathessati,
evamassa ayaṃ garahā na uppajjissatīti garahamocanatthaṃ evamāha.
      [378] Abbhudāhāsīti kathesi. Sakideva sabbaṃ ñassati sabbaṃ dakkhitīti
yo ekāvajjanena ekacittena atītānāgatapaccuppannaṃ sabbaṃ ñassati vā
dakkhiti vā, so natthīti attho. Ekena hi cittena atītaṃ sabbaṃ jānissāmīti
āvajjitvāpi atītaṃ sabbaṃ jānituṃ na sakkā, ekadesameva jānāti. Anāgatapaccuppannaṃ
pana tena cittena sabbeneva sabbaṃ na jānātīti. Esa nayo itaresu. Evaṃ
ekacittavasenāyaṃ pañho kathito. Heturūpanti hetusabhāvaṃ kāraṇajātikaṃ. Saheturūpanti
sakāraṇajātikaṃ. Samparāyikāhaṃ bhanteti samparāyaguṇaṃ ahaṃ bhante pucchāmi.
@Footnote: 1 cha.Ma. uruññāyanti                   2 cha.Ma. uruññāti, evamuparipi
@3 cha.Ma. vuttakaraṇīyeneva                4 Ma. cinteyyuṃ

---------------------------------------------------------------------------------------------
page259.
      [379] Pañcimānīti imasmiṃ sutte pañca padhāniyaṅgāni lokuttaramissakāni
kathitāni. Kavalaṅgaṇavāsicūḷasamuddatthero 1- pana "tumhākaṃ bhante kiṃ
ruccatī"ti vutte "mayhaṃ lokuttarānevāti ruccatī"ti āha. Padhānavemattatanti
padhānanānattaṃ. Aññādisameva hi puthujjanassa padhānaṃ, aññādisaṃ sotāpannassa,
aññādisaṃ sakadāgāmino, aññādisaṃ anāgāmino, aññādisaṃ arahato,
aññādisaṃ asītimahāsāvakānaṃ, aññādisaṃ dvinnaṃ aggasāvakānaṃ, aññādisaṃ
paccekabuddhānaṃ, aññādisaṃ sabbaññubuddhānaṃ. Puthujjanassa padhānaṃ sotāpannassa
padhānaṃ na pāpuṇāti .pe. Paccekabuddhassa padhānaṃ sabbaññubuddhassa padhānaṃ
na pāpuṇāti. Imamatthaṃ sandhāya "padhānavemattataṃ vadāmī"ti āha. Dantakāraṇaṃ
gaccheyyunti  yaṃ akūṭkaraṇaṃ, anavacchindanaṃ, dhurassa 2- acchindananti dantesu
kāraṇaṃ dissati, taṃ kāraṇaṃ upagaccheyyunti attho. Dantabhūminti dantehi
gantabbabhūmiṃ. Assaddhotiādīsu puthujjanasotāpannasakadāgāmianāgāmino cattāropi
assaddhā nāma. Puthujjano hi sotāpannassa saddhaṃ appattoti assaddho, sotāpanno
sakadāgāmissa, sakadāgāmī anāgāmissa, anāgāmī arahato saddhaṃ appattoti
assaddho. Ābādho arahatopi uppajjatīti pañcapi bahvābādhā nāma honti.
Ariyasāvakassa pana saṭho māyāvīti nāmaṃ natthi. Teneva thero "pañcaṅgāni
lokuttarāni kathitānīti mayhaṃ ruccatī"ti āha. Assakhaluṅkasuttante pana
"tayo ca bhikkhave assakhaluṅke tayo ca parisakhaluṅke desessāmī"ti 3- ettha
ariyasāvakassāpi sambodhināmaṃ āgataṃ, tassa vasena lokuttaramissakā kathitāti
vuttaṃ. Puthujjano pana sotāpattimaggavīriyaṃ asampatto .pe. Anāgāmī
arahattamaggavīriyaṃ asampattoti. Kusitopi assaddho viya cattāro ca honti, tathā
duppañño.
      Evaṃ panettha opammasaṃsandanaṃ veditabbaṃ:- adantahatthiādayo viya hi
maggapadhānarahito puggalo. Dantahatthiādayo viya maggapadhānavā. Yathā adantahatthiādayo
@Footnote: 1 cha.Ma. kathinaṅgaṇavāsīcūḷasamuddatthero      2 Ma., ka. dhurāya
@3 aṅ. tika. 20/141/280

---------------------------------------------------------------------------------------------
page260.
Kūṭākāraṃ akatvā avicchinditvā dhuraṃ apātetvā dantagamanaṃ vā gantuṃ
dantabhūmiṃ vā pattuṃ na sakkonti, evameva 1- maggapadhānarahito maggapadhānavatā
pattabbaṃ pāpuṇituṃ nibbattetabbaṃ guṇaṃ nibbattetuṃ na sakkoti. Yathā pana
dantahatthiādayo kūṭākāraṃ akatvā avicchinditvā dhuraṃ apātetvā dantagamanaṃ
vā gantuṃ dantabhūmiṃ vā pattuṃ sakkonti, evameva maggapadhānavā maggapadhānavatā
pattabbaṃ pāpuṇituṃ nibbattetabbaṃ guṇaṃ nibbattetuṃ sakkoti, idaṃ vuttaṃ hoti
"sotāpattimaggapadhānavā sotāpattimaggapadhānavatā pattokāsaṃ pāpuṇituṃ
nibbattetabbaguṇaṃ nibbattetuṃ sakkoti .pe. Arahattamaggapadhānavā
arahattamaggapadhānavatā pattokāsaṃ pāpuṇituṃ nibbattetabbaguṇaṃ nibbattetuṃ
sakkotī"ti.
      [380] Sammappadhānāti maggapadhānena sammappadhānā. Na kiñci nānākaraṇaṃ
vadāmi yadidaṃ vimuttiyā vimuttānanti yaṃ ekassa phalavimuttiyā itarassa
phalavimuttiṃ ārabbha nānākaraṇaṃ vattabbaṃ siyā, taṃ na kiñci vadāmīti attho.
Acciyā vā accinti acciyā vā accimhi. Sesapadadvayepi eseva nayo, bhummatthe
hi etaṃ upayogavacanaṃ. Kiṃ pana tvaṃ mahārājāti mahārāja kiṃ tvaṃ "santi devā
cātummahārājikā, santi devā tāvatiṃsā .pe. Santi devā paranimmitavattino,
santi devā taduttarin"ti 2- evaṃ devānaṃ atthibhāvaṃ na jānāsi, yena evaṃ
vadehīti. Tato atthibhāvaṃ jānāmi, manussalokaṃ pana āgacchanti nāgacchantīti
idaṃpucchanto yadi vā te bhantetiādimāha. Sabyāpajjhāti sadukkhā,
samucchedappahānena appahīnacetasikadukkhā. Āgantāroti upapattivasena āgantāro.
Abyāpajjhāti samucchinnadukkhā. Anāgantāroti upapattivasena anāgantāro.
      [381] Pahotīti sakkoti. Rājā hi puññavantaṃpi lābhasakkārasampannaṃ
yathā na koci upasaṅkamati, evaṃ karonto tamhā ṭhānā cāvetuṃ sakkoti.
Apuññavantaṃpi sakalagāmaṃ piṇḍāya caritvā yāpanamattaṃ alabhantaṃ yathā
lābhasakkārasampanno hoti, evaṃ karonto tamhā ṭhānā cāvetuṃ sakkoti.
Brahmacariyavantaṃpi itthīhi saddhiṃ sampayojetvā sīlavināsaṃ pāpento balakkārena vā
@Footnote: 1 cha.Ma. evamevaṃ, evamuparipi                  2 cha.Ma. tatuttarinti

---------------------------------------------------------------------------------------------
page261.
Uppabbājento tamhā ṭhānā cāvetuṃ sakkoti. Abrahmacariyavantaṃpi sampannakāmaguṇaṃ
amaccaṃ bandhanāgāraṃ pavesetvā itthīnaṃ mukhaṃpi passituṃ adento tamhā ṭhānā
cāveti nāma. Raṭṭhato pana yaṃ icchati, taṃ pabbājeti nāma.
      Dassanāyapi nappahontīti kāmāvacare tāva abyāpajjhe deve sabyāpajjhā
devā cakkhuviññāṇadassanāyapi nappahonti. Kasmā? arahato tattha ṭhānābhāvato.
Rūpāvacare pana ekavimānasmiṃyeva 1- tiṭṭhanti ca nisīdanti cāti
cakkhuviññāṇadassanāya pahonti, etehi diṭṭhaṃ pana sallakkhitaṃ paṭividdhaṃ salakkhaṇaṃ 2-
daṭṭhuṃ sallakkhituṃ paṭivijjhituṃ na sakkontīti ñāṇacakkhunā 3- dassanāya nappahonti,
uparideve ca cakkhuviññāṇadassanenāpīti.
      [382] Ko nāmo ayaṃ bhanteti rājā theraṃ jānantopi ajānanto viya
pucchati. Kasmā? pasaṃsitukāmatāya. Ānandarūpoti ānandasabhāvo. Brahmapucchāpi
vuttanayeneva veditabbā. Athakho aññataro purisoti sā kira kathā viḍūḍabheneva
kathitā, te "tayā kathitā, tayā kathitā"ti kupitā aññamaññaṃ imasmiṃyeva ṭhāne
attano attano balakāyaṃ uṭṭhāpetvā kalahaṃpi kareyyunti nivāraṇatthaṃ so
rājapuriso etadavoca. Sesaṃ sabbattha uttānamevati. Ayaṃ pana desanā
neyyapuggalassa vasena niṭṭhitāti.
                    Papañcasūdaniyā majjhimanikāyaṭṭhakathāya
                     kaṇṇakatthalasuttavaṇṇanā niṭṭhitā.
                       Catutthavaggavaṇṇanā niṭṭhitā.
                          ------------
@Footnote: 1 Sī. ekavimānasmiṃ ye      2 cha.Ma. lakkhaṇaṃ          3 Ma. viññāṇacakkhunā

---------------------------------------------------------------------------------------------
page262.
                          5. Brāhmaṇavagga
                        1. Brahmāyusuttavaṇṇanā
      [383] Evamme sutanti brahmāyusuttaṃ. Tattha mahatā bhikkhusaṃghena saddhinti
mahatāti guṇamahattenapi mahatā, saṅkhyāmahattenapi. So hi bhikkhusaṃgho 1- guṇehipi
mahā ahosi appacchatādiguṇasamannāgatattā, saṅkhyāyapi mahā pañcasatasaṅkhyatattā.
Bhikkhūnaṃ saṃghena bhikkhusaṃghena, diṭṭhisīlasāmaññasaṅghātasaṅkhātena samaṇagaṇenāti attho.
Saddhinti ekato. Pañcamattehi bhikkhusatehīti pañca mattā etesanti pañcamattāni.
Mattāti pamāṇaṃ vuccati, tasmā yathā bhojane mattaññūti vutte bhojane mattaṃ
jānāti pamāṇaṃ jānātīti attho hoti, evamidhāpi tesaṃ bhikkhusatānaṃ pañcamattā
pañcapamāṇanti evamattho daṭṭhabbo. Bhikkhūnaṃ satāni bhikkhusatāni. Tehi pañcamattehi
bhikkhusatehi.
      Vīsavassasatikoti vīsādhikavassasatiko. Tiṇṇaṃ vedānanti iruvedayajuvedasāmavedānaṃ.
Oṭṭhapahatakaraṇavasena pāraṃ gatoti pāragū. Saha nighaṇḍunā ca keṭubhena
ca sanighaṇḍubheṭubhānaṃ, nighaṇḍūti nāmanighaṇḍurukkhādīnaṃ 2- vevacanappakāsakaṃ satthaṃ.
Keṭubhanti kiriyākappavikappo kavīnaṃ upakārāya 3- satthaṃ. Saha akkharappabhedena
sakkharappabhedānaṃ. Akkharappabhedoti sikkhā ca nirutti ca. Itihāsapañcamānanti
āthabbaṇavedaṃ catutthaṃ katvā "itiha āsa itiha āsā"ti īdisavacanappaṭisaṃyutto
purāṇakathāsaṅkhāto itihāso pañcamo etesanti itihāsapañcamā, tesaṃ
itihāsapañcamānaṃ. Padañca tadavasesañca byākaraṇaṃ adhīyati pavedeti cavati padako
veyyākaraṇo. Lokāyatanti 4- vuccati vitaṇḍavādasatthaṃ. Mahāpurisalakkhaṇanti
mahāpurisānaṃ buddhādīnaṃ lakkhaṇadīpakaṃ dvādasasahassaganthappamāṇaṃ satthaṃ, yattha
@Footnote: 1 cha.Ma. bhikkhusaṃghe              2 su.vi. 1/526/222
@3 upakārāvahaṃ, su.vi. 1/256/222     4 cha.Ma. itisaddo na disasati

---------------------------------------------------------------------------------------------
page263.
Soḷasasahassagāthāparimāṇāya buddhamantā nāma ahesuṃ, yesaṃ vasena "iminā lakkhaṇena
samannāgatā buddhā nāma honti, iminā paccekabuddhā nāma honti, iminā
dve aggasāvakā, asītimahāsāvakā, buddhamātā, buddhapitā, aggupaṭṭhāko,
aggupaṭṭhāyikā, rājā cakkavattī"ti ayaṃ viseso ñāyati. Anavayoti imesu
lokāyatamahāpurisalakkhaṇesu anūno paripūrikārī, avayo na hotīti vuttaṃ hoti.
Avayo nāma yo tāni atthato ca ganthato ca sandhāretuṃ na sakkoti. Assosi
khotiādīsu yaṃ vattabbaṃ siyā, taṃ sāleyyakasutte 1- vuttameva.
      [384] Ayaṃ tātāti ayaṃ mahallakatāya gantuṃ asakkonto māṇavaṃ
āmantetvā evamāha. Apica esa brāhmaṇo cintesi "imasmiṃ loke `ahaṃ
buddho ahaṃ buddho'ti uggatassa nāmaṃ gahetvā bahū janā vicaranti, tasmā
na me anussavamatteneva upasaṅkamituṃ yuttaṃ. Ekaccaṃ hi upasaṅkamantassa apakkamanaṃpi
garu hoti, anatthopi uppajjati. Yannūnāhaṃ mama antevāsikaṃ pesetvā `buddho
vā no vā'ti jānitvā upasaṅkameyyan"ti, tasmā māṇavaṃ āmantetvā "ayaṃ
tātā"tiādimāha. Taṃ bhavantanti tassa bhoto. Tathā santaṃyevāti tathā satoyeva.
Idaṃ hi itthambhūtākhyānatthe upayogavacanaṃ. Yathā kathaṃ panāhaṃ bhoti ettha kathaṃ
panāhaṃ bho taṃ bhavantaṃ gotamaṃ jānissāmi, yathā sakkā so ñātuṃ, tathā me
ācikkhāti attho. Yathāti vā nipātamattamevetaṃ. Kathanti ayaṃ ākārapucchā,
kenākārenāhaṃ bhavantaṃ gotamaṃ jānissāmīti attho.
      Evaṃ vutte kira naṃ upajjhāyo "kiṃ tvaṃ tāta paṭhaviyaṃ ṭhito paṭhaviṃ na
passāmīti viya candimasūriyānaṃ obhāse ṭhito candimasūriye na passāmīti viya
vadasī"tiādīni vatvā jānanākāraṃ dassento āgatāni kho tātātiādimāha.
Tattha mantesūti vedesu. Tathāgato kira uppajjissatīti paṭikacceva suddhāvāsā
devā  vedesu lakkhaṇāni pakkhipitvā "buddhamantā nāma ete"ti brāhmaṇavesena
vede vācenti "tadanusārena mahesakkhā sattā tathāgataṃ jānissantī"ti.
@Footnote: 1 Ma.mū. 12/439/387 cūḷayamakavagga

---------------------------------------------------------------------------------------------
page264.
Tena pubbe vedesu mahāpurisalakkhaṇāni āgacchanti. Parinibbute pana
tathāgate anukkamena antaradhāyanti, tena etarahi natthi. Mahāpurisassāti
paṇidhisamādānañāṇakaruṇādiguṇamahato purisassa. Dveyeva gatiyoti dveeva niṭṭhā.
Kāmañcāyaṃ gatisaddo "pañca kho imā sāriputta gatiyo"tiādīsu 1- bhavabhede vattati,
"gati migānaṃ pavanan"tiādīsu 2- nivāsanaṭṭhāne, "evaṃ adhimattagatimanto"tiādīsu 3-
paññāya, "gatigatan"tiādīsu visajjabhāve, 4- idha pana niṭṭhāyaṃ vattatīti veditabbo.
Tattha kiñcāpi yehi samannāgato rājā hoti, na teheva buddho hoti,
jātisāmaññato pana tāniyeva tānīti vuccanti. Tena vuttaṃ "yehi samannāgatassā"ti.
Sace agāraṃ ajjhāvasatīti yadi agāre vasati, rājā hoti cakkavattīti. 5- Catūhi
acchariyadhammehi saṅgahavatthūhi ca lokaṃ rañjanato rājā. Cakkaratanaṃ vatteti, catūhi
sampatticakkehi vatteti, tehi ca paraṃ vatteti, parahitāya ca iriyāpathacakkānaṃ
vatto etasmiṃ atthīti cakkavattī. Ettha ca rājāti sāmaññaṃ, cakkavattīti visesanaṃ.
Dhammena caratīti dhammiko, ñāyena samena vattatīti attho. Dhammena rajjaṃ labhitvā
rājā jātoti dhammarājā. Parahitadhammakaraṇena vā dhammiko, attahitadhammakaraṇena
dhammarājā. Caturantāya issaroti cāturanto, catusamuddantāya catubbidhadīpabhūsitāya
ca paṭhaviyā issaroti attho. Ajjhattaṃ kopādipaccatthike bahiddhā ca sabbarājāno
vijesīti vijitāvī. Janapadatthāvariyappattoti janapade bhāvarabhāvaṃ dhuvabhāvaṃ patto,
na sakkā kenaci cāletuṃ, janapado vā tamhi thāvariyappatto anussukko 6-
sakammanirato 7- acalo asampavedhīti janapadatthāvariyappatto. Seyyathidanti nipāto,
tassa tāni katamānīti attho. Cakkaratanantiādīsu cakkañca taṃ ratijananaṭṭhena
ratanañcāti cakkaratanaṃ. Eseva nayo sabbattha.
      Imesu pana ratanesu ayaṃ cakkavattirājā cakkaratanena ajitaṃ jināti,
hatthiassaratanehi vijite yathāsukhaṃ anuvicarati, pariṇāyakaratanena vijitamanurakkhati, sesehī
upabhogasukhamanubhavati. Paṭhamena cassa ussāhasattiyogo, hatathiassagahapatiratanehi
@Footnote: 1 Ma.mū. 12/153/113 mahāsīhanādasutta    2 vi.pa. 8/339/315 gāthāsaṅgaṇika
@3 Ma.mū. 12/161/125 mahāsīhanādasutta    4 Ma. visaddabhāve, cha, visaṭabhāve
@5 cha.Ma. cakkavatti    6 su.vi. 1/258/225 ambaṭṭhamāṇavaka   7 Ma. sakammaniyato

---------------------------------------------------------------------------------------------
page265.
Pabhusattiyogo, pacchimena mantasattiyogo suparipuṇṇo hoti, itthimaṇiratanehi
tividhasattiyogaphalaṃ. So itthimaṇiratanehi bhogasukhamanubhavati, sesehi issariyasukhaṃ.
Visesatopassa 1- purimāni tīṇi adosakusalamūlajanitakammānubhāvena sampajjanti,
majjhimāni alobhakusalamūlajanitakammānubhāvena, pacchimakaṃ 2-
amohakusalamūlajanitakammānubhāvenāti veditabbaṃ. Ayamettha saṅkhepo, vitthāro pana
bojjhaṅgasaṃyutte ratanasuttassa 3- upadesato gahetabbo. Apica bālapaṇḍitasuttepi 4-
imesaṃ ratanānaṃ uppattikkamena saddhiṃ vaṇṇanā āgamissati.
      Parosahassanti atirekasahassaṃ. Sūrāti abhīrukajātikā. Vīraṅgarūpāti
devaputtasadisakāyā, evaṃ tāva eke vaṇṇayanti, ayaṃ panettha sabhāvo:- vīrāti
uttamasūrā vuccanti. Vīrānaṃ aṅgaṃ vīraṅgaṃ, vīrakāraṇaṃ vīriyanti vuttaṃ hoti.
Vīraṅgaṃ rūpaṃ etesanti vīraṅgarūpā, vīriyamayasarīrā viyāti vuttaṃ hoti.
Parasenappamaddanāti sace paṭimukhaṃ tiṭṭheyya parasenā, taṃ maddituṃ samatthāti adhippāyo.
Dhammenāti "pāṇo na hantabbo"tiādinā pañcasīladhammena.
      Arahaṃ hoti sammāsambuddho loke vivaṭṭacchadoti ettha rāgadosamohamāna-
diṭṭhiavijjāduccaritachadanehi sattahi paṭicchanne kilesandhakāraloke taṃ chadanaṃ
vivaṭṭetvā samantato sañjātāloko hutvā ṭhitoti vivaṭṭacchado. Tattha
paṭhamena padena pūjārāhatā, dutiyena tassā hetu yasmā sammāsambuddhoti, tatiyena
buddhattahetubhūtā vivaṭacchadatā vuttāti veditabbā. Athavā vivaṭṭo ca vicchado
cāti vivaṭṭacchado, vaṭṭarahito chadanarahito cāti vuttaṃ hoti. Tena arahaṃ
vaṭṭābhāvena, sammāsambuddho chadanābhāvenāti evaṃ purimapadadvayasseva hetudvayaṃ
vuttaṃ hoti. Dutiyavesārajjena cettha purimasiddhi, paṭhamena dutiyasiddhi,
tatiyacatutthehi tatiyasiddhi hoti. Purimañca dhammacakkhuṃ, dutiyaṃ buddhacakkhuṃ, tatiyaṃ
samantacakkhuṃ sādhetītipi veditabbaṃ. Tvaṃ mantānaṃ paṭiggahetāti imināssa sūrabhāvaṃ
janeti.
@Footnote: 1 cha.Ma. visesato cassa          2 cha.Ma. pacchimamekaṃ
@3 saṃ.mahā. 19/223/88         4 Ma.u. 14/256/223

---------------------------------------------------------------------------------------------
page266.
      [385] Sopi tāya ācariyakathāya lakkhaṇesu vigatasammoho ekobhāsajāto
viya buddhamante sampassamāno evaṃ bhoti āha. Tassattho:- yathā bho maṃ tvaṃ
vadasi, evaṃ karissāmīti. Samannesīti gavesi, ekaṃ dveti vā gaṇayanto samānayi.
Addasā khoti kathaṃ addasa? buddhānañhi nisinnānaṃ vā nipannānaṃ vā koci
Lakkhaṇaṃ pariyesituṃ na sakkoti, ṭhitānaṃ pana caṅkamantānaṃ vā sakkoti. Tasmā
lakkhaṇapariyesanatthaṃ āgataṃ disvā buddhā uṭṭhāyāsanā tiṭṭhanti vā caṅkamaṃ vā
adhiṭṭhahanti. Iti lakkhaṇadassanānurūpe iriyāpathe vattamānassa addasa. Yebhuyyenāti
pāyena, bahukāni addasa, appāni na addasāti attho. Tato yāni na addasa,
tesaṃ dīpanatthaṃ vuttaṃ ṭhapetvā dveāti kaṅkhatīti "aho vata passeyyan"ti patthanaṃ
uppādeti. Vicikicchatīti tato tato tāni vicinanto kicchati na sakkoti daṭṭhuṃ.
Nādhimuccatīti tāya vicikicchāya sanniṭṭhānaṃ na gacchati. Na sampasīdatīti tato
"paripuṇṇalakkhaṇo ayan"ti bhagavati pasādaṃ nāpajjati. Kaṅkhāya vā dubbalā
vimati vuttā, vicikicchāya majjhimā, anadhimuccanatāya balavatī, asampasādena tehi
tīhi dhammehi cittassa kālussiyabhāvo. Kosohiteti vatthikosenapi 1- paṭicchanne.
Vatthaguyheti aṅgajāte. Bhagavato hi vāraṇasseva kosohitavatthaguyhaṃ suvaṇṇavaṇṇaṃ
padumagabbhasamānaṃ, taṃ so vatthapaṭicchannattā, apassanto 2- antomukhagatāya ca
jivhāya pahūtabhāvaṃ asallakkhento tesu dvīsu lakkhaṇesu kaṅkhī ahosi vicikicchī.
      Athakho bhagavāti athakho bhagavā cintesi "sacāhaṃ imassa etāni dve
lakkhaṇāni na dassessāmi, nikkaṅkho na bhavissati. Etassa kaṅkhāya sati
ācariyopissa nikkaṅkho na bhavissati, atha maṃ dassanāya na āgamissati, anāgato
dhammaṃ na sossati, dhammaṃ asuṇanto tīṇi sāmaññaphalāni na sacchikarissati. Etasmiṃ
pana nikkaṅkhe ācariyopissa nikkaṅkho maṃ upasaṅkamitvā dhammaṃ sutvā tīṇi
sāmaññaphalāni sacchikarissati, etadatthaṃyeva ca mayā pāramiyo pūritā. Dassessāmissa
tāni lakkhaṇānī"ti,
@Footnote: 1 cha.Ma. pisaddo na dassati              2 cha.Ma. ayaṃ pāṭho na dissati

---------------------------------------------------------------------------------------------
page267.
       Tathārūpaṃ iddhābhisaṅkhāraṃ akāsi. Kathaṃrūpaṃ? kimettha aññena vattabbaṃ,
vuttametaṃ nāgasenatthereneva milindaraññā puṭṭhena:-
          āha ca dukkaraṃ bhante nāgasena bhagavatā katanti. Kiṃ mahārājāti.
       Mahājanena hirikaraṇokāsaṃ brahmāyubrāhmaṇassa ca antevāsiuttarassa
       ca bāvarissa antevāsīnaṃ soḷasabrāhmaṇānañca selassa
       ca brāhmaṇassa antevāsīnaṃ tisatamāṇavānañca dassesi bhanteti.
       Na mahārāja bhagavā guyhaṃ dasseti, chāyaṃ bhagavā dasseti, iddhiyā
       abhisaṅkharitvā nivāsananivatthaṃ kāyabandhanabaddhaṃ cīvarapārutaṃ chāyārūpakamattaṃ
       dassesi mahārājāti. Chāyaṃ diṭṭhe sati diṭṭhoyeva nanu bhanteti.
       Tiṭṭhatetaṃ mahārāja, hadayarūpaṃ, disvā bujjhanakasatto bhaveyya,
       hadayamaṃsaṃ nīharitvā dasseyya sammāsambuddhoti. Kallosi bhante
       nāgasenāti.
       Ninnāmetvāti nīharitvā. Anumasīti kathinasūciṃ viya katvā anumajji. Tathā
karaṇena cettha mudubhāvo, kaṇṇasotānumasanena dīghabhāvo, nāsikasotanumasanena
tanubhāvo, nalāṭacchādanena puthulabhāvo pakāsitoti veditabbo. Ubhopi
kaṇṇasotānītiādīsu cettha buddhānaṃ kaṇṇasotesu malaṃ vā jallikā vā natthi,
dhovitvā ṭhapitarajatapanāḷikā viya honti, tathā nāsikasotesu, tānipi hi
suparikammakatakañcanapanāḷikā viya ca maṇipanāḷikā viya ca honti. Tasmā jivhaṃ
nīharitvā kathinasūciṃ viya katvā mukhapariyante upasaṃharanto dakkhiṇakaṇṇasotaṃ
pavesetvā tato nīharitvā vāmakaṇṇasotaṃ pavesesi, tato nīharitvā
dakkhiṇanāsikasotaṃ pavesetvā tato nīharitvā vāmanāsikasotaṃ pavesesi, tato nīharitvā
puthulabhāvaṃ dassento rattavalāhakena aḍḍhacandaṃ viya ca suvaṇṇapattaṃ viya ca
rattakambalapaṭalena vijjujotasadisāya jivhāya kevalakappaṃ nalāṭamaṇḍalaṃ
paṭicchādesi.
      Yannūnāhanti kasmā cintesi? ahaṃ hi mahāpurisalakkhaṇāni samannesitvā
Gato "diṭṭhāni te tāta mahāpurisalakkhaṇānī"ti ācariyena pucchito "āma

---------------------------------------------------------------------------------------------
page268.
Ācariyā"ti vattuṃ sakkhissāmi, sace pana maṃ "kiriyākaraṇamassa kīdisan"ti pucchissati,
taṃ vattuṃ na sakkhissāmi, na jānāmīti vutte pana ācariyo kujjhissati "nanu
tvaṃ mayā sabbampetaṃ jānanatthāya pesito, kasmā ajānitvā āgatosī"ti, tasmā
yannūnāhanti cintetvā anubandhi. Bhagavā nahānaṭṭhānaṃ mukhadhovanaṭṭhānaṃ
sarīrapaṭijagganaṭṭhānaṃ rājarājamahāmattādīnaṃ orodhehi saddhiṃ parivāretvā
nisinnaṭṭhānanti imāni cattāri ṭhānāni ṭhapetvā sesaṭṭhānesu antamaso
ekagandhakuṭipi okāsaṃ akāsi.
      Gacchante gacchante kāle "ayaṃ kira brahmāyubrāhmaṇassa māṇavo uttaro
nāma `buddho vā no vā'ti tathāgatassa buddhabhāvaṃ vīmaṃsanto carati, buddhavīmaṃsako
nāmāyan"ti pākaṭo jāto. Yamhi yamhi ṭhāne buddhā vasanti, pañcakiccāni
katāneva honti, tāni heṭṭhā dassitāneva. Tattha pacchābhattaṃ alaṅkatadhammāsane
nisīditvā dantakhacitaṃ cittabījaniṃ gahetvā mahājanassa dhammaṃ desente bhagavati
uttaropi avidūre nisīdati dhammassavanapariyosāne saddhā manussā svātanāya
bhagavantaṃ nimantetvā māṇavampi upasaṅkamitvā evaṃ vadanti "tāta amhehi
bhagavā nimantito, tvampi bhagavatā saddhiṃ āgantvā amhākaṃ gehe bhattaṃ
gaṇheyyāsī"ti. Punadivase tathāgato bhikkhusaṃghaparivuto gāmaṃ pavisati, uttaropi
padavāre padavāre parigaṇhanto padānupadiko anubandhati. Kulagehaṃ paviṭṭhakāle
dakkhiṇodakaggahaṇaṃ ādiṃ katvā sabbaṃ olokento nisīdati. Bhattakiccāvasāne
tathāgatassa pattaṃ bhūmiyaṃ ṭhapetvā nisinnakāle māṇavakassa pātarāsabhattaṃ sajjenti.
So ekamante nisinno bhuñjitvā puna satthu santike ṭhatvā bhattānumodanaṃ
sutvā bhagavatā saddhiṃyeva vihāraṃ gacchati.
      Tattha bhagavā bhikkhūnaṃ bhattakiccapariyosānaṃ āgamento gandhamaṇḍalamāḷe
nisīdati, bhikkhūhi bhattakiccaṃ katvā pattacīvaraṃ paṭisāmetvā āgamma vanditvā
kāle ārocite bhagavā gandhakuṭiṃ pavisati, māṇavopi bhagavatā saddhiṃyeva gacchati.
Bhagavā parivāretvā āgataṃ bhikkhusaṃghaṃ gandhakuṭippamukhe ṭhito ovaditvā uyyojetvā
gandhakuṭiṃ pavisati, māṇavopi pavisati. Bhagavā khuddakamañce appamattakaṃ kālaṃ nisīdati,

---------------------------------------------------------------------------------------------
page269.
Māṇavopi avidūre olokento nisīdati. Bhagavā muhuttaṃ nisīditvā sīsokampanaṃ 1-
dassesi, "bhoto gotamassa vihāravelā bhavissatī"ti māṇavo gandhakuṭidvāraṃ
pidahanto nikkhamitvā ekamantaṃ nisīdati. Manussā purebhattaṃ dānaṃ datvā
bhuttapātarāsā samādinnauposathaṅgā suddhuttarāsaṅgā mālāgandhādihatthā dhammaṃ
suṇissāmāti vihāraṃ āgacchanti, cakkavattino khandhāvāraṭṭhānaṃ viya hoti.
      Bhagavā muhuttaṃ sīhaseyyaṃ kappetvā vuṭṭhāya pubbabhāgena paricchinditvā
samāpattiṃ samāpajjati. Samāpattito vuṭṭhāya mahājanassa āgatabhāvaṃ ñatvā
gandhakuṭito nikkhamma mahājanaparivuto gandhamaṇḍalamāḷaṃ gantvā puññattapavarabuddhāsanaṃ
gato 2- parisāya dhammaṃ desesi. Māṇavopi avidūre nisīditvā "kiṃ nu
kho samaṇo gotamo gehassitavasena parisaṃ ussāpento vā apasādento vā
dhammaṃ deseti, udāhu no"ti akkharaṃ akkharaṃ padaṃ padaṃ pariggaṇhāti, bhagavā
tathāvidhaṃ kathaṃ akathetvāva kālaṃ ñatvā desanaṃ niṭṭhāpesi. Māṇavo iminā niyāmena
pariggaṇhanto sattamāse ekato vicaritvā bhagavato kāyadvārādīsu anumattaṃpi
avakkhalitaṃ na addasa. Anacchariyañcetaṃ, yaṃ buddhabhūtassa manussabhūto māṇavo na
passeyya, yassa bodhisattabhūtassa chabbassāni padhānabhūmiyaṃ amanussabhūto māro
devaputto gehassitavitakkamattaṃpi adisvā buddhabhūtaṃ ekasaṃvaccharaṃ anubandhitvā
kiñci apassanto:-
           "satta vassāni bhagavantaṃ         anubandhiṃ padāpadaṃ 3-
            otāraṃ 4- nādhigacchissaṃ       sambuddhassa sirīmato"ti 5-
      ādigāthāyo vatvā pakkāmi. Tato māṇavo cintesi "ahaṃ bhavantaṃ gotamaṃ
satta māse anubandhamāno kiñci vajjaṃ na passāmi. Sace panāhaṃ aññepi
satta māse satta vā vassāni vassasataṃ vā vassasahassaṃ anubandheyyaṃ, nevassa
vajjaṃ passeyyaṃ. Ācariyo kho panassa me mahallako, yogakkhemaṃ nāma na sakkā
jānituṃ. Samaṇassa gotamassa sabhāvaguṇeneva buddhabhāvaṃ vatvā mayhaṃ ācariyassa
ārocessāmī"ti bhagavantaṃ āpucchitvā bhikkhusaṃghaṃ vanditvā nikkhami.
@Footnote: 1 cha.Ma. sīsokkamanaṃ                   2 cha.Ma. paññattavarabuddhāsanagato
@3 Ma. padānupadaṃ       4 Ma. okāsaṃ      5 khu.su. 25/449/417

---------------------------------------------------------------------------------------------
page270.
      Ācariyassa santikañca panāgantvā "kacci tāta uttara taṃ bhavantaṃ
gotamaṃ tathāsantaṃyeva saddo abbhuggato"ti pucchito "ācariya kiṃ vadasi, cakkavāḷaṃ
atisambādhaṃ, bhavaggaṃ atinīcaṃ, tassa hi bhoto gotamassa ākāsaṃ viya apariyanto
guṇagaṇo. Yathāsantaṃyeva 1- bho taṃ bhavantaṃ gotaman"tiādīni vatvā yathādiṭṭhāni 2-
dvattiṃsamahāpurisalakkhaṇāni paṭipāṭiyā ācikkhitvā kiriyasamācāraṃ ācikkhi. Tena
vuttaṃ "athakho uttaro māṇavo .pe. Ediso ca ediso ca bhavaṃ gotamo tato
ca bhiyyo"ti.
      [386] Tattha suppatiṭṭhitapādoti yathā hi aññesaṃ bhūmiyaṃ pādaṃ
ṭhapentānaṃ aggatalaṃ vā paṇhi vā passaṃ vā paṭhamaṃ phusati, vemajjhaṃ vā pana
chiddaṃ hoti, ukkhipantānaṃpi aggatalādīsu ekakoṭṭhāsova paṭhamaṃ uṭṭhahati, na
evaṃ tassa. Tassa pana suvaṇṇapādukatalaṃ viya ekappahāreneva sakalaṃ pādatalaṃ
bhūmiṃ phusati, bhūmito uṭṭhahati. Tasmā "suppatiṭṭhitapādo kho pana so bhavaṃ
gotamo"ti vadati.
      Tatridaṃ bhagavato suppatiṭṭhitapādatāya:- sacepi hi bhagavā anekasataporisaṃ
narakaṃ akkamissāmīti pādaṃ nīharati, tāvadeva ninnaṭṭhānaṃ vātapūritaṃ viya
kammārabhastaṃ 3- unnamitvā paṭhavīsamaṃ hoti, unnataṭṭhānaṃpi anto pavisati. Dūre
akkamissāmīti abhinīharantassa sineruppamāṇopi pabbato seditavettaṅkuro viya
onamitvā 4- pādasamīpaṃ āgacchati. Tathāhissa yamakapāṭihāriyaṃ katvā yugandharapabbataṃ
akkamissāmīti pāde abhinīharite 5- pabbato namitvā pādasamīpaṃ āgato,
so taṃ akkamitvā dutiyapādena tāvatiṃsabhavanaṃ akkami. Na hi cakkalakkhaṇena
patiṭṭhātabbaṭṭhānaṃ visamaṃ bhavituṃ sakkoti. Khāṇu vā kaṇṭakā vā sakkharakathalā
vā uccārapassāvā vā kheḷasiṅghānikādīni vā purimatarāva apagacchanti, tattha
tattheva vā 6- paṭhaviṃ pavisanti. Tathāgatassa hi sīlatejena paññātejena dhammatejena
dasannaṃ pāramīnaṃ ānubhāvena ayaṃ mahāpaṭhavī samā mudu pupphābhikiṇṇā hoti.
@Footnote: 1 cha.Ma. tathāsantaṃyeva     2 ka. yathādiṭṭhāti      3 Sī. vātapūritā viya kammārabhastā
@4 cha.Ma. namitvā         5 cha.Ma. abhinīharato     6 cha.Ma. ca saddo dissati

---------------------------------------------------------------------------------------------
page271.
Tatra tathāgato samaṃ pādaṃ nikkhipati, samaṃ uddharati, sabbāvantehi pādatalehi
bhūmiṃ phusati. (1)
      Cakkānīti dvīsu pādesu dve cakkāni. Tesaṃ arā ca nemi ca nābhi
ca pāḷiyaṃ vuttāva. Sabbākāraparipūrānīti iminā pana ayaṃ viseso veditabbo:-
tesaṃ kira cakkānaṃ pādatalassa majjhe nābhi dissati, nābhiparicchinnā vaṭṭalekhā
dissati, nābhimukhe parikkhepapaṭṭo dissati, panāḷimukhaṃ dissati, arā dissanti,
aresu vaṭṭalekhā dissanti, nemī dissanti, 1- nemimaṇikā dissanti. Idaṃ tāva
pāḷiyaṃ āgatameva.
      Sambahulavāro pana anāgato, so evaṃ daṭṭhabbo:- satti siri vaccho
nandi sovatthiko vaṭaṃsako vaḍḍhamānakaṃ macchayugalaṃ bhaddapīṭhaṃ aṅkusaṃ tomaro
pāsādo toraṇaṃ setacchattaṃ khaggo tālapaṇṇaṃ 2- morahatthako vālavījanī uṇhīsaṃ
patto 3- maṇi kusumadāmaṃ nīluppalaṃ setuppalaṃ rattuppalaṃ padumaṃ puṇḍarīkaṃ puṇṇaghaṭo
puṇṇapātī samuddo cakkavāḷaṃ 4- himavā sineru candimasūriyā nakkhattāni cattāro
mahādīpā dve parittadīpasahassāni, antamaso cakkavattirañño parisaṃ upādāya
sabbo cakkalakkhaṇasseva parivāro. (2)
      Āyatapaṇhīti dīghapaṇhi, paripuṇṇapaṇhīti attho. Yathā hi aññesaṃ
aggapādo dīgho hoti, paṇhimatthake jaṅghā patiṭṭhāti, pañhi tacchetvā ṭhapitā
viya hoti, na evaṃ tathāgatassa. Tathāgatassa pana catūsu koṭṭhāsesu dve koṭṭhāsā
aggapādo hoti, tatiye koṭṭhāse jaṅghā patiṭṭhāti, catutthe koṭṭhāse āraggena
vaṭṭetvā ṭhapitā viya rattakambalageṇḍukasadisā paṇhi hoti. (3)
      Dīghaṅgulīti yathā aññesaṃ kāci aṅgulī dīghā hoti, kāci rassā, na
evaṃ tathāgatassa. Tathāgatassa pana makkaṭasseva dīghā hatthapādaṅguliyo mūle
thūlā anupubbena gantvā agge tanukā niyyāsatelena madditvā
vaṭṭitaharitālavaṭṭisadisā honti. Tena vuttaṃ "dīghaṅgulī"ti. (4)
@Footnote: 1 Ma. nemi dissati                   2 cha.Ma. tālavaṇṭaṃ
@3 Sī. uṇhīsapaṭaṭo                    4 cha.Ma. cakkavāḷo

---------------------------------------------------------------------------------------------
page272.
      Mudutalunahatthapādoti sappimaṇḍe osāditvā ṭhapitaṃ satavāravihatakappāsapaṭalaṃ
viya mudu, 1- jātamattakumārassa viya ca niccakālaṃ talunā ca hatthapādā assāti
mudutalunahatthapādo. (5)
      Jālahatthapādoti na cammena paṭibaddhaaṅgulantaro. Ediso hi phaṇahatthako
purisadosena upahato pabbajjaṃpi na labhati. Tathāgatassa pana catasso hatthaṅguliyo
pañcapi pādaṅguliyo ekappamāṇā honti, tāsaṃ ekappamāṇatāya yavalakkhaṇaṃ
aññamaññaṃ paṭivijjhitvā tiṭṭhati. Athassa hatthapādā kusalena vaḍḍhakinā
yojitajālavātapānasadisā honti. Tena vuttaṃ "jālahatthapādo"ti. (6)
      Uddhaṃ patiṭṭhitagopphakattā ussaṅkhā pādā assāti ussaṅkhapādo.
Aññesaṃ hi piṭṭhipāde gopphakā honti. Tena nesaṃ pādā āṇibaddhā viya
thaddhā 2- honti, na yathāsukhaṃ parivattanti, gacchantānaṃ pādatalāni na dissanti.
Tathāgatassa pana abhiruhitvā upari gopphakā patiṭṭhahanti. Tenassa nābhito
paṭṭhāya uparimakāyo nāvāya ṭhapitasuvaṇṇapaṭimā viya niccalo hoti, adhokāyova
iñjati. Sukhena pādā paripattanti. Puratopi pacchatopi ubhayapassesupi ṭhatvā
passantānaṃ pādatalāni paññāyanti, na hatthīnaṃ viya pacchatoyeva. (7)
      Eṇijaṅghoti eṇimigasadisajaṅgho maṃsussadena paripuṇṇajaṅgho, na ekato
baddhapiṇḍikamaṃso, samantato samasaṇṭhitena maṃsena parikkhittāhi suvaṭṭitāhi
sāligabbhasadisāhi jaṅghāhi samannāgatoti attho. (8)
      Anonamantoti anamanto. Etenassa akhujjaavāmanabhāvo dīpito. Avasesā
janā hi khujjā vā honti vāmanā vā, khujjānaṃ uparimakāyo aparipuṇṇo
hoti, vāmanānaṃ heṭṭhimakāyo. Te aparipuṇṇakāyattā na sakkonti anonamantā
jannukāni parimajjituṃ. Tathāgato pana paripuṇṇaubhayakāyattā sakkoti. (9)
@Footnote: 1 cha.Ma. mudū                     2 Ma. baddhā

---------------------------------------------------------------------------------------------
page273.
      Usabhavāraṇādīnaṃ viya suvaṇṇapadumakaṇṇikasadise kose ohitaṃ paṭicchannaṃ
vatthaguyhaṃ assāti kosohitavatthaguyho. Vatthaguyhanti vatthena gūhitabbaṃ aṅgajātaṃ
vuccati. (10)
      Suvaṇṇavaṇṇoti jātihiṅgulakena majjitvā dīpidāṭhāya 1- ghaṃsitvā
gerukaparikammaṃ katvā ṭhapitaghanasuvaṇṇarūpakasadisoti attho. Etenassa
ghanasiniddhasaṇhasarīrataṃ dassetvā chavivaṇṇadassanatthaṃ kañcanasannibhattacoti vuttaṃ,
purimassa vā vevacanameva etaṃ. (11)
      Rajojallanti rajo vā malaṃ vā. Na upalimpatīti na laggati, padumapaṇṇato 2-
udakabindu viya vivaṭṭati. Hatthadhovanapādadhovanādīni pana utugahaṇatthāya ceva
dāyakānaṃ puññaphalatthāya ca buddhā karonti, vattasīsenāpi ca karontiyeva.
Senāsanaṃ pavisantena hi bhikkhunā pāde dhovitvā pavisitabbanti vuttametaṃ. 3- (12)
      Uddhaggalomoti āvaṭṭapariyosāne uddhaggāni hutvā mukhasobhaṃ
olokayamānāni 4- viya ṭhitāni lomāni assāti uddhaggalomo. (14)
      Brahmujugattoti brahmā viya ujugatto, ujumeva uggatadīghasarīro.
Yebhuyyena hi sattā khandhe kaṭiyaṃ jānūsūti tīsu ṭhānesu namanti. Te kaṭiyaṃ
namantā pacchato namanti, itaresu dvīsu ṭhānesu purato. Dīghasarīrā paneke
passavaṅkā honti, eke mukhaṃ unnāmetvā nakkhattāni gaṇayantā viya caranti,
eke appamaṃsalohitā sūlasadisā  honti, pavedhamānā gacchanti. Tathāgato pana
ujumeva uggantvā dīghappamāṇo devanagare ussitasuvaṇṇatoraṇaṃ viya hoti. (15)
      Sattussadoti dve hatthapiṭṭhiyo dve pādapiṭṭhiyo dve aṃsakūṭāni
khandhoti imesu sattasu ṭhānesu paripuṇṇamaṃsussado assāti sattussado. Aññesaṃ
pana hatthapādapiṭṭhīsu nahārujālā paññāyanti, aṃsakūṭakhandhesu aṭṭhikoṭiyo,
te manussapetā viya khāyanti, na evaṃ 5- tathāgato. Tathāgato pana sattasu
@Footnote: 1 Ma. nisadāya                      2 cha.Ma. padumapalāsato         3 Sī. vattametaṃ
@4 cha.Ma. ullokayamānāni              5 cha.Ma. ayaṃ saddo na dissati

---------------------------------------------------------------------------------------------
page274.
Ṭhānesu paripuṇṇamaṃsussadattā nigguḷhanahārujālehi hatthapiṭṭhādīhi vaṭṭetvā
ṭhapitasuvaṇṇavaṇṇāliṅgasadisena khandhena silārūpakaṃ viya cittakammarūpakaṃ viya ca
khāyati. (16)
      Sīhassa pubbaḍḍhaṃ viya kāyo assāti sīhapubbaḍḍhakāyo. Sīhassa hi
puratthimakāyova paripuṇṇo hoti, pacchimakāyo aparipuṇṇo. Tathāgatassa pana
sīhassa pubbaḍḍhakāyo sabbo kāyo paripuṇṇo. So hi 1- sīhasseva na tattha
tattha vinatuggatādivasena 2- dussaṇṭhitavisaṇṭhito, dīghayuttaṭṭhāne pana dīgho,
rassakisathūlaanuvaṭṭitayuttaṭṭhānesu tathāvidhova hoti. Vuttaṃ hetaṃ:-
           manāpiye ca kho bhikkhave kammavipāke paccupaṭṭhite yehi aṅgehi
       dīghehi sobhati, tāni aṅgāni dīghāni saṇṭhahanti. Yehi aṅgehi
       rassehi sobhati, tāni aṅgāni rassāni saṇṭhahanti. Yehi aṅgehi
       thūlehi sobhati, tāni aṅgāni thūlāni saṇṭhahanti. Yehi aṅgehi
       kisehi sobhati, tāni aṅgāni kisāni saṇṭhahanti. Yehi aṅgehi
       vaṭṭehi sobhati, tāni aṅgāni vaṭṭāni saṇṭhahantīti.
     Iti nānācittena puññacittena cittito dasahi pāramīhi sajjito
tathāgatassa attabhāvo, tassa loke sabbasippino vā iddhimanto vā paṭirūpakaṃpi
kātuṃ na sakkonti. (17)
     Citantaraṃsoti antaraṃsaṃ vuccati dvinnaṃ koṭṭānamantaraṃ, taṃ citaṃ
paripuṇṇamassāti citantaraṃso. Aññesaṃ hi taṃ ṭhānaṃ ninnaṃ hoti, dve piṭṭhikoṭṭā
pāṭiyekkaṃ paññāyanti. Tathāgatassa pana kaṭito paṭṭhāya maṃsapaṭalaṃ yāva khandhā
uggamma samussitasuvaṇṇaphalakaṃ viya piṭṭhiṃ chādetvā patiṭṭhitaṃ. (18)
      Nigrodhaparimaṇḍaloti nigrodho viya parimaṇḍalo. Yathā paṇṇāsahatthatāya
vā satahatthatāya vā samakkhandhasākho nigrodho dīghatopi vitthāratopi ekappamāṇova
hoti, evaṃ kāyatopi byāmatopi ekappamāṇo. Yathā aññesaṃ kāyo vā dīgho
@Footnote: 1 cha.Ma. sopi                    2 cha.Ma. vinatunnatādivasena

---------------------------------------------------------------------------------------------
page275.
Hoti byāmo vā, na evaṃ visamappamāṇoti attho. Teneva "yāvatakvassa
kāyo"tiādi vuttaṃ. Tattha yāvatako assāti yāvatakvassa. (19)
      Samavaṭṭakkhandhoti samavaṭṭitakkhandho. Yathā eke koñcā viya bakā
viya varāhā viya ca dīghagalā vaṅkagalā puthulagalā ca honti, kathanakāle
sirājālaṃ paññāyati, mando saro nikkhamati, na evaṃ tassa. Tathāgatassa pana
suvaṭṭitasuvaṇṇāliṅgasadiso khandho hoti, kathanakāle sirājālaṃ na paññāyati, meghassa
viya gajjato saro mahā hoti. (20)
      Rasaggasaggīti ettha rasaṃ gasantīti rasaggasā, rasaharaṇīnametaṃ adhivacanaṃ,
tā aggā assāti rasaggasaggī. Tathāgatassa hi sattarasaharaṇisahassāni uddhaggāni
hutvā gīvāyameva paṭimukkāni. Tilaphalamattopi āhāro jivhagge ṭhapito sabbaṃ
kāyaṃ anupharati, teneva mahāpadhānaṃ padahantassa ekataṇḍulādīhipi kaḷāyayūsapasatenāpi
kāyassa yāpanaṃ ahosi. Aññesaṃ pana tathā abhāvā na sakalakāyaṃ ojā pharati. Tena te
bahvābādhā honti. Idaṃ lakkhaṇaṃ appābādhatāsaṅkhātassa nissandaphalassa vasena
pākaṭaṃ hoti. (21)
      Sīhasseva hanu assāti sīhahanu. Tattha sīhassa heṭṭhimahanumeva paripuṇṇaṃ
hoti, na uparimaṃ. Tathāgatassa pana sīhassa heṭṭhimaṃ viya dvepi paripuṇṇāni
dvādasiyaṃ pakkhassa candasadisāni honti. (22)
      Cattāḷīsadantotiādīsu uparimahanuke patiṭṭhitā vīsati, heṭṭhime vīsatīti
cattāḷīsa dantā assāti cattāḷīsadanto. Aññesaṃ hi paripuṇṇadantānaṃpi
dvattiṃsa dantā honti, tathāgatassa cattāḷīsaṃ. (23)
      Aññesañca keci dantā uccā keci nīcāti visamā honti, tathāgatassa
pana samucchinnasaṅkhapaṭalaṃ 1- viya samā. (24)
      Aññesaṃ kumbhīlānaṃ viya dantā viraḷā honti, macchamaṃsādīni khādantānaṃ
dantantaraṃ pūrati tathāgatassa pana kanakaphalakāya 2- samussāpitavajirapanti viya
aviraḷā tulikāya dassitaparicchedā viya dantā honti. (25)
@Footnote: 1 cha.Ma. ayapaṭṭachinnasaṅkhapaṭalaṃ   2 cha.Ma. kanakalatāya

---------------------------------------------------------------------------------------------
page276.
      Susukkadāṭhoti aññesañca pūtidantā uṭṭhahanti, tena kāci dāṭhā
kāḷāpi vivaṇṇāpi honti. Tathāgato susukkadāṭho osadhitārakaṃpi atikkamma
virocamānāya pabhāya samannāgatadāṭho, tena vuttaṃ "susukkadāṭho"ti. (26)
      Pahūtajivhoti aññesaṃ jivhā thūlāpi hoti kisāpi rassāpi thaddhāpi
visamāpi, tathāgatassa pana mudu dīghā puthulā vaṇṇasampannā hoti. So taṃ
lakkhaṇaṃ pariyesituṃ āgatānaṃ kaṅkhāvinodanatthaṃ mudukattā taṃ jivhaṃ kathinasūciṃ viya
vaṭṭetvā ubho nāsikasotāni parāmasati, dīghattā ubho kaṇṇasotāni parāmasati,
puthulattā kesantapariyosānaṃ kevalaṃpi nalāṭaṃ paṭicchādeti. Evaṃ tassā
mududīghaputhulabhāvaṃ pakāsento kaṅkhaṃ vinodeti. Evaṃ tilakkhaṇasampannaṃ jivhaṃ sandhāya
"pahūtajivho"ti vuttaṃ. (27)
      Brahmassaroti aññe chinnassarāpi bhinnassarāpi kākassarāpi honti,
tathāgato pana mahābrahmuno sarasadisena sarena samannāgato. Mahābrahmuno hi
pittasemhehi apalibuddhattā saro visuddho hoti. Tathāgatenāpi katakammaṃ
vatthuṃ sodheti, vatthussa suddhattā nābhito paṭṭhāya samuṭṭhahanto saro
visuddho aṭṭhaṅgasamannāgatova samuṭṭhāti. Karaviko viya bhaṇatīti karavikabhāṇī,
mattakaravikarutamañjughosoti attho.
      Tatridaṃ karavikarudasaramañjutāya 1- :- karavikasakuṇe kira madhurarasaṃ ambapakkaṃ
mukhatuṇḍakena paharitvā paggharitarasaṃ sāyitvā pakkhena tālaṃ datvā vikūjamāne
catuppadādīni mattāni viya laḷituṃ ārabhanti. Gocarappasutāpi catuppadā mukhagatānipi
tiṇāni chaḍḍetvā taṃ saddaṃ suṇanti, vāḷamigāpi 2- khuddakamige anubandhamānā
ukkhittapādaṃ anukkhipitvāva tiṭṭhanti, anubaddhamigāpi maraṇabhayaṃ hitvāpi
tiṭṭhanti, ākāse pakkhandapakkhinopi pakkhe pasāretvā tiṭṭhanti, udake macchāpi
kaṇṇapaṭalaṃ na appoṭhentā 3- taṃ saddaṃ suṇamānāva tiṭṭhanti. Evaṃ mañjurutā
karavikā.
@Footnote: 1 cha.Ma. karavikarutassa mañjutāya   2 cha.Ma. pi-saddo na dissati   3 cha. apphoṭentā

---------------------------------------------------------------------------------------------
page277.
      Asandhimittāpi dhammāsokassa devī "atthi nu kho bhante buddhasaddena
sadiso kassaci saddo"ti saṃghaṃ pucchi. Atthi karavikasakuṇassāti. Kuhiṃ bhante
sakuṇāti. Himavanteti. Sā rājānaṃ āha "deva karavikasakuṇaṃ daṭṭhukāmā"ti.
Rājā "imasmiṃ pañjare nisīditvā karaviko āgacchatū"ti suvaṇṇapañjaraṃ
vissajjesi. Pañjaro gantvā ekassa karavikassa purato aṭṭhāsi. So "rājāṇāya
āgato pañjaro, na sakkā agantun"ti tattha nisīdi. Pañjaro āgantvā rañño
puratova aṭṭhāsi. Karavikaṃ saddaṃ kārāpetuṃ na sakkonti. Atha rājā "kathaṃ
bhaṇe ime saddaṃ karontī"ti āha. Ñātake disvā devāti. Atha naṃ rājā
ādāsehi parikkhipāpesi. So attanova chāyaṃ disvā "ñātakā me āgatā"ti
maññamāno pakkhena tāḷaṃ datvā mañjussarena 1- maṇivaṃsaṃ dhamamāno viya viravi.
Sakalanagare manussā mattā viya laḷiṃsu. Asandhimittā cintesi "imassa tāva
tiracchānassa evaṃ madhuro saddo, kīdiso nu kho sabbaññutañāṇasirippattassa
bhagavato ahosī"ti pītiṃ uppādetvā taṃ pītiṃ avijahitvā sattahi jaṅghasatehi
saddhiṃ sotāpattiphale patiṭṭhāsi. Evaṃ madhuro karavikasaddo. Tato satabhāgena
sahassabhāgena ca madhurataro tathāgatassa saddo, loke pana karavikato aññassa
madhurasarassa abhāvato "karavikabhāṇī"ti vuttaṃ. (28)
      Abhinīlanettoti na sakalanīlanettova, nīlayuttaṭṭhāne panassa ummāpupphasadisena
ativisuddhena nīlavaṇṇena samannāgatāni akkhīni honti. Pītayuttaṭṭhāne
kaṇikārapupphasadisena pītavaṇṇena, lohitayuttaṭṭhāne bandhujīvakapupphasadisena
lohitavaṇṇena, setayuttaṭṭhāne osadhitārakasadisena setavaṇṇena, kāḷayuttaṭṭhāne
addāriṭṭhakasadisena kāḷavaṇṇena samannāgatāni suvaṇṇavimāne
ugghāṭitamaṇisīhapañjarasadisāni khāyanti. (29)
      Gopakhumoti ettha pakhumanti sakalaṃ cakkhubhaṇḍaṃ adhippetaṃ. Taṃ kāḷavacchakassa
bahaladhātukaṃ hoti, rattavacchakassa vippasannaṃ, taṃmuhuttajātarattavacchasadisacakkhubhaṇḍoti
attho. Aññesaṃ hi akkhibhaṇḍā aparipuṇṇā honti, hatthimūsikakākādīna
@Footnote: 1 Ma. mandassarena

---------------------------------------------------------------------------------------------
page278.
Akkhisadisehi viniggatehi gambhīrehipi akkhīhi samannāgatā honti. Tathāgatassa
pana dhovitvā majjitvā ṭhapitamaṇiguḷikā viya mudusiniddhanīlasukhumapakhumācitāni
akkhīni. (30)
      Uṇṇāti uṇṇalomā. Bhamukantareti dvinnaṃ bhamukānaṃ vemajjhe
nāsikamatthakeyeva jātā. 1- Uggantvā pana nalāṭamajjhe jātā. Odātāti parisuddhā
osadhitārakavaṇṇā. Mudūti sappimaṇḍe osādetvā ṭhapitasatavāravihatakappāsapaṭalasadisā.
Tūlasannibhāti simbalitūlalatātūlasamānā, ayamassā odātatāya upamā.
Sā panesā koṭiyaṃ gahetvā ākaḍḍhiyamānā upaḍḍhabāhuppamāṇā hoti, vissaṭṭhā
dakkhiṇāvaṭṭavasena āvaṭṭitvā uddhaggā hutvā santiṭṭhati, suvaṇṇaphalakamajjhe
ṭhapitarajatabubbuḷakā 2- viya suvaṇṇaghaṭato nikkhamamānā khīradhārā viya aruṇappabhārañjite
gaganatale osadhitārakā viya ca atimanoharāya siriyā virocati. (31)
      Uṇhīsasīsoti idaṃ paripuṇṇanalāṭatañceva paripuṇṇasīsatañcāti dve atthavase
paṭicca vuttaṃ. Tathāgatassa hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā
sakalanalāṭaṃ chādayamānaṃ pūrayamānaṃ gantvā vāmakaṇṇacūḷikāya patiṭṭhitaṃ, rañño
baddhauṇhīsapaṭṭo viya virocati. Pacchimabhavikabodhisattānaṃ kira imaṃ lakkhaṇaṃ viditvā
rājūnaṃ uṇhīsapaṭṭaṃ akaṃsu, ayaṃ tāva eko attho. Aññe pana janā aparipuṇṇasīsā
honti, keci kappasīsā, keci phalasīsā, keci aṭṭhisīsā, keci tumbasīsā,
keci pabbhārasīsā. Tathāgatassa pana āraggena vaṭṭetvā ṭhapitaṃ viya suparipuṇṇaṃ
udakababbuḷakasadisaṃ 3- sīsaṃ hoti. Tattha purimanayena uṇhīsaveṭhitasīso viyāti
uṇhīsasīso. Dutiyanayena uṇhīsaṃ viya sabbattha parimaṇḍalasīsoti uṇhīsasīso. (32)
      Imāni pana mahāpurisalakkhaṇāni kammaṃ kammasarikkhakaṃ lakkhaṇaṃ
lakkhaṇānisaṃsanti ime cattāro koṭṭhāse ekekasmiṃ lakkhaṇe dassetvā kathitāni
sukathitāni honti. Tasmā bhagavatā lakkhaṇasutte 4- vuttāni imāni kammādīni
dassetvā kathetabbāni. Suttavasena vinicchituṃ asakkontena sumaṅgalavilāsiniyā
dīghanikāyaṭṭhakathāya tasseva suttassa vaṇṇanāyaṃ vuttanayeneva 5- gahetabbāni.
@Footnote: 1 Sī. jātāti   2 cha.Ma. ṭhapitarajatapupphuḷakā      3 cha.Ma. udakapupphuḷakasadisaṃ
@4 dī.pā. 11/198/122, su.vi. 3/199/107    5 cha.Ma. vaṇṇanāya vuttanayena

---------------------------------------------------------------------------------------------
page279.
      Imehi kho bho so bhavaṃ gotamoti bho ācariya imehi dvattiṃsamahāpurisalakkhaṇehi
so bhavaṃ gotamo samannāgato devanagare samussitaratanavicittaṃ suvaṇṇatoraṇaṃ
viya yojanasatubbedho sabbaphāliphullo 1- pāricchattako viya selantaramhi
supupphitasālarukkho viya tārāgaṇapaṭimaṇḍitagaganatalamiva ca attano sirivibhavena
lokaṃ ālokaṃ kurumāno viya caratīti imamatthaṃpi dīpetvā kiriyācāraṃ ācikkhituṃ
gacchanto kho panātiādimāha.
      [387] Dakkhiṇenāti buddhānaṃ 2- hi ṭhatvā vā nisīditvā vā nipajjitvā
vā gamanaṃ abhinīharantānaṃ dakkhiṇapādova purato hoti. Satatapāṭihāriyaṃ kiretaṃ.
Nātidūre pādaṃ uddharatīti taṃ dakkhiṇapādaṃ na atidūre 3- ṭhapessāmīti uddharati.
Atidūrañhi abhihariyamāne dakkhiṇapāde 4- vāmapādo ākaḍḍhiyamāno gaccheyya,
dakkhiṇapādopi dūraṃ gantuṃ na sakkuṇeyya, āsanneyeva patiṭṭhaheyya, evaṃ sati
padavicchedo nāma hoti. Dakkhiṇapāde pana pamāṇeneva uddhate vāmapādopi
pamāṇeneva uddhariyati, pamāṇena uddhato patiṭṭhahantopi pamāṇeneva patiṭṭhāti.
Evaṃ 5- pamāṇena tathāgatassa dakkhiṇapādakiccaṃ vāmapādena niyamitaṃ, vāmapādakiccaṃ
dakkhiṇapādena niyamitanti veditabbaṃ.
      Nātisīghanti divāvihārabhattatthāya gacchanto bhikkhu viya na atisīghaṃ gacchati,
nātisanikanti yathā pacchato āgacchanto okāsaṃ na labhati, evaṃ na atisanikaṃ gacchati.
Adduvena adduvanti jannukena jannukaṃ, na satthiṃ unnāmetīti gambhīre udake
gacchanto viya na ūruṃ unnāmeti. Na onāmetīti rukkhasākhāchedanadaṇḍaṅkusapādo
viya na pacchato osakkāpeti. Na sannāmetīti obaddhānābaddhaṭṭhānehi 6- pādaṃ
koṭṭento viya na thaddhaṃ karoti. Na vināmetīti yantarūpakaṃ kīḷāpento viya na
ito cito ca cāleti. Adharakāyovāti 7- heṭṭhimakāyova iñjati, uparimakāyo nāvāya
ṭhapitasuvaṇṇapaṭimā viya niccalo hoti. Dūre ṭhatvā olokento hi buddhānaṃ ṭhitabhāvaṃ
vā gamanabhāvaṃ vā na jānāti. Kāyabalenāti
@Footnote: 1 cha.Ma. sababapāliphulalo           2 Sī. buddhādīnaṃ          3 Ma. avidūre
@4 cha.Ma. dakakhiṇapādena            5 Ma. evaṃ gamanena, cha. evamanena
@6 Sī. ovaṭaṭaṭṭhānehi, ka. ovadadhaṭṭaṭaṭhānehi   7 ka. āraddhakāyova....

---------------------------------------------------------------------------------------------
page280.
Bāhā khipanto sarīrato sedehi muccantehi na kāyabalena gacchati.
Sabbakāyenevāti gīvaṃ aparivattetvā rāhulovāde vuttanāgāpalokitavaseneva apaloketi.
      Na uddhantiādīsu nakkhattāni gaṇanto viya na uddhaṃ ulloketi, naṭṭhaṃ
kākaṇikaṃ vā māsakaṃ vā pariyesanto viya na adho oloketi, na hatthiassādayo
passanto viya ito cito ca vikkhepamāno gacchati. Yugamattanti navavidatthimatte
cakkhūni ṭhapetvā gacchanto yugamattaṃ pekkhati nāma, bhagavāpi yuge yutto
sudantaājānīyo viya ettakaṃ passanto gacchati. Tato cassa uttarinti 1- yugamattato
paraṃ na passatīti na vattabbo. Na hi kuṭṭaṃ vā kavāṭaṃ vā gaccho vā latā
vā āvarituṃ sakkoti, athakhvassa anāvaraṇañāṇassa anekāni cakkavāḷasahassāni
ekaṅgaṇāneva honti. Antaragharanti heṭṭhā mahāsakuludāyisutte indakhīlato
paṭṭhāya antaragharaṃ, idha gharaummārato paṭṭhāya veditabbaṃ. Na kāyantiādi
pakatiiriyapatheneva pavisatīti dassanatthaṃ vuttaṃ. Daliddamanussānaṃ nīcagharakaṃ pavisantepi
hi tathāgate chadanaṃ vā uggacchati, paṭhavī vā ogacchati, bhagavā pana pakatigamaneneva
gacchati. Nātidūreti atidūre parivattantena hi ekaṃ dve padavāre piṭṭhibhāgena
gantvā nisīditabbaṃ hoti. Nāccāsanneti accāsanne parivattantena ekaṃ dve
padavāre purato gantvā nisīditabbaṃ hoti. Tasmā yasmiṃ padavāre ṭhitena purato
vā pacchato vā agantvā nisīditabbaṃ hoti, tattha parivattati.
      Pāṇināti kaṭivātābādhiko viya na āsanaṃ hatthehi gahetvā nisīdati.
Pakkhipatīti yo kiñci kammaṃ katvā kīḷanto ṭhitakova patati, yopi orimaṃ aṅgaṃ
nissāya nisinno ghaṃsanto yāva pārimaṅgā gacchati, pārimaṅgaṃ vā nissāya
nisinno tatheva yāva orimaṅgā āgacchati, sabbo so 2- āsane kāyaṃ pakkhipati
nāma. Bhagavā pana evaṃ akatvā āsanassa majjhe olambakaṃ vārento viya tūlapicuṃ
ṭhapento viya saṇikaṃ nisīdati. Hatthakukkuccanti pattamukhavaṭṭiyaṃ udakabinduṭhapanaṃ
makkhikavījaniyā ca paṇṇacchedanaphālanādi hatthena asaññatakaraṇaṃ. Pādakukkuccanti
pādena bhūmighaṃsanādi asaññatakaraṇaṃ.
@Footnote: 1 cha.Ma. uttarīti                    2 Ma. so sabbaso

---------------------------------------------------------------------------------------------
page281.
      Na chambhatīti na bhāyati. Na kampatīti na osīdati. Na vedhatīti na
calati. Na paritassatīti bhayaparitassanāyapi taṇhāparitassanāyapi na paritassati.
Ekacco hi dhammakathādīnaṃ atthāya āgantvā manussesu vanditvā ṭhitesu
"sakkhissāmi nu kho tesaṃ cittaṃ gaṇhanto dhammaṃ vā kathetuṃ, pañhaṃ vā pucchito
vissajjetuṃ, bhattānumodanaṃ vā kātun"ti bhayaparitassanāya paritassati. Ekacco
"manāpā nu kho me yāgu āgacchissati, manāpaṃ antarakhajjakan"ti vā
taṇhāparitassanāya paritassati. Tadubhayampi tassa natthīti na paritassati. Vivekāvaṭṭo
viveke nibbāne āvaṭṭamānaso hutvā. Vivekavattotipi pāṭho, vivekavattayutto
hutvāti attho. Vivekavattaṃ nāma katabhattakiccassa bhikkhuno divāvihāre
samathavipassanāvasena mūlakammaṭṭhānaṃ gahetvā pallaṅkaṃ ābhujitvā nisīdanaṃ. Evaṃ
nisinnassa hi iriyāpatho upasanto hoti.
      Na pattaṃ unnāmetītiādīsu ekacco pattamukhavaṭṭiyā udakadānaṃ
āharanto viya 1- pattaṃ unnāmeti, eko pādapiṭṭhiyaṃ ṭhapento viya onāmeti,
eko baddhaṃ katvā gaṇhāti, eko ito cito ca phandāpeti, evaṃ akatvā
ubhohi hatthehi gahetvā īsakaṃ nāmetvā udakaṃ paṭiggaṇhātīti attho.
Na samparivattakanti parivattetvā paṭhamameva pattapiṭṭhiṃ na dhovati. Nātidūreti yathā
nisinnāsanato dūre patati, na evaṃ chaḍḍeti. Nāccāsanneti pādamūleyeva
na chaḍḍeti. Vicchaḍḍayamānoti vikiranto, yathā paṭiggāhako 2- temati, 3- na
evaṃ chaḍḍeti.
      Nātithokanti yathā ekacco pāpiccho appicchataṃ dassento muṭṭhimattameva
gaṇhāti, na evaṃ. Atibahunti yāpanamattato atirekaṃ. Byañjanamattāyāti
byañjanassa mattā nāma odanato catuttho bhāgo. Ekacco hi bhatte manāpe
bhattaṃ bahuṃ gaṇhāti, byañjane manāpe byañjanaṃ bahuṃ. Satthā pana 4- tathā
na gaṇhāti. Na ca byañjanenāti amanāpaṃ hi byañjanaṃ ṭhapetvā bhattameva
@Footnote: 1 Sī. udaraṃ āharanto viya   2 Ma., ka. pariggahetvā gāhako
@3 Sī. temeti ka. dhovati      4 ka. pana-saddo na dissati

---------------------------------------------------------------------------------------------
page282.
Bhuñjanto bhattaṃ vā ṭhapetvā byañjanameva khādanto byañjanena ālopaṃ
atināmeti nāma. Satthā ekantarikaṃ 1- byañjanaṃ gaṇhāti, bhattampi byañjanampi
ekatova niṭṭhanti. 2- Dvattikkhattunti tathāgatassa hi puthujivhāya dantānaṃ
upanītabhojanaṃ dvattikkhattuṃ dantehi phuṭṭhamattameva saṇhakaraṇīyaṃ piṭṭhivilepanaṃ
viya hoti, tasmā evamāha. Na mukhe āsiṭṭhāti pokkharapatte patitaudakabindu
viya vinivattitvāpi paragalameva yāti, tasmā avasiṭṭhā na hoti. Rasapaṭisaṃvedīti
madhuratittakaṭakādirasaṃ jānāti. Buddhānaṃ hi antamaso pānīyepi dibbojā
pakkhittāva hoti, tena nesaṃ sabbattheva raso pākaṭo hoti, rasagedho pana natthi.
      Aṭṭhaṅgasamannāgatanti "neva davāyā"ti vuttehi aṭṭhahi aṅgehi samannāgataṃ.
Visuddhimagge panassa vinicchayo āgatoti sabbāsavasutte 3- vuttametaṃ. Hatthesu
dhotesūti satthā kiṃ karoti? paṭhamaṃ pattassa gahaṇaṭṭhānaṃ dhovati. Tattha pattaṃ
gahetvā sukhumajālahatthaṃ pesetvā dve vāre sañcāreti. Ettāvatā pokkharapatte
patitaudakaṃ viya vinivattitvā 4- gacchati. Na ca anatthikoti yathā ekacco pattaṃ
ādhārake ṭhapetvā patte udakaṃ na puñchati, raje patante ajjhupekkhati, na
evaṃ karoti. Na ca ativelānurakkhīti yathā ekacco pamāṇātikkantaṃ ārakkhaṃ
ṭhapeti, bhuñjitvā vā patte udakaṃ puñchitvā cīvarabhogantaraṃ pavesetvā pattaṃ
udarena akkamitvā 5- gaṇhāti, na evaṃ karoti.
      Na ca anumodanassāti yo hi bhuttamattova dārakesu bhattatthāya rodantesu
chātajjhattesu manussesu bhuñjitvā anāgatesveva anumodanaṃ ārabhati, tato
sabbakammāni chaḍḍetvā ekacce āgacchanti, ekacce anāgatāva honti,
ayaṃ kālaṃ atināmeti. Yopi manussesu āgantvā anumodanatthāya vanditvā
nisinnesu anumodanaṃ akatvāva "kathaṃ tissa, kathaṃ phussa, kathaṃ sumana, kathaṃ tisse,
kathaṃ phusse, kathaṃ sumane kaccittha arogā, sassaṃ sampannan"tiādiṃ  pāṭiyekkaṃ
@Footnote: 1 Ma. na ekantarikaṃ         2 Sī. tiṭṭhanti, ka. patiṭṭhāpeti
@3 Ma.mū. 12/14/10
@4 Sī. vinivaṭṭitvā          5 ka. atikkamitvā

---------------------------------------------------------------------------------------------
page283.
Kathaṃ samuṭṭhāpeti, ayaṃ anumodanassa kālaṃ atināmeti, manussānaṃ pana okāsaṃ
ñatvā āyācitakāle kathento nātināmeti nāma, satthā tathā karoti.
      Na taṃ bhattanti kiṃ bhattaṃ nāmetaṃ uttaṇḍulaṃ atikilinnantiādīni
vatvā na garahati. Na aññaṃ bhattanti svātanāya vā punadivasāya vā bhattaṃ
uppādessāmīti hi anumodanaṃ karonto aññaṃ bhattaṃ paṭikaṅkhati. Yo vā "yāva
mātugāmānaṃ bhattaṃ paccati, 1- tāva anumodanaṃ karissāmi, atha me anumodanāvasāne
attano pakkabhattatopi thokaṃ dassantī"ti anumodanaṃ vaḍḍheti, ayampi paṭikaṅkhati
nāma. Satthā na evaṃ karoti. Na ca muñcitukāmoti ekacco hi paṭisaṃmuñcitvā
gacchati, vegena anubandhitabbo hoti. Satthā pana na evaṃ gacchati, parisāya
majjhe ṭhitova gacchati. Accukkaṭṭhanti yo hi yāva hanukaṭṭhito ukkhipitvā
pārupati, tassa accukkaṭṭhaṃ nāma hoti. Yo yāva gopphakā otāretvāva
pārupati, tassa accukkaṭṭhaṃ hoti. Yopi ubhato ukkhipitvā udaraṃ vivaritvā
yāti, tassapi accukkaṭṭhaṃ hoti. Yo ekaṃsaṃ katvā thanaṃ vivaritvā yāti, tassapi
accukkaṭṭhaṃ. Satthā taṃ sabbaṃ na karoti.
      Allīnanti yathā aññesaṃ sedena tintaṃ allīyati, na evaṃ satthu.
Apakaṭṭhanti khalisāṭako viya kāyato muccitvāpi na tiṭṭhati. Vātoti verambhavātopi
uṭṭhahitvā cāletuṃ na sakkoti. Pādamaṇḍanānuyoganti iṭṭhakāya ghaṃsanādīhi
pādasobhānuyogaṃ. Pakkhāletvāti pādeneva pādaṃ dhovitvā. So neva
attabyābādhāyātiādīni na pubbenivāsacetopariyañāṇānaṃ atthitāya vadati,
iriyāpathasantataṃ pana disvā anumānena vadati. Dhammanti pariyattidhammaṃ. Na
ussādetīti kiṃ mahāraṭṭhika kiṃ mahākuṭumbikātiādīni vatvā gehassitavasena na
ussādeti. Na apasādetīti "kiṃ upāsaka kathaṃ te vihāramaggo ñāto, kiṃ
bhayena nāgacchasi. Na hi bhikkhu kiñci acchinditvā gaṇhāti mā bhāyī"ti vā
"kiṃ tuyhaṃ evaṃ macchariyassa jīvitaṃ nāmā"ti vā ādīni vatvā gehassitavasena
na apasādeti.
@Footnote: 1 Sī. pacati

---------------------------------------------------------------------------------------------
page284.
      Vissaṭṭhoti siniddho 1- apalibuddho. Viññeyyoti viññāpanīyo pākaṭo,
vissaṭṭhatāyeva cesa viññeyyo hoti. Mañjūti madhuro. Savanīyoti sotasukho,
madhuratāyeva cesa savanīyo hoti. Bindūti sampiṇḍito. Avisārīti avisaṭo
bindutāyeva cesa avisārī hoti. Gambhīroti gambhīrasamuṭṭhito. Ninnādīti
ninnādavā, gambhīratāyeva cesa ninnādī hoti. Yathāparisanti cakkavāḷapariyantampi
ekābaddhaparisaṃ viññāpeti. Bahiddhāti aṅgulimattampi 2- parisato bahi na gacchati.
Kasmā? so evarūpe madhurassaro akāraṇā mā nassīti. Iti bhagavato ghoso
Parisāya matthakeneva carati.
      Avalokayamānāti sirasmiṃ añjaliṃ ṭhapetvā bhagavantaṃ olokentova
paccosakkitvā dassanavijahanaṭṭhāne vanditvā gacchanti. Avijahitattāti yo
hi kathaṃ sutvā vuṭṭhito aññaṃ diṭṭhasutādikaṃ kathaṃ kathento gacchati, esa
sabhāvena vijahati nāma. Yo pana sutadhammakathā vaṇṇaṃ kathentova gacchati, ayaṃ
na vijahati nāma, evaṃ avijhantabhāvena pakkamanti. Gacchantanti rajjuyantavasena
ratanasatubbedhaṃ suvaṇṇagghikaṃ viya gacchantaṃ. Addasāma ṭhitanti samussitakañcanapabbataṃ
viya ṭhitaṃ addasāma. Tato ca bhiyyoti vitthāretvā guṇe kathetuṃ asakkonto
avasese guṇe saṅkhipitvā kalāpaṃ viya suttakabaddhaṃ viya ca katvā vissajjento
evamāha. Ayaṃ hettha 3- adhippāyo:- mayā hi kathitaguṇehi akathitāva bahutaRā.
Mahāpaṭhavīmahāsamuddādayo viya tassa bhoto anantā appameyyā guṇā
ākāsamiva vitthāritāti.
      [390] Appaṭisaṃviditoti aviññātaāgamano. Pabbajite upasaṅkamantena
hi cīvarakammādisamaye 4- vā ekaṃ nivāsetvā sarīraubbhañjanasamaye 5- vā upasaṅkamitvā
tatova paṭinivattitabbaṃ hoti, paṭisanthāramattampi na jāyati. Puretaraṃ pana okāse
kārite divāṭṭhānaṃ sammajjitvā cīvaraṃ pārupitvā bhikkhu vivitte ṭhāne nisīdati,
@Footnote: 1 Sī. asandiṭṭho, ka. asaṃsaṭṭho      2 Sī. aṅgulimattampi aḍḍhaṅgulimattampi
@3 cha.Ma. ayamettha      4 cha.Ma. sasīrabhañjanasamaye
@5 cha.Ma. cīvaraparikammādisamaye

---------------------------------------------------------------------------------------------
page285.
Taṃ āgantvā passantā dassanenapi pasīdanti, paṭisanthāro jāyati, pañhabyākaraṇaṃ
vā dhammakathā vā labbhati. Tasmā  paṇḍitā okāsaṃ kārenti. So ca nesaṃ
aññataro, tenassa etadahosi. Jiṇṇo vuḍḍhoti attano uggatabhāvaṃ akathetvā
kasmā evamāha? buddhā nāma anudayasampannā honti, mahallakabhāvaṃ ñatvā sīghaṃ
okāsaṃ karissatīti evamāha.
      [391] Oramiya 1- okāsamakāsīti vegena uṭṭhāya dvidhā bhijjitvā
okāsamakāsi.
      Ye meti ye mayā. Nārisamānasavhayāti nārisamānanāmaṃ itthiliṅgaṃ,
tena avhātabbāti nārisamānasavhayā, itthiliṅgena vattabbāti vohārakusalatāya
evaṃ vadati. Pahūtajivhoti puthulajivho. Ninnāmayetanti nīhara etaṃ.
      [393] Kevalīti sakalaguṇasampanno.
      [394] Paccabhāsīti ekappahārena pucchite aṭṭha pañhe byākaronto
paṭiabhāsi. Yo vedīti yo vidati 2- jānāti, tassa pubbenivāso pākaṭo.
Saggāpāyañca passatīti dibbacakkhuñāṇaṃ kathitaṃ. Jātikkhayaṃ pattoti arahattaṃ
patto. Abhiññā vositoti taṃ arahattaṃ abhijānitvā vosito vosānappatto.
Munīti arahattañāṇamoneyyena samannāgato.
      Visuddhanti paṇḍaraṃ. Muttaṃ rāgehīti kilesarāgehi muttaṃ.
Pahīnajātimaraṇoti jātikkhayappattattā pahīnajātiko, jātippahāneneva pahīnamaraṇo.
Brahmacariyassa kevalīti yaṃ brahmacariyassa kevalī sakalabhāvo, tena samannāgato,
sakalacatumaggabrahmacariyavāsoti attho. Pāragū sabbadhammānanti sabbesaṃ
lokiyalokuttaradhamamānaṃ abhiññāya pāraṃ gato, sabbadhamme abhijānitvā ṭhitoti attho.
Pāragūti vā ettāvatā pariññāpāragū pañcannaṃ khandhānaṃ, pahānapāragū
sabbakilesānaṃ, bhāvanāpāragū catunnaṃ maggānaṃ, sacchikiriyāpāragū nirodhassa,
samāpattipāragū sabbasamāpattīnanti ayamattho vutto. Puna sabbadhammānanti
@Footnote: 1 ka. oramattha          2 ka. vedeti

---------------------------------------------------------------------------------------------
page286.
Iminā abhiññāpāragū vuttoti. Buddho tādi pavuccatīti tādiso chahi ākārehi
pāraṃ gato sabbākārena catunnaṃ saccānaṃ buddhattā buddhattā buddhoti
pavuccatīti.
      Kiṃ pana ettāvatā sabbe pañhā vissajjitā hontīti. Āma vissajjitā.
Cittaṃ visuddhaṃ jānāti, muttaṃ rāgehīti iminā tāva bāhitapāpattā brāhmaṇoti
paṭhamapañho vissajjito hoti. Pāragūti iminā vedahei 1- gatattā vedagūti
dutiyapañho vissajjito hoti. Pubbenivāsantiādīhi imāsaṃ tissannaṃ vijjānaṃ
atthitāya tevijjoti tatiyapañho vissajjito hoti. Muttaṃ rāgehi sabbasoti
imināva 2- nissaṭattā pāpadhammānaṃ sotthiyoti catutthapañho vissajjito
hoti. Jātikkhayaṃ pattoti iminā pana arahattasseva vuttattā pañcamapañho
vissajjito hoti. Vositoti ca brahmacariyassa kevalīti ca imehi chaṭṭhapañho
vissajjito hoti. Abhiññāvosito munīti iminā sattamapañho vissajjito hoti.
Pāragū sabbadhammānaṃ, buddho tādi pavuccatīti iminā aṭṭhamapañho vissajjito
hoti.
      [395] Dānakathantiādīni heṭṭhā sutte vitthāritāneva. Paccapādīti
paṭipajji. Dhammassānudhammanti imasmiṃ sutte dhammo nāma arahattamaggo,
anudhammo nāma heṭṭhimā tayo maggā tīṇi ca sāmaññaphalāni, tāni paṭipāṭiyā
paṭilabhatīti attho. Neva maṃ dhammādhikaraṇaṃ vihesesīti maṃ ca dhammakāraṇā na
kilamesi, na punappunaṃ kathāpesīti vuttaṃ hoti. Sesaṃ sabbattha uttānameva.
Tattha parinibbāyīti pana padena desanāya arahatteneva kūṭaṃ gahitanti.
                    Papañcasūdaniyā majjhimanikāyaṭṭhakathāya
                      brahmāyusuttavaṇṇanā niṭṭhitā.
                         --------------
@Footnote: 1 ka. vedānaṃ     2 Sī. iminā ca

---------------------------------------------------------------------------------------------
page287.
                         2. Selasuttavaṇṇanā
      [396] Evamme sutanti selasuttaṃ. Tattha aṅguttarāpesūtiādi
potaliyasutte vitthāritameva. Aḍḍhateḷasehīti aḍḍhena teḷasehi, dvādasahi
satehi paññāsāya ca bhikkhūhi saddhinti vuttaṃ hoti. Te pana sāvakasannipāte
sannipatitā bhikkhūyeva sabbe ehibhikkhupabbajjāya pabbajitā khīṇāsavā. Keṇiyoti
tassa nāmaṃ, jaṭiloti tāpaso. So kira brāhmaṇamahāsālo, dhanarakkhaṇatthāya
pana tāpasapabbajjaṃ samādāya rañño paṇṇākāraṃ datvā 1- bhūmibhāgaṃ gahetvā
tattha assamaṃ kāretvā vasahi pañcahi sakaṭastehi vaṇijjaṃ payojetvā
kulasahassassa nissayo hutvā, assamepi cassa eko tālarukkho divase divase ekaṃ
suvaṇṇamayaṃ tālaphalaṃ 2- muccatīti vadanti. So divā kāsāyāni dhāreti, jaṭā ca
bandhati, rattiṃ kāmasampattiṃ anubhavati. Dhammiyā kathāyāti pānakānisaṃsapaṭisaṃyuttāva
dhammiyā kathāya. Ayaṃ hi keṇiyo tucchahattho bhagavato dassanāya gantuṃ lajjāyamāno
"vikālabhojanā viratānampi pānakaṃ kappatī"ti cintetvā susaṅkhataṃ badarapānaṃ 3-
pañcahi kājasatehi gāhāpetvā agamāsi. Evaṃ gatabhāvo cassa "athakho keṇiyassa
jaṭilassa etadahosi kiṃ nu kho ahaṃ samaṇassa gotamassa harāpeyyan"ti bhesajjakkhandhake 4-
pāḷiṃ āruḷhoyeva.
      Dutiyampi kho bhagavāti kasmā punappunaṃ paṭikkhipi? titthiyānaṃ
Paṭikkhepapasannatāya, akāraṇametaṃ, natthi buddhānaṃ paccayahetu evarūpaṃ kohaññaṃ. Ayaṃ
pana aḍḍhateḷasāni bhikkhusatāni disvā ettakānaṃyeva bhikkhaṃ paṭiyādessati,
sveva selo tīhi purisasatehi saddhiṃ pabbajissati. Ayuttaṃ kho pana navake
aññato pesetvā imeheva saddhiṃ gantuṃ, ime vā aññato pesetvā navakehi
saddhiṃ gantuṃ. Athāpi sabbe gahetvā gamissāmi, 5- bhikkhāhāro nappahossati.
Tato bhikkhūsu piṇḍāya carantesu manussā ujjhāyissanti "carissāmi keṇiyo
samaṇaṃ gotamaṃ nimantetvā yāpanamattaṃ dātuṃ nāsakkhī"ti, sayampi vippaṭisārī
@Footnote: 1 Sī. katvā               2 Sī. sovaṇṇiyaphalaṃ          3 Ma. susaṅkhataṃ paramapānaṃ
@4 vi. mahā. 5/300/83      5 Ma.,ka. āgamissati

---------------------------------------------------------------------------------------------
page288.
Bhavissati. Paṭikkhepe pana kate "samaṇo gotamo punappunaṃ `tvañca brāhmaṇesu
abhippasanno'ti brāhmaṇānaṃ nāmaṃ gaṇhātī"ti cintetvā brāhmaṇepi
nimantetukāmo bhavissati, tato brāhmaṇe pāṭiyekkaṃ nimantessati, te tena
nimantitā 1- bhikkhū hutvā bhuñjissanti. Evamassa saddhā anurakkhitā bhavissatīti
punappunaṃ paṭikkhipi. Kiñcāpi kho bhoti iminā idaṃ dīpeti "bho gotama kiṃ
jātaṃ yadi ahaṃ brāhmaṇesu abhippasanno, adhivāsetu bhavaṃ gotamo, ahaṃ
brāhmaṇānampi dātuṃ sakkomi tumhākampī"ti.
      Kāyaveyyāvaṭikanti kāyaveyyāvaccaṃ. Maṇḍalamāḷanti dussamaṇḍapaṃ.
      [397] Āvāhoti kaññāgahaṇaṃ. Vivāhoti kaññādānaṃ. So me
nimantitoti so mayā nimantito. Atha brāhmaṇo paripakkopanissayattā buddhasaddaṃ
sutvāva amatenevābhisitto pasādaṃ āvikaronto buddhoti bho keṇiya vadesīti
āha. Keṇiyo yathābhūtaṃ ācikkhanto buddhoti bho sela vadāmīti āha. Tato
naṃ punapi daḷhīkaraṇatthaṃ pucchi, itaropi tatheva ārocesi.
      [398] Athassa kappasahassehipi 2- buddhasaddasseva dullabhabhāvaṃ sampassato.
Etadahosīti etaṃ 3- "ghosopi kho"tiādi ahosi. Nīlavanarājīti nīlavanarukkhapanti.
Pade padanti padapamāṇe padaṃ. Accāsanne vā 4- atidūre vā pāde nikkhipamāne
saddo uṭṭhāti, taṃ paṭisedhento evamāha. Sīhāva ekacarāti gaṇavāsī sīho
sīhapotakādīhi saddhiṃ pamādaṃ āpajjati, ekacaro appamatto hoti. Iti
appamādavihāraṃ dassento ekacarasīhena opammaṃ karoti. Mā me bhontoti ācāraṃ
sikkhāpento āha. Ayaṃ hettha adhippāyo:- sace tumhe kathāvāraṃ alabhitvā
mama kathāya antare kathaṃ pavesessatha, "antevāsike sikkhāpetuṃ nāsakkhī"ti mayhaṃ
garahā uppajjissati, tasmā okāsaṃ passitvā manteyyāthāti. No ca kho naṃ
jānāmīti vipassīpi bodhisatto caturāsītisahassattherapabbajitaparivāro sattamāsāni
bodhisattacārikaṃ cari. Buddhuppādakālo viya ahosi. Amhākampi bodhisatto chabbassāni
@Footnote: 1 Sī. tato nimantitā                2 Sī. kappasatasahassehipi
@3 ka. evaṃ                       4 cha.Ma. hi

---------------------------------------------------------------------------------------------
page289.
Bodhisattacārikaṃ cari. Evaṃ paripuṇṇasarīralakkhaṇehi samannāgatāpi buddhā na
honti. Tasmā brāhmaṇo "no ca kho naṃ jānāmī"ti āha.
      [399] Paripuṇṇakāyoti lakkhaṇehi paripuṇṇatāya ahīnaṅgatāya ca
paripuṇṇasarīro. Surucīti sundarasarīrappabho. Sujātoti ārohapariṇāhasampattiyā
saṇṭhānasampattiyā ca sunibbatto. Cārudassanoti rucirampi passantānaṃ atittijanako
manoharadassano. Suvaṇṇavaṇṇoti suvaṇṇasadisavaṇṇo. 1- Susukkadāṭhoti
suṭṭhu sukkadāṭho. Mahāpurisalakkhaṇāti paṭhamaṃ vuttabyañjanāneva vacanantarena
nigamento āha.
      Idāni tesu lakkhaṇesu attano cittarucitāni gahetvā thomento
pasannanettotiādimāha. Bhagavā hi pañcavaṇṇapasādasampattiyā pasannanetto.
Puṇṇacandasadisamukhatāya sumukho, ārohapariṇāhasampattiyā. Brahā, 2- brahmujugattatāya
uju, jutimantatāya patāpavā. Yampi 3- cettha pubbe vuttaṃ, taṃ "majjhe
samaṇasaṃghassā"ti iminā pariyāyena thomayatā 4- puna vuttaṃ. Ediso hi evaṃ virocati.
Uttaragāthāyapi eseva nayo. Uttamavaṇṇinoti uttamavaṇṇasampannassa. Rathesabhoti
uttamasārathī. Jambusaṇḍassāti jambudīpassa. Pākaṭena issariyaṃ thomento
āha, cakkavatti pana catunnampi dīpānaṃ issaro hoti.
      Khattiyāti jātikhattiyā. Bhogīti bhogiyā. Rājānoti ye keci rajjaṃ
kārentā. Rājābhirājāti rājūnaṃ pūjanīyo, adhirājā hutvā, cakkavattīti
adhippāyo. Manujindoti manussādhipati paramissaro hutvā.
      Evaṃ vutte bhagavā "ye te bhavanti arahanto sammāsambuddhā te
sake vaṇṇe bhaññamāne attānaṃ pātuṃ karontī"ti imaṃ selassa manorathaṃ
pūrento rājāhamasmītiādimāha. Tatrāyaṃ adhippāyo:- yaṃ maṃ tvaṃ sela "rājā
arahasi bhavitun"ti yācasi, 5- ettha appossukko hohi, rājāhamasmi. Sati ca
rājatte yathā añño rājā yojanasataṃ vā anusāsati yojanasahassaṃ vā,
@Footnote: 1 Sī. suvaṇṇavaṇṇasadiso          2 Ma.,ka. brahmā           3 Ma.,ka. yaṃ taṃ
@4 Sī. thomayato, Ma. thomayanto   5 Ma. vadesi

---------------------------------------------------------------------------------------------
page290.
Cakkavatti hutvāpi catudīpapariyantamattaṃ vā, nāhameva paricchinnavisayo, ahaṃ hi
dhammarājā anuttaro bhavaggato avīcipariyantaṃ katvā tiriyaṃ appamāṇalokadhātuyo
anusāsāmi. Yāvatā hi apadadvipadādibhedā sattā, ahaṃ tesaṃ aggo. Na hi
me koci sīlena vā .pe. Vimuttiñāṇadassanena vā paṭibhāgo atthi, svāhaṃ
evaṃ dhammarājā anuttaro anuttareneva catusatipaṭṭhānādibhedena dhammena cakkaṃ
vattemi. Idaṃ pajahatha, idaṃ upasampajja viharathāti āṇācakkaṃ, idaṃ kho pana
bhikkhave dukkhaṃ ariyasaccantiādinā pariyattidhammena dhammacakkameva vā. Cakkaṃ
appaṭivattiyanti yaṃ cakkaṃ appaṭivattiyaṃ hoti samaṇena vā .pe. Kenaci vā
lokasminti.
      Evaṃ attānaṃ āvikarontaṃ bhagavantaṃ disvā pītisomanassajāto selo
puna daḷhīkaraṇatthaṃ sambuddho paṭijānāsīti gāthādvayamāha. Tattha ko nu
senāpatīti dhammarañño 1- bhoto dhammena pavattitassa cakkassa anuvattako
senāpati koti 2- pucchi.
      Tena ca samayena bhagavato dakkhiṇapasse āyasmā sāriputto nisinno
hoti suvaṇṇapuñjo viya siriyā sobhamāno, taṃ dassento bhagavā mayā pavattitanti
gāthamāha. Tattha anujāto tathāgatanti tathāgataṃ hetuṃ anujāto, tathāgatena
hetunā jātoti attho. Apica avajāto anujāto atijātoti tayo puttā.
Tesu avajāto dussīlo, so tathāgatassa putto nāma na hoti. Atijāto nāma
pitarā uttaritaro, tādisopi tathāgatassa putto natthi. Tathāgatassa pana eko
anujātaputtova hoti, taṃ dassento evamāha.
      Evaṃ "ko nu senāpatī"ti pañhaṃ byākaritvā yaṃ selo āha "sambuddho
paṭijānāsī"ti, tatra naṃ nikkaṅkhaṃ kātukāmo "nāhaṃ paṭiññāmatteneva paṭijānāmi,
apicāhaṃ iminā kāraṇena buddho"ti ñāpetuṃ abhiññeyyanti gāthamāha. Tatra
abhiññeyyanti vijjā ca vimutti ca. Bhāvetabbaṃ maggasaccaṃ. Pahātabbaṃ
@Footnote: 1 cha.Ma. rañño                     2 cha.Ma. ko nūti

---------------------------------------------------------------------------------------------
page291.
Samudayasaccaṃ. Hetuvacanena pana phalasiddhito tesaṃ phalāni nirodhasaccadukkhasaccānipi
vuttāneva honti. Evaṃ sacchikātabbaṃ sacchikataṃ pariññātabbaṃ pariññātanti
idamettha saṅgahitanti catusaccabhāvanāphalañca vimuttiñca dassento "bujjhitabbaṃ
bujjhitvā buddho jātosmī"ti yuttahetunā buddhabhāvaṃ sādheti.
      Evaṃ nippariyāyena attānaṃ āvikatvā attani kaṅkhāvitaraṇatthaṃ brāhmaṇaṃ
abhitārayamāno 1- vinayassūti gāthāttayamāha. 2- Tattha sallakattoti rāgādisallakantano.
Anuttaroti yathā bāhiravejjena vūpasamitarogo imasmiññevattabhāve kuppati, na
evaṃ. Mayā vūpasamitassa pana rogassa bhavantarepi uppatti natthi, tasmā ahaṃ
anuttaroti attho. Brahmabhūtoti seṭṭhabhūto. Atituloti tulaṃ atīto, nirupamoti
attho. Mārasenappamaddanoti kāmā te paṭhamā senāti evaṃ āgatāya
mārasenāya pamaddano. Sabbāmitteti khandhakilesābhisaṅkhāramaccudevaputtamārasaṅkhāte
sabbapaccatthike. Vasīkatvāti attano vase vattetvā. Akutobhayoti kutoci
abhayo.
      Evaṃ vutte selo brāhmaṇo tāvadeva bhagavati sañjātapasādo pabbajjāpekkho
hutvā imaṃ bhontoti gāthāttayamāha. Tattha kaṇhābhijātikoti caṇḍālādinīcakule
jāto. Tato tepi māṇavakā pabbajjāpekkhā hutvā evañce ruccati bhototi
gāthamāhaṃsu. Atha selo tesu māṇavakesu tuṭṭhacitto te ca dassento pabbajjaṃ
yācanto "brāhmaṇā"ti gāthamāha.
      Tato bhagavā yasmā selo atīte padumuttarassa bhagavato sāsane tesaṃyeva
tiṇṇaṃ purisasatānaṃ gaṇaseṭṭho hutvā tehi saddhiṃ pariveṇaṃ kāretvā dānādīni
ca puññāni katvā tena kammena devamanussasampattiṃ anubhavamāno pacchime
bhave tesaṃyeva ācariyo hutvā nibbatto, tañca tesaṃ kammaṃ vimuttiparipākāya
paripakkaṃ ehibhikkhubhāvassa ca upanissayabhūtaṃ, tasmā te sabbeva ehibhikkhupabbajjaṃ
pabbājento svākkhātanti gāthamāha. Tattha sandiṭṭhikanti sayameva daṭṭhabbaṃ
paccakkhaṃ. Akālikanti maggānantaraphaluppattiyā na kālantare pattabbaphalaṃ.
@Footnote: 1 Sī. abhittharayamāno, cha.Ma. aticāriyamāno             2 ka. gāthādvayamāha

---------------------------------------------------------------------------------------------
page292.
Yattha amoghāti yasmiṃ maggabrahmacariye appamattassa sikkhāttayapūraṇena sikkhato
pabbajjā amoghā hoti, saphalāti attho. Evañca vatvā "etha bhikkhavo"ti
bhagavā avoca. Te sabbe pattacīvaradharā hutvā ākāsenāgantvā vassasatikattherā
viya suvinītā bhagavantaṃ abhivādayiṃsu. Evamimaṃ tesaṃ ehibhikkhubhāvaṃ sandhāya "alattha
kho selo"tiādi vuttaṃ.
      [400] Imāhīti imāhi keṇiyassa cittānukūlāhi gāthāhi. Tattha
aggiparicariyaṃ vinā brāhmaṇānaṃ yaññābhāvato "aggihuttamukhā yaññā"ti vuttaṃ.
Aggihuttaseṭṭhā aggijuhanappadhānāti attho. Vede sajjhāyantehi paṭhamaṃ
sajjhāyitabbato sāvittī "../../bdpicture/chandaso mukhan"ti vuttā. Manussānaṃ seṭṭhato rājā
"mukhan"ti vutto. Nadīnaṃ ādhārato paṭisaraṇato ca sāgaro "mukhan"ti vutto.
Candayogavasena "ajja kattikā ajja rohiṇī"ti paññāpanato 1- ālokakaraṇato
somabhāvato ca "nakkhattānaṃ mukhaṃ cando"ti vuttaṃ. Tapantānaṃ aggattā ādicco
"tapataṃ mukhan"ti vutto. Dakkhiṇeyyānaṃ pana aggattā visesena tasmiṃ samaye
buddhappamukhaṃ saṃghaṃ sandhāya "puññaṃ ākaṅkhamānānaṃ, saṃgho ve yajataṃ mukhan"ti
vuttaṃ. Tena saṃgho puññassa āyamukhanti dasseti.
      Yantaṃ saraṇanti aññaṃ byākaraṇagāthamāha. Tassattho:- pañcahi cakkhūhi
cakkhumā bhagavā yasmā mayaṃ ito aṭṭhame divase taṃ saraṇaṃ āgatamhā, 2- tasmā
attanā tava sāsane anuttarena damathena dantāmhā, aho te saraṇassa
ānubhāvoti.
      Tato paraṃ bhagavantaṃ dvīhi gāthāhi thometvā tatiyavandanaṃ yācanto
bhikkhavo tisatā imetiādimāhāti.
                    Papañcasūdaniyā majjhimanikāyaṭṭhakathāya
                       selasuttavaṇṇanā niṭṭhitā.
                         --------------
@Footnote: 1 cha.Ma. saññāṇato       2 Sī. āgamma          3 Sī. sattarattena

---------------------------------------------------------------------------------------------
page293.
                       3. Assalāyanasuttavaṇṇanā
      [401] Evamme sutanti assalāyanasuttaṃ. Tattha nānāvesārajjakānanti
aṅgamagadhādīhi nānappakārehi vesārajjehi āgatānaṃ, tesu 1- vā raṭṭhesu
jātasaṃvaḍḍhānantipi attho. Kenacidevāti yaññupāsanādinā aniyamitakiccena.
Cātuvaṇṇinti catuvaṇṇasādhāraṇaṃ. Mayaṃ pana nhānasuddhiyāpi bhāvanāsuddhiyāpi
brāhmaṇāva sujjhantīti vadāma, ayuttampi samaṇo gotamo karotīti maññamānā
evaṃ cintayiṃsu. Vuttasiroti voropitasiro. 2-
      Dhammavādīti sabhāvavādī. Duppaṭimantiyāti amhādisehi adhammavādīhi
dukkhena paṭimantetabbā honti. Dhammavādino nāma parājayo na sakkā
kātunti dasseti. Paribbājakanti pabbajjāvidhānaṃ, tayo vede uggahetvā
sabbapacchā pabbajantā yehi mantehi pabbajanti, pabbajitā ca ye mante
pariharanti, yaṃ vā ācāraṃ ācaranti, taṃ sabbaṃ bhotā caritaṃ sikkhitaṃ. Tasmā
tuyhaṃ parājayo natthi, jayova te bhavissatīti maññantā evamāhaṃsu.
      [402] Dissante 3- kho panātiādi tesaṃ laddhibhindanatthaṃ vuttaṃ. Tattha
brāhmaṇiyoti brāhmaṇānaṃ puttapaṭilābhatthāya āvāhavivāhavasena kulā
ānītā brāhmaṇiyo dissanti. Tā kho panetā aparena samayena utuniyopi
honti, sañjātapupphāti attho. Gabbhiniyoti sañjātagabbhā. Vijāyamānāti
puttadhītaro janayamānā. Pāyamānāti dārake thaññaṃ pāyantiyo. Yonijāva
samānāti brāhmaṇīnaṃ passāvamaggena jātā samānā. Evamāhaṃsūti evaṃ
vadanti. Kathaṃ? brāhmaṇova seṭṭho vaṇṇo .pe. Brahmadāyādāti yadi
pana nesaṃ saccavacanaṃ siyā, brāhmaṇīnaṃ kucchi mahābrahmuno uro bhaveyya,
brāhmaṇīnaṃ passāvamaggo mahābrāhmuno mukhaṃ bhaveyya, ettāvatā "mayaṃ
mahābrahmuno ure vasitvā mukhato nikkhantā"ti vattuṃ mā labhantūti ayaṃ mukhato
jātacchedakavādo vutto.
@Footnote: 1 Sī. tesu tesu           2 cha.Ma. vāpitasiro          3 cha.Ma. dissanti

---------------------------------------------------------------------------------------------
page294.
      [403] Ayyo hutvā dāso hoti, dāso hutvā ayyo hotīti
brāhmaṇo sabhariyo vaṇijjaṃ payojento yonakaraṭṭhaṃ vā kambojaraṭṭhaṃ vā
gantvā kālaṃ karoti, tassa gehe vayappatte putte asati brāhmaṇī dāsena
vā kammakarena vā saddhiṃ saṃvāsaṃ kappeti. Ekasmiṃ dārake jāte so puriso
dāsova hoti, tassa jātadārakova pana 1- dāyajjasāmiko hoti. Mātito suddho
pitito asuddho so vaṇijjaṃ payojento majjhimadesaṃ gantvā brāhmaṇadārikaṃ
gahetvā tassā kucchismiṃ puttaṃ paṭilabhati, sopi mātitova suddho hoti pitito
asuddho. Evaṃ brāhmaṇasamayasmiṃyeva jātisambhedo hotīti dassanatthametaṃ vuttaṃ.
Kiṃ balaṃ, ko assāsoti yattha tumhe dāsā hontā sabbeva dāsā hotha,
ayyā hontā sabbeva ayyā hotha, ettha vo ko thāmo, ko avassayo,
ye 2- brāhmaṇova seṭṭho vaṇṇoti vadathāti dīpeti.
      [404] Khattiyova nu khotiādayo suttacchedakavādā nāma honti.
      [408] Idāni cātuvaṇṇiṃ suddhiṃ dassento idha rājātiādimāha. Sāpānadoṇiyāti
sunakhānaṃ pivanadoṇiyā. Aggikaraṇīyanti sītavinodanaandhakāravidhamanabhattapacanādiaggikiccaṃ.
Ettha assalāyanāti ettha sabbasmiṃ aggikiccaṃ karonto.
      [409] Idāni yadetaṃ brāhmaṇā cātuvaṇṇisuddhīti vadanti, ettha
cātuvaṇṇāti niyamo natthi. Pañcamo hi pādasikavaṇṇopi 3- atthīti saṅkhittena
tesaṃ vāde dosadassanatthaṃ idha khattiyakumārotiādimāha. Tattha amutra ca
panesānanti amusmiṃ ca pana purimanaye etesānaṃ māṇavakānaṃ kiñci nānākaraṇaṃ
na passāmīti vadati. Nānākaraṇaṃ pana tesampi atthiyeva. Khattiyakumārassa hi
brāhmaṇakaññāya uppanno khattiyapādasiko nāma, itaro brāhmaṇapādasiko
nāma, ete hīnajātimāṇavakā.
@Footnote: 1 jātadārakena        2 cha.Ma. yaṃ           3 Sī., ka. pārasakavaṇṇopi

---------------------------------------------------------------------------------------------
page295.
      Evaṃ pañcamassa vaṇṇassa atthitāya cātuvaṇṇisuddhīti etesaṃ vāde
dosaṃ dassetvā idāni puna cātuvaṇṇisuddhiyaṃ otārento 1- taṃ kiṃ
maññasītiyaññabhatte. Tattha saddheti matakabhatte. Thālipāketi paṇṇākārabhatte. Yaññeti
aññeti. Pāhuneti āgantukānaṃ katabhatte. Kiṃ hīti kiṃ mahapphalaṃ bhavissati, no
bhavissatīti dīpeti.
      [410] Bhūtapubbanti assalāyana pubbe mayi jātiyā hīnatare tumhe
seṭṭhatarā samānāpi mayā jātivāde pañhaṃ puṭṭhā sampādetuṃ nāsakkhittha,
idāni tumhe hīnatarā hutvā mayā seṭṭhatarena buddhānaṃ sake jātivāde pañhaṃ
puṭṭhā kiṃ sampādessatha, na ettha cintā kātabbāti māṇavaṃ upatthambhento
imaṃ desanaṃ ārabhi. Tattha asito kāḷako. Devaloti tassa nāmaṃ, ayameva
bhagavā tena samayena, paṭaliyoti 2- gaṇaṅgaṇaupāhanā. Patthaṇḍileti paṇṇasālāpariveṇe.
Ko nu khoti kahaṃ nu kho. Gāmaṇḍalarūpo viyāti gāmadārakarūpo viya. So
khvāhaṃ bho homīti bho ahaṃ so asitadevalo homīti vadati. Tadā kira mahāsatto
koṇḍadamako hutvā vicarati. Abhivādetuṃ upakkamiṃsūti vandituṃ upakkamaṃ akaṃsu.
Tato paṭṭhāya ca 3- vassasatikatāpasopi tadahujātaṃ brāhmaṇakumāraṃ avandanto koṇḍito
sukoṇḍito 4- hoti,
      [411] Janikā mātāti yāya tumhe janitā, sā vo janikā mātā.
Janikā mātūti janikāya mātuyā. Yo janakoti  "yo janako pitā"tveva pāṭho.
      Asitenāti pañcābhiññena asitena devalena isinā imaṃ gandhabbapañhaṃ
puṭṭhā na sampāyissanti. Yesanti yesaṃ sattannaṃ isīnaṃ. Na puṇṇo dabbigāhoti
tesaṃ sattannaṃ isīnaṃ dabbiṃ gahetvā paṇṇaṃ pacitvā dāyako puṇṇo nāma
eko ahosi, so dabbigahaṇasippaṃ jānāti. Tvaṃ ācariyako tesaṃ puṇṇopi
na hoti, tena ñātaṃ dabbigahaṇasippamattampi na jānāsīti. Sesaṃ sabbattha
uttānamevāti.
@Footnote: 1 cha.Ma. ovadanto   2 ka. agaliyoti     3 ka. ca-saddo na dissati
@4 Sī. koṭṭhito sukoṭṭhito

---------------------------------------------------------------------------------------------
page296.
      Ayaṃ pana assalāyano saddho ahosi pasanno, attano antonivesaneyeva
cetiyaṃ kāresi. Yāvajjadivasā assalāyanavaṃse jātā nivesanaṃ kāretvā
antonivesane cetiyaṃ karontevāti.
                    Papañcasūdaniyā majjhimanikāyaṭṭhakathāya
                     assalāyanasuttavaṇṇanā niṭṭhitā.
                           ----------
                        4. Ghoṭamukhasuttavaṇṇanā
      [412] Evamme sutanti ghoṭamukhasuttaṃ. Tattha khemiyambavaneti evaṃnāmake
ambavane. Dhammiko paribbajoti 1- dhammikā pabbajjā. Adassanāti tumhādisānaṃ
vā paṇḍitānaṃ adassanena. Yo vā panettha dhammoti yo vā pana ettha
dhammo sabhāvoyeva, tasseva adassanena. Iminā "amhākaṃ kathā appamāṇaṃ,
dhammova pamāṇan"ti dasseti. Tato thero "navauposathāgāre 2- viya bahunā
kammena idha bhavitabban"ti cintetvā caṅkamā oruyha paṇṇasālaṃ pavisitvā
nisīdi. Taṃ dassetuṃ evaṃ vuttetiādi vuttaṃ.
      [413] Cattārome brāhmaṇāti therassa kira etadahosi "ayaṃ
brāhmaṇo `dhammikaṃ pabbajjaṃ upagato samaṇo vā brāhmaṇo vā natthī'ti
vadati. Imassa cattāro puggale dve ca parisā dassetvā `catutthaṃ puggalaṃ
katarāya parisāya bahulaṃ passasī'ti pucchissāmi, jānamāno `anāgāriyaparisāyan'ti
vakkhati. Evametaṃ sakamukheneva `dhammiko paribbajo atthī'ti vadāpessāmī"ti
imaṃ desanaṃ ārabhi.
     [414] Tattha sārattarattāti suṭṭhu rattarattā. Sānugahā vācā bhāsitāti
sakāraṇā vācā bhāsitā. Vuttaṃ hetaṃ mayā "amhākaṃ kathā appamāṇaṃ, dhammova
pamāṇan"ti.
@Footnote: 1 Sī. paribbājo                    2 Ma. na uposathāgāre

---------------------------------------------------------------------------------------------
page297.
      [421] Kiṃ pana teti gihi nāma kappiyampi akappiyampi vadeyyāti
vivecanatthaṃ pucchi. Kārāpesīti māpesi. Kārāpetvā ca pana kālaṃ katvā sagge
nibbatto. Etassa kira jānanasippe mātarampi pitarampi ghātetvā attāva
ghātetabboti 1- āgacchati. Ekaṃ sippaṃ jānanto ṭhapetvā etaṃ añño sagge
nibbatto nāma natthi, esa pana theraṃ upanissāya puññaṃ katvā tattha
nibbattitvā ca pana "kenāhaṃ kammena idha nibbatto"ti āvajjetvā yathābhūtaṃ
ñatvā ekadivasaṃ jiṇṇāya bhojanasālāya paṭisaṅkharaṇatthaṃ saṃghe sannipatite
manussavesena āgantvā pucchi "kimatthaṃ bhante saṃgho sannipatito"ti.
Bhojanasālāya paṭisaṅkharaṇatthanti. Kenesā kāritāti. Ghoṭamukhenāti. Idāni so kuhinti.
Kālakatoti. Atthi panassa koci ñātakoti. Atthi ekā bhaginīti. Pakkosāpetha
tanti. Bhikkhū pakkosāpesuṃ. So taṃ upasaṅkamitvā "ahaṃ tava bhātā ghoṭamukho
nāma imaṃ sālaṃ kāretvā sagge nibbatto, asuke ca ṭhāne mayā ṭhapitaṃ dhanaṃ
atthi, taṃ gahetvā imañca bhojanasālaṃ kārehi, dārake ca posehī"ti vatvā
bhikkhusaṃghaṃ vanditvā vehāsaṃ uppatitvā devalokameva agamāsi. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                      ghoṭamukhasuttavaṇṇanā niṭṭhitā.
                          -------------
@Footnote: 1 Sī. jotetabbo

---------------------------------------------------------------------------------------------
page298.
                         5. Caṅkīsuttavaṇṇanā
      [422] Evammeva sutanti caṅkīsuttaṃ. Tattha devavane sālavaneti tasmiṃ
kira devatānaṃ balikammaṃ karīyati, tena taṃ devavanantipi sālavanantipi vuccati.
Opāsādaṃ ajjhāvasatīti opāsādanāmake brāhmaṇagāme vasati, abhibhavitvā vā āvasati,
tassa sāmī hutvā yāya mariyādāya tattha vasitabbaṃ, tāya mariyādāya vasati. Upasaggavasena
panettha bhummatthe upayogavacanaṃ veditabbaṃ. Tassa upayogattāva sesapadesu. Tattha lakkhaṇaṃ
saddasatthato pariyesitabbaṃ. Sattussadanti sattehi ussadaṃ ussannaṃ, 1-
bahujanaṃ ākiṇṇamanussaṃ posāvanīyahatthiassamoramigādianekasattasamākiṇṇañcāti
attho. Yasmā pana so gāmo bahi āvijjhitvā jātena hatthiassādīnaṃ ghāsatiṇena ceva
gehacchadanatiṇena ca sampanno, tathā dārukaṭṭhehi ceva gehasmabhārakaṭṭhehi ca, yasmā
cassa abbhantare vaṭṭacaturassādisaṇṭhānā bahū pokkharaṇiyo, jalajakusumavicittāni ca bahi
anekāni taḷākāni vā udakassa niccabharitāneva honti, tasmā satiṇakaṭṭhodakanti vuttaṃ.
      Saha dhaññena sadhaññaṃ, pubbaṇṇāparaṇṇādibhedaṃ bahudhaññasannicayanti
attho. Ettāvatā yasmiṃ gāme brāhmaṇo setacchattaṃ ussāpetvā rājalīlāya
vasati. Tassa samiddhisampatti dīpitā hoti. Rājato laddhaṃ bhoggaṃ rājabhoggaṃ.
Kena dinnanti ce, raññā pasenadinā kosalena dinnaṃ. Rājadāyanti rañño
dāyabhūtaṃ, dāyajjanti attho. Brahmadeyyanti seṭṭhadeyyaṃ, chattaṃ ussāpetvā
rājasaṅkhepena bhuñjitabbanti attho. Athavā rājabhogganti sabbaṃ chejjabhejjaṃ
anusāsantena titthapabbatādīsu suṅkaṃ gaṇhantena 2- setacchattaṃ ussāpetvā
raññā hutvā bhuñjitabbaṃ. Tattha raññā pasenadinā kosalena dinnaṃ rājadāyanti
ettha raññā dinnattā rājadāyaṃ, dāyakarājadīpanatthaṃ panassa "raññā pasenadinā
kosalena dinnan"ti idaṃ vuttaṃ. Brahmadeyyanti seṭṭhadeyyaṃ, yathā dinnaṃ
na puna gahetabbaṃ hoti nissaṭṭhaṃ pariccattaṃ, evaṃ dinnanti attho.
@Footnote: 1 Ma. sattehi ussannaṃ              2 Sī. gaṇhantena setacchattaṃ paṭiggaṇhantena

---------------------------------------------------------------------------------------------
page299.
      [423] Bahū bahū hutvā ca saṅghātāti 1- saṃghā. 2- Ekekissā disāya 3-
saṃgho etesaṃ atthīti saṅghī. Pubbe gāmassa anto agaṇā bahi nikkhamitvā
gaṇā sampannāti 4- gaṇībhūtā. Uttarena mukhāti uttaradisābhimukhā. Khattaṃ
āmantesīti khattā vuccati pucchitapañhābyākaraṇasamattho mahāmatto, taṃ
āmantesi. Āgamentūti muhuttaṃ paṭimānentu 5- acchantūti vuttaṃ hoti.
      [424] Nānāverajjakānanti nānāvidhesu rajjesu aññesu kāsikosalādīsu
jātā vā nivasanti vā, tato vā āgatāti nānāverajjakā, tesaṃ nānāverajjakānaṃ.
Kenacidevāti aniyamitena yaññupāsanādinā kenaci kiccena. Te tassa gamanaṃ
sutvā cintesuṃ "ayaṃ caṅkīuggatabrāhmaṇo, yebhuyyena ca aññe brāhmaṇā
samaṇaṃ gotamaṃ saraṇaṃ gatā, ayameva na gato. Svāyaṃ sace tattha gamissati, addhā
samaṇassa gotamassa āvaṭṭiyamāyāya āvaṭṭito 6- saraṇaṃ gamissati. Tato etassāpi
gehadvāre brāhmaṇānaṃ asannipāto bhavissati. Handassa gamanantarāyaṃ karomā"ti
sammantayitvā tattha agamaṃsu. Taṃ sandhāya "athakho te brāhmaṇā"tiādi vuttaṃ.
      Tattha ubhatoti dvīhipi pakkhehi. Mātito ca pitito cāti bhoto
mātā brāhmaṇī, mātumātā brāhmaṇī, tassāpi mātā brāhmaṇī. Pitā
brāhmaṇo, pitupitā brāhmaṇo, tassāpi pitā brāhmaṇoti evaṃ bhavaṃ ubhato
sujāto mātito ca pitito ca. Saṃsuddhagahaṇikoti saṃsuddhā te mātugahaṇī, saṃsuddhā
te kucchīti attho. Yāva sattamā pitāmahayugāti ettha pitupitā pitāmaho,
pitāmahassa yugaṃ pitāmahayugaṃ. Yuganti āyuppamāṇaṃ vuccati. Pabhilāpamattameva cetaṃ,
atthato pana pitāmahova pitāmahayugaṃ. Tato uddhaṃ sabbepi pubbapurisā
pitāmahagahaṇeneva gahitā. Evaṃ yāva sattamo puriso, tāva saṃsuddhagahaṇiko. Athavā
akkhitto anupakuṭṭho jātivādenāti dasseti. Akkhittoti apanetha etaṃ, kiṃ
imināti evaṃ akkhitto anuvakkhitto. Anupakuṭṭhoti na upakuṭṭho, na akkosaṃ
@Footnote: 1 Sī.,ka.,Ma. saṃghātāti         2 Sī. saṃgho
@3 Ma. na ekikāyādinnā viya
@4 Ma. gaṇā saṃhatāti, gaṇasampattāti su.vi 1/301-2/251
@5 Ma. adhivāsentu             6 Ma. āvañcito

---------------------------------------------------------------------------------------------
page300.
Vā nindaṃ vā pattapubbo. Kena kāraṇenāti. Jātivādena, itipi hīnajātiko
esoti evarūpena vacanenāti attho. Imināpaṅgenāti imināpi kāraṇena.
      Addhoti issaro. Mahaddhanoti mahatā dhanena samannāgato. Bhoto hi
gehe paṭhaviyaṃ paṃsuvālikā viya bahudhanaṃ, samaṇo pana gotamo adhano bhikkhāya
udaraṃ pūretvā yāpetīti dasseti. Mahābhogoti pañcakāmaguṇavasena mahāupabhogo.
Evaṃ yaṃ yaṃ guṇaṃ vadanti, tassa tassa paṭipakkhavasena bhagavato aguṇaṃyeva
dassessāmāti maññamānā vadanti.
      Abhirūpoti aññehi manussehi adhikarūPo. Dassanīyoti divasampi passantānaṃ
atittikaraṇato dassanayoggo dassaneneva cittappasādajananato pāsādiko.
Pokkharatā vuccati sundarabhāvo, vaṇṇassa pokkharatā vaṇṇapokkharatā tāya
vaṇṇa pokkharatāya, vaṇṇasampattiyāti attho. Porāṇā pana pokkharanti sarīraṃ
vadanti, vaṇṇaṃ vaṇṇameva. Tesaṃ matena vaṇṇo ca pokkharañca vaṇṇapokkharāni,
tesaṃ bhāvo vaṇṇapokkharatā. Iti paramāya vaṇṇapokkharatāyāti uttamaparisuddhena
vaṇṇena ceva sarīrasaṇṭhānasampattiyā cāti attho. Brahmavaṇṇīti seṭṭhavaṇṇī,
parisuddhavaṇṇesupi seṭṭhena suvaṇṇavaṇṇeneva samannāgatoti attho. Brahmavacchasīti
mahābrahmuno sarīrasadisena sarīrena samannāgato. Akhuddāvakāso dassanāyāti
bhoto sarīradassanassa okāso na khuddako mahā. Sabbāneva te aṅgapaccaṅgāni
dassanīyāneva, tāni cāpi mahantānevāti dīpeti.
      Sīlamassa atthīti sīlavā. Vuddhaṃ vaḍḍhitaṃ sīlamassāti vuddhasīlī.
Vuddhasīlenāti vuddhena vaḍḍhitena sīlena. Samannāgatoti yutto, idaṃ
vuddhasīlīpadasseva vevacanaṃ. Sabbametaṃ pañcasīlamattameva sandhāya vadanti.
      Kalyāṇavācotiādīsu kalyāṇā sundarā parimaṇḍalapadabyañjanā vācā
assāti kalyāṇavāco. Kalyāṇaṃ madhuraṃ vākkaraṇaṃ assāti kalyāṇavākkaraṇo.
Vākkaraṇanti udāharaṇaghoso. Guṇaparipuṇṇabhāvena pure bhavāti porī. Pare

Page 301-324.

page301.
Vā bhavattā porī. Nāgarikitthiyā sukhumālattanena sadisātipi porī. Tāya poriyā.
Vissaṭṭhāyāti apalibuddhāya, sandiṭ 1- ṭhavilambitādidosarahitāya. Anelagaḷāyāti
elagaḷena virahitāya. Ekaccassa hi kathentassa elā gaḷati, lālā vā
paggharati, kheḷaphusitāni vā nikkhamanti, tassa vācā elagaḷā nāma hoti.
Tabbiparitāyāti attho. Atthassa viññāpaniyāti ādimajjhapariyosānaṃ pākaṭaṃ
katvā bhāsitatthassa viññāpanasamatthāya. Sesamettha brāhmaṇavaṇṇe uttānameva.
      [425] Evaṃ vutteti evantehi brāhmaṇehi vutte caṅkī "ime
brāhmaṇā attano vaṇṇe vuccamāne atussanakasatto nāma natthi, vaṇṇamassa
bhaṇitvā nivāressāmāti jātiādīhi mama vaṇṇaṃ vadanti, na kho pana me
yuttaṃ attano vaṇṇe rajjituṃ. 2- Handāhaṃ etesaṃ vādaṃ bhinditvā samaṇassa
gotamassa mahantabhāvaṃ ñāpetvā etesaṃ tattha gamanaṃ karomī"ti cintetvā
tenahi bho mamāpi suṇāthātiādimāha. Tattha yepi "ubhato sujāto"tiādayo
attano guṇehi sadisā guṇā, tepi "kocāhaṃ, ke ca samaṇassa gotamassa
jātisampattiādayo guṇā"ti attano guṇehi uttaritareyeva maññamāno, itare
pana ekanteneva bhagavato mahantabhāvadīpatthaṃ pakāseti. Mayameva arahāmāti
evaṃ niyamento cettha idaṃ dīpeti:- yadi guṇamahantatāya upasaṅkamitabbo
nāma hoti, yathā sineruṃ upanidhāya sāsapo, mahāsamuddaṃ upanidhāya gopadakaṃ,
sattasu mahāsaresu udakaṃ upanidhāya ussāvabindu paritto lāmako, evameva
samaṇassa gotamassa jātisampattiādayo guṇe upanidhāya amhākaṃ guṇā parittā
lāmakā, tasmā mayameva arahāma taṃ bhagavantaṃ gotamaṃ dassanāya upasaṅkamitunti.
      Bhūmigatañca vehāsaṭṭhañcāti ettha rājaṅgaṇe ceva uyyāne ca sudhāmaṭṭhā
pokkharaṇiyo sattaratanapūriṃ katvā bhūmiyaṃ ṭhapitaṃ dhanaṃ bhūmigataṃ nāma, pāsādaniyūhādayo
pana pūretvā ṭhapitaṃ vehāsaṭṭhaṃ nāma. Evaṃ tāva kulapariyāyena āgataṃ. Tathāgatassa
pana jātadivaseyeva saṅkho elo uppalo puṇḍarīkoti cattāro nidhayo upagatā.
Tesu saṅkho gāvutiko, elo aḍḍhayojaniko, uppalo tigāvutiko, puṇḍarīko
@Footnote: 1 Sī. sandiddha                               2 Sī. rañjituṃ

---------------------------------------------------------------------------------------------
page302.
Yojanikoti. Tesupi gahitagahitaṭṭhānaṃ pūratiyeva. Iti bhagavā pahūtahiraññasuvaṇṇaṃ
ohāya pabbajitoti veditabbo. Daharo vātiādīni heṭṭhā vitthāritāneva.
      Akhuddāvakāsoti ettha bhagavati aparimāṇoyeva dassanāvakāsoti veditabbo.
Tatridaṃ vatthu:- rājagahe kira aññataro brāhmaṇo "samaṇassa kira gotamassa
pamāṇaṃ gahetuṃ na sakkā"ti sutvā bhagavato piṇḍāya pavisanakāle saṭṭhihatthaṃ
veḷuṃ gahetvā nagaradvārassa bahi ṭhatvā sampatte bhagavati veḷuṃ gahetvā
samīpe aṭṭhāsi, veḷu bhagavato jaṇṇumattaṃ pāpuṇi. Punadivase dve veḷū ghaṭetvā
samīpe aṭṭhāsi, bhagavā dvinnaṃ veḷūnaṃ upari dviveḷumattameva 1- paññāyamāno
"brāhmaṇa kiṃ karosī"ti āha. Tumhākaṃ pamāṇaṃ gaṇhāmīti. "brāhmaṇa sacepi
tvaṃ sakalacakkavāḷagabbhaṃ pūretvā ṭhitaveḷuṃ ghaṭetvā āgamissasi, neva me pamāṇaṃ
gahetuṃ sakkhissasi. Na hi mayā cattāri asaṅkhyeyyāni kappasatasahassañca tathā
pāramiyo pūritā, yathā me paropamāṇaṃ gaṇheyya, atulo brāhmaṇa tathāgato
appameyyo"ti vatvā dhammapade gāthamāha. Gāthāpariyosāne caturāsītipāṇasahassāni
amataṃ piviṃsu.
      Aparampi vatthuṃ:- rāhu kira asurindo cattāri yojanasahassāni aṭṭha
ca yojanasatāni ucco, bāhantaramassa dvādasa yojanasatāni, hatthatalapādatalāni
puthulato tīṇi yojanasatāni, aṅgulipabbāni paṇṇāsayojanāni, bhamukantaraṃ
paṇṇāsayojanaṃ, nalāṭaṃ tiyojanasataṃ, sīsaṃ navayojanasataṃ. So "ahaṃ uccosmi, satthāraṃ
onamitvā oloketuṃ na sakkhissāmī"ti na gacchati. So ekadivasaṃ bhagavato
vaṇṇaṃ sutvā "yathā kathañca olokessāmī"ti āgato. Bhagavā tassa ajjhāsayaṃ
viditvā "catūsu iriyāpathesu katarena dassemī"ti cintetvā "ṭhitako nāma
nīcopi ucco viya paññāyati, nipannovassa attānaṃ dassessāmī"ti "ānanda
gandhakuṭipariveṇe mañcakaṃ paññāpehī"ti vatvā tattha sīhaseyyaṃ kappesi. Rāhu
āgantvā nipannaṃ bhagavantaṃ gīvaṃ unnāmetvā nabhamajjhe puṇṇacandaṃ viya
ulloketi. Kimidaṃ asurindāti ca vutte bhagavā onamitvā oloketuṃ na sakkhissāmīta
@Footnote: 1 Sī. veḷumattameva

---------------------------------------------------------------------------------------------
page303.
Na gacchanti. Na mayā asurinda adhomukhena pāramiyo pūritā, uddhaggaṃ me
katvā dānaṃ dinnanti. Taṃdivasaṃ rāhu saraṇaṃ agamāsi. Evaṃ bhagavā akhuddāvakāso
dassanāya.
      Catupārisuddhisīlena sīlavā. Taṃ pana sīlaṃ ariyaṃ uttamaṃ parisuddhaṃ, tenāha
ariyasīlīti. Tadeva anavajjaṭṭhena kusalaṃ, tenāha kusalasīlīti. Kusalena sīlenāti
idamassa vevacanaṃ. Bahunnaṃ ācariyapācariyoti bhagavato ekekāya dhammadesanāya
caturāsītipāṇasahassāni aparimāṇāpi devamanussā maggaphalāmataṃ pivanti. Tasmā
bahunnaṃ ācariyo, sāvakavineyyānaṃ pana pācariyoti.
      Khīṇakāmarāgoti ettha kāmañca bhagavato sabbepi kilesā khīṇā,
brāhmaṇo pana te na jānāti, attano jānanaṭṭhāneyeva guṇaṃ katheti.
Vigatacāpalloti "pattamaṇḍanā cīvaramaṇḍanā senāsanamaṇḍanā imassa vā
pūtikāyassa .pe. Kelanā paṭikelanā"ti 1- evaṃ vuttacāpalyavirahito.
      Apāpapurekkhāroti apāpe navalokuttaradhamme purato katvā vicarati.
Brahmaññāya pajāyāti sāriputtamoggallānamahākassapādibhedāya brāhmaṇapajāya.
Aviruddho hi so etissāva pajāya purekkhāro. Ayaṃ hi pajā samaṇaṃ gotamaṃ
purato katvā caratīti attho. Apica apāpapurekkhāroti na pāpapurekkhāro, na
pāpaṃ purato katvā carati, pāpaṃ na icchatīti attho. Kassa? brahmaññāya pajāya,
attanā saddhiṃ paṭiviruddhāyapi brahmapajāya aviruddho hitasukhatthikoyevāti vuttaṃ
hoti.
      Tiroraṭṭhāti pararaṭṭhato. Tirojanapadāti parajanapadato. Saṃpucchituṃ āgacchantīti
khattiyapaṇḍitādayo ceva brāhmaṇagandhabbādayo ca pañhe abhisaṅkharitvā
pucchissāmāti āgacchanti. Tattha keci pucchāya vā dosaṃ vissajjanasampaṭicchane
vā asamatthataṃ sallakkhetvā apucchitvāva tuṇhī nisīdanti, keci pucchanti,
kesañci bhagavā pucchāyaṃ ussāhaṃ janetvā vissajjeti. Evaṃ sabbesampi tesaṃ
@Footnote: 1 Sī. mu kelāyanā paṭikelāyanā, abhi. vi. 35/854/429

---------------------------------------------------------------------------------------------
page304.
Vimatiyo tīraṃ patvā mahāsamuddassa ūmiyo viya bhagavantaṃ patvāva bhijjanti.
Sesamettha tathāgatassa vaṇṇe uttānameva.
      Atithī no te hontīti te amhākaṃ āgantukā navakā pāhunakā
pāhunakā hontīti attho. Pariyāpuṇāmīti jānāmi. Aparimāṇavaṇṇoti. Tathārūpeneva
sabbaññunāpi appameyyavaṇṇo, pageva mādisenāti dasseti. Vuttampi cetaṃ:-
                 "buddhopi buddhassa bhaṇeyya vaṇṇaṃ
                  kappampi ce aññamabhāsamāno
                  khīyetha kappo ciradīghamantare
                  vaṇṇo na khīyetha tathāgatassā"ti.
      Imaṃ pana guṇakathaṃ sutvā te brāhmaṇā cintayiṃsu "yathā caṅkī samaṇassa
gotamassa vaṇṇaṃ bhāsati, anomaguṇo so bhavaṃ gotamo, evaṃ tassa guṇe
jānamānena kho pana iminā aticiraṃ adhivāsitaṃ, handa naṃ anuvattāmā"ti
anuvattamānā "tenahi bho"tiādimāhaṃsu.
      [426] Opātetīti paveseti. Saṃpurekkharontīti puttamattanattamattampi
samānaṃ purato katvā vicaranti.
      [427] Mantapadanti mantāyeva mantapadaṃ, vedoti attho. Itihitihaparamparāyāti
evaṃ kira evaṃ kirāti paramparabhāvena āgatanti dīpeti. Piṭakasampadāyāti
pāvacanasaṅkhātasampattiyā. Sāvittiādīhi chandabandhehi ca vaggabandhehi ca
sampādetvā āgatanti dasseti. Tattha cāti tasmiṃ mantapade. Pavattāroti
pavattayitāro. Yesanti yesaṃ santakaṃ. Mantapadanti vedasaṅkhātaṃ mantameva. 1-
Gītanti aṭṭhakādīhi dasahi porāṇakabrāhmaṇehi padasampattivasena 2- sajjhāyitaṃ.
Pavuttanti aññesaṃ vuttaṃ, vācitanti attho. Samihitanti samupabyuḷhaṃ 3-
rāsikataṃ, piṇḍaṃ katvā ṭhapitanti attho. Tadanugāyantīti etarahi brāhmaṇā taṃ tehi
pubbegītaṃ 4- anugāyanti anusajjhāyanti vādenti. Tadanubhāsantīti taṃ anubhāsanti,
@Footnote: 1 Sī. mantapadameva   2 sī ka. sarasampattikasena    3 Sī. samupabbuḷhaṃ
@4 Sī. tehi sabbehi gītaṃ

---------------------------------------------------------------------------------------------
page305.
Idaṃ purimasseva vevacanaṃ. Bhāsitamanubhāsantīti tehi bhāsituṃ sajjhāyitaṃ anusajjhāyanti.
Vācitamanuvācentīti tehi aññesaṃ vācitaṃ anuvācenti. Seyyathidanti te katameti
attho. Aṭṭhakotiādīni tesaṃ nāmāni, te kira dibbena cakkhunā oloketvā
parūpaghātaṃ akatvā kassapasammāsambuddhassa bhagavato pāvacanena saha saṃsandetvā
mante ganthesuṃ, apare pana brāhmaṇā pāṇātipātādīni pakkhipitvā tayo
vede bhinditvā buddhavacanena saddhiṃ viruddhamakaṃsu.
      [428] Andhaveṇīti andhaveṇi. Ekena hi cakkhumatā gahitayaṭṭhiyā koṭiṃ
eko andho gaṇhāti, taṃ andhaṃ añño, taṃ aññoti evaṃ paṇṇāsa saṭṭhi
andhā paṭipāṭiyā ghaṭitā andhaveṇīti vuccati. Paramparāsaṃsattāti aññamaññaṃ
laggā, yaṭṭhiggāhakenapi cakkhumatā virahitāti attho. Eko kira dhutto andhagaṇaṃ
disvā "asukasmiṃ nāma gāme khajjabhojjaṃ sulabhan"ti ussādetvā tehi "tattha
no sāmi nehi, idaṃ nāma te demā"ti vutte lañcaṃ gahetvā antarāmagge
maggā okkamma mahantaṃ gacchaṃ anuparigantvā purimassa hatthena pacchimassa
kacchaṃ gaṇhāpetvā "kiñci kammaṃ atthi, gacchatha tāva tumhe"ti vatvā palāyi.
Te divasampi gantvā maggaṃ avindamānā "kahaṃ bho cakkhumā kahaṃ maggo"ti
paridevitvā maggaṃ avindamānā tattheva mariṃsu. Te sandhāya vuttaṃ
"paramparāsaṃsattā"ti. Purimopīti purimesu dasasu brāhmaṇesu ekopi. Majjhimopīti
majjhe ācariyapācariyesu ekopi. Pacchimopīti idāni brāhmaṇesu ekopi.
      Pañca khoti pāḷiāgatesu dvīsu aññepi evarūpe tayo pakkhipitvā
vadati. Dvidhā vipākāti bhūtavipākā vā abhūtavipākā vā. Nālametthāti bhāradvāja
saccaṃ anurakkhissāmīti paṭipannena viññunā "yaṃ mayā gahitaṃ, idameva saccaṃ
moghamaññan"ti ettha ekaṃseneva niṭṭhaṃ gantuṃ nālaṃ na yuttanti upari pucchāya
maggaṃ vicaritvā ṭhapesi.
      [430] Idha bhāradvāja bhikkhūti jīvakasutte 1- viya mahāvacchasutte 2- viya
ca attānameva sandhāya vadati. Lobhanīyesu dhammesūti lobhadhammesu. Sesapadadvayepi
eseva nayo.
@Footnote: 1 Ma.Ma. 13/51 ādi/33                      2 Ma.Ma. 13/193 ādi/170

---------------------------------------------------------------------------------------------
page306.
      [432] Saddhaṃ nivesetīti okappanīyasaddhaṃ niveseti. Upasaṅkamatīti
upagacchati. Payirupāsatīti santike nisīdati. Sotanti pasādasotaṃ odahati. Dhammanti
desanādhammaṃ suṇāti. Dhāretīti paguṇaṃ katvā dhāreti. Upaparikkhatīti atthato ca
kāraṇato ca vīmaṃsati. Nijjhānaṃ khamantīti olokanaṃ khamanti, idha sīlaṃ kathitaṃ,
idha samādhīti evaṃ upaṭṭhahantīti attho. Chandoti kattukamyatāchando. Ussahatīti
vāyamati. Tuletīti aniccādivasena tīreti. Padahatīti maggappadhānaṃ padahati. Kāyena
ceva paramatthasaccanti 1- sahajātanāmakāyena ca nibbānaṃ sacchikaroti, paññāya
ca kilese nibbijjhitvā tadeva vibhūtaṃ pākaṭaṃ karonto passati.
      [433] Saccānubodhoti maggānubodho. Saccānuppattīti phalasacchikiriyatā. 2-
Tesaṃyevāti heṭṭhā vuttānaṃ dvādasannaṃ, evaṃ dīghaṃ maggavādaṃ anulometi,
tasmā nāyamattho. Ayaṃ panettha attho:- tesaṃyevāti tesaṃ maggasampayuttadhammānaṃ.
Padhānanti maggappadhānaṃ. Taṃ hi phalasacchikiriyāsaṅkhātāya saccānuppattiyā bahukāraṃ,
magge asati phalābhāvatoti iminā nayena sabbapadesu attho veditabbo. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                       caṅkīsuttavaṇṇanā niṭṭhitā.
                          -------------
                        6. Esukārīsuttavaṇṇanā
      [437] Evamme sutanti esukārīsuttaṃ. Tattha bilaṃ olaggeyyunti
koṭṭhāsaṃ laggāpeyyuṃ, iminā satthadhammaṃ nāma dasseti. Satthavāho kira
mahākantāraṃ paṭipanno antarāmagge goṇe mate maṃsaṃ gahetvā sabbesaṃ satthikānaṃ
"idaṃ khāditvā ettakaṃ mūlaṃ dātabban"ti koṭṭhāsaṃ olaggeti, gomaṃsaṃ nāma
khādantāpi atthi akhādantāpi, mūlaṃ dātuṃ sakkontāpi asakkontāpi. Satthavāho
@Footnote: 1 cha.Ma. paramasaccanti                   2 cha.Ma. phalasacchiriyā

---------------------------------------------------------------------------------------------
page307.
Yena mūlena goṇo gahito, tassa nikkhamanatthaṃ sabbesaṃ balakkārena koṭṭhāsaṃ
datvā mūlaṃ gaṇhāti, ayaṃ satthadhammo. Evameva brāhmaṇāpi lokassa paṭiññaṃ
aggahetvā attanova dhammatāya catasso pāricariyā paññāpentīti dassetuṃ
evameva khotiādimāha. Pāpiyo assāti atipāpaṃ 1- assa. Seyyo assāti
hitaṃ assa. Athavā pāpiyoti pāpako lāmako attabhāvo assa. Seyyoti
seṭṭho uttamo. Seyyaṃsoti seyyo. Uccākulīnatāti uccākulīnattena seyyo.
Pāpiyaṃsoti pāpiyo. Uccākulīnatā ca dvīsu kulesu vaḍḍheti 2- khattiyakule
brāhmaṇakule ca, uḷāravaṇṇatā tīsu. Vessopi hi uḷāravaṇṇo hoti. Uḷārabhogatā
catūsupi. Suddopi hi antamaso caṇḍālopi uḷārabhogo hotiyeva.
      [440] Bhikkhācariyanti koṭidhanenapi hi brāhmaṇena bhikkhā caritabbāva,
porāṇakabrāhmaṇā asītikoṭidhanāpi ekaṃ velaṃ bhikkhaṃ caranti. Kasmā? duggatakāle
carantānaṃ idāni bhikkhaṃ carituṃ āraddhāti garahā na bhavissatīti. Atimaññamānoti yo
bhikkhācariyavaṃsaṃ haritvā sattajīvakasikammavaṇijjādīhi jīvitaṃ kappeti, ayaṃ atimaññati
nāma. Gopo vāti yathā gopako attanā rakkhitabbaṃ bhaṇḍaṃ thenento akiccakārī
hoti, evanti attho. Iminā nayena sabbavāresu attho veditabbo.
Asitabyābhaṅginti tiṇalāyanaasitañceva kājañca. Anussaratoti yattha jāto, tasmiṃ
porāṇe mātāpettike kulavaṃse anussariyamānoti attho. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      esukārīsuttavaṇṇanā niṭṭhitā.
                          ------------
                        7. Dhanañjānisuttavaṇṇanā
      [445] Evamme sutanti dhanañjānisuttaṃ. Tattha dakkhiṇāgirisminti girīti
pabbato, rājagahaṃ parikkhipitvā ṭhitapabbatassa dakkhiṇadisābhāge janapadassetaṃ
@Footnote: 1 cha.Ma. pāpaṃ                    2 Ma.,ka. vaṭṭati

---------------------------------------------------------------------------------------------
page308.
Nāmaṃ. Taṇḍulapālidvārāyāti rājagahassa kira dvattiṃsa mahādvārāni catusaṭṭhi
khuddakadvārāni, tesu ekaṃ taṇḍulapālidvāraṃ nāma, taṃ sandhāya āha. Rājānaṃ
nissāyāti "gaccha manusse apīḷetvā sassabhāgaṃ gaṇhāhī"ti raññā pesito
gantvā sabbameva sassaṃ gaṇhāti, "mā no bhante nāsehī"ti ca vutte
"rājakule vuttaṃ mandaṃ, ahaṃ raññā āgamanakāleyeva evaṃ āṇatto, mā
kanditthā"ti evaṃ rājānaṃ nissāya brāhmaṇagahapatike vilumpati. Dhaññaṃ yebhuyyena
attano gharaṃ pavesetvā appakaṃ rājakule paveseti. Kiṃ brāhmaṇagahapatikānaṃ
na pīḷaṃ akāsīti ca vutto "āma mahārāja imasmiṃ vāre khettāni mandasassāni
ahesuṃ, tasmā apīḷentassa me gaṇhato na bahu jātan"ti evaṃ brāhmaṇagahapatike
nissāya rājānaṃ vilumpati.
      [446] Payo pīyatanti taruṇakhīraṃ pivatu. Tāva bhattassāti yāva khīraṃ
pivitvā nisīdissatha, tāvadeva bhattassa kālo bhavissati. Idheva hi no pātarāsabhattaṃ
āharissantīti dasseti. Mātāpitarotiādīsu mahallakā mātāpitaro attharaṇapārupanāni
sukhumāni vatthāni madhurabhojanaṃ sugandhagandhamālādīni ca pariyesitvā posetabbā.
Puttadhītānaṃ nāmakaraṇamaṅgalādīni sabbakiccāni karontena puttadāro posetabbo.
Evaṃ hi akariyamāne garahā uppajjatīti iminā nayena attho veditabbo.
      [447] Adhammacārīti pañcadussīlyakammāni vā dasadussīlyakammāni vā
idha adhammo nāma. Upakaḍḍheyyunti pañcavidhabandhanādikammakaraṇatthaṃ taṃ taṃ nirayaṃ
kaḍḍheyyuṃ.
      [448-453] Dhammacārīti dhammikakasivaṇijjādikammakārī. Paṭikkamantīti
osaranti 1- parihāyanti. Abhikkamantīti abhisaranti vaḍḍhanti. Seyyoti varataraṃ.
Hīneti nihīne lāmake. Kālakato ca sāriputtāti idaṃ bhagavā "tatrassa gantvā
@Footnote: 1 Sī. na osaranti

---------------------------------------------------------------------------------------------
page309.
Dhammaṃ 1- desehī"ti adhippāyena theraṃ āha. Theropi taṃkhaṇaṃyeva gantvā
mahābrahmuno dhammaṃ desesi, tato paṭṭhāya cātuppadikaṃ gāthaṃ kathentopi
catusaccavimuttaṃ nāma na kathesīti.
                    Papañcasūdaniyā majjhimanikāyaṭṭhakathāya
                      dhanañjānisuttavaṇṇanā niṭṭhitā.
                           -----------
                        8. Vāseṭṭhasuttavaṇṇanā
      [454] Evamme sutanti vāseṭṭhasuttaṃ. Tattha icchānaṅgalavanasaṇḍeti
icchānaṅgalagāmassa avidūre vanasaṇḍe. Caṅkītiādayo pañcapi janā rañño
pasenadikosalassa purohitā eva. Aññe ca abhiññātāti aññe ca bahū abhiññātā
brāhmaṇā. Te kira chaṭṭhe chaṭṭhe māse dvīsu ṭhānesu 2- sannipatanti. Yadā
jātiṃ sodhetukāmā honti, tadā pokkharasātissa santike jātisodhanatthaṃ ukkaṭṭhāya
sannipatanti. Yadā mante sodhetukāmā honti, tadā icchānaṅgale sannipatanti.
Imasmiṃ kāle mantasodhanatthaṃ tattha 3- sannipatiṃsu. Ayamantarākathāti yaṃ attano
sahāyakabhāvānurūpaṃ kathaṃ kathentā anuvicariṃsu, tassā kathāya antarā ayaṃ aññā
kathā udapādi. Sīlavāti guṇavā. Vattasampannoti ācārasampanno.
      [455] Anuññātapaṭiññātāti sikkhitā tumheti evaṃ ācariyehi
anuññātā, āma ācariya sikkhitamhāti evaṃ sayañca paṭiññātā. Asmāti
bhavāma. Ahaṃ pokkharasātissa, tārukkhassāyaṃ māṇavoti ahaṃ pokkharasātissa
jeṭṭhantevāsī aggasisso, ayaṃ tārukkhassāti dīpeti.
      Tevijjānanti tivedānaṃ brāhmaṇānaṃ. Yadakkhātanti yaṃ atthato ca
byañjanato ca ekampi padaṃ akkhātaṃ. Tatra kevalinosmaseti taṃ sakalaṃ jānanato
@Footnote: 1 cha.Ma. ayaṃ pāṭho na dissati   2 Ma. vāresu    3 cha.Ma. ayaṃ saddo na dissati

---------------------------------------------------------------------------------------------
page310.
Tattha niṭṭhāgatamhāti attho. Idāni taṃ kevalībhāvaṃ āvikaronto padakasmātiādimāha.
Tattha jappe ācariyasādisāti kathanaṭṭhāne mayaṃ ācariyasadisāyeva.
      Kammunāti dasakusalakammapathakammunā. Ayaṃ hi pubbe sattavidhaṃ kāyavacīkammaṃ
sandhāya "yato kho bho sīlavā hotī"ti āha, tividhaṃ manokammaṃ sandhāya
"vattasampanno"ti. Tena samannāgato hi ācārasampanno hoti. Cakkhumāti
pañcahi cakkhūhi cakkhumantabhāvena bhagavantaṃ ālapati.
      Khayātītanti ūnabhāvaṃ atītaṃ, paripuṇṇanti attho. Peccāti upagantvā.
Namassantīti namo karonti.
      Cakkhuṃ oke samuppannanti avijjandhakāre loke taṃ andhakāraṃ vidhamitvā
lokassa diṭṭhadhammikādiatthadassanena cakkhuṃ hutvā samuppannaṃ.
      [456] Evaṃ vāseṭṭhena thometvā yācito bhagavā dvepi jane
saṅgaṇhanto tesaṃ vodaṃ byakkhissantiādimāha. Tattha byakkhissanti
byākarissāmi. Anupubbanti tiṭṭhatu tāva brāhmaṇacintā, tiṇarukkhakīṭapaṭaṅgato
paṭṭhāya anupaṭipāṭiyā ācikkhissāmīti attho. Jātivibhaṅganti jātivitthāraṃ.
Aññamaññā hi jātiyoti tesaṃ tesañhi pāṇānaṃ jātiyo aññamaññā 1- nānappakārāti
attho.
      Tiṇarukkheti anupādinnakaṃ jātiṃ kathetvā 2- pacchā upādinnakajātiṃ
kathessāmi, evaṃ tassa jātibhedo pākaṭo bhavissatīti imaṃ desanaṃ ārabhi.
Mahāsivatthero pana "kiṃ bhante anupādinnakaṃ bījanānatāya nānaṃ, upādinnakaṃ
kammanānatāyāti evaṃ vattuṃ na vaṭṭatī"ti pucchito āma na vaṭṭati. Kammañhi
yoniyaṃ khipati. Yonipaṭisandhiyā 3- ime sattā nānāvaṇṇā hontīti. Tiṇarukkheti
ettha antopheggū bahisārā antamaso tālanāḷikerāhayopi tiṇāneva, antosārā
pana bahipheggū sabbe rukkhā nāma. Na cāpi paṭijānareti mayaṃ tiṇā mayaṃ
rukkhāti vā, ahaṃ tiṇaṃ ahaṃ rukkhoti vā evaṃ na jānanti. Liṅgaṃ jātimayanti
ajānantānampi ca tesaṃ jātimayameva saṇṭhānaṃ attano mūlabhūtatiṇādisadisameva hoti.
@Footnote: 1 ka. aññamaññaṃ      2 cha.Ma. katvā       3 cha.Ma. yonisiddhā

---------------------------------------------------------------------------------------------
page311.
Kiṃkāraṇā? aññamaññā hi jātiyo. Yasmā aññā tiṇajāti, aññā rukkhajāti.
Tiṇesupi aññā tālajāti, aññā nāḷikerajāti, evaṃ vitthāretabbaṃ. Iminā
idaṃ dasseti:- yaṃ jātivasena nānā hoti, taṃ attano paṭiññaṃ paresaṃ vā
vā upadesaṃ vināpi aññajātito 1- visesena gayhati. Yadi ca jātiyā brāhmaṇo
bhaveyya, sopi 2- attano paṭiññaṃ paresaṃ vā upadesaṃ vinā khattiyato vessato
suddato vā visesena gayheyya, 3- na ca gayhati. Tasmā na jātiyā brāhmaṇoti.
Parato pana "yathā etāsu jātīsū"ti gāthāya etamatthaṃ vacībhedeneva āvikarissati.
      Evaṃ anupādinnakesu jātiṃ dassetvā upādinnakesu dassento tato
kīṭetiādimāha. Yāva kunthakipilliketi kunthakipillikaṃ pariyantaṃ katvāti attho.
Ettha ca ye uppatitvā gacchanti, te paṭaṅgā nāma. Aññamaññā hi jātiyoti
tesampi nīlarattādivaṇṇavasena jātiyo nānappakārāva honti.
      Khuddaketi kāḷakādayo. Mahallaketi sappabiḷārādayo. 4-
      Pādudareti udarapāde, udaraṃyeva nesaṃ pādāti vuttaṃ hoti. Dīghapiṭṭhiketi
sappānaṃ hi sīsato yāva naṅguṭṭhā piṭṭhiyeva hoti, tena te "dīghapiṭṭhikā"ti
vuccanti.
      Udaketi odake. Udakamhi jāte.
      Pakkhīti sakuṇe. Te hi pattehi yantīti pattayānā, vehāsaṃ gacchantīti
vihaṅgamā.
      Evaṃ thalajalākāsagocarānaṃ pāṇānaṃ jātibhedaṃ dassetvā idāni
yenādhippāyena taṃ dassesi, 5- taṃ āvikaronto yathā etāsūti gāthamāha. Tassattho
saṅkhepana vuttova. Vitthārato panettha yaṃ vattabbaṃ, taṃ sayameva dassento na
kesehītiādimāha. Tatrāyaṃ yojanā:- yaṃ vuttaṃ "natthi manussesu liṅgajātimayaṃ
puthū"ti, taṃ evaṃ natthīti veditabbaṃ. Seyyathidaṃ? na kesehīti. Na hi "brāhmaṇānaṃ
@Footnote: 1 ka.,Ma. aññā jātīti          2 Ma. tampi            3 Sī., Ma., ka. gaṇheyya
@4 cha.Ma. sasabiḷārādayo          5 cha.Ma. dasseti

---------------------------------------------------------------------------------------------
page312.
Edisā kesā honti, khattiyānaṃ edisā"ti niyamo atthi yathā hatthiassamigādīnanti
iminā nayena sabbaṃ yojetabbaṃ.
      Liṅgaṃ jātimayaṃ neva, yathā aññāsu jātīsūti idaṃ pana vuttassevatthassa
nigamanti veditabbaṃ. Tassāyaṃ yojanā:- evaṃ yasmā imehi kesādīhi natthi
manussesu liṅgaṃ jātimayaṃ puthu, tasmā veditabbametaṃ "brāhmaṇādibhedesu
manussesu liṅgaṃ jātimayaṃ neva, yathā aññāsu jātīsū"ti.
      [457] Idāni evaṃ jātibhede asatipi "brāhmaṇo khattiyo"ti idaṃ
nānattaṃ yathā jātaṃ, taṃ dassetuṃ paccatanti gāthamāha. Tattha vokāranti nānattaṃ.
Ayaṃ panettha saṅkhepattho:- yathā hi tiracchānānaṃ yonisiddhameva 1- kesādisaṇṭhānena
nānattaṃ, tathā brāhmaṇādīnaṃ attano attano sarīre taṃ natthi. Evaṃ sanatepi
yadetaṃ "brāhmaṇo khattiyo"ti vokāraṃ, taṃ vokārañca manussesu samaññāya
pavuccati, vohāramatteneva pavuccatīti.
      Ettāvatā bhagavā bhāradvājassa vādaṃ niggaṇhitvā idāni yadi jātiyā
brāhmaṇo bhaveyya, ājīvasīlācāravipannopi brāhmaṇo bhaveyya. Yasmā pana
porāṇā brāhmaṇā tassa brāhmaṇabhāvaṃ na icchanti, loke ca aññepi
paṇḍitamanussā, tasmā vāseṭṭhassa vādaṃ paggaṇhanto yo hi koci manussesūti
aṭṭha gāthā āha. Tattha gorakkhanti khettarakkhaṃ, kasikammanti vuttaṃ hoti. Goti
hi paṭhaviyā nāmaṃ, tasmā evamāha. Puthusippenāti tantavāyakammādinānāsippena.
Vohāranti vaṇijjaṃ. Parapessenāti paresaṃ veyyāvaccakammena. Issatthanti
āvudhajīvikaṃ, usuñca sattiñcāti vuttaṃ hoti. Porohiccenāti purohitakammena.
      Evaṃ brāhmaṇasamayena ca lokavohārena ca ājīvasīlācāravipannassa
abrāhmaṇabhāvaṃ sādhetvā 2- evaṃ sante na jātiyā brāhmaṇo, guṇehi 3- pana
brāhmaṇo hoti. Tasmā yattha katthaci kule jāto yo guṇavā, so brāhmaṇo,
ayamettha ñāyoti evametaṃ ñāyaṃ atthato āpādetvā idāni naṃ vacībhedena
@Footnote: 1 Ma. yonīnaṃ seṭṭhameva      2 ka. sāvetvā          3 ka. taruṇehi

---------------------------------------------------------------------------------------------
page313.
Pakāsento na cāhaṃ brāhmaṇantiādimāha. Tassattho:- ahañhi yvāyaṃ catunnaṃ
yonīnaṃ yattha katthaci jāto, tatrāpi vā 1- visesena yo brāhmaṇassa
saṃvaṇṇitāya mātari sambhūto, taṃ yonijaṃ mattisambhavaṃ, yo cāyaṃ ubhato
sujātotiādinā nayena brāhmaṇehi brāhmaṇassa parisuddhauppattimaggasaṅkhātā
yoni vuttā, saṃsuddhagahaṇikoti iminā ca mātisampatti, tatopi jātasambhūtattā yonijo
mattisambhavoti vuccati, taṃ yonijaṃ mattisambhavaṃ iminā ca yonijamattisambhavamattena
na brāhmaṇaṃ brūmi. Kasmā? yasmā bho bhoti  vacanamattena aññehi sakiñcanehi
visiṭṭhattā bhovādī nāma so hoti, sace hoti sakiñcano sapalibodho. Yo
panāyaṃ yattha katthaci jātopi rāgādikiñcanābhāvena akiñcano, sabbagahaṇapaṭinissaggena
anādāno, akiñcanaṃ anādānaṃ, tamahaṃ brūmi brāhmaṇaṃ. Kasmā? yasmā bāhitapāpoti.
      [458] Kiñci bhiyyo 2- sabbasaṃyojanaṃ chetvātiādi sattavīsati gāthā. Tattha
sabbasaṃyojananti sabbaṃ dasavidhampi saṃyojanaṃ. Na paritassatīti taṇhāparitassanāya
na paritassati. Saṅgātiganti rāgasaṅgādayo atikkantaṃ. Visaṃyuttanti catūhi yonīhi
sabbakilesehi vā visaṃyuttaṃ.
      Naddhinti upanāhaṃ. Varattanti taṇhaṃ. Sandānanti yottapāsaṃ,
diṭṭhipariyuṭṭhānassetaṃ adhivacanaṃ. Sahanukkamanti anukkamo vuccati pāse pavesanagaṇṭhi,
diṭṭhānusayassetaṃ nāmaṃ. Ukkhittapalighanti ettha palighoti avijjā. Buddhanti
catusaccabuddhaṃ. Titikkhatīti khamati.
      Khantībalanti adhivāsanakhantibalaṃ. Sā pana sakiṃ uppannā balānīkaṃ nāma
na hoti, punappunaṃ uppannā pana hoti. Tassā atthitāya balānīkaṃ.
      Vatavantanti dhutaṅgavantaṃ. Sīlavantanti guṇavantaṃ. Anussadanti
rāgādiussadavirahitaṃ. "anussutan"tipi pāṭho, anavassutanti attho. Dantanti
nibbisevanaṃ.
@Footnote: 1 cha.Ma. vāsaddo na dissati                 2 cha.Ma. kiñcabhiyyo

---------------------------------------------------------------------------------------------
page314.
      Na limpatīti na allīyati. Kāmesūti kilesakāmavatthukāmesu.
      Dukkhassa pajānāti, idheva khayanti ettha arahattaphalaṃ dukkhassa
khayoti adhippetaṃ. Pajānātīti adhigamavasena jānāti. Pannabhāranti ohitabhāraṃ,
khandhakilesaabhisaṅkhārakāmaguṇabhāre otāretvā ṭhitaṃ. Visaṃyuttapadaṃ vuttatthameva.
      Gambhīrapaññanti gambhīresu ārammaṇesu pavattapaññaṃ. Medhāvinti pakatipaññāya
paññavantaṃ.
      Anāgārehi cūbhayanti gahaṭṭhehi ca 1- anāgārehi ca visaṃsaṭṭhaṃ ubhayañca,
dvīhipi cetehi visaṃsaṭṭhamevāti attho. Anokasārinti okaṃ vuccati
pañcakāmaguṇālayo, taṃ anallīyamānanti attho. Appicchanti anicchaṃ.
      Tasesūti sataṇhesu. Thāvaresūti nittaṇhesu.
      Attadaṇḍesūti gahitadaṇḍesu. Nibbutanti kilesanibbānena nibbutaṃ.
Sādānesūti saupādānesu.
      Ohitoti patito. 2-
      [459] Akakkasanti niddosaṃ. Sadoso hi rukkhopi sakakkasoti vuccati.
Viññāpananti atthaviññāpanikaṃ. Saccanti avisaṃvādikaṃ. Udīrayeti bhaṇati. Yāya
nābhisajjeti yāya girāya parassa sajjanaṃ vā lagganaṃ vā na karoti, tādisaṃ
apharusaṃ giraṃ bhāsatīti attho.
      Dīghanti suttāruḷhabhaṇḍaṃ. Rassanti vippakiṇṇabhaṇḍaṃ. Aṇunti khuddakaṃ.
Kūlanti mahantaṃ. Subhāsubhanti sundarāsundaraṃ. Dīghabhaṇḍaṃ hi appagghampi hoti
mahagghampi. Rassādīsupi eseva nayo. Iti ettāvatā na sabbaṃ pariyādinnaṃ
"subhāsubhan"ti iminā pana pariyādinnaṃ hoti.
      Nirāvāsanti nittaṇhaṃ.
      Ālayāti taṇhālayā. Aññāyāti jānitvā amatogadhanti amatabbhantaraṃ.
Anuppattanti anuppaviṭṭhaṃ.
@Footnote: 1 cha.Ma. gahaṭṭhehi cāti pāṭho na dissati           2 Ma. pahito, ka. pātito

---------------------------------------------------------------------------------------------
page315.
      Ubho saṅganti ubhayampetaṃ saṅgaṃ. Puññaṃ hi sagge laggāpeti, apuññaṃ
apāye, tasmā ubhayampetaṃ saṅganti āha. Upaccagāti atīto.
      Anāvilanti āvilakārakakilesarahitaṃ. Nandībhavaparikkhīṇanti parikkhīṇanandiṃ
parikkhīṇabhavaṃ.
      "yo iman"ti gāthāya avijjāyeva visaṃvādakaṭṭhena palipatho, mahāviduggatāya
duggaṃ, saṃsaraṇaṭṭhena saṃsāro, mohanaṭṭhena mohoti vutto. Tiṇṇoti caturoghatiṇṇo.
Pāraṃgatoti nibbānaṃ gato. Jhāyīti ārammaṇalakkhaṇūpanijjhānavasena jhāyī. Anejoti
nittaṇoha. Anupādāya nibbutoti kiñci gahaṇaṃ aggahetvā sabbakilesanibbānena
nibbuto.
      Kāmeti duvidhepi kāme. Anāgāroti panāgāro hutvā. Paribbajeti
paribbajati. Kāmabhavaparikkhīṇanti khīṇakāmaṃ khīṇabhavaṃ.
      Mānusakaṃ yoganti mānusakaṃ pañcakāmaguṇayogaṃ. Dibbaṃ yoganti dibbaṃ
pañcakāmaguṇayogaṃ. Sabbayogavisaṃyuttanti sabbakilesayogavisaṃyuttaṃ.
      Ratinti pañcakāmaguṇaratiṃ. Aratinti kusalabhāvanāya ukkaṇṭhitaṃ. Vīranti
vīriyavantaṃ.
      Sugatanti sundaraṭṭhānaṃ gataṃ, sundarāya vā paṭipattiyā gataṃ. Gatinti
nibbattiṃ. Pureti atīte. Pacchāti anāgate. Majjheti paccuppanne. Kiñcananti
kiñcanakārako kileso.
      Mahesinti mahante guṇe pariyesanaṭṭhena mahesiṃ. Vijitāvinanti vijitavijayaṃ.
      [460] Evaṃ bhagavā guṇato khīṇāsavaṃyeva brāhmaṇaṃ dassetvā ye
jātito brāhmaṇoti abhinivesaṃ karonti, te idaṃ ajānantā, sāva nesaṃ diṭṭhi
duddiṭṭhīti dassento samaññāhesāti gāthādvayamāha. Tassattho:- yadidaṃ
brāhmaṇo khattiyo bhāradvājo vāseṭṭhoti nāmagottaṃ pakappitaṃ kataṃ abhisaṅkhataṃ,
samaññāhesā lokasmiṃ, vohāramattanti attho. Kasmā? yasmā sammuccā
samudāgataṃ samaññāya āgataṃ. Etañhi tattha tattha jātakāleyevassa ñātisālohitehi

---------------------------------------------------------------------------------------------
page316.
Pakappitaṃ kataṃ. No ce naṃ evaṃ pakappeyyuṃ, na koci kiñci disvā ayaṃ brāhmaṇoti
vā bhāradvājoti vā jāneyya. Evaṃ pakappitaṃ petaṃ dīgharattānusayitaṃ,
diṭṭhigatamajānataṃ, taṃ pakappitaṃ nāmagottaṃ "nāmagottamattametaṃ, saṃvohāratthaṃ
pakappitan"ti ajānantānaṃ sattānaṃ hadaye dīgharattaṃ diṭṭhigatamanusayitaṃ. Tassa
anusayitattā taṃ nāmagottaṃ ajānantā no pabrunti "ayaṃ 1- brāhmaṇo jātiyā
hotī"ti ajānantāva evaṃ vadantīti vuttaṃ hoti.
      Evaṃ "ye `jātito brāhmaṇo'ti abhinivesaṃ karonti, te idaṃ vohāramattaṃ
ajānantā, sāva nesaṃ diṭṭhi duddiṭṭhī"ti dassetvā idāni nippariyāyameva
jātivādaṃ paṭikkhipanto kammavādañca patiṭṭhapento na jaccātiādimāha. Tattha
"kammunā"ti upaḍḍhagāthāya vitthāraṇatthaṃ kassako kammunātiādi vuttaṃ. Tattha
kammunāti paccuppannena kasikammādinibbattakacetanākammunā.
      Paṭiccasamuppādadassāti iminā paccayena evaṃ hotīti evaṃ
paṭiccasamuppādadassāvino. Kammavipākakovidāti sammānāvamānārahe kule kammavasena
uppatti hoti aññāpi hīnappaṇītatā hīnappaṇīte kamme vipaccamāne hotīti
evaṃ kammavipākakusalā.
      Kammunā vattatīti gāthāya pana lokoti vā pajāti vā sattoti vā
ekoyevattho, vacanamattabhedo. Purimapadena cettha "atthi brahmā mahābrahmā
seṭṭho sajitā"ti 2- diṭṭhiyā paṭisedho veditabbo. Kammunā tāsu tāsu gatīsu
vattati loko, tassa ko sajitāti. Dutiyapadena "evaṃ kammunā nibbattopi ca
pavattepi atītapaccuppannabhedena kammunā vattati, sukhadukkhāni paccanubhonto
hīnappaṇītādibhedañca āpajjanto pavattatī"ti dasseti. Tatiyena tamevatthaṃ
nigameti "evaṃ sabbathāpi kammanibandhanā sattā kammeneva vā baddhā hutvā
pavattanti, na aññathā"ti. Catutthena tamatthaṃ upamāya vibhāveti. Yathā hi rathassa
yāyato āṇinibandhanaṃ hoti. Na tāya anibaddho yāti, evaṃ lokassa nibbattato
ca pavattato ca kammaṃ nibandhanaṃ, na tena anibaddho nibbattati na pavattati.
@Footnote: 1 cha.Ma. ayaṃ pāṭho na dissati                 2 Sī. sañjitāti

---------------------------------------------------------------------------------------------
page317.
      Idāni yasmā evaṃ kammanibandhano loko, tasmā seṭṭhena kammunā
seṭṭhabhāvaṃ dassento tapenāti gāthādvayamāha. Tattha tapenāti dhutaṅgatapena.
Brahmacariyenāti methunaviratiyā. Saṃyamenāti sīlena. Damenāti indriyadamena.
Etenāti etena seṭṭhena parisuddhena brahmabhūtena kammunā brāhmaṇo
hoti. Kasmā? yasmā etaṃ brāhmaṇamuttamaṃ, yasmā etaṃ kammaṃ uttamo
brāhmaṇaguṇoti vuttaṃ hoti. "brahmānan"tipi pāṭho. Ayaṃ panettha vacanattho:-
brahmaṃ ānetīti 1- brahmānaṃ, brāhmaṇabhāvaṃ āvahatīti vuttaṃ hoti.
      Dutiyagāthāya santoti santakileso. Brahmā sakkoti brahmā ca
sakko ca, yo evarūpo, so na kevalaṃ brāhmaṇo, athakho brahmā ca sakko
ca so vijānataṃ paṇḍitānaṃ, evaṃ vāseṭṭha jānāhīti vuttaṃ hoti. Sesaṃ sabbattha
uttānamevāti.
                    Papañcasūdaniyā majjhimanikāyaṭṭhakathāya
                      vāseṭṭhasuttavaṇṇanā niṭṭhitā.
                            ---------
                          9. Subhasuttavaṇṇanā
      [462] Evamme sutanti subhasuttaṃ. Tattha todeyyaputtoti tudigāmavāsino
todeyyabrāhmaṇassa putto. Ārādhako hotīti sampādako hoti paripūrako.
Ñāyaṃ dhammanti kāraṇadhammaṃ. Kusalanti anavajjaṃ.
      [463] Micchāpaṭipattinti aniyyānikaṃ akusalapaṭipadaṃ. Sammāpaṭipattinti
niyyānikaṃ kusalapaṭipadaṃ.
      Mahatthantiādīsu mahantehi veyyāvaccakarehi vā upakaraṇehi vā bahūhi
attho etthāti mahatthaṃ. Mahantāni nāmaggahaṇamaṅgalādīni kiccāni etthāti
mahākiccaṃ. Idaṃ ajja kattabbaṃ, idaṃ sveti evaṃ mahantāni adhikārasaṅkhātāni
adhikaraṇāni etthāti mahādhikaraṇaṃ. Bahunnaṃ kamme yuttappayuttatāvasena pīḷāsaṅkhāto
mahāsamārambho etthāti mahāsamārambhaṃ. Gharāvāsakammaṭṭhānanti gharāvāsakammaṃ.
@Footnote: 1 Sī. anatīti

---------------------------------------------------------------------------------------------
page318.
Evaṃ sabbavāresu attho veditabbo. Kasikamme cettha naṅgalakoṭiṃ ādiṃ katvā
upakaraṇānaṃ pariyesanavasena mahatthatā, vaṇijjāya yathāṭhitaṃyeva bhaṇḍaṃ gahetvā
parivattanavasena appatthatā veditabbā. Vipajjamānanti avuṭṭhiativuṭṭhiādīhi
kasikammaṃ, maṇisuvaṇṇādīsu acchekatādīhi ca vaṇijjakammaṃ appaphalaṃ hoti, mūlacchedampi
pāpuṇāti, vipariyāyena sampajjamānaṃ mahapphalaṃ cūḷantevāsikassa viya.
      [464] Evameva khoti yathā kasikammaṭṭhānaṃ vipajjamānaṃ appaphalaṃ hoti,
evaṃ gharāvāsakammaṭṭhānampi, akatakalyāṇo hi kālaṃ katvā niraye nibbattati.
Mahādattasenāpati nāma kireko brāhmaṇabhaṭo 1- ahosi, tassa maraṇasamaye
nirayo upaṭṭhāsi. So brāhmaṇehi "kiṃ passasī"ti vutto lohitagharanti āha.
Brahmaloko bho esoti. Brahmaloko nāma bho kahanti. Uparīti. Mayhaṃ heṭṭhā
upaṭṭhātīti. Kiñcāpi heṭṭhā upaṭṭhāti, tathāpi uparīti kālaṃ katvā niraye
nibbatto. "iminā amhākaṃ yaññe doso dinno"ti sahassaṃ gahetvā
nīharituṃ adaṃsu. Sampajjamānaṃ pana  mahapphalaṃ hoti. Katakalyāṇo hi kālaṃ katvā
sagge nibbattati. Sakalāya guttilavimānakathāya dīpetabbaṃ. Yathā pana taṃ
vaṇijjakammaṭṭhānaṃ vipajjamānaṃ appaphalaṃ hoti, evaṃ sīlesu aparipūrakārino
anesanāya yuttassa pabbajjā kammaṭṭhānampi. Evarūpā hi neva jhānādisukhaṃ
na saggamokkhasukhaṃ 2- labhanti. Sampajjamānaṃ pana mahapphalaṃ hoti. Sīlāni hi pūretvā
vipassanaṃ vaḍḍhento arahattampi pāpuṇāti.
      Brāhmaṇā bho gotamāti idha kiṃ pucchāmīti pucchati? brāhmaṇā
Vadanti "pabbajito ime pañca dhamme pūretuṃ samattho nāma natthi, gahaṭṭhova
pūretī"ti. Samaṇo pana gotamo "gihissa vā ahaṃ māṇava pabbajitassa vā"ti
punappunaṃ vadati, neva pabbajitaṃ muñcati, mayhameva pucchaṃ maññe na sallakkhetīti
cāgasīsena pañca  dhamme pucchāmīti pucchati. Sace te agarūti sace tuyhaṃ yathā
brāhmaṇā paññapenti, tathā idha bhāsituṃ bhāriyaṃ na hoti, yadi na koci
aphāsukabhāvo hoti, bhāsassūti attho. Na kho me bhoti kiṃ sandhāyāha?
paṇḍitapatirūpakānaṃ hi santike kathetuṃ dukkhaṃ hoti, te pade pade akkharakkhare
@Footnote: 1 cha.Ma. brāhmaṇabhatto                2 cha.Ma. saggamokkhaṃ

---------------------------------------------------------------------------------------------
page319.
Dosameva vadanti. Ekantapaṇḍitā pana kathaṃ sutvā sukathitaṃ pasaṃsanti, dukkathite
pāḷipadaatthabyañjanesu yaṃ yaṃ virujjhati, taṃ taṃ ujuṃ katvā denti. Bhagavatā ca
sadiso ekantapaṇḍito nāma natthi, tenāha "na kho me bho gotama garu,
yatthassu bhavanto vā nisinnā bhavantarūpā vā"ti. Saccanti vacīsaccaṃ.
Tapanti tapacariyaṃ. Brahmacariyanti methunaviratiṃ. Ajjhenanti mantagahaṇaṃ. Cāganti
āmisapariccāgaṃ.
      [466] Pāpito bhavissatīti ajānanabhāvaṃ pāpito bhavissati. Etadavocāti
bhagavatā andhaveṇūpamāya niggahito taṃ paccāharituṃ asakkonto yathā nāma
dubbalasunakho migaṃ uṭṭhapetvā sāmikassa abhimukhaṃ katvā sayaṃ apasakkamati, evameva
ācariyaṃ apadisanto etaṃ "brāhmaṇo"tiādivacanaṃ avoca. Tattha pokkharasātīti
idaṃ tassa nāmaṃ, "pokkharasātī"tipi 1- vuccati. Tassa kira kāyo setapokkharasadiso
devanagare ussāpitarajatatoraṇaṃ viya sobhati, sīsaṃ panassa kāḷavaṇṇaindanīlamaṇimayaṃ 2-
viya, massupi candamaṇḍale kāḷamegharāji viya khāyati, akkhīni nīluppalasadisāni,
nāsā rajatapanāḷikā viya suvaṭṭitā suparisuddhā, hatthapādatalāni ceva mukhañca
katalākhārasaparikammaṃ viya sobhati. Ativiya sobhaggappatto brāhmaṇassa attabhāvo.
Arājake ṭhāne rājānaṃ kātuṃ yuttamimaṃ brāhmaṇaṃ, 3- evamesa 4- sassirīko, iti
naṃ pokkharasadisattā "pokkharasātī"ti sañjānanti, pokkhare pana so nibbatto,
na mātukucchiyanti iti naṃ pokkhare  sayitattā "pokkharasāyī"ti sañjānanti.
Opamaññoti upamaññagotto. Subhagavanikoti ukkaṭṭhāya subhagavanassa issaro.
Hassakaṃyevāti hasitabbakaññeva. Nāmakaṃyevāti lāmakaññeva. Tadeva taṃ atthābhāvena
rittakaṃ. Rittakattā ca 5- tucchakaṃ. Idāni taṃ bhagavā sācariyakaṃ niggahituṃ kiṃ pana
māṇavātiādimāha.
      [467] Tattha katamā nesaṃ seyyoti katamā vācā tesaṃ seyyo,
pāsaṃsataroti 6- attho. Sammuccāti sammatiyā lokavohārena. Mantāti tulayitvā
pariggaṇhitvā. Paṭisaṅkhāyāti jānitvā. Atthasañhitanti kāraṇanissitaṃ. Evaṃ
@Footnote: 1 cha.Ma. pokkharasāyītipi      2 cha.Ma. kāḷavaṇṇaindanīlamayaṃ
@3 Ma. yutto brāhmaṇo   4 Sī., Ma., ka. evameva    5 Sī. rittakattāva
@6 Sī. seyyaṃsā varatarāti

---------------------------------------------------------------------------------------------
page320.
Santeti lokavohāraṃ amuñcitvā tulayitvā jānitvā kāraṇanissitaṃ katvā kathitāya
seyyabhāve sati. Āvutoti āvarito. Nivutoti nivārito. Ophuṭoti onaddho.
Pariyonaddhoti paliveṭhito.
      [468] Gadhitotiādīni vuttatthāneva. Sace taṃ bho gotama ṭhānanti sace etaṃ
kāraṇamatthi. Svāssāti dhūmachārikādīnaṃ abhāvena so assa aggi accimā ca vaṇṇimā
ca pabhassaro cāti. Tathūpamāhaṃ māṇavāti tappaṭibhāgaṃ ahaṃ. Idaṃ vuttaṃ hoti:- yatheva
hi tiṇakaṭṭhupādānaṃ paṭicca jalamāno aggi dhūmachārikāaṅgārānaṃ atthitāya sadoso hoti.
Evaṃ 1- pañca kāmaguṇe paṭicca uppannā pīti jātijarābyādhimaraṇasokādīnaṃ
atthitāya sadosā. Yathā pana pariccattatiṇakaṭṭhupādāno dhūmādīnaṃ abhāvena parisuddho,
evameva lokuttarajjhānadvayasampayuttapīti jātiādīnaṃ abhāvena parisuddhāti attho.
      [469] Idāni ye te brāhmaṇehi cāgasīsena pañca dhammā paññattā,
tepi yasmā pañceva hutvā na niccalā tiṭṭhanti, anukampājātikena saddhiṃ cha
āpajjanti. Tasmā taṃ dosaṃ dassetuṃ ye te māṇavātiādimāha. Tattha
anukampājātikanti anukampāsabhāvaṃ.
      Kattha bahulaṃ samanupassasīti idaṃ bhagavā yasmā "esa ime pañca dhamme
pabbajito paripūretuṃ samattho nāma natthi, gahaṭṭho paripūretī"ti āha, tasmā
"pabbajitova ime pūreti, gahaṭṭho pūretuṃ samattho nāma natthī"ti teneva
mukhena bhaṇāpetuṃ pucchati.
      Na satataṃ samitaṃ saccavādītiādīsu gahaṭṭho aññasmiṃ asati valañjanakamusāvādampi
karotiyeva, pabbajitā asinā sīse chijjantepi dve kathā na kathenti. Gahaṭṭho
ca antotemāsamattampi sikkhāpadaṃ rakkhituṃ na sakkoti, pabbajito niccaṃ 2-
tapassī sīlavā tapanissitako hoti. Gahaṭṭho māsassa aṭṭhadivasamattampi
uposathakammaṃ kātuṃ na sakkoti, pabbajitā yāvajīvaṃ brahmacārino honti. Gahaṭṭho
ratanasuttamaṅgalasuttamattampi potthake likhitvā ṭhapeti, pabbajitā niccaṃ sajjhāyanti.
Gahaṭṭho salākabhattampi akhaṇḍaṃ katvā dātuṃ na sakkoti, pabbajitā aññasmiṃ
@Footnote: 1 cha.Ma. evamevaṃ                            2 ka, nicacakālameva

---------------------------------------------------------------------------------------------
page321.
Asati kākasunakhādīnampi piṇḍaṃ denti, bhaṇḍaggāhakadaharassapi patte pakkhipantevāti
evamattho daṭṭhabbo. Cittassāhaṃ eteti ahaṃ ete pañca dhamme mettacittassa
parivāre vadāmīti attho.
      [470] Jātavaḍḍhoti jāto ca vaḍḍhito ca. Yo hi kevalaṃ tattha jātova
hoti, aññattha vaḍḍhito, tassa samantā gāmamaggā 1- na sabbaso paccakkhā
honti, tasmā jātavaḍḍhoti āha. Jātavaḍḍhopi hi yo ciraṃ nikkhanto, tassa
na sabbaso paccakkhā honti, tasmā tāvadeva avasaṭanti āha, taṃkhaṇameva
nikkhantanti attho. Dandhāyitattanti "ayaṃ nu kho maggo ayaṃ nanu kho"ti
kaṅkhāvasena cirāyitattaṃ. Vitthāyitattanti yathā sukhumaṃ atthajātaṃ sahasā pucchitassa
kassaci sarīraṃ thaddhabhāvaṃ gaṇhāti, evaṃ thaddhabhāvagahaṇaṃ, na tvevāti iminā
sabbaññutañāṇassa appaṭihatabhāvaṃ dasseti. Tassa hi purisassa mārāvaṭṭanādīnaṃ
vasena siyā ñāṇassa paṭighāto, tena so dandhāyeyya vā vitthāyeyya vā,
sabbaññutañāṇaṃ pana appaṭihataṃ, na sakkā tassa kenaci antarāyo kātunti dīpeti.
      Seyyathāpi māṇava balavā saṅkhadhamoti ettha balavāti balasampanno. Saṅkhadhamoti
saṅkhadhamako. Appakasirenāti akicchena adukkhena. Dubbalo hi saṅkhadhamako saṅkhaṃ dhamantopi
na sakkoti catasso disā sarena viññāpetuṃ, nāssa saṅkhasaddo sabbaso phari. Balavato
pana vipphāriko 2- hoti, tasmā balavāti āha. Mettāya cetovimuttiyāti ettha
mettāyāti vutte upacāropi appanāpi vaṭṭati, cetovimuttiyāti vutte pana
appanāva vaṭṭati. Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ vuccati,
appamāṇakataṃ kammaṃ nāma rūpārūpāvacaraṃ. Tesupi idha brahmavihārakammaññeva
adhippetaṃ. Tañhi pamāṇaṃ atikkamitvā odissakaanodissakadisāpharaṇavasena vaḍḍhetvā
katattā appamāṇakatanti vuccati. Na taṃ tatrāvasissati, na taṃ tatrāvatiṭṭhatīti taṃ
kāmāvacarakammaṃ tasmiṃ rūpārūpāvacarakamme na ohīyati na tiṭṭhati. Kiṃ vuttaṃ hoti:- taṃ
3- kāmāvacarakammaṃ tassa rūpārūpāvacarakammassa antarā laggituṃ vā ṭhātuṃ vā
rūpārūpāvacarakammaṃ pharitvā pariyādiyitvā attano okāsaṃ gahetvā patiṭṭhātuṃ na
sakkoti, athakho rūpārūpāvacarakammameva
@Footnote: 1 Ma. samantagāme maggā       2 Sī. vitthāriko      1 cha.Ma. ayaṃ pāṭho na dissati

---------------------------------------------------------------------------------------------
page322.
Kāmāvacaraṃ mahogho viya parittaṃ udakaṃ pharitvā pariyādiyitvā attano okāsaṃ
gahetvā tiṭṭhati, tassa vipākaṃ paṭibāhitvā sayameva brahmasahabyataṃ upanetīti.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                        subhasuttavaṇṇanā niṭṭhitā.
                            --------
                       10. Saṅgāravasuttavaṇṇanā
      [473] Evamme sutanti saṅgāravasuttaṃ. Tattha paccalakappeti 1- evaṃnāmake
gāme. Abhippasannāti aveccappasādavasena pasannā. Sā kira sotāpannā
ariyasāvikā bhāradvājagottassa brāhmaṇassa bhariyā. So brāhmaṇo pubbe kālena
kālaṃ brāhmaṇe nimantetvā tesaṃ sakkāraṃ karoti. Imaṃ pana brāhmaṇiṃ gharaṃ
ānetvā abhirūpāya mahākulāya brāhmaṇiyā cittaṃ kopetuṃ asakkonto
brāhmaṇānaṃ sakkāraṃ kātuṃ nāsakkhi. Atha naṃ brāhmaṇā diṭṭhadiṭṭhāne "nayidāni
tvaṃ brāhmaṇaladdhiko, ekāhampi 2- brāhmaṇānaṃ sakkāraṃ na karosī"ti
nippīḷenti. So gharaṃ āgantvā brāhmaṇiyā tamatthaṃ ārocetvā "sace bhoti
ekadivasaṃ mukhaṃ rakkhituṃ sakkuṇeyyāsi, brāhmaṇānaṃ ekadivasaṃ bhikkhaṃ dadeyyan"ti
āha. Tuyhaṃ deyyadhammaṃ ruccanakaṭṭhāne dehi, kiṃ mayhaṃ etthāti. So brāhmaṇe
nimantetvā appodakapāyāsaṃ pacāpetvā gharaṃ omuñjāpetvā 3- āsanāni
paññapetvā brāhmaṇe nisīdāpesi. Brāhmaṇī mahāsāṭakaṃ nivāsetvā kaṭacchuṃ
gahetvā parivisantī dussakaṇṇake 4- pakkhalitvā "brāhmaṇagaṇaṃ 5- parivisāmī"ti
saññampi akatvā āsevanavasena sahasā satthārameva anussaritvā udānaṃ udānesi.
      Brāhmaṇā udānaṃ sutvā "ubhatopakkhiko esa samaṇassa gotamassa
sahāyo, nāssa deyyadhammaṃ gaṇhissāmā"ti kupitā bhojanāni chaḍḍetvā nikkhamiṃsu.
Brāhmaṇo "nanu paṭhamaṃyeva taṃ avacaṃ `ajjekadivasaṃ mukhaṃ rakkheyyāsī'ti, ettakaṃ
@Footnote: 1 cha.Ma. cañcalikappeti    2 Ma. ettakaṃ kālampi     3 cha.Ma. gharañca sujjhāpetvā
@4 Sī. dasākaṇṇake       5 cha.Ma. brāhmaṇe

---------------------------------------------------------------------------------------------
page323.
Te khīrañca taṇḍulādīni ca nāsitānī"ti ativiya kopavasaṃ upagato "evameva
panāyaṃ vasalī yasmiṃ vā tasmiṃ vā tassa muṇḍakassa samaṇassa vaṇṇaṃ bhāsati,
idāni tyāhaṃ vasali tassa satthuno vādaṃ āropessāmī"ti āha. Atha naṃ
brāhmaṇī "gaccha tvaṃ brāhmaṇa gantvā vijānissasī"ti vatvā "nāhaṃ 1- taṃ
brāhmaṇa passāmi sadevake loke .pe. Vādaṃ āropeyyā"tiādimāha.
      So satthāraṃ upasaṅkamitvā:-
           "kiṃsu chetvā 2- sukhaṃ seti        kiṃsu chetvā 2- na socati
            kissassu ekadhammassa 3-         vadhaṃ rocesi gotamā"ti 4-
pañhaṃ pucchi.
      Satthā:-
           kodhaṃ chetvā 2- sukhaṃ seti        kodhaṃ chetvā 2- na socati
           kodhassa visamūlassa               madhuraggassa brāhmaṇa
           vadhaṃ ariyā pasaṃsanti              tañhi ghatvā na socatī"ti 4-
pañhaṃ kathesi.
      So pabbajitvā arahattaṃ patto. Tasseva kaniṭṭhabhātā akkosakabhāradvājo
nāma "bhātā me pabbajito"ti sutvā bhagavantaṃ upasaṅkamitvā akkositvā
bhagavatā vinīto pabbajitvā arahattaṃ patto. Aparo tassa kaniṭṭho sundarikabhāradvājo
nāma, sopi bhagavantaṃ upasaṅkamitvā pañhaṃ pucchitvā vissajjanaṃ sutvā
pabbajitvā arahattaṃ patto. Aparo tassa kaniṭṭho piṅgalabhāradvājo nāma,
so pañhaṃ pucchitvā pañhabyākaraṇapariyosāne pabbajitvā arahattaṃ patto.
Saṅgāravo māṇavoti  ayaṃ tesaṃ  sabbakaniṭṭho tasmiṃ divase brāhmaṇehi
saddhiṃ ekabhattagge nisinno. Avabhūtā cāti 5- avaḍḍhibhūtā amaṅgalabhūtāyeva. 6-
Parābhūtā cāti 7- vināsaṃ pattāyeva. Vijjamānānanti vijjamānesu. Sīlapaññāṇanti
sīlañca ñāṇañca na jānāsi.
@Footnote: 1 cha.Ma. na khvāhaṃ  2 ka. ghatvā  3 ka. kissa ekassa dhammassa  4 saṃ. sa. 15/187/193
@5 cha.Ma. avabhūtā vāti  6 cha.Ma. avamaṅgalabhūtāyeva  7 cha.Ma. parabhūtā vāti

---------------------------------------------------------------------------------------------
page324.
      [474] Diṭṭhadhammābhiññāvosānapāramippattāti diṭṭhadhamme abhiññāte
imasmiññeva attabhāve abhijānitvā vositavosānā hutvā pāramisaṅkhātaṃ
sabbadhammānaṃ pārabhūtaṃ nibbānaṃ pattā mayanti vatvā ādibrahmacariyaṃ paṭijānantīti
attho. Ādibrahmacariyanti brahmacariyassa ādibhūtā upakārakā 1- janakāti
evaṃ paṭijānantīti vuttaṃ hoti. Takkīti takkagāhī. Vīmaṃsīti vīmaṃsako, paññācāraṃ
carāpetvā evaṃvādī. Tesāhamasmīti tesaṃ sammāsambuddhānaṃ ahamasmi aññataro.
      [485] Aṭṭhitavatāti 2- aṭṭhitatapaṃ, assa padhānapadena saddhiṃ sambandho,
tathā sappurisapadassa. Idañhi vuttaṃ hoti:- bhoto gotamassa aṭṭhitapadhānavataṃ
ahosi, sappurisapadhānavataṃ 3- ahosīti. Atthi devāti 4- puṭṭho samānoti idaṃ māṇavo
"sammāsambuddho ajānantova pakāsesī"ti saññāya āha. Evaṃ santeti tumhākaṃ
ajānanabhāve sante. Tucchā 5- musā hotīti tumhākaṃ kathā aphalā nipphalā hoti.
Evaṃ māṇavo bhagavantaṃ musāvādena niggaṇhāti nāma. Viññunā purisenāti
paṇḍitena manussena. Tvaṃ pana aviññutāya mayā byākatampi na jānāsīti
dīpeti. Uccena sammatanti uccena saddena sammataṃ pākaṭaṃ lokasmiṃ. Atthi
devāti 6- susudārakāpi hi devā nāma honti, deviyo nāma honti, devā
pana atidevā nāma, 7- loke devo devīti laddhanāmehi manusseti adhikāti attho.
Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      saṅgāravasuttavaṇṇanā niṭṭhitā.
                               Iti
          papañcasūdaniyā nāma majjhimanikāyaṭṭhakathāya majjhimapaṇṇāsakavaṇṇanā
                             niṭṭhitā.
               Pañcavaggapaṭimaṇḍitā paṇṇāsakasuttantasaṅgahaṭṭhakathā
                             niṭṭhitā.
                         --------------
@Footnote: 1 cha.Ma. uppādakā    2 cha.Ma. aṭṭhitavatanti  3 ka. aṭṭhitappadhānaṃ tava ahosi,
@sappurisappadhānaṃ vata  4 Ma. adhidevāti   5 cha.Ma. tucchaṃ   6 cha.Ma. adhidevāti