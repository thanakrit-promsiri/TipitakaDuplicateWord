AṬṬHAKATHĀ Book 8 : PĀḶI ROMAN
Ma.A. (papa–ca.2)

Page 1-100.

page1.
                     Papañcasūdanī nāma majjhimanikāyaṭṭhakathā
                    mūlapaṇṇāsakavaṇṇanāya dutiyo bhāgo
                        -----------------
                namo tassa bhagavato arahato sammāsambuddhassa.
                           3. Opammavagga
                        1. Kakacūpamasuttavaṇṇanā
    [222] Evamme sutanti kakacūpamasuttaṃ. Tattha moliyaphaggunoti molīti 1-
cūlā 2- vuccati. Yathāha:-
                 "../../bdpicture/chetvāna moliṃ 2- varagandhavāsitaṃ
                   vehāyasaṃ ukkhipi sakyapuṅgavo
                   ratanacaṅkoṭavarena vāsavo
                   sahassanetto sirasā paṭiggahī"ti. 3-
    Sā tassa gihikāle mahatī ahosi, tenassa moliyaphaggunoti saṅkhā
udapādi. Pabbajitaṃpi naṃ teneva nāmena sañjānanti. Ativelanti velaṃ atikkamitvā.
Tattha kālavelā sīmavelā sīlavelāti tividhā velā. "tāyaṃ velāyaṃ imaṃ
udānaṃ udānesī"ti 4- hi ayaṃ kālavelā nāma. "ṭhitadhammo velaṃ nātivattatī"ti 5-
ayaṃ sīmavelā nāma. "velāanatikkamo setughāto"ti 6- ca "velāvesā 7-
avītikkamaṭṭhenā"ti ca ayaṃ sīlavelā nāma. Taṃ tividhaṃpi so atikkametiyeva. 8-
Bhikkhuniyo hi ovadituṃ kālo nāma atthi, so atthaṅgatepi suriye ovadanto taṃ
kālavelaṃpi atikkami. Bhikkhunīnaṃ ovāde pamāṇaṃ nāma atthi sīmāmariyādā, so uttariṃ
@Footnote: 1 cha.Ma. moḷiyaphaggunoti moḷīti           2 cha.Ma. cūḷā, moḷiṃ evamuparipi
@3 sā. pakā. 2/38, khu.buddha.A. 27/443 gotamabuddhavaṃsavaṇṇanā, khu.jā.A. 1/103 (syā)
@4 vinaYu. mahā. 4/1-41-2-4 bodhikathā, khu.u. 25/1-ādi/94 paṭhamabodhisutta
@5 vinaYu. cūḷa. 7/384/206 pāṭimokkhaṭṭhapanakkhandhaka, khu.u. 25/45/166 uposathasutta,
@aṅ. aṭṭhaka. 23/104/201 pahārādasutta (syā)   6 abhi. saṅgaṇi. 34/299/88
@cittuppādakaṇḍa  7 cha.Ma. velā cesā  8 cha.Ma. atikkamiyeva

---------------------------------------------------------------------------------------------
page2.
Chappañcavācāhi ovadanto taṃ sīmavelaṃpi atikkami. Kathento pana davasahagataṃ
katvā duṭṭhullāpattipahonakaṃ katheti, evaṃ sīlavelaṃpi atikkami.
    Saṃsaṭṭhoti missībhūto samānasukhadukkho hutvā. Sammukhāti purato. Avaṇṇaṃ
bhāsatīti tā pana pacanakoṭṭanādīni karontiyo disvā natthi imāsaṃ anāpatti
nāma, imā bhikkhuniyo anācārā dubbacā 1- pagabbhāti aguṇaṃ katheti. Adhikaraṇampi
karotīti imesaṃ bhikkhūnaṃ imā bhikkhuniyo diṭṭhakālato paṭṭhāya akkhīni ḍayhanti,
imasmiṃ vihāre pupphapūjā vā āsanadhovanaparibhaṇḍakaraṇādīni vā imāsaṃ vasena
vattanti. Kuladhītā etā lajjiniyo, tumhe imāsaṃ 2- idañcidañca vadatha, ayaṃ
nāma tumhākaṃ āpatti hoti, vinayadharānaṃ santikaṃ āgantvā vinicchayaṃ me
dethāti adhikaraṇaṃ ākaḍḍhati.
    Moliyaphaggunassa avaṇṇaṃ bhāsatīti natthi imassa bhikkhuno āpatti 3- nāma.
Niccakālaṃ imassa pariveṇaṭṭhānaṃ 4- asuññaṃ bhikkhunīhīti aguṇaṃ katheti. Adhikaraṇampi
karontīti imesaṃ bhikkhūnaṃ moliyaphaggunattherassa diṭṭhakālato paṭṭhāya akkhīni
ḍayhanti. Imasmiṃ vihāre aññesaṃ vasanaṭṭhānaṃ oloketuṃpi na sakkā. Vihāraṃ
āgatabhikkhuniyo ovādaṃ vā paṭisanthāraṃ vā uddesapadaṃ vā therameva nissāya
labhanti, kulaputtako lajjī kukkuccako, evarūpaṃ nāma tumhe idañcidañaca vadatha,
etha vinayadharānaṃ santike vinicchayaṃ me dethāti adhikaraṇaṃ ākaḍḍhanti.
    So bhikkhu bhagavantaṃ etadavocāti neva piyakamyatāya na bhedādhippāyena,
atthakāmatāya avoca. Evaṃ kirassa ahosi "imassa bhikkhussa evaṃ saṃsaṭṭhassa
viharato ayaso uppajjissati. So sāsanassāpi avaṇṇoyeva. Aññena pana kathito
ayaṃ na oramissati, bhagavatā dhammaṃ desetvā ovadito oramissatī"ti tassa
atthakāmatāya bhagavantaṃ etaṃ "āyasmā bhante"tiādivacanaṃ avoca.
    [223] Āmantehīti jānāpehi. Āmantetīti pakkosati.
    [224] Saddhāti saddhāya. Tasmāti yasmā tvaṃ kulaputto ceva saddhā
pabbajito ca, yasmā vā te etāhi saddhiṃ saṃsaṭṭhassa viharato ye tā
@Footnote: 1 Sī. dubbatā               2 cha.Ma. imā
@3 cha.Ma. anāpatti            4 cha.Ma. pariveṇadvāraṃ

---------------------------------------------------------------------------------------------
page3.
Akkosissanti vā paharissanti vā, tesu domanassaṃ uppajjissati, saṃsagge pahīne
nuppajjissati, tasmā. Tatarāti tasmiṃ avaṇṇabhāsane. Gehasitāti pañcakāmaguṇanissitā.
Chandāti taṇhāchandāpi paṭighachandāpi. Vipariṇatanti rattaṃpi cittaṃ
vipariṇataṃ hoti. 1- Duṭṭhaṃpi, muḷhaṃpi cittaṃ vipariṇataṃ. Idha pana taṇhāchandavasena
rattaṃpi vaṭṭati, paṭighachandavasena duṭṭhaṃpi vaṭṭati. Hitānukampīti hitena
anukampamāno hitena pharamāno. Na dosantaroti na dosacitto bhavissāmi.
    [225] Atha kho bhagavāti kasmā ārabhi? phaggunassa kira ettakaṃ
Ovādaṃ katvāpi 2- "bhikkhunīsaṃsaggato oramissāmi viramissāmī"ti cittaṃpi na
uppannaṃ, bhagavatā pana saddhiṃ paṭāṇi viya paṭiviruddho aṭṭhāsi, atha 3- bhagavato yathā
nāma jighacchitassa bhojane, pipāsitassa pānīye, sītena phuṭṭhassa uṇhe,
dukkhitassa sukhe patthanā uppajjati, evameva imaṃ dubbacaṃ bhikkhuṃ disvā paṭhamabodhiyaṃ
subbacāpi 4- bhikkhū āpāthaṃ āgamiṃsu. Atha tesaṃ vaṇṇaṃ kathetukāmo hutvā imaṃ
desanaṃ ārabhi.
    Tattha ārādhayiṃsūti ārādhayiṃsu gaṇhiṃsu. 5-  Ekaṃ samayanti ekasmiṃ samaye.
Ekāsanabhojananti ekaṃ purebhattabhojanaṃ. Suriyuggamanato hi yāva majjhantikā
dasakkhattuṃ 6- bhuttabhojanaṃpi idha ekāsanabhojanameva 7-  adhippetaṃ. Appābādhatanti
nirābādhataṃ. Appātaṅkatanti niddukkhataṃ. Lahuṭṭhānanti sarīrassa sallahukaṃ uṭṭhānaṃ.
Balanti kāyabalaṃ. Phāsuvihāranti kāyassa sukhavihāraṃ. Iminā kiṃ  kathitaṃ? divā
Vikālabhojanaṃ pajahāpitakālo kathito. Bhaddālisutte pana rattiṃ vikālabhojanaṃ
pajahāpitakālo kathito. Imāni hi dve bhojanāni bhagavā na ekappahārena
pajahāpesi. Kasmā? imāni 8- dve bhojanāni vaṭṭe sattānaṃ āciṇṇāni.
Santi kulaputtā sukhumālā. Te ekato dvepi bhojanāni pajahantā kilamanti.
Tasmā ekato apajahāpetvā ekasmiṃ kāle divā vikālabhojanaṃ, ekasmiṃ rattiṃ
vikālabhojananti visuṃ pajahāpesi. Tesu idha divā vikālabhojanaṃ pajahāpitakālo
@Footnote: 1 cha.Ma. ayaṃ pāṭho na dissati     2 cha.Ma. sutvāpi    3 cha.Ma. athassa
@4 cha.Ma. pi-saddo na dissati      5 cha.Ma. gaṇhiṃsu pūrayiṃsu
@6 cha.Ma. sattakkhattuṃ, Sī. satakkhattuṃ  7 cha.Ma....bhojananteva   8 cha.Ma. imāneva hi

---------------------------------------------------------------------------------------------
page4.
Kathito. Tattha yasmā buddhā na bhayaṃ dassentā 1- tajjetvā pajahāpenti,
ānisaṃsaṃ pana dassetvā pajahāpenti, evaṃpi sattā sukhena pajahanti. Tasmā
ānisaṃsaṃ dassento ime pañcaguṇe dassesi. Anusāsanī karaṇīyāti punappunaṃ
sāsane na 2- kattabbaṃ nāhosi "idaṃ karotha idaṃ mā karothā"ti
satuppādakaraṇīyamattameva ahosi. Tāvattakeneva te kattabbaṃ akaṃsu, pahātabbaṃ pajahiṃsu,
paṭhamabodhiyaṃ bhikkhave subbacā bhikkhū ahesuṃ assavā ovādapaṭikarāti.
    Idāni nesaṃ subbacabhāvadīpakaṃ upamaṃ āharanto seyyathāpītiādimāha.
Tattha subhūmiyanti samabhūmiyaṃ. "subhūmiyaṃ sukhette vihatakhāṇuke bījāni
patiṭṭhapeyyā"ti 3- ettha pana maṇḍabhūmi subhūmīti āgatā. Catumahāpatheti dvinnaṃ
mahāmaggānaṃ vinivijjhitvā gataṭṭhāne. Ājaññarathoti vinītaassaratho. Odhastapatodoti
yathā rathaṃ abhiruhitvā ṭhitena sakkā hoti gaṇhituṃ, evaṃ ālambanaṃ nissāya tiriyato
ṭhapitapatodo. Yoggācariyoti assācariyo. Sveva assadamme sāretīti
assadammasārathi. Yenicchakanti yena yena maggena icchati. Yadicchakanti yaṃ yaṃ gatiṃ
icchati. Sāreyyāti ujukaṃ purato peseyya. Paccāsāreyyāti paṭinivatteyya.
    Evameva khoti yathā hi so yoggācariyo yena yena maggena gamanaṃ
icchati, taṃ taṃ assā āruḷhāva honti. Yāya yāya ca gatiyā icchati, sā sā
gati gahitāyeva hoti. Rathaṃ pesetvā assā neva vāretabbā na vijjhitabbā
honti. Kevalaṃ tesaṃ same bhūmibhāge khuresu nimittaṃ ṭhapetvā gamanameva passitabbaṃ
hoti. Evaṃ mayhaṃpi tesu bhikkhūsu puna 4- vattabbaṃ nāhosi. Idaṃ karotha idaṃ
mā karothāti satuppādanamattameva kattabbaṃ hoti. Tehipi tāvadeva kattabbaṃ
katameva hoti, akattabbaṃ jahitameva. Tasmāti yasmā subbacā yuttayānapaṭibhāgā
hutvā satuppādanamatteneva pajahiṃsu, tasmā tumhepi pajahathāti attho.
Elaṇḍehīti elaṇḍā kira sāladūsanā honti, tasmā evamāha. Visodheyyāti
@Footnote: 1 cha.Ma. dassetvā    2 cha.Ma. na-saddo na dissati
@3 cha.Ma. pāli. sukhette subhūme suvihatakhāṇukañṭake bījāni
@patiṭṭhāpeyya, dī.mahā. 10/438/299 pāyāsisutta    4 cha.Ma. punappunaṃ

---------------------------------------------------------------------------------------------
page5.
Elaṇḍe ceva aññā ca valliyo chinditvā bahinīharaṇena sodheyya. Sujātāti
susaṇṭhitā. Sammā parihareyyāti mariyādaṃ bandhitvā udakāsiñcanenapi kālena kālaṃ
mūlamūle khananenapi 1- valligumbādicchedanenapi kipillapūṭakaharaṇenapi makkaṭakajāla-
sukkhadaṇḍakaharaṇenapi sammā vaḍḍheyya 2- poseyya. Vuḍḍhiādīni vuttatthāneva.
    [226] Idāni akkhantiyā dosaṃ dassento bhūtapubbantiādimāha.
Tattha vedehikāti videharaṭṭhavāsikassa kulassa 3- dhītā. Athavā vedoti paññā
vuccati, vedena īhati iriyatīti vedehikā, paṇḍitāti attho. Gahapatānīti
gharasāminī. Kittisaddoti kittighoso. Soratāti soraccena samannāgatā. Nivātāti
nivātavutti. Upasantāti nibbutā. Dakkhāti bhattapacanasayanattharaṇadīpujjalanādikammesu
chekā. Analasāti uṭṭhāhikā. Susaṃvihitakammantāti suṭṭhu ṭhapitakammantā. 4- Ekā
analasā hoti, yaṃ yaṃ pana bhājanaṃ gaṇhāti, taṃ taṃ bhindati vā chiddaṃ vā
karoti, ayaṃ na tādisāti dasseti.
    Divā uṭṭhāsīti pātova kattabbāni dhenudūhanādikammānipi akatvā
ussūre uṭṭhitā. He je kāḷīti are kāḷi. Kiṃ je divā uṭṭhāsīti kinte
kiñci aphāsukaṃ atthi, kiṃ divā uṭṭhāsīti. No vata re kiñcīti are yadi tena
kiñci aphāsukaṃ  atthi, neva sīsaṃ rujjati, na piṭṭhi, atha kasmā pāpadāsi 5-
divā uṭṭhāsīti kupitā anattamanā bhākuṭiṃ akāsi. Divātaraṃ uṭṭhāsīti puna
divase ussūrataraṃ uṭṭhāsi. Anattamanavācanti are pāpadāsi attano pamāṇaṃ
na jānāsi, kiṃ atisītoti maññasi, 6- idāni taṃ sikkhāpessāmītiādīni vadamānā
kupitavacanaṃ nicchāresi.
    Paṭivissakānanti sāmantagehavāsīnaṃ. Ujjhāpesīti avajānāpesīti. Caṇḍīti
asoratā kibbisā. Iti ettakā 7- guṇā, tato diguṇā dosā uppajjiṃsu.
@Footnote: 1 cha.Ma. khaṇanenapi Sī. mūlapalikhaṇanenapi  2 cha.Ma. vaḍḍhetvā  3 cha.Ma. ayaṃ pāṭho na dissati
@4 cha.Ma. saṃvihitakammantā, Sī. suṭṭhapitakammantā   5 cha.Ma. pāpi dāsi, evamuparipi
@6 cha.Ma. kiṃ aggiṃ sītoti maññasi, Sī. sītoti maññati   7 cha.Ma. yattakā

---------------------------------------------------------------------------------------------
page6.
Guṇā nāma sanikaṃ sanikaṃ āgacchanti, dosā ekadivaseneva patthatā honti
soratasoratoti ativiya sorato, sotāpanno nukho, sakadāgāmī anāgāmī arahā
nukhoti vattabbataṃ āpajjati. Phusantīti phusantā ghaṭentā vā 1- āpāthaṃ
āgacchanti.
    Atha bhikakhu soratoti veditabboti atha adhivāsanakhantiyaṃ ṭhito bhikkhu
soratoti veditabbo. Yo cīvara .pe. Parikkhārahetūti yo etāni cīvarādīni
paṇītapaṇītāni labhanto pādaparikammapiṭṭhiparikammādīni ekavacaneneva karoti.
Alabhamānoti yathā pubbe labhati, evaṃ alabhanto. Dhammaṃyeva sakkarontoti dhammaṃyeva
sakkāraṃ sukataṃ kāraṃ karonto. Garukarontoti garuṃ bhāriyaṃ karonto. Mānentoti
manena piyaṃ karonto. Pūjentoti paccayapūjāya pūjento. Apacāyamānoti
dhammaṃyeva apacāyamāno apacitiṃ nīcavuttiṃ dassento.
    [227] Evaṃ akkhantiyā dosaṃ dassetvā idāni ye adhivāsenti, te
evaṃ adhivāsentīti pañca vacanapathe dassento pañcime bhikkhavetiādimāha. Tattha
kālenāti yuttappattakālena. Bhūtenāti satā vijjamānena. Saṇhenāti maṭṭhena. 2-
Atthasañhitenāti atthanissitena kāraṇanissitena. Akālenātiādīni tesaṃyeva
paṭipakkhavasena veditabbāni. Mettacittāti uppannamettacittā hutvā. Dosantarāti
duṭṭhacittā, abbhantare uppannadosā hutvā. Tatrāpīti tesu vacanapathesu.
Pharitvāti adhimuccitvā. Tadārammaṇañcāti kathaṃ tadārammaṇaṃ sabbāvantaṃ lokaṃ karoti?
Pañca vacanapathe gahetvā āgataṃ puggalaṃ mettacittassa ārammaṇaṃ katvā puna
tasseva mettacittassa avasesasatte ārammaṇaṃ karonto sabbāvantaṃ lokaṃ tadārammaṇaṃ
karoti nāma. Tatrāyaṃ vacanattho. Tadārammaṇañcāti tasseva ca 3- mettacittassa
ārammaṇaṃ katvā. Sabbāvantanti sabbasattavantaṃ. Lokanti sattalokaṃ. Vipulenāti
anekasattārammaṇena. Mahaggatenāti mahaggatabhūmikena. Appamāṇenāti subhāvitena.
Averenāti niddosena. Abyāpajjhenāti 4- niddukkhena. Pharitvā viharissāmāti
@Footnote: 1 cha.Ma. vā-saddo na dissati            2 cha.Ma. sammaṭṭhena
@3 cha.Ma. ca-saddo na dissati             4 cha.Ma. abyābajjhenāti

---------------------------------------------------------------------------------------------
page7.
Evarūpena mettāsahagatena cetasā tañca puggalaṃ sabbaṃ ca lokaṃ tassa cittassa
ārammaṇaṃ katvā adhimuccitvā vihareyyāma 1-
    [228] Idāni tadatthadīpikaṃ upamaṃ āharanto seyyathāpītiādimāha.
Tattha apaṭhavinti nippaṭhaviṃ karissāmi, abhāvaṃ gamessāmīti attho. Tatra tatrāti
tasmiṃ tasmiṃ ṭhāne. Vikireyyāti pacchiyā paṃsuṃ uddharitvā bījāni viya vikireyya.
Oṭṭhubheyyāti kheḷaṃ pāteyya. Apaṭhaviṃ kareyyāti evaṃ kāyena ca vācāya ca
payogaṃ katvāpi sakkuṇeyya apaṭhaviṃ kātunti? gambhīrāti bahalattena dviyojanasatasahassāni
cattāri ca nahutāni gambhīRā. Appameyyāti tiriyaṃ pana aparicchinnā.
Evameva khoti ettha idaṃ opammasaṃsandanaṃ:- paṭhavī viya hi mettacittaṃ daṭṭhabbaṃ.
Kuddālapiṭakaṃ gahetvā āgatapuriso viya pañca vacanapathe gahetvā āgatapuggalo.
Yathā so kuddālapiṭakena mahāpaṭhaviṃ apaṭhaviṃ kātuṃ na sakkoti, evaṃ vo 2- pañca
vacanapathe gahetvā āgatapuggalo mettacittassa aññathattaṃ kātuṃ na sakkhissatīti.
    [229] Dutiyaupamāyaṃ haliddinti yaṃ kiñci pītakavaṇṇaṃ. Nīlanti kaṃsanīlaṃ
vā palāsanīlaṃ vā. Arūpīti arūPo. Nanu ca dvinnaṃ kaṭṭhānaṃ vā rukkhānaṃ vā
seyyānaṃ vā selānaṃ vā antaraṃ paricchinnākāsaṃ rūpanti āgataṃ, kasmā idha
arūpīti vuttoti. Sanidassanabhāvapaṭikkhepato. Tenevāha "anidassano"ti. Tasmiṃ hi
rūpaṃ likhituṃ, rūpapātubhāvaṃ dassetuṃ na sakkā, tasmā "arūpī"ti vutto. Anidassanoti
dassanassa cakkhuviññāṇassa anāpātho. Upamāsaṃsandane panettha ākāso viya
mettacittaṃ, tulikapañcamā cattāro raṅgajātā viya pañca vacanapathā, tulikapañcame
raṅge gahetvā āgatapuriso viya pañca vacanapathe gahetvā āgatapuggalo. Yathā
so tulikapañcamehi raṅgehi ākāse rūpapātubhāvaṃ kātuṃ na sakkoti, evaṃ vo
pañca vacanapathe gahetvā āgatapuggalo mettacittassa aññathattaṃ katvā dosuppattiṃ
dassetuṃ na sakkhissatīti.
@Footnote: 1 cha.Ma. viharissāma      2 Ma. te

---------------------------------------------------------------------------------------------
page8.
    [230] Tatiyaupamāyaṃ ādittanti pajjalitaṃ. Gambhīrā appameyyāti
imissā gaṅgāya gambhīraṭṭhānaṃ gāvutaṃpi atthi, aḍḍhayojanaṃpi, yojanaṃpi. Puthulaṃ
panassā evarūpaṃyeva, dīghato pana pañca yojanasatāni, sā kathaṃ gambhīrā
appameyyāti. Etena payogena parivattetvā uddhanena 1- udakaṃ viya tāpetuṃ
asakkuṇeyyato. Ṭhitodakaṃ pana kenaci upāyena aṅgulamattaṃ 2- vā aṭṭhaṅgulamattaṃ
vā etaṃ 3- tāpetuṃ sakkā bhaveyya, ayaṃ pana na sakkā, tasmā evaṃ vuttaṃ.
Upamāsaṃsandane panettha gaṅgā viya mettacittaṃ, tiṇukkaṃ ādāya āgatapuriso
viya pañca vacanapathe gahetvā āgatapuggalo. Yathā so ādittāya tiṇukkāya
gaṅgaṃ tāpetuṃ na sakkoti, evaṃ vo pañca pacanapathe gahetvā āgatapuggalo
mettacittassa aññathattaṃ kātuṃ na sakkhissatīti.
    [231] Catutthaupamāyaṃ viḷārabhastāti viḷāracammapasibbakā. Sumadditāti suṭṭhu
madditā. Suparimadditāti anto ca bahi ca samantato suparimadditā. Tūlinīti
simbalītūlalatātūlasamānā. Chinnasassarāti chinnasassarasaddā. 4- Chinnapabbharāti
chinnapabbharasaddā. 4- Upamāsaṃsandane panettha viḷārabhastā viya mettacittaṃ,
kaṭṭhakathalaṃ 5- ādāya āgatapuriso viya pañca vacanapathe gahetvā āgatapuggalo. Yathā
so kaṭṭhena vā kathalena vā viḷārabhastaṃ  sarasaraṃ bharabharaṃ saddaṃ kātuṃ na sakkoti,
evaṃ vo pañca vacanapathe gahetvā āgatapuggalo mettacittassa aññathattaṃ katvā
dosānugatabhāvaṃ kātuṃ na  sakkhissatīti
    [232] Ocarakāti avacarakā heṭṭhācarakā, nīcakammakārakāti attho. Yo
mano padoseyyāti yo bhikkhu vā bhikkhunī vā mano padoseyya, taṃ kakacena
okkantanaṃ nādhivāseyya. Na me so tena sāsanakaroti so tena anadhivāsanena
mayhaṃ ovādakaro na hoti. Āpatti panettha natthi.
@Footnote: 1 cha.Ma. uddhane     2 Ma. aṅgulimattaṃ   3 cha.Ma. aḍḍhaṅgulamattaṃ vā evaṃ
@4-4 cha.Ma. chinnabhabbharāti chinnabhabbharasaddā   5 cha.Ma. kaṭṭhakaṭhalaṃ, evamuparipi

---------------------------------------------------------------------------------------------
page9.
    [233] Aṇuṃ vā thūlaṃ vāti appasāvajjaṃ vā mahāsāvajjaṃ vā.
Yaṃ tumhe nādhivāseyyāthāti yo tumhehi adhivāsetabbo na bhaveyyāti attho.
No hetaṃ bhanteti bhante anadhivāsetabbaṃ nāma vacanapathaṃ na passāmāti adhippāyo.
Dīgharattaṃ hitāya sukhāyāti iti bhagavā arahattena kūṭaṃ gaṇhanto yathānusandhinā
desanaṃ niṭṭhapesīti.
                    Papañcasūdaniyā majjhimanikāyaṭṭhakathāya
                      kakacūpamasuttavaṇṇanā niṭṭhitā.
                          ------------
                       2. Alagaddūpamasuttavaṇṇanā
    [234] Evamme sutanti alagaddūpamasuttaṃ. Tattha gaddhe bādhayiṃsūti
gaddhabādhino, gaddhabādhino pubbapurisā assāti gaddhabādhipubbo, tassa
gaddhabādhipubbassa, gijjhaghātakakulappasutassāti attho. Saggamokkhānaṃ antarāyaṃ
karontīti antarāyikā. Te kammakilesavipākaariyūpavādaāṇāvītikkamavasena pañcavidhā.
Tattha pañcānantariyakammāni kammantarāyikā nāma. Tathā bhikkhunīdūsakakammaṃ, taṃ
pana mokkhasseva antarāyaṃ karoti, na saggassa. Niyatamicchādiṭṭhidhammā
kilesantarāyikā nāma. Paṇḍakatiracchānagataubhatobyañjanakānaṃ paṭisandhidhammā
vipākantarāyikā nāma. Ariyūpavādadhammā upavādantarāyikā nāma, te pana yāva
ariye na khamāpenti, tāvadeva, na tato paraṃ. Sañcicca vītikkantā sattaāpattikkhandhā
āṇāvītikkamantarāyikā nāma, tepi yāva bhikkhubhāvaṃ vā paṭijānāti
na vuṭṭhāti vā deseti vā, tāvadeva, na tato paraṃ.
    Tatrāyaṃ bhikkhu bahussuto dhammakathiko sesantarāyike jānāti, vinaye
pana akovidattā paṇṇattivītikkamantarāyike na jānāti, tasmā rahogato evaṃ

---------------------------------------------------------------------------------------------
page10.
Cintesi:- ime āgārikā pañca kāmaguṇe paribhuñjantā sotāpannāpi
sakadāgāminopi anāgāminopi honti, 1- bhikkhūpi manāpikāni ca 2- cakkhuviññeyyāni
rūpāni passanti .pe. Kāyaviññeyye phoṭṭhabbe phusanti, mudukāni
attharaṇapāpuraṇāni 3- paribhuñjanti, etaṃ sabbaṃ vaṭṭati. Kasmā itthīnaṃyeva
rūpasaddagandharasaphoṭṭhabbā na vaṭṭanti, etepi vaṭṭantīti. Evaṃ rasena rasaṃ
saṃsandetvā sacchandarāgaparibhogañca nicchandarāgaparibhogañca ekaṃ katvā thūlavākehi
saddhiṃ atisukhumasuttaṃ ghaṭento viya, 4- sāsapena saddhiṃ sineruṃ upasaṃharanto viya,
pāpakaṃ diṭṭhigataṃ uppādetvā "kiṃ bhagavatā mahāsamuddaṃ bandhantena viya mahatā
ussāhena paṭhamapārājikaṃ paññattaṃ, natthi ettha doso"ti sabbaññutañāṇena
saddhiṃ paṭivirujjhanto vesārajjañāṇaṃ paṭibāhanto ariyamagge khāṇukaṇṭakādīni
pakkhipanto methunadhamme doso natthīti jinassa āṇācakke pahāraṃ adāsi.
Tenāha "tathāhaṃ bhagavatā dhammaṃ desitaṃ ājānāmī"tiādi.
    Evaṃ byā khoti evaṃ viya kho. Samanuyuñjantītiādīsu kiṃladdhiko tvaṃ,
laddhiṃ vadehīti pucchamānā samanuyuñjanti nāma. Diṭṭhiṃ paṭṭhapentā 5- samanuggāhanti
nāma. Kena kāraṇena evaṃ vadesīti kāraṇaṃ  pucchantā samanubhāsanti nāma. 6-
Aṭṭhikaṅkalūpamātiādīsu aṭṭhikaṅkalūpamā appassādaṭṭhena. Maṃsapesūpamā
bahusādhāraṇaṭṭhena. Tiṇukkūpamā anudahanaṭṭhena. Aṅgārakāsūpamā mahābhitāpanaṭṭhena.
Supinakūpamā itarapaccupaṭṭhānaṭṭhena. Yācitakūpamā tāvakālikaṭṭhena. Visarukkhaphalūpamā
sabbaṅgapaccaṅgapalibhañjanaṭṭhena. 6- Asisūnūpamāti adhichindanaṭṭhena. 7-
Sattisūlūpamāti vinivijjhanaṭṭhena. Sappasirūpamā sāsaṅkasappaṭibhayaṭṭhena. 8- Thāmasāti
diṭṭhithāmena. Parāmāsāti diṭṭhiparāmāsena. Abhinivissa voharatīti adhiṭṭhahitvā
voharati dīpeti vā.
@Footnote: 1 sakadāgāminopīhonti   2 cha.Ma. ayaṃ saddo na dissati
@3 cha.Ma....pāvuraṇādīni  4 cha.Ma. upanento viya  5 cha.Ma. patiṭṭhāpentā
@6-6 Ma.Ma. 13/42-8/29-31 potaliyasutta  7 cha.Ma. adhikuṭṭanaṭṭhena,
@Ma.mū. 12/351/214 vammikasutta  8 khu. mahā.29/12/7 kāmasuttaniddes(syā)

---------------------------------------------------------------------------------------------
page11.
    [235] Yato kho te bhikkhūti yadā te bhikkhū. Evaṃ byā kho ahaṃ
bhante bhagavatāti idaṃ esa attano ajjhāsayena natthīti vattukāmopi bhagavato
ānubhāvena sampaṭicchati, buddhānaṃ kira sammukhā dve kathā kathetuṃ samattho nāma natthi.
    [236] Kassa kho nāma tvaṃ moghapurisāti tvaṃ moghapurisa kassa khattiyassa
vā brāhmaṇassa vā vessassa vā suddassa vā gahaṭṭhassa vā pabbajitassa
vā devassa vā manussassa vā mayā evaṃ dhammaṃ desitaṃ ājānāsi. Atha kho
bhagavā bhikkhū āmantesīti ayaṃ pāṭiyekko anusandhi. Ariṭṭho kira cintesi
"bhagavā maṃ moghapurisoti vadeti, na kho pana moghapurisoti vuttamattakena maggaphalānaṃ
upanissayo na hoti. Upasenaṃpi hi vaṅgantaputtaṃ atilahuṃ kho tvaṃ moghapurisa
bāhullāya āvatto'ti 1- bhagavā moghapurisavādena ovadi, thero aparabhāge
ghaṭento vāyamanto cha abhiññā sacchākāsi. Ahaṃpi tathārūpaṃ viriyaṃ paggaṇhitvā
maggaphalāni nibbattessāmī"ti. Athassa bhagavā bandhanā muttassa 2- paṇḍupalāsassa
viya aviruḷhibhāvaṃ dassento imaṃ desanaṃ ārabhi.
    Usmīkatopīti bhikkhave tumhe kinti maññatha, ayaṃ ariṭṭho evaṃladdhiko
sabbaññutañāṇena paṭivirujjhitvā vesārajjañāṇaṃ paṭibāhetvā tathāgatassa
āṇācakke pahāraṃ dadamāno api nu imasmiṃ dhammavinaye usmīkatopi. Yathā
nibbutepi mahante aggikkhandhe khajjupanakamattāpi aggipapaṭikā hotiyeva, yaṃ
nissāya puna mahāaggikkhandho bhaveyya, kiṃ nukho evaṃ imassa appamattikāpi
ñāṇusmā atthi, yaṃ nissāya vāyamanto maggaphalāni nibbatteyyāti. No hetaṃ
bhanteti bhante evaṃladdhikassa kuto evarūpā ñāṇusmāti maggaphalānaṃ paccayasamatthāya
ñāṇusmāya usmīkatabhāvaṃ paṭikkhipantā vadanti. Maṅkubhūtoti nittejabhūto.
Pattakkhandhoti patitakkhandho. Appaṭibhāṇoti kiñci paṭibhāṇaṃ apassanto
chinnapaṭibhāṇo 3- evarūpampi nāma niyyānikasāsanaṃ labhitvā aviruḷhidhammo kiramhi
samugghātitapaccayo jātoti attano abhabbataṃ paccavekkhanto pādaṅguṭṭhakena
bhūmiṃ khaṇamāno nisīdi.
@Footnote: 1 vinaYu. mahā. 47/75/76 mahākhandhaka    2 cha.Ma. pavuttassa    3 cha.Ma. bhinnapaṭibhāno

---------------------------------------------------------------------------------------------
page12.
    Paññāyissasi khoti ayampi pāṭiyekko anusandhi. Ariṭṭho kira cintesi
"bhagavā mayhaṃ maggaphalānaṃ upanissayo pacchinnoti vadati, na kho pana buddhā
saupanissayānaṃyeva dhammaṃ desenti, anupanissayānaṃpi desenti, ahaṃ satthu santikā
sugatovādaṃ labhitvā attano sampattūpagaṃ kusalaṃ karissāmī"ti. Atha bhagavā ovādaṃ 1-
paṭipassambhento "paññāyissasī"tiādimāha. Tassattho, tvaṃyeva kho moghapurisa
iminā pāpakena diṭṭhigatena nirayādīsu paññāyissasi, mama santikā tuyhaṃ
sugatovādo nāma natthi, na me tayā attho, idhāhaṃ bhikkhū paṭipucchissāmīti.
    [237] Athakho bhagavāti ayampi pāṭiyekko anusandhi. Imasmiṃ hi ṭhāne
bhagavā parisaṃ sodheti, ariṭṭhaṃ gaṇato nissāreti. Sace hi parisagatānaṃ kassaci
evaṃ bhaveyya "ayaṃ ariṭṭho bhagavatā akathitaṃ kathetuṃ kiṃ sakkhissati, kacci nukho
parisamajjhe bhagavatā kathāya samāraddhāya sahasā kathitan"ti. Evaṃ kathitaṃ pana na
ariṭṭhoyeva suṇāti, aññenapi sutaṃ bhavissati. Athāpissa siyā "yathā satthā
ariṭṭhaṃ niggaṇhati, maṃpi evaṃ niggaṇheyyāti sutvāpi tuṇhībhāvaṃ
āpajjeyyā"ti. "taṃ sabbaṃ na karissantī"ti mayāpi na kathitaṃ, aññena sutaṃpi
natthīti "tumhepi me bhikkhave"tiādinā parisāya laddhiṃ sodheti. Parisāya pana
laddhisodhaneneva ariṭṭho gaṇato 2- nissārito nāma hoti.
    Idāni ariṭṭhassa laddhiṃ pakāsento so vata bhikkhavetiādimāha. Tattha
aññatreva kāmehītiādīsu yo so bhikkhave bhikkhu "te paṭisevato nālaṃ
antarāyāyā"ti evaṃladdhiko, so vata kilesakāmehi ceva kilesakāmasampayuttehi
saññāvitakkehi ca aññatra, ete dhamme  pahāya, vinā etehi dhammehi,
vatthukāme paṭisevissati, methunasamācāraṃ samācarissatīti netaṃ ṭhānaṃ vijjati, idaṃ
kāraṇaṃ nāma natthi, aṭṭhānametaṃ anavakāsoti.
    [238] Evaṃ bhagavā ayaṃ ariṭṭho yathā nāma rajako sugandhānipi
duggandhānipi jiṇṇānipi navānipi suddhānipi asuddhānipi vatthāni ekato
bhaṇḍikaṃ karoti, evameva bhikkhūnaṃ nicchandarāgapaṇītacīvarādiparibhogañca
@Footnote: 1 cha.Ma. athassa bhagavā ovādaṃ, Ma. bhagavā etaṃ ovādaṃ, Sī. satthā ovādaṃ   2 Ma. bhagavatā

---------------------------------------------------------------------------------------------
page13.
Anibaddhasīlānaṃ gahaṭṭhānaṃ antarāyakaraṃ sacchandarāgaparibhogañca nibaddhasīlānaṃ
bhikkhūnaṃ āvaraṇakaraṃ sacchandarāgaparibhogañca sabbaṃ ekasadisaṃ karotīti ariṭṭhassa
laddhiṃ pakāsetvā idāni uggahitāya pariyattiyā dosaṃ dassento idha bhikkhave
ekaccetiādimāha. Tattha pariyāpuṇantīti uggaṇhanti. Suttantiādīsu
ubhatovibhaṅganiddesakhandhakaparivārā, suttanipāte maṅgalasuttaratanasuttanāḷaka-
suttatuvaṭṭakasuttāni, aññaṃpi ca suttanāmakaṃ tathāgatavacanaṃ suttanti veditabbaṃ.
Sabbaṃpi sagāthakaṃ suttaṃ geyyanti veditabbaṃ, visesena saṃyuttake sakalopi
sagāthāvaggo. Sakalaṃ abhidhammapiṭakaṃ, niggāthakaṃ suttaṃ, yañca aññaṃpi aṭṭhahi aṅgehi
asaṅgahitaṃ buddhavacanaṃ, taṃ veyyākaraṇanti veditabbaṃ. Dhammapadaṃ, theragāthā, therīgāthā,
suttanipāte no suttanāmikā suddhikagāthā ca gāthāti veditabbā. Somanassañāṇamayika-
gāthāpaṭisaṃyuttā dveasīti suttantā udānanti veditabbā. "vuttamidaṃ 1-
bhagavatā"tiādinayappavattā 2- dasuttarasatasuttantā itivuttakanti veditabbā.
Apaṇṇakajātakādīni paṇṇāsādhikāni pañcajātakasatāni jātakanti veditabbāni. "cattārome
bhikkhave acchariyā abbhutadhammā ānande"tiādinayappavattā 3- sabbepi
acchariyabbhūtadhammappaṭisaṃyuttā suttantā abbhūtadhammanti veditabbā.
Cūḷavedallamahāvedallasammādiṭṭhisakkapañhasaṅkhārabhājanīyamahāpuṇṇamasuttādayo sabbepi
vedañca tuṭṭhiñca laddhā laddhā pucchitasuttantā vedallanti veditabbā.
    Atthaṃ na upaparikkhantīti suttatthaṃ 4- kāraṇatthaṃ na passanti 5- na ca 6-
pariggaṇhanti. Anupaparikkhatanti anupaparikkhantānaṃ. Na nijjhānaṃ khamantīti na
upaṭṭhahanti na āpāthaṃ āgacchanti, imasmiṃ ṭhāne sīlaṃ samādhi vipassanā maggo phalaṃ
vaṭṭaṃ vivaṭṭaṃ kathitanti evaṃ jānituṃ na sakkā hotīti 7- attho. Te upārambhānisaṃsā
cevāti te paresaṃ vāde dosāropanānisaṃsā hutvā pariyāpuṇantīti
attho. Itivādappamokkhānisaṃsā cāti evaṃ vādapamokkhānisaṃsā, parehi sakavāde
dose āropite taṃ dosaṃ evaṃ  8- mocessāmāti imināva kāraṇena pariyāpuṇantīti
@Footnote: 1 cha.Ma. vutaṃtañhetaṃ            2 khu. iti. 25/1/233 lobhasutta
@3 aṅ. catukka. 21/129/149 ānandaacchariyasutta  4 cha.Ma. atthatthaṃ
@5 Sī. na tulayanti  6 cha.Ma. ca-saddo na dissati   7 cha.Ma. hontīti
@8 Sī.evañca evañca

---------------------------------------------------------------------------------------------
page14.
Attho. Tañcassa atthaṃ nānubhontīti yassa ca maggassa vā phalassa vā atthāya
kulaputtā dhammaṃ pariyāpuṇanti, tañcassa dhammassa atthaṃ ete duggahitagāhino
nānubhonti. Apica parassa vāde upārambhaṃ āropetuṃ attano vādaṃ mocetuṃ
asakkontāpi tañca atthaṃ nānubhontiyeva.
    [239] Alagaddatthikoti āsīvisaatthiko. Gaddoti hi visassa nāmaṃ, taṃ
tassa alaṃ paripuṇṇaṃ atthīti alagaddo. Bhogeti sarīre. Idha pana bhikkhave ekacce
kulaputtā dhammaṃ pariyāpuṇantīti nittharaṇapariyattivasena uggaṇhanti. Tisso hi
pariyattiyo alagaddapariyatti nittharaṇapariyatti bhaṇḍāgārikapariyattīti.
    Tattha yo buddhavacanaṃ uggahetvā evaṃ cīvarādīni vā labhissāmi, catuparisamajjhe
vā maṃ jānissantīti lābhasakkārahetu pariyāpuṇāti, tassa sā pariyatti
alagaddapariyatti nāma. Evaṃ pariyāpuṇato hi buddhavacanaṃ apariyāpuṇitvā
niddokkamanaṃ varataraṃ.
    Yo pana buddhavacanaṃ uggaṇhitvā sīlassa āgataṭṭhāne sīlaṃ  pūretvā
samādhissa āgataṭṭhāne samādhigabbhaṃ gaṇhāpetvā vipassanāya āgataṭṭhāne
vipassanaṃ paṭṭhapetvā maggaphalānaṃ āgataṭṭhāne maggaṃ bhāvessāmi phalaṃ
sacchikarissāmīti uggaṇhāti, tassa sā pariyatti nittharaṇapariyatti nāma hoti.
    Khīṇāsavassa pana pariyatti bhaṇḍāgārikapariyatti nāma. Tassa hi apariññātaṃ
appahīnaṃ abhāvitaṃ asacchikataṃ vā natthi, so hi pariññātakkhandho pahīnakileso
bhāvitamaggo sacchikataphalo, tasmā buddhavacanaṃ pariyāpuṇanto tantidhārako
paveṇipālako vaṃsānurakkhitova 1-  hutvā uggaṇhāti, itissa sā pariyatti
bhaṇḍāgārikapariyatti nāma hoti.
    Yo pana puthujjano chātakabhayādīsu ganthadhuresu 2- ekasmiṃ ṭhāne vasituṃ
asakkontesu sayaṃ bhikkhācārena akilamamāno atimadhuraṃ buddhavacanaṃ mā nassatu,
tantiṃ dhāressāmi, vaṃsaṃ ṭhapessāmi, paveṇiṃ pālessāmīti pariyāpuṇāti, tassa
pariyatti bhaṇḍāgārikapariyatti hoti, na hotīti. Na hoti. Kasmā? na attano
@Footnote: 1 cha.Ma. vaṃsānurakkhakova      2 cha.Ma. ganthadharesu

---------------------------------------------------------------------------------------------
page15.
Ṭhāne ṭhatvā pariyāpuṇattā. Puthujjanassa hi pariyatti nāma alagaddā vā hoti
nittharaṇā vā, sattannaṃ sekhānaṃ nittharaṇāva, khīṇāsavassa bhaṇḍāgārikapariyattiyeva.
Imasmiṃ pana ṭhāne nittharaṇapariyatti adhippetā.
    Nijjhānaṃ khamantīti sīlādīnaṃ āgataṭṭhānesu idha sīlaṃ kathitaṃ, idha samādhi,
idha vipassanā, idha maggo, idha phalaṃ, idha vaṭṭaṃ, idha vivaṭṭanti āpāthaṃ āgacchanti.
Tañcassa atthaṃ anubhontīti yesaṃ maggaphalānaṃ atthāya pariyāpuṇanti. Suggahitaṃ
pariyattiṃ nissāya maggaṃ bhāvetvā phalaṃ sacchikarontā tañcassa dhammassa atthaṃ
anubhavanti. Paravāde upārambhaṃ āropetuṃ asakkontāpi 1- sakavāde āropitadosaṃ
icchiticchitaṭṭhānaṃ gahetvā mocetuṃ asakkontāpi anubhontiyeva. Dīgharattaṃ hitāya
sukhāya saṃvattantīti sīlādīnaṃ āgataṭṭhāne sīlādīni pūrentānaṃpi, paresaṃ vāde
saha dhammena upārambhaṃ āropentānaṃpi, sakavādato dosaṃ harantānaṃpi, arahattaṃ
patvā parisamajjhe dhammaṃ desetvā dhammadesanāya pasannehi upanīte cattāro
paccaye paribhuñjantānaṃpi dīgharattaṃ hitāya sukhāya saṃvattanti.
    Evaṃ suggahite buddhavacane ānisaṃsaṃ dassetvā idāni tattheva niyojento
tasmātiha bhikkhavetiādimāha. Tattha tasmāti yasmā duggahitā pariyatti
duggahitaalagaddo viya dīgharattaṃ ahitāya dukkhāya saṃvattati, suggahitapariyatti
suggahitaalagaddo viya dīgharattaṃ hitāya sukhāya saṃvattati, tasmāti attho. Tathā naṃ
dhāreyyāthāti tatheva naṃ dhāreyyātha, teneva atthena gaṇheyyātha. Ye vā
panassu viyattā bhikkhūti ye vā pana aññe sāriputtamoggallānamahākassapa-
mahākaccāyanādikā byattā paṇḍitā bhikkhū assu, te pucchitabbā. Na ariṭṭhena
viya pana mama sāsane kalalaṃ vā kacavaraṃ vā pakkhipitabbaṃ.
    [240] Kullūpamanti kullasadisaṃ. Nittharaṇatthāyāti caturoghanittharaṇatthāya.
Udakaṇṇavanti yañhi udakaṃ gambhīraṃ, na puthulaṃ. Puthulaṃ vā pana na gambhīraṃ, na
taṃ aṇṇavoti vuccati. Yaṃ pana gamabhīraṃ ceva puthulaṃ ca, taṃ aṇṇavoti vuccati.
Tasmā mahantaṃ udakaṇṇavanti mahantaṃ puthulaṃ gambhīraṃ udakanti ayamettha attho.
@Footnote: 1 cha.Ma. sakkontāpi, evamuparipi

---------------------------------------------------------------------------------------------
page16.
Sāsaṅkaṃ nāma yattha corānaṃ nivuṭṭhokāso dissati ṭhitokāso, nisinnokāso,
nipannokāso dissati. Sappaṭibhayaṃ nāma yattha corehi manussā hatā dissanti,
viluttā dissanti, ākoṭṭitā dissanti. Uttarasetūti udakaṇṇavassa upari
baddho setu. Kullaṃ bandhitvāti kullo nāma taraṇatthāya kalāpaṃ katvā baddho.
Pattharitvā baddhā pana dārucāṭiādayo 1- uḷumpoti vuccanti. Uccāretvāti 2-
ṭhapetvā. Kiccakārīti pattakārī 3- yuttakārī, paṭirūpakārīti attho. Dhammāpi vo
pahātabbāti ettha dhammāti samathavipassanā. Bhagavā hi samathepi chandarāgaṃ
pajahāpesi, vipassanāyapi. Samathe chandarāgaṃ kattha pajahāpesi? "iti kho ahaṃ
udāyi neva saññānāsaññāyatanassapi pahānaṃ vadāmi, passasi no tvaṃ udāyi
taṃ saññojanaṃ aṇuṃ vā thūlaṃ vā, yassāhaṃ no pahānaṃ vadāmī"ti 4- ettha samathe
chandarāgaṃ pajahāpesi. "imañce tumhe bhikkhave diṭṭhiṃ evaṃ parisuddhaṃ evaṃ
pariyodātaṃ na allīyetha na keḷāyetha na dhanāyethā"ti 5- ettha vipassanāya
chandarāgaṃ pajahāpesi. Idha pana ubhayattha pajahāpento "dhammāpi vo pahātabbā,
pageva adhammā"ti āha.
    Tatrāyaṃ adhippāyo:- bhikkhave ahaṃ evarūpesu santapaṇītesu dhammesu
chandarāgappahānaṃ vadāmi, kiṃ pana imasmiṃ asaddhamme gāmadhamme vasaladhamme
duṭṭhulle odakantike, yattha ayaṃ ariṭṭho moghapuriso niddosasaññī pañcasu
kāmaguṇesu chandarāgaṃ nālaṃ antarāyāyāti vadati, ariṭṭhena viya na tumhehi
mayhaṃ sāsane kalalaṃ vā kacavaro vā pakkhipitabboti evaṃ bhagavā imināpi
ovādena ariṭṭhaṃyeva niggaṇhāti.
    [241] Idāni yo pañcasu khandhesu tividhagāhavasena ahaṃ mamanti
gaṇhāti, so mayhaṃ sāsane ayaṃ ariṭṭho viya kalalaṃ vā kacavaraṃ vā pakkhipatīti
dassento chayimāni bhikkhavetiādimāha. Tattha diṭṭhiṭṭhānānīti diṭṭhipi
diṭṭhiṭṭhānaṃ, diṭṭhiyā ārammaṇaṃpi diṭṭhiṭṭhānaṃ, diṭṭhiyā paccayopi. Rūpaṃ etaṃ
mamātiādīsu
@Footnote: 1 cha.Ma. padaracāṭiādayo     2 ka. ussāpetvāti     3 Sī. kattabbakārī
@4 Ma.Ma. 13/156/130 laṭukikopamasutta    5 Ma.mū. 12/401/359 mahātaṇhāsaṅkhayasutta

---------------------------------------------------------------------------------------------
page17.
Etaṃ mamāti taṇhāgāho. Esohamasmīti mānaggāho. Eso me attāti
diṭṭhiggāho hoti. 1- Evaṃ rūpārammaṇā taṇhāmānadiṭṭhiyo kathitā honti. Rūpaṃ pana
attāti na vattabbaṃ. Vedanādīsupi eseva nayo. Diṭṭhaṃ rūpāyatanaṃ, sutaṃ saddāyatanaṃ,
mutaṃ gandhāyatanaṃ rasāyatanaṃ phoṭṭhabbāyatanaṃ, tañhi patvā gahetabbato mutanti
vuttaṃ. Avasesāni sattāyatanāni viññātannāma. Pattanti pariyesitvā vā
apariyesitvā vā pattaṃ. Pariyesitanti pattaṃ vā appattaṃ vā pariyesitaṃ. Anuvicaritaṃ
manasāti cittena anusañcaritaṃ. Lokasmiṃ hi pariyesitvā pattaṃpi atthi, pariyesitvā
no pattaṃpi. Apariyesitvā pattampi atthi, apariyesitvā no pattampi.
Tattha pariyesitvā pattaṃ pattannāma. Pariyesitvā no pattaṃ pariyesitaṃ nāma.
Apariyesitvā pattañca apariyesitvā no pattañca manasānucaritaṃ nāma.
    Athavā pariyesitvā pattaṃpi apariyesitvā no 2- pattampi pattaṭṭhena
pattaṃ nāma. Pariyesitvā no pattameva pariyesitannāma. 3- Apariyesitvā pattañca
apariyesitvā no pattañca manasānucaritannāma. 3- Sabbaṃ vā etaṃ manasānucaritattā
manasānucaritaṃ nāma. Iminā viññāṇārammaṇā taṇhāmānadiṭṭhiyo kathitā,
desanāvilāsena heṭṭhā diṭṭhādiārammaṇavasena viññāṇaṃ dassitaṃ. Yampi taṃ
diṭṭhiṭṭhānanti yaṃpi etaṃ so  lokotiādinā nayena pavattadiṭṭhiṭṭhānaṃ.
    So loko so attāti yā esā "rūpaṃ attato samanupassatī"tiādinā
nayena pavattā diṭṭhi loko ca attā cāti gaṇhāti, taṃ sandhāyetaṃ 4- vuttaṃ.
So pecca bhavissāmīti so ahaṃ paralokaṃ gantvā nicco bhavissāmi, dhuvo sassato
avipariṇāmadhammo bhavissāmi, sinerumahāpaṭhavīmahāsamuddādisassatisamaṃ tatheva ṭhassāmi.
Tampi etaṃ mamāti taṃpi dassanaṃ etaṃ mama, esohamasmi, eso me attāti
samanupassati. Iminā diṭṭhārammaṇā taṇhāmānadiṭṭhiyo kathitā. Vipassanāya
paṭivipassanākālo viya pacchimadiṭṭhiyā purimadiṭṭhigahaṇakāloeva 5- hoti.
    Sukkapakkhe rūpaṃ netaṃ mamāti rūpe taṇhāmānadiṭṭhigāhā paṭikkhittā.
Sukkapakkhe rūpaṃ netaṃ mamāti rūpe taṇhāmānadiṭṭhigāhā paṭikkhittā.
Vedanādīsupi eseva nayo. Samanupassatīti imassa pana padassa taṇhāsamanupassanā
@Footnote: 1 cha.Ma. ayaṃ saddo na dissati     2 cha.Ma. ayaṃ saddo na dissati
@3-3 cha.Ma. apariyesitvā no pattaṃ manasānuvicaritaṃ nāma
@4 cha.Ma. sandhāya  5 cha.Ma....kāle evaṃ

---------------------------------------------------------------------------------------------
page18.
Mānasamanupassanā diṭṭhisamanupassanā ñāṇasamanupassanāti catasso samanupassanāti
attho. Tā kaṇhapakkhe tissannaṃ samanupassanānaṃ sukkapakkhe ñāṇasamanupassanāya
vasena veditabbā. Asati na paritassatīti avijjamāne bhayaparitassanāya taṇhāparitassanāya
vā na paritassati. Iminā bhagavā ajjhattakkhandhavināse aparitassamānaṃ
khīṇāsavaṃ dassento desanaṃ matthakaṃ pāpesi.
    [242] Evaṃ vutte aññataro bhikkhūti evaṃ bhagavatā vutte aññataro
anusandhikusalo bhikkhu "bhagavatā ajjhattakkhandhavināse aparitassantaṃ khīṇāsavaṃ
dassetvā desanā niṭṭhāpitā, ajjhattaṃ aparitassante kho pana sati ajjhattaṃ
paritassakena bahiddhā parikkhāravināse paritassakena aparitassakena tahiṃ 1- bhavitabbaṃ,
iti imehi catūhi kāraṇehi ayaṃ pañho pucchitabbo"ti cintetvā ekaṃsaṃ cīvaraṃ
katvā añjaliṃ paggayha bhagavantaṃ etadavoca. Bahiddhā asatīti bahiddhā
parikkhāravināse. Ahu vata meti ahosi vata me bhaṇḍakaṃ 2- yānaṃ  vāhanaṃ hiraññaṃ
suvaṇṇanti attho. Taṃ vata me natthīti taṃ vata idāni mayhaṃ natthi, rājūhi vā
corehi vā hataṃ, 3- agginā vā daḍḍhaṃ, udakena vā vuḷhaṃ, paribhogena vā
jiṇṇaṃ. Siyā vata meti bhaveyya vata mayhaṃ yānaṃ vāhanaṃ hiraññaṃ suvaṇṇaṃ sāli
vīhi yavo godhumo. Taṃ vatāhaṃ na labhāmīti tamahaṃ alabhamāno tadanucchavikaṃ kammaṃ
akatvā nisinnattā idāni na labhāmīti socati, ayaṃ āgāriyasocanā,
anāgāriyassa pattacīvarādīnaṃ vasena veditabbā.
    Aparitassanāvāre na evaṃ hotīti yehi kilesehi evaṃ bhaveyya, tesaṃ pahīnattā
na evaṃ hoti. Diṭṭhiṭṭhānādhiṭṭhānapariyuṭṭhānābhinivesānusayānanti diṭṭhīnañca
diṭṭhiṭṭhānānañca diṭṭhādhiṭṭhānānañca diṭṭhipariyuṭṭhānānañca abhinivesānusayānañca.
Sabbasaṅkhārasamathāyāti nibbānatthāya. Nibbānaṃ hi āgamma sabbasaṅkhāraiñjitāni
sabbasaṅkhāracalanāni sabbasaṅkhāravipphanditāni sammanti vūpasammanti, tasmā taṃ
"sabbasaṅkhārasamatho"ti vuccati. Tadeva ca āgamma khandhūpadhi kilesūpadhi abhisaṅkhārūpadhi
pañcakāmaguṇūpadhīti ime upadhayo paṭinisajjiyanti, taṇhā khīyati virajjati nirujjhati,
@Footnote: 1 cha.Ma. cāpi   2 cha.Ma. bhaddakaṃ    3 cha.Ma. haṭaṃ

---------------------------------------------------------------------------------------------
page19.
Tasmā taṃ "sabbūpadhipaṭinissaggo taṇhakkhayo virāgo nirodho"ti vuccati.
Nibbānāyāti ayaṃ panassa sarūpaniddeso, iti sabbeheva imehi padehi
nibbānassa sacchikiriyatthāya dhammaṃ desentassāti ayamattho dīpito. Tassevaṃ hotīti
tassa diṭṭhigatikassa ucchijjissāmi nāmassu, vinassissāmi nāmassu, nāssu nāma
bhavissāmīti evaṃ hoti. Diṭṭhigatikassa hi tilakkhaṇaṃ āropetvā suññatapaṭisaṃyuttaṃ
katvā desiyamānaṃ dhammaṃ suṇantassa tāso uppajjati. Vuttaṃpi cetaṃ 1- "tāso
heso bhikkhave assutavato puthujjanassa no cassaṃ, no ca me siyā"ti. 2-
    [243] Ettāvatā bahiddhāparikkhāravināse tassanakassa ca no tassanakassa
ca ajjhattakkhandhavināse tassanakassa ca no tassanakassa cāti imesaṃ
vasena catukoṭikā suññatā kathitā. Idāni bahiddhāparikkhāraṃ pariggahaṃ  nāma
katvā vīsativatthukaṃ sakkāyadiṭṭhiṃ attavādūpādānaṃ nāma katvā sakkāyadiṭṭhippamukhā
dvāsaṭṭhī diṭṭhiyo nissayaṃ 3- nāma katvāti koṭikaṃ suññataṃ dassetuṃ taṃ bhikkhave
pariggahantiādimāha. Tattha pariggahanti bahiddhāparikkhāraṃ. Pariggaṇheyyāthāti yathā
viññūmanusso  pariggaṇheyya. Ahampi kho taṃ bhikkhaveti bhikkhave tumhepi na
passatha, ahaṃpi na passāmi, iti evarūpo pariggaho natthīti dasseti. Evaṃ
sabbattha attho veditabbo.
    [244] Evaṃ tikoṭikaṃ suññataṃ dassetvā ināni ajjhattakkhandhe
attāti bahiddhāparikkhāre attaniyanti katvā dvekoṭikaṃ dassento attani vā
bhikkhave satītiādimāha. Tattha ayaṃ saṅkhepattho, bhikkhave attani vā sati idaṃ me
parikkhārajātaṃ attaniyanti assa, attaniyeva vā parikkhāre sati ayaṃ me attā
imassa parikkhārassa sāmīti, evamahanti. Sati mamāti, mamāti sati ahanti yuttaṃ
bhaveyya. Saccatoti bhūtato. Thetatoti tathato thirato vā.
    Idāni ime pañcakkhandhe aniccaṃ dukkhaṃ anattāti evantiparivaṭṭavasena
aggaṇhanto ayaṃ ariṭṭho viya mayhaṃ sāsane kalalaṃ kacavaraṃ pakkhipatīti dassento
taṃ kiṃ maññatha bhikkhave rūpaṃ niccaṃ vātiādimāha. Tattha aniccaṃ bhanteti bhante yasmā
@Footnote: 1 cha.Ma. vuttaṃ hetaṃ, Sī. vuttampi hetaṃ  2 cha.Ma. tāso hesā bhikkhave, pāli.
@tāso hesā bhikkhusaṃ.khandha 17/55/47 udānasutta   3 cha.Ma. diṭṭhinissayaṃ

---------------------------------------------------------------------------------------------
page20.
Hutvā na hoti, tasmā aniccaṃ, uppādavayavattito vipariṇāmatāvakālika-
niccapaṭikkhepaṭṭhena vāti catūhi kāraṇehi aniccaṃ. Dukkhaṃ bhanteti bhante
paṭipīḷanākārena dukkhaṃ, santāpadukkhamadukkhavatthukasukhapaṭikkhepaṭṭhena vāti catūhi
kāraṇehi dukkhaṃ. Vipariṇāmadhammanti bhavasaṅkantiupagamanasabhāvaṃ pakatibhāvavijahanasabhāvaṃ.
Kallaṃ nu taṃ samanupassituṃ etaṃ mama, esohamasmi, eso me attāti yuttaṃ nukho taṃ
imesaṃ tiṇṇaṃ taṇhāmānadiṭṭhigāhānaṃ vasena ahaṃ mamāti evaṃ gahetuṃ. No hetaṃ
bhanteti iminā te bhikkhū avasavattanākārena rūpaṃ bhante  anattāti paṭijānanti.
Suññaassāmikaanissaraattapaṭikkhepaṭṭhena vāti catūhi kāraṇehi anattā.
    Bhagavā hi katthaci aniccavasena anattataṃ dasseti, katthaci dukkhavasena
katthaci ubhayavasena. "cakkhu attāti yo vadeyya, taṃ na upapajjati, cakkhussa
uppādopi vayopi  paññāyati. Yassa kho pana uppādopi vayopi paññāyati,
attā me uppajjati ca veti cāti iccassa evamāgataṃ hoti, tasmā taṃ na
upapajjati, cakkhu anattāti yo vadeyya, iti cakkhu anattā"ti 1- imasmiṃ hi
chachakkasutte aniccavasena anattataṃ dasseti. "rūpañca hidaṃ bhikkhave attā
abhavissa, nayidaṃ rūpaṃ ābādhāya saṃvatteyya, labbhetha ca rūpe' evaṃ me rūpaṃ hoti,
evaṃ me rūpaṃ mā ahosī'ti. Yasmā ca kho bhikkhave rūpaṃ anattā, tasmā rūpaṃ ābādhāya
saṃvattati, na ca labbhati rūpe'evaṃ me rūpaṃ hotu, evaṃ me rūpaṃ mā ahosī"ti 2-
imasmiṃ anattalakkhaṇasutte dukkhavasena anattataṃ dasseti. "rūpaṃ bhikkhave  aniccaṃ,
yadaniccaṃ taṃ dukkhaṃ, yaṃ dukkhaṃ tadanattā, yadanattā, taṃ' netaṃ mama, nesohamasmi, na
meso attā'ti evametaṃ yathābhūtaṃ sammappaññāya daṭṭhabban"ti 3- imasmiṃ
arahattasutte ubhayavasena anattataṃ dasseti. Kasmā? aniccaṃ dukkhaṃ ca pākaṭaṃ.
Anattāti na pākaṭaṃ.
    Paribhogabhājanādīsu hi bhinnesu aho aniccanti vadanti, aho anattāti
vattā nāma natthi. Sarīre gaṇḍapīḷakādīsu vā uṭṭhitāsu kaṇṭakena vā paviddhā
@Footnote: 1 pāli. attāti, Ma. upari. 14/422/362 saḷāyatanavagga
@2 vinaYu. mahā. 4/20/17 pañcavaggiyakathā, saṃ.khandha. 17/59/55 upayavagga
@3 saṃ. khandha. 17/76/67 khajjanīyavagga

---------------------------------------------------------------------------------------------
page21.
Aho dukkhanti vadanti, aho anattāti pana vattā nāma natthi. Kasmā? idaṃ
hi anattalakkhaṇaṃ nāma avibhūtaṃ duddasaṃ duppaññāpanaṃ. Tena taṃ bhagavā aniccavasena
vā dukkhavasena vā ubhayavasena vā dasseti. Tayidaṃ imasmiṃpi teparivaṭṭe
aniccadukkhavaseneva dassitaṃ. Vedanādīsupi eseva nayo.
    Tasmātiha bhikkhaveti bhikkhave yasmā etarahipi aññadāpi rūpaṃ aniccaṃ
dukkhaṃ anattā, tasmāti attho. Yaṃ kiñci rūpantiādīni visuddhimagge
khandhaniddese vitthāritāneva.
    [245] Nibbindatīti ukkaṇṭhati. Ettha ca nibbidāti vuṭṭhānagāminīvipassanā
adhippetā. Vuṭṭhānagāminīvipassanāya hi bahūni nāmāni. Esā hi
katthaci saññagganti vuttā. Katthaci dhammaṭṭhitiñāṇanti. Katthaci
pārisuddhipadhāniyaṅganti. Katthaci paṭipadāñāṇadassanavisuddhīti. Katthaci tammayaṃ
pariyādānanti. 1- Katthaci tīhi nāmehi. Katthaci dvīhi. 2-
    Tattha poṭṭhapādasutte tāva "saññā kho poṭṭhapāda paṭhamaṃ uppajjati,
pacchā ñāṇan"ti 3- evaṃ saññagganti vuttā. Susimasutte "pubbe kho susima
dhammaṭṭhitiñāṇaṃ, pacchā nibbāne ñāṇan"ti 4- evaṃ dhammaṭṭhitiñāṇanti vuttā.
Dasuttarasutte "paṭipadāñāṇadassanavisuddhipadhāniyaṅgan"ti 5- evaṃ pārisuddhi-
padhāniyaṅganti vuttā rathavinīte "kiṃ nu kho āvuso paṭipadāñāṇadassanavisuddhatthaṃ
bhagavati brahmacariyaṃ vussatī"ti 6- evaṃ paṭipadāñāṇadassanavisuddhīti vuttā.
Saḷāyatanavibhaṅge "atammayataṃ bhikkhave nissāya atammayataṃ āgamma yāyaṃ upekkhā nānattā
nānattasitā, taṃ abhinivajjetvā yāyaṃ upekkhā ekattā ekattasitā, taṃ nissāya
taṃ āgamma evametissā pahānaṃ hoti, evametissā samatikkamo hotī"ti 7-
evaṃ tammayaṃ pariyādānanti vuttā. Paṭisambhidāmagge "yā ca muñcitukamyatā,
@Footnote: 1 cha.Ma. tammayatāpariyādānanti, Sī. tammayapariyādānanti, evamūparipi
@2 cha.Ma. dvīhīti     3 dī.Sī. 9/416/181 sahetukasaññuppādanirodhakathā
@4 saṃ. nidāna. 16/70/120 mahāvagga    5 dī. pāṭi. 11/359/272 nava dhammā
@6 Ma.mū. 12/257/217 opammavagga     7 Ma. upari. 14/310/284 vibhaṅgavagga

---------------------------------------------------------------------------------------------
page22.
    Yā ca paṭisaṅkhānupassasā, yā ca saṅkhārupekkhā, ime dhammā ekatthā byañjanameva
nānan"ti 1- evaṃ tīhi nāmehi vuttā. Paṭṭhāne "anulomaṃ gotrabhussa anantara-
paccayena paccayo, anulomaṃ vodānassa anantarapaccayena paccayo"ti 2- evaṃ dvīhi
nāmehi vuttā. Imasmiṃ pana alagaddasutte nibbindatīti nibbidānāmena āgatā.
    Nibbindaṃ 3- virajjatīti ettha virāgoti maggo. Virāgā vimuccatīti ettha
virāgena maggena vimuccatīti phalaṃ kathitaṃ. Vimuttasmiṃ vimuttamiti ñāṇaṃ hotīti idha
paccavekkhaṇā kathitā.
    Evaṃ vimuttacittaṃ mahākhīṇāsavaṃ dassetvā idāni tassa yathābhūtehi
pañcahi kāraṇehi nāmaṃ gaṇhanto ayaṃ vuccati bhikkhavetiādimāha. Avijjāti
vaṭṭamūlikā avijjā. Ayaṃ hi durukkhipanaṭṭhena palighoti vuccati. Tenesa tassā 4-
ukkhittattā ukkhittapalighoti vutto. Tālāvatthukatāti sīsacchinnatālo viya katā,
samūlaṃ vā tālaṃ uddharitvā tālassa vatthu viya katā, yathā tasmiṃ vatthusmiṃ
puna so tālo na paññāyati, evaṃ puna appaññattibhāvaṃ nītāti attho.
Ponobbhavikoti  punabbhavadāyako. Jātisaṃsāroti jātīsu jāyanavasena ceva
saṃsaraṇavasena ca evaṃ laddhanāmānaṃ punabbhavakkhandhānaṃ paccayo kammābhisaṅkhāro.
So hi punappunaṃ uppattikaraṇavasena parikkhipitvā ṭhitattā parikkhāti vuccati,
tenesa tassā saṅkiṇṇattā vikiṇṇattā saṅkiṇṇaparikkhoti vutto. Taṇhāti
vaṭṭamūlikā taṇhā. Ayaṃ hi gambhīrānugataṭṭhena esikāti vuccati. Tenesa tassā
abbhuḷhattā luñcitvā chaḍḍitattā abbhuḷhesikoti vutto. Orambhāgiyānīti
orambhajanakāni kāmabhave upapattipaccayāni. Etāni hi kavāṭaṃ viya nagaradvāraṃ
cittaṃ pidahitvā ṭhitattāva 5- aggaḷāti vuccanti. Tenesa tesaṃ nirākatattā
bhinnattā niraggaḷoti vutto. Ariyoti nikkileso parisuddho. Pannaddhajoti
patitamānaddhajo. Pannabhāroti khandhabhārakilesabhāraabhisaṅkhārabhārapañcakāmaguṇabhārā
pannā orohitā assāti pannabhāro. Apica idha mānabhārasseva orohitattā
@Footnote: 1 khu. paṭi. 31/120 ādi/87 ñāṇakathā (syā) atthato samānaṃ
@2 abhi. paṭṭhāna 40/417/128- kusalattika    3 cha.Ma. nibbidā virajjatīti
@4 cha.Ma. tassa  5 cha.Ma. va-saddo na dissati

---------------------------------------------------------------------------------------------
page23.
Pannabhāroti adhippeto, visaṃyuttoti catūhi yogehi sabbakilesehi ca visaṃyutto.
Idha pana mānasaṃyogeneva visaṃyuttattā visaṃyuttoti adhippeto. Asmimānoti rūpe
asmīti māno, vedanāya, saññāya, saṅkhāresu, viññāṇe asmīti māno.
    Ettāvatā bhagavatā maggena kilese khepetvā nirodhasayanavaragatassa
nibbānārammaṇaṃ phalasamāpattiṃ appetvā viharato khīṇāsavassa kālo dassito.
Yathā hi dve nagarāni ekaṃ coranagaraṃ, ekaṃ khemanagaraṃ. Atha ekassa mahāyodhassa
evaṃ bhaveyya "yāvidaṃ coranagaraṃ tiṭṭhati, tāva khemanagaraṃ bhayato na muccati,
coranagaraṃ anagaraṃ karissāmī"ti sannāhaṃ katvā khaggaṃ gahetvā coranagaraṃ
upasaṅkamitvā nagaradvāre ussāpite esikatthambhe khaggena chinditvā saddhiṃ
dvārabāhāhi 1- kavāṭaṃ bhinditvā palighaṃ ukkhipitvā pākāraṃ bhindanto parikkhaṃ
saṅkiritvā nagarasobhanatthāya ussite dhaje pātetvā nagaraṃ agginā jhāpetvā
khemanagaraṃ pavisitvā pāsādaṃ abhiruyha ñātigaṇaparivuto surasabhojanaṃ bhuñjeyya,
evaṃ coranagaraṃ viya sakkāyo, khemanagaraṃ viya nibbānaṃ, mahāyodho viya yogāvacaro.
Tassevaṃ hoti "yāva sakkāyavaṭṭaṃ vattati, tāva dvattiṃsakammakaraṇaaṭṭhanavutiroga-
pañcavīsatimahābhayehi parimuccanaṃ natthī"ti. So mahāyodho  viya sannāhaṃ sīlasannāhaṃ
katvā, paññākhaggaṃ gahetvā khaggena esikatthambhe viya arahattamaggena taṇhesikaṃ
luñcitvā, so yodho sadvārabāhaṃ nagarakavāṭaṃ viya pañcorambhāgiyasaṃyojanaggaḷaṃ
ugghāṭetvā, so yodho palighaṃ viya avijjāpalighaṃ ukkhipitvā, so yodho pākāraṃ
bhindanto parikkhaṃ viya kammābhisaṅkhāraṃ bhindanto jātisaṃsāraparikkhaṃ saṅkiritvā,
so yodho nagarasobhanatthāya ussāpite dhaje viya mānaddhaje pātetvā
sakkāyanagaraṃ jhāpetvā, so yodho khemanagare uparipāsāde surasabhojanaṃ viya
kilesanibbānanagaraṃ pavisitvā amatanirodhārammaṇaṃ phalasamāpattisukhaṃ anubhavamāno
kālaṃ vītināmeti.
    [246] Idāni evaṃ vimuttacittassa khīṇāsavassa parehi anadhigamanīyaviññāṇaṃ 2-
dassento evaṃ vimuttacittaṃ khotiādimāha. Tattha anvesantāti 3-
@Footnote: 1 cha.Ma. sadvārabāhakaṃ   2 cha.Ma....viññāṇataṃ   3 cha.Ma., pāli. anvesanti

---------------------------------------------------------------------------------------------
page24.
Anvesantā gavesantā. Idaṃ nissitanti idaṃ nāma nissitaṃ. Tathāgatassāti ettha
sattopi tathāgatoti adhippeto, uttamapuggalo khīṇāsavopi. Ananuvijjoti
asaṃvijjamāno vā avindeyyo vā. Tathāgatoti hi satte gahite asaṃvijjamānoti
attho vaṭṭati, khīṇāsave gahite avindeyyoti attho vaṭṭati.
    Tattha purimanaye ayamadhippāyo:- bhikkhave ahaṃ diṭṭheva dhamme dharamānakaṃyeva
khīṇāsavaṃ tathāgato satto puggaloti na paññapemi. Appaṭisandhikaṃ pana parinibbutaṃ
khīṇāsavaṃ sattoti vā puggaloti vā kiṃ paññapessāmi. Ananuvijjo tathāgato,
na hi paramatthato satto nāma koci atthi, tassa avijjamānassa idaṃ nissitaṃ
viññāṇanti anvesantāpi kiṃ adhigacchissanti, kathaṃ paṭilabhissantīti attho.
Dutiyanaye ayamadhippāyo:- bhikkhave ahaṃ diṭṭheva dhamme dharamānakaṃyeva khīṇāsavaṃ
viññāṇavasena indādīhi avindiyaṃ vadāmi, na hi saindā devā sabrahmakā
sapajāpatikā anvesantāpi khīṇāsavassa vipassanācittaṃ vā maggacittaṃ vā phalacittaṃ
vā idaṃ nāma ārammaṇaṃ nissāya vattatīti jānituṃ sakkonti, te appaṭisandhikassa
parinibbutassa kiṃ jānissantīti.
    Asatāti asantena. Tucchāti tucchakena. Musāti musāvādena. Abhūtenāti yaṃ
natthi, tena. Abbhācikkhantīti abhiācikkhanti, abhibhavitvā vadanti. Venayikoti
vinayati vināsetīti vinayo, so eva venayiko, sattavināsakoti adhippāyo. Yathā
cāhaṃ bhikkhave nāti 1- bhikkhave yena kāraṇena 2- ahaṃ na sattavināsako. Yathā cāhaṃ
na vadāmīti yena vā kāraṇena ahaṃ sattavināsaṃ na paññapemi. Idaṃ vuttaṃ
hoti:- yathāhaṃ na sattavināsako, yathā ca na sattavināsaṃ paññapemi, tathā
maṃ te bhonto samaṇabrāhmaṇā "venayiko samaṇo gotamo"ti vadantā
sattavināsako samaṇo gotamoti ca, "sato sattassa ucchedaṃ vināsaṃ vibhavaṃ
paññapemī"ti 3- vadantā sattavināsaṃ paññapemīti ca asatā tucchā musā abhūtena
abbhācikkhantīti.
@Footnote: 1 cha.Ma. yathā cāhaṃ na bhikkhaveti     2 cha.Ma. vā kārena  3 cha.Ma. paññapetīti evamuparipi

---------------------------------------------------------------------------------------------
page25.
    Pubbe cāti pubbe mahābodhimaṇḍamhiyeva ca. Etarahi cāti etarahi
dhammadesanāyaṃ ca. Dukkhaṃ ceva paññapemi, dukkhassa ca nirodhanti dhammacakkaṃ
appavattetvā bodhimaṇḍe viharantopi dhammacakkappavattanato paṭṭhāya dhammaṃ
desentopi catusaccameva paññapemīti attho. Ettha hi dukkhaggahaṇena tassa
mūlabhūto samudayo, nirodhaggahaṇena ca 1- taṃsampāpako maggo gahitova hotīti
veditabbo. Tatra ceti tasmiṃ catusaccappakāsane. Pareti saccāni ājānituṃ
paṭivijjhituṃ asamatthapuggalā. Akkosantīti dasahi akkosavatthūhi akkosanti.
Paribhāsantīti vācāya paribhāsanti. Rosenti vihesentīti rosessāma vihesessāmāti
adhippāyena ghaṭṭenti dukkhāpenti. Tatrāti tesu akkosādīsu, tesu vā
parapuggalesu. Āghātoti kodho. 2- Appaccayoti domanassaṃ. Anabhiraddhīti 3- atuṭṭhi.
    Tatra ceti catusaccappakāsaneyeva. Pareti catusaccappakāsanaṃ ājānituṃ
paṭivijjhituṃ samatthapuggalā. Ānandoti ānandapīti. Ubbilāvitattanti 4-
ubbilāpanapīti. Tatraceti catusaccappakāsanamhiyeva. Tatrāti sakkārādīsu. Yaṃ kho
idaṃ pubbe pariññātanti yaṃ idaṃ khandhapañcakaṃ pabbe bodhimaṇḍe tīhi pariññāhi
pariññātaṃ. Tattha'meti  tasmiṃ khandhapañcake ime. Kiṃ vuttaṃ hoti? tatrapi tathāgatassa
ime sakkārā mayi bhavissanti 5- vā ahaṃ ete anubhavāmīti vā na hoti. Pubbe 6-
pariññātakkhandhapañcakasseva ete sakkārā khandhapañcakaṃyeva ca te sakkāre
anubhotīti 6- ettakameva hotīti. Tasmāti yasmā saccāni paṭivijjhituṃ asamatthā
tathāgataṃpi akkosanti, tasmā. Sesaṃ vuttanayeneva veditabbaṃ.
    [247] Tasmātiha bhikkhave yaṃ na tumhākanti yasmā attaniyepi chandarāgappahānaṃ
dīgharattaṃ hitāya sukhāya saṃvattati, tasmā yaṃ na tumhākaṃ, taṃ pajahathāti
attho. Yathāpaccayaṃ vā kareyyāti yathā yathā iccheyya, tathā tathā kareyya.
Na hi no etaṃ bhante attā vāti bhante etaṃ tiṇakaṭṭhasākhāpalāsaṃ amhākaṃ
neva attā na amhākaṃ rūpaṃ na viññāṇanti vadanti. Attaniyaṃ vāti amhākaṃ
@Footnote: 1 cha.Ma. ca-saddo na dissati      2 cha.Ma. kopo   3 ka. anabhinandīti
@4 cha.Ma. uppilāvitattanti   5 cha.Ma. karīyantīti
@6-6 cha.Ma. pubbe pariññātakkhandhapañcakaṃyeva ete sakkāre anubhotīti

---------------------------------------------------------------------------------------------
page26.
Cīvarādiparikkhāropi na hotīti attho. Evameva kho bhikkhave yaṃ na tumhākaṃ taṃ
pajahathāti bhagavā khandhapañcakaṃyeva na tumhākanti dassetvā pajahāpeti, tañca
kho na uppāṭetvā luñcitvā vā, chandarāgavinayena panetaṃ pajahāpeti.
    [248] Evaṃ svākkhātoti ettha tiparivaṭṭato paṭṭhāya yāva imaṃ ṭhānaṃ
āharituṃpi vaṭṭati, paṭilomena pemamattakena saggaparāyanato paṭṭhāya yāva imaṃ
ṭhānaṃ āharituṃpi vaṭṭati. Svākkhātoti sukathito. Sukathitattā ca 1- uttāno vivaṭo
pakāsito. Chinnapilotikoti pilotikāti vuccati chinnaṃ bhinnaṃ tattha tattha sibbitaṃ
gaṇṭhikataṃ jiṇṇavatthaṃ, taṃ yassa natthi, aṭṭhahatthaṃ vā navahatthaṃ vā ahaṭasāṭakaṃ
nivattho, so chinnapilotiko nāma. Ayaṃpi dhammo tādiso, na hettha kohaññādivasena
chinnabhinnasibbitagaṇṭhikatabhāvo atthi. Apica kacavaro pilotikoti vuccati.
Imasmiṃ ca sāsane samaṇakacavaraṃ nāma patiṭṭhātuṃ na labhati. Tenevāha:-
           "kāraṇḍaṃva 2- niddhamatha          kasambuñcāvakassatha 3-
            tato palāse 4- vāhetha       assamaṇe samaṇamānine.
            Niddhamitvāna pāpicche          pāpaācāragocare
            suddhā suddhehi saṃvāsaṃ          kappayavho paṭissatā
            tato samaggā nipakkā          dukkhassantaṃ karissathā"ti. 5-
    Iti samaṇakacavarassa chinnattāpi ayaṃ dhammo chinnapilotiko nāma hoti.
Vaṭṭantesaṃ natthi paññāpanāyāti tesaṃ vaṭṭaṃ apaññattibhāvaṃ gataṃ nippaññattikaṃ
jātaṃ. Evarūpo mahākhīṇāsavo evaṃ svākkhāte sāsaneyeva uppajjati. Yathā ca
khīṇāsavo, evaṃ anāgāmiādayopi.
    Tattha dhammānusārino saddhānusārinoti ime dve sotāpattimaggaṭṭhā
honti. Yathāha "katamo ca puggalo dhammānusārī. Yassa puggalassa
sotāpattiphalasacchikiriyāya paṭipannassa paññindriyaṃ adhimattaṃ hoti, paññāvāhiṃ
paññāpubbaṅgamaṃ ariyamaggaṃ bhāveti. Ayaṃ vuccati puggalo dhammānusārī.
Sotāpattiphalasacchikiriyāya paṭipanno puggalo dhammānusārī, phale ṭhito
diṭṭhippatto. Katamo
@Footnote: 1 cha.Ma. eva     2 cha.Ma. kāraṇḍavaṃ    3 cha.Ma. kasambuñcāpakassatha
@4 pāli, cha.Ma. palāpe   5 khu.sutta. 25/284-6/388-9 dhammacariyasutta

---------------------------------------------------------------------------------------------
page27.
Ca puggalo saddhānusārī. Yassa puggalassa sotāpattiphalasacchikiriyāya paṭipannassa
saddhindriyaṃ adhimattaṃ hoti, saddhāvāhiṃ saddhāpubbaṅgamaṃ ariyamaggaṃ bhāveti. Ayaṃ
vuccati puggalo saddhānusārī. Sotāpattiphalasacchikiriyāya paṭipanno puggalo
saddhānusārī, phale ṭhito saddhāvimutto"ti. 1- Yesaṃ mayi saddhāmattaṃ pemamattanti
iminā yesaṃ añño ariyadhammo natthi, tathāgate pana saddhāmattaṃ pemamattameva
hoti. Te vipassakā puggalā adhippetā. Vipassakabhikkhūnañhi evaṃ vipassanaṃ
paṭṭhapetvā nisinnānaṃ dasabale ekā saddhā ekaṃ pemaṃ uppajjati. Tāya
saddhāya tena pemena hatthe gahetvā sagge ṭhapitā viya honti, niyatagatikā
kira ete. Porāṇakattherā pana evarūpaṃ bhikkhuṃ cūḷasotāpannoti vadanti. Sesaṃ
sabbattha uttānamevāti.
                    Papañcasūdaniyā majjhimanikāyaṭṭhakathāya
                     alagaddūpamasuttavaṇṇanā niṭṭhitā.
                         ---------------
                         3. Vammikasuttavaṇṇanā
    [249] Evamame sutanti vammikasuttaṃ. Tattha āyasmāti piyavacanametaṃ.
Kumārakassapoti tassa nāmaṃ. Kumārakāle pabbajitattā pana bhagavatā "kassapaṃ
pakkosatha, idaṃ phalaṃ vā khādanīyaṃ vā kassapassa dethā"ti vutte katarakassapassāti
kumārakassapassāti evaṃ gahitanāmattā tato paṭṭhāya vuḍḍhakālepi
"kumārakassapo"ti vuccati. Apica raññā posāvanikaputtattāpi taṃ "kumārakassapo"ti
sañjāniṃsu. Ayaṃ panassa pubbayogato paṭṭhāya āvibhāvakathā:-
    thero kira padumuttarassa bhagavato kāle seṭṭhiputto ahosi. Athekadivasaṃ
bhagavantaṃ citrakathiṃ ekaṃ attano sāvakaṃ ṭhānantare ṭhapentaṃ disvā bhagavato
sattāhaṃ dānaṃ datvā "ahaṃpi bhagavā anāgate ekassa buddhassa ayaṃ thero
viya citrakathī sāvako bhaveyyan"ti patthanaṃ katvā puññāni karonto kassapassa
bhagavato sāsane pabbajitvā visesaṃ nibbattetuṃ nāsakkhi.
@Footnote: 1 abhi. puggala. 36/293/122  ekakapuggalapaṇṇatti

---------------------------------------------------------------------------------------------
page28.
    Tadā kira parinibbutassa bhagavato sāsane osakkante pañca bhikkhū
nisseṇiṃ bandhitvā pabbataṃ abhiruyha samaṇadhammaṃ akaṃsu. Saṃghatthero tatiyadivase
arahattaṃ patto. Anuthero catutthadivase anāgāmī ahosi. Itare tayo visesaṃ
nibbattetuṃ asakkontā devaloke  nibbattā. 1- Tesaṃ ekaṃ buddhantaraṃ devesu
ca manussesu ca sampattiṃ anubhontānaṃ eko takkasilāyaṃ rājakule nibbattitvā
pukkusāti nāma rājā hutvā bhagavantaṃ uddissa pabbajitvā rājagahaṃ āgacchanto 2-
kumbhakārasālāyaṃ bhagavato dhammadesanaṃ sutvā anāgāmiphalappatto. Eko  ekasmiṃ
samuddapaṭṭane kulaghare nibbattitvā nāvaṃ āruyha bhinnanāvo dārucīrāni
nivāsetvā lābhasampattiṃ patto "ahaṃ arahā"ti cittaṃ uppādetvā "na tvaṃ
arahā, gaccha satthāraṃ pañhaṃ pucchā"ti atthakāmāya devatāya pesito 3-  tathā
katvā arahattaphalaṃ patto.
    Eko rājagahe ekissā kuladārikāya kucchimhi uppanno. Sā ca paṭhamaṃ
mātāpitaro yācitvā pabbajjaṃ alabhamānā kulagharaṃ gatā gabbhasaṇṭhitaṃpi 4- ajānantī
sāmikaṃ ārādhetvā tena anuññātā bhikkhunīsu pabbajitā. Tassā gabbhininimittaṃ
disvā bhikkhuniyo devadattaṃ pucchiṃsu, so "assamaṇī"ti āha. Dasabalaṃ pucchiṃsu,
satthā upālittheraṃ paṭicchāpesi. Thero sāvatthinagaravāsīni kulāni visākhaṃ ca
upāsikaṃ pakkosāpetvā sodhento "pure laddho gabbho, pabbajjā arogā"ti
āha. Satthā "suvinicchitaṃ adhikaraṇan"ti therassa sādhukāraṃ adāsi. Sā bhikkhunī
suvaṇṇabimbasadisaṃ puttaṃ vijāyi, taṃ gahetvā rājā pasenadikosalo posāpesi.
"kassapo"ti cassa nāmaṃ katvā aparabhāge alaṅkaritvā satthu santikaṃ netvā
pabbājesi. Iti rañño posāvanikaputtattāpi taṃ "kumārakassapo"ti sañjāniṃsūti.
      Andhavaneti evaṃnāmake vane. Taṃ kira vanaṃ dvinnaṃ buddhānaṃ kāle
avijahitanāmaṃ andhavanaṃtveva paññāyati. Tatrāyaṃ paññattivibhāvanā:-
      appāyukabuddhānaṃ hi 5- sarīradhātūnaṃ ekaghano na hoti. 5- Adhiṭṭhānānubhāvena
vippakiriyati. Teneva amhākaṃpi bhagavā "ahaṃ na ciraṭṭhitiko, appakehi sattehi
@Footnote: 1 cha.Ma. nibbattiṃsu   2 cha.Ma. gacchanto   3 cha.Ma. codito  4 Ma. gabbhapatiṭṭhitampi
@5-5 cha.Ma. sarīradhātu na ekaghanā hoti

---------------------------------------------------------------------------------------------
page29.
Ahaṃ diṭṭho, yehi na diṭṭho, teva bahutarā, te me dhātuyo ādāya tattha tattha
pūjentā saggaparāyanā bhavissantī"ti parinibbānakāle "attano sarīraṃ vippakiriyatū"ti
adhiṭṭhāsi. Dīghāyukabuddhānaṃ pana suvaṇṇakkhandho viya ekaghanaṃ dhātusarīraṃ tiṭṭhati.
    Kassapassāpi bhagavato tatheva aṭṭhāsi. Tato mahājanā sannipatitvā
"dhātuyo ekaghanā na sakkā viyojetuṃ, kiṃ karissāmā"ti sammantayitvā ekaghanameva
cetiyaṃ karissāma, kittakaṃ pana hotu tanti āhaṃsu. Eke sattayojanikanti
āhaṃsu. Etaṃ atimahantaṃ, anāgate jaggituṃ na sakkā, chayojanaṃ hotu, pañcayojanaṃ,
catuyojanaṃ, tiyojanaṃ, dviyojanaṃ, ekayojanaṃ hotūti  sanniṭṭhānaṃ katvā iṭṭhakā
kīdisā hontūti bāhirante iṭṭhakā rattasuvaṇṇamayā ekaghanā satasahassagghanikā
hontu, abbhantarimante paññāsasahassagghanikā. Haritālamanosilāhi mattikākiccaṃ
kariyatu, telena udakakiccanti niṭṭhaṃ gantvā cattāri mukhāni catudhā vibhajiṃsu.
Rājā ekaṃ mukhaṃ gaṇhi, rājaputto paṭhavindharakumāro ekaṃ, amaccānaṃ jeṭṭhako
hutvā senāpati ekaṃ, janapadānaṃ jeṭṭhako hutvā seṭṭhī ekaṃ.
    Tattha dhanasampannatāya rājāpi suvaṇṇaṃ nīharāpetvā attanā gahitamukhe
kammaṃ ārabhi, uparājāpi, senāpatipi. Seṭṭhinā gahitamukhe pana kammaṃ olīyati.
Tato yasodharo 1- nāma eko upāsako tepiṭako bhāṇako anāgāmī ariyasāvako,
so kammaṃ oliyatīti ñatvā pañca sakaṭasatāni yojāpetvā janapadaṃ gantvā
"kassapasammāsambuddho vīsativassasahassāni ṭhatvā parinibbuto, tassa yojanikaṃ
ratanacetiyaṃ kariyati, yo yaṃ dātuṃ ussahati suvaṇṇaṃ vā hiraññaṃ vā sattaratanaṃ
vā haritālaṃ vā manosilaṃ vā, so taṃ detū"ti samādapesi. Manussā attano
attano thāmena hiraññasuvaṇṇādīni adaṃsu. Asakkontā telataṇḍulādīni dentiyeva.
Upāsako telataṇḍulādīni kammakārānaṃ bhattavetanatthaṃ pahiṇati, avasesehi
suvaṇṇaṃ cetāpetvā pahiṇati, evaṃ sakalajambhūdīpaṃ acari.
    Cetiye kammaṃ niṭṭhitanti cetiyaṭṭhānato paṇṇaṃ pahiṇiṃsu "niṭṭhitaṃ kammaṃ
ācariyo āgantvā cetiyaṃ vandatū"ti. Sopi paṇṇaṃ pahiṇi "mayā sakalajambūdīpo
@Footnote: 1 cha.Ma. yasorato, Sī. sorato

---------------------------------------------------------------------------------------------
page30.
Samādapito, yaṃ atthi, taṃ gahetvā kammaṃ niṭṭhapentū"ti. Dve paṇṇāni
antarāmagge samāgamiṃsu. Ācariyassa paṇṇato pana cetiyaṭṭhānato paṇṇaṃ paṭhamataraṃ
ācariyassa hatthaṃ agamāsi. So paṇṇaṃ vācetvā cetiyaṃ vandissāmīti ekakova
nikkhami. Antarāmagge aṭaviyaṃ pañca corasatāni uṭṭhahiṃsu. Tatrekacce taṃ disvā
iminā sakalajambūdīpato hiraññasuvaṇṇaṃ sampiṇḍitaṃ, nidhikumbhī no pavattamānā
āgatāti avasesānaṃ ārocetvā taṃ aggahesuṃ. Kasmā tātā maṃ gaṇhathāti.
Tayā sakalajambūdīpato sabbaṃ hiraññasuvaṇṇaṃ sampiṇḍitaṃ, amhākaṃ thokaṃ thokaṃ dehīti.
Kiṃ tumhe na jānātha, kassapo bhagavā parinibbuto, tassa yojanikaṃ ratanacetiyaṃ
kariyati, tadatthāya mayā samādapitaṃ, no attano atthāya. Taṃ taṃ laddhaladdhaṭṭhānato
tattheva pesitaṃ, mayhaṃ pana nivatthasāṭakamattaṃ ṭhapetvā aññaṃ vittaṃ 1- kākaṇikaṃpi
natthīti.
    Eke "evametaṃ vissajjetha ācariyan"ti āhaṃsu. Eke "ayaṃ rājapūjito
amaccapūjito, amhesu kiñcideva nagaravīthiyaṃ disvā rājarājamahāmattādīnaṃ
ārocetvā anayabyasanaṃ pāpuṇāpeyyā"ti āhaṃsu. Upāsako "tātā nāhaṃ evaṃ
karissāmī"ti āha, tañca kho tesu kāruññena, na attano jīvitanikantiyā.
Atha tesu gahetabbo vissajjetabboti vivadantesu gahetabboti laddhikāeva
bahutarā hutvā jīvitā voropayiṃsu.
    Tesaṃ balavaguṇe ariyasāvake aparādhena nibbutadīpasikhā viya akkhīni
antaradhāyiṃsu. Te "kahaṃ bho cakkhuṃ kahaṃ bho cakkhun"ti vippalapantā ekacce
ñātakehi gehaṃ nītā, ekacce noñātakā anāthāti tattheva aṭaviyaṃ rukkhamūle
paṇṇasālāyaṃ vasiṃsu. Aṭaviyaṃ 2- āgatamanussā kāruññena tesaṃ taṇḍulaṃ vā
puṭabhattaṃ vā paribbayaṃ vā denti. Dārupaṇṇādīnaṃ atthāya gantvā āgatā
manussā kuhiṃ gatatthāti vutte andhavanaṃ gatamhāti vadanti. Evaṃ dvinnaṃpi
buddhānaṃ kāle taṃ vanaṃ andhavanaṃtveva paññāyati.
    Kassapabuddhakāle panetaṃ chaḍḍitajanapade aṭavī ahosi. Amhākaṃ bhagavato
kāle sāvatthiyā avidūre jetavanassa piṭṭhibhāge pavivekakāmānaṃ kulaputtānaṃ
@Footnote: 1 Sī. kiñci    2 cha.Ma. aṭaviṃ

---------------------------------------------------------------------------------------------
page31.
Vasanaṭṭhānaṃ padhānagharaṃ ahosi, tattha āyasmā kumārakassapo tena samayena
sekkhapaṭipadaṃ pūrayamāno viharati. Tena vuttaṃ "andhavane viharatī"ti.
    Aññatarā devatāti nāmagottavasena apākaṭā ekā devatāti attho.
"abhijānāti no bhante bhagavā' ahu ñātaññatarassa mahesakkhassa yakkhassa
saṅkhittena taṇhāsaṅkhayavimuttiṃ abhāsitthāti 1- ettha pana abhiññāto sakkopi
devarājā aññataroti vutto. Devatāti ca idaṃ devānaṃpi devadhītānaṃpi
sādhāraṇavacanaṃ. Imasmiṃ panatthe devo adhippeto. Abhikkantāya rattiyāti ettha
abhikkantasaddo khayasundarābhirūpaabbhanumodanādīsu dissati. Tattha "abhikkantā
bhante ratti, nikkhanto paṭhamo yāmo, ciranisinno bhikkhusaṃgho, uddisatu bhante
bhagavā bhikkhūnaṃ paṭimokkhan"tievamādīsu 2- khaye dissati. "ayaṃ imesaṃ catunnaṃ
puggalānaṃ abhikkantataro ca paṇītataro cā"ti 3- evamādīsu sundare.
         "ko me vandati pādāni    iddhiyā yasasā jalaṃ
          abhikkantena vaṇṇena      sabbā obhāsayaṃ disā"ti 4-
evamādīsu abhirūpe. "abhikkantaṃ bho gotamā"tievamādīsu 5- abbhanumodane.
Idha pana khaye. Tena abhikkantāya rattiyāti parikkhīṇāya rattiyāti vuttaṃ hoti.
Tatthāyaṃ devaputto majjhimayāmasamanantare āgatoti veditabbo. Abhikkantavaṇṇāti
idha abhikkantasaddo abhirūpe. Vaṇṇasaddo pana chavithutikulavaggakāraṇasaṇṭhānapamāṇa-
rūpāyatanādīsu dissati. Tattha "suvaṇṇavaṇṇosi bhagavā"tievamādīsu chaviyā. "kadā
saññūḷhā pana te gahapati samaṇassa gotamassa vaṇṇā"tievamādīsu 6- thutiyaṃ.
"cattārome bho gotama vaṇṇā"tievamādīsu 7- kulavagge. "atha kena nu
vaṇṇena, gandhathenoti vuccatī"tievamādīsu 8- kāraṇe. "mahantaṃ hatthirāvaṇṇaṃ
abhinimminitvā"tievamādīsu 9- saṇṭhāne. "tayo pattassa vaṇṇā"ti 10- evamādīsu
@Footnote: 1 Ma.mū 12/395/352   2 aṅ. aṭṭhaka. 23/110/207 (syā)
@3 aṅ. catukka. 21/100/114  4 khu. 26/857/87   5 vinaYu. mahāvi. 1/15/7
@6 Ma.Ma. 13/77/54  7 dī. pāṭi. 11/115/69   8 saṃ. sagā. 15/234/246
@9 saṃ. sagā. 15/138/124   10 vinaYu. mahāvi 2/602/68

---------------------------------------------------------------------------------------------
page32.
Pamāṇe. "vaṇṇo gandho raso ojā"tievamādīsu 1- rūpāyatane. So idha
chaviyā daṭṭhabbo. Tena abhikkantavaṇṇāti abhirūpacchavī iṭṭhavaṇṇā, manāpavaṇṇāti
vuttaṃ hoti. Devatā hi manussalokaṃ āgacchamānā pakativaṇṇaṃ pakatiiddhiṃ
pajahitvā oḷārikaṃ attabhāvaṃ katvā atirekavaṇṇaṃ atirekaiddhiṃ māpetvā
naṭasamajjādīni gacchantā manussā viya abhisaṅkhatena kāyena āgacchanti. Ayaṃpi
devaputto tatheva āgato. Tena vuttaṃ "abhikkantavaṇṇā"ti.
    Kevalakappanti ettha kevalasaddo anavasesayebhuyyaabyāmissānatireka-
daḷhatthavisaṃyogādianekattho. Tathāhissa "kevalaparipuṇṇaṃ parisuddhaṃ brahmacariyan"ti
evamādīsu 2- anavasesattamattho. "kevalakappā ca aṅgamagadhā pahūtaṃ khādanīyaṃ bhojanīyaṃ
ādāya upasaṅkamissantī"tievamādīsu 3- yebhuyyatā. "kevalassa  dukkhakkhandhassa
samudayo hotī"tievamādīsu 4- abyāmissatā. "kevalaṃ saddhāmattakaṃ nūna
ayamāyasmā"tievamādīsu 5- anatirekatā. "āyasmato anuruddhassa bāhiyo nāma
saddhivihāriko kevalakappaṃ saṃghabhedāya ṭhito"tievamādīsu 6- daḷhatthatā. "kevalī
vusitavā uttamapurisoti vuccatī"tievamādīsu 7- visaṃyogo. Idha panassa
anasesattamatthoti adhippeto.
    Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.
Tathāhissa "okappanīyametaṃ bhoto gotamassa, yathātaṃ arahato
sammāsambuddhassā"tievamādīsu 8- abhisaddahanamattho. "anujānāmi bhikkhave imehi
pañcahi samaṇakappehi phalaṃ paribhuñjitun"tievamādīsu 9-  vohāro. "yena sudaṃ
niccakappaṃ viharāmī"ti evamādīsu 8- kālo. "iccāyasmā kappo"ti evamādīsu 10-
paññatti. "alaṅkatā kappitakesamassū"tievamādīsu 11- chedanaṃ. "kappati
dvaṅgulakappo"tievamādīsu 12- vikapPo. "atthi kappo
nipajjitun"tievamādīsu 13-
@Footnote: 1 abhi. saṅgaṇi. 34/617 ādi/188 ādi   2 vinaYu. mahāvi. 1/1/3
@3 vinaYu. mahā. 4/43/37  4 abhi. vibhaṅga. 35/225/161
@5 vinaYu. mahā. 5/244/6  6 aṅ. catukka. 21/243/267
@7 saṃ. khandha. 17/57/50   8 Ma.mū. 12/387/345   9 vinaYu. cūḷa. 7/250/7
@10 saṃ. khandha. 17/124/134  11 saṃ. saḷā. 18/659/425-6 (syā)
@12 vinaYu. cūḷa. 7/446/286  13 aṅ. aṭṭhaka. 23/186/345 yamakavagga.

---------------------------------------------------------------------------------------------
page33.
Leso. "kevalakappaṃ veḷuvanaṃ obhāsetvā"ti 1- evamādīsu samantabhāvo. Idha panassa
samantabhāvo atthoti adhippeto. Tasmā kevalakappaṃ andhavananti ettha anavasesaṃ
samantato andhavananti evamattho daṭṭhabbo.
    Obhāsetvāti vatthālaṅkārasarīrasamuṭṭhitāya ābhāya pharitvā, candimā viya
ca suriyo viya ca ekobhāsaṃ ekappajjotaṃ karitvāti attho. Ekamantaṃ aṭṭhāsīti
ekasmiṃ ante, ekasmiṃ okāse aṭṭhāsi. Etadavocāti etaṃ "bhikkhū"tiādivacanamavoca.
Kasmā panāyaṃ avanditvā samaṇavohāreneva kathetīti. Samaṇasaññāya samudācārena. 2-
Evaṃ kirassa ahosi "ayaṃ antarā kāmāvacare vasi. Ahaṃ 3- pana tasmiṃ kāle
tato kālato 3- paṭṭhāya brahmacārī"ti samaṇasaññāvassa samudācarati, tasmā
avanditvā samaṇavohāreneva katheti. Pubbasahāyo kireso devaputto therassa.
Kuto paṭṭhāyāti. Kassapasammāsambuddhakālato paṭṭhāya. Yo hi pubbabhāge 4- āgatesu
pañcasu sahāyesu anuthero catutthadivase anāgāmī ahosīti vutto, ayaṃ so.
Tadā kira tesu saṃghattherassa arahatteneva saddhiṃ abhiññā āgamiṃsu. So "mayhaṃ
kiccaṃ matthakaṃ pattan"ti vehāsaṃ uppatitvā anotattadahe mukhaṃ dhovitvā
uttarakuruto piṇḍapātaṃ ādāya āgantvā "āvuso imaṃ piṇḍapātaṃ bhuñjitvā
appamattā samaṇadhammaṃ karothā"ti āha. Itare āhaṃsu "na āvuso amhākaṃ
evaṃ katikā atthi' yo paṭhamaṃ visesaṃ nibbattetvā piṇḍapātaṃ āharati, tenābhataṃ
bhuñjitvā sesehi samaṇadhammo kātabbo'ti. Tumhe attano upanissayena kiccaṃ
matthakaṃ pāpayittha. Mayaṃpi sace no upanissayo bhavissati, kiccaṃ  matthakaṃ pāpessāma.
Papañco esa amhākaṃ, gacchatha tumhe"ti. So yathāphāsukaṃ gantvā āyupariyosāne
parinibbāyi.
    Punadivase anuthero anāgāmiphalaṃ sacchākāsi, tassa abhiññāyo āgamiṃsu.
Sopi tatheva piṇḍapātaṃ āharitvā tehi paṭikkhitto yathāphāsukaṃ gantvā
āyupariyosāne suddhāvāse nibbatti. So suddhāvāse ṭhatvā te sahāye
@Footnote: 1 saṃ. sagā. 15/94/61        2 cha.Ma. samudācāreneva
@3-3 cha.Ma. ahaṃ pana asmi tato kālato....    4 cha.Ma. pubbayoge

---------------------------------------------------------------------------------------------
page34.
Olokento, eko tadāva parinibbuto, eko adhunā bhagavato santike ariyabhūmiṃ
patto, eko lābhasakkāraṃ nissāya "ahaṃ arahā"ti cittaṃ uppādetvā
suppārakapaṭṭane vasatīti disvā taṃ upasaṅkamitvā "na tvaṃ arahā, na arahattamaggaṃ
paṭipanno, gaccha bhagavantaṃ upasaṅkamitvā dhammaṃ suṇāhī"ti uyyojesi. Sopi
antaraghare bhagavantaṃ ovādaṃ yācitvā "tasmātiha te bāhiya evaṃ sikkhitabbaṃ
diṭṭhe diṭṭhamattaṃ hotū"ti 1- bhagavatā saṅkhittena ovadito ariyabhūmiṃ sampāpuṇi.
    Tato añño eko atthi, so kuhinti olokento andhavane sekkhapaṭipadaṃ
pūrayamāno viharatīti disvā cintesi "sahāyakassa santikaṃ 2- gamissāmīti, gacchantena
pana tucchahatthena agantvā kiñci paṇṇākāraṃ gahetvā gantuṃ vaṭṭati, sahāyo
kho pana me nirāmiso pabbatamatthake vasanto mayā ākāse ṭhatvā dinnaṃ
piṇḍapātaṃpi aparibhuñjitvā samaṇadhammaṃ akāsi, idāni āmisapaṇṇākāraṃ kiṃ
gaṇhissati, dhammapaṇṇākāraṃ gahetvā gamissāmī"ti brahmaloke ṭhitova ratanāvaliṃ
ganthento viya paṇṇarasa pañhe vibhajitvā taṃ dhammapaṇṇākāraṃ ādāya āgantvā
sahāyassa avidūre ṭhatvā attano samaṇasaññāsamudācāravasena taṃ anabhivādetvāva
"bhikkhu bhikkhū"ti ālapitvā ayaṃ vammikotiādimāha. Tattha turitālapanavasena bhikkhu
bhikkhūti āmeḍitaṃ veditabbaṃ. Yathā vā ekeneva tilakena nalāṭaṃ na sobhati,
taṃ parivāretvā aññesupi dinnesu phullitamaṇḍitaṃ viya sobhati, evaṃ ekeneva
padena vacanaṃ na sobhati, parivārikapadena saddhiṃ phullitamaṇḍitaṃ viya sobhatīti taṃ
parivārikapadavasena vacanaṃ phullitamaṇḍitaṃ viya karontopi evamāha.
    Ayaṃ vammikoti purato ṭhito vammiko nāma natthi, desanāvasena pana
purato ṭhitaṃ dassento viya ayanti āha. Laṅginti  satthaṃ ādāya khaṇanto
palighaṃ addasa. Ukkhipa laṅgiṃ abhikkhaṇa sumedhāti tāta paṇḍita laṅgī nāma
rattiṃ dhūmāyati divā pajjalati. Ukkhipetaṃ paraṃ parato khaṇāti. Evaṃ sabbapadesu
attho daṭṭhabbo. Uddhumāyikanti maṇḍūkaṃ. Caṅkavāranti khāraparissāvanaṃ. Kummanti
@Footnote: 1 khu. udāna. 25/10/102      cha.Ma. santike

---------------------------------------------------------------------------------------------
page35.
Kacchapaṃ. Asisūnanti maṃsacchedakaṃ asiñceva adhikuṭṭanañca. Maṃsapesinti nisadapotappamāṇa
allamaṃsapiṇḍaṃ. Nāganti sumanapupphakalāpasadisaṃ mahāphaṇaṃ tividhasovatthikaparikkhittaṃ
ahināgaṃ addasa. Mā nāgaṃ ghaṭṭesīti daṇḍakakoṭiyā vā vallikoṭiyā vā
paṃsucuṇṇaṃ vā pana khipamāno mā nāgaṃ ghaṭṭayi. Namo karohi nāgassāti
uparivātato apagamma suddhavatthaṃ nivāsetvā nāgassa namakāraṃ karohi. Nāgena
adhisayitadhanaṃ nāma yāva sattamā kulaparivaṭṭā khādato na khīyati, nāgo te
adhisayitaṃ dhanaṃ dassati, tasmā namo karohi nāgassāti. Ito vā pana sutvāti
yathā dukkhakkhandhe itoti sāsane nissakkaṃ, na tathā idha. Idha pana devaputte
nissakkaṃ, tasmā ito vā panāti mama vā pana santikā sutvāti ayamettha
attho.
    [251] Cātummahābhūtikassāti catumahābhūtamayassa. Kāyassetaṃ adhivacananti
sarīrassa nāmaṃ. Yatheva hi bāhirako vammiko, vamatīti vantakoti vantussayoti
vantasinehasambandhoti 1- catūhi kāraṇehi vammikoti vuccati. So hi
ahinakulaundūragharagoḷikādayo 2- nānappakāre pāṇake vamatīti vammiko. Upacikāhi
vantakoti vammiko upacikāhi vamitvā mukhatuṇḍakena ukkhittapaṃsucuṇṇena
kaṭippamāṇenapi purisappamāṇenapi ussitoti vammiko. Upacikāhi vantakheḷasinehena
ābandhatāya 3- sattasattāhaṃ 4- deve vassantepi na vippakiriyati, nidāghepi tato
paṃsumuṭṭhiṃ gahetvā tasmiṃ muṭṭhinā pīḷiyamāne sineho nikkhamati, evaṃ vantasinehena
sambandhoti vammiko. Evaṃ ayaṃ kāyopi "akkhimhā akkhigūthako"tiādinā
nayena nānappakārakaṃ asucikalimalaṃ vamatīti vammiko. Buddhapaccekabuddhakhīṇāsavā
imasmiṃ attabhāve nikantipariyādānena attabhāvaṃ chaḍḍetvā gatāti ariyehi
vantakotipi vammiko. Yehi cāyaṃ tīhi aṭṭhisatehi ussito nahārūsambandho
maṃsāvalepano allacammapariyonaddho chavirañjito satte vañceti, taṃ sabbaṃ ariyehi
vantamevāti vantussayotipi vammiko. "taṇhā janeti purisaṃ, cittamassa vidhāvatī"ti
5- evaṃ taṇhāya janitattā ariyehi vanteneva taṇhāsinehena sambandho ayanti
@Footnote: 1 cha.Ma....sambaddhoti evamuparipi   2 cha.Ma. ahimaṅkusa...   3 cha.Ma. ābaddhatāya
@4 Sī. sattāhaṃ      5 saṃ. sagā. 15/55-7/42

---------------------------------------------------------------------------------------------
page36.
Vantasinehena sambandhotipi vammiko. Yathā ca vammikassa anto nānappakārā
pāṇakā tattheva jāyanti, uccārapassāvaṃ karonti, gilānā sayanti, matā ca 1-
patanti. Iti so tesaṃ pasūtigharaṃ vaccakuṭi gilānasālā susānañca hoti. Evaṃ
khattiyamahāsālādīnaṃpi kāyo ayaṃ gopitarakkhito maṇḍitappasādhito mahānubhāvānaṃ
kāyoti acintetvā chavinissitā pāṇā cammanissitā pāṇā maṃsanissitā pāṇā
nahārūnissitā pāṇā aṭṭhinissitā pāṇā aṭṭhimiñjanissitā pāṇāti evaṃ
kulagaṇanāya asītimattāni kimikulasahassāni antokāyasmiṃyeva jāyanti, uccārapassāvaṃ
karonti, gelaññena āturitāni sayanti, matāni patanti, iti ayaṃpi tesaṃ
pāṇānaṃ pasūtigharaṃ vaccakuṭi gilānasālā susānaṃ ca hotīti "vammiko"tveva
saṅkhayaṃ 2- gato. Tenāha bhagavā "vammikoti kho bhikkhu imassa cātummahābhūtikassa
kāyassetaṃ adhivacanan"ti.
    Mātāpettikasambhavassāti mātito ca pitito ca nibbattena mātāpettikena
sukkasoṇitena sambhūtassa. Odanakummāsūpaccayassāti odanena ceva kummāsena
ca upacitassa vaḍḍhitassa. Aniccucchādanaparimaddanabhedanaviddhaṃsanadhammassāti ettha
ayaṃ kāyo hutvā abhāvaṭṭhena aniccadhammo. Duggandhavighātatthāya tanuvilepanena
ucachādanadhammo. Aṅgapaccaṅgābādhavinodanatthāya khuddakasambāhanena parimaddanadhammo.
Daharakāle vā ūrūsu sayāpetvā gabbhavāsena dussaṇṭhitānaṃ tesaṃ tesaṃ aṅgānaṃ
saṇṭhānasampādanatthaṃ añjanapīḷanādivasena parimaddanadhammo. Evaṃ pariharitopi
ca bhedanaviddhaṃsanadhammo bhijjati ceva vikirati ca, evaṃsabhāvoti attho. Tattha
mātāpettikasambhavaodanakummāsūpaccayaucchādanaparimaddanapadehi samudayo kathito,
aniccucchādanabhedanaviddhaṃsanapadehi 3- atthaṅgamo. Evaṃ sattahipi padehi
cātummahābhūtikassa kāyasasa uccāvacabhāvo vaḍḍhiparihāni samudayatthaṅgamo kathitoti
veditabbo.
    Divā kammanteti divā kattabbakammante. Dhūmāyanāti ettha ayaṃ dhūmasaddo
kodhe taṇhāya vitakke pañcasu kāmaguṇesu dhammadesanāya pakatidhūmeti imesu
@Footnote: 1 cha.Ma. ca-saddo na dissati 2 cha.Ma. saṅkhaṃ   3 cha.Ma. aniccabhedana...

---------------------------------------------------------------------------------------------
page37.
Atthesu vattati. "kodho dhumo bhasmani mosavajjan"ti  1- ettha hi kodhe vattati.
"icchādhūmāyitā sattā"ti 2- ettha taṇhāya. "tena kho pana samayena aññataro
bhikkhu bhagavato avidūre dhūmāyanto nisinno hotī"ti ettha vitakke.
           "paṅko ca kāmā palipo ca kāmā
            bhayañca metaṃ timūlaṃ pavuttaṃ
            rajo ca dhūmo ca mayā pakāsitā
            hitvā tuvaṃ pabbaja brahmadattā"ti 3-
    ettha pañcakāmaguṇesu. "dhūmaṃ kattā hotī"ti 4- ettha dhammadesanāya. "dhajo
rathassa paññāṇaṃ, dhūmo paññāṇamaggino"ti 5- ettha pakatidhūme. Idha panāyaṃ
vitakke adhippeto. Tenāha "ayaṃ rattiṃ dhūmāyanā"ti.
    Tathāgatassetaṃ adhivacananti tathāgato hi sattannaṃ dhammānaṃ bāhitattā
brāhmaṇo nāma. Yathāha "sattannaṃ kho bhikkhu dhammānaṃ bāhitattā brāhmaṇo
hoti. Katamesaṃ sattannaṃ, rāgo bāhito hoti, doso, moho, māno, sakkāyadiṭṭhi,
vicikicchā, sīlabbataparāmāso bāhito hoti. Imesaṃ bhikkhu sattannaṃ dhammānaṃ
bāhitattā brāhmaṇo"ti. 6- Sumedhoti sundarapañño. Sekkhassāti ettha
sikkhatīti sekkho. Yathāha "sikkhatīti kho bhikkhu tasmā sekkhoti vuccati. Kiñca
sikkhati, adhisīlaṃpi sikkhati, adhicittaṃpi sikkhati, adhipaññaṃpi sikkhatī"ti. 7-
    Paññāyetanti 8-  lokiyalokuttarāya paññāya etaṃ adhivacanaṃ, na āvudhasatthassa.
Viriyārambhassāti kāyikacetasikaviriyassa. Taṃ paññāgatikameva hoti. Lokiyāya paññāya
lokiyaṃ, lokuttarapaññāya lokuttaraṃ. Ettha panāyaṃ atthadīpanā:-
    eko kira jānapado brāhmaṇo pātova māṇavakehi saddhiṃ gāmato
nikkhamma divasaṃ araññe mante vācetvā sāyaṃ gāmaṃ āgacchati. Antarāmagge
@Footnote: 1 saṃ. sagā. 15/195/203   2 pāli. icchādhūpāyito sadā, saṃ. sagā. 15/66/45
@3 khu. jātaka. chakka. 27/843/189 (syā)  4 Ma.mū. 12/349/310  5 saṃ. sagā. 15/72/47
@6 khu. cūḷa. 30/195/100 (syā)  7 aṅ. tika. 20/86/225
@8 cha.Ma. paññāya adhivacananti

---------------------------------------------------------------------------------------------
page38.
Ca eko vammiko atthi, so rattiṃ dhūmāyati, divā pajjalati, brāhmaṇo
antevāsiṃ sumedhaṃ māṇavaṃ āha "tāta ayaṃ vammiko rattiṃ dhūmāyati, divā pajjalati,
vikāramassa passissāma, bhinditvā naṃ cattāro koṭṭhāse katvā khipāhī"ti. So
sādhūti kuddālaṃ gahetvā samehi pādehi paṭhaviyaṃ patiṭṭhāya tathā akāsi. Tatra
ācariyabrāhmaṇo viya bhagavā. Sumedhamāṇavako viya sekkho bhikkhu. Vammiko viya
kāyo. "tāta ayaṃ vammiko rattiṃ dhūmāyati, divā pajjalati, vikāramassa passissāma,
bhinditvā naṃ cattāro koṭṭhāse katvā khipāhī"ti brāhmaṇena vuttakālo
viya "bhikkhu  cātummahābhūtikaṃ kāyaṃ cattāro koṭṭhāse katvā pariggaṇhāhī"ti
bhagavatā vuttakālo. Tassa sādhūti kuddālaṃ gahetvā tathā karaṇaṃ viya sekkhassa
bhikkhuno "yo vīsatiyā koṭṭhāsesu thaddhabhāvo, ayaṃ paṭhavīdhātu. Yo dvādasasu
koṭṭhāsesu ābandhanabhāvo, ayaṃ āpodhātu. Yo catūsu koṭṭhāsesu paripācanabhāvo,
ayaṃ tejodhātu. Yopi 1- chasu koṭṭhāsesu vitthambhanabhāvo, ayaṃ vāyodhātū"ti evaṃ
catudhātuvavatthānavasena kāyapariggaho veditabbo.
    Laṅgīti kho bhikkhūti kasmā bhagavā avijjaṃ laṅgīti katvā dassesīti. 2-
Yathā hi nagarassa dvāraṃ pidhāya palighe payojite mahājanassa gamanaṃ pacchijjati,
ye  nagarassa anto, te antoyeva honti. Ye bahi, te bahiyeva. Evameva
yassa ñāṇamukhe avijjālaṅgī patati, tassa nibbānasampāpakaṃ ñāṇagamanaṃ
pacchijjati, tasmā avijjaṃ laṅgiṃ 3- katvā dassesi. Pajaha avijjanti ettha
kammaṭṭhānauggahaparipucchāvasena avijjāppahānaṃ kathitaṃ.
    Uddhumāyikāti kho bhikkhūti ettha uddhumāyikamaṇḍūko nāma no mahanto,
nakhapiṭṭhippamāṇo hoti, purāṇapaṇṇantare vā gacchantare vā valliantare vā
vasati. So daṇḍakakoṭiyā vā vallikoṭiyā vā paṃsucuṇṇakena vā ghaṭṭito āyamitvā
mahanto parimaṇḍalo beluvapakkappamāṇo hutvā cattāro pāde ākāsagate katvā
pacchinnagamano hutvā amittavasaṃ yāti, kākakulalādibhattameva 4- hoti. Evameva
ayaṃ kodho paṭhamaṃ uppajjanto cittāvilamattakova hoti. Tasmiṃ khaṇe aniggahito
@Footnote: 1 cha.Ma. yo   2 cha.Ma. dassetīti  3 cha.Ma. laṅgīti   4 Sī. kākakulalādīnaṃ bhattameva

---------------------------------------------------------------------------------------------
page39.
Vaḍḍhitvā mukhavikulanaṃ pāpeti. Tadā aniggahito hanusañcopanaṃ pāpeti. Tadā
aniggahito pharusavācānicchāraṇaṃ pāpeti. Tadā aniggahito disāvilokanaṃ pāpeti.
Tadā aniggahito ākaḍḍhanaparikaḍḍhanaṃ pāpeti. Tadā aniggahito
pāṇileḍḍudaṇḍasatthaparāmasanaṃ pāpeti. Tadā aniggahito daṇḍasatthābhinipātaṃ pāpeti.
Tadā aniggahito paraghātanampi attaghātanampi pāpeti. Vuttampi cetaṃ 1-
"yato ayaṃ kodho paraṃ ghātetvā attānaṃ ghāteti, ettāvatāyaṃ kodho paramussadagato
hoti paramavepullappatto"ti. 2- Tattha yathā uddhumāyikāya catūsu pādesu
ākāsagatesu gamanaṃ pacchijjati, uddhumāyikā amittavasaṃ gantvā kākādibhattaṃ
hoti, evameva kodhasamaṅgī puggalo kammaṭṭhānaṃ gahetvā vaḍḍhetuṃ na sakkoti,
amittavasaṃ yāti, sabbesaṃ mārānaṃ yathākāmaṃ  karaṇīyo 3- hoti. Tenāha bhagavā
"uddhumāyikāti kho bhikkhu kodhūpāyāsassetaṃ adhivacanan"ti. Tattha balavappatto
kodhova kodhūpāyāso. Pajaha kodhūpāyāsanti ettha paṭisaṅkhānappahānaṃ kathitaṃ.
    Dvedhāpathoti ettha yathā puriso sadhano sabhogo kantāraddhānamaggappaṭipanno
dvedhāpathaṃ patvā "iminā nu kho gantabbaṃ, iminā na 4-
gantabban"ti nicchetuṃ asakkonto tattheva tiṭṭhati, atha naṃ corā uṭṭhahitvā
anayabyasanaṃ pāpenti, evameva kho mūlakammaṭṭhānaṃ gahetvā nisinno bhikkhu
buddhādīsu kaṅkhāya uppannāya kammaṭṭhānaṃ vaḍḍhetuṃ na sakkoti, atha naṃ
kilesamārādayo sabbe mārā anayabyasanaṃ pāpenti, iti vicikicchā dvedhāpathasamā
hoti. Tenāha bhagavā "dvedhāpathoti kho bhikkhu vicikicchāyetaṃ adhivacanan"ti.
Pajaha vicikicchanti ettha kammaṭṭhānauggahaparipucchāvasena vicikicchāppahānaṃ kathitaṃ.
    Caṅgavāranti ettha yathā rajakehi khāraparissāvanamhi udake pakkhitte eko
udakaghaṭo dvepi dasapi vīsatipi ghaṭasataṃpi paggharatiyeva, pasatamattaṃpi udakaṃ na
tiṭṭhati, evameva nīvaraṇasamaṅgino puggalassa abbhantare kusaladhammo na tiṭṭhati.
Tenāha bhagavā "caṅgavāranti kho bhikkhu pañcannetaṃ nīvaraṇānaṃ adhivacanan"ti.
Pajaha pañca nīvaraṇeti ettha vikkhambhanatadaṅgavasena nīvaraṇappahānaṃ kathitaṃ.
@Footnote: 1 cha.Ma. hetaṃ   2 khu. cūḷa. 30/145/65 (syā)
@3 cha.Ma. yathākāmakaraṇīyo     4 cha.Ma. na-saddo na dissati

---------------------------------------------------------------------------------------------
page40.
    Kummoti ettha yathā kacchapassa cattāro pādā sīsanti pañceva aṅgāni
honti, evameva sabbepi saṅkhatā dhammā saṅgayhamānā 1- pañceva khandhā
bhavanti. Tenāha bhagavā "kummoti kho bhikkhu pañcannetaṃ upādānakkhandhānaṃ
adhivacanan"ti. Pajaha pañcupādānakkhandheti ettha pañcasu khandhesu chandarāgappahānaṃ
kathitaṃ.
    Asisūnāti ettha yathā sūnāya upari maṃsaṃ ṭhapetvā asinā koṭṭenti,
evamime sattā vatthukāmatthāya kilesakāmehi ghāṭiyamānā 2- vatthukāmānaṃ upari
katvā kilesakāmehi kantitā koṭṭitāva 3- honti. Tenāha bhagavā "asisūnāti
kho bhikkhu pañcannetaṃ kāmaguṇānaṃ adhivacanan"ti. Pajaha pañca kāmaguṇeti ettha
pañcakāmaguṇesu chandarāgappahānaṃ kathitaṃ.
    Maṃsapesīti kho bhikkhūti ettha ayaṃ maṃsapesi nāma bahujanapatthitā
khattiyādayo manussāpi naṃ patthenti kākādayo tiracchānāpi. Ime hi sattā
avijjāsamannāgatā 4- nandirāgaṃ upagamma vaṭṭaṃ patthenti. 5- Yathā vā maṃsapesi
ṭhapitaṭhapitaṭṭhāne laggati, evamime  sattā nandirāgabandhā vaṭṭe lagganti,
dukkhappattāpi 6- na ukkaṇṭhanti, iti nandirāgo maṃsapesisadiso hoti. Tenāha
bhagavā "maṃsapesīti kho bhikkhu nandirāgassetaṃ adhivacanan"ti. Pajaha nandirāganti
ettha catutthamaggena nandirāgappahānaṃ kathitaṃ.
    Nāgoti kho bhikkhu khīṇāsavassetaṃ bhikkhuno adhivacananti ettha yenatthena
khīṇāsavo nāgoti vuccati, so anaṅgaṇasutte 7- pakāsitova. Namo karohi nāgassāti
khīṇāsavassa buddhanāgassa "buddho so bhagavā bodhāya dhammaṃ  deseti, danto
so bhagavā damathāya dhammaṃ deseti, santo so bhagavā samathāya dhammaṃ deseti,
tiṇṇo so bhagavā taraṇāya dhammaṃ deseti, parinibbuto so bhagavā parinibbānāya
dhammaṃ desetī"ti 8- evaṃ namakkāraṃ karohīti ayamettha attho. Iti idaṃ suttaṃ
@Footnote: 1 cha.Ma. gayhamānā  2 cha.Ma. ghātayamānā   3 cha.Ma. koṭṭitā ca
@4 cha.Ma. avijjāya sammattā  5 cha.Ma. vaḍḍhenti   6 cha.Ma. dukkhaṃ patvāpi
@7 Ma.mū. 12/57/32  8 Ma.mū 12/361/325

---------------------------------------------------------------------------------------------
page41.
Therassa kammaṭṭhānaṃ ahosi. Theropi idameva suttaṃ kammaṭṭhānaṃ katvā vipassanaṃ
vaḍḍhetvā arahattaṃ patto. Ayametassa atthoti ayaṃ etassa pañhassa attho.
Iti bhagavā ratanarāsimhi maṇikūṭaṃ gaṇhanto viya yathānusandhināva desanaṃ
niṭṭhapesīti.
                    Papañcasūdaniyā majjhimanikāyaṭṭhakathāya
                       vammikasuttavaṇṇanā niṭṭhitā.
                         ---------------
                        4. Rathavinītasuttavaṇṇanā
    [252] Evamme sutanti rathavinītasuttaṃ. Tattha rāgaheti evaṃnāmake
nagare, tañahi mandhātumahāgovindādīhi pariggahitattā rājagahanti vuccati.
Aññepettha pakāre vaṇṇayanti. Kintehi, nāmametaṃ tassa nagarassa. Taṃ panetaṃ
buddhakāle ca cakkavattikāle ca nagaraṃ hoti, sesakāle suññaṃ hoti yakkhapariggahitaṃ,
tesaṃ vasanavanaṃ 1- hutvā tiṭṭhati. Veḷuvane kalandakanivāpeti veḷuvananti tassa
uyyānassa nāmaṃ, taṃ kira veḷūhi parikkhittaṃ ahosi aṭṭhārasahatthena ca pākārena,
gopuraṭṭālakayuttaṃ nīlobhāsaṃ manoramaṃ, tena veḷuvananti vuccati. Kalandakānaṃ cettha
nivāpaṃ adaṃsu, tena kalandakanivāpoti vuccati.
    Pubbe kira aññataro rājā tattha uyyānakīḷanatthaṃ āgato 2- surāmadena
matto divā seyyaṃ upagato supi. Parijanopissa "sutto rājā"ti pupphaphalādīhi
palobhiyamāno ito cito ca pakkāmi, atha surāgandhena aññatarasmā susirarukkhā
kaṇhasappo nikkhamitvā raññābhimukho āgacchati. Taṃ disvā rukkhadevatā "rañño
@Footnote: 1 cha.Ma. vasantavanaṃ          2 Ma. attano

---------------------------------------------------------------------------------------------
page42.
Jīvitaṃ dammī"ti kālakavesena āgantvā kaṇṇamūle saddamakāsi. Rājā paṭibujjhi,
kaṇhasappo nivatto. So taṃ disvā "imāya mama jīvitaṃ dinnan"ti kālakānaṃ
tattha nivāpaṃ ṭhapesi, 1- abhayaghosanaṃ ca ghosāpesi. Tasmā taṃ tato pabhūti
kalandakanivāpanti saṅkhyaṃ gataṃ. Kalandakāti hi kālakānaṃ nāmaṃ.
    Jātibhūmikāti jātibhūmivāsino. Tattha jātibhūmīti jātaṭṭhānaṃ. Taṃ kho panetaṃ
neva kosalamahārājādīnaṃ na caṅkībrāhmaṇādīnaṃ na sakkasuyāmasantusitādīnaṃ na
asītimahāsāvakādīnaṃ na aññesaṃ sattānaṃ jātaṭṭhānaṃ "jātibhūmī"ti vuccati. Yassa pana
jātadivase dasasahassī lokadhātu ekadhajamālāvippakiṇṇakusumavāsacuṇṇagandhasugandhā
sabbaphāliphullamiva 2- nandanavanaṃ virocayamānā paduminipaṇṇe udakabindu viya
akampittha, jaccandhādīnaṃ ca rūpadassanādīni anekāni pāṭihāriyāni pavattiṃsu,
tassa sabbaññubodhisattassa jātaṭṭhānasākiyajanapado 3- kapilavatthāhāro, sā
"jātibhūmī"ti vuccati.
                          Dhammagarubhāvavaṇṇanā
    vassaṃ vuṭṭhāti temāsaṃ vassaṃ vuṭṭhā pavāritapavāraṇā hutvā. Bhagavā
etadavocāti "kacci bhikkhave khamanīyan"tiādīhi vacanehi āgantukapaṭisanthāraṃ
katvā etaṃ "ko nukho bhikkhave"tiādivacanamavoca. Te kira bhikkhū "kacci
bhikkhave khamanīyaṃ kacci yāpanīyaṃ, kaccittha appakilamathena addhānaṃ āgatā, na ca
piṇḍakena kilamittha, kuto ca tumhe bhikkhave āgacchathā"ti paṭisanthāravasena
pucchitā "bhagavā sākiyajanapade kapilavatthāhārato jātibhūmito āgacchāmā"ti
āhaṃsu. Atha bhagavā neva suddhodanamahārājassa, na sukkodanassa, na sakkodanassa,
na dhotodanassa, na amitodanassa, na amitāya deviyā, na mahāpajāpatiyā, na
sakalassa sākiyamaṇḍalassa ārogyaṃ pucchi. Athakho attanā ca dasakathāvatthulābhiṃ
parañca tattha samādapetāraṃ paṭipattisampannaṃ bhikkhuṃ pucchanto idaṃ "ko nu kho
bhikkhave"tiādivacanaṃ avoca.
@Footnote: 1 cha.Ma. paṭṭhapesi   2 cha.Ma. sabbapāliphullamiva    3 Sī. jātaṭṭhānaṃ sākiyajanapade

---------------------------------------------------------------------------------------------
page43.
    Kasmā pana bhagavā suddhodanādīnaṃ ārogyaṃ apucchitvā evarūpaṃ bhikkhumeva
pucchati? piyatāya. Buddhānañhi paṭipannakā bhikkhū bhikkhuniyo upāsakā upāsikāyo
ca piyā honti manāpā. Kiṃkāraṇā? dhammagarutāya. Dhammagaruno hi tathāgatā, so
ca nesaṃ dhammagarubhāvo "dukkhaṃ kho agāravo viharati appatisso"ti 1- iminā
ajapālanigrodhamūle uppannajjhāsayena veditabbo. Dhammagarutāyeva hi bhagavā
mahākassapattherassa abhinikkhamanadivase paccuggamanaṃ karonto tigāvutaṃ maggaṃ
agamāsi. Atirekatiyojanasataṃ maggaṃ gantvā gaṅgātīre dhammaṃ desetvā mahākappinaṃ
saparisaṃ arahatte patiṭṭhapesi. Ekasmiṃ pacchābhatte pañcacattāḷīsayojanamaggaṃ
gantvā kumbhakārassa nivesane tiyāmarattiṃ dhammakathaṃ katvā pukkusātikulaputtaṃ
anāgāmiphale patiṭṭhapesi. Vīsayojanasataṃ gantvā vanavāsisāmaṇerassa anuggahaṃ
akāsi. Saṭṭhiyojanamaggaṃ gantvā khadiravaniyattherassa dhammaṃ desesi. Anuruddhatthero
pācīnavaṃsadāye nisinno mahāpurisavitakkaṃ vitakketīti ñatvā tattha ākāsena
gantvā therassa purato oruyha sādhukāramadāsi. Kuṭikaṇṇasoṇattherassa 2-
ekagandhakuṭiyaṃ senāsanaṃ paññāpetvā 3- paccūsakāle dhammadesanaṃ ajjhesitvā
sarabhaññapariyosāne sādhukāraṃ adāsi. Tigāvutaṃ maggaṃ gantvā tiṇṇaṃ kulaputtānaṃ
vasanaṭṭhāne gosiṅgasālavane sāmaggīrasānisaṃsaṃ kathesi. Kassapopi bhagavā
"anāgāmiphale patiṭṭhito ariyasāvako ayan"ti vissāsaṃ uppādetvā ghaṭikārassa
kumbhakārassa nivesanaṃ gantvā sahatthā āmisaṃ gahetvā paribhuñji.
    Amhākaṃyeva bhagavā upakaṭṭhāya vassūpanāyikāya jetavanato bhikkhusaṃghaparivuto
cārikaṃ nikkhami. Kosalamahārājaanāthapiṇḍikādayo nivattetuṃ nāsakkhiṃsu. Anāthapiṇḍiko
gharaṃ āgantvā domanassappatto nisīdi. Atha naṃ puṇṇā nāma dāsī
domanassappattosi sāmīti āha. Āma je satthāraṃ nivattetuṃ nāsakkhiṃ, atha me imaṃ
temāsaṃ dhammaṃ vā sotuṃ, yathādhippāyaṃ vā dānaṃ dātuṃ na labhissāmīti
cintā uppannāti. Ahaṃpi sāmi satthāraṃ nivattessāmīti. Sace nivattetuṃ
sakkosi, bhujissāyeva tvanti. Sā gantvā dasabalassa pādamūle nipajjitvā
"nivattatha bhagavā"ti āha. Puṇṇe tvaṃ parapaṭibaddhajīvikā kiṃ me karissasīti.
@Footnote: 1 aṅ. catukka. 21/21/24   2 cha.Ma. koṭikaṇṇa...   3 cha.Ma. paññapāpetvā

---------------------------------------------------------------------------------------------
page44.
Bhagavā mayhaṃ deyyadhammo natthīti tumhepi jānātha, tumhākaṃ nivattanapaccayā
panāhaṃ tīsu saraṇesu pañcasu sīlesu patiṭṭhahissāmīti. Bhagavā sādhu sādhu puṇṇeti
sādhukāraṃ katvā nivattetvā jetavanameva paviṭṭho. Ayaṃ kathā pākaṭā ahosi.
Seṭṭhī sutvā puṇṇāya kira bhagavā nivattitoti taṃ bhujissaṃ katvā dhītuṭṭhāne 1-
ṭhapesi. Sā pabbajjaṃ yācitvā pabbaji, pabbajitvā vipassanaṃ ārabhi. Athassā
satthā āraddhavipassakabhāvaṃ ñatvā imaṃ obhāsagāthaṃ vissajjesi:-
           "puṇṇe pūresi saddhammaṃ        cando paṇṇaraso yathā
            paripuṇṇāya paññāya          dukkhassantaṃ karissasī"ti. 2-
    Gāthāpariyosāne arahattaṃ patvā abhiññātā sāvikā ahosi. Evaṃ
dhammagaruno tathāgatā.
    Nandakatthere 3- upaṭṭhānasālāya dhammaṃ desentepi bhagavā anahātova
gantvā tiyāmarattiṃ ṭhitakova dhammakathaṃ sutvā desanāpariyosāne sādhukāraṃ adāsi.
Thero āgantvā vanditvā "kāya velāya bhante āgatatthā"ti pucchi. Tayā
suttante āraddhamatteti. Dukkaraṃ karittha bhante buddhasukhumālā tumheti. Sace
tvaṃ nanda kappaṃ desetuṃ sakkuṇeyyāsi, kappamattampāhaṃ ṭhitakova suṇeyyanti
bhagavā avoca. Evaṃ dhammagaruno tathāgatā. Tesaṃ dhammagarutāya paṭipannakā piyā
honti, tasmā paṭipannake pucchi. Paṭipannako ca nāma attahitāya paṭipanno
no parahitāya, parahitāya paṭipanno no attahitāya, no attahitāya paṭipanno
no parahitāya ca, attahitāya ca paṭipanno parahitāya cāti catubbidho hoti.
    Tattha yo sayaṃ dasannaṃ kathāvatthūnaṃ lābhī hoti, paraṃ tattha na ovadati
na anusāsati āyasmā bākulo viya, ayaṃ attahitāya paṭipanno nāma no
parahitāya paṭipanno, evarūpaṃ bhikkhuṃ bhagavā na pucchati. Kasmā? na mayhaṃ
sāsanassa vuḍḍhipakkhe ṭhitoti.
    Yo pana dasannaṃ kathāvatthūnaṃ alābhī paraṃ tehi ovadati tena
katavattasādiyanatthaṃ upanando sakyaputto viya, ayaṃ parahitāya paṭipanno nāma no
@Footnote: 1 Sī. dhītiṭṭhāne   2 khu. therī. 26/3/431    3 cha.Ma. nandatthere

---------------------------------------------------------------------------------------------
page45.
Attahitāya, evarūpaṃpi na pucchati. Kasmā? assa taṇhā mahāpacchi viya
appahīnāti.
    Yo attanāpi dasannaṃ kathāvatthūnaṃ alābhī, parampi tehi na samādapetā 1-
na ovadati loḷudāyī viya, 2- ayaṃ neva attahitāya paṭipanno nāma na parahitāya,
evarūpaṃpi na pucchati. Kasmā? assa anto kilesā pharasunā chejjā viya
mahantāti.
    Yo pana sayaṃ dasannaṃ kathāvatthūnaṃ lābhī, paraṃpi tehi ovadati, ayaṃ
attahitāya ceva parahitāya ca paṭipanno nāma sāriputtamoggallāna-
mahākassapādayo asītimahātherā viya, evarūpaṃ bhikkhuṃ pucchati. Kasmā? mayhaṃ sāsanassa
vuḍḍhipakkhe ṭhitoti. Idhāpi evarūpameva pucchanto "ko nukho bhikkhave"tiādimāha.
    Evaṃ bhagavatā puṭṭhānaṃ pana tesaṃ bhikkhūnaṃ bhagavā attano jātibhūmiyaṃ
ubhayahitāya paṭipannaṃ dasakathāvatthulābhiṃ bhikkhuṃ pucchati, ko nukho tattha evarūpoti
na aññamaññaṃ cintanā vā sammantanā 3- vā ahosi. Kasmā? āyasmā hi
mantāniputto 4- tasmiṃ janapade ākāsamajjhe ṭhito cando viya suriyo viya ca
pākaṭo paññāto. Tasmā te bhikkhū meghasaddaṃ sutvā ekajjhaṃ sannipatitamoraghaṭā
viya gaṇasajjhāyaṃ kātuṃ, āraddhabhikkhū viya ca attano ācariyaṃ puṇṇattheraṃ
bhagavato ārocentā therassa ca guṇaṃ bhāsituṃ appahontehi mukhehi
ekappahāreneva puṇṇo nāma bhante āyasmātiādimāhaṃsu. Tattha puṇṇoti tassa
therassa nāmaṃ mantāniyā pana so putto, tasmā mantāniputtoti vuccati.
Sambhāvitoti guṇasambhāvanāya sambhāvito.
                          Appicchatādivaṇṇanā
    appicchoti icchāvirahito niiccho nittaṇho. Ettha hi byañjanaṃ
sāvasesaṃ viya, attho pana niravaseso. Na hi tassa anto aṇumattāpi pāpikā
@Footnote: 1 cha.Ma. ayaṃ pāṭho na dissati       2 cha.Ma. lāḷudāyī viya
@3 cha.Ma. samantanā               4 cha.Ma. mantāṇi...

---------------------------------------------------------------------------------------------
page46.
Icchā nāma atthi. Khīṇāsavo hesa sabbaso pahīnataṇho. Apicettha atricchatā
pāpicchatā mahicchatā appicchatāti ayaṃ bhedo veditabbo.
    Tattha sakalābhe atittassa paralābhe patthanā atricchatā nāma. Tāya
samannāgatassa ekabhājane pakkapūvopi attano patte patito na supakko viya
khuddako viya ca khāyati, sveva parassa patte pakkhitto supakko viya mahanto
viya ca khāyati. Asantaguṇasambhāvanatā pana paṭiggahaṇe ca amattaññutā pāpicchatā
nāma, sā "idhekacco assaddho samāno saddhoti maṃ jano jānātū"tiādinā 1-
nayena abhidhamme āgatāyeva, tāya samannāgato puggalo kohaññe patiṭṭhāti.
Santaguṇasambhāvanā pana paṭiggahaṇe ca amattaññutā mahicchatā nāma, sāpi
"idhekacco saddho samāno saddhoti maṃ jano jānātūti icchati, sīlavā samāno
sīlavāti maṃ jano jānātū"ti 1- iminā nayena āgatāyeva, tāya samannāgato
puggalo dussantappiyo 2- hoti, vijātamātāpissa cittaṃ gahetuṃ na sakkoti.
Tenetaṃ vuccati:-
             "aggikkhandho samuddo ca     mahiccho cāpi puggalo
              sakaṭena paccayaṃ detu       tayopete atappiyā"ti. 3-
    Santaguṇanigūhanatā pana paṭiggahaṇe ca mattaññutā appicchatā nāma,
tāya samannāgato puggalo attani vijjamānaṃpi guṇaṃ paṭicchādetukāmatāya "saddho
samāno saddhoti maṃ jano jānātūti na icchati. Sīlavā, pavivitto, bahussuto,
āraddhaviriyo, samādhisampanno, paññavā, khīṇāsavo samāno khīṇāsavoti maṃ jano
jānātū"ti na icchati, seyyathāpi majjhantikatthero.
    Thero kira mahākhīṇāsavo ahosi, pattacīvaraṃ panassa pādamattameva agghati,
so asokassa dhammarañño vihāramahadivase saṃghatthero ahosi. Athassa atilūkhabhāvaṃ
disvā manussā "bhante thokaṃ bahi hothā"ti āhaṃsu. Thero "mādise khīṇāsave
rañño saṅgahaṃ akaronte añño ko karissatī"ti paṭhaviyaṃ nimujjitvā saṃghattherassa
@Footnote: 1 abhi. vibhaṅga. 35/851/428   2 cha.Ma. dussantappayo  3 cha.Ma. atappayā

---------------------------------------------------------------------------------------------
page47.
Ukkhittapiṇḍaṃ gaṇhantoyeva ummujji. Evaṃ khīṇāsavo samāno "khīṇāsavoti maṃ
jano jānātū"ti na icchati. Evaṃ appiccho pana bhikkhu anuppannaṃ lābhaṃ
uppādeti, uppannaṃ lābhaṃ thāvaraṃ karoti, dāyakānaṃ cittaṃ ārādheti, yathā yathā
hi so attano appicchatāya appaṃ gaṇhāti, tathā tathā tassa vatte pasannā
manussā bahuṃ denti.
    Aparopi catubbidho appiccho paccayaappiccho dhutaṅgaappiccho pariyattiappiccho
adhigamaappicchoti. Tattha catūsu paccayesu appiccho paccayaappiccho
nāma, so dāyakassa vasaṃ jānāti, deyyadhammassa vasaṃ jānāti, attano thāmaṃ
jānāti. Yadi hi deyyadhammo bahu hoti, dāyakopi 1- appaṃ dātukāmo,
dāyakassa vasena appaṃ gaṇhāti. Deyyadhammo appo, dāyako bahuṃ dātukāmo,
deyyadhammassa vasena appaṃ gaṇhāti. Deyyadhammopi bahu, dāyakopi bahuṃ dātukāmo,
attano thāmaṃ ñatvā pamāṇeneva gaṇhāti.
    Dhutaṅgasamādānassa attani atthibhāvaṃ na jānāpetukāmo dhutaṅgaappiccho
nāma. Tassa vibhāvanatthaṃ imāni vatthūni:- sosānikamahāsumatthero kira saṭṭhīvassāni
susāne vasi, añño ekabhikkhupi na aññāsi, 2- tenevāha:-
             "susāne saṭṭhivassāni      abbokiṇṇo 3- vasāmahaṃ
              dutiyo maṃ na jāneyya     aho sosānikuttamo"ti.
    Cetiyapabbate dve bhātiyattherā vasiṃsu. Tesu kaniṭṭho upaṭṭhākena pesitā
ucchukhaṇḍikā gahetvā jeṭṭhassa santikaṃ agamāsi. Paribhogaṃ bhante karothāti.
Therassa ca bhattakiccaṃ katvā mukhaṃ vikkhālanakālo ahosi. So alaṃ āvusoti āha.
Kacci bhante ekāsanikatthāti, āharāvuso ucchukhaṇḍikāti paññāsavassāni
ekāsaniko samānopi dhutaṅgaṃ nigūhamāno paribhogaṃ katvā mukhaṃ vikkhāletvā puna
dhutaṅgaṃ adhiṭṭhāya gato.
    Yo pana sāketakatissatthero viya bahussutabhāvaṃ jānāpetuṃ na icchati,
ayaṃ pariyattiappiccho nāma. Thero kira khaṇo natthīti uddesaparipucchāsu okāsaṃ
@Footnote: 1 cha.Ma. dāyako   2 Ma. na paccaññāsi     3 cha.Ma. abbokiṇṇaṃ

---------------------------------------------------------------------------------------------
page48.
Akaronto maraṇakkhayaṃ bhante labhissathāti codito gaṇaṃ vissajjetvā kaṇṇikāra
vālukasamuddavihāraṃ gato. Tattha antovassaṃ theranavamajjhimānaṃ upakāro hutvā
mahāpavāraṇāya uposathadivase dhammakathāya janataṃ khobhetvā gato.
    Yo pana sotāpannādīsu aññataro hutvā sotāpannādibhāvaṃ jānāpetuṃ
na icchati, ayaṃ adhigamaappiccho nāma, tayo kulaputtā viya ghaṭikārakumbhakāro
viya ca.
    Āyasmā pana puṇṇo atricchataṃ pāpicchataṃ mahicchataṃ ca pahāya sabbaso
icchāpaṭipakkhabhūtāya alobhasaṅkhātāya parisuddhāya appicchatāya samannāgatattā
appiccho nāma ahosi. Bhikkhūnaṃpi "āvuso atricchatā pāpicchatā mahicchatāti
ime dhammā pahātabbā"ti tesu ādīnavaṃ dassetvā evarūpaṃ appicchataṃ samādāya
vattitabbanti appicchakathaṃ kathesi. Tena vuttaṃ "attanā ca appiccho appicchakathaṃ
ca bhikkhūnaṃ kattā"ti.
                        Dvādasavidhasantosavaṇṇanā
    idāni attanā ca santuṭṭhotiādīsu visesatthameva dīpayissāma.
Yojanā pana vuttanayeneva veditabbā. Santuṭṭhoti itarītarapaccayasantosena
samannāgato. So panesa santoso dvādasavidho hoti. Seyyathīdaṃ? cīvare tāva 1-
yathālābhasantoso yathābalasantoso yathāsāruppasantosoti tividho, evaṃ piṇḍapātādīsu.
Tassāyaṃ pabhedasaṃvaṇṇanā.
    Idha bhikkhu cīvaraṃ labhati sundaraṃ vā asundaraṃ vā, so teneva yāpeti,
aññaṃ na pattheti, labhantopi na gaṇhāti, ayamassa cīvare yathālābhasantoso.
Atha yo pakatidubbalo vā hoti ābādhajarābhibhūto vā, garucīvaraṃ pārupento 2-
kilamati, so sabhāgena bhikkhunā saddhiṃ taṃ parivattetvā lahukena yāpentopi
santuṭṭhova hoti, ayamassa cīvare yathābalasantoso. Aparo paṇītapaccayalābhī hoti,
@Footnote: 1 cha.Ma. tāva-saddo na dissati      2 cha.Ma. pārupanto

---------------------------------------------------------------------------------------------
page49.
So pattuṇṇacīvarādīnaṃ 1- aññataraṃ mahagghacīvaraṃ bahūni vā pana cīvarāni labhitvā
idaṃ therānaṃ cirapabbajitānaṃ anurūpaṃ idaṃ bahussutānaṃ anurūpaṃ, idaṃ gilānānaṃ idaṃ
appalābhānaṃ hotūti datvā tesaṃ purāṇacīvaraṃ vā saṅkārakūṭādito vā nantakāni
uccinitvā tehi saṅghāṭiṃ katvā dhārentopi santuṭṭhova hoti, ayamassa cīvare
yathāsāruppasantoso.
    Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva
yāpeti, aññaṃ na pattheti, labhantopi na gaṇhāti, ayamassa piṇḍapāte
yathālābhasantoso. Yo pana attano pakativiruddhaṃ vā byādhiviruddhaṃ vā piṇḍapātaṃ
labhati, yenassa paribhuttena aphāsu hoti, so sabhāgassa bhikkhuno taṃ datvā
tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti,
ayamassa piṇḍapāte yathābalasantoso. Aparo bahuṃ paṇītaṃ piṇḍapātaṃ labhati,
so taṃ cīvaraṃ viya cirapabbajitabahussutaappalābhigilānānaṃ datvā tesaṃ vā sesakaṃ
piṇḍāya vā caritvā missakāhāraṃ bhuñjantopi santuṭṭhova hoti, ayamassa
piṇḍapāte yathāsāruppasantoso.
    Idha pana bhikkhu senāsanaṃ labhati manāpaṃ vā amanāpaṃ vā, so tena
neva somanassaṃ na paṭighaṃ uppādeti, antamaso tiṇasanthārakenāpi yathāladdheneva
tussati, ayamassa senāsane yathālābhasantoso. Yo pana attano pakativiruddhaṃ
vā byādhiviruddhaṃ vā senāsanaṃ labhati, yatthassa vasato aphāsu hoti, so taṃ
sabhāgassa bhikkhuno datvā tassa santake sappāyasenāsane vasantopi  santuṭṭhova
hoti, ayamassa senāsane yathābalasantoso. Aparo mahāpuñño
leṇamaṇḍapakūṭāgārādīni bahūni paṇītasenāsanānī labhati, so tāni cīvarādīni viya
cirapabbajitabahussutaappalābhigilānānaṃ datvā yattha katthaci vasantopi santuṭṭhova hoti,
ayamassa senāsane yathāsāruppasantoso. Yopi "uttamasenāsanannāma pamādaṭṭhānaṃ,
tattha nisinnassa thīnamiddhaṃ okkamati, niddābhibhūtassa puna paṭibujjhato
pāpavitakkā pātubhavantī"ti paṭisañcikkhitvā tādisaṃ senāsanaṃ pattaṃpi na
@Footnote: 1 cha.Ma. pattacīvarādīnaṃ, Ma. paṭṭuṇṇacīvarādinaṃ

---------------------------------------------------------------------------------------------
page50.
Sampaṭicchati, so taṃ paṭikkhipitvā abbhokāsarukkhamūlādīsu vasantopi santuṭṭhova
hoti, ayampissa senāsane yathāsāruppasantoso.
    Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati,
teneva santussati, aññaṃ na pattheti, labhantopi na gaṇhāti, ayamassa
gilānapaccaye yathālābhasantoso. Yo pana telatthiko phāṇitaṃ labhati, so taṃ sabhāgassa
bhikkhuno datvā tassa hatthato telaṃ gahetvā aññadeva vā pariyesitvā tehi
bhesajjaṃ karontopi santuṭṭhova hoti, ayamassa gilānapaccaye yathābalasantoso.
Aparo mahāpuñño bahuṃ telamadhuphāṇitādipaṇītabhesajjaṃ labhati, so taṃ cīvaraṃ viya
cirapabbajitabahussutaappalābhigilānānaṃ datvā tesaṃ ābhatakena yena kenaci
yāpentopi santuṭṭhova hoti. Yo pana ekasmiṃ bhājane muttaharītakaṃ ṭhapetvā
ekasmiṃ catumadhuraṃ, "gaṇha bhante yadicchasī"ti vuccamāno sacassa tesu aññatarenapi
rogo vūpasamati, atha muttaharītakaṃ nāma buddhādīhi vaṇṇitanti catumadhuraṃ
paṭikkhipitvā muttaharītakeneva bhesajjaṃ karonto paramasantuṭṭhova hoti, ayamassa
gilānapaccaye yathāsāruppasantoso.
    Imesaṃ pana paccekaṃ paccayesu tiṇṇaṃ tiṇṇaṃ santosānaṃ yathāsāruppasantuṭṭho
aggo. Āyasmā puṇṇo ekekasmiṃ paccaye imehi tīhi santosehi
santosoyeva ahosi. Santuṭṭhikathañcāti bhikkhūnaṃpi ca imaṃ santuṭṭhikathaṃ kattāva
ahosi.
                          Tividhapavivekavaṇṇanā
    pavivittoti kāyapaviveko  cittapaviveko upadhipavivekoti imehi tīhi
pavivekehi samannāgato. Tattha eko gacchati, eko tiṭṭhati, eko nisīdati,
eko seyyaṃ kappeti, eko gāmaṃ piṇḍāya pavisati, eko paṭikkamati, eko
caṅkamaṃ adhiṭṭhāti, eko carati, eko viharatīti ayaṃ kāyapaviveko nāma.
Aṭṭhasamāpattiyo pana cittapaviveko nāma. Nibbānaṃ upadhipaviveko nāma.
Vuttampi hetaṃ "kāyaviveko ca vivekaṭṭhakāyānaṃ nekkhammābhiratānaṃ. Cittaviveko ca

---------------------------------------------------------------------------------------------
page51.
Parisuddhacittānaṃ paramavodānappattānaṃ. Upadhiviveko ca nirūpadhīnaṃ puggalānaṃ
visaṅkhāragatānan"ti. 1- Pavivekakathanti bhikkhūnaṃpi ca imaṃ pavivekakathaṃ kattā.
                         Pañcavidhasaṃsaggavaṇṇanā
    asaṃsaṭṭhoti pañcavidhena saṃsaggena virahito. Savanasaṃsaggo dassanasaṃsaggo
samullapanasaṃsaggo sambhogasaṃsaggo kāyasaṃsaggoti pañcavidho saṃsaggo, tesu idha
bhikkhu suṇāti "asukasmiṃ gāme vā nigame vā itthī vā kumārikā vā abhirūpā
dassanīyā pāsādikā paramāya vaṇṇapokkharatāya samannāgatā"ti. So taṃ sutvā
saṃsīdati visīdati, na sakkoti brahmacariyaṃ sandhāretuṃ, sikkhādubbalyaṃ anāvikatvā
hīnāyāvattatīti evaṃ parehi vā kathiyamānaṃ rūpādisampattiṃ attanā vā
hasitalapitagītasaddaṃ suṇantassa sotaviññāṇavīthivasena uppanno rāgo savanasaṃsaggo
nāma. So anitthigandhapaccekabodhisattassa ca pañcaggaḷaleṇavāsītissadaharassa ca
vasena veditabbo:-
    daharo kira ākāsena gacchanto girigāmavāsikammāradhītāya pañcahi kumārīhi
saddhiṃ padumasaraṃ gantvā nhātvā padumāni ca pilandhitvā madhurassarena gāyantiyā
saddaṃ sutvā kāmarāgena giddho visesā parihāyitvā anayabyasanaṃ pāpuṇi. Idha
bhikkhu na heva kho suṇāti, apica kho sāmaṃ passati itthiṃ vā kumāriṃ vā abhirūpaṃ
dassanīyaṃ pāsādikaṃ paramāya vaṇṇapokkharatāya samannāgataṃ, so taṃ disvā saṃsīdati
visīdati na sakkoti brahmacariyaṃ sandhāretuṃ, sikkhādubbalyaṃ anāvikatvā
hīnāyāvattatīti evaṃ visabhāgarūpaṃ olokentassa pana cakkhuviññāṇavīthivasena
uppannarāgo dassanasaṃsaggo nāma. So evaṃ veditabbo:-
    eko kira daharo kāladīghavāpīdvāravihāraṃ uddesatthāya gato. Ācariyo
tassa antarāyaṃ disvā okāsaṃ na karoti. So punappunaṃ anubandhati. Ācariyo
sace antogāme na carissasi. Dassāmi te uddesanti āha. So sādhūti
@Footnote: 1 khu. mahā. 29/229/172 tissametteyyasutta (syā)

---------------------------------------------------------------------------------------------
page52.
Sampaṭicchitvā uddese niṭṭhite ācariyaṃ vanditvā gacchanto ācariyo me
imasmiṃ gāme carituṃ na deti, kiṃ nukho kāraṇanti cīvaraṃ pārupitvā gāmaṃ
pāvisi, ekā kuladhītā pītakavatthaṃ nivāsetvā gehe ṭhitā daharaṃ disvā
sañjātarāgā uḷuṅkena  yāguṃ āharitvā tassa patte pakkhipitvā nivattitvā mañcake
nipajji. Atha naṃ mātāpitaro kiṃ ammāti pucchiṃsu, dvārena gataṃ daharaṃ labhamānā
jīvissāmi, alabhamānā marissāmīti. Mātāpitaro vegena gantvā gāmadvāre
daharaṃ patvā vanditvā "nivatta bhante bhikkhaṃ gaṇhāhī"ti āhaṃsu. Daharo alaṃ
gacchāmīti. Te "idaṃ nāma bhante kāraṇan"ti yācitvā "amhākaṃ bhante gehe
ettakaṃ nāma dhanaṃ atthi, ekāyeva no dhītā, tvaṃ no jeṭṭhaputtaṭṭhāne
ṭhassasi, sukhena sakkā jīvituna"ti āhaṃsu, daharo "na mayhaṃ iminā palibodhena
attho"ti anādiyitvā pakkanto.
    Mātāpitaro gantvā "amma nāsakkhimhā daharaṃ nivattetuṃ, yaṃ aññaṃ
sāmikaṃ icchasi, taṃ labhissasi, uṭṭhehi khāda ca piva cā"ti āhaṃsu. Sā anicchantī
sattāhaṃ nirāhārā hutvā kālamakāsi, mātāpitaro tassā sarīrakiccaṃ katvā taṃ
pītakavatthaṃ dūravihāre 1- bhikkhusaṃghassa adaṃsu, bhikkhū vatthaṃ khaṇḍākhaṇḍaṃ katvā
bhājayiṃsu. Eko mahallako attano koṭṭhāsaṃ  gahetvā kalyāṇavihāraṃ āgato.
Sopi daharo cetiyaṃ vandissāmīti tattheva gantvā divāṭṭhāne nisīdi. Mahallako
taṃ vatthakhaṇḍaṃ gahetvā "iminā me bhante 2- parissāvanaṃ vicārethā"ti daharaṃ
avoca. Daharo "mahāthera kuhiṃ laddhan"ti āha. So sabbaṃ pavuttiṃ kathesi. So
taṃ sutvāva "evarūpāya nāma saddhiṃ saṃvāsaṃ nāladdhan"ti rāgagginā daḍḍho
tattheva kālamakāsi.
    Aññamaññaṃ ālāpasallāpavasena uppannarāgo pana samullapanasaṃsaggo
nāma. Bhikkhuno bhikkhuniyā santakaṃ, bhikkhuniyā vā bhikkhussa santakaṃ gahetvā
paribhogakaraṇavasena uppannarāgo sambhogasaṃsaggo nāma. So evaṃ veditabbo:-
@Footnote: 1 cha.Ma. dhuravihāre    2 cha.Ma. ayaṃ pāṭho na dissati

---------------------------------------------------------------------------------------------
page53.
Maricavattiyavihāramahe 1- kira bhikkhūnaṃ satasahassaṃ bhikkhunīnaṃ navutisahassānieva ahesuṃ.
Eko sāmaṇero uṇhayāguṃ gahetvā gacchanto sakiṃ cīvarakaṇṇe ṭhapeti, sakiṃ
bhūmiyaṃ. Ekā sāmaṇerī disvā ettha pattaṃ ṭhapetvā yāhīti thālakaṃ adāsi. Te
aparabhāge ekasmiṃ bhaye uppanne parasamuddaṃ agamaṃsu. Tesu bhikkhunī puretaraṃ
agamāsi, sā "eko kira sīhalabhikkhu āgato"ti sutvā therassa santikaṃ gantvā
paṭisanthāraṃ katvā nisinnā "bhante maricavattiyavihāramahakāle tumhe kativassā"ti
pucchi. Tadāhaṃ sattavassikasāmaṇero. Tvaṃ pana kativassāti. Ahaṃ sattavassikā-
sāmaṇerīyeva ekassa sāmaṇerassa uṇhayāguṃ gahetvā gacchantassa
pattaṭaṭhapanatthaṃ thālakamadāsinti. Thero "ahaṃ so"ti vatvā thālakaṃ nīharitvā dassesi.
Te ettakeneva saṃsaggena brahmacariyaṃ sandhāretuṃ asakkontā dvepi
saṭṭhivassakāle vibbhamiṃsu.
    Hatthaggāhādivasena pana uppannarāgo kāyasaṃsaggo nāma. Tatridaṃ vatthu:-
mahācetiyaṅgaṇe kira daharabhikkhū sajjhāyaṃ gaṇhanti. Tesaṃ piṭṭhipasse daharabhikkhuniyo
dhammaṃ suṇanti. Tatreko daharo hatthaṃ pasārento ekissā daharabhikkhuniyā kāyaṃ
chupi. Sā taṃ hatthaṃ gahetvā attano urasmiṃ ṭhapesi, ettakena saṃsaggena
dvepi vibbhamitvā gihibhāvaṃ pattā.
                         Gāhagāhakādivaṇṇanā
    imesu pana pañcasu saṃsaggesu bhikkhuno bhikkhūhi saddhiṃ savanadassana-
samullapanasambhogakāyaparāmāsā niccaṃpi hontiyeva, bhikkhunīhi saddhiṃ ṭhapetvā
kāyasaṃsaggaṃ sesā kālena kālaṃ honti, tathā upāsakaupāsikāhi saddhiṃ sabbepi
kālena kālaṃ honti. Tesu hi kilesuppattito cittaṃ rakkhitabbaṃ. Eko hi
bhikkhu gāhagāhako hoti, eko gāhamuttako, eko muttagāhako, eko
muttamuttako.
    Tattha yaṃ bhikkhuṃ manussāpi āmisena upalāpetvā gahaṇavasena
upasaṅkamanti, bhikkhupi pupphaphalādīhi upalāpetvā gahaṇavasena upasaṅkamati, ayaṃ
@Footnote: 1 cha.Ma. maricavattivihāramahe

---------------------------------------------------------------------------------------------
page54.
Gāhagāhako nāma. Yaṃ pana manussā vuttanayena upasaṅkamanti, bhikkhu dakkhiṇeyyavasena
upasaṅkamati, ayaṃ gāhamuttako nāma. Yassa manussā dakkhiṇeyyavasena cattāro
paccaye denti, bhikkhupi pupphaphalādīhi upalāpetvā gahaṇavasena upasaṅkamati, ayaṃ
muttagāhako nāma. Yassa manussāpi dakkhiṇeyyavasena cattāro paccaye denti,
bhikkhupi cullapiṇḍapātiyatissatthero viya dakkhiṇeyyavasena paribhuñjati, ayaṃ
muttamuttako nāma.
    Theraṃ kira ekā upāsikā dvādasa vassāni upaṭṭhahi. Ekadivasaṃ tasmiṃ
gāme aggi uṭṭhahitvā gehāni jhāpesi. Aññesaṃ kulūpakabhikkhū āgantvā "kiṃ
upāsike api kiñci bhaṇḍakaṃ arogaṃ kātuṃ asakkhitthā"ti paṭisanthāraṃ akaṃsu.
Manussā "amhākaṃ mātu kulūpakatthero bhuñjanavelāyameva āgamissatī"ti āhaṃsu.
Theropi punadivase bhikkhācāravelaṃ sallakkhetvāva āgato. Upāsikā koṭṭhacchāyāya 1-
nisīdāpetvā bhikkhaṃ sampādetvā adāsi. There bhattakiccaṃ katvā pakkante
manussā āhaṃsu "amhākaṃ mātu kulūpakatthero bhuñjanavelāyameva āgato"ti.
Upāsikā "tumhākaṃ kulūpakā tumhākaṃyeva anucchavikā, mayhaṃ thero mayhameva
anucchaviko"ti āha. Āyasmā pana mantāniputto imehi pañcahi  saṃsaggehi
catūhipi parisāhi saddhiṃ asaṃsaṭṭho gāhamuttako ceva muttamuttako ca ahosi.
Yathā ca sayaṃ asaṃsaṭṭho, evaṃ bhikkhūnaṃpi taṃ asaṃsaggakathaṃ kattā ahosi.
    Āraddhaviriyoti paggahitaviriyo, paripuṇṇakāyikacetasikaviriyoti attho. Yo
hi bhikkhu gamane uppannakilesaṃ ṭhānaṃ pāpuṇituṃ na deti, ṭhāne uppannakilesaṃ
nisajjaṃ, nisajjāya uppannakilesaṃ sayanaṃ pāpuṇituṃ na deti, mantena kaṇhasappaṃ
uppīḷetvā gaṇhanto viya, amittaṃ gīvāyaṃ akkamanto viya ca vicarati, ayaṃ
āraddhaviriyo nāma. Thero ca tādiso ahosi. Bhikkhūnaṃpi tatheva viriyārambhakathaṃ
kattā ahosi.
    Sīlasampannotiādīsu sīlanti catuppārisuddhisīlaṃ. Samādhīti vipassanāpādakā aṭṭha
samāpattiyo. Paññāti lokiyalokuttaravasena ñāṇaṃ. 1- Vimuttīti ariyaphalaṃ. Vimutati
ñāṇadassananti ekūnavīsatividhaṃ paccavekkhaṇañāṇaṃ. Thero sayaṃpi sīlādīhi sampanno
@Footnote: 1 Sī. kuḍḍacchāyāya      2 cha.Ma. lokiyalokuttarañāṇaṃ

---------------------------------------------------------------------------------------------
page55.
Ahosi bhikkhūnaṃpi sīlādikathaṃ kattā. Svāyaṃ dasahi kathāvatthūhi ovadatīti ovādako.
Yathā pana eko ovadatiyeva, sukhumaṃ atthaṃ parivattetvā jānāpetuṃ na sakkoti.
Na evaṃ thero. Thero pana tāni dasa kathāvatthūni viññāpetīti viññāpako.
Eko viññāpetuṃ sakkoti, kāraṇaṃ dassetuṃ na sakkoti. Thero kāraṇaṃpi sandassetīti
sandassako. Eko vijjamānaṃ kāraṇaṃ dasseti, gāhetuṃ pana na sakkoti. Thero
gāhetumpi sakkotīti samādapako. Evaṃ samādapetvā pana tesu kathāvatthūsu
ussāhajananavasena bhikkhū samuttejetīti samuttejako. Ussāhajāte vaṇṇaṃ vatvā
sampahaṃsetīti sampahaṃsako.
                           Pañcalābhavaṇṇanā
    [253] Suladdhalābhāti aññesaṃpi manussattabhāvapabbajjādiguṇalābhā
nāma honti. Āyasmato pana puṇṇassa suladdhalābhā ete, yassa satthu sammukhā
evaṃ vaṇṇo abbhuggatoti attho. Apica apaṇḍitehi vaṇṇakathanaṃ nāma na tathā lābho,
paṇḍitehi vaṇṇakathanaṃ pana lābho. Gihīhi vā vaṇṇakathanaṃ na tathā lābho, gihī hi
"vaṇṇaṃ kathessāmī"ti "amhākaṃ ayyo saṇho sakhilo sukhasambhāso, vihāraṃ
āgatānaṃ yāgubhattaphāṇitādīhi saṅgahaṃ karotī"ti kathento avaṇṇameva katheti.
"avaṇṇaṃ kathessāmī"ti "ayaṃ thero mandamando viya abalabalo viya
bhākuṭikabhākuṭiko viya natthi iminā saddhiṃ vissāso"ti kathento vaṇṇameva katheti.
Sabrahmacārīhipi satthu parammukhā vaṇṇakathanaṃ na tathā lābho, satthu sammukhā pana
atilābhoti imaṃpi atthavasaṃ paṭicca "suladdhalābhā"ti āha. Anumassa anumassāti
dasakathāvatthūni anupavisitvā anupavisitvā. Tañca satthā abbhanumodatīti tañcassa
vaṇṇaṃ evametaṃ appiccho ca so bhikkhu santuṭṭho ca so bhikkhūti anumodati.
Iti viññūhi vaṇṇabhāsanaṃ eko lābho. Sabrahmacārīhi eko, satthu sammukhā
eko, anumassa anumassa eko, satthārā abbhanumodanaṃ ekoti ime pañca
lābhe sandhāya "suladdhalābhā"ti āha. Kadācīti kismiñcideva kāle. Karahacīti
tasseva vevacanaṃ. Appeva nāma siyā kocideva kathāsallāpoti api nāma koci

---------------------------------------------------------------------------------------------
page56.
Kathāsamudācāropi bhaveyya. Therena kira āyasmā puṇṇo neva diṭṭhapubbo,
nassa dhammakathā sutapubbā. Iti so tassa dassanaṃpi dhammakathaṃpi patthayamāno
evamāha.
                           Cārikādivaṇṇanā
    [254] Yathābhirantanti yathāajjhāsayaṃ viharitvā. Buddhānaṃ hi ekasmiṃ
ṭhāne vasantānaṃ chāyūdakādivipattiṃ vā aphāsukasenāsanaṃ vā manussānaṃ
assaddhādibhāvaṃ vā āgamma anabhirati nāma natthi, tesaṃ sampattiyā "idha phāsukaṃ
viharāmā"ti abhiramitvā ciravihāropi  natthi. Yattha pana tathāgate viharante sattā
saraṇesu vā patiṭṭhahanti, sīlāni vā samādiyanti, pabbajanti vā, tato
sotāpattimaggādīnaṃ vā pana tesaṃ upanissayo hoti, tattha buddhā satte tāsu
sampattīsu patiṭṭhāpanaajjhāsayena vasanti, tāsaṃ abhāve pakkamanti. Tena vuttaṃ
"yathāajjhāsayaṃ viharitvā"ti. Cārikañcaramānoti addhānamaggaṃ 1- gacchanto. Cārikā
ca nāmesā bhagavato duvidhā hoti turitacārikā ca, aturitacārikā ca.
    Tattha dūrepi bodhaneyyapuggalaṃ disvā tassa bodhanatthāya sahasā gananaṃ
turitacārikā nāma. Sā mahākassapapaccuggamanādīsu daṭṭhabbā. Bhagavā hi mahākassapaṃ
paccuggacchanto muhuttena tigāvutaṃ maggaṃ agamāsi, āḷavakassatthāya tiṃsayojanaṃ,
tathā aṅgulimālassa. Pukkusātissa pana pañcacattāḷīsayojanaṃ, mahākappinassa
vīsayojanasatāni, 2- khadiravaniyassatthāya sattayojanasatāni agamāsi, dhammasenāpatino
saddhivihārikassa vanavāsitissasāmaṇerassa titāvutādhikaṃ vīsayojanasataṃ.
    Ekadivasaṃ kira thero "tissasāmaṇerassa santikaṃ bhante gacchāmī"ti āha.
Bhagavā "ahaṃpi gamissāmī"ti vatvā āyasmantaṃ ānandaṃ āmantesi "ānanda
vīsatisahassānaṃ chaḷabhiññānaṃ ārocehi `bhagavā vanavāsītissasāmaṇerassa santikaṃ
gamissatī"ti. Tato dutiyadivase vīsatisahassakhīṇāsavaparivuto ākāse uppatitvā
vīsayojanasatamatthake tassa gocaragāmadvāre otaritvā cīvaraṃ pārupi. Kammantaṃ
@Footnote: 1 cha.Ma. addhānagamanaṃ      2 cha.Ma. vīsayojanasataṃ

---------------------------------------------------------------------------------------------
page57.
Gacchamānā manussā  disvā "satthā bho āgato, mā kammantaṃ agamitthā"ti
vatvā āsanāni paññapetvā yāguṃ datvā dānavattaṃ 1- karontā "kuhiṃ bhante
bhagavā gacchatī"ti daharabhikkhū pucchiṃsu. Upāsakā na bhagavā aññattha gacchati,
idheva tissasāmaṇerassa dassanatthāya āgatoti. Te "amhākaṃ kira kulūpakattherassa
dassanatthāya satthā āgato, na 2- vata no thero oramattako"ti somanassajātā
ahesuṃ.
    Atha bhagavato bhattakiccapariyosāne sāmaṇero gāmaṃ piṇḍāya caritvā
"upāsakā mahābhikkhusaṃgho"ti pucchi. Athassa te "satthā bhante āgato"ti
ārocesuṃ, so bhagavantaṃ upasaṅkamitvā piṇḍapātena āpucchi. Satthā tassa pattaṃ
hatthena gahetvā "alantissa niṭṭhitaṃ bhattakiccan"ti āha. Tato upajjhāyaṃ
āpucchitvā attano pattāsane nisīditvā bhattakiccaṃ akāsi. Athassa
bhattakiccapariyosāne satthā maṅgalaṃ vatvā nikkhamitvā gāmadvāre ṭhatvā "kataro te
tissavasanaṭṭhānaṃ gamanamaggo"ti āha. Ayaṃ bhagavāti. Maggaṃ desayamāno purato yāhi
tissāti. Bhagavā kira sadevakassa lokassa magguddesako 3- samānopi "sakalatigāvute
magge sāmaṇeraṃ daṭṭhuṃ lacchāmī"ti taṃ magguddesakamakāsi.
    So attano vasanaṭṭhānaṃ gantvā bhagavato vattamakāsi. Atha naṃ bhagavā
"kataro te tissa caṅkamo"ti pucchitvā tattha gantvā sāmaṇerassa
nisīdanapāsāṇe nisīditvā "tissa imasmiṃ ṭhāne sukhaṃ vasasī"ti pucchi. So āha "āma
bhante imasmiṃ me ṭhāne vasantassa sīhabyagghahatthimigamorādīnaṃ saddaṃ suṇato
araññasaññā uppajjati, tāya sukhaṃ vasāmī"ti. Atha naṃ bhagavā "tissa bhikkhusaṃghaṃ
sannipātehi, buddhadāyajjaṃ te dassāmī"ti vatvā sannipatite bhikkhusaṃghe
upasampādetvā attano vasanaṭṭhānaṃyeva agamāsīti. Ayaṃ turitacārikā nāma.
    Yaṃ pana gāmanigamapaṭipāṭiyā devasikaṃ yojanaaḍḍhayojanavasena
piṇḍapātacariyādīhi lokaṃ anuggaṇhantassa gamanaṃ, ayaṃ aturitacārikā nāma. Imaṃ pana
cārikaṃ caranto bhagavā mahāmaṇḍalaṃ majjhimamaṇḍalaṃ antimamaṇḍalanti imesaṃ
@Footnote: 1 cha.Ma. pānavattaṃ   2 cha.Ma. no    3 cha.Ma. maggadesako. evamuparipi

---------------------------------------------------------------------------------------------
page58.
Tiṇṇaṃ maṇḍalānaṃ aññatarasmiṃ carati. Tattha mahāmaṇḍalaṃ navayojanasatikaṃ,
majjhimamaṇḍalaṃ chayojanasatikaṃ, antimamaṇḍalaṃ tiyojanasatikaṃ. Yadā mahāmaṇḍale cārikaṃ
caritukāmo hoti, mahāpavāraṇāya pavāretvā pāṭipadadivase mahābhikkhusaṃghaparivāro
nikkhamati, samantā yojanasataṃ ekakolāhalaṃ ahosi, purimaṃ purimaṃ āgatā
nimantetuṃ labhanti, itaresu dvīsu maṇḍalesu sakkāro mahāmaṇḍale osarati,
tatra bhagavā tesu tesu gāmanigamesu ekāhaṃ dvīhaṃ vasanto mahājanaṃ
āmisapaṭiggahena anuggaṇhanto dhammadānena cassa vivaṭṭūpanissitaṃ kusalaṃ vaḍḍhento
navahi māsehi cārikaṃ pariyosāpeti.
    Sace pana antovasse bhikkhūnaṃ samathavipassanā taruṇā hoti, mahāpavāraṇāya
apavāretvā pavāraṇāsaṅgahaṃ datvā kattikapuṇṇamāya pavāretvā
migasirassa paṭhamadivase mahābhikkhusaṃghaparivāro nikkhamitvā majjhimamaṇḍalaṃ osarati,
aññenapi kāraṇena majjhimamaṇḍale cārikaṃ caritukāmo catumāsaṃ vasitvāva nikkhamati,
vuttanayeneva itaresu dvīsu maṇḍalesu  sakkāro majjhimamaṇḍale osarati, bhagavā
purimanayeneva lokaṃ anuggaṇhanto aṭṭhahi māsehi cārikaṃ pariyosāpeti.
    Sace pana catumāsaṃ vuṭṭhavassassāpi bhagavato veneyyasattā aparipakkindriyā
honti, tesaṃ indriyaparipākaṃ āgamayamāno aparaṃpi ekamāsaṃ vā dviticatumāsaṃ
vā tattheva vasitvā mahābhikkhusaṃghaparivāro nikkhamati, vuttanayeneva itaresu dvīsu
maṇḍalesu sakkāro antomaṇḍale osarati, bhagavā purimanayeneva lokaṃ
anuggaṇhanto sattahi vā chahi vā pañcahi vā catūhi vā māsehi cārikaṃ
pariyosāpeti. Iti imesu tīsu maṇḍalesu yattha katthaci cārikaṃ caranto na cīvarādihetu
carati. Athakho ye duggatā bālā jiṇṇā byādhitā, te kadā tathāgataṃ āgantvā
passissanti, mayi pana cārikaṃ carante mahājano tathāgatadassanaṃ labhissati, tattha
keci cittāni pasādessanti, keci mālādīhi pūjessanti, keci kaṭacchubhikkhaṃ
dassanti, keci micchādassanaṃ pahāya sammādiṭṭhikā bhavissanti, tantesaṃ bhavissati
dīgharattaṃ hitāya sukhāyāti evaṃ lokānukampāya cārikaṃ carati.

---------------------------------------------------------------------------------------------
page59.
    Apica catūhi kāraṇehi buddhā bhagavanto cārikaṃ caranti jaṅghāvihāravasena
sarīraphāsukatthāya, atthuppattikālaṃ abhikaṅkhanatthāya, bhikkhūnaṃ sikkhāpadapaññāpanatthāya,
tattha tattha paripākagatindriye bodhaneyyasatte bodhanatthāyāti. Aparehipi
catūhi kāraṇehi buddhā bhagavanto cārikaṃ caranti buddhaṃ saraṇaṃ gacchissantīti
vā, dhammaṃ saraṇaṃ gacchissantīti vā, saṃghaṃ saraṇaṃ gacchissantīti vā, mahatā
dhammassavanena 1- catasso parisā santappessāmāti 2- vāti. Aparehi pañcahi kāraṇehi
buddhā bhagavanto cārikaṃ caranti, pāṇātipātā viramissantīti vā, adinnādānā,
kāmesu micchācārā, musāvādā, surāmerayamajjapamādaṭṭhānā viramissantīti vāti.
Aparehi aṭṭhahi kāraṇehi buddhā bhagavanto cārikaṃ caranti paṭhamajjhānaṃ
paṭilabhissantīti vā, dutiyaṃ .pe. Nevasaññānāsaññāyatanasamāpattiṃ paṭilabhissantīti
vāti. Aparehi aṭṭhahi kāraṇehi buddhā bhagavanto cārikaṃ caranti sotāpattimaggaṃ
adhigamissantīti vā, sotāpattiphalaṃ .pe. Arahattaphalaṃ sacchikarissantīti vāti, ayaṃ
aturitacārikā, sā idha adhippetā. Sā panesā duvidhā hoti nibandhacārikā
anibandhacārikā ca. Tattha yaṃ ekasseva bodhaneyyasattassa atthāya gacchati, ayaṃ
nibandhacārikā nāma. Yaṃ pana gāmanigamanagarapaṭipāṭivasena carati, ayaṃ
anibandhacārikā nāma, esā idha adhippetā.
    Senāsanaṃ saṃsāmetvāti senāsanaṃ paṭisāmetvā. Taṃ pana paṭisāmento
thero na cūḷapattamahāpattacūḷathālakamahāthālakapattuṇṇa 3- cīvaradukūlacīvarādīnaṃ bhaṇḍikaṃ
katvā sappitelādīnaṃ vā pana ghaṭe pūrāpetvā gabbhe nidahitvā dvāraṃ pidhāya
kuñcikamuddikādīni yojāpesi. "sace na hoti bhikkhu vā sāmaṇero vā ārāmiko
vā upāsako vā, catūsu pāsāṇesu mañce mañcaṃ āropetvā pīṭhe pīṭhaṃ
āropetvā cīvaravaṃse vā cīvararajjuyā vā upari puñjaṃ katvā dvāravātapānaṃ
thaketvā pakkamitabban"ti 4- vacanato pana nevāsikabhikkhuṃ āpucchanamattakeneva
paṭisāmesi.
@Footnote: 1 cha.Ma. dhammavassena      2 cha.Ma. santappessāmīti
@3 cha.Ma.....paṭṭuṇṇa....      4 vinaYu. cūḷa. 7/361/159 gamikavattakathā

---------------------------------------------------------------------------------------------
page60.
    Yena sāvatthī tena cārikaṃ pakkāmīti satthudassanakāmo hutvā yena
disābhāgena sāvatthī tena pakkāmi, pakkamanto 1- ca na suddodhanamahārājassa
ārocāpetvā sappitelamadhuphāṇitādīni gāhāpetvā pakkanto, yūthaṃ pahāya nikkhanto
pana mattahatthī viya asahāyakicco sīho viya pattacīvaramattaṃ ādāya ekakova
pana mattahatthī viya asahāyakicco sīho viya pattacīvaramattaṃ ādāya ekakova
pakkāmi, kasmā panesa pañcasatehi attano antevāsikehi saddhiṃ rājagahaṃ
agantvā idāni nikkhantoti. Rājagahaṃ kapilavatthuto dūraṃ saṭṭhī yojanāni.
Sāvatthī pana pañcadasa. Satthā rājagahato pañcacattāḷīsayojanaṃ āgantvā
sāvatthiyaṃ viharati, idāni āsanno jātoti sutvā nikkhamīti akāraṇaṃ etaṃ.
Buddhānaṃ santikaṃ gacchanto hi esa yojanasahassaṃpi gaccheyya, tadā pana
kāyaviveko na sakkā laddhunti. Bahūhi saddhiṃ gamanakāle hi ekasmiṃ gacchāmāti
vadante eko idheva vasāmāti vadati. Ekasmiṃ vasāmāti vadante eko gacchāmāti
vadati. Tasmā icchiticchitakkhaṇe samāpattiṃ appetvā nisīdituṃ vā phāsukasenāsane
kāyavivekaṃ laddhuṃ vā na sakkā hoti, ekakassa pana taṃ sabbaṃ sulabhaṃ hotīti
tadā agantvā idāni pakkāmi.
    Cārikaṃ caramānoti ettha kiñcāpi ayaṃ cārikā nāma mahājanasaṅgahatthaṃ
buddhānaṃyeva labbhati, buddhe upādāya pana ruḷhīsaddena sāvakānaṃpi vuccati
kilañjādīhi kataṃ vījaniṃpi tālapaṇṇaṃ 2- viya. Yena bhagavāti sāvatthiyā avidūre
ekasmiṃ gāme 3- piṇḍāya caritvā katabhattakicco jetavanaṃ pavisitvā
sāriputtattherassa vā mahāmoggallānattherassa vā vasanaṭṭhānaṃ gantvā pāde dhovitvā
makkhetvā pānīyaṃ vā pānakaṃ vā pivitvā thokaṃ vissamitvā satthāraṃ passissāmīti
evaṃ cittaṃ 4- anuppādetvā ujukaṃ gandhakuṭipariveṇameva agamāsi. Therassa hi
satthāraṃ daṭṭhukāmassa aññena bhikkhunā kiccaṃ nattha. Tasmā rāhulaṃ vā ānandaṃ
vā gahetvā okāsaṃ kāretvā satthāraṃ passissāmīti evaṃpi cittaṃ na
uppādesi.
@Footnote: 1 Sī. pakkamantopi          2 cha.Ma. tālavaṇṭaṃ
@3 cha.Ma. gāmake            4 cha.Ma. cittampi

---------------------------------------------------------------------------------------------
page61.
    Thero hi sayameva buddhasāsane vallabho rañño saṅgāmavijayamahāyodho
viya. Yathā hi tādisassa yodhassa rājānaṃ daṭṭhukāmassa aññaṃ sevitvā 1-
dassanakammannāma natthi, vallabhatāya sayameva passati, evaṃ theropi buddhasāsane
vallabho, tassa aññaṃ sevitvā satthu dassanakiccaṃ natthīti pāde dhovitvā
pādapuñchanamhi puñchitvā yena bhagavā tenupasaṅkami, bhagavāpi "paccūsakāleyeva
mantāniputto āgamissatī"ti addasa. Tasmā gandhakuṭiṃ pavisitvā sūcighaṭikaṃ
adatvāva darathaṃ paṭippassambhetvā uṭṭhāya nisīdi. Thero kavāṭaṃ paṇāmetvā
gandhakuṭiṃ pavisitvā bhagavantaṃ abhivādetvā ekamantaṃ nisīdi. Dhammiyā kathāyāti
bhagavā dhammiṃ kathaṃ kathento cūḷagosiṅgasutte 2- tiṇṇaṃ kulaputtānaṃ sāmaggirasānisaṃsaṃ
kathesi, sekhasutte 3- āvasathānisaṃsaṃ, ghaṭikārasutte 4- satipaṭilābhikaṃ
akatapubbenivāsappaṭisaṃyuttaṃ 5- kathaṃ, raṭṭhapālasutte 6- cattāro dhammuddese,
selasutte 7- pāṇakānisaṃsakathaṃ, upakkilesasutte 8- bhaguttherassa dhammakathaṃ kathento
ekībhāve ānisaṃsaṃ kathesi, imasmiṃ pana rathavinīte āyasmato puṇṇassa kathento
dasakathāvatthunissayaṃ anantanayaṃ nāma dassesi puṇṇa ayaṃpi appicchakathāyeva
santosakathāyevāti. Paṭisambhidāpattassa sāvakassa velante ṭhatvā mahāsamudde
hatthappasāraṇaṃ viya ahosi.
    Yenandhavananti tadā kira pacchābhatte jetavanaṃ ākiṇṇaṃ hoti, bahū
khattiyabrāhmaṇādayo jetavanaṃ osaranti, rañño cakkavattissa khandhāvāraṭṭhānaṃ
viya hoti, na sakkā pavivekaṃ labhituṃ. Andhavanaṃ pana padhānagharasadisaṃ pavivittaṃ,
tasmā yenandhavanaṃ tenupasaṅkami. Kasmā pana mahāthere na addasa? evaṃ
kirassa ahosi "sāyaṇhasamaye āgantvā mahāthere disvā puna dasabalaṃ passissāmi,
evaṃ mahātherānaṃ ekaṃ upaṭṭhānaṃ bhavissati, satthu dve bhavissanti, tato satthāraṃ
vanditvā mama vasanaṭṭhānameva gamissāmī"ti.
@Footnote: 1 Ma. pesitvā evamuparipi    2 Ma.mū. 12/325/289      3 Ma.Ma. 13/22/17
@4 Ma.Ma. 13/282/258     5 cha.Ma. akata-saddo na dissati   6 Ma.Ma. 13/293/268
@7 Ma.Ma. 13/396/380     8 Ma. upari. 14/236/202

---------------------------------------------------------------------------------------------
page62.
                         Sattavisuddhipañhavaṇṇanā
    [256] Abhiṇhaṃ kittayamāno ahosīti punappunaṃ vaṇṇaṃ kittayamāno
vihāsi. Thero kira tato paṭṭhāya divase divase saṃghamajjhe "puṇṇo kira nāma
mantāniputto 1- catūhi parisāhi saddhiṃ asaṃsaṭṭho, so dasabalassa dassanatthāya
āgamissati, kacci nu kho maṃ adisvāva gamissatī"ti theranavamajjhimānaṃ satikaraṇatthaṃ
āyasmato puṇṇassa guṇaṃ bhāsati. Evaṃ kirassa ahosi "mahallakabhikkhū nāma na
sabbakālaṃ antovihāre honti, guṇakathāya panassa kathitāya yo ca naṃ bhikkhuṃ
passissati, so āgantvā 2- ārocessatī"ti. Athāyaṃ therasseva saddhivihāriko
taṃ āyasmantaṃ mantāniputtaṃ pattacīvaramādāya gandhakuṭiṃ pavisantaṃ addasa. Kathaṃ
pana naṃ esa aññāsīti. Puṇṇa puṇṇāti vatvā kathentassa bhagavato dhammakathāya
aññāsi "ayaṃ so thero, yassa me upajjhāyo abhiṇhaṃ kittayamāno hotī"ti.
Iti so āgantvā therassa ārocesi. Nisīdanaṃ ādāyāti nisīdanaṃ nāma sadasaṃ
vuccati avāyimaṃ. Thero pana cammakkhaṇḍaṃ gahetvā agamāsi. Piṭṭhito piṭṭhitoti
pacchato pacchato. Sīsānulokīti yo unnataṭṭhāne piṭṭhiṃ passanto ninnaṭṭhāne
sīsaṃ passanto gacchati, ayampi sīsānulokīti vuccati. Tādiso hutvā anubandhi.
Thero hi kiñcāpi saṃyatapadasaddatāya accāsanno hutvā gacchantopi padasaddena
na bādhati, "nāyaṃ sammodanakālo"ti ñatvā pana na accāsanno, andhavanaṃ
nāma mahantaṃ, ekasmiṃ ṭhāne nisinnaṃ 3- apassantena āvuso puṇṇa puṇṇāti
aphāsukasaddo kātabbo hotīti  nisinnaṭṭhānajānanatthaṃ nātidūre hutvā sīsānulokī
agamāsi. Divāvihāraṃ nisīdīti divāvihāratthāya nisīdi.
    Tattha āyasmāpi puṇṇo, udiccabrāhmaṇajacco, sāriputtattheropi.
Puṇṇattheropi suvaṇṇavaṇṇo. Sāriputtattheropi. Puṇṇattheropi arahattaphala-
samāpattisamāpanno, sāriputtattheropi. Puṇṇattheropi kappasatasahassaṃ abhinīhāra-
sampanno, sāriputtattheropi kappasatasahassādhikaṃ ekamasaṅkheyyaṃ. Puṇṇattheropi
@Footnote: 1 cha.Ma. mantāṇiputto evamuparipi   2 Sī. sova me āgantvā   3 cha.Ma. nilīnaṃ

---------------------------------------------------------------------------------------------
page63.
Paṭisambhidāpatto mahākhīṇāsavo, sāriputtattheropi. Iti ekaṃ kanakaguhaṃ paviṭṭhā
dve sīhā viya, ekaṃ vijambhanabhūmiṃ otiṇṇā dve byagghā viya, ekaṃ
supupphitasālavanaṃ paviṭṭhā dve chaddantanāgarājāno viya, ekaṃ simbalivanaṃ paviṭṭhā
dve supaṇṇarājāno viya, ekaṃ naravāhanayānaṃ abhiruḷhā dve vessavaṇā viya,
ekaṃ paṇḍukambalasilaṃ abhinisinnā dve sakkā viya, ekavimānabbhantaragatā dve
hāritamahābrahmāno viya ca te dvepi brāhmaṇajaccā dvepi suvaṇṇavaṇṇā
dvepi samāpattilābhino dvepi abhinīhārasampannā dvepi paṭisambhidāpattā
mahākhīṇāsavā ekavanasaṇḍaṃ anupaviṭṭhā taṃ vanasaṇḍaṃ 1- sobhayiṃsu.
    Bhagavati no āvuso brahmacariyaṃ vussatīti āvuso kiṃ amhākaṃ bhagavato
santike āyasmatā brahmacariyaṃ vussatīti idaṃ āyasmā sāriputto tassa bhagavati
brahmacariyavāsaṃ jānantopi kathāsamuṭṭhāpanatthaṃ pucchi. Purimakathāya hi
appatiṭṭhitāya pacchimakathā na jāyati, tasmā evaṃ pucchi. Thero anujānanto
"evamāvuso"ti āha. Athassa pañhāvissajjanaṃ sotukāmo āyasmā sāriputto "kiṃ
nu kho āvuso sīlavisuddhatthaṃ bhagavati  brahmacariyaṃ vussatī"ti paṭipāṭiyā satta
visuddhiyo pucchi. Tāsaṃ vitthārakathā visuddhimagge vuttā āyasmā pana puṇṇo
yasmā catuppārisuddhisīlādīsu ṭhitassāpi brahmacariyavāso matthakaṃ na pāpuṇāti,
tasmā "no hidaṃ āvuso"ti sabbaṃ paṭikkhipi.
    Kimatthaṃ carahāvusoti yadi sīlavisuddhiādīnaṃ atthāya brahmacariyaṃ na vussati,
atha kimatthaṃ vussatīti pucchi. 2- Anupādāparinibbānatthaṃ kho āvusoti ettha
anupādāparinibbānaṃ nāma appaccayaparinibbānaṃ. Dvedhā upādānāni
gahaṇūpādānañca paccayūpādānañca. Gahaṇūpādānaṃ nāma kāmūpādānādikaṃ catubbidhaṃ,
paccayūpādānaṃ nāma avijjāpaccayā saṅkhārāti evaṃ vuttapaccayā. Tattha
gahaṇūpādānavādino ācariyā anupādāparinibbānanti catūsu upādānesu aññatarenāpi
kañci dhammaṃ agahetvā pavattaṃ arahattaphalaṃ anupādāparinibbānanti kathenti.
Taṃ hi na ca upādānasampayuttaṃ hutvā kañci  dhammaṃ upādiyati, kilesānañca
@Footnote: 1 cha.Ma. vanaṭṭhānaṃ         2 Sī. pucchati

---------------------------------------------------------------------------------------------
page64.
Parinibbutante jātattā parinibbānanti vuccati. Paccayūpādānavādino pana
anupādāparinibbānanti appaccayaparinibbānaṃ. Paccayavasena anuppannaṃ  asaṅkhataṃ
amatadhātumeva anupādāparinibbānanti kathenti. Ayaṃ anto, ayaṃ koṭi, ayaṃ
niṭṭhā. Appaccayaparinibbānaṃ pattassa hi brahmacariyavāso matthakaṃ patto nāma
hoti, tasmā thero "anupādāparinibbānatthan"ti āha.
    Atha naṃ anuyuñjanto āyasmā sāriputto "kiṃ nu kho āvuso sīlavisuddhi
anupādāparinibbānan"ti puna pucchaṃ ārabhi.
    [258] Theropi sabbaparivaṭṭesu tatheva paṭikkhipitvā pariyosāne
dosaṃ dassento sīlavisuddhiṃ ce āvusotiādimāha. Tattha paññapeyyāti yadi
paññapeyya. Saupādānaṃyeva samānaṃ anupādāparinibbānaṃ paññapeyyāti
saṅgahaṇadhammameva niggahaṇadhammaṃ sappaccayadhammameva appaccayadhammaṃ saṅkhatadhammameva
asaṅkhatadhammanti paññapeyyāti attho. Ñāṇadassanavisuddhiyaṃ pana sappaccayadhammameva
appaccayadhammaṃ saṅkhatadhammameva asaṅkhatadhammanti paññapeyyāti ayamevattho gahetabbo.
Puthujjano hāvusoti ettha vaṭṭānugato lokiyabālaputhujjano daṭṭhabbo. So
hi catuppārisuddhisīlamattassāpi abhāvato sabbasova 1- aññatra imehi dhammehi.
Tenahīti yena kāraṇena ekacce paṇḍitā upamāya atthaṃ jānanti, tena kāraṇena
upamante karissāmīti attho.
                          Sattarathavinītavaṇṇanā
    [259] Satta rathavinītānīti vinītaassājānīyayutte satta rathe. Yāvadeva
cittavisuddhatthāti āvuso ayaṃ sīlavisuddhi nāma yāvadeva cittavisuddhatthā.
Cittavisuddhatthāti nissakkavacanametaṃ. Ayaṃ panettha attho, yāvadeva
cittavisuddhisaṅkhāto attho, 2- tāva ayaṃ sīlavisuddhi nāma icchitabbā. Yā pana ayaṃ
cittavisuddhi, esā sīlavisuddhiyā attho, ayaṃ koṭi, idaṃ pariyosānaṃ,
cittavisuddhiyaṃ ṭhitassa hi sīlavisuddhikiccaṃ kataṃ nāma hotīti. Esa nayo sabbapadesu.
@Footnote: 1 cha.Ma. sabbaso           2 cha.Ma. cittavisuddhisaṅkhātā atthā

---------------------------------------------------------------------------------------------
page65.
    Idaṃ panettha opammasaṃsandanaṃ:- rājā pasenadikosalo viya hi jarāmaraṇabhīruko
yogāvacaro daṭṭhabbo, sāvatthīnagaraṃ viya sakkāyanagaraṃ, sāketanagaraṃ viya
nibbānanagaraṃ, rañño sākete vaḍḍhiāvahassa sīghaṃ gantvā pāpuṇitabbassa
accāyikassa kiccassa uppādakālo viya yogino anabhisametānaṃ catunnaṃ
ariyasaccānaṃ abhisamayakiccassa uppādakālo, sattarathavinītāni viya satta visuddhiyo,
paṭhamaṃ rathavinītaṃ āruḷhakālo viya sīlavisuddhiyaṃ ṭhitakālo, paṭhamarathavinītādīhi
dutiyādīni āruḷhakālo viya sīlavisuddhiādīhi cittavisddhiādīsu ṭhitakālo,
sattamena rathavinītena sākete antepuradvāre oruyha uparipāsāde
ñātimittagaṇaparivutassa surasabhojanaparibhogakālo viya yogino ñāṇadassanavisuddhiyā
sabbakilese khepetvā dhammavarapāsādaṃ āruyha paropaṇṇāsakusaladhammaparivārassa
nibbānārammaṇaṃ phalasamāpattiṃ appetvā nirodhasayane nisinnassa
lokuttarasukhānubhavanakālo daṭṭhabbo.
    Iti āyasmantaṃ puṇṇaṃ dasakathāvatthulābhiṃ dhammasenāpati sāriputtatthero
satta visuddhiyo pucchi. Āyasmā puṇṇo dasakathāvatthūni vissajjesi. Evaṃ
pucchanto pana dhammasenāpati kiṃ jānitvā pucchi, udāhu ajānitvā? titthakusalo
vā pana hutvā visayasmiṃ pucchi, udāhu atitthakusalo  hutvā avisayasmiṃ?
puṇṇattheropi kiṃ jānitvā vissajjesi, udāhu ajānitvā?  titthakusalo vā pana
hutvā visayasmiṃ vissajjesi, udāhu atitthakusalo hutvā avisayeti? jānitvā
titthakusalo hutvā visaye pucchīti hi vadamāno dhammasenāpatiṃyeva vadeyya. Jānitvā
titthakusalo hutvā visaye vissajjesīti vadamāno puṇṇattheraṃyeva vadeyya. Yaṃ hi
visuddhīsu saṅkhittaṃ, taṃ kathāvatthūsu vitthiṇṇaṃ. Yaṃ kathāvatthūsu saṅkhittaṃ, taṃ
visuddhīsu vitthiṇṇaṃ. Tadiminā nayena veditabbaṃ.
    Visuddhīsu hi ekā sīlavisuddhi cattāri kathāvatthūni  hutvā āgatā
appicchakathā santuṭṭhikathā asaṃsaggakathā sīlakathāti, ekā cittavisuddhi tīṇi
kathāvatthūni hutvā āgatā pavivekakathā viriyārambhakathā samādhikathāti, evaṃ tāva
yaṃ visuddhīsu saṅkhittaṃ, taṃ kathāvatthūsu vitthiṇṇaṃ. Kathāvatthūsu pana ekā paññākathā
pañca visuddhiyo hutvā āgatā diṭṭhivisuddhi kaṅkhāvitaraṇavisuddhi

---------------------------------------------------------------------------------------------
page66.
Maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti, evaṃ yaṃ
kathāvatthūsu saṅkhittaṃ, taṃ visuddhīsu vitthiṇṇaṃ, tasmā sāriputtatthero satta
visuddhiyo pucchanto na aññaṃ pucchi, dasakathāvatthūniyeva pucchi. Puṇṇattheropi
satta visuddhiyo vissajjento na aññaṃ vissajjesi, dasakathāvatthūniyeva
vissajjesīti. Iti ubhopete jānitvā titthakusalā hutvā visayeyeva pañhaṃ
pucchiṃsu ceva vissajjesuṃ cāti veditabbā.
    [260] Konāmāyasmāti na thero tassa nāmaṃ na jānāti.
Jānantoyeva pana sammodituṃ labhissāmīti pucchi. Kathañca pana āyasmantanti idaṃ pana
thero sammodamāno āha. Mantāniputtoti mantāniyā brāhmaṇiyā putto.
Yathātanti ettha tanti nipātamattaṃ, yathā sutavatā sāvakena byākātabbā, evameva
byākatāti ayamettha saṅkhepattho. Anumassa anumassāti dasakathāvatthūni ogāhetvā
anupavisitvā. Velaṇḍupakenāti ettha velaṃ 1- vuccati vatthaṃ, aṇḍūpakaṃ cumbaṭakaṃ.
Vatthacumbaṭakaṃ sīse katvā āyasmantaṃ tattha vā nisīdāpetvā pariharantāpi
sabrahmacārī dassanāya labheyyuṃ, evaṃ laddhadassanaṃpi tesaṃ lābhāyevāti aṭṭhānaparikappena
abhiṇhadassanassa upāyaṃ dassesi. Evaṃ apariharantena hi pañhaṃ vā pucchitukāmena
dhammaṃ vā sotukāmena "thero kattha ṭhito kattha nisinno"ti pariyesantena
caritabbaṃ hoti. Evaṃ pariharantena 2- pana icchiticchitakkhaṇeyeva sīsato oropetvā
mahārahe āsane nisīdāpetvā sakkā hoti 3- pañhaṃ vā pucchituṃ dhammaṃ vā
sotuṃ. Iti aṭṭhānaparikappena abhiṇhadassanassa upāyaṃ dassesi.
    Sāriputtoti ca pana manti sāriyā brāhmaṇiyā puttoti ca pana evaṃ
maṃ sabrahmacārī jānanti. Satthukappenāti satthusadisena. Iti ekapadeneva āyasmā
puṇṇo sāriputtattheraṃ candamaṇḍalaṃ āhacca ṭhapento viya ukkhipi. Therassa hi
imasmiṃ ṭhāne ekantadhammakathikabhāvo pākaṭo ahosi. Amaccaṃ hi purohitaṃ
mahantoti vadamāno rājasadisoti vadeyya, goṇaṃ hatthippamāṇoti, vāpiṃ
samuddappamāṇoti, ālokaṃ candimasuriyālokappamāṇoti, ito paraṃ etesaṃ mahantabhāvakathā
@Footnote: 1 cha.Ma. celaṇḍu... celaṃ    2 cha.Ma. pariharantā   3 cha.Ma. honti

---------------------------------------------------------------------------------------------
page67.
Nāma natthi. Sāvakaṃpi mahāti vadanto satthupaṭibhāgoti vadeyya, ito paraṃ tassa
mahantabhāvakathā nāma natthi. Iccāyasmā puṇṇo ekapadeneva theraṃ candamaṇḍalaṃ
āhacca ṭhapento viya ukkhipi.
    Ettakaṃpi no nappaṭibhāseyyāti paṭisambhidāpattassa appaṭibhāṇaṃ nāma
natthi. Yā panāyaṃ upamā āhaṭā, taṃ na āhareyyāma, atthameva katheyyāma.
Upamāhi ajānantānaṃ āhariyatīti ayamettha adhippāyo. Aṭṭhakathāyaṃ pana idaṃpi
paṭikkhipitvā upamā nāma buddhānaṃpi santike āhariyati, theraṃ panesa apacāyamāno
evamāhāti.
    Anumassa anumassa pucchitāti dasakathāvatthūni ogāhetvā ogāhetvā
pucchitā. Kiṃ pana pañhassa pucchanaṃ bhāriyaṃ, udāhu vissajjananti. Uggahetvā
pucchanaṃ no bhāriyaṃ, vissajjanaṃ pana bhāriyaṃ. Sahetukaṃ vā sakāraṇaṃ katvā
pucchanaṃpi vissajjanaṃpi bhāriyameva. Samanumodiṃsūti samacittā hutvā anumodiṃsu. Iti
yathānusandhināva desanā niṭṭhitāti.
                    Papañcasūdaniyā majjhimanikāyaṭṭhakathāya
                      rathavinītasuttavaṇṇanā niṭṭhitā.
                          -------------

---------------------------------------------------------------------------------------------
page68.
                         5. Nivāpasuttavaṇṇanā
    [261] Evamme sutanti nivāpasuttaṃ. Tattha nevāpikoti yo migānaṃ
gahaṇatthāya araññe tiṇabījāni vapati "idaṃ tiṇaṃ khādituṃ āgate mige sukhaṃ
gaṇhissāmī"ti. Nivāpanti vappaṃ. Nivuttanti vapitaṃ. 1- Migajātāti migaghaṭā.
Anupakhajjāti anupavisitvā. Mucchitāti taṇhāmucchanāya mucchitā, taṇhāya hadayaṃ
pavisitvā mucchanākāraṃ pāpitāti attho. Madaṃ āpajjissantīti mānamadaṃ
āpajjissanti. Pamādanti vissaṭṭhasatibhāvaṃ. Yathākāmakaraṇīyā bhavissantīti yathā
icchissāma, tathā kātabbā bhavissanti. Imasmiṃ nivāpeti imasmiṃ nivāpaṭṭhāne.
Etaṃ kira nivāpatiṇaṃ nāma atthi nidāghabhaddakaṃ, taṃ yathā yathā nidāgho hoti,
tathā tathā nīvāravanaṃ viya meghamālā viya ca ekagghanaṃ hoti, taṃ luddakā ekasmiṃ
udakaphāsukaṭṭhāne kasitvā vapitvā vatiṃ katvā dvāraṃ yojetvā rakkhanti. Atha
yadā mahānidāghe sabbatiṇāni sukkāni 2-  honti, jivhātemanamattaṃpi udakaṃ
dullabhaṃ hoti, tadā migajātā sukkatiṇāni ceva purāṇapaṇṇāni ca khādantā
kampamānā viya vicarantā nivāpatiṇassa gandhaṃ ghāyitvā vadhabandhanādīni agaṇayitvā
vatiṃ ajjhottharantā pavisanti. Tesaṃ hi nivāpatiṇaṃ ativiya piyaṃ hoti manāpaṃ.
Nevāpiko te disvā dve tīṇi divasāni pamatto viya hoti, dvāraṃ vivaritvā
tiṭṭhati, anto nivāpaṭṭhāne tahiṃ tahiṃ udakaāvāṭakāpi honti, migā vivaṭadvārena
pavisitvā khāditamattakaṃ pivitamattakameva katvā pakkamanti, punadivase kiñci na
karontīti kaṇṇe cālayamānā khāditvā pivitvā ataramānā gacchanti, punadivase
koci kiñci kattā natthīti yāvadatthaṃ khāditvā pivitvā maṇḍalagumbaṃ pavisitvā
nipajjanti. Luddakā tesaṃ pamattabhāvaṃ jānitvā dvāraṃ pidhāya samparivāretvā
koṭito paṭṭhāya koṭṭetvā gacchanti, evaṃ te tasmiṃ nivāpe nevāpikassa
yathākāmakaraṇīyā bhavanti.
@Footnote: 1 Sī. nivapitaṃ      2 cha.Ma. sukkhāni. evamuparipi

---------------------------------------------------------------------------------------------
page69.
    [262] Tatra bhikkhaveti bhikkhave tesu migajātesu. Paṭhamā migajātāti
migajātā paṭhamadutiyā nāma natthi. Bhagavā pana āgatapaṭipāṭivasena kappetvā
paṭhamā dutiyā tatiyā catutthāti nāmaṃ āropetvā dassesi. Iddhānubhāvāti
yathākāmaṃ kattabbabhāvato, vasībhāvoyeva hi ettha iddhīti ca ānubhāvoti ca
adhippeto.
    [263] Bhayabhogāti bhayena bhogato. Balaviriyanti aparāparaṃ sañcaraṇakavāyodhātu
  sā parihāyīti attho.
    [264] Upanisāya āsayaṃ kappeyyāmāti anto nipajjitvā khādantānampi
bhayameva, bāhirato āgantvā khādantānampi bhayameva, mayaṃ pana amuṃ nivāpaṭṭhānaṃ
nissāya ekamante āsayaṃ kappeyyāmāti cintayiṃsu. Upanissāya āsayaṃ kappayiṃsūti
luddakā nāma na sabbakālaṃ appamattā honti. Mayaṃ tattha tattha maṇḍalagumbesu
ceva vatipādesu ca nipajjitvā etesu mukhadhovanatthaṃ vā āhārakiccakaraṇatthaṃ vā
pakkantesu  nivāpavatthuṃ pavisitvā khāditamattaṃ pivamattaṃ 1- katvā amhākaṃ
vasanaṭṭhānaṃ pavisissāmāti nivāpavatthuṃ upanissāya gahanesu gumbavatipādādīsu
āsayaṃ kappayiṃsu. Bhuñjiṃsūti vuttanayena luddakānaṃ pamādakālaṃ ñatvā sīghasīghaṃ
pavisitvā bhuñjiṃsu. Keṭabhinoti sikkhitakerāṭikā. Iddhimantāti iddhimanto viya.
Parajanāti yakkhā. Ime na migajātāti. Āgatiṃ vā gatiṃ vāti iminā nāma ṭhānena
āgacchanti, amutra gacchantīti idaṃ nesaṃ na jānāma. Daṇḍavāgurāhīti 2-
daṇḍavāgurajālehi. Samantā sappadesamanuparivāresunti atimāyāvino ete, na dūraṃ
gamissanti, santikeyeva nipannā bhavissantīti nivāpakkhettassa samantā sappadesaṃ
mahantaṃ okāsaṃ anuparivāresuṃ. Addasāsunti 3- evaṃ parivāretvā vāgurajālaṃ
samantato cāletvā olokentā addasaṃsu. Yattha teti yasmiṃ ṭhāne te gāhaṃ
agamaṃsu, taṃ ṭhānaṃ addasaṃsūti attho.
    [265] Yannūna mayaṃ yattha agatīti te kira evaṃ cintayiṃsu "anto
nipajjitvā anto khādantānaṃpi bhayameva, bāhirato āgantvā khādantānaṃpi
@Footnote: 1 cha.Ma. ayaṃ pāṭho na dissati   2 cha.Ma., Sī., i. daṇḍavākarāhi   3 cha.Ma. addasaṃsūti

---------------------------------------------------------------------------------------------
page70.
Santike vasitvā khādantānaṃpi bhayameva, tepi hi vāgurajālena parikkhipitvā
gahitāyevā"ti, tena tesaṃ etadahosi "yannūna mayaṃ yattha nevāpikassa ca
nevāpikaparisāya ca agati avisayo, tattha tattha seyyaṃ kappeyyāmā"ti. Aññe
ghaṭṭessantīti tato tato dūrataravāsino aññe ghaṭṭessanti. Te ghaṭṭitā aññeti
tepi ghaṭṭitā aññe tato dūrataravāsino ghaṭṭessanti. Evaṃ imaṃ nivāpaṃ nivuttaṃ
sabbaso migajātā parimuccissantīti evaṃ imaṃ amhehi nivuttaṃ nivāpaṃ sabbe
migaghaṭā migasaṅghā vissajjessanti pariccajissanti. Ajjhupekkheyyāmāti tesaṃ
gahaṇe abyāvaṭā bhaveyyāmāti, yathā tathā āgacchantesu hi taruṇapotako vā mahallako
vā dubbalo vā yūthā parihīno vā sakkā honti laddhuṃ, anāgacchantesu kiñci
natthi. Ajjhupekkhiṃsu kho bhikkhaveti evaṃ cintetvā abyāvaṭā ahesuṃ.
    [267] Amuṃ nivāpaṃ nivuttaṃ mārassa amūni ca lokāmisānīti ettha
nivāpoti vā lokāmisānīti vā vaṭṭāmisabhūtānaṃ pañcannaṃ kāmaguṇānametaṃ adhivacanaṃ.
Māro na ca vījāni viya kāmaguṇe vapento āhiṇḍati, kāmaguṇagiddhānaṃ pana
upari vasaṃ vatteti, tasmā kāmaguṇā mārassa nivāpā nāma honti. Tena vuttaṃ
"amuṃ nivāpaṃ nivuttaṃ mārassā"ti. Na parimucciṃsu mārassa iddhānubhāvāti mārassa
vasaṃ gatā ahesuṃ yathākāmakaraṇīyā. Ayaṃ saputtabhariyapabbajjāya āgataupamā.
    [268] Cetovimutti parihāyīti ettha cetovimutti nāma araññe
vasissāmāti uppannaajjhāsayo, so parihāyīti attho. Tathūpame ahaṃ ime dutiyeti
ayaṃ brāhmaṇadhammikapabbajjāya upamā. Brāhmaṇā hi aṭṭhacattāḷīsa  vassāni
komārabrahmacariyaṃ caritvā vaṭṭūpacchedabhayena paveṇiṃ ghaṭayissāmāti dhanaṃ pariyesitvā
bhariyaṃ gahetvā agāramajjhe vasantā ekasmiṃ putte jāte "amhākaṃ putto
jāto 1- vaṭṭaṃ na ucchinnaṃ paveṇi ghaṭitā"ti puna nikkhamitvā pabbajanti vā
tameva vā sakalantaṃ vasanti. 2-
    [269] Evaṃ hi te bhikkhave tatiyāpi samaṇabrāhmaṇā na parimucciṃsūti
purimā viya tepi mārassa iddhānubhāvā na mucciṃsu, yathākāmakaraṇīyāva ahesuṃ. Kiṃ
@Footnote: 1 Sī. amhe sampatvā, Ma. amhākaṃ puttā jātā
@2 cha.Ma. sa'kalattavāsaṃ vasanti, Ma. sakalantaṃ vāsaṃ vasanti

---------------------------------------------------------------------------------------------
page71.
Pana te akaṃsūti. Gāmanigamarājadhāniyo osaritvā tesu tesu ārāmauyyānaṭṭhānesu
assamaṃ māpetvā nivasantā kuladārake hatthiassarathasippādīni nānappakārāni
sippāni sikkhāpesuṃ. Iti te vāgurajālena tatiyā migajātā viya mārassa
pāpimato diṭṭhijālena parikkhipitvā yathākāmakaraṇīyā ahesuṃ.
    [270] Tathūpame ahaṃ ime catuttheti ayaṃ imassa sāsanassa upamā āhaṭā.
    [271] Andhamakāsi māranti na mārassa akkhīni bhindi, vipassanāpādakajjhānaṃ
samāpannassa pana bhikkhuno imaṃ nāma ārammaṇaṃ nissāya  cittaṃ
vattatīti māro passituṃ na sakkoti. Tena vuttaṃ "andhamakāsi māran"ti. Apadaṃ
vadhitvā māracakkhunti teneva pariyāyena yathā mārassa cakkhuṃ apadaṃ hoti nippadaṃ
appatiṭṭhaṃ nirārammaṇaṃ, evaṃ vadhitvāti attho. Adassanaṃ gato pāpimatoti teneva
pariyāyena mārassa pāpimato adassanaṃ gato. Na hi so attano maṃsacakkhunā
tassa vipassanāpādakajjhānaṃ samāpannassa bhikkhuno ñāṇasarīraṃ daṭṭhuṃ sakkoti.
Paññāya cassa disvā āsavā parikkhīṇā hontīti maggapaññāya cattāri
ariyasaccāni disvā cattāro āsavā parikkhīṇā honti. Tiṇṇo loke visattikanti
loke sattavisattabhāvena visattikāti evaṃ saṅkhaṃ gataṃ. Athavā "visattikāti kenaṭṭhena
visattikā. Visatāti visattikā, visaṭāti visattikā, vipulāti visattikā, visālāti
visattikā,  visamāti visattikā, visakkatīti visattikā, visaṃ haratīti visattikā,
visaṃ vādikāti visattikā, visamūlāti visattikā, visaphalāti visattikā, visaparibhogāti
visattikā, visālā vā pana sā taṇhā rūpe sadde gandhe rase phoṭṭhabbe"ti 1-
visattikā. Evaṃpi visattikāti saṅkhaṃ gataṃ taṇhaṃ tiṇṇo nittiṇṇo uttiṇṇo.
Tena vuccati "tiṇṇo loke visattikan"ti.
                    Papañcasūdaniyā majjhimanikāyaṭṭhakathāya
                       nivāpasuttavaṇṇanā niṭṭhitā.
                          -------------
@Footnote: 1 khu. mahā. 29/14/10 kāmasuttaniddes(syā), khu. cūḷa. 37/676/336
@khaggavisāṇasuttaniddesa (syā)

---------------------------------------------------------------------------------------------
page72.
                        6. Pāsarāsisuttavaṇṇanā
    [272] Evamme sutanti pāsarāsisuttaṃ. Tattha sādhu mayaṃ āvusoti
āyācantā bhaṇanti. Ete kira pañcasatā bhikkhū janapadavāsino "dasabalaṃ
passissāmā"ti sāvatthiṃ anuppattā. Satthudassanaṃ pana etehi laddhaṃ, dhammiṃ kathaṃ
na tāva suṇanti, te satthugāravena "amhākaṃ bhante dhammiṃ kathaṃ kathethā"ti
vattuṃ na sakkonti, buddhā hi garū honti, ekacāriko sīho migarājā viya,
pabhinnakuñjaro viya, phaṇakataāsīviso viya, mahāaggikkhandho viya ca durāsadā.
Vuttampi cetaṃ:-
               "āsīviso yathā ghoro     migarājāva kesarī
                nāgova kuñjaro dantī    evaṃ buddhā durāsadā"ti.
    Evaṃ durāsadaṃ satthāraṃ te bhikkhū sayaṃ yācituṃ asakkontā āyasmantaṃ
ānandaṃ yācamānā "sādhu mayaṃ āvuso"ti āhaṃsu.
    Appeva nāmāti api nāma labheyyātha. Kasmā pana thero te bhikkhū
"rammakassa brāhmaṇassa assamaṃ upasaṅkameyyāthā"ti āha? pākaṭakiriyatāya.
Dasabalassa hi kiriyā therassa pākaṭā hoti, jānāti thero "ajja satthā
jetavane vasitvā pubbārāme divāvihāraṃ karissati, ajja pubbārāme vasitvā
jetavane divāvihāraṃ karissati, ajja ekakova piṇḍāya pavisissati,  ajja
bhikkhusaṃghaparivuto imasmiṃ kāle janapadacārikaṃ nikkhamissatī"ti. Kiṃ panassa evaṃ
jānanatthaṃ cetopariyañāṇaṃ atthīti. Natthi. Anumānabuddhiyā pana katakiriyāya
nayaggāhena jānāti. Yadā 1- hi divasaṃ bhagavā jetavane vasitvā pubbārāme
divāvihāraṃ kātukāmo hoti, tadā senāsanaparikkhārabhaṇḍānaṃ paṭisāmanākāraṃ
dasseti, thero sammajjanisaṅkārachaḍḍanakādīni paṭisāmeti. Pubbārāme vasitvā
jetavanaṃ divāvihārāya āgamanakālepi eseva nayo.
@Footnote: 1 cha.Ma. yaṃ

---------------------------------------------------------------------------------------------
page73.
    Yadā pana ekako piṇḍāya caritukāmo 1- hoti, tadā pātova sarīrapaṭijagganaṃ
katvā gandhakuṭiṃ pavisitvā dvāraṃ pidhāya phalasamāpattiṃ appetvā nisīdati. Thero
"ajja bhagavā bodhaneyyabandhavaṃ disvā nisinno"ti tāya saññāya ñatvā "ajja
āvuso bhagavā ekako pavisitukāmo, tumhe bhikkhācārasajjā hothā"ti bhikkhūnaṃ
saññaṃ deti. Yadā pana bhikkhusaṃghaparivāro pavisitukāmo hoti, tadā gandhakuṭidvāraṃ
upaḍḍhapidahitaṃ katvā phalasamāpattiṃ appetvā nisīdati, thero tāya saññāya
ñatvā pattacīvaragahaṇatthāya bhikkhūnaṃ saññaṃ deti. Yadā janapadacārikaṃ caritukāmo 2-
hoti, tadā ekaṃ dve ālope atirekaṃ bhuñjati, sabbakālaṃ caṅkamanañcāruyha
aparāparaṃ caṅkamati, thero tāya saññāya ñatvā "bhagavā āvuso janapadacārikaṃ
caritukāmo hoti, tumhākaṃ kattabbaṃ karothā"ti bhikkhūnaṃ saññaṃ deti.
    Bhagavā paṭhamabodhiyaṃ vīsativassāni anibaddhavāso ahosi, pacchā pañcavīsativassāni
abbokiṇṇaṃ sāvatthiṃyeva upanissāya vasanto ekadivase 3- dve ṭhānāni
paribhuñjati. Jetavane rattiṃ vasitvā punadivase bhikkhusaṃghaparivuto dakkhiṇadvārena
sāvatthiṃ piṇḍāya pavisitvā pācīnadvārena nikkhamitvā pubbārāme divāvihāraṃ
karoti. Pubbārāme rattiṃ vasitvā punadivase pācīnadvārena sāvatthiṃ piṇḍāya
pavisitvā dakkhiṇadvārena nikkhamitvā  jetavane divāvihāraṃ karoti. Kasmā?
dvinnaṃ kulānaṃ anukampāya. Manussattabhāve ṭhitena hi anāthapiṇḍikena viya
aññena kenaci, mātugāmattabhāve ṭhitāya ca visākhāya viya aññāya itthiyā
tathāgataṃ uddissa dhanapariccāgo kato nāma natthi, tasmā bhagavā tesaṃ anukampāya
ekadivase imāni dve ṭhānāni  paribhuñjati. Tasmiṃ pana divase jetavane vasi,
tasmā thero "ajja bhagavā sāvatthiyaṃ piṇḍāya caritvā sāyaṇhakāle gattāni
parisiñcanatthāya pubbakoṭṭhakaṃ gamissati, athāhaṃ gattāni parisiñcitvā ṭhitaṃ
bhagavantaṃ yācitvā rammakassa brāhmaṇassa assamaṃ gahetvā gamissāmi. Evamime
bhikkhū bhagavato sammukhā labhissanti dhammiṃ kathaṃ savanāyā"ti cintetvā te bhikkhū
evamāha.
@Footnote: 1 cha.Ma. pavisitukāmo  2 cha.Ma. nikkhamitukāmo   3 Sī. ekadivasaṃ

---------------------------------------------------------------------------------------------
page74.
    Migāramātupāsādoti visākhāya pāsādo. Sā hi migārena seṭṭhinā
mātuṭṭhāne ṭhapitattā migāramātāti vuccati. Paṭisallānā vuṭṭhitoti tasmiṃ kira
pāsāde dvinnaṃ mahāsāvakānaṃ sirigabbhānaṃ majjhe bhagavato sirigabbho ahosi.
Thero dvāraṃ vivaritvā antogabbhaṃ sammajjitvā mālākacavaraṃ nīharitvā mañcapīṭhaṃ
paññapetvā satthu saññaṃ adāsi. Satthā sirigabbhaṃ pavisitvā dakkhiṇena passena
sato sampajāno sīhaseyyaṃ upagamma darathaṃ paṭipassambhetvā uṭṭhāya phalasamāpattiṃ
appetvā nisīditvā sāyaṇhasamaye tato vuṭṭhāsi. Taṃ sandhāya vuttaṃ "paṭisallānā
vuṭṭhito"ti.
    Parisiñcitunti yo hi cuṇṇamattikādīhi gattāni ubbaṭṭento
mallakamūlādīhi 1- vā ghaṃsanto nhāyati, so nhāyatīti vuccati. Yo tathā akatvā
pakatiyāva nhāyati, so parisiñcatīti vuccati. Bhagavatopi  sarīre tathā haritabbaṃ
rajojallaṃ nāma nūpalimpati, utuggahaṇatthaṃ pana bhagavā kevalaṃ udakaṃ otarati. Tenāha
"gattāni parisiñcitun"ti. Pubbakoṭṭhakoti pācīnakoṭṭhako.
    Sāvatthiyaṃ kira vihāro kadāci mahā hoti kadāci khuddako. Tadā hi
so vipassissa bhagavato kāle yojaniko ahosi, sikhissa tigāvuto, vessabhussa
aḍḍhayojaniko, kakusandhassa gāvutappamāṇo, konāgamanassa aḍḍhagāvutappamāṇo,
kassapassa vīsatiusabhappamāṇo, amhākaṃ bhagavato kāle aṭṭhakarīsappamāṇo jāto.
Taṃpi nagaraṃ tassa vihārassa kadāci pācīnato hoti, kadāci dakkhiṇato, kadāci
pacchimato, kadāci uttarato. Jetavane gandhakuṭiyaṃ pana catunnaṃ mañcapādānaṃ
patiṭṭhitaṭṭhānaṃ acalameva.
    Cattāri hi acalacetiyaṭṭhānāni nāma mahābodhipallaṅkaṭṭhānaṃ isipatane
dhammacakkappavattanaṭṭhānaṃ saṅkassanagaradvāre devorohaṇakāle sopānassa
patiṭṭhānaṭṭhānaṃ 2- mañcapādaṭṭhānanti. Ayaṃ pana pubbakoṭṭhako kassapadasabalassa
vīsatiusabhavihārakāle pācīnadvāre koṭṭhako ahosi. So idānipi pubbakoṭṭhakotveva
paññāyati. Kassapadasabalassa kāle aciravatīnagaraṃ parikkhipitvā sandamānā
@Footnote: 1 cha.Ma. mallakamuṭṭhādīhi          2 cha.Ma. patiṭṭhaṭṭhānaṃ

---------------------------------------------------------------------------------------------
page75.
Pubbakoṭṭhakaṃ patvā udakena bhinditvā mahantaṃ udakarahadaṃ māpesi samatitthaṃ
anupubbagambhīraṃ. Tattha ekaṃ rañño nhānatitthaṃ, ekaṃ nāgarānaṃ, ekaṃ bhikkhusaṃghassa,
ekaṃ buddhānanti evaṃ pāṭiyekkāni 1- nhānatitthāni honti ramaṇīyāni
vippakiṇṇarajatapaṭṭasadisavālikāni. Iti bhagavā āyasmatā ānandena saddhiṃ
yena ayaṃ evarūpo pubbakoṭṭhako, tenupasaṅkami gattāni parisiñcituṃ. Athāyasmā
ānando udakasāṭikaṃ upanesi. Bhagavā rattadupaṭṭaṃ apanetvā udakasāṭikaṃ
nivāsesi. Thero dupaṭṭena saddhiṃ mahācīvaraṃ attano hatthagataṃ akāsi. Bhagavā
udakaṃ otari. Sahotaraṇenevassa udake macchakacchapā sabbe suvaṇṇavaṇṇā ahesuṃ.
Yantanāḷikāhi suvaṇṇarasadhārānisiñcamānakālo viya suvaṇṇapaṭṭappasāraṇakālo
viya ca ahosi. Atha bhagavato nhānavattaṃ dassetvā nhātvā 2- paccuttiṇṇassa
thero rattadupaṭṭaṃ upanesi. Bhagavā taṃ nivāsetvā vijjulatāsadisaṃ kāyabandhanaṃ
bandhitvā mahācīvaraṃ antantena saṃharitvā padumagabbhasadisaṃ katvā upanītaṃ dvīsu
kaṇṇesu gahetvā aṭṭhāsi. Tena vuttaṃ "pubbakoṭṭhake gattāni parisiñcitvā
paccuttaritvā ekacīvaro aṭṭhāsī"ti.
    Evaṃ ṭhitassa pana bhagavato sarīraṃ vikasitakamaluppalasaraṃ sabbapāliphullaṃ
pāricchattakaṃ tārāmarīcivikasitaṃ ca gaganatalaṃ siriyā avahasamānaṃ viya virocittha.
Byāmappabhāparikkhepavilāsinī cassa dvattiṃsavaralakkhaṇamālā ganthetvā ṭhapita-
dvattiṃsacandamālā viya, dvattiṃsasuriyamālā viya, paṭipāṭiyā ṭhapitadvattiṃsacakkavatti
dvattiṃsadevarājā dvattiṃsamahābrahmāno viya ca ativiya virocittha, vaṇṇabhūmi
nāmesā. Evarūpesu ṭhānesu buddhānaṃ sarīravaṇṇaṃ vā guṇavaṇṇaṃ vā cuṇṇiyapadehi vā
gāthāhi vā atthañca upamāyo ca kāraṇāni ca āharitvā paṭibalena dhammakathikena
pūretvā kathetuṃ vaṭṭatīti evarūpesu ṭhānesu dhammakathikassa thāmo veditabbo.
    [273] Gattāni pubbāpayamānoti pakatibhāvaṃ gamayamāno nirudakāni
kurumāno, sukkhāpayamānoti attho. Sodakena gattena 3- cīvaraṃ pārupantassa hi
cīvare kaṇṇikā uṭṭhahanti, parikkhārabhaṇḍaṃ dussati. Buddhānaṃ pana sarīre
@Footnote: 1 Ma. paṭipāṭiyā etāni      2 cha.Ma. nhatvā    3 Sī. sodake gatte

---------------------------------------------------------------------------------------------
page76.
Rajojallaṃ na upalimpati, padumapatte pakkhittaudakabindu viya udakaṃ vinivattetvā
gacchati, evaṃ santepi sikkhāgāravatāya bhagavā "pabbajitavattaṃ nāmetan"ti
mahācīvaraṃ ubhosu kaṇṇesu gahetvā purato kāyaṃ paṭicchādetvā aṭṭhāsi. Tasmiṃ
khaṇe thero cintesi "bhagavā mahācīvaraṃ pārupitvā migāramātupāsādaṃ ārabbha
gamanābhinīhārato 1- paṭṭhāya dunnivattiyo bhavissati, buddhānaṃ hi adhippāyakopanaṃ
nāma ekacārikasīhassa gahaṇatthaṃ hatthappasāraṇaṃ viya, pabhinnavaravāraṇassa 2- soṇḍāya
parāmasanaṃ viya, uggatejassa āsīvisassa gīvāyaṃ gahaṇaṃ viya ca bhāriyaṃ hoti,
idheva rammakassa brāhmaṇassa assamassa vaṇṇaṃ kathetvā tattha gamanatthāya
bhagavantaṃ yācissāmī"ti, so tathā akāsi. Tena vuttaṃ "athakho āyasmā
ānando .pe. Anukampaṃ upādāyā"ti.
    Tattha anukampaṃ upādāyāti bhagavato sammukhā dhammiṃ kathaṃ sossāmāti taṃ
assamaṃ gatānaṃ pañcannaṃ bhikkhusatānaṃ anukampaṃ paṭicca, tesu kāruññaṃ katvāti
attho. Dhammiyā kathāyāti dasasu pāramitāsu aññatarāya pāramiyā ceva
mahābhinikkhamanassa ca vaṇṇaṃ kathayamānā sannisinnā honti. Āgamayamānoti
olokayamāno. Ahaṃ buddhoti sahasā appavisitvā yāva sā kathā niṭṭhāti, tāva
aṭṭhāsīti attho. Aggaḷaṃ ākoṭesīti agganakhena kavāṭe saññaṃ adāsi. Vivariṃsūti
sotaṃ odahitvāva nisinnattā taṃkhaṇaṃyeva āgantvā vivariṃsu.
    Paññatte āsaneti buddhakāle kira yattha yattha ekopi bhikkhu viharati,
tattha tattha 3- buddhāsanaṃ paññattameva hoti. Kasmā? bhagavā kira 4- attano
santike kammaṭṭhānaṃ gahetvā phāsukaṭṭhāne viharante manasikaroti "asuko mayhaṃ
santike kammaṭṭhānaṃ gahetvā gato, sakkhissati nu kho visesaṃ nibbattetuṃ  no
vā"ti. Atha naṃ passati kammaṭṭhānaṃ vissajjetvā akusalavitakkaṃ 5- vitakkayamānaṃ, tato
"kathaṃ hi nāma mādisassa satthu santike kammaṭṭhānaṃ gahetvā viharantaṃ imaṃ
kulaputtaṃ akusalavitakkā abhibhavitvā anamatagge vaṭṭadukkhe saṃsāressantī"ti 6- tassa
@Footnote: 1 cha.Ma. gamanābhihārato    2 Ma. pabhinnacaravāraṇassa    3 cha.Ma. sabbattha
@4 cha.Ma. bhagavā hi        5 cha.Ma. akusalavitakke     6 Sī. saṃsādessantīti

---------------------------------------------------------------------------------------------
page77.
Anuggahatthaṃ tattheva attānaṃ dassetvā taṃ kulaputtaṃ ovaditvā ākāsaṃ
uppatitvā puna attano vasanaṭṭhānameva gacchati. Athevaṃ ovadiyamānā te bhikkhū
cintayiṃsu "satthā amhākaṃ manaṃ jānitvā āgantvā amhākaṃ samīpe ṭhitaṃyeva
attānaṃ dasseti, tasmiṃ khaṇe `bhante idha nisīdatha, idha nisīdathā'ti āsanapariyesanaṃ
nāma bhāro"ti. Te āsanaṃ paññapetvāva viharanti. Yassa pīṭhaṃ atthi, so taṃ
paññapeti. Yassa natthi, so mañcaṃ vā phalakaṃ vā kaṭṭhaṃ vā pāsāṇaṃ vā
vālikāpuñjaṃ vā paññapeti. Taṃ alabhamānā purāṇapaṇṇānipi saṅkaḍḍhitvā tattha
paṃsukūlaṃ pattharitvā ṭhapenti. Idha pana pakatipaññattameva āsanaṃ ahosi, taṃ
sandhāya vuttaṃ "paññatte āsane nisīdī"ti.
    Kāya nutthāti katamāya nu kathāya sannisinnā bhavathāti attho. "kāya
netthā"tipi pāli, tassā katamāya nu etthāti attho. "kāya notthā"tipi pāli.
Tassāpi purimoyeva attho. Antarā kathāti kammaṭṭhānamanasikārauddesaparipucchādīnaṃ
antarā aññā ekā kathā. Vippakatāti mama āgamanapaccayā apariniṭṭhitā sikhaṃ
appattā. Atha bhagavā anuppattoti atha etasmiṃ kāle bhagavā āgato. Dhammī vā
kathāti dasakathāvatthunissitā vā dhammī kathā. Ariyo vā tuṇhībhāvoti ettha
pana dutiyaṃ jhānaṃpi ariyo tuṇhībhāvo mūlakammaṭṭhānaṃpi. Tasmā taṃ jhānaṃ
appetvā nisinnopi, mūlakammaṭṭhānaṃ gahetvā nisinnopi bhikkhu ariyena
tuṇhībhāvena nisinnoti veditabbo.
    [274] Dvemā bhikkhave pariyesanāti ekā anusandhi? te bhikkhū sammukhā
Dhammiṃ kathaṃ sossāmāti therassa bhāraṃ akaṃsu, thero tesaṃ assamagamanamakāsi. Te
tattha nisīditvā atiracchānakathikā hutvā dhammiyā kathāya nisīdiṃsu. Atha bhagavā
"ayaṃ tumhākaṃ pariyesanā ariyapariyesanā nāmā"ti dassetuṃ imaṃ desanaṃ ārabhi.
Tattha katamā ca bhikkhave anariyapariyesanāti ettha yathā maggakusalo puriso paṭhamaṃ
vajjetabbaṃ apāyamaggaṃ dassento "vāmaṃ muñcitvā dakkhiṇaṃ gaṇhā"ti vadati,
evaṃ bhagavā desanākusalatāya paṭhamaṃ vajjetabbaṃ anariyapariyesanaṃ ācikkhitvā

---------------------------------------------------------------------------------------------
page78.
Pacchā itaraṃ ācikkhissāmīti uddesānukkamaṃ bhinditvā evamāha. Jātidhammoti
jāyanasabhāvo. Jarādhammoti jīraṇasabhāvo. Byādhidhammoti byādhisabhāvo. Maraṇadhammoti
maraṇasabhāvo. Sokadhammoti socanakasabhāvo. Saṅkilesadhammoti saṅkilissanasabhāvo.
    Puttabhariyanti puttā ca bhariyā ca. Esa nayo  sabbattha. Jātarūparajatanti
ettha pana jātarūpanti suvaṇṇaṃ. Rajatanti yaṅkiñci vohārūpagaṃ lohamāsakādi.
Jātidhammā hete bhikkhave upadhayoti ete pañca kāmaguṇā upadhayo nāma honti,
te sabbepi jātidhammāti dasseti. Byādhidhammavārādīsu jātarūparajataṃ na gahitaṃ,
na hetassa sīsarogādayo byādhayo nāma honti, na sattānaṃ viya cutisaṅkhātaṃ
maraṇaṃ, na soko uppajjati. Jarādīhi 1- pana saṅkilesehi saṅkilissatīti
saṅkilesikadhammavāre 2- gahitaṃ. Tathā utusamuṭṭhānattā jātidhammavāre. Malaṃ
gahetvā jīraṇato jarādhammavāre ca.
    [275] Ayaṃ bhikkhave ariyapariyesanāti bhikkhave ayaṃ niddosatāyapi ariyehi
pariyesitabbatāyapi ariyapariyesanāti veditabbā.
    [276] Ahaṃpī sudaṃ bhikkhaveti kasmā ārabhi? mūlato paṭṭhāya mahābhinikkhamanaṃ
Dassetuṃ. Evaṃ kirassa ahosi "bhikkhave ahaṃpi pubbe anariyapariyesanaṃ
pariyesiṃ, svāhaṃ taṃ pahāya ariyapariyesanaṃ pariyesitvā sabbaññutaṃ patto.
Pañcavaggiyāpi anariyapariyesanaṃ pariyesiṃsu, te taṃ pahāya ariyapariyesanaṃ pariyesitvā
khīṇāsavabhūmiṃ pattā. Tumhepi mama ceva pañcavaggiyānañca maggaṃ āruḷhā.
Ariyapariyesanā tumhākaṃ pariyesanā"ti mūlato paṭṭhāya attano mahābhinikkhamanaṃ
dassetuṃ imaṃ desanaṃ ārabhi.
    [277] Tattha daharova samānoti taruṇova samāno. Susukāḷakesoti suṭṭhu
kāḷakeso, añjanavaṇṇakesova hutvāti attho bhadrenāti bhaddakena. Paṭhamena
vayasāti tiṇṇaṃ vayānaṃ paṭhamavayena. Akāmakānanti anicchamānānaṃ, anādaratthe
@Footnote: 1 cha.Ma. ayādīhi          2 cha.Ma. saṃkilesadhammavāre

---------------------------------------------------------------------------------------------
page79.
Sāmivacanaṃ. Assūni mukhe etesanti assumukhā, tesaṃ assumukhānaṃ,
assukilinnamukhānanti attho. Rudantānanti kanditvā rudamānānaṃ. Kiṃ kusalagavesīti
kiṃ kusalanti gavesamāno. Anuttaraṃ santivarapadanti uttamaṃ santisaṅkhātaṃ varapadaṃ,
nibbānaṃ pariyesamānoti attho. Yena āḷāro kālāmoti ettha āḷāroti tassa nāmaṃ,
dīghapiṅgalo kireso. Tenassa āḷāroti nāmaṃ ahosi. Kālāmoti gottaṃ.
Viharatāyasmāti viharatu āyasmā yattha viññū purisoti yasmiṃ dhamme paṇḍito puriso.
Sakaṃ ācariyakanti attano ācariyasamayaṃ. Upasampajja vihareyyāti paṭilabhitvā
vihareyya. Ettāvatā tena okāso kato hoti. Taṃ dhammanti taṃ tesaṃ samayaṃ
tantiṃ. Pariyāpuṇinti sutvāva uggaṇhiṃ.
    Oṭṭhapahatamattenāti tena vuttassa paṭiggahaṇatthaṃ oṭṭhapaharaṇamattena,
aparāparaṃ katvā oṭṭhasañcaraṇamattenāti attho. Lapitalāpanamattenāti tena
lapitassa paṭilāpanamattakena. Ñāṇavādanti jānāmīti vādaṃ. Theravādanti thirabhāvavādaṃ,
thero ahametthāti etaṃ vacanaṃ. Ahañceva aññe cāti na kevalaṃ ahaṃ, aññepi
bahū evaṃ vadanti. Kevalaṃ saddhāmattakenāti paññāya asacchikatvā suddhena
saddhāmattakeneva. Bodhisatto kira vācāya dhammaṃ uggaṇhantoyeva "na kālāmassa
vācāya pariyattimattameva asmiṃ dhamme, addhā esa sattannaṃ samāpattīnaṃ lābhī"ti
aññāsi, tenassa etadahosi.
    Ākiñcaññāyatanaṃ pavedesīti ākiñcaññāyatanapariyosānā sattasamāpattiyo
maṃ jānāpesi. Saddhāti imāsaṃ sattannaṃ samāpattīnaṃ nibbattanatthāya saddhā.
Viriyādīsupi eseva nayo. Padaheyyanti payogaṃ kareyyaṃ. Na cirasseva taṃ dhammaṃ sayaṃ
abhiññā sacchikatvā upasampajja vihāsinti bodhisatto kira viriyaṃ paggahetvā
katipāhaññeva sattasuvaṇṇanisseṇiyo sampādento 1- viya sattasamāpattiyo
nibbattesi, tasmā evamāha.
    Lābhā no āvusoti anussuyyako kiresa kālāmo. Tasmā "ayaṃ adhunāgato,
kinti katvā imaṃ dhammaṃ nibbattesī"ti ussūyaṃ akatvā pasanno pasādaṃ pavedento
@Footnote: 1 cha.Ma. pasārento, Sī. saṃghāṭento

---------------------------------------------------------------------------------------------
page80.
Evamāha. Ubhova santā imaṃ gaṇaṃ pariharāmāti "mahā ayaṃ gaṇo, dvepi janā
pariharāmā"ti vatvā gaṇassa saññaṃ adāsi, "ahaṃpi sattannaṃ samāpattīnaṃ lābhī,
mahāpurisopi sattannameva, ettakā janā mahāpurisassa santike parikammaṃ
uggaṇhatha, ettakā mayhan"ti majjhe bhinditvā adāsi. Uḷārāyāti uttamāya.
Pūjāyāti kālāmassa kira upaṭṭhākā itthiyopi purisāpi gandhamālādīni gahetvā
āgacchanti. Kālāmo "gacchatha, mahāpurisaṃ pūjethā"ti vadati. Te taṃ 1- pūjetvā
yaṃ avasiṭṭhaṃ hoti, tena kālāmaṃ pūjenti. Mahagghāni mañcapīṭhāni āharanti,
tānipi mahāpurisassa dāpetvā yadi avasiṭṭhaṃ hoti, attanā gaṇhāti. Gatagataṭṭhāne
varasenāsanaṃ bodhisattassa jaggāpetvā sesakaṃ attanā gaṇhāti. Evaṃ uḷārāya
pūjāya pūjesi. Nāyaṃ dhammo nibbidāyātiādīsu ayaṃ sattasamāpattidhammo neva
vaṭṭe nibbindanatthāya na virajjanatthāya na rāgādīnaṃ nirodhanatthāya na
upasamatthāya na abhiñañeyyadhammaabhijānanatthāya na catumaggasambodhāya 2- na
nibbānasacchikiriyāya saṃvattatīti attho.
    Yāvadeva ākiñcaññāyatanūpapattiyāti yāva saṭṭhikappasahassāyuparimāṇe 3-
ākiñcaññāyatanabhave upapatti, tāva 4- saṃvattati, na tato uddhaṃ. Evamayaṃ
punarāvattanakadhammoyeva, yañcaṭṭhānaṃ pāpeti, taṃ jātijarāmaraṇehi aparimuttameva
maccupāsaparikkhittamevāti. Tato paṭṭhāya ca pana mahāsatto yathā nāma chātajjhattapuriso
manuññabhojanaṃ labhitvā sampiyāyamānopi bhuñjitvā pittavasena vā semhavasena
vā mucchikāvasena 5- vā chaḍḍetvā puna ekaṃ piṇḍaṃ bhuñjissāmīti manaṃ na
uppādeti, evameva imā sattasamāpattiyo mahantena ussāhena nibbattetvāpi tāsu
imaṃ punarāvattikādibhedaṃ ādīnavaṃ disvā puna imaṃ dhammaṃ āvajjissāmi vā
samāpajjissāmi vā adhiṭṭhahissāmi vā vuṭṭhahissāmi vā paccavekkhissāmi vāti
cittameva na uppādesi. Analaṅkaritvāti alaṃ iminā alaṃ imināti punappunaṃ
analaṅkaritvā. 6- Nibbijjāti nibbinditvā. Apakkaminti agamāsiṃ.
@Footnote: 1 cha.Ma. te maṃ     2 Ma. na catusaccasambodhāya   3 Ma. saṭṭhikappamatta...
@4 cha.Ma. tāvadeva   5 Ma. macchikāvasena, cha.Ma. makkhikāvasena  6 cha.Ma. alaṅkaritvā

---------------------------------------------------------------------------------------------
page81.
    [278] Na kho rāmo imaṃ dhammanti idhāpi bodhisatto taṃ dhammaṃ
uggaṇhantoyeva aññāsi "nāyaṃ aṭṭhasamāpattidhammo udakassa vācāya uggahitamattova
ṭhapito, 1- addhā panesa aṭṭhasamāpattilābhī"ti. Tenassa etadahosi
"na kho rāmo .pe. Jānaṃ passaṃ vihāsī"ti. Sesamettha purimavāre vuttanayeneva
veditabbaṃ.
    [279] Yena uruvelā senānigamoti ettha uruvelāti mahāvelā,
mahāvālikarāsīti attho. Athavā urūti vālikā vuccati, velāti mariyādā,
velātikkamanahetu āhaṭā uru uruvelāti evamettha attho daṭṭhabbo. Atīte kira
anuppanne buddhe dasasahassā kulaputtā tāpasapabbajjaṃ pabbajitvā tasmiṃ padese
viharantā ekadivasaṃ sannipatitvā katikavattaṃ akaṃsu "kāyakammavacīkammāni nāma paresaṃpi
pākaṭāni honti, manokammaṃ pana apākaṭaṃ. Tasmā yo kāmavitakkaṃ vā
byāpādavitakkaṃ vā vihiṃsāvitakkaṃ vā vitakketi, tassa añño codako nāma
natthi, so attanāva attānaṃ codetvā paṭṭapuṭena 2- vālikaṃ āharitvā imasmiṃ
ṭhāne ākiratu, idamassa daṇḍakamman"ti. Tato paṭṭhāya yo tādisaṃ vitakkaṃ
vitakketi, so tattha paṭṭapuṭena vālikaṃ ākirati, evaṃ tattha anukkamena
mahāvālikarāsi jāto. Tato naṃ pacchimā janatā parikkhipitvā cetiyaṭṭhānamakāsi,
taṃ sandhāya vuttaṃ "uruvelāti mahāvelā, mahāvālikarāsīti attho"ti. Tameva
sandhāya vuttaṃ "athavā urūti vālikā vuccati, velāti mariyādā, velātikkamanahetu
āhaṭā uru uruvelāti evamettha attho daṭṭhabbo"ti.
    Senānigamoti senāya nigamo. Paṭhamakappikānaṃ kira tasmiṃ ṭhāne senāniveso
ahosi, tasmā so padeso senānigamoti vuccati. "senānigāmo"tipi pāṭho.
Senāni nāma sujātāya pitā, tassa gāmoti attho. Tadavasarinti tattha osariṃ. Ramaṇīyaṃ
bhūmibhāganti supupphitanānappakārajalajathalajapupphavicittaṃ manoramaṃ bhūmibhāgaṃ. Pāsādikañca
@Footnote: 1 cha.Ma. ayaṃ pāṭho na dissati       2 cha.Ma. pattapuṭena. evamuparipi

---------------------------------------------------------------------------------------------
page82.
Vanasaṇḍanti morapiñchakalāpasadisaṃ pasādajananavanasaṇḍañca addasaṃ. Nadiñca
sandantinti sandamānañca maṇikkhandhasadisaṃ vimalanīlasītalasalilaṃ nerañjaraṃ nadiṃ
addasaṃ. Setakanti parisuddhaṃ nikkaddamaṃ. Supatitthanti anupubbagambhīrehi
sundarehi titthehi upetaṃ. Ramaṇīyanti rajatapattasadisaṃ vippakiṇravālikaṃ
pahūtamacchakacchapaṃ abhirāmadassanaṃ. Samantā ca gocaragāmanti tassa padesassa samantā avidūre
gamanāgamanasampannaṃ sampattapabbajitānaṃ sulabhapiṇḍaṃ gocaragāmañca addasaṃ. Alaṃ
vatāti samatthaṃ vata. Tattheva nisīdinti bodhipallaṅke nisajjaṃ sandhāyāha. Upari
suttasmiṃ hi tatthevāti dukkarakārikaṭṭhānaṃ adhippetaṃ, idha pana bodhipallaṅko.
Tenāha "tattheva nisīdin"ti. Alamidaṃ padhānāyāti idaṃ ṭhānaṃ padhānatthāya samatthanti
evaṃ cintetvā nisīdinti attho.
    [280] Ajjhagamanti adhigacchiṃ paṭilabhiṃ. Ñāṇañca pana me dassananti
sabbadhammadassanasamatthañca me sabbaññutañāṇaṃ udapādi. Akuppā me vimuttīti
mayhaṃ arahattaphalavimutti akuppatāya ca akuppārammaṇatāya ca akuppā, sā hi
rāgādīhi na kuppatīti akuppatāyapi akuppā, akuppaṃ nibbānamassārammaṇantipi
akuppā. Ayamantimā jātīti ayaṃ sabbapacchimajāti. Natthidāni punabbhavoti idāni
me puna paṭisandhi nāma natthīti evaṃ paccavekkhaṇañāṇaṃpi me uppannanti
dasseti.
    [281] Adhigatoti paṭividdho. Dhammoti catusaccadhammo. Gambhīroti
uttānabhāvapaṭikkhepavacanametaṃ. Duddasoti gambhīrattāva duddaso dukkhena daṭṭhabbo, na
sakkā sukhena daṭṭhuṃ. Duddasattāva duranubodho, dukkhena avabujjhitabbo, na
sakkā sukhena avabujjhituṃ. Santoti nibbuto. Paṇītoti atappako. Idaṃ dvayaṃ
lokuttarameva sandhāya vuttaṃ. Atakkāvacaroti takkena avacaritabbo ogāhitabbo
na hoti, ñāṇeneva avacaritabbo. Nipuṇoti saṇho. Paṇḍitavedanīyoti
sammāpaṭipadaṃ paṭipannehi paṇḍitehi veditabbo. Ālayarāmāti sattā pañcasu
kāmaguṇesu allīyanti. Tasmā te ālayāti vuccanti. Aṭṭhasatataṇhāvicaritāni
ālayanti, tasmā ālayāti vuccanti. Tehi ālayehi ramantīti ālayarāmā. Ālayesu

---------------------------------------------------------------------------------------------
page83.
Ratāti ālayaratā. Ālayesu suṭṭhu muditāti ālayasammuditā. Yatheva hi susajjitaṃ
pupphaphalabharitarukkhādisampannaṃ uyyānaṃ paviṭṭho rājā tāya tāya sampattiyā ramati,
sammudito āmoditappamodito 1- hoti, na ukkaṇṭhati, sāyaṃpi nikkhamituṃ na icchati,
evamimehipi kāmālayataṇhālayehi sattā ramanti, saṃsāravaṭṭe sammuditā
anukkaṇṭhitā vasanti. Tena tesaṃ bhagavā duvidhampi ālayaṃ uyyānabhūmiṃ viya dassento
"ālayarāmā"tiādimāha.
    Yadidanti nipāto, tassa ṭhānaṃ sandhāya "yaṃ idan"ti, paṭiccasamuppādaṃ
sandhāya "yo ayan"ti evamattho daṭṭhabbo. Idappaccayatāpaṭiccasamuppādoti
imesaṃ paccayā idappaccayā, idappaccayā eva idappaccayatā, idappaccayatā ca
sā paṭiccasamuppādo cāti idappaccayatāpaṭiccasamuppādo. Saṅkhārādipaccayānaṃ
etaṃ adhivacanaṃ. Sabbasaṅkhārasamathotiādi sabbaṃ nibbānavevacanameva. 2- Yasmā hi taṃ
āgamma sabbasaṅkhāravipphanditāni samanti vūpasamanti, tasmā sabbasaṅkhārasamathoti
vuccati. Yasmā ca taṃ āgamma sabbe upadhayo paṭinissaṭṭhā honti, sabbā
taṇhā khīyanti, sabbe kilesarāgā virajjanti, sabbadukkhaṃ nirujjhati, tasmā
sabbūpadhipaṭinissaggo taṇhakkhayo virāgo nirodhoti vuccati. Sā panesā taṇhā
bhavena bhavaṃ, phalena vā saddhiṃ kammaṃ vinati saṃsibbatīti katvā vānanti vuccati,
tato nikkhantaṃ vānatoti nibbānaṃ. So mamassa kilamathoti yā ajānantānaṃ
desanā nāma, so mamassa kilamatho, 3- yo mama kilamatho assa, sā mama vihesā
assāti attho. Kāyakilamatho ceva kāyavihesā ca assāti vuttaṃ hoti. Citte
pana ubhayaṃpetaṃ buddhānaṃ natthi. Apissūti anubrūhanatthe nipāto, so "na
kevalaṃ etadahosi, imāpi gāthā paṭibhaṃsū"ti dīpeti. Manti mama. Anacchariyāti
anuacchariyā. Paṭibhaṃsūti paṭibhāṇasaṅkhātassa ñāṇassa gocarā ahesuṃ, parivitakkayitabbataṃ
pāpuṇiṃsu.
    Kicchenāti dukkhena, na dukkhāya paṭipadāya. Buddhānaṃ hi cattāropi
maggā sukhāpaṭipadāva honti. Pāramīpūraṇakāle pana sarāgasadosasamohasseva sato
@Footnote: 1 Ma. āmoditasammodito     2 cha.Ma. nibbānameva      3 cha.Ma. so mama kilamatho assa

---------------------------------------------------------------------------------------------
page84.
Āgatāgatānaṃ yācakānaṃ alaṅkatapaṭiyattaṃ sīsaṃ kantitvā galalohitaṃ nīharitvā
suañjitāni akkhīni uppāṭetvā kulavaṃsappadīpaṃ puttaṃ manāpacāriniṃ bhariyanti
evamādīni dentassa aññāni ca khantivādisadisesu attabhāvesu chejjabhejjādīni
pāpuṇantassa āgamanīyapaṭipadaṃ sandhāyetaṃ vuttaṃ. Halanti ettha hakāro nipātamatto,
alanti attho. Pakāsitunti desituṃ, evaṃ kicchena adhigatassa dhammassa alaṃ vibhajituṃ,
1- pariyattaṃ desituṃ, ko attho desitenāti vuttaṃ hoti. Rāgadosaparetehīti
rāgadosapariphuṭṭhehi rāgadosānugatehi vā.
    Paṭisotagāminti niccādīnaṃ paṭisotaṃ aniccaṃ dukkhaṃ anattā asubhanti
evaṃ gataṃ catusaccadhammaṃ. Rāgaratāti kāmarāgena bhavarāgena diṭṭhirāgena ca ratā.
Na dakkhantīti aniccaṃ dukkhamanattā asubhanti iminā sabhāvena na passissanti,
te apassante ko sakkhissati evaṃ gāhāpetuṃ. Tamokkhandhena āvutāti avijjārāsinā
ajjhotthatā.
    [282] Appossukkatāyāti nirussukkabhāvena, adesetukāmatāyāti attho.
Kasmā panassa evaṃ cittaṃ nami, nanu esa mutto mocessāmi, tiṇṇo tāressāmīti.
              "kiṃ me aññātavesena   dhammaṃ sacchikatenidha
               sabbaññutaṃ pāpuṇitvā    tārayissaṃ sadevakan"ti 2-
    patthanaṃ katvā pāramiyo pūretvā sabbaññutaṃ pattoti. Saccametaṃ, tadevaṃ
paccavekkhaṇānubhāvena panassa evaṃ cittaṃ nami. Tassa hi sabbaññutaṃ patvā
sattānaṃ kilesagahaṇataṃ, dhammassa ca gambhīrataṃ paccavekkhantassa sattānaṃ kilesagahaṇatā
ca dhammagambhīratā ca sabbākārena pākaṭā jātā, athassa "ime sattā
kañjikapuṇṇalābu viya, takkabharitacāṭi viya, vasātemitapilotikā 3- viya,
añjanamakkhitahattho viya ca kilesabharitā atisaṅkiliṭṭhā rāgaratā dosaduṭṭhā mohamūḷhā,
te kinnāma paṭivijjhissantī"ti cintayato kilesagahaṇapaccavekkhaṇānubhāvenāpi
evaṃ cittaṃ nami.
@Footnote: 1 cha.Ma. desituṃ   2 khu. buddhavaṃsa. 33/55/421 dīpaṅkarabuddhavaṃsa (syā)
@3 cha.Ma. vasātelapītapilotikā

---------------------------------------------------------------------------------------------
page85.
    "ayañca dhammo paṭhavīsandhārakaudakakkhandho viya gambhīro, pabbatena paṭicchādetvā
ṭhapitasāsapo viya duddaso, sattadhā bhinnassa vālassa koṭiyā koṭipaṭipādanaṃ
viya duranubodho, nanu mayā hi imaṃ dhammaṃ paṭivijjhituṃ vāyamantena adinnaṃ
dānannāma natthi, arakkhitaṃ sīlaṃ nāma natthi, aparipūritā kāci pāramī nāma
natthi, tassa me nirussāhaṃ viya mārabalaṃ vidhamantassāpi paṭhavī na kampittha,
paṭhamayāme pubbenivāsaṃ anussarantassāpi na kampittha, majjhimayāme dibbacakkhuṃ
sodhentassāpi na kampittha, pacchimayāme pana paṭiccasamuppādaṃ paṭivijjhantasseva
me dasasahassī lokadhātu kampittha. Iti mādisenāpi tikkhañāṇena kicchenevāyaṃ
dhammo paṭividdho, taṃ lokiyamahājanā kathaṃ paṭivijjhissantī"ti
dhammagambhīratāpaccavekkhaṇānubhāvenāpi evaṃ cittaṃ namīti veditabbaṃ.
    Apica brahmunā yācite desetukāmatāyapissa evaṃ cittaṃ nami. Jānāti
hi bhagavā "mama appossukkatāya citte namamāne maṃ mahābrahmā dhammadesanaṃ
yācissati, ime ca sattā brahmagarukā, te `satthā kira dhammaṃ na desetukāmo
ahosi, atha naṃ mahābrahmā yācitvā desāpesi, santo vata bho dhammo,
paṇīto vata bho dhammo'ti maññamānā sussūsissantī"ti. Idampissa kāraṇaṃ
paṭicca appossukkatāya cittaṃ nami, no dhammadesanāyāti veditabbaṃ.
    Sahampatissāti so kira kassapassa bhagavato sāsane sahako nāma thero
paṭhamaṃ jhānaṃ nibbattetvā paṭhamajjhānabhūmiyaṃ kappāyukabrahmā hutvā nibbatto,
tatra naṃ sahampati brahmāti sañjānanti, 1- taṃ sandhāyāha "brahmuno
sahampatissā"ti. Nassati vata bhoti so kira imaṃ saddaṃ tathā nicchāresi, yathā
dasasahassīlokadhātubrahmāno sutvā sabbe sannipatiṃsu. Yatra hi nāmāti yasmiṃ nāma
loke. Purato pāturahosīti tehi dasahi brahmasahassehi saddhiṃ pāturahosi.
Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ
evaṃsabhāvāti apparajakkhajātikā. Assavanatāti assavanatāya. Bhavissantīti purimabuddhesu
dasapuññakiriyāvasena katādhikārā paripākagatapadumāni viya suriyarasmisamphassaṃ,
dhammadesanaṃyeva
@Footnote: 1 cha.Ma. paṭisañjānanti

---------------------------------------------------------------------------------------------
page86.
Ākaṅkhamānā catuppadikagāthāvasāne ariyabhūmiṃ okkamanārahā na eko, na dve,
anekasatasahassā dhammassa aññātāro bhavissantīti dasseti.
    Pāturahosīti pātubhavi. Samalehi cintitoti samalehi chahi satthārehi cintito.
Te hi puretaraṃ uppajjitvā sakalajambūdīpe kaṇṭake pattharamānā viya, visaṃ
siñcamānā viya ca samalaṃ micchādiṭṭhidhammaṃ desayiṃsu. Apāpuretanti vivara etaṃ.
Amatassa dvāranti amatassa nibbānassa dvārabhūtaṃ ariyamaggaṃ. Suṇantu dhammaṃ
vimalenānubuddhanti ime sattā rāgādimalānaṃ abhāvato vimalena sammāsambuddhena
anubuddhaṃ catusaccadhammaṃ suṇantu tāva bhagavāti yācati.
    Sele yathā pabbatamuddhaniṭṭhitoti selamaye ekagghane pabbatamuddhani
yathāṭhitova. Na hi tattha ṭhitassa dassanatthaṃ gīvukkhipanapasāraṇādikiccaṃ atthi. Tathūpamanti
tappaṭibhāgaṃ selapabbatūpamaṃ. Ayaṃ panettha saṅkhepattho:- yathā selapabbatamuddhani
ṭhitova cakkhumā puriso samantato janataṃ passeyya, tathā tvaṃpi sumedha
sundarapaññasabbaññutañāṇena samantacakkhu bhagavā dhammamayaṃ pāsādaṃ āruyha sayaṃ
apetasoko sokāvatiṇṇaṃ jātijarābhibhūtaṃ janataṃ apekkhassu 1- upadhāraya upaparikkhāti. 2-
Ayaṃ panettha adhippāyo:- yathā hi pabbatapāde samantā mahantaṃ khettaṃ katvā
tattha kedārapālīsu kuṭikāyo katvā rattiṃ aggiṃ jāleyyuṃ. Caturaṅgasamannāgatañca
andhakāraṃ assa, atha tassa pabbatassa matthake ṭhatvā cakkhumato purisassa bhūmiṃ
olokayato neva khettaṃ na kedārapāliyo na kuṭiyo na tattha sayitamanussā
paññāyeyyuṃ. Kuṭikāsu pana aggijālamattakameva paññāyeyya, evaṃ dhammapāsādamāruyha
sattanikāyaṃ olokayato tathāgatassa ye te akatakalyāṇā sattā, te ekavihāre
dakkhiṇajāṇupasse nisinnāpi buddhacakkhussa āpāthaṃ nāgacchanti, rattiṃ khittasarā
viya honti. Ye pana katakalyāṇā veneyyapuggalā, te evassa dūrepi ṭhitā
āpāthaṃ āgacchanti, so aggi viya himavantapabbato viya ca. Vuttampi cetaṃ:-
@Footnote: 1 cha.Ma. avekkhassu            2 cha.Ma. iti-saddo na dissati

---------------------------------------------------------------------------------------------
page87.
              "dūre santo pakāsenti     himavantova pabbato
               asantettha na dissanti      rattikhittā 1- yathā sarā"ti. 2-
    Uṭṭhehīti bhagavato dhammadesanatthaṃ cārikañcaraṇaṃ yācanto bhaṇati. Vīrātiādīsu
bhagavā viriyavantatāya vīro. Devaputtamaccukilesamārānaṃ vijitattā vijitasaṅgāmo.
Jātikantārādinittharaṇatthāya veneyyasatthavāhanasamatthatāya satthavāho.
Kāmacchandaiṇassa abhāvato anaṇoti veditabbo.
    [283] Ajjhesananti yācanaṃ. Buddhacakkhunāti indriyaparopariyattañāṇena
ca āsayānusayañāṇena ca. Imesaṃ hi dvinnaṃ ñāṇānaṃ buddhacakkhunti nāmaṃ,
sabbaññutañāṇassa samantacakkhunti, tiṇṇaṃ maggañāṇānaṃ dhammacakkhunti.
Apparajakkhetiādīsu yesaṃ vuttanayeneva paññācakkhumhi rāgādirajaṃ appaṃ, te
apparajakkhā. Yesantaṃ mahantaṃ, te mahārajakkhā. Yesaṃ saddhādīni indriyāni
tikkhāni, te tikkhindriyā. Yesaṃ tāni mudūni, te mudindriyā. Yesaṃ teyeva
saddhādayo ākārā sundarā, te svākāRā. Ye kathitakāraṇaṃ sallakkhenti, sukhena
sakkā honti viññāpetuṃ, te suviññāpayā. Ye paralokañceva vajjañca bhayato passanti,
te paralokavajjabhayadassāvino nāma.
    Ayaṃ panettha pāli:-  "saddho puggalo apparajakkho, assaddho puggalo
mahārajakkho. Āraddhaviriyo, kusīto. Upaṭṭhitassati, muṭṭhassati. Samāhito,
asamāhito. Paññavā, duppañño puggalo mahārajakkho. Tathā saddho puggalo
tikkhindriyo .pe. Paññavā puggalo paralokavajjabhayadassāvī, duppañño puggalo
na paralokavajjabhayadassāvī. Lokoti khandhaloko, āyatanaloko, dhātuloko,
sampattibhavaloko, sampattisambhavaloko, vipattibhavaloko, vipattisambhavaloko, eko
loko sabbe sattā āhāraṭṭhitikā. Dve lokā nāmañca rūpañca. Tayo lokā
tisso vedanā. Cattāro lokā cattāro āhāRā. Pañca lokā pañcupādānakkhandhā.
Cha lokā cha ajjhattikāni āyatanāni. Satta lokā satta viññāṇaṭṭhitiyo.
Aṭṭha lokā aṭṭha lokadhammā. Nava lokā nava sattāvāsā. Dasa lokā dasāyatanāni.
@Footnote: 1 cha.Ma. rattiṃ khittā         2 khu.dha. 25/304/69 cūḷasubhaddāvatthu

---------------------------------------------------------------------------------------------
page88.
Dvādasa lokā dvādasāyatanāni. Aṭṭhārasa lokā aṭṭhārasa dhātuyo. Vajjanti
sabbe kilesā vajjā, sabbe duccaritā vajjā, sabbe abhisaṅkhārā vajjā,
sabbaṃ 1- bhavagāmikammaṃ vajjaṃ? iti imasmiñca loke imasmiñca vajje tibbā
bhayasaññā paccupaṭṭhitā hoti, seyyathāpi ukkhittāsike vadhake. Imehi paññāsāya
ākārehi imāni pañcindriyāni jānāti passati aññāsi paṭivijjhi. Idaṃ tathāgatassa
indriyaparopariyatte ñāṇanti. 2-
    Uppaliniyanti uppalavane. Itaresupi eseva nayo. Antonimuggaposīnīti yāni
anto nimuggāneva posiyanti. Udakaṃ accuggamma tiṭṭhantīti 3- udakaṃ
atikkamitvā tiṭṭhanti. 3- Tattha yāni accuggamma ṭhitāni, tāni
suriyarasmisamphassaṃ āgamayamānāni ṭhitāni ajja pupphanakāni. Yāni samodakaṃ ṭhitāni,
tāni sve pupphanakāni. Yāni udakānugatāni antonimuggaposīni, tāni tatiyadivase
pupphanakāni. Udakā pana anugatāni aññānipi saropagauppalādīni 4- nāma atthi,
yāni neva pupphissanti, macchakacchapabhakkhāneva bhavissanti. Tāni pāliṃ nāruḷhāni.
Āharitvā pana dīpetabbānīti dīpitāni.
    Yatheva hi tāni catubbidhāni pupphāni, evameva ugghaṭitaññū vipaccitaññū 5-
neyyo padaparamoti cattāro puggalā. Tattha "yassa puggalassa saha udāhaṭavelāya
dhammābhisamayo hoti, ayaṃ vuccati puggalo ugghaṭitaññū. Yassa puggalassa saṅkhittena
bhāsitassa vitthārena atthe vibhajiyamāne dhammābhisamayo hoti, ayaṃ vuccati puggalo
vipaccitaññū. Yassa puggalassa uddesatopi paripucchatopi yoniso manasikaroto
kalyāṇamitte sevato bhajato payirūpāsato anupubbena dhammābhisamayo hoti, ayaṃ
vuccati puggalo neyyo. Yassa puggalassa bahuṃpi suṇato bahuṃpi bhaṇato bahuṃpi
kalyāṇamitte sevato bhajato payirūpāsato anupubbena dhammābhisamayo hoti, ayaṃ
vuccati puggalo neyyo. Yassa puggalassa bahuṃpi suṇato bahuṃpi bhaṇato bahuṃpi
dhārayato bahuṃpi vācayato na tāya jātiyā dhammābhisamayo hoti, ayaṃ vuccati puggalo
padaparamo." 6- tattha bhagavā uppalavanādisadisaṃ dasasahassīlokadhātuṃ olokento
"ajja pupphanakapupphāni 7- viya ugghaṭitaññū, sve pupphanakāni viya vipaccitaññū,
@Footnote: 1 cha.Ma. sabbe bhavagāmikammā vajjā     2 khu. paṭi. 31/275-6/179 (syā)
@3-3 cha.Ma. ṭhitānīti...ṭhitāni  4 Sī. sarogauppalāni
@5 cha.Ma. vipañcitaññū evamuparipi  6 abhi. pu. 36/151/152
@7 cha.Ma. pupphanakāni

---------------------------------------------------------------------------------------------
page89.
Tatiyadivase pupphanakāni viya neyyo, macchakacchapabhakkhāni pupphāni viya padaparamo"ti
addasa. Passanto ca "ettakā apparajakkhā, ettakā mahārajakkhā, tatrāpi
ettakā ugghaṭitaññū"ti evaṃ sabbākāratova addasa.
    Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ
sādheti. Padaparamānaṃ anāgate vāsanatthāya hoti. Atha bhagavā imesaṃ catunnaṃ
puggalānaṃ atthāvahaṃ dhammadesanaṃ viditvā desetukamyataṃ uppādetvā puna sabbepi
tīsu bhavesu satte bhabbābhabbavasena dve koṭṭhāse akāsi. Ye sandhāya vuttaṃ
"katame te sattā abhabbā, ye te sattā kammāvaraṇena samannāgatā
kilesāvaraṇena samannāgatā vipākāvaraṇena samannāgatā assaddhā acchandikā
duppaññā abhabbā niyāmaṃ okkamituṃ kusalesu dhammesu sammattaṃ, ime te sattā
abhabbā. Katame te sattā bhabbā, ye te sattā na kammāvaraṇena .pe. Ime te
sattā bhabbā"ti. 1- Tattha sabbepi abhabbapuggale pahāya bhabbapuggaleyeva ñāṇena
pariggahetvā "ettakā rāgacaritā ettakā dosamohacaritā vitakkasaddhābuddhicaritā
cā"ti cha koṭṭhāse akāsi. Evaṃ katvā dhammaṃ desissāmīti cintesi.
    Paccabhāsinti paṭiabhāsiṃ, apārutāti vivaṭā. Amatassa dvārāti ariyamaggo.
So hi amatasaṅkhātassa nibbānassa dvāraṃ, so mayā vivaritvā ṭhapitoti dasseti.
Pamuñcantu saddhanti sabbe attano saddhaṃ pamuñcantu vissajjentu. Pacchimapadadvaye
ayamattho, ahañhi attano paguṇaṃ suppavattitampi imaṃ paṇītaṃ uttamadhammaṃ
kāyavācākilamathasaññī hutvā na bhāsiṃ. Idāni pana sabbo jano saddhābhājanaṃ
upanetu, pūressāmi nesaṃ saṅkappanti.
    [284] Tassa mayhaṃ bhikkhave etadahosīti etaṃ ahosi. Kassa nu kho
ahaṃ paṭhamaṃ dhammaṃ deseyyanti ayaṃ dhammadesanāpaṭisaṃyutto vitakko udapādīti attho.
Kadā panesa udapādīti. Buddhabhūtassa aṭṭhame sattāhe.
    Tatrāyaṃ anupubbikathā:- bodhisatto kira mahābhinikkhamanadivase vivaṭaṃ
itthāgāraṃ disvā saṃviggahadayo "kaṇṭhakaṃ āharā"ti channaṃ āmantetvā channasahāyo
@Footnote: 1 abhi. vi. 35/827/417, khu. paṭi. 32/283/182 (syā)

---------------------------------------------------------------------------------------------
page90.
Assarājapiṭṭhigato nagarato nikkhamitvā kaṇṭhakanivattanacetiyaṭṭhānaṃ nāma dassetvā
tīṇi rajjāni atikkamma anomānadītīre pabbajitvā anupubbena cārikañcaramāno
rājagahe piṇḍāya caritvā paṇḍavapabbate nisinno bimbisārena 1- nāmagottaṃ
pucchitvā "imaṃ rajjaṃ sampaṭicchāhī"ti vutto "alaṃ mahārāja, na mayhaṃ rajjena
attho, ahaṃ rajjaṃ pahāya lokahitatthāya padhānamanuyuñjitvā loke vivaṭacchado 2-
buddho bhavissāmīti nikkhanto"ti vatvā "tenahi buddho hutvā paṭhamaṃ mayhaṃ
vijitaṃ osareyyāsī"ti paṭiññaṃ gahito kālāmañca udakañca upasaṅkamitvā tesaṃ
dhammadesanāsāraṃ avindanto tato pakkamitvā uruvelāya chabbassāni dukkarakārikaṃ
karontopi amataṃ paṭivijjhituṃ asakkonto oḷārikāhārappaṭisevanena kāyaṃpi
santappesi.
    Tadā ca uruvelagāme sujātā nāma kuṭumbiyadhītā 3- ekasmiṃ nigrodharukkhe
patthanaṃ akāsi "sacāhaṃ samānajātikaṃ kulagharaṃ gantvā paṭhamagabbhe puttaṃ labhissāmi,
balikammaṃ karissāmī"ti. Tassā sā patthanā samijjhi. Sā visākhapuṇṇamīdivase
pātova balikammaṃ karissāmīti rattiyā paccūsasamaye evaṃ 4- pāyāsaṃ paṭiyādesi.
Tasmimpi pāyāse paccamāne mahantamahantā bubbuḷā 5- uṭṭhahitvā dakkhiṇāvaṭṭā
hutvā sañcaranti. Ekaphusitaṃpi bahi na gacchati. Mahābrahmā chattaṃ dhāresi. Cattāro
lokapālā khaggahatthā ārakkhaṃ gaṇhiṃsu. Sakko alātāni samānento aggiṃ
jālesi. Devatā catūsu dīpesu ojaṃ saṃharitvā tattha pakkhipiṃsu. Bodhisatto
bhikkhācārakālaṃ āgamayamāno pātova gantvā rukkhamūle nisīdi. Rukkhamūlaṃ sodhanatthāya
gatā dhātī āgantvā sujātāya ārocesi. "devatā rukkhamūle nisinnā"ti.
Sujātā sabbaṃ pasādhanaṃ pasādhetvā satasahassagghanike suvaṇṇathāle pāyāsaṃ
vaḍḍhetvā aññāya suvaṇṇapāṭiyā pidahitvā ukkhipitvā gatā mahāpurisaṃ disvā
saheva pāṭiyā hatthe ṭhapetvā vanditvā "yathā mayhaṃ manoratho nipphanno,
evaṃ tumhākaṃpi nipphajjatū"ti vatvā pakkāmi.
@Footnote: 1 cha.Ma. magadhissarena raññā      2 Sī. vivattacchado      3 Ma. kuṭumbassa dhītā
@4 Ma. evarūpaṃ                5 cha.Ma. pupphuḷā

---------------------------------------------------------------------------------------------
page91.
    Bodhisatto nerañjarāya tīraṃ gantvā suvaṇṇathālaṃ tīre ṭhapetvā nhātvā
paccuttaritvā ekūnapaṇṇāsapiṇḍe karonto pāyāsaṃ paribhuñjitvā "sacāhaṃ ajja
buddho bhavāmi, thālaṃ paṭisotaṃ gacchatū"ti khipi. Thālaṃ paṭisotaṃ gantvā thokaṃ
ṭhatvā kāḷanāgarājassa bhavanaṃ pavisitvā tiṇṇaṃ buddhānaṃ thālāni ukkhipitvā
aṭṭhāsi.
    Mahāsatto vanasaṇḍe divāvihāraṃ katvā sāyaṇhasamaye sotthiyena 1-
dinnā aṭṭhatiṇamuṭṭhiyo gahetvā bodhimaṇḍaṃ āruyha dakkhiṇadisābhāge aṭṭhāsi.
So padeso paduminipatte udakabindu viya akampittha. Mahāsatto "ayaṃ mama guṇaṃ
dhāretuṃ na sakkotī"ti pacchimadisābhāgaṃ agamāsi, sopi tatheva akampittha.
Uttaradisābhāgaṃ agamāsi, sopi tatheva akampittha. Puratthimadisābhāgaṃ agamāsi. Tattha
pallaṅkappamānaṭṭhānaṃ sunikhātaindakhīlo viya niccalamahosi. Mahāsatto "idaṃ ṭhānaṃ
sabbabuddhānaṃ kilesabhañjanaviddhaṃsanaṭṭhānan"ti tāni tiṇāni agge gahetvā
cālesi. Tāni cittakārena tūlikaggena paricchinnāni viya ahesuṃ. Bodhisatto
"bodhiṃ appatvā imaṃ pallaṅkaṃ na bhindissāmī"ti caturaṅgaviriyaṃ adhiṭṭhahitvā
pallaṅkaṃ ābhujitvā nisīdi.
    Taṃkhaṇaññeva māro bāhusahassaṃ māpetvā diyaḍḍhayojanasatikaṃ girimekhalannāma
hatthiṃ āruyha navayojanaṃ mārabalaṃ gahetvā aḍḍhakkhikena olokayamāno pabbato
viya ajjhottharanto upasaṅkami. Mahāsatto "mayhaṃ dasapāramiyo pūrentassa añño
samaṇo vā brāhmaṇo vā devo vā māro vā brahmā vā sakkhi natthi,
vessantarattabhāve pana mayhaṃ sattasu vāresu mahāpaṭhavī sakkhi ahosi, idānipi
me ayameva acetanā kaṭṭhakaliṅgarūpamā mahāpaṭhavī sakkhī"ti hatthaṃ pasāresi. Mahāpaṭhavī
tāvadeva ayadaṇḍena pahatakaṃsatālaṃ viya ravasataṃ ravasahassaṃ muñcamānā viravitvā
parivattamānā mārabalaṃ cakkavāḷamukhavaṭṭiyaṃ muñcanamakāsi. Mahāsatto suriye
dharamāneyeva mārabalaṃ vidhamitvā paṭhamayāme pubbenivāsañāṇaṃ, majjhimayāme
dibbacakkhuṃ visodhetvā pacchimayāme paṭiccasamuppāde ñāṇaṃ otāretvā vaṭṭavivaṭṭaṃ
@Footnote: 1 Sī. sotthikena, cha.Ma. sottiyena

---------------------------------------------------------------------------------------------
page92.
Sammasanto 1- aruṇodaye buddho hutvā "mayā anekakappakoṭisatasahassaṃ addhānaṃ
imassa pallaṅkassa atthāya vāyāmo kato"ti sattāhaṃ ekapallaṅkena nisīdi.
Athekaccānaṃ devatānaṃ "kinnu kho aññepi buddhattakarā dhammā atthī"ti kaṅkhā
udapādi.
    Atha bhagavā aṭṭhame divase samāpattito vuṭṭhāya devatānaṃ kaṅkhaṃ ñatvā
kaṅkhāvidhamanatthaṃ ākāse uppatitvā yamakapāṭihāriyaṃ dassetvā tāsaṃ kaṅkhaṃ
vidhamitvā pallaṅkato īsakaṃ pācīnanissite uttaradisābhāge ṭhatvā cattāri
asaṅkheyyāni kappasatasahassañca pūritānaṃ pāramīnaṃ phalādhigamanaṭṭhānaṃ pallaṅkañceva
bodhirukkhañca animisehi akkhīhi olokayamāno sattāhaṃ vītināmesi, taṃ ṭhānaṃ
animisacetiyaṃ nāma jātaṃ.
    Atha pallaṅkassa ṭhitaṭṭhānassa ca antarā puratthimapacchimato āyate
ratanacaṅkame caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ nāma jātaṃ.
Tato pacchimadisābhāge devatā ratanamayagharaṃ māpayiṃsu, tattha pallaṅkena nisīditvā
abhidhammapiṭakaṃ visesato cettha anantanayasamantapaṭṭhānaṃ vicinanto sattāhaṃ
vītināmesi, taṃ ṭhānaṃ ratanagharacetiyaṃ nāma jātaṃ. Evaṃ bodhisamīpeyeva cattāri
sattāhāni vītināmetvā pañcame sattāhe bodhirukkhamūlā yena ajapālanigrodho
tenupasaṅkami, tatrāpi dhammaṃ vicinantoyeva vimuttisukhañca paṭisaṃvedento nisīdi,
dhammaṃ vicinanto cettha evaṃ abhidhammanayamaggaṃ sammasi, paṭhamaṃ dhammasaṅgaṇīpakaraṇaṃ
nāma, tato vibhaṅgappakaraṇaṃ, dhātukathāpakaraṇaṃ, puggalapaññattippakaraṇaṃ, kathāvatthu
nāma pakaraṇaṃ, yamakaṃ nāma pakaraṇaṃ, tato mahāpakaraṇaṃ paṭṭhānaṃ nāmāti.
    Tatthassa saṇhasukhumapaṭṭhānamhi citte otiṇṇe pīti uppajji, pītiyā
uppannāya lohitaṃ pasīdi, lohite pasanne chavi pasīdi, chaviyā pasannāya
puratthimakāyato kūṭāgārādippamāṇā rasmiyo uṭṭhahitvā ākāse
pakkhandachaddantanāgakulaṃ viya pācīnadisāya anantāni cakkavāḷāni pakkhandā pacchimakāyato
@Footnote: 1 cha.Ma. sammasitvā

---------------------------------------------------------------------------------------------
page93.
Uṭṭhahitvā pacchimadisāya, dakkhiṇaṃsakūṭato uṭṭhahitvā dakkhiṇadisāya, vāmaṃsakūṭato
uṭaṭhahitvā uttaradisāya anantāni cakkavāḷāni pakkhandā, pādatalehi
pavālaṅkuravaṇṇā rasmiyo nikkhamitvā mahāpaṭhaviṃ vinivijjhitvā udakaṃ dvidhā
bhinditvā vātakkhandhaṃ padāletvā ajaṭākāsaṃ pakkhandā, sīsato samparivattiyamānaṃ
maṇidāmaṃ viya nīlavaṇṇā rasmivaṭṭi uṭṭhahitvā cha devaloke vinivijjhitvā nava
brahmaloke vehapphale pañcasuddhāvāse ca vinivijjhitvā cattāro āruppe
atikkamma ajaṭākāsaṃ pakkhandā. Tasmiṃ divase aparimāṇesu cakkavāḷesu aparimāṇā
sattā sabbe suvaṇṇavaṇṇāva ahesuṃ. Taṃdivasañca pana bhagavato sarīrā nikkhantā
yāvajjadivasāpi tā rasmiyo anantā lokadhātuyo gacchantiyeva.
    Evaṃ bhagavā ajapālanigrodhe sattāhaṃ vītināmetvā tato aparaṃ sattāhaṃ
muccalinde nisīdi, nisinnamattasseva cassa sakalacakkavāḷagabbhaṃ pūrento mahāakālamegho
udapādi. Evarūpo kira mahāmegho dvīsuyeva kālesu vassati cakkavattimhi
vā uppanne buddhe vā. Idha buddhakāle udapādi. Tasmiṃ pana uppanne
muccalindo nāgarājā cintesi "ayaṃ megho satthari mayhaṃ bhavanaṃ paviṭṭhamatteva
uppanno, vāsāgāramassa laddhuṃ vaṭṭatī"ti. So sattaratanamayaṃ pāsādaṃ nimminituṃ
sakkontopi evaṃ kate mayhaṃ mahapphalaṃ na bhavissati, dasabalassa kāyaveyyāvaccaṃ
karissāmīti mahantaṃ attabhāvaṃ katvā satthāraṃ sattakkhattuṃ bhogehi parikkhipitvā
upari phaṇaṃ dhāresi, parikkhepassa antookāso heṭṭhā lohapāsādappamāṇo
ahosi, icchiticchitena iriyāpathena satthā viharissatīti nāgarājassa ajjhāsayo
ahosi, tasmā evaṃ mahantaṃ okāsaṃ parikkhipi, majjhe ratanapallaṅko paññatto
hoti, upari suvaṇṇatārakavicittaṃ samosaritagandhadāmakusumadāmacelavitānaṃ ahosi,
catūsu koṇesu gandhatelena dīpā jalitā, catūsu disāsu vivaritvā candanakaraṇḍakā
ṭhapitā. Evaṃ bhagavā taṃ sattāhaṃ tattha vītināmetvā tato aparaṃ sattāhaṃ
rājāyatane nisīdi.
    Aṭṭhame sattāhe sakkena devānamindena ābhataṃ dantakaṭṭhañca
osathaharītakañca khāditvā mukhaṃ dhovitvā catūhi lokapālehi upanīte paccagghe

---------------------------------------------------------------------------------------------
page94.
Selamaye patte tapussabhallikānaṃ piṇḍapātaṃ paribhuñjitvā puna paccāgantvā
ajapālanigrodhe nisinnassa sabbabuddhānaṃ āciṇṇo ayaṃ vitakko udapādi.
    Tattha paṇḍitoti paṇḍiccena samannāgato. Viyattoti veyyattiyena
samannāgato. Medhāvīti ṭhānuppattikāya paññāya samannāgato. Apparajakkhajātikoti
samāpattiyā vikkhambhitattā nikkilesajātiko visuddhasatto. Ājānissatīti
sallakkhissati paṭivijjhissati. Ñāṇañca pana meti mayhaṃpi sabbaññutañāṇaṃ uppajji.
Bhagavā kira devatāya kathiteneva niṭṭhaṃ agantvā sayaṃpi sabbaññutañāṇena olokento
ito sattamadivasamatthake kālaṃ katvā ākiñcaññāyatane nibbattoti addasa.
Taṃ sandhāyāha "ñāṇañca pana me dassanaṃ udapādī"ti. Mahājāniyoti
sattadivasabbhantare pattabbamaggaphalato parihīnattā mahatī jāni assāti mahājāniyo.
Akkhaṇe nibbatto 1- gantvā desiyamānaṃ dhammaṃpissa sotuṃ sotappasādo natthi,
idha dhammadesanaṭṭhānaṃ āgamanapadaṃpi natthi, evaṃ mahājāniyo jātoti dasseti.
Abhidosakālakatoti aḍḍharatte kālakato. Ñāṇañca pana meti mayhaṃpi sabbaññutañāṇaṃ
udapādi. Idhāpi kira bhagavā devatāya vacanena sanniṭṭhānaṃ akatvā sabbaññutañāṇena
olokento "hiyyo aḍḍharatte kālaṃ katvā udako rāmaputto nevasaññā-
nāsaññāyatane nibbatto"ti addasa. Tasmā evamāha. Sesaṃ purimanayasadisameva.
Bahukārāti bahūpakāRā. Padhānapahitattaṃ upaṭṭhahiṃsūti padhānatthāya pesitattabhāvaṃ
vasanaṭṭhāne pariveṇasammajjanena pattacīvaraṃ gahetvā anubandhanena
mukhodakadantakaṭṭhadānādinā ca upaṭṭhahiṃsūti. Ke pana te pañcavaggiyā nāma? ye te:-
                  rāmo dhajo lakkhaṇo jotimantī 2-
                  yañño subhojo suyāmo sudatto
                  ete tadā aṭṭha ahesuṃ brāhmaṇā
                  chaḷaṅgavā mantaṃ viyākariṃsūti.
    Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha
brāhmaṇā. Tesu tayo dvedhā byākariṃsu "imehi lakkhaṇehi samannāgato agāraṃ
@Footnote: 1 cha.Ma. nibbattattā          2 Sī... lakkhaṇo cāpi mantī

---------------------------------------------------------------------------------------------
page95.
Ajjhāvasamāno rājā hoti cakkavatti, pabbajamāno buddho"ti. Pañca brāhmaṇā
ekaṃsabyākaraṇā ahesuṃ "imehi lakkhaṇehi samannāgato agāre na tiṭṭhati,
buddhova hotī"ti. Tesu purimā tayo yathāmantapadaṃ gatā, ime pana pañca mantapadaṃ
atikkantā. Te attanā laddhaṃ puṇṇapattaṃ ñātakānaṃ vissajjetvā "ayaṃ mahāpuriso
agāraṃ na ajjhāvasissati, ekantena buddho bhavissatī"ti  nibbitakkā bodhisattaṃ
uddissa samaṇapabbajjaṃ pabbajitā. Tesaṃ puttātipi vadanti. Taṃ aṭṭhakathāya
paṭikkhittaṃ.
    Ete kira daharakāleyeva bahū mante jāniṃsu, tasmā te brāhmaṇā
ācariyaṭṭhāne ṭhapayiṃsu. Te pacchā amhehi 1- puttadārajanaṃ chinditvā na sakkā
pabbajitunti 1- daharakāleyeva pabbajitvā ramaṇīyāni senāsanāni paribhuñjantā
vicariṃsu. Kālena kālaṃ pana "kiṃ bho mahāpuriso mahābhinikkhamanaṃ nikkhanto"ti
pucchanti. Manussā "kuhiṃ tumhe mahāpurisaṃ passissatha, tīsu pāsādesu
tividhanāṭakamajjhe devo viya sampattiṃ anubhotī"ti vadanti. Te sutvā "na tāva
mahāpurisassa ñāṇaṃ paripākaṃ gacchatī"ti appossukkā vihariṃsuyeva. Kasmā panettha bhagavā
"bahukārā kho ime pañcavaggiyā"ti āha. Kiṃ upakārakānaṃyeva esa dhammaṃ
deseti, anupakārakānaṃ na desetīti. No na deseti. Paricayavasena hesa āḷārañceva
kālāmaṃ udakañca rāmaputtaṃ olokesi. Etasmiṃ pana buddhakkhette  ṭhapetvā
aññākoṇḍaññaṃ 2- paṭhamaṃ dhammaṃ sacchikātuṃ samattho nāma natthi. Kasmā?
tathāvidhaupanissayattā.
    Pubbe kari puññakaraṇakāle dve bhātaro ahesuṃ. Te ekatova sassaṃ
akaṃsu. Tattha jeṭṭhassa "ekasmiṃ sasse nava vāre aggasassadānaṃ mayā dātabban"ti
ahosi. So vappakāle bījaggaṃ nāma datvā gabbhakāle kaniṭṭhena saddhiṃ
mantesi "gabbhakāle gabbhaṃ phāletvā dassāmā"ti. Kaniṭṭho "taruṇasassaṃ
nāsetukāmosī"ti āha. Jeṭṭho kaniṭṭhassa ananuvattanabhāvaṃ ñatvā khettaṃ vibhajitvā
@Footnote: 1-1 cha.Ma. puttadārajaṭaṃ chaḍḍetvā na sakkā bhavissati pabbajitunti
@2 cha.Ma. aññāsikoṇḍaññaṃ evamuparipi

---------------------------------------------------------------------------------------------
page96.
Attano koṭṭhāsato gabbhaṃ phāletvā khīraṃ nīharitvā sappiphāṇitehi yojetvā
adāsi, puthukakāle puthukaggaṃ 1- kāretvā adāsi, lāyanakāle lāyanaggaṃ 2- veṇikaraṇe
veṇiggaṃ kalāpādīsu kalāpaggaṃ khalaggaṃ bhaṇḍaggaṃ koṭṭhagganti evaṃ ekasasse
nava vāre aggadānaṃ adāsi. Kaniṭṭho panassa uddharitvā adāsi, tesu jeṭṭho
aññākoṇḍaññatthero jāto, kaniṭṭho subhaddaparibbājako. Iti ekasmiṃ sasse
navannaṃ aggadānānaṃ dinnattā ṭhapetvā theraṃ aññe paṭhamaṃ dhammaṃ sacchikātuṃ
samatthā nāma natthi. "bahukārā kho ime pañcavaggiyā"ti idaṃ pana
upakārānussaraṇamattakeneva vuttaṃ.
    Isipatane migadāyeti tasmiṃ kira padese anuppanne buddhe paccekabuddhā
gandhamādanapabbate sattāhaṃ nirodhasamāpattiyā vītināmetvā nirodhā vuṭṭhāya
nāgalatādantakaṭṭhaṃ khāditvā anotattadahe mukhaṃ dhovitvā pattacīvaraṃ ādāya
ākāsena āgantvā nipatanti. Tattha cīvaraṃ pārupitvā nagare piṇḍāya caritvā
katabhattakiccā gamanakālepi tatoyeva uppatitvā gacchanti. Iti isayo ettha
nipatanti uppatanti cāti taṃ ṭhānaṃ isipatananti saṅkhaṃ gataṃ. Migānaṃ pana abhayatthāya
dinnattā migadāyoti vuccati. Tena vuttaṃ "isipatane migadāye"ti.
    [285] Antarā ca gayaṃ antarā ca bodhinti gayāya ca bodhissa ca
vivare tigāvutantare ṭhāne. Bodhimaṇḍato hi gayā tīṇi gāvutāni. Bārāṇasī
aṭṭhārasayojanāni. Upako bodhimaṇḍassa ca gayāya ca antare bhagavantaṃ addasa.
Antarāsaddena pana yuttattā upayogavacanaṃ kataṃ. Īdisesu pana 3- ṭhānesu
akkharacintakā "antarā gāmañca nadiñca yātī"ti evaṃ ekameva antarāsaddaṃ
payujjanti, so dutiyapadenapi yojetabbo hoti, ayojiyamāne upayogavacanaṃ  na
pāpuṇāti. Idha pana yojetvā eva vuttoti. Addhānamaggapaṭipannanti addhānasaṅkhātaṃ
maggaṃ paṭipannaṃ, dīghamaggapaṭipannanti attho. Addhānamaggagamanasamayassa hi vibhaṅge
"aḍḍhayojanaṃ gacchissāmīti bhuñjitabban"tiādivacanato 4- aḍḍhayojanaṃpi addhānamaggo
hoti. Bodhimaṇḍato pana gayā tigāvutaṃ.
@Footnote: 1 cha.Ma. puthukaṃ     2 cha.Ma. lāyane lāyanaggaṃ, Sī. dāyane dāyanaggaṃ  3 cha.Ma. ca
@4 vinaYu. mahāvi. 2/218/219 gaṇabhojanasikkhāpada

---------------------------------------------------------------------------------------------
page97.
    Sabbābhibhūti sabbaṃ tebhūmikadhammaṃ abhibhavitvā ṭhito. Sabbavidūti sabbaṃ
catubhūmikadhammaṃ avediṃ aññāsiṃ. Sabbesu dhammesu anūpalittoti sabbesu
tebhūmikadhammesu kilesalepanena anupalitto. Sabbañjahoti sabbaṃ tebhūmikadhammaṃ jahitvā
ṭhito. Taṇhakkhaye vimuttoti taṇhakkhaye nibbāne ārammaṇato vimutto. Sayaṃ
abhiññāyāti sabbacatubhūmikadhammaṃ attanāva jānitvā. Kamuddiseyyanti kaṃ aññaṃ
"ayaṃ me ācariyo"ti uddiseyyaṃ.
    Na me ācariyo atthīti lokuttaradhamme mayhaṃ ācariyo nāma natthi.
Natthi me paṭipuggaloti mayhaṃ paṭibhāgo puggalo nāma natthi. Sammāsambuddhoti sammā
hetunā 1- nayena cattāri saccāni sayaṃ buddho. Sītibhūtoti sabbakilesagginibbāpanena
sītibhūto. Kilesānaṃyeva nibbutattā nibbuto. Kāsinaṃ puranti kāsiraṭṭhe nagaraṃ.
Āhañchaṃ amatadundubhinti dhammacakkapaṭilābhāya amatabheriṃ paharissāmīti gacchāmi.
Arahasi anantajinoti anantajinosi bhavituṃ yutto. Huveyyāvusoti 2- āvuso evaṃpi
nāma bhaveyya. Pakkāmīti vaṅkahārajanapadaṃ nāma agamāsi.
    Tatthekaṃ migaluddakagāmakaṃ nissāya vāsaṃ kappesi. Jeṭṭhakaluddako taṃ
upaṭṭhāsi. Tasmiṃ ca janapade caṇḍā macchikā honti. Atha naṃ ekāya cāṭiyā
vasāpesuṃ, migaluddako dūre migavaṃ gacchanto "amhākaṃ arahante mā pamajjī"ti nāvaṃ 3-
nāma dhītaraṃ āṇāpetvā agamāsi saddhiṃ puttabhātikehi. Sā cassa dhītā dassanīyā
hoti koṭṭhāsasampannā. Dutiyadivase upako gharaṃ āgato taṃ dārikaṃ sabbaṃ
upacāraṃ katvā parivisituṃ upagataṃ disvā  rāgena abhibhūto bhuñjituṃpi asakkonto
bhājanena bhattaṃ ādāya vasanaṭṭhānaṃ gantvā bhattaṃ ekamante nikkhipitvā sace
nāvaṃ labhāmi, jīvāmi, no ce, marāmīti nirāhāro sayi. Sattame divase māgaviko
āgantvā dhītaraṃ upakassa pavuttiṃ pucchi. Sā "ekadivasameva āgantvā puna
nāgatapubbo"ti āha. Māgaviko āgataveseneva naṃ upasaṅkamitvā pucchissāmīti
taṃkhaṇaṃyeva gantvā "kiṃ bhante aphāsukan"ti pāde parāmasanto pucchi. Upako
@Footnote: 1 cha.Ma. sahetunā    2 cha.Ma. hupeyyapāvusoti     3 cha.Ma. chāvaṃ. evamuparipi

---------------------------------------------------------------------------------------------
page98.
Nitthunanto parivattatiyeva. So "vadatha bhante, yaṃ mayā sakkā kātuṃ, taṃ sabbaṃ
karissāmī"ti āha. Upako "sace nāvaṃ labhāmi, jīvāmi, no ce, idheva maraṇaṃ
seyyo"ti āha. Jānāsi pana bhante kiñci sippanti. Na jānāmīti. Na bhante
kiñci sippaṃ ajānantena sakkā gharāvāsaṃ adhiṭṭhātunti.
    So āha "nāhaṃ kiñci sippaṃ jānāmi, apica tumhākaṃ maṃsahārako bhavissāmi,
maṃsañca vikkīṇissāmī"ti. Māgaviko "amhākaṃpi etadeva ruccatī"ti uttarasāṭakaṃ
datvā gharaṃ ānetvā dhītaraṃ adāsi. Tesaṃ saṃvāsamanvāya putto vijāyi. Subhaddotissa
nāmaṃ akaṃsu. Nāvā 1- tassa rodanakāle "maṃsahārakassa putta, migaluddakassa putta
mā rodī"tiādīni vadamānā puttatosanagītena upakaṃ uppaṇḍesi. Bhadde tvaṃ maṃ
anāthoti maññasi. Atthi me anantajino nāma sahāyo. Tassāhaṃ santikaṃ 2-
gamissāmīti āha. Nāvā evamayaṃ aṭṭiyatīti ñatvā punappunaṃ katheti. So ekadivasaṃ
anārocetvāva majjhimadesābhimukho pakkāmi.
    Bhagavā ca tena samayena sāvatthiyaṃ viharati jetavane mahāvihāre. Athakho
bhagavā paṭikacceva bhikkhū āṇāpesi "yo bhikkhave  `anantajino'ti pucchamāno
āgacchati, tassa maṃ dasseyyāthā"ti. Upakopi kho "kuhiṃ anantajino va satī"ti
pucchanto anupubbena sāvatthiṃ āgantvā vihāramjhe ṭhatvā kuhiṃ anantajinoti
pucchi. Taṃ bhikkhū bhagavato santikaṃ ānayiṃsu. 3- So bhagavantaṃ disvā "sañjānātha
maṃ bhagavā"ti āha. Āmaupaka sañjānāmi, kuhiṃ pana tvaṃ vasitthāti. Vaṅkahārajanapade
bhanteti. Upaka mahallakosi jāto pabbajituṃ sakkhissasīti. Pabbajissāmi bhanteti.
Bhagavā pabbājetvā tassa kammaṭṭhānaṃ adāsi. So kammaṭṭhāne kammaṃ karonto
anāgāmiphale patiṭṭhāya kālaṃ katvā avihesu nibbatto. Nibbattakkhaṇeyeva
arahattaṃ  pāpuṇīti. Avihesu nibbattamattā hi satta janā arahattaṃ pāpuṇiṃsu,
tesaṃ so aññataro.
@Footnote: 1 khu. therī. 26/293/468 vīsatinipāta, pāli. cāpā 2 cha.Ma. santike 3 cha.Ma. nayiṃsu

---------------------------------------------------------------------------------------------
page99.
    Vuttañhetaṃ:-
               "avihaṃ upapannāse      vimuttā satta bhikkhavo
                rāgadosaparikkhīṇā      tiṇṇā loke visattikaṃ.
                Upako palagaṇḍo 1- ca  pukkusāti ca te tayo
                bhaddiyo khaṇḍadevo ca   bāhudatti 2- ca piṅgiyo
                te hitvā mānusaṃ dehaṃ  dibbayogaṃ upajjhagun"ti. 3-
      [286] Saṇṭhapesunti katikaṃ akaṃsu. Bāhullikoti cīvarabāhullādīnaṃ
atthāya paṭipanno. Padhānavibbhantoti padhānato vibbhanto bhaṭṭho parihīno.
Āvatto bāhullāyāti cīvarādīnaṃ bahulabhāvatthāya āvatto. Apica kho āsanaṃ
ṭhapetabbanti apica kho panassa uccakule nibbattassa āsanamattaṃ ṭhapetabbanti
vadiṃsu. Nāsakkhiṃsūti buddhānubhāvena buddhatejena abhibhūtā attano katikāya ṭhātuṃ
nāsakkhiṃsu. Nāmena ca āvusovādena ca samudācarantīti gotamāti  āvusoti ca vadanti,
āvuso gotama mayaṃ uruvelāya padhānakāle tuyhaṃ pattacīvaraṃ gahetvā vicarimhā,
mukhodakadantakaṭṭhaṃ adamhā, vutthapariveṇaṃ sammajjimhā, pacchā ko te vattapaṭipattiṃ
akāsi, kacci amhesu pakkantesu 4- na cintayitthāti evarūpiṃ kathaṃ kathentīti
attho. Iriyāyāti dukkarairiyāya. Paṭipadāyāti dukkarapaṭipattiyā. Dukkarakārikāyāti
pasataaḍḍhapasatamuggayūsādiāhārakaraṇādinā dukkarakaraṇena. Abhijānātha me noti
abhijānātha nu mama. Evarūpaṃ pabhāvitametanti etaṃ evarūpaṃ vākyabhedanti attho.
Api nu ahaṃ uruvelāya padhāne tumhākaṃ saṅgahanatthaṃ anuggahanatthaṃ rattiṃ vā
divā vā āgantvā "āvuso mā vitakkayittha, mayhaṃ obhāso vā nimittaṃ vā
paññāyatī"ti evarūpaṃ kañci vacanabhedaṃ akāsinti adhippāyo. Te ekapadeneva
satiṃ labhitvā uppannagāravā "handa addhā esa buddho jāto"ti saddahitvā
no hetaṃ bhanteti āhaṃsu. Asakkhiṃ kho ahaṃ bhikkhave pañcavaggiye bhikkhū saññāpetunti
ahaṃ bhikkhave pañcavaggiye bhikkhū buddho ahanti jānāpetuṃ asakkhiṃ. Tadā pana
@Footnote: 1 Sī. phalagaṇḍo    2 cha.Ma. bahuraggi   3 saṃ. sagā. 15/105/71 ghaṭikārasutta
@4 Sī. apakkantesu

---------------------------------------------------------------------------------------------
page100.
Bhagavā uposathadivaseyeva āgacchi. Attano buddhabhāvaṃ jānāpetvā koṇḍaññattheraṃ
kāyasakkhiṃ katvā dhammacakkappavattanasuttaṃ kathesi. Suttapariyosāne thero aṭṭhārasahi
brahmakoṭīhi saddhiṃ sotāpattiphale patiṭṭhāsi. Suriye dharamāneyeva desanā
niṭṭhāsi. Bhagavā tattheva vassaṃ upagacchi.
    Dvepi sudaṃ bhikkhave bhikkhū ovadāmītiādi pāṭipadadivasato paṭṭhāya
piṇḍapātatthāyapi gāmaṃ apavisanadīpanatthaṃ vuttaṃ. Tesaṃ hi bhikkhūnaṃ kammaṭṭhānesu
uppannamalavisodhanatthaṃ bhagavā antovihāreyeva ahosi. Uppanne uppanne
kammaṭṭhānamale tepi bhikkhū bhagavato santikaṃ gantvā pucchanti. Bhagavāpi tesaṃ
nisinnaṭṭhānaṃ gantvā malaṃ vinodeti. Atha nesaṃ bhagavatā evaṃ nīhaṭabhattena
ovadiyamānānaṃ vappatthero pāṭipadadivase sotāpanno ahosi. Bhaddiyatthero
dutiyāya, mahānāmatthero tatiyāya, assajitthero  catutthiyaṃ. Pakkhassa pana pañcamiyaṃ
sabbeva te ekato sannipātetvā anattalakkhaṇasuttaṃ kathesi, suttapariyosāne
sabbepi arahattaphale patiṭṭhahiṃsu. Tenāha "athakho bhikkhave pañcavaggiyā bhikkhū
mayā evaṃ ovadiyamānā .pe. Anuttaraṃ yogakkhemaṃ nibbānaṃ ajjhagamaṃsu .pe.
Natthidāni punabbhavo"ti. Ettakaṃ kathāmaggaṃ bhagavā yaṃ pubbe avaca "tumhepi
mamaṃ ceva pañcavaggiyānañca maggaṃ āruḷhā, ariyapariyesanā tumhākaṃ pariyesanā"ti.
Imaṃ ekameva anusandhiṃ dassento āhari.
    [287] Idāni yasmā na agāriyānaṃyeva pañcakāmaguṇapariyesanā hoti,
anagāriyānaṃpi cattāro paccaye apaccavekkhitvā paribhuñjantānaṃ pañcakāmaguṇavasena
anariyapariyesanā hoti, tasmā taṃ dassetuṃ pañcime bhikkhave kāmaguṇātiādimāha.
Tattha navarattesu pattacīvarādīsu cakkhuviññeyyā rūpātiādayo cattāro
kāmaguṇā labbhanti. Raso panettha paribhogaraso hoti. Manuññe piṇḍapāte
bhesajje ca pañcapi labbhanti. Senāsanampi cīvare viya cattāro. Raso pana
etthāpi paribhogarasova. Ye hi keci bhikkhaveti kasmā ārabhi? evaṃ pañcakāmaguṇe
dassetvā idāni ye evaṃ vadeyyuṃ "pabbajitakālato paṭṭhāya anariyapariyesanā
nāma kuto, ariyapariyesanāva pabbajitānan"ti, tesaṃ paṭisedhanatthāya "pabbajitānaṃpi

Page 101-200.

page101.
Catūsu paccayesu apaccavekkhaṇaparibhogo anariyapariyesanā evā"ti dassetuṃ imaṃ
desanaṃ ārabhi. Tattha gadhitāti taṇhāgedhena gadhitā. Mucchitāti taṇhāmucchāya
mucchitā. Ajjhopannāti taṇhāya ajjhogāḷhā. Anādīnavadassāvinoti ādīnavaṃ
apassantā. Anissaraṇappaññāti nissaraṇaṃ vuccati paccavekkhaṇañāṇaṃ. Te tena
virahitā.
    Idāni tassa atthassa sādhakaṃ upamaṃ dassento seyyathāpi bhikkhavetiādimāha.
Tatrevaṃ opammasaṃsandanaṃ veditabbaṃ:- āraññakamigo viya hi samaṇabrāhmaṇā,
luddakena araññe ṭhapitapāso viya cattāro paccayā, tassa luddakassa pāsarāsiṃ
ajjhottharitvā sayanakālo viya tesaṃ cattāro paccaye apaccavekkhitvā paribhogakālo,
luddake āgacchante migassa yena kāmaṃ agamanakālo viya samaṇabrāhmaṇānaṃ
mārassa yathākāmakaraṇīyakālo māravasaṃ upagatabhāvoti attho. Migassa pana abandhassa
pāsarāsiṃ adhisayitakālo viya samaṇabrāhmaṇānaṃ catūsu paccayesu paccavekkhaṇaparibhogo,
luddake āgacchante migassa yena kāmaṃ gamanaṃ viya samaṇabrāhmaṇānaṃ māravasaṃ
anupagamanaṃ veditabbaṃ. Vissaṭṭhoti nibbhayo nirāsaṅko. Sesaṃ sabbattha
uttānatthamevāti.
                    Papañcasūdaniyā majjhimanikāyaṭṭhakathāya
                      pāsarāsisuttavaṇṇanā niṭṭhitā.
                    Ariyapariyesanātipi etasseva nāmaṃ.
                         --------------

---------------------------------------------------------------------------------------------
page102.
                      7. Cūḷahatthipadopamasuttavaṇṇanā
    [288] Evamme sutanti cūḷahatthipadopamasuttaṃ. Tattha sabbasetena
vaḷavābhirathenāti "setā sudaṃ assā yuttā honti setālaṅkāRā. Seto ratho
setālaṅkāro setaparivāro, setā  rasmiyo, setā patodalaṭṭhi, setaṃ chattaṃ,
setaṃ uṇhīsaṃ, setāni vatthāni, setā upāhanā, setāya sudaṃ vālavījaniyā
vījiyatī"ti 1- evaṃ vuttena sakalasetena catūhi vaḷavāhi yuttarathena.
    Ratho ca nāmeso duvidho hoti yodharatho alaṅkārarathoti. Tattha yodharatho
caturassasaṇṭhāno hoti nātimahā, dvinnaṃ tiṇṇaṃ vā janānaṃ gahaṇasamattho.
Alaṅkāraratho mahā hoti, dīghato dīgho, puthulato puthulo. Tattha chattaggāhako
vālavījaniggāhako tālavaṇṭaggāhakoti evaṃ aṭṭha vā dasa vā sukhena ṭhātuṃ
vā nisīdituṃ vā nipajjituṃ vā sakkonti, ayampi alaṅkārarathoyeva. So sabbo
sacakkapañjarakubbaro rajataparikkhitto ahosi. Vaḷavā pakatiyā setavaṇṇāva.
Pasādhanampi tādisaṃ rajatamayaṃ ahosi. Rasmiyopi rajatapanāḷisuparikkhittā. Patodalaṭṭhipi
rajataparikkhittā. Brāhmaṇopi setavatthaṃ nivāsetvā setaṃyeva uttarāsaṅgaṃ akāsi,
setavilepanaṃ vilimpi, setamālaṃ pilandhi, dasasu aṅgulīsu aṅgulimuddikā, kaṇṇesu
kuṇḍalānīti evamādialaṅkāropissa rajatamayova ahosi. Parivārabrāhmaṇāpissa
dasasahassamattā tatheva setavatthavilepanagandhamālālaṅkārā ahesuṃ. Tena vuttaṃ
"sabbasetena vaḷavābhirathenā"ti.
    Sāvatthiyā niyyātīti so kira channaṃ channaṃ māsānaṃ ekavāraṃ nagaraṃ
padakkhiṇaṃ karoti, ito ettakehi divasehi nagaraṃ padakkhiṇaṃ karissatīti puretarameva
ghosanā kariyati, taṃ sutvā ye nagarato na pakkantā, te na pakkamanti. Ye
pakkantā, tepi "puññavato sirisampattiṃ passissāmā"ti āgacchanti. Yaṃ divasaṃ
brāhmaṇo nagaraṃ anuvicarati, tadā pātova nagaravīthiyo sammajjitvā vālikaṃ
@Footnote: 1 saṃ. mahā. 19/4/4 jāṇussoṇibrāhmaṇasutta

---------------------------------------------------------------------------------------------
page103.
Okiritvā lājapañcamehi pupphehi abhikiritvā 1- puṇṇaghaṭe ṭhapetvā kadaliyo ca
dhaje ca ussāpetvā sakalanagaraṃ dhūpagandhavāsitaṃ 2- karonti. Brāhmaṇo pātova sīsaṃ
nhāyitvā purebhattaṃ bhuñjitvā vuttanayeneva setavatthādīhi attānaṃ alaṅkaritvā
pāsādā oruyha rathaṃ abhiruhati. Atha naṃ te brāhmaṇā sabbasetavatthavilepana-
mālālaṅkārā setacchattāni gahetvā parivārenti, tato mahājanassa sannipātanatthaṃ
paṭhamaṃyeva taruṇadārakānaṃ phalāphalāni vikiritvā tadanantaraṃ māsakarūpāni, tadanantaraṃ
kahāpaṇe vikiranti, mahājanā sannipatanti, ukkuṭṭhiyo ceva celukkhepā ca
pavattanti. Atha brāhmaṇo maṅgalikasovatthikādīsu maṅgalāni ceva suvatthiyo ca
karontesu mahāsampattiyā nagaraṃ anuvicarati, puññavantā manussā ekabhūmikādipāsāde
āruyha sukkapattasadisāni vātapānakavāṭāni vivaritvā olokenti. Brāhmaṇopi
attano yasasirisampattiyā nagaraṃ ajjhottharanto viya dakkhiṇadvārābhimukho hoti.
Tena vuttaṃ "sāvatthiyā niyyātī"ti.
    Divā divassāti divasassapi divā, majjhanhakāleti attho. Pilotikaṃ
paribbājakanti pilotikāti evaṃ itthīliṅgavohāravasena laddhanāmaṃ paribbājakaṃ.
So kira paribbājako daharo paṭhamavaye ṭhito suvaṇṇavaṇṇo buddhupaṭṭhāko,
pātova tathāgatassa ceva mahātherānañca upaṭṭhānaṃ katvā tidaṇḍakuṇḍikādiparikkhāraṃ
ādāya jetavanā nikkhamitvā nagarābhimukho pāyāsi. Taṃ esa dūratova āgacchantaṃ
addasa. Etadavocāti anukkamena santikaṃ āgataṃ sañjānitvā etaṃ "handa
kuto nu bhavaṃ vacchāyano āgacchatī"ti gottaṃ kittento vacanaṃ avoca. Paṇḍito
maññatīti 3- bhavaṃ vacchāyano samaṇaṃ gotamaṃ paṇḍitoti maññati, udāhu noti
ayamettha attho.
    Ko cāhaṃ bhoti bho samaṇassa gotamassa paññāveyyattiyaṃ jānane ahaṃ
ko nāma. Ko ca samaṇassa gotamassa paññāveyyattiyaṃ jānissāmīti kuto cāhaṃ
samaṇassa gotamassa paññāveyyattiyaṃ jānissāmi, kena kāraṇena jānissāmīti.
Evaṃ sabbathāpi attano ajānanabhāvaṃ dīpeti. Sopi nūnassa tādiso vāti yo
@Footnote: 1 cha.Ma. abhippakiritvā   2 cha.Ma. dhūpitavāsitaṃ    3 cha.Ma. maññeti

---------------------------------------------------------------------------------------------
page104.
Samaṇassa gotamassa paññāveyyattiyaṃ jāneyya, sopi nūna dasapāramiyo pūretvā
sabbaññutaṃ patto tādiso buddhoyeva bhaveyya. Sineruṃ vā himavantaṃ vā paṭhaviṃ
vā ākāsaṃ vā pametukāmena tappamāṇova daṇḍo vā rajju vā laddhuṃ vaṭṭati.
Samaṇassa  gotamassa paññaṃ jānantenāpi tassa ñāṇasadisameva sabbaññutañāṇaṃ
laddhuṃ vaṭṭatīti dīpeti. Ādaravasena panettha āmeṇḍikaṃ kataṃ. Uḷārāyāti
uttamāya seṭṭhāya. Ko cāhaṃ bhoti bho ahaṃ samaṇassa gotamassa pasaṃsane ko nāma.
Ko ca samaṇaṃ gotamaṃ pasaṃsissāmīti kena kāraṇena pasaṃsissāmi. Pasaṭṭhappasaṭṭhoti
sabbaguṇānaṃ uttaritarehi sabbalokapasaṭṭhehi attano guṇeheva pasaṭṭho, na tassa
aññehi pasaṃsanakiccaṃ atthi. Yathā hi campakapupphaṃ vā nīluppalaṃ vā padumaṃ vā
lohitacandanaṃ vā attano vaṇṇagandhasiriyāva pāsādikañceva sugandhañca, na tassa
āgantukehi vaṇṇagandhehi thomanakiccaṃ atthi, yathā ca maṇiratanaṃ vā candamaṇḍalaṃ
vā attano ālokeneva obhāsati, na tassa aññena obhāsanakiccaṃ atthi,
evaṃ samaṇo gotamo sabbalokapasaṭṭhehi attano guṇeheva pasaṭṭho thomito
sabbalokassa seṭṭhataṃ pāpito, na tassa aññena pasaṃsanakiccaṃ atthi. Pasaṭṭhehi
vā pasaṭṭhotipi pasaṭṭhappasaṭṭho.
    Ke pasaṭṭhā nāma? rājā pasenadikosalo kāsikosalavāsikehi pasaṭṭho,
Bimbisāro aṅgamagadhavāsīhi. Vesālikā licchavī vajjīraṭṭhavāsīhi pasaṭṭhā. Pāveyyakā
mallā, kosinārakā mallā, aññepi te te khattiyā tehi tehi jānapadehi
pasaṭṭhā. Caṅkīādayo brāhmaṇā brāhmaṇagaṇehi, anāthapiṇḍikādayo upāsakā
anekasatehi upāsakagaṇehi, visākhādayo upāsikā anekasatāhi upāsikāhi,
sakuludāyiādayo paribbājakā anekehi paribbājakasatehi, uppalavaṇṇātherīādikā
mahāsāvikā anekehi bhikkhunīsatehi, sāriputtattherādayo mahāsāvakā anekasatehi
bhikkhūhi, sakkādayo devā anekasahassehi devehi, mahābrahmādayo brahmāno
anekasahassehi brahmehi pasaṭṭhā. Te sabbepi dasabalaṃ thomenti vaṇṇenti
pasaṃsantīti bhagavā "pasaṭṭhappasaṭaṭho"ti vuccati.

---------------------------------------------------------------------------------------------
page105.
    Atthavasanti atthānisaṃsaṃ. Athassa paribbājako attano pasādakāraṇaṃ
ācikkhanto seyyathāpi bho kusalo nāgavanikotiādimāha. Tattha nāgavanikoti
nāgavanavāsiko anuggahitasippo puriso. Parato pana uggahitasippo puriso
nāgavanikoti āgato. Cattāri padānīti cattāri ñāṇapadāni ñāṇavalañjāni,
ñāṇena akkantaṭṭhānānīti attho.
    [289] Khattiyapaṇḍitetiādīsu paṇḍiteti paṇḍiccena samannāgate.
Nipuṇeti saṇhe sukhumabuddhino, sukhumatthantarapaṭivijjhanasamatthe. Kataparappavādeti
viññātaparappavāde ceva parehi saddhiṃ katavādapariccaye ca. Vālavedhirūpeti
vālavedhidhanuggahasadise. Te bhindantā maññe carantīti vālavedhi viya vālaṃ sukhumānipi
paresaṃ diṭṭhigatāni attano paññāgatena bhindantā viya carantīti attho. Pañhaṃ
abhisaṅkharontīti dupadampi tipadampi catuppadampi pañhaṃ karonti. Vādaṃ
āropessāmāti dosaṃ āropessāma. Na ceva samaṇaṃ gotamaṃ pañhaṃ pucchantīti kasmā na
pucchanti.? bhagavā kira parisamajjhe dhammaṃ desento parisāya ajjhāsayaṃ oloketi, tato
passati "ime khattiyapaṇḍitā guḷhaṃ rahassaṃ pañhaṃ ovaṭṭikasāraṃ katvā āgatā"ti.
So tehi apuṭṭhoyeva evarūpe pañhe pucchāya ettakā dosā, vissajjane
ettakā, atthe pade akkhare ettakāti ime pañhe pucchanto evaṃ puccheyya,
vissajjento evaṃ vissajjeyyāti iti ovaṭṭikasāraṃ katvā ānīte pañhe
dhammakathāya antare pakkhipitvā viddhaṃseti. Khattiyapaṇḍitā "seyyo vata no,
ye mayaṃ ime pañhe na pucchimhā, sace hi mayaṃ puccheyyāma, appatiṭṭheva
no katvā samaṇo gotamo khipeyyā"ti attamanā bhavanti.
    Apica buddhā nāma dhammaṃ desentā parisaṃ mettāya pharanti, mettāpharaṇena
dasabale mahājanassa cittaṃ pasīdati, buddhā ca nāma rūpaggappattā honti
dassanasampannā madhurassarā mudujivhā suphusitadantāvaraṇā amatena hadayaṃ siñcantā
viya dhammaṃ kathenti. Tatra nesaṃ mettāpharaṇena pasannacittānaṃ evaṃ hoti
"evarūpaṃ advejjhakathaṃ amoghakathaṃ niyyānikakathaṃ kathentena bhagavatā saddhiṃ na
sakkhissāma paccanīkaggāhaṃ gaṇhitun"ti attano pasannabhāveneva na pucchanti.

---------------------------------------------------------------------------------------------
page106.
    Aññadatthūti ekaṃsena. Sāvakā sampajjantīti saraṇagamanavasena sāvakā
honti. Tadanuttaranti taṃ anuttaraṃ. Brahmacariyapariyosānanti maggabrahmacariyassa
pariyosānabhūtaṃ arahattaphalaṃ, tadatthāya hi te pabbajanti. Manaṃ vata bho anassāmāti
bho sace mayaṃ na upasaṅkameyyāma, iminā thokena anupasaṅkamanamattena
apayirūpāsanamatteneva naṭṭhā bhaveyyāma, upasaṅkamanamattakena panamhā na naṭṭhāti attho.
Dutiyapadaṃ purimasseva vevacanaṃ. Assamaṇāva samānātiādīsu pāpānaṃ asamitattā
assamaṇāva. Avāhitattā ca pana abrāhmaṇāva. Kilesārīnaṃ ahatattā anarahantoyeva
samānāti attho.
    [290] Udānaṃ udānesīti udāhāraṃ udāhari. Yathā hi yaṃ telaṃ mānaṃ
gahetuṃ na sakkoti, vissanditvā gacchati, taṃ avasekoti vuccati, yañca jalaṃ taḷākaṃ
gahetuṃ na sakkoti, ajjhottharitvā gacchati, taṃ oghoti vuccati, evameva yaṃ
pītimayaṃ vacanaṃ hadayaṃ gahetuṃ na sakkoti, adhikaṃ hutvā anto asaṇṭhahitvā bahi
nikkhamati, taṃ udānanti vuccati. Evarūpaṃ pītimayaṃ vacanaṃ nicchāresīti attho.
Hatthipadopamoti hatthipadaṃ upamā assa dhammassāti hatthipadopamo. So na
ettāvatā vitthārena paripūro hotīti dasseti. Nāgavanikoti uggahitahatthisippo
hatthivanacāriko. Atha kasmā idha kusaloti na vuttoti. Parato "yo hoti kusalo"ti
vibhāgadassanato. Yo hi koci pavisati, yo pana kusalo hoti, so neva tāva
niṭṭhaṃ gacchati. Tasmā idha kusaloti avatvā parato vutto.
    [291] Vāmanikāti rassā āyāmatopi na dīghā mahākucchi hatthiniyo.
Uccā ca nisevitanti sattaṭṭharatanubbedhe vaṭarukkhādīnaṃ khandhappadese ghaṃsitaṭṭhānaṃ.
Uccā kāḷārikāti uccā ca yaṭṭhisadisapādā hutvā, kāḷārikā ca dantānaṃ
kaḷāratāya. Tāsaṃ kira eko danto unnato hoti, eko onato. Ubhopi ca
viraḷā honti, na āsannā. Uccā ca dantehi ārañjitānīti sattaṭṭharatanubbedhe
vaṭarukkhādīnaṃ khandhappadese pharasunā pahataṭṭhānaṃ viya dāṭhāhi chinnaṭṭhānaṃ. Uccā
kaṇerukā nāmāti uccā ca yaṭṭhisadisadīghapādā hutvā, kaṇerukā ca dantānaṃ
kaṇerutāya, tā kira makuladāṭhā honti. Tasmā kaṇerukāti vuccati. So niṭṭhaṃ

---------------------------------------------------------------------------------------------
page107.
Gacchatīti so nāgavaniko yassa vatāhaṃ nāgassa anupadaṃ āgato, ayameva so,
na añño. Yaṃ hi ahaṃ paṭhamapadaṃ disvā vāmanikānaṃ padaṃ idaṃ bhavissatīti niṭṭhaṃ
na gato, yaṃpi tato orabhāge disvā kāḷārikānaṃ bhavissati, kaṇerukānaṃ bhavissatīti
niṭṭhaṃ na gato, sabbantaṃ imasseva mahāhatthino padanti mahāhatthiṃ disvāva
niṭṭhaṃ gacchati.
    Evameva khoti ettha idaṃ opammasaṃsandanaṃ:- nāgavanaṃ viya hi ādito
paṭṭhāya yāva nīvaraṇappahānā dhammadesanā veditabbā, kusalo nāgavaniko viya
yogāvacaro, mahānāgo viya sammāsambuddho, mahantaṃ hatthipadaṃ viya jhānābhiññā,
nāgavanikassa tattha tattha hatthipadaṃ disvāpi vāmanikānaṃ padaṃ bhavissati, kāḷārikānaṃ
kaṇerukānaṃ padaṃ bhavissatīti aniṭṭhaṅgatabhāvo viya yogino, imā jhānābhiññā
nāma bāhirakaparibbājakānampi santīti aniṭṭhaṅgatabhāvo, nāgavanikassa tattha tattha
mayā diṭṭhapadaṃ imasseva mahāhatthino, na aññassāti mahāhatthiṃ disvā
niṭṭhaṅgamanaṃ viya ariyasāvakassa arahattaṃ patvāva niṭṭhaṅgamanaṃ. Idañca pana
opammasaṃsandanaṃ matthake ṭhatvāpi kātuṃ vaṭṭati. Imasmiṃpi ṭhāne vaṭṭatiyeva,
anukkamāgatampana pālipadaṃ gahetvā idheva kataṃ. Tattha idhāti desāpadese nipāto. Svāyaṃ
katthaci lokaṃ upādāya vuccati. Yathāha "idha tathāgato loke uppajjatī"ti. 1- Katthaci
sāsanaṃ. Yathāha "idheva bhikkhave paṭhamo samaṇo, idha dutiyo samaṇo"ti. 2- Katthaci okāsaṃ.
Yathāha:-
              "idheva tiṭṭhamānassa        devabhūtassa me  sato
               punevāya 3- ca me laddho  evaṃ jānāhi mārisā"ti. 4-
    Katthaci padapūraṇamattameva. Yathāha "idhāhaṃ bhikkhave bhuttāvī assaṃ pavārito"ti. 5-
Idha pana lokaṃ upādāya vuttoti veditabbo. Idaṃ vuttaṃ hoti "brāhmaṇa
imasmiṃ loke tathāgato uppajjati arahaṃ .pe. Buddho bhagavā"ti.
@Footnote: 1 dī.Sī. 9/190/63 paṇītatarasāmaññaphala, 9/279/99 vijjācaraṇakathā
@2 aṅ. catukka. 21/241/265-6 samaṇasutta 3 cha.Ma. punarāyu  4 dī. mahā. 10/369/244
@somanassapaṭilābhakathā    5 Ma.mū. 12/30/17 dhammadāyādasutta

---------------------------------------------------------------------------------------------
page108.
    Tattha tathāgatasaddo mūlapariyāye, arahantiādayo visuddhimagge vitthāritā.
Loke uppajjatīti ettha pana lokoti okāsaloko sattaloko saṅkhāralokoti
tividho. Idha pana sattaloko adhippeto. Sattaloke uppajjamānopi tathāgato
na devaloke, na brahmaloke, manussalokeyeva uppajjati. Manussalokepi na aññasmiṃ
cakkavāḷe, imasmiṃyeva cakkavāḷe. Tatthāpi na sabbaṭṭhānesu, "puratthimāya disāya
kajaṅgalaṃ 1- nāma nigamo, tassāparena mahāsālo, tato paraṃ 2- paccantimā
janapadā, orato majjhe. Puratthimadakkhiṇāya disāya sallavatī nāma nadī, tato
paraṃ paccantimā janapadā, orato majjhe. Dakkhiṇāya disāya setakaṇṇikaṃ nāma
nigamo, tato paraṃ paccantimā janapadā, orato majjhe. Pacchimāya disāya thūṇaṃ
nāma brāhmaṇagāmo, tato paraṃ paccantimā janapadā, orato majjhe. Uttarāya
disāya usīraddhajo nāma pabbato, tato paraṃ paccantimā janapadā, orato
majjhe"ti 3- evaṃ paricchinne āyāmato tiyojanasate vitthārato aḍḍhatiyayojanasate
parikkhepato navayojanasate majjhimappadese uppajjati. Na kevalañca tathāgatova,
paccekabuddhā aggasāvakā asītimahātherā buddhamātā buddhapitā cakkavattirājā
aññe ca sārappattā brāhmaṇagahapatikā ettheva uppajjanti. Tattha tathāgato
sujātāya dinnamadhupāyāsabhojanato paṭṭhāya yāva arahattamaggo, tāva uppajjati
nāma. Arahattaphale uppanno nāma. Mahābhinikkhamanato vā yāva arahattamaggo.
Tusitabhavanato vā yāva arahattamaggo. Dīpaṅkarapādamūlato vā yāva arahattamaggo,
tāva uppajjati nāma. Arahattaphale uppanno nāma. Idha sabbapaṭhamaṃ uppannabhāvaṃ
sandhāya uppajjatīti vuttaṃ, tathāgato loke uppanno hotīti ayaṃ hi ettha
attho.
     So imaṃ lokanti so bhagavā imaṃ lokaṃ, idāni vattabbaṃ nidasseti.
Sadevakanti saha devehi sadevakaṃ. Evaṃ saha mārena samārakaṃ. Saha brahmunā
sabrahmakaṃ. Saha samaṇabrāhmaṇehi sassamaṇabrāhmaṇiṃ. Pajātattā pajā, taṃ pajaṃ.
Saha devamanussehi sadevamanussaṃ. Tattha sadevakavacanena pañcakāmāvacaradevaggahaṇaṃ
@Footnote: 1 cha.Ma. gajaṅgalaṃ    2 cha.Ma. paRā. evamuparipi   3 vinaYu. mahā. 5/259/24 cammakkhandhaka

---------------------------------------------------------------------------------------------
page109.
Veditabbaṃ. Samārakavacanena chaṭṭhakāmāvacaradevaggahaṇaṃ. Sabrahmakavacanena
brahmakāyikādibrahmaggahaṇaṃ. Sassamaṇabrāhmaṇivacanena sāsanassa paccatthikapaccāmitta-
samaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca. Pajāvacanena
sattalokaggahaṇaṃ. Sadevamanussavacanena sammatidevaavasesamanussaggahaṇaṃ. Evamettha
tīhi padehi okāsalokena saddhiṃ sattaloko, dvīhi pajāvasena sattalokova
gahitoti veditabbo.
    Aparo nayo:- sadevakaggahaṇena arūpāvacaradevaloko gahito.
Samārakaggahaṇena chakāmāvacaradevaloko, sabrahmakaggahaṇena rūpī brahmaloko.
Sassamaṇabrāhmaṇādiggahaṇena catuparisavasena sammatidevehi vā saha manussaloko
avasesasabbasattaloko vā.
    Apicettha sadevakavacanena ukkaṭṭhaparicchedato sabbassa lokassa
sacchikatabhāvamāha. Tato yesaṃ ahosi "māro mahānubhāvo chakāmāvacarissaro vasavattī,
kiṃ sopi etena sacchikato"ti, tesaṃ vimatiṃ vidhamanto samārakanti āha. Yesaṃ
pana ahosi "brahmā mahānubhāvo, ekaṅguliyā ekasmiṃ cakkavāḷasahasse ālokaṃ
pharati, dvīhi .pe. Dasahi aṅgulīhi dasasu cakkavāḷasahassesu ālokaṃ pharati,
anuttarañca jhānasamāpattisukhaṃ paṭisaṃvedeti, kiṃ sopi sacchikato"ti, tesaṃ vimatiṃ
vidhamanto sabrahmakanti āha. Tato ye cintesuṃ "puthū samaṇabrāhmaṇā sāsanassa
paccatthikā, kintepi sacchikatā"ti, tesaṃ vimatiṃ vidhamanto sassamaṇabrāhmaṇiṃ pajanti
āha. Evaṃ ukkaṭṭhukkaṭṭhānaṃ sacchikatabhāvaṃ pakāsetvā atha sammatideve
avasesamanusse ca upādāya ukkaṭṭhaparicchedavasena sesasattalokassa sacchikatabhāvaṃ
pakāsento sadevamanussanti āha. Ayamettha bhāvānukkamo. 1- Porāṇā panāhu:-
sadevakanti devatāhi saddhiṃ avasesalokaṃ. Samārakanti mārena saddhiṃ avasesalokaṃ.
Sabrahmakanti brahmehi saddhiṃ avasesalokaṃ. Evaṃ sabbepi tibhavū page satte
tīhākārehi tīsu padesu pakkhipitvā puna dvīhi purimapadehi 2- pariyādiyanto
@Footnote: 1 vibhāvanānukkamoti amhākaṃ khanti. upari pāṭho pana bhāvānukkamo bhāvavasena paresaṃ
@ajjhāsayavasena sadevakantiādīnaṃ padānaṃ anukkamoti ṭīkāyaṃ vuttena sameti.
@2 cha.Ma. padehi

---------------------------------------------------------------------------------------------
page110.
"sassamaṇabrāhmaṇiṃ pajaṃ sadevamanussan"ti āha. Evaṃ pañcahi padehi tena
tenākārena tedhātukameva pariyādinnanti.
    Sayaṃ abhiññā sacchikatvā pavedetīti sayanti sāmaṃ aparaneyyo hutvā.
Abhiññāti abhiññāya, adhikena ñāṇena ñatvāti attho. Sacchikatvāti paccakkhaṃ
katvā. Etena anumānādipaṭikkhepo kato hoti. Pavedetīti bodheti ñāpeti 1-
pakāseti. So dhammaṃ deseti ādimajjhapariyosānakalyāṇanti so bhagavā sattesu
kāruññataṃ paṭicca hitvāpi anuttaraṃ vivekasukhaṃ dhammaṃ deseti. Tañca kho appaṃ
vā bahuṃ vā desento ādikalyāṇādippakārameva deseti. Ādimhipi kalyāṇaṃ
bhaddakaṃ anavajjameva katvā deseti. Majjhepi. Pariyosānepi. Kalyāṇaṃ bhaddakaṃ
anavajjameva katvā desetīti vuttaṃ hoti.
    Tattha atthi desanāya ādimajjhapariyosānaṃ, atthi sāsanassa. Desanāya
tāva catuppadikāyapi gāthāya paṭhamapādo ādi nāma, tato dve majjhaṃ nāma,
ante eko pariyosānaṃ nāma. Ekānusandhikassa suttassa nidānaṃ ādi,
idamavocāti pariyosānaṃ, ubhinnamantarā majjhaṃ. Anekānusandhikassa suttassa
paṭhamānusandhi ādi, ante anusandhi pariyosānaṃ, majjhe eko vā dve vā
bahū vā majjhameva. Sāsanassa pana sīlasamādhivipassanā ādi nāma. Vuttampi
cetaṃ "ko cādi kusalānaṃ dhammānaṃ, sīlañca suvisuddhaṃ, diṭṭhi ca ujukā"ti. 2-
"atthi bhikkhave majjhimā paṭipadā tathāgatena abhisambuddhā"ti 3- evaṃ vutto
pana ariyamaggo majjhaṃ nāma, phalañceva nibbānañca pariyosānaṃ nāma. "etadatthamidaṃ
brāhmaṇa brahmacariyaṃ, etaṃ sāraṃ, etaṃ pariyosānan"ti 4- hi ettha phalaṃ
pariyosānanti vuttaṃ. "nibbānogadhaṃ hi āvuso visākha brahmacariyaṃ nibbānaparāyanaṃ
nibbānapariyosānan"ti 5- ettha nibbānaṃ pariyosānanti vuttaṃ. Idha desanāya
ādimajjhapariyosānaṃ adhipapetaṃ. Bhagavā hi dhammaṃ desento ādimhi sīlaṃ dassetvā
@Footnote: 1 cha.Ma. viññāpeti   2 saṃ. mahā. 19/369/125 bhikkhusutta
@3 saṃ. mahā. 19/1081/367  dhammacakkappavattanasutta,
@vinaYu. mahā. 4/13/13 pañcavaggiyakathā
@4 Ma.mū. 12/324/288 cūḷasāropamasutta   5 Ma.Ma. 12/466/416 cūlavedallasutta

---------------------------------------------------------------------------------------------
page111.
Majjhe maggaṃ pariyosāne nibbānaṃ dasseti. Tena vuttaṃ "so dhammaṃ deseti
ādikalyāṇaṃ majjhekalyāṇaṃ pariyosānakalyāṇan"ti. Tasmā aññopi dhammakathiko
dhammaṃ kathento:-
              ādimhi sīlaṃ deseyya       majjhe maggaṃ vibhāvaye
              pariyosāne ca 1- nibbānaṃ   esā kathikasaṇṭhitīti.
    Sātthaṃ sabyañjananti yassa hi yāgubhattaitthīpurisādivaṇṇanānissitā desanā
hoti, na so sātthaṃ deseti. Bhagavā pana tathārūpaṃ desanaṃ pahāya catusatipaṭṭhānādinissitaṃ
desanaṃ deseti. Tasmā "sātthaṃ desetī"ti vuccati. Yassa pana desanā
ekabyañjanādiyuttā vā sabbaniroṭṭhabyañjanā vā sabbavisaṭṭhasabbaniggahitabyañjanā
vā, tassa damiḷakirāṭasavarādimilakkhūnaṃ 2- bhāsā viya byañjanapāripūriyā
abhāvato abyañjanā nāma desanā hoti. Bhagavā pana:-
              sithilaṃ dhanitañca dīgharassaṃ        garukaṃ lahukañceva niggahitaṃ
              sambandhaṃ vavatthitaṃ vimuttaṃ       dasadhā byañjanabuddhiyā pabhedoti 3-
    evaṃ vuttaṃ dasavidhaṃ byañjanaṃ amakkhetvā paripuṇṇaṃ byañjanameva katvā
dhammaṃ deseti. Tasmā "sabyañjanaṃ dhammaṃ desetī"ti vuccati.
    Kevalaparipuṇṇanti ettha kevalanti sakalādhivacanaṃ. Paripuṇṇanti anūnādhikavacanaṃ.
Idaṃ vuttaṃ hoti "sakalaparipuṇṇameva deseti, ekadesanāpi aparipuṇṇā natthī"ti.
Parisuddhanti nirupakkilesaṃ. Yo hi imaṃ dhammadesanaṃ nissāya lābhaṃ vā sakkāraṃ
vā labhissāmīti deseti, tassa aparisuddhā desanā hoti. Bhagavā pana
lokāmisanirapekkho hitapharaṇena mettābhāvanāya muduhadayo ullumpanasabhāvasaṇṭhitena
cittena deseti. Tasmā "parisuddhaṃ dhammaṃ desetī"ti vuccati. Brahmacariyaṃ
pakāsetīti ettha brahmacariyanti sikkhāttayasaṅgahaṃ sakalasāsanaṃ. Tasmā brahmacariyaṃ
pakāsetīti so dhammaṃ deseti ādikalyāṇaṃ .pe. Evaṃ parisuddhaṃ, evaṃ desento ca
@Footnote: 1 cha.Ma. pariyosānamhi   2 ayaṃ porāṇako. ṭīkānayo pana evaṃ āgato
@damiḷakirāṭasavanapādasikādimilakkhūti   3 su.vi. 1/160

---------------------------------------------------------------------------------------------
page112.
Sikkhāttayasaṅgahitaṃ sakalasāsanaṃ brahmacariyaṃ pakāsetīti evamettha attho daṭṭhabbo.
Brahmacariyanti seṭṭhaṭṭhena brahmabhūtaṃ cariyaṃ. Brahmabhūtānaṃ vā buddhādīnaṃ
cariyanti vuttaṃ hoti.
    Taṃ dhammanti taṃ vuttappakārasampadaṃ dhammaṃ. Suṇāti gahapati vāti kasmā paṭhamaṃ
gahapatiṃ niddisatīti? nīhatamānattā ussannattā ca. Yebhuyyena hi khattiyakulato
pabbajitā jātiṃ nissāya mānaṃ karonti. Brāhmaṇakulā pabbajitvā. 1- Mante
nissāya mānaṃ karonti. Hīnajaccakulā pabbajitā attano vijātitāya patiṭṭhātuṃ
na sakkonti. Gahapatidārakā pana kacchehi sedaṃ muñcantehi piṭṭhiyā loṇaṃ
pupphamānāya bhūmiṃ kasitvā nīhatamānadappā honti, te pabbajitvā mānaṃ vā
dappaṃ vā akatvā yathābalaṃ buddhavacanaṃ uggaṇhitvā vipassanāya kammaṃ karontā
sakkonti arahatte patiṭṭhātuṃ. Itarehi ca kulehi nikkhamitvā pabbajitā nāma
na bahukā, gahapatikā va bahukā, iti nīhatamānattā ca ussannattā ca paṭhamaṃ
gahapatiṃ niddisatīti.
    Aññatarasmiṃ vāti itaresaṃ vā kulānaṃ aññatarasmiṃ. Paccājātoti paṭijāto. 2-
Tathāgate saddhaṃ paṭilabhatīti parisuddhaṃ dhammaṃ sutvā dhammasāmimhi tathāgate
"sammāsambuddho vata bhagavā"ti saddhaṃ paṭilabhati. Iti paṭisañcikkhatīti evaṃ
paccavekkhati. Sambādho gharāvāsoti sacepi saṭṭhihatthe ghare yojanasatantarepi vā dve
jāyapatikā vasanti, tathāpi nesaṃ sakiñcanasapalibodhaṭṭhena gharāvāso sambādhova. Rajopathoti
rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vaṭṭati.
Alagganaṭṭhena abbhokāso viyāti abbhokāso. Pabbajito hi kūṭāgāraratana-
pāsādadevavimānādīsu pihitadvāravātapānesu paṭicchannesu vasantopi neva laggati
na sajjati na bajjhati. Tena vuttaṃ "abbhokāso pabbajjā"ti. Apica sambādho
gharāvāso kusalakiriyāya okāsābhāvato. Rajopatho asaṃvutasaṅkāraṭṭhānaṃ viya rajānaṃ
kilesarajānaṃ sannipātaṭṭhānato. Abbhokāso pabbajjā kusalakiriyāya yathāsukhaṃ
okāsasabbhāvato.
@Footnote: 1 cha.Ma. pabbajitā   2 Sī. jāto

---------------------------------------------------------------------------------------------
page113.
    Nayidaṃ sukaraṃ .pe. Pabbajeyyanti ettha ayaṃ saṅkhepakathā:- yadetaṃ
sikkhāttayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya
ekantaparipuṇṇaṃ. Ekadivasaṃpi ca kilesamalena amalinaṃ katvā carimakacittaṃ
pāpetabbatāya ekantaparisuddhaṃ, saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ
caritabbaṃ, idaṃ na sukaraṃ agāraṃ ajjhāvasatā agāraṃ ajjhāvasantena ekantaparipuṇṇaṃ
.pe. Carituṃ. Yannūnāhaṃ kese ca massuñca ohāretvā kāsāya rasapītatāya
kāsāyāni brahmacariyaṃ carantānaṃ anucchavikāni vatthāni acchādetvā paridahitvā
agārasmā nikkhamitvā anagāriyaṃ pabbajeyyanti. Ettha ca yasmā agārassa hitaṃ
kasivaṇijjādikammaṃ agāriyanti vuccati, tañca pabbajjāya natthi. Tasmā pabbajjā
anagāriyāti ñātabbā, taṃ anagāriyaṃ. Pabbajeyyanti paṭipajjeyyaṃ. Appaṃ vāti
sahassato heṭṭhā bhogakkhandho appo nāma hoti, sahassato paṭṭhāya mahā.
Ābandhanaṭṭhena ñāti eva parivaṭṭo ñātiparivaṭṭo. So vīsatiyā heṭṭhā appo
hoti, vīsatiyā paṭṭhāya mahā.
    [292] Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā,
tañca, yattha cete saha jīvanti ekajīvikā sabhāgavuttino honti, taṃ bhagavatā
paññattasikkhāpadasaṅkhātaṃ sājīvañca tattha sikkhanabhāvena samāpannoti bhikkhūnaṃ
sikkhāsājīvasamāpanno. Samāpannoti sikkhaṃ paripūrento, sājīvañca avītikkamanto
hutvā tadubhayaṃ upagatoti attho. Pāṇātipātaṃ pahāyātiādīsu pāṇātipātādikathā
heṭṭhā vitthāritā eva. Pahāyāti imaṃ pāṇātipātacetanāsaṅkhātaṃ dussīlyaṃ
pajahitvā. Paṭivirato hotīti pahīnakālato paṭṭhāya tato dussīlyato orato viratova
hoti. Nihitadaṇḍo nihitasatthoti parūpaghātatthāya daṇḍaṃ vā satthaṃ vā ādāya
avattanato nikkhittadaṇḍo ceva nikkhittasattho cāti attho. Ettha ca ṭhapetvā
daṇḍaṃ sabbaṃpi avasesaṃ upakaraṇaṃ sattānaṃ vihiṃsanabhāvato satthanti veditabbaṃ.
Yampana bhikkhū kattaradaṇḍaṃ vā dantakaṭṭhavāsiṃ vā pipphalakaṃ vā gahetvā vicaranti,
na taṃ parūpaghātatthāya. Tasmā nihitadaṇḍo nihitasatthotveva saṅkhaṃ gacchati.
Lajjīti pāpajigucchanalakkhaṇāya lajjāya samannāgato. Dayāpannoti dayaṃ mettacittataṃ

---------------------------------------------------------------------------------------------
page114.
Āpanno. Sabbapāṇabhūtahitānukampīti sabbe pāṇabhūte hitena anukampako, tāya
dayāya sampannatāya 1- sabbesaṃ pāṇabhūtānaṃ hitacittakoti attho. Viharatīti iriyati
pāleti.
    Dinnameva ādiyatīti dinnādāyī. Cittenapi dinnameva paṭikaṅkhatīti
dinnapāṭikaṅkhī. Thenetīti theno. Na thenena athenena. Athenattāyeva sucibhūtena.
Attanāti attabhāvena, athenaṃ sucibhūtaṃ attabhāvaṃ katvā viharatīti vuttaṃ hoti.
    Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ caratīti brahmacārī.
Ārācārīti abrahmacariyato dūrācārī. 2- Methunāti rāgapariyuṭṭhānavasena sadisattā
methunakāti laddhavohārehi paṭisevitabbato methunāti saṅkhaṃ gatā asaddhammā.
Gāmadhammāti gāmavāsīnaṃ dhammā.
    Saccaṃ vadatīti saccavādī. Saccena saccaṃ sandahati ghaṭetīti saccasandho,
na antarantarā musā vadatīti attho. Yo hi puriso kadāci musā vadati, kadāci
saccaṃ, tassa musāvādena antaritattā saccaṃ saccena na ghaṭiyati. Tasmā na so
saccasandho, ayampana na tādiso, jīvitahetupi musāvādaṃ avatvā saccena saccaṃ
sandahatiyevāti saccasandho. Thetoti thiro, thirakathoti attho. Eko hi puggalo
haliddirāgo viya, thusarāsimhi nikhātakhāṇu viya, assapiṭṭhe ṭhapitakumbhaṇḍamiva ca
na thirakatho hoti. Eko pāsāṇalekhā viya indakhīlo viya ca thirakatho hoti, asinā
sīse chijjantepi dve kathā na katheti, ayaṃ vuccati theto. Paccayikoti
pattiyāyitabbako, saddhāyikoti attho. Ekacco hi puggalo na paccayiko hoti,
"idaṃ kena vuttaṃ, asukenā"ti vutte "mā tassa vacanaṃ saddahathā"ti vattabbataṃ
āpajjati. Eko paccayiko hoti, idaṃ kena vuttaṃ, asukenā"ti vutte "yadi
tena vuttaṃ, idameva pamāṇaṃ, idāni upaparikkhitabbaṃ 3- natthi, evameva idan"ti
vattabbataṃ āpajjati, ayaṃ vuccati paccayiko. Avisaṃvādako lokassāti tāya
saccavāditāya lokaṃ na visaṃ vādetīti attho.
@Footnote: 1 cha.Ma. tāya dayāpannatāya   2 cha.Ma. dūracārī
@3 Sī. parikkhitabbaṃ, Ma. paṭivekkhitabbaṃ

---------------------------------------------------------------------------------------------
page115.
    Imesaṃ bhedāyāti yesaṃ ito sutvāti vuttānaṃ santike sutaṃ, tesaṃ
bhedāya. Bhinnānaṃ vā sandhātāti dvinnaṃpi mittānaṃ vā samānupajjhāyakādīnaṃ
vā kenacideva karaṇīyena 1- bhinnānaṃ ekamekaṃ upasaṅkamitvā "tumahākaṃ īdise
kule jātānaṃ evaṃ bahussutānaṃ idaṃ na yuttan"tiādīni vatvā sandhānaṃ kattā.
Anuppadātāti sandhānānuppadātā, dve jane samagge disvāpi "tumhākaṃ
evarūpe kule jātānaṃ evarūpehi guṇehi samannāgatānaṃ anucchavikametan"tiādīni
vatvā daḷhīkammaṃ kattāti attho. Samaggo ārāmo assāti samaggārāmo. Yattha
samaggo 2- natthi, na tattha vasituṃ icchatīti attho. "samaggarāmo"tipi pāli,
ayamevettha attho. Samaggaratoti samaggesu rato, te pahāya aññattha gantuṃ 3-
na acchatīti attho. Samagge disvāpi sutvāpi nandatīti samagganandī. Samaggakaraṇiṃ
vācaṃ bhāsitāti yā vācā satte samaggeyeva karoti, taṃ sāmaggīguṇaparidīpakameva
vācaṃ bhāsati, na itaranti.
    Nelāti elaṃ vuccati doso, nāssā elanti nelā, niddosāti attho.
"nelaṅgo setapacchādo"ti 4- ettha vuttanelaṃ 5- viya. Kaṇṇasukhāti byañjanamadhuratāya
kaṇṇānaṃ sukhā, sūcivijjhanaṃ viya kaṇṇasūlaṃ na janeti. Atthamadhuratāya sakalasarīre
kopaṃ ajanetvā pemaṃ janetīti pemanīyā. Hadayaṃ gacchati, appaṭihaññamānā
sukhena cittaṃ pavisatīti hadayaṅgamā. Guṇaparipuṇṇatāya pure bhavāti porī, pure
saṃvaḍḍhanārī viya sukumārātipi porī, purassa esātipi porī, nagaravāsīnaṃ kathāti
attho. Nagaravāsino hi yuttakathā honti, pitimattaṃ pitāti, mātimattaṃ mātāti,
bhātimattaṃ bhātāti vadanti. Evarūpī kathā bahuno janassa kantā hotīti bahujanakantā.
Kantabhāveneva bahuno janassa manāpā cittavuḍḍhikarāti 6- bahujanamanāpā.
    Kālena vadatīti kālavādī, vattabbayuttakālaṃ sallakkhetvā vadatīti attho.
Bhūtaṃ tacchaṃ sabhāvameva vadatīti bhūtavādī. Diṭṭhadhammikasamparāyikatthasannissitameva
katvā vadatīti atthavādī. Navalokuttaradhammasannissitaṃ vācaṃ katvā vadatīti dhammavādī.
@Footnote: 1 cha.Ma. kāraṇena        2 cha.Ma. samaggā     3 cha.Ma. aññatra gantumpi
@4 khu.u. 25/65/206 aparalakuṇḍakabhaddiyasutta  5 Sī. vuttasīlaṃ  cha.Ma.
@6 cittavuddhikarāti

---------------------------------------------------------------------------------------------
page116.
Saṃvaravinayapahānavinayasannissitaṃ katvā vadatīti vinayavādī. Nidhānaṃ vuccati ṭhapanokāso,
nidhānamassā atthīti nidhānavatī, hadaye nidhātabbayuttavācaṃ bhāsitāti attho.
Kālenāti evarūpiṃ bhāsamānopi ca "ahaṃ nidhānavatiṃ vācaṃ bhāsissāmī"ti na
akālena bhāsati, yuttakālampana avekkhitvā bhāsatīti attho. Sāpadesanti saupamaṃ,
sakāraṇanti attho. Pariyantavatinti paricchedaṃ dassetvā yathāssā paricchedo
paññāyati, evaṃ bhāsatīti attho atthasañhitanti anekehipi nayehi vibhajantena
pariyādātuṃ asakkuṇeyyattā atthasampannaṃ, yaṃ vā so atthavādī atthaṃ vadati,
tenatthena sañhitattā atthasañhitavācaṃ bhāsati, na aññaṃ nikkhipitvā aññaṃ
bhāsatīti vuttaṃ hoti.
    [293] Bījagāmabhūtagāmasamārambhāti mūlabījaṃ khandhabījaṃ phalubījaṃ 1- aggabījaṃ
bījabījanti pañcavidhassa bījagāmassa ceva yassa kassaci nīlatiṇarukkhādikassa
bhūtagāmassa ca samārambhā, chedanabhedanapacanādibhāvena vikopanā paṭiviratoti attho.
Ekabhattikoti pātarāsabhattaṃ sāyamāsabhattanti dve bhattāni. Tesu pātarāsabhattaṃ
antomajjhantikena paricchinnaṃ, itaraṃ majjhantikato uddhaṃ antoaruṇena. Tasmā
antomajjhantike dasakkhattuṃ bhuñjamānopi ekabhattiko hoti, taṃ sandhāya vuttaṃ
"ekabhattiko"ti. Rattiyā bhojanaṃ ratti, tato uparatoti rattūparato. Atikkante
majjhantike yāva suriyatthaṅgamanā bhojanaṃ vikālabhojanaṃ nāma. Tato viratattā
virato vikālabhojanā. Sāsanassa ananulomattā visūkaṃ paṭāṇībhūtaṃ dassananti
visūkadassanaṃ. Attanā naccananaccāpanādivasena naccā ca gītā ca vāditā ca antamaso
mayūranaccanādivasenāpi pavattānaṃ naccādīnaṃ visūkabhūtā dassanā cāti
naccagītavāditavisūkadassanā. Naccādīni hi attanā payojetuṃ vā parehi payojāpetuṃ vā
payuttāni passituṃ vā neva bhikkhūnaṃ na bhikkhunīnaṃ vaṭṭanti. Mālādīsu mālāti
yaṅkiñci pupphaṃ. Gandhanti yaṅkiñci gandhajātaṃ. Vilepananti chavirāgakaraṇaṃ. Tattha
pilandhanto dhāreti nāma. Ūnaṭṭhānaṃ pūrento maṇḍeti nāma. Gandhavasena
chavirāgavasena ca sādiyanto vibhūseti nāma. Ṭhānaṃ vuccati kāraṇaṃ. Tasmā yāya
dussīlyacetanāya tāni mālādhāraṇādīni mahājano karoti, tato paṭiviratoti attho.
@Footnote: 1 cha.Ma. phaḷubījaṃ

---------------------------------------------------------------------------------------------
page117.
    Uccāsayanaṃ vuccati pamāṇātikkantaṃ. Mahāsayanaṃ nāma akappiyattharaṇaṃ.
Tato paṭiviratoti attho. Jātarūpanti suvaṇṇaṃ. Rajatanti kahāpaṇo lohamāsako
jatumāsako dārumāsakoti ye vohāraṃ gacchanti, tassa ubhayassāpi paṭiggahaṇā
paṭivirato, neva naṃ uggaṇhāti, na uggaṇhāpeti, na upanikkhittaṃ sādiyatīti
attho. Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa
sattavidhassāpi āmakadhaññassa paṭiggahaṇā. Na kevalañca etesaṃ paṭiggahaṇameva,
āmasanampi bhikkhūnaṃ na vaṭṭatiyeva. Āmakamaṃsapaṭiggahaṇāti ettha aññatra uddissa 1-
anuññātā āmakamaṃsamacchānaṃ paṭiggahaṇameva bhikkhūnaṃ na vaṭṭati, no āmasanaṃ.
    Itthīkumārikapaṭiggahaṇāti ettha itthīti purisantaragatā, itarā kumārikā
nāma. Tāsaṃ paṭiggahaṇampi āmasanampi akappiyameva. Dāsīdāsapaṭiggahaṇāti ettha
dāsīdāsavaseneva tesaṃ paṭiggahaṇaṃ na vaṭṭati, "kappiyakārakaṃ dammi, ārāmikaṃ
dammī"ti evaṃ vutte pana vaṭṭati. Ajeḷakādīsupi khettavatthupariyosānesu
kappiyākappiyanayo vinayavasena upaparikkhitabbo. Tattha khettaṃ nāma yasmiṃ pubbaṇṇaṃ
ruhati. Vatthu nāma yasmiṃ aparaṇṇaṃ ruhati. Yattha vā ubhayampi ruhati, taṃ khettaṃ.
Tadatthāya akatabhūmibhāgo vatthu. Khettavatthusīsena cettha vāpitaḷākādīnipi saṅgahitāneva.
Dūteyyaṃ vuccati dūtakammaṃ, gihīnaṃ paṇṇaṃ vā sāsanaṃ vā gahetvā tattha tattha
gamanaṃ. Pahiṇagamanaṃ vuccati gharā gharaṃ pesitassa khuddakagamanaṃ. Anuyogo nāma
tadubhayakaraṇaṃ, tasmā dūteyyapahiṇagamanānaṃ anuyogoti 2- evamettha attho daṭṭhabbo. 3-
    Kayavikkayāti kayā ca vikkayā ca. Tulākūṭādīsu kūṭanti vañcanaṃ. Tattha
tulākūṭantāva rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti. Tattha
rūpakūṭaṃ nāma dve tulā samarūpā 4- katvā gaṇhanto mahatiyā gaṇhati, dadanto
khuddikāya deti. Aṅgakūṭaṃ nāma gaṇhanto pacchābhāge hatthena tulaṃ akkamati,
dadanto pubbabhāge. Gahaṇakūṭaṃ nāma gaṇhanto mūle rajjuṃ gaṇhāti, dadanto
agge. Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā
@Footnote: 1 cha.Ma. odissa   2 cha.Ma. anuyogāti        3 cha.Ma. veditabbo  4 cha.Ma. sarūpā

---------------------------------------------------------------------------------------------
page118.
Gaṇhanto taṃ pacchābhāge karoti, dadanto aggabhāge. Kaṃso vuccati suvaṇṇapāti,
tāya vañcanaṃ kaṃsakūṭaṃ. Kathaṃ? ekaṃ suvaṇṇapātiṃ katvā aññā dve tisso
lohapātiyo suvaṇṇavaṇṇā karoti, tato janapadaṃ gantvā kiñcideva aḍḍhakulaṃ
pavisitvā "suvaṇṇabhājanāni kīṇathā"ti vatvā agghe pucchite samagghataraṃ
dātukāmā honti. Tato tehi "kathaṃ imesaṃ suvaṇṇabhāvo jānitabbo"ti vutte
"vīmaṃsitvā gaṇhathā"ti suvaṇṇapātiṃ pāsāṇe ghaṃsitvā sabbā pātiyo datvā
gacchati.
    Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha hadayabhedo
sappitelādiminanakāle labbhati. Tāni hi gaṇhanto heṭṭhā chiddena mānena
"sanikaṃ āsiñcā"ti vatvā antobhājane bahuṃ paggharāpetvā gaṇhati, dadanto
chiddaṃ pidhāya sīghaṃ pūretvā deti. Sikhābhedo tilataṇḍulādiminanakāle labbhati.
Tāni hi gaṇhanto heṭṭhā 1- saṇikaṃ sikhaṃ ussāpetvā gaṇhāti, dadanto vegena
pūretvā sikhaṃ chindanto deti. Rajjubhedo khettavatthuminanakāle labbhati. Lañcaṃ 2-
alabhantā hi khettaṃ amahantaṃpi mahantaṃ katvā minanti.
    Ukkoṭanādīsu ukkoṭananti sāmike assāmike kātuṃ lañcaggahaṇaṃ.
Vañcananti tehi tehi upāyehi paresaṃ vañcanaṃ. Tatrīdamekaṃ vatthu:- eko kira
luddako migañca migapotakañca gahetvā āgacchati. Tameko dhutto "kiṃ migo
agghati, kiṃ migapotako"ti āha. "migo dve kahāpaṇe migapotako ekan"ti ca
vutte kahāpaṇaṃ datvā migapotakaṃ gahetvā thokaṃ gantvā nivatto "na me bho
migapotakena attho, migaṃ me dehī"ti āha. Tena hi "dve kahāpaṇe dehī"ti.
So āha "nanu te bho mayā paṭhamaṃ eko kahāpaṇo dinno"ti. Āma
dinnoti. "imaṃpi migapotakaṃ gaṇha, evaṃ so ca kahāpaṇo ayaṃ ca kahāpaṇagghanako
migapotakoti dve kahāpaṇā bhavissantī"ti. So kāraṇaṃ vadatīti sallakkhetvā
migapotakaṃ gahetvā migaṃ adāsīti.
@Footnote: 1 cha.Ma. ayaṃ saddo na dissati       2 cha.Ma. lañjaṃ

---------------------------------------------------------------------------------------------
page119.
    Nikatīti yogavasena vā māyāvasena vā apāmaṅgaṃ pāmaṅganti, amaṇiṃ
maṇinti, asuvaṇṇaṃ suvaṇṇanti katvā paṭirūpakena vañcanaṃ. Sāciyogoti
kuṭilayogo, etesaṃyeva ukkoṭanādīnametaṃ nāmaṃ, tasmā ukkoṭanasāciyogo
vañcanasāciyoto nikatisāciyogoti evamettha attho daṭṭhabbo. Keci aññaṃ dassetvā
aññassa parivattanaṃ sāciyogoti vadanti. Tampana vañcaneneva saṅgahitaṃ. Chedanādīsu
chedananti hatthacchedanādi. Vadhoti māraṇaṃ. Bandhoti rajjubandhanādīhi bandhanaṃ.
Viparāmosoti himaviparāmoso gumbaviparāmosoti duvidho. Yaṃ himapātasamaye himena
paṭicchannā hutvā maggapaṭipannaṃ janaṃ musanti, ayaṃ himaviparāmoso. Yaṃ gumbādīhi
paṭicchannā musanti, ayaṃ gumbaviparāmoso. Ālopo vuccati gāmanigamādīnaṃ vilopakaraṇaṃ.
Sahasākāroti sāhasikakiriyā, gehaṃ pavisitvā manussānaṃ ure satthaṃ ṭhapetvā
icchitabhaṇḍaggahaṇaṃ, evametasmā chedana .pe. Sahasākārā paṭivirato hoti.
    [294] So santuṭṭho hotīti svāyaṃ bhikkhu heṭṭhā vuttena catūsu
paccayesu dvādasavidhena itarītarapaccayasantosena samannāgato hoti. Iminā pana
dvādasavidhena itarītarapaccayasantosena samannāgatassa bhikkhuno aṭṭhaparikkhārā
vaṭṭanti tīṇi cīvarāni patto dantakaṭṭhacchedanavāsi ekā sūci kāyabandhanaṃ
parissāvananti. Vuttaṃpi cetaṃ:-
              "ticīvarañca patto ca      vāsi sūci ca bandhanaṃ
               parissāvanena aṭṭhete   yuttayogassa bhikkhuno"ti.
    Te sabbe kāyaparihāriyāpi 1- honti kucchiparihāriyāpi. 1- Kathaṃ? ticīvaraṃ tāva
Nivāsetvā pārupitvā ca vicaraṇakāle kāyaṃ pariharati posetīti kāyaparihāriyaṃ 1-
hoti, cīvarakaṇṇena udakaṃ parissāvetvā pivanakāle khāditabbaphalāphalaggahaṇakāle
ca kucchiṃ pariharati posetīti kucchiparihāriyaṃ hoti. Pattopi tena udakaṃ uddharitvā
nhānakāle kuṭiparibhaṇḍakaraṇakāle ca kāyaparihāriyo hoti. Āhāraṃ gahetvā
bhuñjanakāle 2- kucchiparihāriyo 3- hoti. Vāsipi tāya dantakaṭṭhacchedanakāle
mañcapīṭhānaṃ
@Footnote: 1 cha.Ma. kāyaparihārikāpi,...hārikaṃ, evamuparipi,  2 Sī.Ma. vaḷañjanakāle
@3 cha.Ma. kucchiparihāriko

---------------------------------------------------------------------------------------------
page120.
Aṅgapādacīvarakuṭidaṇḍakacchedanakāle 1- ca kāyaparihāriyā hoti, ucchucchedana-
nāḷikerāditacchanakāle kucchiparihāriyā. Sūcipi cīvarasibbanakāle kāyaparihāriyā hoti,
pūvaṃ vā phalaṃ vā vijjhitvā khādanakāle kucchiparihāriyā. Kāyabandhanaṃ bandhitvā
vicaraṇakāle kāyaparihāriyaṃ, ucchuādīni bandhitvā gahaṇakāle kucchiparihāriyaṃ.
Parissāvanaṃ tena udakaṃ parissāvetvā nhānakāle senāsanaparibhaṇḍakaraṇakāle
ca kāyaparihāriyaṃ, pānīyaparissāvanakāle 2- teneva tilataṇḍulaputhukādīni gahetvā
khādanakāle ca kucchiparihāriyaṃ. Ayantāva aṭṭhaparikkhārikassa parikkhāramattā.
    Navaparikkhārikassa pana seyyaṃ pavisantassa tatraṭṭhakaṃ paccattharaṇaṃ vā
kuñcikā vā vaṭṭati. Dasaparikkhārikassa nisīdanaṃ vā cammakkhaṇḍaṃ vaṭaṭati.
Ekādasaparikkhārikassa kattarayaṭṭhi vā telanāḷikā vā vaṭṭati. Dvādasaparikkhārikassa
chattaṃ vā upāhanā vā vaṭṭati. Etesu pana aṭṭhaparikkhārikova santuṭṭho,
itare asantuṭṭhā, mahicchā mahārāgāti 3- na vattabbā. Etepi hi appicchāva
santuṭṭhāva subharāva sallahukavuttinova. Bhagavā pana nayimaṃ suttaṃ tesaṃ vasena
kathesi, aṭṭhaparikkhārikassa vasena kathesi. So hi khuddakavāsiñca sūciñca parissāvane
pakkhipitvā pattassa anto ṭhapetvā pattaṃ aṃsakūṭe laggetvā ticīvaraṃ kāyapaṭibaddhaṃ
katvā yenicchakaṃ sukhaṃ pakkamati. Paṭinivattetvā gahetabbaṃ nāmassa na hoti,
iti imassa bhikkhuno sallahukavuttitaṃ dassento bhagavā santuṭṭho hoti
kāyaparihāriyena 4- cīvarenātiādimāha.
    Tattha kāyaparihāriyenāti 4- kāyapariharaṇamattakena. Kucchiparihāriyenāti 4-
kucchipariharaṇamattakena. Samādāyeva pakkamatīti taṃ aṭṭhaparikkhāramattakaṃ sabbaṃ
gahetvā kāyapaṭibaddhaṃ katvāva gacchati, "mama vihāro pariveṇaṃ upaṭṭhāko"tissa
saṅgo vā bandho vā na hoti, so jiyāmutto saro viya, yūthā apakkanto
mattahatthī viya, icchiticchitaṃ senāsanaṃ vanasaṇḍaṃ rukkhamūlaṃ vanapabbhāraṃ 5-
paribhuñjanto ekova tiṭṭhati, ekova nisīdati, sabbiriyāpathesu ekova adutiyo.
@Footnote: 1 cha.Ma. aṅga...sajjanakāle  2 Sī. pānīyapānakaparissāvanakāle
@3 cha.Ma.mahābhārāti, sī, mahāejāti  4 cha.Ma. kāYu...rikena,...kucchi...rikena,
@evamuparipi    5 Sī.vanaṃ pabbhāraṃ

---------------------------------------------------------------------------------------------
page121.
                   "cātuddiso appaṭigho ca hoti
                    santussamāno itarītarena
                    parissayānaṃ sahitā achambhī
                    eko care khaggavisāṇakappo"ti. 1-
    Evaṃ vaṇṇitaṃ khaggavisāṇakappataṃ āpajjati.
    Idāni tamatthaṃ upamāya sādhento seyyathāpītiādimāha. Tattha pakkhī
sakuṇoti pakkhayutto sakuṇo. Ḍetīti uppatati. Ayaṃ panettha saṅkhepattho:- sakuṇā
nāma "asukasmiṃ padese rukkho paripakkaphalo"ti ñatvā nānādisāhi āgantvā
nakhapakkhatuṇḍādīhi tassa phalāni vijjhantā vidhunantā khādanti, "idaṃ ajjatanāya
idaṃ svātanāya bhavissatī"ti tesaṃ na hoti. Phale pana parikkhīṇe 2- neva rukkhassa
ārakkhaṃ ṭhapenti, na tattha pattaṃ vā nakhaṃ vā tuṇḍaṃ vā ṭhapenti, athakho
tasmiṃ rukkhe anapekkho hutvā yo yaṃ disābhāgaṃ icchati, so tena sapattabhārova
uppatitvā gacchati, evameva ayaṃ bhikkhu nissaṅgo nirapekkhoyeva pakkamati. Tena
vuttaṃ "samādāyeva pakkamatī"ti. Ariyenāti niddosena. Ajjhattanti sake
attabhāve. Anavajjasukhanti niddosasukhaṃ.
    [295] So cakkhunā rūpaṃ disvāti so iminā ariyena sīlakkhandhena
samannāgato bhikkhu cakkhuviññāṇena rūpaṃ passitvāti attho. Sesapadesu yaṃ vattabbaṃ
siyā, taṃ sabbaṃ visuddhimagge vuttaṃ. Abyāsekasukhanti kilesehi anavasittasukhaṃ,
avikiṇṇasukhantipi vuttaṃ. Indriyasaṃvarasukhañhi diṭṭhādīsu diṭṭhamattādivasena
pavattatāya avikiṇṇaṃ hoti. So abhikkante paṭikkanteti so manacchaṭṭhānaṃ
indriyānaṃ saṃvarena samannāgato bhikkhu imesu abhikkantapaṭikkantādīsu sattasu
ṭhānesu satisampajaññavasena sampajānakārī hoti. Tattha yaṃ vattabbaṃ siyā, taṃ satipaṭṭhāne
vuttameva.
    [296] So iminā cātiādinā kiṃ dasseti? araññavāsassa paccayasampattiṃ
Dasseti. Yassa hi ime cattāro paccayā natthi, tassa araññavāso na icchati,
@Footnote: 1 khu. sutta. 25/42/343 khaggavilāṇasutta         2 cha.Ma. khīṇe

---------------------------------------------------------------------------------------------
page122.
Tiracchānagatehi vā vanacarakehi vā saddhiṃ vattabbataṃ āpajjati, araññe adhivatthā
devatā "kiṃ evarūpassa pāpabhikkhuno araññavāsenā"ti bheravasaddaṃ sāventi,
hatthena 1- sīsaṃ paharitvā palāyanākāraṃ karonti, "asuko bhikkhu araññaṃ pavisitvā
idañcidañca pāpakammaṃ akāsī"ti ayaso pattharati. Yassa panete cattāro
paccayā atthi, tassa araññavāso ijjhati, so hi attano sīlaṃ paccavekkhanto
kiñci kāḷakaṃ vā tilakaṃ vā apassanto pītiṃ uppādetvā taṃ khayato vayato
sammasanto ariyabhūmiṃ okkamati, araññe adhivatthā devatā attamanā vaṇṇaṃ
bhāsanti, itissa udake pakkhittatilatelabindu viya yaso vitthāriko hoti.
    Tattha vivittanti suññaṃ appasaddaṃ, appanigghosanti attho. Etadeva
hi sandhāya vibhaṅge "vivittanti santike cepi senāsanaṃ hoti, tañca
anākiṇṇaṃ gahaṭṭhehi pabbajitehi, tena taṃ vivittan"ti 2- vuttaṃ. Seti ceva
āsati ca etthāti senāsanaṃ, mañcapīṭhādīnametaṃ adhivacanaṃ, tenāha "senāsananti
mañcopi senāsanaṃ, pīṭhampi, bhisipi, bimbohanampi, 3- vihāropi, aḍḍhayogopi,
pāsādopi, hammiyampi, guhāpi, aṭṭopi, māḷopi, leṇampi, veḷugumbopi,
rukkhamūlampi, maṇḍapopi senāsanaṃ, yattha vā pana bhikkhū paṭikkamanti, sabbametaṃ
senāsanan"ti. Apica "vihāro aḍḍhayogo pāsādo hammiyaṃ guhā"ti idaṃ
vihārasenāsanaṃ nāma. "mañco pīṭhaṃ bhisi bimbohanan"ti idaṃ mañcapīṭhasenāsanaṃ
nāma. "cimilikā cammakkhaṇḍo tiṇasanthāro paṇṇasanthāro"ti idaṃ santhatasenāsanaṃ
nāma, "yattha vā pana bhikkhū paṭikkamantī"ti idaṃ okāsasenāsanaṃ nāmāti evaṃ
catubbidhaṃ senāsanaṃ hoti, taṃ sabbaṃpi senāsanaggahaṇena gahitameva. Imassa
pana sakuṇasadisassa cātuddisikassa 4- bhikkhuno anucchavikaṃ dassento araññaṃ
rukkhamūlantiādimāha.
    Tattha araññanti "nikkhamitvā bahi indakhīlā, sabbametaṃ araññan"ti
idaṃ bhikkhunīnaṃ vasena āgataṃ araññaṃ. "āraññakaṃ nāma senāsanaṃ pañcadhanusatikaṃ
@Footnote: 1 cha.Ma. hatthehi   2 abhi.vi. 35/526/302  3 Ma. nibbohanampi   4 cha.Ma. cātuddissa

---------------------------------------------------------------------------------------------
page123.
Pacchiman"ti 1- idaṃ pana imassa bhikkhuno anurūpaṃ, tassa lakkhaṇaṃ visuddhimagge
dhutaṅganiddese vuttaṃ. Rukkhamūlanti yaṅkiñci santacchāyaṃ 2- vivittaṃ
rukkhamūlaṃ. Pabbatanti selaṃ. Tattha hi udakasoṇḍīsu udakakiccaṃ katvā sītāya
rukkhacchāyāya nisinnassa nānādisāsu khāyamānāsu sītena vātena vījiyamānassa cittaṃ
ekaggaṃ hoti. Kandaranti kaṃ vuccati udakaṃ, tena dāritaṃ, udakena bhinnaṃ
pabbatappadesaṃ, yaṃ nadītumbantipi nadīkuñjantipi vadanti. Tattha hi rajatapaṭṭasadisā
vālikā honti, matthake maṇivitānaṃ viya vanagahanaṃ, maṇikkhandhasadisaṃ udakaṃ sandati.
Evarūpaṃ kandaraṃ oruyha pānīyaṃ pivitvā gattāni sītāni katvā vālikaṃ
ussāpetvā paṃsukūlacīvaraṃ paññāpetvā nisinnassa samaṇadhammaṃ karoto cittaṃ
ekaggaṃ hoti. Giriguhanti dvinnaṃ pabbatānaṃ antarā, 3- ekasmiṃyeva vā
umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ. Vanapatthanti
atikkamitvā manussānaṃ upacāraṭṭhānaṃ, yattha na kasanti na vapanti. Tenevāha
"vanapatthanti dūrānametaṃ senāsanānaṃ adhivacanan"tiādi. 4- Abbhokāsanti acchannaṃ,
ākaṅkhamāno panettha cīvarakuṭiṃ katvā vasati. Palālapuñjanti palālarāsiṃ.
Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti,
gacchagumbādīnaṃpi upari palālaṃ pakkhipitvā heṭṭhā nisinnā samaṇadhammaṃ karonti, taṃ
sandhāyetaṃ vuttaṃ.
    Pacchābhattanti bhattassa pacchato. Piṇḍapātapaṭikkantoti piṇḍapātapariyesanato
paṭikkanto pallaṅkanti samantato ūrubaddhāsanaṃ. Ābhujitvāti bandhitvā.
Ujuṃ kāyaṃ paṇidhāyāti uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake
koṭiyā koṭiṃ paṭipādetvā. Evaṃ hi nisinnassa cammamaṃsanahārūni na paṇamanti.
Athassa yā tesaṃ paṇamanapaccayā khaṇe khaṇe vedanā uppajjeyyuṃ, tā na
uppajjanti, tāsu anuppajjamānāsu cittaṃ ekaggaṃ hoti. Kammaṭṭhānaṃ na paripatati,
vuḍḍhiṃ phātiṃ upagacchati. Parimukhaṃ satiṃ upaṭṭhapetvāti kammaṭṭhānābhimukhaṃ satiṃ
ṭhapayitvā, mukhasamīpe vā katvāti attho. Teneva vibhaṅge vuttaṃ "ayaṃ
sati upaṭṭhitā hoti
@Footnote: 1 vi. mahāvi. 2/654/97 sāsaṅkasikkhāpada      2 cha.Ma. sandacchāyaṃ
@3 Ma. antaraṃ               4 abhi.vi. 35/531/303

---------------------------------------------------------------------------------------------
page124.
Supaṭṭhitā hoti nāsikagge vā mukhanimitte vā, tena vuccati parimukhaṃ satiṃ
upaṭṭhapetvā"ti. 1- Athavā "parīti pariggahattho, mukhanti niyyānattho, satīti
upaṭṭhānattho, tena vuccati parimukhaṃ satin"ti 2- evaṃ paṭisambhidāyaṃ
vuttanayenevettha 3- attho daṭṭhabbo. Tatrāyaṃ saṅkhepo:- "pariggahitaniyyānaṃ
satiṃ katvā"ti.
    Abhijjhaṃ loketi ettha lujjanapalujjanaṭṭhena pañcupādānakkhandhā loko,
tasmā pañcasu upādānakkhandhesu rāgaṃ pahāya kāmacchandaṃ vikkhambhetvāti
ayamettha attho. Vigatābhijjhenāti vikkhambhanavasena pahīnattā vigatābhijjheneva,
na cakkhuviññāṇasadisenāti attho. Abhijjhāya cittaṃ parisodhetīti abhijjhāto
cittaṃ parimoceti. Yathā taṃ sā muñcati ceva, muñcitvā ca na puna gaṇhāti,
evaṃ karotīti attho. Byāpādapadosaṃ pahāyātiādīsupi eseva nayo. Byāpajjati
iminā cittaṃ pūtikummāsādayo viya purimapakatiṃ pajahatīti byāpādo. Vikārāpattiyā
padussati, paraṃ vā padūseti vināsetīti padoso. Ubhayametaṃ kodhassevādhivacanaṃ. Thīnaṃ
cittagelaññaṃ. Middhaṃ cetasikagelaññaṃ. Thīnañca middhañca thīnamiddhaṃ. Ālokasaññīti
rattiṃpi divāpi diṭṭhālokasañjānanasamatthatāya vigatanīvaraṇāya parisuddhāya saññāya
samannāgato. Sato sampajānoti satiyā ca ñāṇena ca samannāgato, idaṃ ubhayaṃ
ālokasaññāya upakārakattā vuttaṃ. Uddhaccañca kukkuccañca uddhaccakukkuccaṃ.
Tiṇṇavicikicchoti vicikicchaṃ taritvā atikkamitvā ṭhito. "kathamidaṃ kathamidan"ti
evaṃ nappavattatīti akathaṃkathī. Kusalesu dhammesūti anavajjesu dhammesu. "ime nu kho
kusalā, kathamime kusalā"ti evaṃ na vicikicchati na kaṅkhatīti attho. Ayamettha
saṅkhepo, imesu pana nīvaraṇesu vacanatthalakkhaṇādibhedato yaṃ vattabbaṃ siyā, taṃ
sabbaṃ visuddhimagge vuttaṃ.
    [297] Paññāya dubbalīkaraṇeti ime pañca nīvaraṇā uppajjamānā
anuppannāya lokiyalokuttarāya paññāya uppajjituṃ na denti, uppannāpi
aṭṭhasamāpattiyo pañca vā abhiññā ucchinditvā 4- pātenti, tasmā "paññāya
@Footnote: 1 abhi.vi. 35/537/304           2 khu. paṭi. 31/388/264 (syā)
@3 cha.Ma. vuttanayenapettha       4 Ma. upacchinditvā

---------------------------------------------------------------------------------------------
page125.
Dubbalīkaraṇā"ti vuccanti. Tathāgatapadaṃ itipīti idaṃpi tathāgatassa ñāṇapadaṃ
ñāṇavalañjaṃ ñāṇena akkantaṭṭhānanti vuccati. Tathāgatanisevitanti tathāgatassa
ñāṇaphāsukāya nighaṃsitaṭṭhānaṃ. Tathāgatārañjitanti tathāgatassa ñāṇadāṭhāya
ārañjitaṭṭhānaṃ.
    [299] Yathābhūtaṃ pajānātīti yathāsabhāvaṃ pajānāti. Na tveva tāva ariyasāvako
niṭṭhaṃ gato hotīti imā jhānābhiññā bāhirakehipi sādhāraṇāti na tāva niṭṭhaṃ
gato hoti. Maggakkhaṇepi apariyositakiccatāya na tāva niṭṭhāgato hoti. Apica kho
niṭṭhaṃ gacchatīti apica kho pana maggakkhaṇe mahāhatthiṃ passanto nāgavaniko viya
sammāsambuddho bhagavāti iminā ākārena tīsu ratanesu niṭṭhaṃ gacchati. Niṭṭhaṃ
gato hotīti evaṃ maggakkhaṇe niṭṭhaṃ gacchanto arahattaphalakkhaṇe
pariyositasabbakiccatāya sabbākārena tīsu ratanesu niṭṭhaṃ gato hoti. Sesaṃ sabbattha 1-
uttānatthamevāti.
                    Papañcasūdaniyā majjhimanikāyaṭṭhakathāya
                    cūḷahatthipadopamasuttavaṇṇanā niṭṭhitā.
                          ------------
                     8. Mahāhatthipadopamasuttavaṇṇanā
    [300] Evamme sutanti mahāhatthipadopamasuttaṃ. Tattha jaṅgalānanti
paṭhavītalavāsīnaṃ. 2- Pāṇānanti sapādakapāṇānaṃ. Padajātānīti padāni. Samodhānaṃ
gacchantīti odhānaṃ upakkhepaṃ 3- gacchanti. Aggamakkhāyatīti seṭṭhaṃ akkhāyati. Yadidaṃ
mahantattenāti mahantabhāvena aggamakkhāyati, na guṇavasenāti attho. Ye keci
kusalā dhammāti ye keci lokiyā vā lokuttarā vā kusalā dhammā. Saṅgahaṃ
@Footnote: 1 cha.Ma. ayaṃ pāṭho na dissati   2 cha.Ma. pathavītalacārīnaṃ   3 cha.Ma. pakkhepaṃ

---------------------------------------------------------------------------------------------
page126.
Gacchantīti ettha catubbidho saṅgaho sajātisaṅgaho sañjātisaṅgaho kiriyasaṅgaho
gaṇanasaṅgahoti. Tattha "sabbe khattiyā āgacchantu sabbe brāhmaṇā"ti evaṃ
samānajātivasena saṅgaho sajātisaṅgaho nāma. "sabbe kosalakā sabbe māgadhikā"ti 1-
evaṃ sañjātidesavasena saṅgaho sañjātisaṅgaho nāma. "sabbe rathikā sabbe
dhanuggahā"ti evaṃ kiriyavasena saṅgaho kiriyasaṅgaho nāma. "cakkhāyatanaṃ
katamakkhandhagaṇanaṃ gacchatīti, cakkhāyatanaṃ rūpakkhandhagaṇanaṃ gacchati. Hañci cakkhāyatanaṃ
rūpakkhandhagaṇanaṃ gacchati, tena vata re vattabbe cakkhāyatanaṃ rūpakkhandhena
saṅgahitan"ti 2- ayaṃ gaṇanasaṅgaho nāma, imasmiṃpi ṭhāne ayameva adhippeto.
    Nanu ca "catunnaṃ ariyasaccānaṃ kati kusalā kati akusalā kati abyākatāti
pañhassa vissajjane samudayasaccaṃ akusalaṃ, maggasaccaṃ kusalaṃ, nirodhasaccaṃ abyākataṃ,
dukkhasaccaṃ siyā kusalaṃ, siyā akusalaṃ, siyā abyākatan"ti 3- āgatattā catubhūmikampi
kusalaṃ diyaḍḍhameva saccaṃ bhajati. Atha kasmā mahāthero catūsu ariyasaccesu saṅgahaṃ 4-
gacchatīti āhāti. Saccānaṃ antogadhattā. Yathā hi "sādhikamidaṃ bhikkhave
diyaḍḍhasikkhāpadasataṃ anvaḍḍhamāsaṃ uddesaṃ āgacchati, yattha atthakāmā
kulaputtā sikkhanti. Tisso imā bhikkhave sikkhā adhisīlasikkhā adhicittasikkhā
adhipaññāsikkhā"ti 5- ettha sādhikamidaṃ diyaḍḍhasikkhāpadasataṃ ekā adhisīlasikkhāva
hoti, taṃ sikkhantopi tisso sikkhā sikkhatīti dassito, sikkhānaṃ antogadhattā.
Yathā ekassa hatthipadassa catūsu koṭṭhāsesu ekasmiṃ koṭṭhāse otiṇṇānipi
dvīsu tīsu catūsu koṭṭhāsesu otiṇṇānipi siṅgālasasamigādīnaṃ pādāni hatthipade
samodhānaṃ gatāneva honti. Hatthi padato amuccitvā tasseva antogadhattā.
Evameva ekasmiṃpi dvīsupi tīsupi catūsupi saccesu gaṇanaṃ gatā dhammā catūsu
saccesu gaṇanaṃ gatāva honti, saccānaṃ antogadhattāti diyaḍḍhasaccagaṇanaṃ gatepi
kusaladhamme "sabbe te catūsu ariyasaccesu saṅgahaṃ gacchantī"ti āha. "dukkhe
ariyasacce"tiādīsu uddesapadesu ceva jātipi dukkhātiādīsu niddesapadesu ca
@Footnote: 1 cha.Ma. māgadhakā   2 abhi. kathā. 37/471/284 sattamavagga    3 abhi. vi. 35/215-6/134
@4 Sī. gahaṇaṃ, cha.Ma. gaṇanaṃ    5 aṅ. tika. 20/88/226 dutiyasikkhāsutta

---------------------------------------------------------------------------------------------
page127.
Yaṃ vattabbaṃ, taṃ sabbaṃ 1- visuddhimagge vuttameva, kevalaṃ panettha desanānukkamo
veditabbo.
    [301] Yathā hi cheko vilibbakāro 2- sujātaṃ veḷuṃ labhitvā catudhā
chetvā tato tayo koṭṭhāse ṭhapetvā ekaṃ gaṇhitvā pañcadhā chindeyya, 3-
tatopi cattāro ṭhapetvā ekaṃ gaṇhitvā phālento pañca pesiyo kareyya,
tato catasso ṭhapetvā ekaṃ gaṇhitvā kucchibhāgaṃ piṭṭhibhāganti dvidhā phāletvā
piṭṭhibhāgaṃ ṭhapetvā kucchibhāgaṃ ādāya tato samuggavījanitālavaṇṭādinānappakāraṃ
veḷuvikatiṃ kareyya, so piṭṭhibhāgañca itarā ca catasso pesiyo itare ca cattāro
koṭṭhāse itare ca tayo koṭṭhāse kammāya na upanessatīti na vattabbo,
ekappahārena pana upanetuṃ na sakkā, anupubbena upanessati, evameva ayaṃ
mahātheropi vilibbakāro sujātaṃ veḷuṃ labhitvā cattāro koṭṭhāse viya imaṃ
mahantaṃ suttantaṃ ārabhitvā catuariyasaccavasena mātikaṃ ṭhapesi. Vilibbakārassa
tayo koṭṭhāse ṭhapetvā ekaṃ gahetvā tassa pañcadhā karaṇaṃ viya therassa tīṇi
ariyasaccāni ṭhapetvā ekaṃ dukkhasaccaṃ gahetvā bhājentassa 4- khandhavasena pañcadhā
karaṇaṃ. Tato yathā so vilibbakāro cattāro koṭṭhāse ṭhapetvā ekaṃ bhāgaṃ
gahetvā pañcadhā phālesi, evaṃ thero cattāro arūpakkhandhe ṭhapetvā rūpakkhandhaṃ
vibhajanto cattāri ca mahābhūtāni catunnañca mahābhūtānaṃ upādāya rūpanti pañcadhā
akāsi. Tato yathā so vilibbakāro catasso pesiyo ṭhapetvā ekaṃ gahetvā
kucchibhāgaṃ piṭṭhibhāganti dvidhā phālesi, evaṃ thero upādāya rūpañca tisso ca
dhātuyo ṭhapetvā ekaṃ paṭhavīdhātuṃ vibhajanto ajjhattikabāhiravasena dvidhā dassesi.
Yathā so vilibbakāro piṭṭhibhāgaṃ ṭhapetvā kucchibhāgaṃ ādāya nānappakāraṃ
vilibbavikatiṃ akāsi, evaṃ thero bāhiraṃ paṭhavīdhātuṃ ṭhapetvā ajjhattikaṃ
paṭhavīdhātuṃ vīsatiyā ākārehi vibhajitvā dassetuṃ katamā ca āvuso ajjhattikā
paṭhavīdhātūtiādimāha.
@Footnote: 1 cha.Ma. ayaṃ pāṭho na dissati   2 cha.Ma. vilivakāro. evamuparipī
@3 cha.Ma. bhindeyya  4 Ma. kathentassa

---------------------------------------------------------------------------------------------
page128.
    Yathā pana vilibbakāro piṭṭhibhāgañca itarā ca catasso pesiyo itare
ca cattāro koṭṭhāse itare ca tayo koṭṭhāse anupubbena kammāya upanessati,
na hi sakkā ekappahārena upanetuṃ, evaṃ theropi bāhirañca paṭhavīdhātuṃ itarā
ca catasso 1- dhātuyo upādārūpañca itare ca cattāro arūpino khandhe itarāni
ca tīṇi ariyasaccāni anupubbena vibhajitvā dassessati, na hi sakkā ekappahārena
dassetuṃ. Apica rājaputtūpamāyapi ayaṃ kamo vibhāvetabbo:-
    eko kira mahārājā, tassa parosahassaṃ puttā, so tesaṃ pilandhanaparikkhāraṃ
catūsu peḷāsu ṭhapetvā jeṭṭhaputtassa appesi "tāta idante bhātikānaṃ
pilandhanabhaṇḍaṃ tathārūpe chaṇe sampatte pilandhanaṃ no dehīti yācantānaṃ
dadeyyāsī"ti. So "sādhu devā"ti sāragabbhe paṭisāmesi, tathārūpe chaṇadivase
rājaputtā rañño santikaṃ gantvā "tāta pilandhanaṃ no detha, nakkhattaṃ
kīḷissāmā"ti āhaṃsu. Tāta jeṭṭhabhātikassa vo hatthe mayā pilandhanaṃ ṭhapitaṃ,
taṃ āharāpetvā pilandhathāti. Te sādhūti paṭissuṇitvā tassa santikaṃ gantvā
"tumhākaṃ kira no hatthe pilandhanabhaṇḍaṃ, taṃ dethā"ti āhaṃsu, so evaṃ karissāmīti
gabbhaṃ vivaritvā catasso peḷāyo nīharitvā tisso ṭhapetvā ekaṃ vivaritvā
tato pañca samugge nīharitvā cattāro ṭhapetvā ekaṃ vivaritvā tato pañcasu
karaṇḍesu nīharitesu cattāro ṭhapetvā ekaṃ vivaritvā pidhānaṃ passe ṭhapetvā
tato hatthūpagapādūpagādīni nānappakārāni pilandhanāni nīharitvā adāsi. So
kiñcāpi itarehi catūhi karaṇḍehi itarehi catūhi samuggehi itarāhi tīhi peḷāhi
na tāva bhājetvā deti, anupubbena pana dassati, na hi sakkā ekappahārena
dātuṃ.
    Tattha mahārājā viya bhagavā daṭṭhabbo, vuttampi cetaṃ "rājāhamasmi
selāti bhagavā dhammarājā anuttaro"ti. 2- Jeṭṭhaputto viya sāriputtatthero.
Vuttampi cetaṃ "yaṃ kho taṃ bhikkhave sammā vadamāno vadeyya `bhagavato putto
oraso mukhato jāto dhammajo dhammanimmito dhammadāyādo, no āmisadāyādo'ti
@Footnote: 1 cha.Ma. tisso         2 khu. sutta. 25/560/447 selasutta

---------------------------------------------------------------------------------------------
page129.
Sāriputtameva taṃ sammā vadamāno vadeyya, bhagavato putto .pe. No
āmisadāyādo"ti. 1- Parosahassarājaputtā viya bhikkhusaṃgho daṭṭhabbo. Vuttaṃpi cetaṃ:-
              "parosahassaṃ bhikkhūnaṃ           sugataṃ payirupāsati
               desentaṃ virajaṃ dhammaṃ         nibbānaṃ akutobhayan"ti. 2-
    Rañño tesaṃ puttānaṃ pilandhanaṃ catūsu peḷāsu pakkhipitvā jeṭṭhaputtassa
hatthe ṭhapitakālo viya bhagavato dhammasenāpatissa hatthe catusaccappakāsanāya
ṭhapitakālo, tenevāha "sāriputto bhikkhave pahoti cattāri ariyasaccāni vitthārena
ācikkhituṃ desetuṃ paññāpetuṃ paṭṭhapetuṃ vivarituṃ vibhajituṃ uttānīkātun"ti. 3-
Tathārūpe chaṇe tesaṃ rājaputtānaṃ taṃ rājānaṃ upasaṅkamitvā pilandhanaṃ yācanakālo
viya bhikkhusaṃghassa vassūpanāyikasamaye āgantvā dhammadesanāya yācitakālo.
Upakaṭṭhāya kira vassūpanāyikāya idaṃ suttaṃ desitaṃ. Rañño "tātā jeṭṭhabhātikassa
vo hatthe mayā pilandhanaṃ ṭhapitaṃ taṃ āharāpetvā pilandhathā"ti vuttakālo
viya sambuddhenāpi "sevetha bhikkhave sāriputtamoggallāne, bhajatha bhikkhave
sāriputtamoggallāne. 4- Paṇḍitā bhikkhave sāriputtamoggallānā anuggāhakā
sabrahmacārīnan"ti 4- evaṃ dhammasenāpatino santike bhikkhūnaṃ pesitakālo.
    Rājaputtehi rañño kathaṃ sutvā jeṭṭhabhātikassa santikaṃ gantvā pilandhanaṃ
yācitakālo viya bhikkhūhi satthu kathaṃ sutvā dhammasenāpatiṃ upasaṅkamitvā 5- dhammadesanaṃ
āyācitakālo. Jeṭṭhabhātikassa gabbhaṃ vivaritvā catasso peḷāyo nīharitvā
ṭhapanaṃ viya dhammasenāpatissa imaṃ suttantaṃ ārabhitvā catunnaṃ ariyasaccānaṃ vasena
mātikāya ṭhapanaṃ. Tisso peḷāyo ṭhapetvā ekaṃ vivaritvā tato pañca samugge
nīharaṇaṃ 6- viya tīṇi ariyasaccāni ṭhapetvā dukkhaṃ ariyasaccaṃ vibhajantassa
pañcakkhandhadassanaṃ. Cattāro samugge ṭhapetvā ekaṃ vivaritvā tato pañca karaṇḍe
nīharaṇaṃ 7- viya cattāro arūpakkhandhe  ṭhapetvā ekaṃ rūpakkhandhaṃ vibhajantassa
catumahābhūtaupādārūpavasena pañcakoṭṭhāsadassanaṃ.
@Footnote: 1 Ma. upari. 14/97/81 anupadasutta      2 saṃ. sagā. 15/216/232 parosahassasutta
@3 Ma. upari. 14/371/316 saccavibhaṅgasutta  4-4 cha.Ma. paṇḍitā bhikkhū anuggāhakā
@sabrahmacārīnanti  5 cha.Ma. upasaṅkamma  6 cha.Ma. pañcasamugganīharaṇaṃ
@7 cha.Ma. pañcakaraṇḍanīharaṇaṃ

---------------------------------------------------------------------------------------------
page130.
    [302] Cattāro karaṇḍe ṭhapetvā ekaṃ vivaritvā pidhānaṃ passe
ṭhapetvā hatthūpagapādūpagādipilandhanadānaṃ viya tīṇi mahābhūtāni upādārūpañca
ṭhapetvā ekaṃ paṭhavīdhātuṃ vibhajantassa bāhirantāva pidhānaṃ viya ṭhapetvā ajjhattikāya
paṭhavīdhātuyā nānāsabhāvato vīsatiyā ākārehi dassanatthaṃ "katamā cāvuso
ajjhattikā paṭhavīdhātū"tiādivacanaṃ.
    Tassa pana rājaputtassa tehi catūhi karaṇḍehi catūhi samuggehi tīhi
ca peḷāhi pacchā anupubbena nīharitvā pilandhanadānaṃ viya therassāpi
itaresañca tiṇṇaṃ mahābhūtānaṃ upādārūpānañca catunnaṃ arūpakkhandhānañca tiṇṇaṃ
ariyasaccānañca pacchā anupubbena bhājetvā dassanaṃ veditabbaṃ. Yampanetaṃ
"katamā cāvuso ajjhattikā paṭhavīdhātū"tiādi vuttaṃ. Tattha ajjhattaṃ paccattanti
ubhayampetaṃ niyakādhivacanameva. Kakkhalanti thaddhaṃ. Kharigatanti pharusaṃ. Upādinnanti na
kammasamuṭṭhānameva, avisesena pana sarīraṭṭhakassetaṃ adhivacanaṃ. 1- Sarīraṭṭhakañhi
upādinnaṃ vā hotu, anupādinnaṃ vā, ādinnagahitaparāmaṭṭhavasena sabbaṃ
upādinnameva nāma. Seyyathīdaṃ? kesā lomā .pe. Udariyaṃ karīsanti idaṃ
dhātukammaṭṭhānikassa kulaputtassa ajjhattikapaṭhavīdhātuvasena tāva kammaṭṭhānaṃ vibhattaṃ.
Ettha pana manasikāraṃ ārabhitvā vipassanaṃ vaḍḍhetvā arahattaṃ gahetukāmena
yaṃ kattabbaṃ, taṃ sabbaṃ visuddhimagge vitthāritameva. Matthaluṅgaṃ pana na idha pāliṃ
āruḷhaṃ, tampi āharitvā visuddhimagge vuttanayeneva vaṇṇasaṇṭhānādivasena
vavatthapetvā "ayampi acetanā abyākatā suññā thaddhā paṭhavīdhātuevā"ti
manasikātabbaṃ. Yaṃ vā panaññampīti idaṃ itaresu tīsu koṭṭhāsesu anugatāya
paṭhavīdhātuyā gahaṇatthaṃ vuttaṃ. Yā ceva kho pana ajjhattikā paṭhavīdhātūti yā ca
ayaṃ vuttappakārā ajjhattikā paṭhavīdhātu. Yā ca bāhirāti yā ca vibhaṅge "ayo
lohaṃ tipu sīsan"tiādinā 2- nayena āgatā bāhirā paṭhavīdhātu.
    Ettāvatā therena ajjhattikā paṭhavīdhātu nānāsabhāvato vīsatiyā ākārehi
vitthārena dassitā, bāhirā saṅkhepena. Kasmā? yasmiṃ hi ṭhāne sattānaṃ ālayo
@Footnote: 1 cha.Ma. gahaṇaṃ      2 abhi. vi. 35/173/96 dhātuvibhaṅga

---------------------------------------------------------------------------------------------
page131.
Nikanti patthanā pariyuṭṭhānaṃ gahaṇaṃ parāmāso balavā hoti. Tattha tesaṃ
ālayādīnaṃ uddharaṇatthaṃ buddhā vā buddhasāvakā vā vitthārakathaṃ kathenti. Yattha
pana na balavā, tattha kattabbakiccābhāvato saṅkhepena kathenti. Yathā hi kassako
khettaṃ kasamāno yattha mūlasantānakānaṃ balavatāya naṅgalaṃ laggati, tattha goṇe
ṭhapetvā paṃsuṃ viyūhitvā mūlasantānakāni chetvā 1- uddharanto bahuṃ vāyāmaṃ karoti.
Yattha tāni natthi, tattha balavaṃ payogaṃ katvā goṇe piṭṭhiyaṃ paharamāno kasatiyeva,
evaṃ sampadamidaṃ veditabbaṃ.
    Paṭhavīdhāturevesāti duvidhāpesā thaddhaṭṭhena kakkhalaṭṭhena pharusaṭṭhena
ekalakkhaṇā paṭhavīdhātuyeva āvusoti ajjhattikaṃ bāhirāya saddhiṃ yojetvā
dasseti. Yasmā bāhirāya paṭhavīdhātuyā acetanābhāvo pākaṭo, na ajjhattikāya,
tasmā sā bāhirāya saddhiṃ ekasadisā acetanāyevāti gaṇhantassa sukhapariggaho
hoti. Yathā kiṃ? yathā dantena goṇena saddhiṃ yojetvā 2- adanto katipāhameva
visūkāyati vipphandati, atha na cirasseva damathaṃ upeti. Evaṃ ajjhattikāpi bāhirāya
saddhiṃ ekasadisāti gaṇhantassa katipāhameva acetanābhāvo na upaṭṭhāti, atha
na cirenevassā acetanābhāvo pākaṭo hoti. Taṃ netaṃ mamāti taṃ ubhayampi na
etaṃ mama, na esohamasmi, na eso me attāti evaṃ yathābhūtaṃ sammappaññāya
daṭṭhabbaṃ. Yathābhūtanti yathāsabhāvaṃ, tañhi aniccādisabhāvaṃ, tasmā aniccaṃ
dukkhamanattāti evaṃ daṭṭhabbanti attho.
    Hoti kho so āvusoti kasmā ārabhi? bāhiraāpodhātuvasena bāhirāya
Paṭhavīdhātuyā vināsaṃ dassetvā tato visesatarena upādinnāya sarīraṭṭhakapaṭhavīdhātuyā
vināsadassanatthaṃ. Pakuppatīti āposaṃvaṭṭavasena vaḍḍhamānā kuppati. Antarahitā
tasmiṃ samaye bāhirā paṭhavīdhātu hotīti tasmiṃ samaye koṭisatasahassacakkavāḷe
khārodakena vilīyamānā udakānugatā hutvā sabbā pabbatādivasena saṇṭhitā
paṭhavīdhātu antarahitā hoti. Vilīyitvā udakameva hoti. Tāva mahallikāyāti tāva
mahantāya. 3-
@Footnote: 1 cha.Ma. chetvā chetvā    2 cha.Ma. yojito       3 Sī. mahāntiyā

---------------------------------------------------------------------------------------------
page132.
              Dve ca satasahassāni      cattāri nahutāni ca
              ettakaṃ bahalattena       saṅkhātāyaṃ vasundharāti
    evaṃ bahalatteneva mahantāya, vitthārato pana koṭisatasahassacakkavāḷappamāṇāya.
Aniccatāti hutvā abhāvatā. Khayadhammatāti khayagamanasabhāvatā. Vayadhammatāti
vayagamanasabhāvatā. Vipariṇāmadhammatāti pakativijahanasabhāvatā, iti sabbehipi imehi
padehi aniccalakkhaṇameva vuttaṃ. Yampana aniccaṃ, taṃ dukkhaṃ. Yaṃ dukkhaṃ, taṃ anattāti
tīṇipi lakkhaṇāni āgatāneva honti. Mattaṭṭhakassāti parittaṭṭhitikassa, tattha
dvīhākārehi imassa kāyassa parittaṭṭhititā veditabbā ṭhitiparittatāya ca
sarasaparittatāya ca. Ayaṃ hi atīte cittakkhaṇe jīvittha, na jīvati, na jīvissati.
Anāgate cittakkhaṇe jīvissati, na jīvati, na jīvittha. Paccuppanne cittakkhaṇe
jīvati, na jīvittha, na jīvissatīti vuccati.
              "jīvitaṃ attabhāvo ca        sukhadukkhā ca kevalā
               ekacittasamāyuttā        lahuso vattate khaṇo"ti
    idaṃ etasseva parittaṭṭhitidassanatthaṃ vuttaṃ. Evaṃ ṭhitiparittatāya
parittaṭṭhititā veditabbā.
    Assāsapassāsūpanibaddhādibhāvena panassa sarasaparittatā veditabbā.
Sattānañhi assāsūpanibaddhaṃ jīvitaṃ passāsūpanibaddhaṃ jīvitaṃ assāsapassāsūpanibaddhaṃ
jīvitaṃ mahābhūtūpanibaddhaṃ jīvitaṃ kavaḷiṅkārāhārūpanibaddhaṃ jīvitaṃ viññāṇūpanibaddhaṃ
jīvitanti visuddhimagge vitthāritaṃ.
    Taṇhupādinnassāti taṇhāya ādinnagahitaparāmaṭṭhassa ahanti vā mamanti
vā asmīti vā. Athakhvassa notevettha hotīti athakho assa bhikkhuno evaṃ tīṇi
lakkhaṇāni āropetvā passantassa ettha ajjhattikāya paṭhavīdhātuyā ahanti
vātiādi tividho taṇhāmānadiṭṭhigāho noteva hoti, na hotiyevāti attho.
Yathā ca āpodhātuvasena, evaṃ tejodhātuvāyodhātuvasenapi bāhirāya paṭhavīdhātuyā
antaradhānaṃ hoti, idha pana ekaṃyeva āgataṃ. Itarānipi atthato veditabbāni.

---------------------------------------------------------------------------------------------
page133.
    Tañce āvusoti idha tassa dhātukammaṭṭhānikassa bhikkhuno sotadvāre
pariggahaṃ paṭṭhapento balaṃ dasseti. Akkosantīti dasahi akkosavatthūhi akkosanti.
Paribhāsantīti tayā idañcidañca kataṃ, evañca evañca taṃ karissāmāti vācāya
paribhāsanti. Rosentīti ghaṭṭenti. Vihesentīti dukkhāpenti, sabbaṃ vācāya
ghaṭṭanameva vuttaṃ. So evanti so dhātukammaṭṭhāniko evaṃ sampajānāti.
Uppannā kho me ayanti sampattivattamānuppannabhāvena ca samudācāruppannabhāvena
ca uppannā. Sotasamphassajāti upanissayavasena sotasamphassato jātā
sotadvārajavanavedanā, phasso aniccoti sotasamphasso hutvā abhāvaṭṭhena aniccoti
passati. Vedanādayopi sotasamphassasampayuttāva veditabbā. Dhātārammaṇamevāti
dhātusaṅkhātameva ārammaṇaṃ. Pakkhandatīti otarati. Pasīdatīti tasmiṃ ārammaṇe
pasīdati, bhummavacanameva vā etaṃ. Byañjanasandhivasena "dhātārammaṇamevā"ti vuttaṃ,
dhātārammaṇeyevāti ayamettha attho. Adhimuccatīti dhātuvasena evanti adhimokkhaṃ
labhati, na rajjati, na dussati. Ayaṃ hi sotadvāramhi ārammaṇe āpāthagate
mūlapariññāāgantukatāvakālikavasena pariggahaṃ karoti, tassa vitthārakathā satipaṭṭhāne
satisampajaññapabbe vuttā. Sā pana tattha cakkhudvāravasena vuttā. Idha
sotadvāravasena veditabbā.
    Evaṃ katapariggahassa hi dhātukammaṭṭhānikassa balavavipassakassa sacepi
cakkhudvārādīsu ārammaṇe āpāthagate ayoniso āvajjanaṃ uppajjati  1- voṭṭhabbanaṃ
uppajjati 1- voṭṭhabbanaṃ patvā ekaṃ dve vāre āsevanaṃ labhitvā cittaṃ bhavaṅgameva
otarati, na rāgādivasena uppajjati, ayaṃ koṭippatto tikkhavipassako. Aparassa
rāgādivasena ekavāraṃ javanaṃ javati, javanapariyosāne pana rāgādivasena evaṃ
me javanaṃ javitanti āvajjato ārammaṇaṃ pariggahitameva hoti, puna vāraṃ tathā
na javati. Aparassa ekavāraṃ evaṃ āvajjato puna dutiyavāraṃ rāgādivasena javanaṃ
javatiyeva, dutiyavārāvasāne ca 2- evaṃ me javanaṃ javitanti āvajjato ārammaṇaṃ
pariggahitameva hoti, tatiyavāre tathā na uppajjati. Ettha pana paṭhamo atitikkho,
@Footnote: 1-1 cha.Ma. ime pāṭhā na dissanti          2 cha.Ma. pana

---------------------------------------------------------------------------------------------
page134.
Tatiyo atimando, dutiyassa pana vasena imasmiṃ sutte, laṭukikopame, indriyabhāvane
ca ayamattho veditabbo.
    Evaṃ sotadvāre pariggahitavasena dhātukammaṭṭhānikassa balaṃ dassetvā
idāni kāyadvāre dīpento tañce āvusotiādimāha. Aniṭṭhārammaṇaṃ hi patvā
dvīsu dvāresu kilamati sotadvāre ca kāyadvāre ca. Tasmā yathā nāma khettassāmī
puriso kuddālaṃ gahetvā khettaṃ anusañcaranto yattha vā tattha vā mattikapiṇḍaṃ
adatvā dubbalaṭṭhānesuyeva kuddālena bhūmiṃ bhinditvā satiṇamattikapiṇḍaṃ deti,
evameva mahāthero anāgate sikkhākāmā padhānakammikā kulaputtā imesu dvāresu
saṃvaraṃ paṭṭhapetvā khippameva jātijarāmaraṇassa antaṃ karissantīti imesuyeva dvīsu
dvāresu gāḷhaṃ katvā saṃvaraṃ desento imaṃ desanaṃ ārabhi.
    Tattha samudācarantīti upakkamanti. Pāṇisamphassenāti pāṇippahārena,
itaresupi eseva nayo. Tathābhūtoti tathāsabhāvo. Yathābhūtasminti yathāsabhāve. Kamantīti
pavattanti. Evaṃ buddhaṃ anussaratotiādīsu itipi so bhagavātiādinā nayena
anussarantopi buddhaṃ anussarati, vuttaṃ kho panetaṃ bhagavatāti anussarantopi
anussarantopi buddhaṃ anussarati, vuttaṃ kho panetaṃ bhagavatāti anussarantopi
anussaratiyeva. Svākkhāto bhagavatā dhammotiādinā nayena anussarantopi dhammaṃ
anussarati, kakacūpamovādaṃ anussarantopi anussaratiyeva. Supaṭipannotiādinā
nayena anussarantopi saṃghaṃ anussarati, kakacokkantanaṃ 1- adhivāsayamānassa bhikkhuno
guṇaṃ anussarantopi 2- anussaratiyeva.
    Upekkhā kusalanissitā na saṇṭhātīti idha vipassanūpekkhā adhippetā.
Upekkhā kusalanissitā saṇṭhātīti idha chaḷaṅgupekkhā, sā panesā kiñcāpi
khīṇāsavassa iṭṭhāniṭṭhesu ārammaṇesu arajjanādivasena pavattati, ayampana bhikkhu
viriyabalena bhāvanāsiddhiyā attano vipassanaṃ khīṇāsavassa chaḷaṅgupekkhāṭṭhāne
ṭhapetīti vipassanāva chaḷaṅgupekkhā nāma jātā.
    [303] Āpodhātuniddese āpogatanti sabbaāpesu gataṃ allayūsabhāvalakkhaṇaṃ.
Pittaṃ semhantiādīsu pana yaṃ  vattabbaṃ, taṃ sabbaṃ saddhiṃ bhāvanānayena
@Footnote: 1 Ma. kakacokkantaṃ         2 cha.Ma. anussaramānopi

---------------------------------------------------------------------------------------------
page135.
Visuddhimagge vuttaṃ. Pakuppatīti oghavasena vaṭṭati, samuddato vā udakaṃ uttarati,
ayamassa pākatiko pakopo, āposaṃvaṭṭakāle pana koṭisatasahassacakkavāḷaṃ
udakapūrameva hoti. Oggacchantīti heṭṭhā gacchanti. Uddhane āropitaudakaṃ viya
khayavināsaṃ pāpuṇanti. Sesaṃ purimanayeneva veditabbaṃ.
    [304] Tejodhātuniddese tejogatanti sabbatejesu gataṃ uṇhattalakkhaṇaṃ.
Tejoeva vā tejobhāvaṃ gatanti tejogataṃ. Purime āpogatepi pacchime vāyogatepi
eseva nayo. Yena cāti yena tejogatena. Tasmiṃ kuppite ayaṃ kāyo santappati,
ekāhikajarādibhāvena usumajāto hoti. Yena ca jīriyatīti yena ayaṃ kāyo
jīrati, indriyavekallattaṃ balaparikkhayaṃ valitapalitādibhāvañca 1- pāpuṇāti. Yena ca
pariḍayhatīti yena kuppitena ayaṃ kāyo ḍayhati, so ca puggalo ḍayhāmi ḍayhāmīti
kandanto satadhotasappigosīsacandanādilepanañceva tālavaṇṭavātañca paccāsiṃsati.
Yena ca asitapītakhāyitasāyitaṃ sammā pariṇāmaṃ gacchatīti yenetaṃ asitaṃ vā odanādi,
pītaṃ vā pānakādi, khāyitaṃ vā piṭṭhakhajjādi, sāyitaṃ vā ambapakkamadhuphāṇitādi 2-
sammā paripākaṃ gacchati, rasādibhāvena vivekaṃ gacchatīti attho. Ayamettha
saṅkhePo. Vitthārato pana yaṃ vattabbaṃ siyā, taṃ sabbaṃ saddhiṃ bhāvanānayena
visuddhimagge vuttaṃ.
    Haritantanti haritameva allatiṇādiṃ āgamma nibbāyatīti attho. Panthantanti
mahāmaggameva. Selantanti pabbataṃ. Udakantanti udakaṃ. Ramaṇīyaṃ vā bhūmibhāganti
tiṇagumbādirahitaṃ, vivittaṃ ajjhokāsaṃ 3- bhūmibhāgaṃ. Anāhārāti nirāhārā 4-
nirupādānā, ayaṃpi pakatiyāva tejovikāro vutto, tejosaṃvaṭṭakāle pana
koṭisatasahassacakkavāḷaṃ jhāpetvā chārikāmattaṃpi na tiṭṭhati. Nhārudaddulenā 5- ti
cammanillekhanena. Aggiṃ gavesantīti evarūpaṃ sukhumaṃ upādānaṃ gahetvā aggiṃ
pariyesanti, yaṃ appamattakampi usumaṃ labhitvā pajjalati, sesamidhāpi purimanayeneva
veditabbaṃ.
    [305] Vāyodhātuniddese uddhaṅgamā vātāti uggārahikkārādippavattakā
uddhaṃ ārohanavātā. Adhogamā vātāti uccārapassāvādinīharaṇakā adho
@Footnote: 1 cha.Ma. valipalitādibhāvañca   2 Sī. apakkamadhuphāṇitādi   3 cha.Ma. abbhokāsaṃ
@4 Sī. appaccayā  5 pāli. nhārudaddalena, ka. nahārudaddallena

---------------------------------------------------------------------------------------------
page136.
Orohanavātā. Kucchisayā vātāti antānaṃ bahi nikkhamanavātā. 1- Koṭṭhāsayā vātāti
antānaṃ anto vātā. Aṅgamaṅgānusārinoti dhamanījālānusārena sakalasarīre
aṅgamaṅgāni anusaṭā sammiñkhanapasāraṇādinibbattakavātā. Assāsoti
antopavisananāsikavāto. Passāsoti bahinikkhamananāsikavāto. Ayamettha saṅkhePo.
Vitthārato pana yaṃ vattabbaṃ siyā, taṃ sabbaṃ saddhiṃ bhāvanānayena visuddhimagge vuttaṃ.
    Gāmampi vahatīti sakalagāmampi cuṇṇavicuṇṇaṃ 2- kurumānā ādāya gacchati,
nigamādīsupi eseva nayo. Idha vāyosaṃvaṭṭakāle koṭisatasahassacakkavāḷaviddhaṃsanavasena
vāyodhātuvikāro dassito. Vidhūpanenāti aggivījanakena. Ossavaneti chadanagge,
tena hi udakaṃ savati, tasmā taṃ "ossavanan"ti vuccati. Sesamidhāpi purimanayeneva
yojetabbaṃ.
    [306] Seyyathāpi āvusoti idha kiṃ dasseti, heṭṭhā kathitānaṃ mahābhūtānaṃ
nissattabhāvaṃ. Kaṭṭhanti dabbasambhāraṃ. Vallinti ābandhanavalliṃ. Tiṇanti chadanatiṇaṃ.
Mattikanti anulepamattikaṃ. Ākāso parivāritoti etāni kaṭṭhādīni anto ca
bahi ca parivāretvā ṭhito ākāsoti attho. Agāraṃtveva saṅkhaṃ gacchatīti agāranti
paṇṇattimattaṃ hoti. Kaṭṭhādīsu pana visuṃ visuṃ rāsikatesu kaṭṭharāsivallirāsītveva
vuccati. Evameva khoti evameva aṭṭhiādīni anto ca bahi ca parivāretvā
ṭhito ākāso, tāneva aṭṭhiādīni paṭicca rūpaṃtveva saṅkhaṃ gacchati, sarīranti
vohāraṃ gacchati. Yathā kaṭṭhādīni paṭicca gehanti saṅkhaṃ gataṃ agāraṃ khattiyagehaṃ
brāhmaṇagehanti vuccati, evamidaṃpi khattiyasarīraṃ brāhmaṇasarīranti vuccati, na
hettha koci satto vā jīvo vā vijjati.
    Ajjhattikañce āvuso cakkhūti idaṃ kasmā āraddhaṃ? heṭṭhā upādārūpaṃ
Cattāro ca arūpino khandhā tīṇi ca ariyasaccāni na kathitāni, idāni tāni
kathetuṃ ayaṃ desanā āraddhāti. Tattha cakkhuṃ aparibhinnanti cakkhupasāde niruddhepi
upahatepi pittasemhalohitehi palibuddhepi cakkhu cakkhuviññāṇassa paccayo bhavituṃ
@Footnote: 1 cha.Ma. bahivātā    2 Ma. cuṇṇacuṇṇaṃ

---------------------------------------------------------------------------------------------
page137.
Na sakkoti, paribhinnameva hoti, cakkhuviññāṇassa pana paccayo bhavituṃ samatthaṃ
aparibhinnaṃ nāma. Bāhirā ca rūpāti bāhirā catusamuṭṭhānikarūpā. Tajjo
samannāhāroti taṃ cakkhuñca rūpe ca paṭicca bhavaṅgaṃ āvajjetvā 1-
uppajjanamanasikāro, bhavaṅgāvajjanasamatthaṃ 2- cakkhudvāre kiriyamanodhātucittanti
attho. Taṃ rūpānaṃ anāpāthagatattāpi aññāvihitassapi na hoti, tajjassāti tadanurūpassa.
Viññāṇabhāgassāti viññāṇakoṭṭhāsassa.
    Yaṃ tathābhūtassātiādīsu dvādasavasena cattāri saccāni deseti. Tattha
tathābhūtassāti cakkhuviññāṇena sahabhūtassa, cakkhuviññāṇasamaṅginoti attho. Rūpanti
cakkhuviññāṇassa na rūpajanakattā cakkhuviññāṇakkhaṇe tisamuṭṭhānarūpaṃ, tadanantaraṃ
cittakkhaṇe catusamuṭṭhānampi labbhati. Saṅgahaṃ gacchatīti gaṇanaṃ gacchati. Vedanādayo
cakkhuviññāṇasampayuttāva. Viññāṇaṃpi cakkhuviññāṇameva. Ettha ca saṅkhārāti
cetanāva vuttā. Saṅgahoti ekato saṅgaho. Sannipātoti samāgamo, samavāyoti
rāsi, yo paṭiccasamuppādaṃ passatīti yo paccaye passati. So dhammaṃ passatīti
so paṭiccasamuppannadhamme passati, chandotiādi sabbaṃ taṇhāvevacanameva, taṇhā
hi chandakaraṇavasena chando. Ālayakaraṇavasena ālayo. Anunayakaraṇavasena anunayo.
Ajjhogāhitvā gilitvā gahaṇavasena ajjhosānanti vuccati. Chandarāgavinayo
chandarāgappahānanti nibbānasseva adhivacanaṃ, 3- iti tīṇi saccāni pāliyaṃ
āgatāneva maggasaccaṃ āharitvā gahetabbaṃ, yā imesu tīsu ṭhānesu diṭṭhi
saṅkappo vācā kammanto ājīvo vāyāmo sati samādhi bhāvanāpaṭivedho, ayaṃ
maggoti. Bahukataṃ hotīti ettāvatāpi bahuṃ bhagavato sāsanaṃ kataṃ hoti, ajjhattikaṃ
ce 4- āvuso sotantiādivāresupi eseva nayo.
    Manodvāre pana ajjhattiko mano nāma bhavaṅgacittaṃ, taṃ niruddhaṃpi
āvajjanacittassa paccayo bhavituṃ asamatthaṃ mandathāmagatameva pavattamānaṃpi paribhinnaṃ
nāma hoti. Āvajjanassa pana paccayo bhavituṃ samatthaṃ aparibhinnaṃ nāma. Bāhirā ca
@Footnote: 1 cha.Ma. āvaṭṭetvā   2 cha.Ma. bhavaṅgāvaṭṭana....   3 cha.Ma. vevacanaṃ
@4 cha.Ma. ajjhattikañceva

---------------------------------------------------------------------------------------------
page138.
Dhammāti dhammārammaṇaṃ. Neva tāva tajjassāti idaṃ bhavaṅgasamayeneva kathitaṃ. Dutiyavāro
paguṇajjhānapaccavekkhaṇena vā paguṇakammaṭṭhānamanasikārena vā paguṇabuddhavacana-
sajjhāyakaraṇādinā vā aññavihitakaṃ sandhāya vutto. Imasmiṃ vāre rūpanti
catusamuṭṭhānaṃpi labbhati. Manoviññāṇaṃ hi rūpaṃ samuṭṭhāpeti, vedanādayo
manoviññāṇasampayuttā, viññāṇaṃ manoviññāṇameva. Saṅkhārā panettha
phassacetanāvaseneva gahitā. Sesaṃ vuttanayeneva veditabbaṃ. Iti mahāthero heṭṭhā
ekadesameva sammasanto āgantvā imasmiṃ ṭhāne ṭhatvā heṭṭhā parihīnadesanaṃ
sabbaṃ taṃtaṃdvāravasena bhājetvā dassento yathānusandhināva suttantaṃ niṭṭhapesīti.
                    Papañcasūdaniyā majjhimanikāyaṭṭhakathāya
                   mahāhatthipadopamasuttavaṇṇanā  niṭṭhitā.
                        -----------------
                      9. Mahāsāropamasuttavaṇṇanā
    [307] Evamme sutanti mahāsāropamasuttaṃ. Tattha acirapakkanteti saṃghaṃ
bhinditvā ruhiruppādakakammaṃ katvā nacirapakkante saliṅgeneva pāṭiekke jāte.
    Idha bhikkhave ekacco kulaputtoti kiñcāpi asukakulaputtoti na niyāmito,
devadattaṃyeva pana sandhāya idaṃ vuttanti veditabbaṃ. So hi asambhinnāya
mahāsammatapaveṇiyā okkākavaṃse jātattā jātikulaputto. Otiṇṇoti yassa
jāti anto paviṭṭhā, 1- so jātiyā otiṇṇo nāma. Jarādīsupi eseva nayo.
Lābhasakkārādīsupi lābhoti cattāro paccayā. Sakkāroti tesaṃyeva sukatabhāvo.
Silokoti vaṇṇabhaṇanaṃ. Abhinibbattetīti uppādeti. Apaññātāti dvinnaṃ janānaṃ
ṭhitaṭṭhāne na paññāyanti. Ghāsacchādanamattaṃpi na labhanti. Appesakkhāti
appaparivārā, purato vā pacchato vā gacchantaṃ na labhanti.
@Footnote: 1 cha.Ma. anupaviṭṭhā

---------------------------------------------------------------------------------------------
page139.
    Sārena sārakaraṇīyanti rukkhasārena kattabbaṃ akkhacakkayuganaṅgalādikaṃ yaṅkiñci.
Sākhāpalāsaṃ aggahesi brahmacariyassāti maggaphalasārassa 1- sāsanabrahmacariyassa
cattāro paccayā sākhāpalāsaṃ nāma, taṃ aggahesi. Tena ca vosānaṃ āpādīti
teneva ca alamettāvatā sāro me pattoti vosānaṃ āpanno.
    [310] Ñāṇadassanaṃ ārādhetīti devadatto pañcābhiñño, dibbacakkhu
ca pañcannaṃ abhiññānaṃ matthake ṭhitaṃ, taṃ imasmiṃ sutte "ñāṇadassanan"ti vuttaṃ.
Ajānaṃ apassaṃ viharantīti kiñci sukhumaṃ rūpaṃ ajānantā antamaso paṃsupisācakampi
apassantā viharanti.
    [311] Asamayavimokkhaṃ ārādhetīti "katamo asamayavimokkho, cattāro ca
ariyamaggā cattāri ca sāmaññaphalāni nibbānañca, ayaṃ asamayavimokkho"ti 2- evaṃ
vutte navalokuttaradhamme ārādheti sampādeti paṭilabhati. Lokiyasamāpattiyo hi
appitappitakkhaṇeyeva paccanīkadhammehi vimuccanti, tasmā "katamo samayavimokkho,
catasso 3- rūpāvacarasamāpattiyo 3- catasso ca arūpāvacarasamāpattiyo, ayaṃ
samayavimokkho"ti 2- evaṃ samayavimokkhoti vuttā. Lokuttaradhammā pana kālena kālaṃ
vimuccanti, sakiṃ vimuttāni hi maggaphalāni vimuttāneva honti. Nibbānaṃ
sabbakilesehi accantaṃ vimuttamevāti ime nava dhammā asamayavimokkhoti vuttā.
    Akuppā cetovimuttīti arahattaphalavimutti. Ayamattho etassāti etadatthaṃ,
arahattaphalatthaṃ idaṃ brahmacariyaṃ, ayaṃ etassa atthoti vuttaṃ hoti. Etaṃ sāranti
etaṃ arahattamaggaphalaṃ 4- brahmacariyassa sāraṃ. Etaṃ pariyosānanti etaṃ arahattaphalaṃ
brahmacariyassa pariyosānaṃ, esā koṭi, na ito paraṃ pattabbaṃ atthīti yathānusandhināva
desanaṃ niṭṭhapesīti.
                    Papañcasūdaniyā majjhimanikāyaṭṭhakathāya
                    mahāsāropamasuttavaṇṇanā  niṭṭhitā.
                          -------------
@Footnote: 1 Ma. aggaphalasārassa     2 khu. paṭi. 31/478/361 vimokkhakathā (syā)
@3-3 pāli.,cha.Ma. cattāri jhānāni     4 cha.Ma. arahattaphalaṃ

---------------------------------------------------------------------------------------------
page140.
                      10. Cūḷasāropamasuttavaṇṇanā
    [312] Evamme sutanti cūḷasāropamasuttaṃ, tattha piṅgalakocchoti so
brāhmaṇo piṅgaladhātuko. Kocchoti panassa nāmaṃ, tasmā "piṅgalakoccho"ti
vuccati. Saṃghinotiādīsu pabbajitasamūhasaṅkhāto saṃgho etesaṃ atthīti saṃghino. Sveva
gaṇo etesaṃ atthīti gaṇino. Ācārasikkhāpadavasena tassa gaṇassa ācariyāti
gaṇācariyā. Ñātāti paññātā pākaṭā. "appicchā santuṭṭhā, appicchatāya
vatthaṃpi na nivāsentī"tiādinā nayena samuggato yaso etesaṃ atthīti yasassino.
Titthakarāti laddhikarā, sādhusammatāti ime sādhu sundarā sappurisāti evaṃ sammatā.
Bahujanassāti assutavato andhabālaputhujjanassa. Idāni te dassento seyyathīdaṃ
pūraṇotiādimāha. Tattha pūraṇoti tassa satthupaṭiññassa nāmaṃ. Kassapoti gottaṃ.
So kira aññatarassa kulassa ekūnadāsasataṃ pūrayamāno jāto, tenassa "pūraṇo"ti
nāmaṃ akaṃsu. Maṅgaladāsattā cassa kataṃ dukkatanti 1- vattā natthi, akataṃ vā na
katanti. "so kimahaṃ ettha vasissāmī"ti 2- palāyi. Athassa corā vatthāni
acchindiṃsu. So paṇṇena vā tiṇena vā paṭicchādetumpi ajānanto naggarūpeneva 3-
ekaṃ gāmaṃ pāvisi. Manussā taṃ disvā "ayaṃ samaṇo arahā appiccho, natthi
iminā sadiso"ti pūvabhattādīni gahetvā upasaṅkamanti. So "mayhaṃ sāṭakaṃ
anivatthabhāvena idaṃ uppannan"ti tato paṭṭhāya sāṭakaṃ labhitvāpi na nivāsesi,
tadeva pabbajjamaggahesi. Tassa santike aññepi pañcasatā manussā pabbajiṃsu,
taṃ sandhāyāha "pūraṇo kassapo"ti.
    Makkhalīti tassa nāmaṃ. Gosālāya jātattā gosāloti dutiyaṃ nāmaṃ. Taṃ
kira sakaddamāya bhūmiyā telaghaṭaṃ gahetvā gacchantaṃ "tāta mā khalī"ti sāmiko
āha. So pamādena khalitvā patitvā sāmikassa bhayena palāyituṃ āraddho.
Sāmiko upadhāvitvā sāṭakakaṇṇe aggahesi. Sopi sāṭakaṃ chaḍḍetvā acelako
hutvā palāyi, sesaṃ pūraṇasadisameva.
@Footnote: 1 cha.Ma. dukkaṭanti, Ma. sukataṃ dukkaṭanti   2 cha.Ma. vasāmīti    3 cha.Ma. jātarūpeneva

---------------------------------------------------------------------------------------------
page141.
    Ajitoti tassa nāmaṃ. Kesakambalaṃ dhāretīti kesakambalo. Iti nāmadvayaṃ
saṃsandetvā "ajito kesakambalo"ti vuccati. Tattha kesakambalo nāma manussakesehi
katakambalo, tato paṭikiṭṭhataraṃ vatthaṃ nāma natthi. Yathāha "seyyathāpi bhikkhave
yāni kānici tantāvutānaṃ vatthānaṃ kesakambalo tesaṃ paṭikiṭṭho akkhāyati,
kesakambalo bhikkhave sīte sīto uṇhe uṇho dubbaṇṇo duggandho
dukkhasamphasso"ti. 1-
    `pakudho'ti Tassa nāmaṃ. Kaccāyanoti gottaṃ. Iti nāmagottaṃ saṃsandetvā
"pakudho kaccāyano"ti vuccati. Sītūdakapaṭikkhittako esa, vaccaṃ katvāpi udakakiccaṃ
na karoti, uṇhodakaṃ vā kañjiyaṃ vā labhitvā karoti, nadiṃ vā maggodakaṃ vā
atikkamma "sīlaṃ me bhinnan"ti vālikaṃ thūpikaṃ katvā sīlaṃ adhiṭṭhāya gacchati,
evarūpo nissirikaladdhiko esa.
    Sañjayoti tassa nāmaṃ. Velaṭṭhassa puttoti velaṭṭhaputto. Amhākaṃ
ganthanakileso palibandhanakileso 2- natthi, kilesagantharahitā mayanti evaṃ vāditāya
laddhanāmavasena nigantho. Nāṭassa puttoti nāṭaputto. Abbhaññiṃsūti yathā tesaṃ
paṭiññā, tatheva jāniṃsu. Na jāniṃsūti. 3- Idaṃ vuttaṃ hoti:- sace nesaṃ sā
paṭiññā niyyānikā sabbe abbhaññiṃsu. No ce, niyyānikā na abbhaññiṃsu.
Tasmā kintesaṃ paṭiññā niyyānikā aniyyānikāti, ayametassa pañhassa attho.
Atha bhagavā nesaṃ aniyyānikabhāvakathanena atthābhāvato alanti paṭikkhipitvā
upamāya atthapadaṃ vedento 4- dhammameva desetuṃ dhammante brāhmaṇa
desessāmītiādimāha.
    [320] Tattha sacchikiriyāyāti sacchikaraṇatthaṃ. Na chandaṃ janetīti
kattukamyatāchandaṃ na janeti. 5- Na vāyamatīti vāyāmaṃ parakkamaṃ na karoti. Olīnavuttiko
ca hotīti līnajjhāsayo hoti. Sāthilikoti sithilaggāhī, sāsanaṃ sithilaṃ katvā gaṇhāti,
daḷhaṃ na gaṇhāti.
@Footnote: 1 aṅ. tika. 20/138/279 kesakambalasutta   2 cha.Ma. palibujjhana....
@3 cha.Ma. ayaṃ pāṭho na dissati   4 cha.Ma. atthaṃ pavedento  5 cha.Ma. na janayati

---------------------------------------------------------------------------------------------
page142.
    [323] Idha brāhmaṇa bhikkhu vivicceva kāmehīti kathaṃ ime
paṭhamajjhānādidhammā ñāṇadassanena uttaritarā jātāti? nirodhapādakattā. Heṭṭhā
paṭhamajjhānādidhammā hi vipassanāpādakā, idha nirodhapādakā, tasmā uttaritarāti 1-
veditabbā. Iti bhagavā idaṃpi suttaṃ yathānusandhināva niṭṭhapesi. Desanāvasāne
brāhmaṇo saraṇesu patiṭṭhitoti.
                    Papañcasūdaniyā majjhimanikāyaṭṭhakathāya
                     cūḷasāropamasuttavaṇṇanā niṭṭhitā.
                       Tatiyavaggavaṇṇanā niṭṭhitā.
                          -------------
                          4. Mahāyamakavagga
                       1. Cūḷagosiṅgasuttavaṇṇanā
    [325] Evamme sutanti cūḷagosiṅgasuttaṃ. Tattha nādike 2- viharatīti
nādikā nāma ekaṃ taḷākaṃ nissāya dvinnaṃ cullapi 3- timahāpitiputtānaṃ dve gāmā,
tesu ekasmiṃ gāme. Giñjakāvasatheti iṭṭhakāmaye āvasathe. Ekasmiṃ kira samaye
bhagavā mahājanasaṅgahaṃ karonto vajjiraṭṭhe cārikaṃ caramāno nādikaṃ anuppatto.
Nādikavāsino manussā bhagavato mahādānaṃ datvā dhammīkathaṃ sutvā pasannahadayā
"satthu vasanaṭṭhānaṃ karissāmā"ti mantetvā iṭṭhakāheva bhittisopānathamthe
vāḷarūpādīni dassentā pāsādaṃ katvā sudhāya limpitvā mālākammalatākammādīni
niṭṭhāpetvā bhummattharaṇamañcapīṭhādīni paññāpetvā satthu niyyādesuṃ.
Aparāparampanettha manussā bhikkhusaṃghassa rattiṭṭhānadivāṭṭhānamaṇḍapacaṅkamādīni
kārayiṃsu. Iti so vihāro mahā ahosi. Taṃ sandhāya vuttaṃ "giñjakāvasathe"ti.
@Footnote: 1 cha.Ma. uttaritarā jātāti    2 cha.Ma. nātike     3 cūḷa... (?)

---------------------------------------------------------------------------------------------
page143.
    Gosiṅgasālavanadāyeti tattha ekassa jeṭṭhakarukkhassa khandhato gosiṅgasaṇṭhānaṃ
hutvā viṭapaṃ uṭṭhahi, taṃ rukkhaṃ upādāya sabbampi taṃ vanaṃ gosiṅgasālavananti
saṅkhaṃ gataṃ. Dāyoti avisesena araññassetaṃ nāmaṃ. Tasmā gosiṅgasālavanadāyeti
gosiṅgasālavanaaraññeti attho. Viharantīti sāmaggīrasaṃ anubhavamānā viharanti.
Imesaṃ hi kulaputtānaṃ uparipaṇṇāsake 1- puthujjanakālo kathito, idha khīṇāsavakālo.
Tadā hi te laddhassādā laddhappatiṭṭhā adhigatappaṭisambhidā khīṇāsavā hutvā
sāmaggīrasaṃ anubhavamānā tattha vihariṃsu. Taṃ sandhāyetaṃ vuttaṃ.
    Yena gosiṅgasālavanadāyo tenupasaṅkamīti dhammasenāpatimahāmoggallānattheresu
vā asītimahāsāvakesu vā antamaso dhammabhaṇḍāgārikaṃ ānandattherampi
kañci anāmantetvā sayameva pattacīvaraṃ ādāya anīkanissaṭo hatthī viya, yūthā
nissaṭo kesarasīho viya. 2- Vātacchinno valāhako viya ekakova upasaṅkami.
Kasmā panettha bhagavā sayaṃ agamāsīti? tayo kulaputtā sāmaggīrasaṃ anubhavantā
Viharanti, tesaṃ paggaṇhanato pacchimaṃ janataṃ anukampanato dhammagarubhāvato ca.
Evaṃ kirassa ahosi "ahaṃ ime kulaputte paggaṇhitvā ukkaṃsitvā paṭisanthāraṃ
katvā dhammaṃ nesaṃ desissāmī"ti. Evantāva paggaṇhanato agamāsi. Aparampissa
ahosi "anāgate kulaputtā sammāsambuddho samaggavāsaṃ vasantānaṃ santikaṃ sayaṃ
gantvā paṭisanthāraṃ katvā dhammaṃ kathetvā tayo kulaputte paggaṇhi, ko nāma
samaggavāsaṃ na vaseyyāti samaggavāsaṃ vasitabbaṃ maññamānā khippameva dukkhassantaṃ
karissantī"ti, evaṃ pacchimaṃ janataṃ anukampanatopi agamāsi. Buddhā ca nāma
dhammagaruno honti, so ca nesaṃ dhammagarubhāvo rathavinīte āgatova. 3- Iti imasmā
dhammagarubhāvatopi dhammaṃ paggaṇhissāmīti agamāsi.
    Dāyapāloti araññapālo. So taṃ araññaṃ yathā icchiticchitappadese
manussā pavisitvā tattha pupphaṃ vā phalaṃ vā niyyāsaṃ vā dabbasambhāraṃ vā na haranti,
evaṃ vatiyā parikkhittassa tassa araññassa yojite dvāre nisīditvā taṃ araññaṃ
rakkhati pāleti. Tasmā "dāyapālo"ti vutto. Attakāmarūpāti attano hitaṃ
@Footnote: 1 Ma. upari. 14/238/204 ādi. upakkilesasutta    2 cha.Ma. kāḷasīho viya
@3 cha.Ma. āvikatova

---------------------------------------------------------------------------------------------
page144.
Kāmayamānasabhāvā hutvā viharanti. Yo hi imasmiṃ sāsane pabbajitvāpi
vejjakammadūtakammapahiṇagamanādīnaṃ vasena ekavīsatianesanāhi jīvitaṃ kappeti, ayaṃ na
attakāmarūpo nāma. Yo pana imasmiṃ sāsane pabbajitvā ekavīsatianesanaṃ pahāya
catuppārisuddhisīle patiṭṭhāya buddhavacanaṃ uggaṇhitvā sappāyadhutaṅgaṃ adhiṭṭhāya
aṭṭhatiṃsāya ārammaṇesu cittaruciyaṃ kammaṭṭhānaṃ gahetvā gāmantaṃ pahāya araññaṃ
pavisitvā samāpattiyo nibbattetvā vipassanāya kammaṃ kurumāno viharati, ayaṃ
attakāmo nāma. Tepi tayo kulaputtā evarūpā ahesuṃ. Tena vuttaṃ "attakāmarūpā
viharantī"ti.
    Mā tesaṃ aphāsukamakāsīti tesaṃ mā aphāsukaṃ akāsīti bhagavantaṃ vāresi. Evaṃ kirassa
ahosi "ime kulaputtā samaggā viharanti, ekaccassa ca gataṭṭhāne bhaṇḍanakalahavivādā
vattanti, tikhiṇasiṅgo caṇḍagoṇo viya ovijjhanto vicarati, athekamaggena dvinnaṃ
gamanaṃ na hoti, kadāci ayampi evaṃ karonto imesaṃ kulaputtānaṃ samaggavāsaṃ bhindeyya,
pāsādiko ca panesa suvaṇṇavaṇṇo rasagiddho maññe, gatakālato paṭṭhāya
paṇītadāyakānaṃ attano upaṭṭhākānañca vaṇṇakathanādīhi imesaṃ kulaputtānaṃ
appamādavihāraṃ bhindeyya, vasanaṭṭhānānipi 1- etesaṃ kulaputtānaṃ nibaddhāni
paricchinnāni tisso ca paṇṇasālā tayo caṅkamā tīṇi divāṭṭhānāni tīṇi
mañcapīṭhāni, ayaṃ pana samaṇo mahākāyo vuḍḍhataro maññe bhavissati, so akāle
ime kulaputte senāsanā vuṭṭhāpessati, evaṃ sabbatthāpi etesaṃ aphāsu
bhavissatī"ti. Taṃ anicchanto "mā tesaṃ aphāsukamakāsī"ti bhagavantaṃ vāresi.
    Kimpanesa jānanto vāresi, ajānantoti? ajānanto. Kiñcāpi hi
Tathāgatassa paṭisandhiggahaṇato paṭṭhāya dasasahassacakkavāḷakampanādīni pāṭihāriyāni
pavattiṃsu, araññavāsino pana dubbalamanussā sakammappasutā tāni sallakkhetuṃ na
sakkonti, sammāsambuddho ca nāma yadā anekabhikkhusahassaparivāro byāmappabhāya
asītianubyañjanehi dvattiṃsamahāpurisalakkhaṇasiriyā ca buddhānubhāvaṃ dassento
vicarati, tadā ko esoti apucchitvāva jānitabbo hoti, tadā pana bhagavā
@Footnote: 1 cha.Ma. vasanaṭṭhānāni cāti

---------------------------------------------------------------------------------------------
page145.
Sabbampi taṃ buddhānubhāvaṃ cīvaragabbhena paṭicchādetvā valāhakagabbhena paṭicchanno
puṇṇacando viya sayameva pattacīvaramādāya aññātakavesena agamāsi. Iti naṃ
ajānantova dāyapālo nivāresi.
    Etadavocāti thero kira mā samaṇāti dāyapālassa kathaṃ sutvāva cintesi
"mayaṃ tayo janā idha viharāma, aññe pabbajitā nāma natthi, ayañca dāyapālo
pabbajitena viya saddhiṃ katheti, ko nu kho bhavissatī"ti divāṭṭhānato vuṭṭhāya
dvāre ṭhatvā maggaṃ olokento bhagavantaṃ addasa. Bhagavāpi therassa saha
dassaneneva sarīrobhāsaṃ muñci, asītianubyañjanavirājitā byāmappabhā
pasāritasuvaṇṇapaṭo viya virocittha. Thero "ayaṃ dāyapālo phaṇakataāsīvisaṃ gīvāyaṃ gahetuṃ
hatthaṃ pasārento viya loke aggapuggalena saddhiṃ kathentova na jānāti,
aññatarabhikkhunā viya saddhiṃ kathetīti nivārento etaṃ "mā āvuso
dāyapālā"tiādivacanaṃ avoca.
    Tenupasaṅkamīti kasmā bhagavato paccuggamanaṃ akatvāva upasaṅkami? evaṃ
Kirassa ahosi "mayaṃ tayo janā samaggavāsaṃ vasāma, sacāhaṃ ekakova paccuggamanaṃ
karissāmi, samaggavāso nāma na bhavissatī"ti piyamitte gahetvāva paccuggamanaṃ
karissāmi. Yathā ca bhagavā mayhaṃ piyo, evaṃ sahāyānampi me piyoti, tehi
saddhiṃ paccuggamanaṃ kātukāmo sayaṃ akatvāva upasaṅkami. Keci pana tesaṃ therānaṃ
paṇṇasālādvāre caṅkamanakoṭiyā bhagavato āgamanamaggo hoti, tasmā thero
tesaṃ saññaṃ dadamānova gatoti. Abhikkamathāti ito āgacchatha. Pāde pakkhālesīti
vikasitapadumasannibhehi jālahatthehi maṇivaṇṇaudakaṃ gahetvā suvaṇṇavaṇṇesu
piṭṭhipādesu udakamabhisiñcitvā pādena pādaṃ ghaṃsanto pakkhālesi. Buddhānaṃ
kāye rajojallaṃ nāma na upalimpati, kasmā pakkhālesīti? sarīrassa utuggahaṇatthaṃ,
tesañca cittasampahaṃsanatthaṃ. Amhehi abhihaṭena udakena bhagavā pāde pakkhālesi,
paribhogaṃ akāsīti tesaṃ bhikkhūnaṃ balavasomanassavasena cittaṃ pīṇitaṃ hoti, tasmā
pakkhālesi. Āyasmantaṃ anuruddhaṃ bhagavā etadavocāti so kari tesaṃ vuḍḍhataro.

---------------------------------------------------------------------------------------------
page146.
    [326] Tassa saṅgahe kate sesānaṃ katova hotīti theraññeva etaṃ
kacci vo anuruddhātiādivacanaṃ avoca. Tattha kaccīti pucchanatthe nipāto. Voti
sāmivacanaṃ. Idaṃ vuttaṃ hoti:- kacci anuruddhā tumhākaṃ khamanīyaṃ, iriyāpatho vo
khamati, kacci yāpanīyaṃ, kacci vo jīvitaṃ yāpeti ghaṭiyati, kacci piṇḍakena na
kilamatha, kacci tumhākaṃ sulabhaṃ piṇḍaṃ, sampatte vo disvā manussā uḷuṅkayāguṃ vā
kaṭacchubhikkhaṃ vā dātabbaṃ maññantīti bhikkhācāravattaṃ pucchati. Kasmā? paccayena
akilamantena hi sakkā samaṇadhammo kātuṃ, vattameva vā etaṃ pabbajitānaṃ. Atha tena
paṭivacane dinne "anuruddhā tumhe rājapabbajitā mahāpuññā, manussā tumhākaṃ
araññe vasantānaṃ adatvā kassa aññassa dātabbaṃ maññissanti, tumhe pana
etaṃ bhuñjitvā kiṃ nu kho migapotakā viya aññamaññaṃ ghaṭṭentā 1- viharatha,
udāhu sāmaggībhāvo vo atthī"ti sāmaggīrasaṃ pucchanto kacci pana vo anuruddhā
samaggātiādimāha.
    Tattha khīrodakībhūtāti yathā khīrañca udakañca aññamaññaṃ saṃsandeti, visuṃ
na hoti, ekattaṃ viya upeti, kacci evaṃ sāmaggīvasena ekattūpagatacittuppādā
viya viharathāti pucchati. Piyacakkhūhīti mettacittaṃ paccupaṭṭhapetvā olokanacakkhūni
piyacakkhūni nāma, kacci tathārūpehi cakkhūhi aññamaññaṃ sampassantā viharathāti
pucchati. Tagghāti ekaṃsatthe nipāto, ekaṃsena mayaṃ bhanteti vuttaṃ hoti. Yathā
kathaṃ panāti ettha yathāti nipātamattaṃ. Kathanti kāraṇapucchā. Kathaṃ pana tumhe
evaṃ viharatha, kena kāraṇena viharatha,  taṃ me kāraṇaṃ brūthāti vuttaṃ hoti.
Mettaṃ kāyakammanti mettacittavasena pavattaṃ kāyakammaṃ. Āvi ceva raho cāti
sammukhā ceva parammukhā ca. Itaresupi eseva nayo.
    Tattha sammukhā kāyavacīkammāni sahavāse labbhanti, itarāni vippavāse,
manokammaṃ sabbattha labbhati. Yañhi sahavasantesu ekena mañcapīṭhaṃ vā
dārubhaṇḍaṃ vā mattikābhaṇḍaṃ vā bahi dunnikkhittaṃ hoti, taṃ disvā kenidaṃ
valañjitanti avaññaṃ akatvā attanā dunnikkhittaṃ viya gahetvā paṭisāmentassa
@Footnote: 1 cha.Ma. saṃghaṭṭentā

---------------------------------------------------------------------------------------------
page147.
Paṭijaggitabbayuttaṃ vā pana ṭhānaṃ paṭijaggantassa sammukhā mettaṃ kāyakammaṃ
nāma hoti. Ekasmiṃ pakkante tena dunnikkhittaṃ senāsanaparikkhāraṃ tatheva
nikkhipantassa paṭijaggitabbayuttaṭṭhānaṃ vā pana paṭijaggantassa parammukhā mettaṃ
kāyakammaṃ nāma hoti. Saha vasantassa pana therehi 1- saddhiṃ madhuraṃ sammodanīyaṃ
kathaṃ paṭisanthāraṃ sāraṇīyaṃ kathaṃ dhammakathaṃ sarabhaññaṃ sākacchaṃ pañhāpucchanaṃ
pañhāvissajjananti evamādikaraṇe sammukhā mettaṃ vacīkammaṃ nāma hoti. Theresu
pana pakkantesu mayhaṃ piyasahāyo nandiyatthero kimbilatthero 2- evaṃ sīlasampanno
evaṃ ācārasampannotiādiguṇakathaṃ parammukhā mettaṃ vacīkammaṃ nāma hoti. Mayhaṃ
piyamitto nandiyatthero kimbilatthero 2- avero 3- hotu, abyāpajjho 4- sukhī
hotūti evaṃ samannāharato pana sammukhāpi parammukhāpi mettaṃ manokammaṃ nāma
hotiyeva.
    Nānā hi kho no bhante kāyāti kāyañhi piṭṭhaṃ viya mattikā viya
ca omadditvā ekato kātuṃ na sakkā. Ekañca pana maññe cittanti cittaṃ
pana no hitaṭṭhena nirantaraṭṭhena aviggahaṭṭhena samaggaṭṭhena ekamevāti dasseti.
Kathampanetaṃ sakaṃ cittaṃ nikkhipitvā itaresaṃ cittavasena vattiṃsūti? ekassa patte
Malaṃ uṭṭhahati, ekassa cīvaraṃ kiliṭṭhaṃ hoti, ekassa paribhaṇḍakammaṃ hoti. Tattha
yassa patte malaṃ uṭṭhitaṃ, tena mamāvuso patte malaṃ uṭṭhitaṃ pacituṃ vaṭṭatīti
vutte itare mayhaṃ cīvaraṃ kiliṭṭhaṃ dhovitabbaṃ, mayhaṃ paribhaṇḍaṃ kātabbanti avatvā
araññaṃ pavisitvā dārūni āharitvā chinditvā pattakaṭāhe paribhaṇḍaṃ
katvā  5- pattaṃ pacitvā 5- tato paraṃ cīvaraṃ vā dhovanti, paribhaṇḍaṃ vā karonti.
Mamāvuso cīvaraṃ kiliṭṭhaṃ dhovituṃ vaṭṭati, mama paṇṇasālā uklāpā paribhaṇḍaṃ
kātuṃ vaṭṭatīti paṭhamataraṃ ārocitepi eseva nayo.
    [327] Sādhu sādhu anuruddhāti bhagavā heṭṭhā na ca mayaṃ bhante
piṇḍakena kilamimhāti vutte na sādhukāramadāsi. Kasmā? ayañhi kabaḷiṅkārāhāro
@Footnote: 1 cha.Ma. tehi       2 cha.Ma. kimilatthero   3 Ma. arogo
@4 cha.Ma. abyāpajjo  5-5  cha.Ma. ime pāṭhā na dissanti

---------------------------------------------------------------------------------------------
page148.
Nāma imesaṃ sattānaṃ apāyalokepi devamanussalokepi āciṇṇasamāciṇṇova.
Ayampana lokasannivāso yebhuyyena vivādapakkhando, apāyalokepi devamanussalokepi
ime sattā paṭiviruddhā eva, etesaṃ sāmaggīkālo dullabho, kadācideva hotīti
samaggasaṃvāsassa dullabhattā idha bhagavā sādhukāramadāsi. Idāni tesaṃ appamādalakkhaṇaṃ
pucchanto kacci pana vo anuruddhātiādimāha. Tattha voti nipātamattaṃ, paccattavacanaṃ
vā, kacci tumheti attho. Amhākanti amhesu tīsu janesu. Piṇḍāya paṭikkamatīti
gāme piṇḍāya caritvā paccāgacchati. Avakkārapātinti atirekapiṇḍapātaṃ apanetvā
ṭhapanatthāya ekaṃ samuggapātiṃ dhovitvā ṭhapeti.
    Yo pacchāti te kira therā na ekatova bhikkhācāraṃ pavisanti, phalasamāpattiratā
hete. Pātova sarīrapaṭijagganaṃ katvā vattappaṭipattiṃ pūretvā senāsanaṃ pavisitvā
kālaparicchedaṃ katvā phalasamāpattiṃ appetvā nisīdanti. Tesu yo paṭhamataraṃ
nisinno attano kālaparicchedavasena paṭhamataraṃ uṭṭhāti, so piṇḍāya caritvā
paṭinivatto bhattakiccaṭṭhānaṃ āgantvā jānāti "dve bhikkhū pacchā, ahaṃ paṭhamataraṃ
āgato"ti. Atha pattaṃ pidahitvā āsanapaññāpanādīni katvā yadi patte
paṭivisamattameva hoti, nisīditvā bhuñjati. Yadi atirekaṃ hoti, avakkārapātiyaṃ
pakkhipitvā pātiṃ pidhāya bhuñjati. Katabhattakicco pattaṃ dhovitvā nirodakaṃ 1- katvā
thavikāya osāpetvā  2- āsanāni ukkhipitvā 2- pattacīvaraṃ gahetvā attano
vasanaṭṭhānaṃ pavisati. Dutiyopi āgantvāva jānāti  "eko paṭhamaṃ āgato, eko
pacchato"ti. So sace patte bhattaṃ pamāṇameva hoti, bhuñjati. Sace mandaṃ, avakkārapātito
gahetvā bhuñjati. Sace atirekaṃ hoti, avakkārapātiyaṃ pakkhipitvā pamāṇameva
bhuñjitvā purimatthero viya vasanaṭṭhānaṃ pavisati. Tatiyopi āgantvāva jānāti
"dve paṭhamaṃ āgatā, ahaṃ pacchato"ti. Sopi dutiyatthero viya bhuñjitvā
katabhattakicco pattaṃ dhovitvā nirodakaṃ katvā thavikāya osāpetvā āsanāni
ukkhipitvā paṭisāmeti, pānīyaghaṭe vā paribhojanīyaghaṭe vā avasesaudakaṃ chaḍḍetvā
ghaṭe nikujjitvā avakkārapātiyaṃ sace avasesabhattaṃ hoti, taṃ vuttanayena haritvā 3-
@Footnote: 1 cha.Ma. vodakaṃ. evamuparipi   2-2 cha.Ma. ime pāṭhā na dissanti  3 cha.Ma. jahitvā

---------------------------------------------------------------------------------------------
page149.
Pātiṃ dhovitvā paṭisāmeti, bhattaggaṃ sammajjati, tato kacavaraṃ chaḍḍetvā sammajjaniṃ
ukkhipitvā upacikāhi muttaṭṭhāne ṭhapetvā pattacīvaraṃ ādāya vasanaṭṭhānaṃ
pavisati. Idaṃ therānaṃ bahivihāre araññe bhattakiccakaraṇaṭṭhāne bhojanasālāvattaṃ.
Idaṃ sandhāya "yo pacchā"tiādi vuttaṃ.
    Yo passatītiādi pana nesaṃ antovihāre vattanti veditabbaṃ. Tattha
vaccaghaṭanti ācamanakumbhiṃ. Rittanti rittakaṃ. Tucchakanti tasseva vevacanaṃ.
Avisayhanti ukkhipituṃ asakkuṇeyyaṃ, atibhāriyaṃ. Hatthavikārenāti hatthasaññāya. Te
kira pānīyaghaṭādīsu yaṅkiñci tucchakaṃ gahetvā pokkharaṇiṃ gantvā anto ca bahi ca
dhovitvā udakaṃ parissāvitvā 1- tīre ṭhapetvā aññaṃ bhikkhuṃ hatthavikārena
āmantenti, odissa vā anodissa vā saddaṃ na karonti. Kasmā odissa
saddaṃ na karonti? taṃ bhikkhuṃ saddo bādheyyāti. Kasmā anodissa saddaṃ na
karonti? anodissa sadde dinne "ahaṃ pure ahaṃ pure"ti dvepi nikkhameyyuṃ, tato
dvīhi kattabbakamme tatiyassa kammacchedo bhaveyya. Saṃyatapadasaddo pana hutvā
aparassa bhikkhuno divāṭṭhānasantikaṃ gantvā tena diṭṭhabhāvaṃ ñatvā hatthasaññaṃ
karoti, tāya saññāya itaro āgacchati, tato dve janā hatthena hatthaṃ
saṃsibbantā dvīsu hatthesu ṭhapetvā upaṭṭhapenti. Taṃ sandhāyāha "hatthavikārena
dutiyaṃ āmantetvā hatthavilaṅghikena upaṭṭhapemā"ti.
    Pañcāhikaṃ kho panāti cātuddase paṇṇarase aṭṭhamiyanti idantāva
pakatidhammassavanameva, taṃ akhaṇḍaṃ katvā pañcame pañcame divase dve therā nātivikāle
nhāyitvā anuruddhattherassa vasanaṭṭhānaṃ gacchanti. Tattha tayopi nisīditvā
tiṇṇaṃ piṭakānaṃ aññatarasmiṃ aññamaññaṃ pañhaṃ pucchanti, aññamaññaṃ vissajjenti,
tesaṃ evaṃ karontānaṃyeva aruṇaṃ uggacchati. Taṃ sandhāyetaṃ vuttaṃ. 2- "kacci pana
vo anuruddhā appamattā ātāpino pahitattā viharathā"ti. 2- Ettāvatā therena
bhagavatā appamādalakkhaṇaṃ pucchitena pamādaṭṭhānesuyeva appamādalakkhaṇaṃ vissajjitaṃ
@Footnote: 1 cha.Ma. parissāvetvā      2-2 cha.Ma. ime pāṭhā na dissanti

---------------------------------------------------------------------------------------------
page150.
Hoti. Aññesañhi bhikkhūnaṃ bhikkhācārapavisanakālo nikkhamanakālo nivāsanaparivattanaṃ
cīvarapārupanaṃ antogāme piṇḍāya caraṇaṃ dhammakathanaṃ anumodanaṃ gāmato nikkhamitvā
bhattakiccakaraṇaṃ pattadhovanaṃ pattaosāpanaṃ pattacīvarapaṭisāmananti papañcakaraṇaṭṭhānāni
etāni, tasmā thero amhākaṃ ettakaṃ ṭhānaṃ muñcitvā pamādakālo nāma natthīti
dassento pamādaṭṭhānesuyeva appamādalakkhaṇaṃ vissajjesi.
    [328] Athassa bhagavā sādhukāraṃ datvā paṭhamajjhānaṃ pucchanto puna
atthi pana votiādimāha. Tattha uttarimanussadhammāti manussadhammato uttari.
Alamariyañāṇadassanavisesoti ariyabhāvakaraṇasamatthako ñāṇadassanaviseso. 1- Kiñhi no
siyā bhanteti kasmā bhante nādhigato bhavissati, adhigatoyevāti. Yāvadevāti
yāva eva.
    [329] Evaṃ paṭhamajjhānādhigame byākate dutiyajjhānādīni pucchanto
etassa pana votiādimāha. Tattha samatikkamāyāti samatikkamatthāya. Paṭipassaddhiyāti
paṭipassaddhatthāya. Sesaṃ sabbattha vuttanayeneva veditabbaṃ. Pacchimapañhe pana
lokuttarañāṇadassanavasena adhigatanirodhasamāpattiṃ pucchanto alamariyañāṇadassana-
visesoti āha. Theropi pucchānurūpeneva byākāsi. Tattha yasmā vedayitasukhato
avedayitasukhaṃ santataraṃ paṇītataraṃ hoti, tasmā aññaṃ phāsuvihāraṃ uttaritaraṃ vā
paṇītataraṃ vā na samanupassāmāti āha.
    [330] Dhammiyā kathāyāti sāmaggirasānisaṃsapaṭisaṃyuttāya dhammiyā kathāya.
Sabbepi te catūsu saccesu pariniṭṭhitakiccā, tena tesaṃ paṭivedhatthāya kiñci
kathetabbaṃ natthi. Sāmaggirasena 2- pana ayañca ayañca ānisaṃsoti sāmaggirasānisaṃsameva
tesaṃ bhagavā kathesi. Bhagavantaṃ anusaṃyāyitvāti anugantvā. Te kira bhagavato pattacīvaraṃ
gahetvā thokaṃ agamaṃsu, atha bhagavā vihārapariveṇapariyantaṃ gatakāle "āharatha
me pattacīvaraṃ, tumhe idheva tiṭṭhathā"ti pakkāmi. Tato paṭinivattitvāti tato
ṭhitaṭṭhānato nivattitvā. Kiṃ nu kho mayaṃ āyasmatoti bhagavantaṃ nissāya
@Footnote: 1 cha.Ma..... samattho ñāṇaviseso     2 Sī. sāmaggivāsena, Ma. sāmaggirase

---------------------------------------------------------------------------------------------
page151.
Pabbajjādīni adhigantvāpi attano guṇakathāya aṭṭiyamānā adhigamappicchatāya
āhaṃsu. Imāsañca imāsañcāti paṭhamajjhānādīnaṃ lokiyalokuttarānaṃ. Cetasā ceto
paricca viditoti ajja me āyasmanto lokiyasamāpattiyā vītināmesuṃ, ajja
lokuttarāyāti evaṃ cittena cittaṃ paricchinditvā viditaṃ. Devatāpi meti bhante
anuruddha ajja ayyo nandiyatthero, ajja ayyo kimbilatthero 1- imāya ca
imāya ca samāpattiyā vītināmesīti evamārocesunti attho. Pañhābhipuṭṭhenāti
taṃpi mayā sayaṃ viditanti vā devatāhi ārocitanti vā ettakeneva mukhaṃ me
sajjanti. Kathaṃ samuṭṭhāpetvā apuṭṭheneva me na kathitaṃ. Bhagavatā pana pañhābhipuṭṭhe
pañhaṃ abhipucchitena satā byākataṃ, tatra me kiṃ na rocathāti āha.
    [331] Dīghoti "maṇi mānicaro 2- dīgho, atho serīsako sahā"ti 3- evaṃ
āgato aṭṭhavīsatiyā yakkhasenāpatīnaṃ abbhantaro eko devarājā. Parajanoti
tasseva yakkhassa nāmaṃ. Yena bhagavā tenupasaṅkamīti so kira vessavaṇena pesito etaṃ
ṭhānaṃ gacchanto bhagavantaṃ sayaṃ pattacīvaraṃ gahetvā giñjakāvasathato gosiṅgasālavanassa
antare disvā bhagavā attanā pattacīvaraṃ gahetvā gosiṅgasālavane tiṇṇaṃ
kulaputtānaṃ santikaṃ gacchati. Ajja mahatī dhammadesanā bhavissati. Mayāpi tassā
desanāya bhāginā bhavitabbanti adissamānena kāyena satthu padānupadiko
gantvā avidūre ṭhatvā dhammaṃ sutvā satthari gacchantepi na gato, "ime therā
kiṃ karissantī"ti dassanatthaṃ pana tattheva ṭhito. Atha te dve there anuruddhattheraṃ
palibodhante 4- disvā ime therā bhagavantaṃ nissāya pabbajjādayo sabbaguṇe
adhigantvāpi bhagavatova maccharāyanti, na sahanti, ativiya nilīyanti paṭicchādenti,
na idāni tesaṃ paṭicchādetuṃ dassāmi, paṭhavito yāva brahmalokā etesaṃ guṇe
pakāsessāmī"ti cintetvā yena bhagavā tenupasaṅkami.
    Lābhā vata bhanteti ye bhante vajjiraṭṭhavāsino bhagavantañca ime ca
tayo kulaputte passituṃ labhanti, vandituṃ labhanti, deyyadhammaṃ dātuṃ labhanti, dhammaṃ
@Footnote: 1 cha.Ma. kimilatthero   2 cha.Ma. māṇivaro   3 dī. pāṭi. 11/293/187 āṭānāṭiyasutta
@4 cha.Ma. paliveṭhente, Ma. palivedhante

---------------------------------------------------------------------------------------------
page152.
Sotuṃ labhanti, tesaṃ lābhā bhante vajjīnanti attho. Saddaṃ sutvāti so kira
attano yakkhānubhāvena mahantaṃ saddaṃ katvā sakalaṃ vajjiraṭṭhaṃ ajjhottharanto
taṃ vācaṃ nicchāresi. Tena cassa tesu tesu rukkhapabbatādīsu adhivatthā bhummā devatā
saddaṃ assosuṃ. Taṃ sandhāya vuttaṃ "saddaṃ sutvā"ti. Anussāvesunti mahantaṃ saddaṃ
sutvā sāvesuṃ. Esa nayo sabbattha. Yāva brahmalokāti yāva akaniṭṭhabrahmalokā.
Tañcepi kulanti "amhākaṃ kulato nikkhamitvā ime kulaputtā pabbajitvā 1-
evaṃ sīlavanto guṇavanto ācārasampannā kalyāṇadhammā"ti evaṃ tañcepi
kulaṃ ete tayo kulaputte pasannacittaṃ anussareyyāti evaṃ sabbattha attho
daṭṭhabbo. Iti bhagavā yathānusandhināva desanaṃ niṭṭhapesīti.
                    Papañcasūdaniyā majjhimanikāyaṭṭhakathāya
                     cūḷagosiṅgasuttavaṇṇanā niṭṭhitā.
                         ---------------
                       2. Mahāgosiṅgasuttavaṇṇanā
    [332] Evamme sutanti mahāgosiṅgasuttaṃ. Tattha gosiṅgasālavanadāyeti
idaṃ vasanaṭṭhānadassanatthaṃ vuttaṃ. Aññesu hi suttesu "sāvatthiyaṃ viharati jetavane
anāthapiṇḍikassārāme"ti evaṃ paṭhamaṃ gocaragāmaṃ dassetvā pacchā vasanaṭṭhānaṃ
dassesi. 2- Imasmiṃ pana mahāgosiṅgasutte bhagavato gocaragāmo anivaddho, kocideva
gocaragāmo bhavissati. Tasmā vasanaṭṭhānameva paridīpitaṃ. Araññanidānakaṃ nāmetaṃ
suttanti. Sambahulehīti bahukehi. Abhiññātehi abhiññātehīti sabbattha
vissutehi pākaṭehi. Therehi sāvakehi saddhinti pātimokkhasaṃvarādīhi thirakārakehi
dhammehi samannāgatattā therehi, savanante jātattā sāvakehi saddhiṃ ekato.
@Footnote: 1 cha.Ma. pabbajitā  2 cha.Ma. dasseti

---------------------------------------------------------------------------------------------
page153.
Idāni te there sarūpato dassento āyasmatā  ca sāriputtenātiādimāha.
Tatthāyasmā sāriputto attano sīlādīhi guṇehi buddhasāsane abhiññāto.
Cakkhumantānaṃ gaganamajjhe ṭhito suriyo viya, cando viya, samuddatīre ṭhitānaṃ
sāgaro viya ca pākaṭo paññāto. Na kevalañcassa imasmiṃ sutte āgataguṇavaseneva
mahantatā veditabbā, ito aññesaṃ dhammadāyādasuttaṃ anaṅgaṇasuttaṃ sammādiṭṭhisuttaṃ
1- cullasīhanādasuttaṃ mahāsīhanādasuttaṃ 1- rathavinītaṃ mahāhatthipadopamaṃ mahāvedallaṃ
vatthūpamasuttaṃ 2- dīghanakhaṃ anupadasuttaṃ sevitabbāsevitabbasuttaṃ saccavibhaṅgasuttaṃ
piṇḍapātapārisuddhi sampasādanīyaṃ saṅgītisuttaṃ dasuttarasuttaṃ pavāraṇāsuttaṃ 3-
susimasuttaṃ therapañhasuttaṃ mahāniddeso paṭisambhidāmaggo therasīhanādasuttaṃ
abhinikkhamanaṃ etadagganti imesaṃpi suttānaṃ vasena therassa mahantatā veditabbā.
Etadaggasmiṃ hi "etadaggaṃ bhikkhave mama sāvakānaṃ bhikkhūnaṃ mahāpaññānaṃ yadidaṃ
sāriputto"ti 4- vuttaṃ.
    Mahāmoggallānopi sīlādiguṇehi ceva imasmiṃ sutte āgataguṇehi ca
thero viya abhiññāto pākaṭo mahā. Apicassa anumānasuttaṃ cūḷataṇhāsaṅkhayasuttaṃ
māratajjanīyasuttaṃ pāsādakampanaṃ sakalaṃ iddhipādasaṃyuttaṃ nandopanandadamanaṃ
yamakapāṭihāriyakāle devalokagamanaṃ vimānavatthu petavatthu therassa abhinikkhamanaṃ
etadagganti imesaṃpi vasena mahantabhāvo veditabbo. Etadaggasmiṃ hi "etadaggaṃ
bhikkhave mama sāvakānaṃ bhikkhūnaṃ iddhimantānaṃ yadidaṃ mahāmoggallāno"ti  5- vuttaṃ.
    Mahākassapopi sīlādiguṇehi ceva imasmiṃ sutte āgataguṇehi ca thero
viya abhiññāto pākaṭo mahā. Apicassa cīvaraparittanasuttaṃ 6- jiṇṇacīvarasuttaṃ 7-
candopamaṃ sakalaṃ kassapasaṃyuttaṃ mahāariyavaṃsasuttaṃ therassa abhinikkhamanaṃ etadagganti
imesaṃpi vasena mahantabhāvo veditabbo. Etadaggasmiṃ hi "etadaggaṃ bhikkhave mama
sāvakānaṃ bhikkhūnaṃ dhutavādānaṃ yadidaṃ mahākassapo"ti 8- vuttaṃ.
@Footnote: 1 cha.Ma. sīhanādasuttaṃ   2 cha.Ma. cātumasuttaṃ   3 saṃ. sagā. 15/215/230
@4 aṅ. ekaka. 20/189/23 etadaggavagga, paṭhamavagga     5 aṅ. ekaka. 20/190/23
@6 saṃ. sagā. 15/144/186 santuṭṭhasutta          7 saṃ. sagā. 15/154/208 cīvarasutta
@8 aṅ. ekaka. 20/191/23 etadaggavagga, paṭhamavagga

---------------------------------------------------------------------------------------------
page154.
    Anuruddhattheropi sīlādiguṇehi ceva imasmiṃ sutte āgataguṇehi ca thero
viya abhiññāto pākaṭo mahā. Apicassa cūḷagosiṅgasuttaṃ naḷakapānasuttaṃ
anuttariyasuttaṃ upakkilesasuttaṃ anuruddhasaṃyuttaṃ mahāpurisavitakkasuttaṃ therassa
abhinikkhamanaṃ etadagganti imesaṃpi vasena mahantabhāvo veditabbo. Etadaggasmiṃ hi
"etadaggaṃ bhikkhave mama sāvakānaṃ bhikkhūnaṃ dibbacakkhukānaṃ yadidaṃ anuruddhoti 1-
vuttaṃ.
    Āyasmatā ca revatenāti ettha pana dve revatā khadiravaniyarevato ca
kaṅkhārevato ca. Tattha khadiravaniyarevato dhammasenāpatittherassa kaniṭṭhabhātiko, na
so idha adhippeto. "akappiyo guḷo, akappiyā muggā"ti 2- evaṃ kaṅkhābahulo
pana thero idha revatoti adhippeto. Sopi sīlādiguṇehi ceva imasmiṃ sutte
āgataguṇehi ca thero viya abhiññāto pākaṭo mahā. Apicassa abhinikkhamanenapi
etadaggenapi mahantabhāvo veditabbo. Etadaggasmiṃ hi "etadaggaṃ bhikkhave mama
sāvakānaṃ bhikkhūnaṃ jhāyīnaṃ yadidaṃ kaṅkhārevato"ti 3- vuttaṃ.
    Ānandattheropi sīlādiguṇehi ceva imasmiṃ sutte āgataguṇehi ca thero
viya abhiññāto pākaṭo mahā. Apicassa sekhasuttaṃ bāhitiyasuttaṃ aneñjasappāyaṃ
gopakamoggallānaṃ bahudhātukaṃ cūḷasuññataṃ mahāsuññataṃ acchariyabbhūtasuttaṃ bhaddekarattaṃ
mahānidānaṃ mahāparinibbānaṃ subhasuttaṃ cūḷaniyalokadhātusuttaṃ abhinikkhamanaṃ
etadagganti imesaṃpi vasena mahantabhāvo veditabbo. Etadaggasmiṃ hi "etadaggaṃ
bhikkhave mama sāvakānaṃ bhikkhūnaṃ bahussutānaṃ yadidaṃ ānando"ti 4- vuttaṃ.
    Aññehi ca abhiññātehi abhiññātehīti na kevalañca eteheva, aññehi
ca mahāguṇatāya pākaṭehi abhiññātehi bahūhi therehi sāvakehi saddhiṃ bhagavā
gosiṅgasālavanadāye viharatīti attho. Āyasmā hi sāriputto sayaṃ mahāpañño
aññepi bahū  mahāpaññe bhikkhū gahetvā tadā dasabalaṃ parivāretvā vihāsi.
Āyasmā mahāmoggallāno sayaṃ iddhimā, āyasmā mahākassapo sayaṃ dhutavādo,
āyasmā anuruddho sayaṃ dibbacakkhuko, āyasmā revato sayaṃ jhānābhirato, āyasmā
@Footnote: 1 aṅ. ekaka. 20/192/23 etadaggavagga, paṭhamavagga
@2 vinaYu. mahā. 5/272/41 guḷādianujānanā
@3 aṅ. ekaka. 20/204/24 etadaggavagga, dutiyavagga
@4 aṅ. ekaka. 20/223/25 etadaggavagga, catutthavagga

---------------------------------------------------------------------------------------------
page155.
Ānando sayaṃ bahussuto aññepi bahū bahussute bhikkhū gahetvā tadā dasabalaṃ
parivāretvā vihāsi, evaṃ tadā ete ca aññe ca abhiññātā mahātherā
tiṃsasahassamattā bhikkhū dasabalaṃ parivāretvā vihariṃsūti veditabbā.
    Paṭisallānā vuṭṭhitoti phalasamāpattivivekato vuṭṭhito. Yenāyasmā
mahākassapo tenupasaṅkamīti thero kira paṭisallānā vuṭṭhito pacchimalokadhātuṃ
olokento vanante kīḷantassa mattakhattiyassa kaṇṇato patamānaṃ kuṇḍalaṃ viya,
saṃharitvā samugge pakkhipamānaṃ rattakambalaṃ viya, maṇināgadantato patamānaṃ
satasahassagghanikaṃ suvaṇṇapātiṃ viya ca atthaṃ gacchamānaṃ paripuṇṇapaṇṇāsayojanaṃ
suriyamaṇḍalaṃ addasa. Tadanantaraṃ pācīnalokadhātuṃ olokento nemiyaṃ gahetvā
parivattayamānaṃ rajatacakkaṃ viya, rajatakūṭato nikkhamantaṃ khīradhārāmaṇḍalaṃ 1- viya,
sapakkhe pappoṭhetvā gaganatale pakkhandamānaṃ setahaṃsaṃ viya ca meghavaṇṇāya
samuddakucchito uggantvā pācīnacakkavāḷapabbatamatthake salakkhaṇapaṭimaṇḍitaṃ
ekūnapaññāsayojanaṃ candamaṇḍalaṃ addasa. Tato sālavanaṃ olokesi. Tasmiṃ hi samaye
sālarukkhamūlato paṭṭhāya yāva aggā sabbaphāliphullā 2- dukūlapārutā viya,
muttākalāpavinaddhā viya ca virociṃsu. Bhūmitalaṃ pupphasantharapūjāya paṭimaṇḍitaṃ viya,
tattha tattha nipatantena pupphareṇunā lākhārasena siñcamānaṃ viya ca ahosi.
Bhamaramadhukaragaṇā kusumareṇumadamattā upagāyamānā viya vanantaresu vicaranti. Tadā ca
uposathadivasova hoti. Atha thero "kāya nu kho ajja rattiyā vītināmessāmī"ti
cintesi, ariyasāvakā ca nāma piyadhammassavanā honti. Athassa etadahosi "ajja
mayhaṃ jeṭṭhabhātikassa dhammasenāpatittherassa santikaṃ gantvā dhammaratiyā
vītināmessāmī"ti. Gacchanto pana ekakova agantvā "mayhaṃ piyasahāyaṃ
mahākassapattheraṃ gahetvā gamissāmī"ti nisinnaṭṭhānato vuṭṭhāya cammakkhaṇḍaṃ
pappoṭhetvā yenāyasmā mahākassapo tenupasaṅkami.
    Evamāvusoti kho āyasmā mahākassapoti theropi yasmā piyadhammassavanova
ariyasāvako, tasmā tassa vacanaṃ sutvā gacchāvuso tvaṃ, mayhaṃ sīsaṃ vā rujjati
@Footnote: 1 cha.Ma. khīradhārāmaṇḍaṃ       2 cha.Ma. sabbapāliphullā

---------------------------------------------------------------------------------------------
page156.
Piṭṭhi vāti kiñci lesāpadesaṃ akatvā tuṭṭhahadayova "evamāvuso"tiādimāha.
Paṭissutvā ca nisinnaṭṭhānato vuṭṭhāya cammakkhaṇḍaṃ pappoṭhetvā mahāmoggallānaṃ
anubandhi. Tasmiṃ samaye dve mahātherā paṭipāṭiyā ṭhitāni dve candamaṇḍalāni
viya, dve suriyamaṇḍalāni viya, dve chaddantanāgarājāno viya, dve sīhā
viya, dve byagghā viya ca virociṃsu. Anuruddhattheropi tasmiṃ samaye divāṭṭhāne
nisinno dve mahāthere sāriputtattherassa santikaṃ gacchante disvā pacchimalokadhātuṃ
olokento suriyaṃ vanantaṃ pavisantaṃ viya, pācīnalokadhātuṃ olokento candaṃ
vanantato uggacchantaṃ viya, sālavanaṃ olokento sabbaphāliphullaṃ sālavanañca
disvā ajja uposathadivaso, ime ca me jeṭṭhabhātikā dhammasenāpatissa santikaṃ
gacchanti, mahantena dhammassavanena bhavitabbaṃ, ahaṃpi dhammassavanassa bhāgī bhavissāmīti
nisinnaṭṭhānato vuṭṭhāya cammakkhaṇḍaṃ pappoṭhetvā mahātherānaṃ padānupadiko
hutvā nikkhami. Tena vuttaṃ "athakho āyasmā ca mahāmoggallāno āyasmā ca
mahākassapo āyasmā ca anuruddho yenāyasmā sāriputto tenupasaṅkamiṃsū"ti.
Upasaṅkamiṃsūti paṭipāṭiyā ṭhitā tayo candā viya, suriyā viya, sīhā viya ca
virocamānā upasaṅkamiṃsu.
    [333] Evaṃ upasaṅkamante pana te mahāthere āyasmā ānando attano
divāṭṭhāne nisinnoyeva disvā "ajja mahantaṃ dhammassavanaṃ bhavissati, mayāpi
tassa bhāginā bhavitabbaṃ, na kho pana ekakova gamissāmi, mayhaṃ piyasahāyaṃpi
revatattheraṃ gahetvā gamissāmī"ti sabbaṃ mahāmoggallānassa mahākassapassa
anuruddhassa upasaṅkamane vuttanayeneva vitthārato veditabbaṃ. Iti te dve
janā paṭipāṭiyā ṭhitā dve candā viya, suriyā viya, sīhā viya ca, virocamānā
upasaṅkamiṃsu. Tena vuttaṃ "addasā kho āyasmā sāriputto"tiādi. Disvāna
āyasmantaṃ ānandaṃ etadavocāti dūratova disvā anukkamena kathāupacārasampattaṃ
etaṃ "etu kho āyasmā"tiādivacanaṃ avoca. Ramaṇīyaṃ āvusoti ettha duvidhaṃ rāmaṇeyyakaṃ
vanarāmaṇeyyakaṃ puggalarāmaṇeyyakañca. Tattha vanaṃ nāma nāgasalaḷasālacampakādīhi

---------------------------------------------------------------------------------------------
page157.
Sañchannaṃ hoti bahalacchāyaṃ pupphaphalūpagavividharukkhaṃ udakasampannaṃ gāmato nissaṭaṃ,
idaṃ vanarāmaṇeyyakaṃ nāma. Yaṃ sandhāya vuttaṃ:-
              "ramaṇīyāni araññāni      yattha na ramatī jano
               vītarāgā ramissanti      na te kāmagavesino"ti 1-
    vanaṃ pana sacepi ujjaṅgale hoti nirudakaṃ viralacchāyaṃ kaṇṭakasamākiṇṇaṃ,
buddhādayopettha ariyā viharanti, idaṃ puggalarāmaṇeyyakaṃ nāma. Yaṃ sandhāya
vuttaṃ:-
              "gāme vā yadi vāraññe   ninne vā yadi vā thale
               yattha arahanto viharanti    taṃ bhūmirāmaṇeyyakan"ti 2-
    idha pana taṃ duvidhaṃpi labbhati. Tadā hi gosiṅgasālavanaṃ sabbaphāliphullaṃ hoti
kusumagandhasugandhaṃ, sadevake cettha loke aggapuggalo sammāsambuddho tiṃsasahassamattehi
abhiññātabhikkhūhi saddhiṃ viharati. Taṃ sandhāya vuttaṃ "ramaṇīyaṃ āvuso ānanda
gosiṅgasālavanan"ti.
    Dosinā rattīti dosāpagatā, abbhaṃ mahikā dhūmo rajo rāhūti imehi pañcahi
upakkilesehi virahitāti vuttaṃ hoti. Sabbaphāliphullāti sabbattha phāliphullā,
mūlato paṭṭhāya yāva aggā apupphitaṭṭhānaṃ nāma natthi. Dibbā maññe gandhā
sampavantīti dibbā mandārapupphakoviḷārapāricchattakacandanacuṇṇagandhā viya samantā
pavāyanti, sakkasuyāmasantusitanimmānaratiparanimmitamahābrahmānaṃ otiṇṇaṭṭhānaṃ
viya vāyantīti vuttaṃ hoti.
    Kathaṃrūpena āvuso ānandāti ānandatthero tesaṃ pañcannaṃ therānaṃ
saṃghanavakova. Kasmā thero taṃyeva paṭhamaṃ pucchatīti? mamāyitattā. Te hi dve
therā aññamaññaṃ mamāyiṃsu. Sāriputtatthero "mayā kattabbaṃ satthu upaṭṭhānaṃ
karotī"ti ānandattheraṃ mamāyi. Ānandatthero bhagavato sāvakānaṃ aggoti
sāriputtattheraṃ mamāyi, kuladārake pabbājetvā sāriputtattherassa santike
@Footnote: 1 khu.dha. 25/99/34 aññataritthīvatthu    2 khu.dha. 25/98/34 khadiravaniyarevatatheravatthu

---------------------------------------------------------------------------------------------
page158.
Upajjhaṃ gaṇhāpesi. Sāriputtattheropi tatheva akāsi. Evaṃ ekamekena attano
pattacīvaraṃ datvā pabbājetvā upajjhaṃ gaṇhāpitāni pañcabhikkhusatāni ahesuṃ.
Āyasmā ānando paṇītāni cīvarādīnipi labhitvā therasseva deti.
    Eko kira brāhmaṇo cintesi "buddharatanassa saṃgharatanassa ca pūjā
paññāyati, kathaṃ nu kho dhammaratanaṃ pūjitaṃ nāma hotī"ti, so bhagavantaṃ upasaṅkamitvā
etamatthaṃ pucchi. Bhagavā āha "sacesi brāhmaṇa dhammaratanaṃ pūjetukāmo, ekaṃ
bahussutaṃ pūjehī"ti, bahussutaṃ bhante ācikkhathāti. Bhikkhusaṃghaṃ pucchāti. So
bhikkhusaṃghaṃ upasaṅkamitvā  bahussutaṃ bhante ācikkhathāti āha. Ānandatthero
brāhmaṇāti. Brāhmaṇo theraṃ sahassagghanikena ticīvarena 1- pūjesi. Thero taṃ
gahetvā bhagavato santikaṃ agamāsi. Bhagavā "kuto ānanda laddhan"ti āha.
Ekena bhante brāhmaṇena dinnaṃ, idaṃ panāhaṃ āyasmato sāriputtassa
dātukāmoti. Dehi ānandāti. Cārikaṃ pakkanto bhanteti. Āgatakāle dehīti.
Sikkhāpadaṃ bhante paññattanti. Kadā pana sāriputto āgamissatīti. Dasāhamattena
bhanteti. "anujānāmi ānanda dasāhaparamaṃ atirekacīvaraṃ nikkhipituna"ti 2- sikkhāpadaṃ
paññapesi. Sāriputtattheropi tatheva yaṅkiñci manāpaṃ labhitvā 3- taṃ ānandattherassa
deti. Evante therā aññamaññaṃ mamāyiṃsu, iti mamāyitattā paṭhamaṃ pucchi.
    Apica anumatipucchā nāmesā khuddakato paṭṭhāya pucchitabbā hoti.
Tasmā thero  cintesi "ahaṃ paṭhamaṃ ānandaṃ pucchissāmi, ānando attano
paṭibhāṇaṃ byākarissati, tato revataṃ, anuruddhaṃ, mahākassaṃpa, mahāmoggallānaṃ
pucchissāmi, mahāmoggallāno attano paṭibhāṇaṃ byākarissati, tato pañcapi
therā maṃ pucchissanti, ahaṃpi attano paṭibhāṇaṃ byākarissāmī"ti. Ettāvatāpi
ayaṃ dhammadesanā sikhāppattā vepullappattā na bhavissati, atha mayaṃ sabbepi
dasabalaṃ upasaṅkamitvā pucchissāma, satthā sabbaññutaññāṇena byākarissati.
Ettāvatā ayaṃ dhammadesanā sijāppattā vepullappattā bhavissati. Yathā hi
@Footnote: 1 cha.Ma. cīvarena   2 vinaYu. mahā. 2/461/2, vinaYu. mahā. 5/347/151-2 atirekacīvarakathā
@3 cha.Ma. labhati

---------------------------------------------------------------------------------------------
page159.
Janapadamhi aṭṭe uppanne 1- gāmabhojakaṃ pāpuṇāti, tasmiṃ vinicchituṃ asakkonte
janapadabhojakaṃ pāpuṇāti, tasmiṃ asakkonte mahāvinicchayāmaccaṃ, tasmiṃ asakkonte
senāpatiṃ, tasmiṃ asakkonte uparājaṃ, tasmiṃ vinicchituṃ asakkonte rājānaṃ
pāpuṇāti, raññā vinicchitakālato paṭṭhāya aṭṭo aparāparaṃ na sañcarati,
rājavacaneneva chijjati. Evameva ahaṃ hi paṭhamaṃ ānandaṃ pucchissāmi .pe. Atha
mayaṃ sabbepi dasabalaṃ upasaṅkamitvā pucchissāma, satthā sabbaññutaññāṇena
byākarissati. Ettāvatā ayaṃ dhammadesanā sikhāppattā vepullappattā bhavissati,
evaṃ anumatipucchaṃ pucchanto thero paṭhamaṃ ānandattheraṃ pucchi.
    Bahussuto hotīti bahu assa sutaṃ hoti, navaṅgasatthusāsanaṃ pālianusandhipubbāpara-
vasena uggahitaṃ hotīti attho. Sutadharoti sutassa ādhārabhūto. Yassa hi
ito gahitaṃ ito palāyati, chiddaghaṭe udakaṃ viya na tiṭṭhati, parisamajjhe ekaṃ
suttaṃ vā jātakaṃ vā kathetuṃ vā vācetuṃ vā na sakkoti, ayaṃ na sutadharo nāma.
Yassa pana uggahitaṃ buddhavacanaṃ uggahitakālasadisameva hoti, dasapi vīsapi vassāni
sajjhāyaṃ akarontassa na nassati, ayaṃ sutadharo nāma. Sutasannicayoti sutassa
sannicayabhūto. Yassa hi sutaṃ hadayamañjūsāya sannicitaṃ silāyaṃ lekhā viya, suvaṇṇaghaṭe
2- pakkhittasīhavasā viya ca tiṭṭhati, 2- ayaṃ sutasannicayo nāma. Dhatāti ṭhitā dhatā
paguṇā. Ekaccassa hi uggahitaṃ buddhavacanaṃ dhataṃ paguṇaṃ niccalitaṃ na hoti, asukasuttaṃ
vā jātakaṃ vā kathehīti vutte sajjhāyitvā saṃsanditvā samanuggāhitvā jānissāmīti
vadati. Ekaccassa dhataṃ paguṇaṃ bhavaṅgasotasadisaṃ hoti, asukasuttaṃ vā jātakaṃ vā
kathehīti vutte uddharitvā tameva katheti. Taṃ sandhāya vuttaṃ "dhatā"ti.
    Vacasā paricitāti suttadasakavaggadasakapaṇṇāsadasakānaṃ vasena vācāya
sajjhāyitā. Manasānupekkhitāti cittena anupekkhitā, yassa vācāya sajjhāyitaṃ
buddhavacanaṃ manasā cintentassa tattha tattha pākaṭaṃ hoti. Mahādīpaṃ jāletvā
ṭhitassa rūpagataṃ viya paññāyati. Taṃ sandhāyetaṃ vuttaṃ "vacasā paricitā
manasānupekkhitā"ti. Diṭṭhiyā supaṭividdhāti atthato ca kāraṇato ca paññāya
supaṭividdhā.
@Footnote: 1 cha.Ma. uppanno aṭṭo  2-2 cha.Ma. pakkhittasīhavasā ca ajjhosāya tiṭṭhati.

---------------------------------------------------------------------------------------------
page160.
Parimaṇḍalehi padabyañjanehīti ettha padameva atthassa byañjanato padabyañjanaṃ,
taṃ akkharapāripūriṃ katvā dasavidhabyañjanabuddhiyo aparihāpetvā vuttaṃ parimaṇḍalaṃ
nāma hoti, evarūpehi padabyañjanehīti attho. Apica yo bhikkhu parisati 1- dhammaṃ
desento suttaṃ vā jātakaṃ vā nikkhipitvā aññaṃ upārambhakaraṃ suttaṃ āharati,
tassa upamaṃ katheti, tadatthaṃ ohāreti, evaṃ idaṃ gahetvā ettha nikkhipanto
ekapasseneva pariharanto kālaṃ ñatvā vuṭṭhahati. Nikkhittasuttaṃ pana
nikkhittamattameva hoti, tassa kathā aparimaṇḍalā nāma hoti. Yo pana suttaṃ vā
jātakaṃ vā nikkhipitvā bahi ekaṃ padaṃpi agantvā pāliyā anusandhiñca
pubbāparañca amakkhento ācariyehi dinnanaye ṭhatvā tulikāya paricchindanto viya,
gambhīramātikāya udakaṃ pesento viya, padaṃ koṭṭento sindhavājānīyo viya
gacchati, tassa kathā parimaṇḍalā nāma hoti. Evarūpiṃ kathaṃ sandhāya "parimaṇḍalehi
padabyañjanehī"ti vuttaṃ.
    Anuppabandhehīti 2- ettha yo bhikkhu dhammaṃ kathento suttaṃ vā jātakaṃ
vā ārabhitvā āraddhakālato paṭṭhāya turitaturito araṇiṃ manthento viya,
uṇhakhādanīyaṃ khādanto viya, pāliyā anusandhipubbāparesu gahitaṃ gahitameva aggahitaṃ
aggahitameva ca katvā purāṇapaṇṇantaresu caramānaṃ godhaṃ uṭṭhapento viya
tattha tattha paharanto osāpento 3- uṭṭhāya 4- gacchati. Yopi dhammaṃ kathento
kālena sīghaṃ kālena dandhaṃ 5- kālena mahāsaddaṃ kālena khuddakasaddaṃ karoti.
Yathā petaggi kālena jalati, kālena nibbāyati, evameva idha petaggidhammakathiko 6-
nāma hoti, parisāya uṭṭhātukāmāya punappunaṃ ārabhati. Yopi kathento tattha tattha
vitthāyati, nitthunanto viya kandanto viya katheti, imesaṃ sabbesaṃpi kathā
appabandhā 7- nāma hoti. Yo pana suttaṃ ārabhitvā ācariyehi dinnaye ṭhito
acchinnadhāraṃ katvā nadīsoto  8- viya pavatteti, ākāsagaṅgato bhassamānaṃ udakaṃ
viya nirantaraṃ kathaṃ pavatteti, tassa kathā anuppabandhā hoti. Taṃ sandhāya vuttaṃ
"anuppabandhehī"ti. Anusayasamugghātāyāti sattannaṃ anusayānaṃ samugghātatthāya.
@Footnote: 1 Sī. parisatiṃ       2 Sī. appabaddhehīti     3 Sī. osāpetvā
@4 cha.Ma. ohāya    5 Sī. mandaṃ          6 Sī. petadhammakathiko
@7 Sī. appabaddhā evamuparipi        8 cha.Ma. nadīsotaṃ

---------------------------------------------------------------------------------------------
page161.
Evarūpenāti evarūpena bahussutena bhikkhunā tathārūpeneva bhikkhusatena
bhikkhusahassena vā saṅghāṭikaṇṇena vā saṅghāṭikaṇṇaṃ, pallaṅkena vā pallaṅkaṃ
āhacca nisinnena gosiṅgasālavanaṃ sobheyya. Iminā nayena sabbavāresu attho
veditabbo.
    [334] Paṭisallānaṃ assa ārāmoti paṭisallānārāmo. Paṭisallāne
ratoti paṭisallānarato.
    [335] Sahassaṃ lokānanti sahassaṃ lokadhātūnaṃ. Ettakaṃ hi therassa
dhuvasevanaṃ 1- āvajjanapaṭibaddhaṃ, ākaṅkhamāno pana thero anekānipi
cakkavāḷasatasasahassāni 2- voloketiyeva. Uparipāsādavaragatoti sattabhūmikassa vā
navabhūmikassa vā pāsādavarassa upari gato. Sahassaṃ nemimaṇḍalānaṃ volokeyyāti
pāsādapariveṇe nābhiyā patiṭṭhitānaṃ nemivaṭṭiyā nemivaṭṭiṃ āhacca ṭhitānaṃ
nemimaṇḍalānaṃ sahassaṃ vātapānaṃ vivaritvā olokeyya, tassa nābhiyopi pākaṭā honti,
arāpi arantarānipi nemiyopi. Evameva kho āvusoti āvuso evaṃ ayaṃpi dibbacakkhuko
bhikkhu dibbena cakkhunā atikkantamānusakena sahassaṃ lokānaṃ voloketi. Tassa
pāsāde ṭhitapurisassa cakkanābhiyo viya cakkavāḷasahasse sinerusahassaṃ pākaṭaṃ
hoti. Arā viya dīpā pākaṭā honti. Arantarāni viya dīpaṭṭhitamanussā pākaṭā
honti. Nemiyo viya cakkavāḷapabbatā pākaṭā honti.
    [336] Āraññikoti samādinnaaraññadhutaṅgo. Sesapadesupi eseva nayo.
    [337] No ca saṃsādentīti na osādenti. 3- Sahetukañhi sakāraṇaṃ
katvā pañhaṃ pucchituṃ vissajjitumpi asakkonto saṃsādeti nāma, evaṃ na
karontīti attho. Pavattinī hotīti nadīsotaudakaṃ viya pavattati.
    [338] Yāya vihārasamāpattiyāti yāya lokiyāya vā lokuttarāya vā
vihārasamāpatiyā.
    [339] Sādhu sādhu sāriputtāti ayaṃ sādhukāro ānandattherassa dinno.
Sāriputtattherena pana saddhiṃ bhagavā ālapati. Esa nayo sabbattha. Yathātaṃ
@Footnote: 1 Sī. dhuvāsevanaṃ          2 cha.Ma. cakkavāḷasahassāni
@3 Ma. no ca saṃsārentīti na osārenti. evamuparipi

---------------------------------------------------------------------------------------------
page162.
Ānandoti yathā ānandova sammā byākaramāno byākareyya, evaṃ byākataṃ
ānandena attano anucchavikameva ajjhāsayānurūpameva byākatanti attho.
Ānandatthero hi attanāpi bahussuto, ajjhāsayopissa evaṃ hoti "aho vata
sāsane sabrahmacārī bahussutā bhaveyyun"ti. Kasmā? bahussussa hi kappiyākappiyaṃ
sāvajjānavajjaṃ garukalahukaṃ satekicchātekicchaṃ pākaṭaṃ hoti. Bahussuto
uggahitabuddhavacanaṃ āvajjitvā imasmiṃ ṭhāne sīlaṃ kathitaṃ, imasmiṃ samādhi, imasmiṃ
vipassanā, imasmiṃ maggaphalanibbānānīti sīlassa āgataṭṭhāne sīlaṃ pūretvā
samādhissa āgataṭṭhāne samādhiṃ pūretvā vipassanāṭṭhāne 1- vipassanāgabbhaṃ
gaṇhāpetvā maggaṃ bhāvetvā phalaṃ sacchikaroti. Tasmā therassa evaṃ ajjhāsayo
hoti "aho vata me sabrahhamacārī ekaṃ vā dveā vā tayo vā cattāro
vā pañca vā nikāye uggahetvā āvajjentā sīlādīnaṃ āgataṭṭhānesu
sīlādīni paripūretvā anukkamena maggaphalanibbānāni sacchikareyyun"ti. Sesavāresupi
eseva nayo.
    [340] Āyasmā hi revato jhānajjhāsayo jhānābhirato, tasmā tassa
evaṃ hoti "aho vata sabrahmacārī ekikā nisīditvā kasiṇaparikammaṃ katvā
aṭṭhasamāpattiyo nibbattetvā jhānapadaṭṭhānaṃ vipassanaṃ vaḍḍhetvā lokuttaradhammaṃ
sacchikareyyun"ti. Tasmā evaṃ byākāsi.
    [341] Āyasmā anuruddho dibbacakkhuko, tassa evaṃ hoti "aho
vata sabrahmacārī ālokaṃ vaḍḍhetvā  dibbena cakkhunā anekesu
cakkavāḷasahassesu cavamāne ca upapajjamāne ca satte disvāva vaṭṭabhayena cittaṃ
saṃvejetvā vipassanaṃ vaḍḍhetvā lokuttaradhammaṃ sacchikareyyun"ti. Tasmā evaṃ
byākāsi.
    [342] Āyasmā mahākassapo dhutavādo, tassa evaṃ hoti "aho vata
sabrahmacārī dhutavādā hutvā dhutaṅgānubhāvena paccayataṇhaṃ milāpetvā aparepi
@Footnote: 1 cha.Ma. vipassanāya āgataṭṭhāne

---------------------------------------------------------------------------------------------
page163.
Nānappakāre kilese dhunitvā vipassanaṃ vaḍḍhetvā lokuttaradhammaṃ sacchikareyyun"ti.
Tasmā evaṃ byākāsi.
    [343] Āyasmā mahāmoggallāno samādhipāramiyā matthakaṃ patto,
sukhumaṃ pana cittantaraṃ khandhantaraṃ dhātvantaraṃ āyatanantaraṃ jhānokkantikaṃ
ārammaṇokkantikaṃ aṅgavavatthānaṃ ārammaṇavavatthānaṃ aṅgasaṅkanti ārammaṇasaṅkanti
ekato vaḍḍhanaṃ ubhato vaḍḍhananti ābhidhammikasseva 1- pākaṭaṃ. Anābhidhammiko
hi dhammaṃ kathento "ayaṃ sakavādo ayaṃ paravādo"ti na jānāti. Sakavādaṃ
dīpessāmīti paravādaṃ dīpeti, paravādaṃ dīpessāmīti sakavādaṃ dīpeti, dhammantaraṃ
visaṃvādeti. Ābhidhammiko sakavādaṃ sakavādaniyāmeneva paravādaṃ paravādaniyāmeneva
dīpeti, dhammantaraṃ na visaṃvādeti, tasmā therassa evaṃ hoti "aho vata
sabrahmacārī ābhidhammikā hutvā sukhumesu ṭhānesu ñāṇaṃ otāretvā vipassanaṃ
vaḍḍhetvā lokuttaradhammaṃ sacchikareyyun"ti. Tasmā evaṃ byākāsi.
    [344] Āyasmā sāriputto paññāpāramiyā matthakaṃ patto, paññavāyeva
ca cittaṃ attano vase vattetuṃ sakkoti, na duppañño. Duppañño hi
uppannassa cittassa vase vattetvā ito cito ca vipphanditvāpi katipāheneva
gihibhāvaṃ patvā anayabyasanaṃ pāpuṇāti, tasmā therassa evaṃ hoti "aho vata
sabrahmacārī acittavasikā hutvā cittaṃ attano vase vattetvā 2- sabbānassa 3-
visevitavisūkāyitavipphanditāni tacchetvā 3- īsakaṃpi bahi nikkhamituṃ adentā
vipassanaṃ vaḍḍhetvā lokuttaradhammaṃ sacchikareyyun"ti. Tasmā evaṃ byākāsi.
    [345] Sabbesaṃ vo sāriputta subhāsitaṃ pariyāyenāti sāriputta yasmā
saṃghārāmassa nāma bahussutabhikkhūhipi sobhanakāraṇaṃ atthi, jhānābhiratehipi,
dibbacakkhukehipi, dhutavādehipi, ābhidhammikehipi, acittavasikehipi, sobhanakāraṇaṃ
atthi. Tasmā sabbesaṃ vo subhāsitaṃ pariyāyena, tena tena kāraṇena subhāsitameva,
no dubbhāsitaṃ. Apica mamāpi suṇāthāti apica mamapi vacanaṃ suṇātha. Na tāvāhaṃ
@Footnote: 1 cha.Ma. ābhidhammikadhamkathikasseva        2 Ma. ṭhapetvā
@ 3-3 cha.Ma. sabbānassa visevitavipphanditāni bhañjitvā

---------------------------------------------------------------------------------------------
page164.
Imaṃ pallaṅkaṃ bhindissāmīti na tāva ahaṃ imaṃ caturaṅgaviriyaṃ adhiṭṭhāya
ābhujitapallaṅkaṃ bhindissāmi, na mocessāmīti attho. Idaṃ kira bhagavā paripākagatena
ñāṇena 1- rajjasiriṃ pahāya katābhinikkhamano anupubbena bodhimaṇḍaṃ āruyha
caturaṅgaviriyaṃ adhiṭṭhāya aparājitapallaṅkaṃ ābhujitvā daḷhasamādāno hutvā nisinno
tiṇṇaṃ mārānaṃ matthakaṃ bhinditvā paccūsasamaye dasasahassīlokadhātuṃ unnādento
sabbaññutaññāṇaṃ paṭivijjhi, taṃ attano mahābodhipallaṅkaṃ sandhāya evamāha.
Apica pacchimaṃ janataṃ anukampamānopi paṭipattisāraṃ puthujjanakalyāṇakassa 2- dassento
evamāha. Passati hi bhagavā "anāgate evaṃ ajjhāsayā kulaputtā iti
paṭisañcikkhissanti `bhagavā mahāgosiṅgasuttaṃ kathento idha sāriputta bhikkhu
pacchābhattaṃ .pe. Evarūpena kho sāriputta bhikkhunā gosiṅgasālavanaṃ sobheyyāti
āha, mayaṃ bhagavato ajjhāsayaṃ gaṇhissāmā'ti pacchābhattaṃ piṇḍapātapaṭikkantā
caturaṅgaviriyaṃ adhiṭṭhāya daḷhasamādānā hutvā `arahattaṃ appatvā imaṃ pallaṅkaṃ
na bhindissāmā'ti samaṇadhammaṃ kātabbaṃ maññissanti, te evaṃ paṭipannā katipāheneva
jātijarāmaraṇassa antaṃ karissantī"ti, imaṃ pacchimaṃ janataṃ anukampamāno paṭipattisāraṃ
puthujjanakalyāṇakassa dassento evamāha. Evarūpena kho sāriputta bhikkhunā
gosiṅgasālavanaṃ sobheyyāti sāriputta evarūpena bhikkhunā nippariyāyeneva
gosiṅgasālavanaṃ sobheyyāti yathānusandhināva desanaṃ niṭṭhapesīti.
                    Papañcasūdaniyā majjhimanikāyaṭṭhakathāya
                     mahāgosiṅgasuttavaṇṇanā niṭṭhitā.
                          ------------
@Footnote: 1 cha.Ma. paripākagate ñāṇe     2 cha.Ma. puthujjanakalyāṇakaṃ evamuparipi

---------------------------------------------------------------------------------------------
page165.
                      3. Mahāgopālakasuttavaṇṇanā
    [346] Evamme sutanti mahāgopālakasuttaṃ. Tattha tisso kathā ekanālikā,
caturassā, nisinnavattikāti. Tattha pāliṃ vatvā ekekapadassa atthakathanaṃ ekanālikā
nāma. Apaṇḍitaṃ gopālakaṃ dassetvā, apaṇḍitaṃ bhikkhuṃ dassetvā, paṇḍitaṃ
gopālakaṃ dassetvā, paṇḍitaṃ bhikkhuṃ dassetvāti taṃ catukkaṃ bandhitvā kathanaṃ
caturassā nāma. Apaṇḍitaṃ gopālakaṃ dassetvā pariyosānagamanaṃ, apaṇḍitaṃ bhikkhuṃ
dassetvā pariyosānagamanaṃ, paṇḍitaṃ gopālakaṃ dassetvā pariyosānagamanaṃ, paṇḍitaṃ
bhikkhuṃ dassetvā pariyosānagamananti ayaṃ nisinnavattikā nāma. Ayaṃ idha sabbācariyānaṃ
āciṇṇā.
    Ekādasahi bhikkhave aṅgehīti ekādasahi aguṇakoṭṭhāsehi. Gogaṇanti
gomaṇḍalaṃ. Pariharitunti pariggahetvā vicarituṃ. Phātiṃ kātunti vuḍḍhimāpādetuṃ 1-
idhāti imasmiṃ loke. Na rūpaññū hotītigaṇanato vā vaṇṇato vā rūpaṃ na jānāti.
Gaṇanato na jānāti nāma attano gunnaṃ sataṃ vā sahassaṃ vāti saṅkhyaṃ na jānāti.
So gāvīsu hatāsu vā palātāsu vā gogaṇaṃ gaṇetvā ajja ettakā 2- na
dissantīti dve tīṇi gāmantarāni vā aṭaviṃ vā vicaranto na pariyesati, aññesaṃ
gāvīsu attano gogaṇaṃ paviṭṭhāsupi gogaṇaṃ gaṇetvā "imā ettakā gāvo na
amhākan"ti yaṭṭhiyā pothetvā na nīharati, tassa naṭṭhā gāviyo naṭṭhāva
honti, paragāviyo gahetvā vicarantaṃ gosāmikā disvā "ayaṃ ettakaṃ kālaṃ
amhākaṃ dhenuṃ gaṇhātī"ti tajjetvā attano gāviyo gahetvā gacchanti. Tassa
gogaṇopi parihāyati, pañcagorasaparibhogatopi paribāhiro hoti. Vaṇṇato na jānāti
nāma "ettakā gāvo setā, ettakā rattā, ettakā kāḷā, ettakā
kabalā, ettakā nīlā"ti na jānāti, so gāvīsu hatāsu vā palātāsu vā
.pe. Pañcagorasaparibhogatopi paribāhiro hoti.
@Footnote: 1 cha.Ma. vaḍḍhiṃ āpādetuṃ      2 ettikā. evamuparipi

---------------------------------------------------------------------------------------------
page166.
    Na lakkhaṇakusalo hotīti gāvīnaṃ sarīre kataṃ dhanusattisūlādibhedalakkhaṇaṃ na
jānāti, so gāvīsu hatāsu vā palātāsu vā ajja asukalakkhaṇā ca asukalakkhaṇā
ca gāvo na dissanti .pe. Pañcagorasaparibhogatopi paribāhiro hoti.
    Na āsāṭikaṃ hāretāti gunnaṃ khāṇukaṇṭakādīhi  pahataṭṭhānesu vaṇo
hoti. Tattha nīlamakkhikā aṇḍāni pātenti, tesaṃ āsāṭikāni nāma. Tāni
daṇḍakena apanetvā bhesajjaṃ dātabbaṃ hoti. Bālo gopālako tathā na karoti,
tena vuttaṃ "na āsāṭikaṃ hāretā hotī"ti. Tassa gunnaṃ vaṇā vaḍḍhanti, gambhīrā
honti, pāṇakā kucchiṃ pavisanti, tā gāvo gelaññābhibhūtā neva yāvadatthaṃ
tiṇāni khādituṃ, na pānīyaṃ pātuṃ sakkonti. Tattha gunnaṃ khīraṃ chijjati, goṇānaṃ
javo hāyati, ubhayesaṃ jīvitantarāyopi hoti. Evamassa gogaṇopi parihāyati,
pañcagorasatopi paribāhiro hoti.
    Na vaṇaṃ paṭicchādetā hotīti gunnaṃ vuttanayeneva sañjāto vaṇo bhesajjaṃ
datvā vākena vā cīrakena vā bandhitvā paṭicchādetabbo hoti. Bālo gopālako
tathā na karoti, athassa 1- gunnaṃ vaṇehi yūsā paggharanti, tā aññamaññaṃ
nigghaṃsenti, tena aññesaṃpi vaṇā jāyanti. Evaṃ gāvo gelaññābhibhūtā neva
yāvadatthaṃ tiṇāni khādituṃ .pe. Paribāhiro hoti.
    Na dhūmaṃ kattā hotīti antovasse ḍaṃsamakasādīnaṃ ussannakāle gogaṇe
vajaṃ paviṭṭhe tattha tattha dhūmo kātabbo hoti, apaṇḍito gopālako taṃ na
karoti. Gogaṇo sabbarattiṃ ḍaṃsādīhi upadduto niddaṃ alabhitvā punadivasaṃ 2-
araññe tattha tattha rukkhamūlādīsu nipajjitvā niddāyati, neva yāvadatthaṃ tiṇāni
khādituṃ .pe. Pañcagorasaparibhogatopi paribāhiro hoti.
    Na titthaṃ jānātīti titthaṃ samanti vā visamanti vā sagāhanti vā
vā niggāhanti vā na jānāti, so atitthena gāviyo otāreti, tāsaṃ visamatitthe
@Footnote: 1 Sī. avassaṃ           2 cha.Ma. punadivase

---------------------------------------------------------------------------------------------
page167.
Pāsāṇādīni akkamantīnaṃ pādā bhijjanti, sagāhaṃ gambhīraṃ titthaṃ otiṇṇā
kumbhīlādayo gāhā gaṇhanti, ajja ettakā gāvo naṭṭhā ajja ettakāti
vattabbataṃ āpajjati, evamassa gogaṇopi parihāyati, pañcagorasatopi paribāhiro
hoti.
    Na pītaṃ jānātīti pītampi apītampi na jānāti. Gopālakena hi "imāya
gāviyā pītaṃ, imāya na pītaṃ, imāya pānīyatitthe okāso laddho, imāya na
laddho"ti evaṃ pītāpītaṃ jānitabbaṃ hoti. Ayaṃ pana divasabhāgaṃ araññe gogaṇaṃ
rakkhitvā pānīyaṃ pāyessāmīti nadiṃ vā taḷākaṃ vā gahetvā gacchati. Tattha
mahāusabhā ca anuusabhā ca balavagāviyo ca dubbalāni ceva mahallakāni ca
gorūpāni siṅgehi vā phāsukāhi vā paharitvā attano okāsaṃ katvā ūruppamāṇaṃ
udakaṃ pavisitvā yathākāmaṃ pivanti, avasesā okāsaṃ alabhamānā tīre ṭhatvā
kalalamissakaṃ udakaṃ pivanti, apītā eva vā honti. Atha ne 1- gopālako piṭṭhiyaṃ
paharitvā puna araññaṃ paveseti, tattha apītagāviyo pipāsāya sukkhamānā
yāvadatthaṃ tiṇāni khādituṃ na sakkonti, tattha gunnaṃ khīraṃ chijjati, gogaṇānaṃ 2-
javo hāyati .pe. Paribāhiro hoti.
    Na vīthiṃ jānātīti "ayaṃ maggo samo khemo, ayaṃ visamo sāsaṅko
sappaṭibhayo"ti na jānāti. So samaṃ khemaṃ maggaṃ vajjetvā gogaṇaṃ itaraṃ maggaṃ
paṭipādeti, tattha gāvo sīhabyagghādīnaṃ gandhena coraparissayena vā abhibhūtā
bhantamigasappaṭibhāgā gīvaṃ ukkhipitvā tiṭṭhanti, neva yāvadatthaṃ tiṇāni khādanti,
na udakaṃ 3- pivanti, tattha gunnaṃ khīraṃ chijjati .pe. Paribāhiro hoti.
    Na gocarakusalo hotīti gopālakena hi gocarakusalena bhavitabbaṃ, pañcāhikavāro
vā sattāhikavāro vā jānitabbo, ekadisāya gogaṇañcāretvā punadivase
tattha na cāretabbo. Mahatā hi gogaṇena ciṇṇaṭṭhānaṃ bheritalaṃ viya
@Footnote: 1 Sī. so     2 cha.Ma. goṇānaṃ        3 cha.Ma. pānīyaṃ

---------------------------------------------------------------------------------------------
page168.
Suddhaṃ hoti nittiṇaṃ, udakaṃpi āluḷiyati. Tasmā pañcame vā sattame vā divase
puna tattha cāretuṃ vaṭṭati, ettakena hi tiṇaṃpi paṭiviruhati, udakaṃpi pasīdati. Ayaṃ
pana imaṃ pañcāhikavāraṃ vā sattāhikavāraṃ vā na jānāti, divase divase
rakkhitaṭṭhāneyeva rakkhati, athassa gogaṇo haritatiṇaṃ na labhati, sukkhatiṇaṃ khādanto
kalalamissakaṃ udakaṃ pivati, tattha gunnaṃ khīraṃ chijjati .pe. Paribāhiro hoti.
    Anavasesadohī ca hotīti paṇḍitagopālakena yāva vacchakassa maṃsalohitaṃ
saṇṭhāti, tāva ekaṃ dve thane ṭhapetvā sāvasesadohinā bhavitabbaṃ. Ayaṃ vacchakassa
kiñci anavasesetvā duhati, khīrapako 1- vaccho khīrapipāsāya sukkhati, saṇṭhāpetuṃ 2-
asakkonto kampamāno mātupurato patitvā kālaṃ karoti. Mātā puttakaṃ disvā
"mayhaṃ puttako attano mātukhīraṃ pātumpi na labhatī"ti puttasokena na yāvadatthaṃ
tiṇāni khādituṃ, na pānīyaṃ pātuṃ sakkoti, thanesu khīraṃ chijjati, evamassa
gogaṇopi parihāyati, pañcagorasatopi paribāhiro hoti.
    Gunnaṃ pituṭṭhānaṃ karontīti gopitaro. Gāvo parinenti 3- yathāruciṃ
gahetvā gacchantīti goparināyakā. Na atirekapūjāyāti paṇḍito hi gopālako
evarūpe usabhe atirekapūjāya pūjeti, paṇītaṃ gobhattaṃ deti, gandhapañcaṅgulikehi
maṇḍeti, mālaṃ pilandheti, siṅge suvaṇṇarajatakosake ṭhapeti, 4- rattiṃ padīpaṃ
jāletvā celavitānassa heṭṭhā sayāpeti. Ayaṃ pana tato ekasakkāraṃpi na
karoti, usabhā atirekapūjaṃ alabhamānā gogaṇaṃ na rakkhanti, parissayaṃ na vārenti,
evamassa gogaṇo parihāyati, pañcagorasato paribāhiro hoti.
    [347] Idhāti imasmiṃ sāsane. Na rūpaññū hotīti "cattāri mahābhūtāni
catunnañca mahābhūtānaṃ upādāyarūpan"ti evaṃ vuttarūpaṃ dvīhākārehi na jānāti
gaṇanato vā samuṭṭhānato vā. Gaṇanato na jānāti nāma "cakkhāyatanaṃ sotaghānajivhā-
kāyāyatanaṃ, rūpasaddagandharasaphoṭṭhabbāyatanaṃ, itthindriyaṃ, purisindriyaṃ,
jīvitindriyaṃ, kāyaviññatti, vacīviññatti, ākāsadhātu, āpodhātu, rūpassa lahutā,
@Footnote: 1 Ma. khīrūpago     2 cha.Ma. saṇṭhātuṃ   3 cha.Ma. pariṇayanti  4 cha.Ma. ca dhāreti,

---------------------------------------------------------------------------------------------
page169.
Mudutā, kammaññatā, upacayo, santati, jaratā, rūpassa aniccatā, kavaḷiṅkāro
āhāro"ti evaṃ pāliyaṃ āgatā pañcavīsati rūpakoṭṭhāsāti na jānāti. Seyyathāpi
so gopālako gaṇanato gunnaṃ rūpaṃ na jānāti, tathūpamo ayaṃ bhikkhu. So
gaṇanato rūpaṃ ajānanto rūpaṃ pariggahetvā arūpaṃ vavatthapetvā rūpārūpaṃ
pariggahetvā paccayaṃ sallakkhetvā lakkhaṇaṃ āropetvā kammaṭṭhānaṃ matthakaṃ pāpetuṃ
na sakkoti. So yathā tassa gopālakassa gogaṇo na vaḍḍhati, evaṃ imasmiṃ
sāsane sīlasamādhivipassanāmaggaphalanibbānehi na vaḍḍhati, yathā ca so gopālako
pañcahi gorasehi paribāhiro hoti, evaṃ asekkhena sīlakkhandhena, asekkhena
samādhipaññāvimuttiñāṇadassanakkhandhenāti pañcahi dhammakkhandhehi paribāhiro hoti.
    Samuṭṭhānato na jānāti nāma "ettakaṃ rūpaṃ ekasamuṭṭhānaṃ, ettakaṃ
dvisamuṭṭhānaṃ, ettakaṃ tisamuṭṭhānaṃ, ettakaṃ catusamuṭṭhānaṃ, ettakaṃ na kutoci
samuṭṭhātī"ti na jānāti. Seyyathāpi so gopālako vaṇṇato gunnaṃ rūpaṃ na
jānāti, tathūpamo ayaṃ bhikkhu. So samuṭṭhānato rūpaṃ ajānanto rūpaṃ pariggahetvā
arūpaṃ vavatthapetvā .p. Paribāhiro hoti.
    Na lakkhaṇkusalo hotīti kammalakkhaṇo bālo, kammalakkhaṇo paṇḍitoti
evaṃ vuttaṃ kusalākusalakammaṃ paṇḍitabālalakkhaṇanti na jānāti. So evaṃ ajānanto
bāle vajjetvā paṇḍite na sevati, bāle vajjetvā paṇḍite asevanto
kappiyākappiyaṃ kusalākusalaṃ sāvajjānavajjaṃ garukalahukaṃ satekicchātekicchaṃ
kāraṇākāraṇaṃ na jānāti, taṃ ajānanto kammaṭṭhānaṃ gahetvā vaḍḍhetuṃ na sakkoti.
So yathā tassa gopālakassa gogaṇo na vaḍḍhati, evaṃ imasmiṃ sāsane
yathāvuttehi sīlādīhi na vaḍḍhati, gopālako viya ca pañcahi gorasehi pañcahi
dhammakkhandhehi paribāhiro hoti.
    Na āsāṭikaṃ hāretā hotīti uppannaṃ kāmavitakkanti evaṃ
vuttakāmavitakkādayo 1- na vinodeti, so imaṃ akusalavitakkaṃ āsāṭikaṃ
ahāretvā 2- vitakkavasiko
@Footnote: 1 cha.Ma. vutte kāmavitakkādike    2 Sī. asāṭetvā,

---------------------------------------------------------------------------------------------
page170.
Hutvā vicaranto kammaṭṭhānaṃ gahetvā vaḍḍhetuṃ na sakkoti, so yathā tassa
gopālakassa .pe. Paribāhiro hoti.
    Na vaṇaṃ paṭicchādetā hotīti cakkhunā rūpaṃ disvā nimittaggāhī
hotītiādinā nayena sabbārammaṇesu nimittaṃ gaṇhanto yathā so gopālako
vaṇaṃ na paṭicchādeti, evaṃ saṃvaraṃ na sampādeti, so vivaṭadvāro vicaranto
kammaṭṭhānaṃ gahetvā vaḍḍhetuṃ na sakkoti .pe. Paribāhiro hoti.
    Na dhūmaṃ kattā hotīti so gopālako dhūmaṃ viya dhammadesanādhūmaṃ na karoti,
dhammakathaṃ vā sarabhaññaṃ vā upanisinnakathaṃ vā anumodanaṃ vā na karoti, tato
naṃ manussā bahussuto guṇavāti na jānanti, te guṇāguṇaṃ ajānantāva 1- catūhi
paccayehi saṅgahaṃ na karonti, so paccayehi kilamamāno buddhavacanaṃ sajjhāyaṃ kātuṃ
vattapaṭipattiṃ pūretuṃ kammaṭṭhānaṃ gahetvā vaḍḍhetuṃ na sakkoti .pe. Paribāhiro
hoti.
    Na titthaṃ jānātīti titthabhūte bahussutabhikkhūna upasaṅkamati, upasaṅkamanto
"idaṃ bhante byañjanaṃ kathaṃ ropetabbaṃ, imassa bhāsitassa ko attho, imasmiṃ
pāliṭṭhāne pāli kiṃ vadati, imasmiṃ ṭhāne attho kiṃ dīpetī"ti evaṃ na
paripucchati na pariggaṇhāti 2- na paripañhati, na jānāpetīti attho. Tassa te
evaṃ aparipucchato avivaṭañceva na vivaranti, bhājetvā na dassenti,
anuttānīkatañca na uttānīkaronti, apākaṭaṃ na pākaṭaṃ karonti. Anekavihitesu ca
kaṅkhāṭṭhānīyesu dhammesūti anekavidhāsu kaṅkhāsu ekaṃ kaṅkhaṃpi na paṭivinodenti.
Kaṅkhāeva hi kaṅkhāṭṭhānīyā dhammā nāma. Tattha ekaṃ kaṅkhaṃpi na nīharantīti attho. So
evaṃ bahussutatitthaṃ anupasaṅkamitvā sakaṅkho kammaṭṭhānaṃ gahetvā vaḍḍhetuṃ na
sakkoti. Yathā ca so gopālako titthaṃ na jānāti, evaṃ ayaṃpi bhikkhu dhammatitthaṃ
na jānāti, ajānanto avisaye pañhaṃ pucchati, ābhidhammikaṃ upasaṅkamitvā
kappiyākappiyaṃ pucchati, vinayadharaṃ upasaṅkamitvā rūpārūpaparicchedaṃ pucchati, te
@Footnote: 1 cha.Ma. ajānantā     2 cha.Ma. ayaṃ pāṭho na dissati

---------------------------------------------------------------------------------------------
page171.
Avisaye puṭṭhā kathetuṃ na sakkonti, so attanā sakaṅkho kammaṭṭhānaṃ gahetvā
vaḍḍhetuṃ na sakkoti .pe. Paribāhiro hoti.
    Na pītaṃ jānātīti yathā so gopālako pītāpītaṃ na jānāti, evaṃ
dhammūpasañhitaṃ pāmojjaṃ na jānāti na labhati, savanamayaṃ puññakiriyāvatthuṃ nissāya
ānisaṃsaṃ na vindati, dhammassavanaggaṃ gantvā sakkaccaṃ na suṇāti, nisinno
niddāyati, kathaṃ katheti, aññavihitako hoti, so sakkaccaṃ dhammaṃ asuṇanto
kammaṭṭhānaṃ gahetvā vaḍḍhetuṃ na sakkoti .pe. Paribāhiro hoti.
    Na vīthiṃ jānātīti so gopālako maggāmaggaṃ viya "ayaṃ lokiyo ayaṃ
lokuttaro"ti ariyaṃ aṭṭhaṅgikaṃ maggaṃ yathābhūtaṃ nappajānāti, ajānanto lokiyamagge
abhinivisitvā lokuttaraṃ nibbattetuṃ na sakkoti .pe. Paribāhiro hoti.
    Na gocarakusalo hotīti so gopālako pañcāhasattāhavāre viya 1-
cattāro satipaṭṭhāne "ime lokiyā ime lokuttarā"ti yathābhūtaṃ nappajānāti,
ajānanto sukhumaṭṭhānesu attano ñāṇaṃ carāpetvā lokiyasatipaṭṭhānesu 2-
abhinivisitvā lokuttaraṃ nibbattetuṃ na sakkoti .pe. Paribāhiro hoti.
    Anavasesadohī ca hotīti paṭiggahaṇe mattaṃ ajānanto anavasesaṃ duhati.
Niddesavāre panassa abhihaṭṭhuṃ pavārentīti abhiharitvā pavārenti. Ettha dve
abhihārā vācābhihāro ca paccayābhihāro ca. Vācābhihāro nāma manussā bhikkhussa
santikaṃ gantvā "vadeyyātha bhante yenattho"ti pavārenti. Paccayābhihāro
nāma vatthādīni vā telaphāṇitādīni vā gahetvā bhikkhussa santikaṃ gantvā
"gaṇhatha bhante yāvatakena attho"ti vadanti. Tatra bhikkhu mattaṃ na jānātīti bhikkhu
tesu paccayesu pamāṇaṃ na jānāti, "dāyakassa vaso veditabbo, deyyadhammassa vaso
veditabbo, attano thāmo veditabbo"ti rathavinīte vuttanayena pamāṇayuttaṃ
aggahetvā yaṃ āharanti, taṃ sabbaṃ gaṇhātīti attho. Manussā vippaṭisārino
na puna abhiharitvā pavārenti, so paccayehi kilamanto kammaṭṭhānaṃ gahetvā
vaḍḍhetuṃ na sakkoti .pe. Paribāhiro hoti.
@Footnote: 1 cha.Ma. pañcāhikavāre sattāhikavāre viya         2 cha.Ma. lokiyasatipaṭṭhāne

---------------------------------------------------------------------------------------------
page172.
    Te na atirekapūjāya pūjitā 1- hotīti so gopālako mahāusabhe viya te
there bhikkhū imāya āvi ceva raho ca mettākāyakammādikāya atirekapūjāya na
pūjesi. 2- Tato therā "ime amhesu garucittīkāraṃ na karontī"ti navake bhikkhū
dvīhi saṅgahehi na saṅgaṇhanti, 3- neva dhammasaṅgahena saṅgaṇhanti 3- na
āmisasaṅgahena cīvarena vā pattena vā pattapariyāpannena vā vasanaṭṭhānena vā.
Kilamante milāyantepi nappaṭijagganti. Pāliṃ vā aṭṭhakathaṃ vā dhammakathābandhaṃ vā
guyhaganthaṃ vā na sikkhāpenti. Navakā therānaṃ santikā sabbaso ime dve saṅgahe
alabhamānā imasmiṃ sāsane patiṭṭhātuṃ na sakkonti. Yathā tassa gopālakassa
gogaṇo na vaḍḍhati, evaṃ sīlādīni na vaḍḍhanti. Yathā ca so gopālako pañcahi
gorasehi paribāhiro hoti, evaṃ pañcahi dhammakkhandhehi paribāhirā honti.
Sukkapakkho kaṇhapakkhe vuttavipallāsavasena yojetvā veditabboti.
                    Papañcasūdaniyā majjhimanikāyaṭṭhakathāya
                    mahāgopālakasuttavaṇṇanā niṭṭhitā.
                        -----------------
                       4. Cūḷagopālakasuttavaṇṇanā
    [350] Evamme sutanti cūḷagopālakasuttaṃ. Tattha ukkacelāyanti 4- evaṃnāmake
nagare. Tasmiṃ kira māpiyamāne rattiṃ gaṅgāsotato maccho thalaṃ patto, manussā
celāni telapātiyaṃ 5- temetvā ukkā katvā macchaṃ gaṇhiṃsu, nagare niṭṭhite
tassa nāmaṃ karonte amhehi nagaraṭṭhānassa gahitadivase celukkāhi maccho gahitoti
ukkacelātvevassa nāmaṃ akaṃsu. Bhikkhū āmantesīti yasmiṃ ṭhāne nisinnassa
@Footnote: 1 cha.Ma. pūjetā   2 cha.Ma. pūjeti    3-3 cha.Ma. ime pāṭhā na dissanti
@4 ukkavelāyanti pāli. upari pāṭho pana ṭīkāsameto   5 Sī. telacāṭiyaṃ

---------------------------------------------------------------------------------------------
page173.
Sabbā gaṅgā pākaṭā hutvā paññāyati, tādise vālikussade gaṅgātitthe
sāyaṇhasamaye mahābhikkhusaṃghaparivuto nisīditvā mahāgaṅgaṃ paripuṇṇaṃ sandamānaṃ
olokento "atthi nu kho imaṃ gaṅgaṃ nissāya koci pubbe vuḍḍhiparihāniṃ
patto"ti āvajjitvā pubbe ekaṃ bālagopālakaṃ nissāya anekasatasahassā
gogaṇā imissā gaṅgāya āvaṭṭe patitvā samuddameva paviṭṭhā, aparaṃ pana
paṇḍitagopālakaṃ nissāya anekasatasahassagogaṇassa sotthi jātā vuḍḍhi jātā
ārogyaṃ jātanti addasa, disvā imaṃ kāraṇaṃ nissāya bhikkhūnaṃ dhammaṃ desessāmīti
cintetvā bhikkhū āmantesi.
    Māgadhakoti magadharaṭṭhavāSī. Duppaññajātikoti nippaññasabhāvo dandho
mahājaḷo. 1- Asamavekkhitvāti asallakkhetvā anupadhāretvā. Patāresīti tāretuṃ
ārabhi. Uttaraṃ tīraṃ suvidehānanti gaṅgāya orime tīre magadharaṭṭhaṃ, pārime tīre
videharaṭṭhaṃ, gāvo magadharaṭṭhato videharaṭṭhaṃ netvā rakkhissāmīti uttaraṃ tīraṃ
patāresi. Taṃ sandhāya vuttaṃ "uttaraṃ tīraṃ suvidehānan"ti. Āmaṇḍalikaṃ karitvāti
maṇḍalikaṃ katvā. Anayabyasanaṃ āpajjiṃsūti avuḍḍhiṃ vināsaṃ pāpuṇiṃsu, mahāsamuddameva
pavisiṃsu. Tena hi gopālakena gāvo otārentena gaṅgāya orime tīre samatitthañca
asamatitthañca 2- oloketabbaṃ assa, majjhe gaṅgāya gunnaṃ visamaṭṭhānatthaṃ dve
tīṇi vālikatthalāni sallakkhetabbāni assu. Tathā pārimatīre tīṇi cattāri titthāni,
imasmā titthā bhaṭṭhā imaṃ titthaṃ gaṇhissanti, imasmā bhaṭṭhā imanti. Ayaṃ
pana bālagopālako orimatīre gunnaṃ otaraṇatitthaṃ samaṃ vā visamaṃ vā anoloketvāva
majjhe gaṅgāya gunnaṃ visamaṭṭhānatthaṃ dve tīṇi vālikatthalānipi asallakkhetvāva
paratīre cattāri pañca uttaraṇatitthāni asamavekkhitvā atittheneva gāvo
otāresi. Athassa mahāusabho javasampannatāya 3- ceva thāmasampannatāya ca tiriyaṃ
gaṅgāya sotaṃ chetvā pārimaṃ tīraṃ patvā chinnataṭañceva kaṇṭakagumbagahaṇañca
disvā "dubbinivijjhaṃ 4- etan"ti ñatvā dhuraggapatiṭṭhānokāsaṃpi alabhitvā
@Footnote: 1 ka. mahājano   2 cha.Ma. visamatitthañca  3 cha.Ma. javanasampannatāya
@4 cha.Ma. dubbiniviṭṭhaṃ

---------------------------------------------------------------------------------------------
page174.
Paṭinivatti. Gāvo mahāusabho nivatto mayaṃpi nivattissāmāti nivattā. Mahato 1-
gogaṇassa nivattaṭṭhāne udakaṃ chijjitvā majjhe gaṅgāya āvaṭṭaṃ uṭṭhapesi.
Gogaṇo āvaṭṭaṃ pavisitvā samuddameva patto. Ekopi goṇo arogo nāma 2-
nāhosi. Tenāha "tattheva anayabyasanaṃ āpajjiṃsa"ti.
    Akusalā imassa lokassāti idha loke khandhadhātāyatanesu akusalā acchekā,
paralokepi eseva nayo. Māradheyyaṃ vuccati tebhūmikadhammā. Amāradheyyaṃ nava
lokuttaradhammā. Maccudheyyaṃpi tebhūmikadhammāva. Amaccudheyyaṃ nava lokuttaradhammā.
Tattha akusalā acchekā. Vacanatthato pana mārassa dheyyaṃ māradheyyaṃ. Dheyyanti
ṭhānaṃ vatthu nivāso gocaro. Maccudheyyepi eseva nayo. Tesanti tesaṃ evarūpānaṃ
samaṇabrāhmaṇānaṃ, iminā cha satthāro dassitāti veditabbā.
    [351] Evaṃ kaṇhapakkhaṃ niṭṭhapetvā sukkapakkhaṃ dassento bhūtapubbaṃ
bhikkhavetiādimāha. Tattha balavagāvoti dantagoṇe ceva dhenuyo ca. Dammagāvoti
dametabbagoṇe ceva avijātagāvo ca. Vacchatareti vacchabhāvaṃ taritvā ṭhite
balavavacche. Vacchaketi dhenupage 3- taruṇavacchake. Kisabalaketi 4- appamaṃsalohite
mandathāme. Tāvadeva jātakoti taṃdivase jātako. 5- Mātugoravakena vuyhamānoti
mātā purato purato huṃhunti goravaṃ katvā saññaṃ dadamānā urena udakaṃ chindamānā
gacchati, vacchako tāya  goravasaññāya dhenuyā vā urena chinnodakena gacchamāno
"mātugoravakena vuyhamāno"ti vuccati.
    [352] Mārassa sotaṃ chetvāti arahattamaggena mārassa taṇhāsotaṃ chetvā.
Pāraṃ gatāti mahāusabhā nadīpāraṃ viya saṃsārapāraṃ nibbānaṃ gatā. Pāraṃ agamaṃsūti
mahāusabhānaṃ pāraṃ gatakkhaṇe gaṅgāya sotassa tayo koṭṭhāse atikkamma
ṭhitā mahāusabhe pārappatte disvā tesaṃ gatamaggaṃ paṭipajjitvā pāraṃ agamaṃsu.
Pāraṃ gamissantīti catumaggavajjhānaṃ kilesānaṃ tayo koṭṭhāse khepetvā ṭhitā
idāni arahattamaggena avasesaṃ taṇhāsotaṃ chetvā balavagāvo viya nadīpāraṃ
@Footnote: 1 Ma. tato    2 Sī. ekampi golomaṃ arogaṃ nāma, Ma. ekampi goṇaṃ ārogyaṃ
@3 cha.Ma. dhenupake   4 cha.Ma. kisābalaketi    5 Sī. taṃdivasaṃ jātako

---------------------------------------------------------------------------------------------
page175.
Saṃsārapāraṃ nibbānaṃ gamissantīti iminā nayena sabbavāresu attho veditabbo.
Dhammānusārino saddhānusārinoti ime dve paṭhamamaggasamaṅgino.
    Jānatāti sabbadhamme jānantena buddhena. Supakāsitoti sukathito.
Vivaṭanti vivaritaṃ. Amatadvāranti ariyamaggo. Nibbānapattiyāti tadatthāya vivaṭaṃ. 1-
Vinaḷīkatanti vigatamānanaḷaṃ kataṃ. Khemaṃ patthethāti kattukamyatāchandena arahattaṃ
patthetha, patthetukāmā 2- nibbattetukāmā hothāti attho. "pattatthā"tipi pāṭho,
evarūpaṃ satthāraṃ labhitvā tumhe pattāyeva nāmāti attho. Sesaṃ sabbattha
uttānameva. Bhagavā pana yathānusandhināva desanaṃ niṭṭhapesīti.
                    Papañcasūdaniyā majjhimanikāyaṭṭhakathāya
                     cūḷagopālakasuttavaṇṇanā niṭṭhitā.
                           -----------
                        5. Cūḷasaccakasuttavaṇṇanā
    [353] Evamme sutanti cūḷasaccakasuttaṃ. Tattha mahāvane kūṭāgārasālāyanti
mahāvanaṃ nāma sayaṃjātaṃ aropimaṃ saparicchedaṃ mahantaṃ vanaṃ. Kapilavatthusāmantā pana
mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca
ṭhitaṃ. Idaṃ tādisaṃ na hoti. Saparicchedaṃ mahantaṃ vananti mahāvanaṃ. Kūṭāgārasālā
pana mahāvanaṃ nissāya kate ārāme kūṭāgāraṃ antokatvā haṃsavaṭṭakacchannena
katā sabbākārasampannā buddhassa bhagavato gandhakuṭi veditabbā.
    Saccako nigaṇṭhaputtoti pubbe kira eko nigaṇṭho ca nigaṇṭhī ca
pañcapañcavādasatāni uggahetvā vādaṃ āropessāmāti jambūdīpe vicarantā
@Footnote: 1 Sī. nibbānapattiatthāya            2 cha.Ma. kattukāmā

---------------------------------------------------------------------------------------------
page176.
Vesāliyaṃ samāgatā, licchavirājāno disvā "tvaṃ ko, tveṃ kā"ti pucchiṃsu. Nigaṇṭho
"ahaṃ vādaṃ āropessāmīti jambūdīpe vicarāmī"ti āha. Nigaṇṭhīpi tathā āha.
Licchavino "idheva aññamaññaṃ vādamāropethā"ti āhaṃsu. Nigaṇṭhī attanā
uggahitāni pañca vādasatāni pucchi, nigaṇṭho kathesi. Nigaṇṭhena pucchitepi
nigaṇṭhī kathesiyeva. Ekassapi na jayo, na parājayo, ubho samasamāva ahesuṃ.
Licchavino āhaṃsu 1- "tumhe ubhopi samasamā āhiṇḍitvā kiṃ karissatha, idheva
vasathā"ti gehaṃ datvā baliṃ paṭṭhapesuṃ. Tesaṃ saṃvāsamanvāya catasso dhītaro jātā,
ekā saccā nāma, ekā lolā nāma, ekā paṭācārā nāma, ekā
silāvatakā 2- nāma, tāpi paṇḍitāva ahesuṃ, mātāpitūhi uggahitāni
pañcapañcavādasatāni uggahesuṃ. Tā vayappattā mātāpitaro avocuṃ "ammā amhākaṃ
kuladārikā nāma hiraññasuvaṇṇādīni datvā kulagharaṃ pesitapubbā nāma natthi. Yo pana
āgāriko tāsaṃ vādaṃ maddituṃ sakkoti, tassa pādaparicārikā honti. Yo pabbajito
tāsaṃ vādaṃ maddituṃ sakkoti, tassa santike pabbajanti, tumhe kiṃ karissathā"ti.
Mayaṃpi evameva karissāmāti, catassopi paribbājikavesaṃ gahetvā "ayaṃ jambūdīpo
nāma jambuyā paññāyatī"ti jambūsākhaṃ gahetvā cārikaṃ pakkamiṃsu. Yaṃ gāmaṃ
pāpuṇanti, tassa dvāre paṃsupuñje vā vālikapuñje vā jambūdhajaṃ. 3- Ṭhapetvā
"yo vādaṃ āropetuṃ sakkoti, so imaṃ maddatū"ti vatvā gāmaṃ pavisanti. Evaṃ
gāmena gāmaṃ vicarantiyo sāvatthiṃ pāpuṇitvā tatheva gāmadvāre jambūdhajaṃ
ṭhapetvā sampattamanussānaṃ ārocetvā antonagaraṃ paviṭṭhā.
    Tena ca samayena bhagavā sāvatthiṃ nissāya jetavane viharati. Athāyasmā
sāriputto gilāne pucchanto ajaggitaṭṭhānaṃ jagganto attano kiccamahantatāya
aññehi bhikkhūhi divātaraṃ gāmaṃ piṇḍāya pavisanto gāmadvāre jambūdhajaṃ disvā
"kiṃ idan"ti dārake pucchi. Te tamatthaṃ ārocesuṃ. Tenahi maddathāti. Na sakkoma
bhante bhāyāmāti. Kumārā mā bhāyatha, `kena amhākaṃ jambūdhajo maddāpito'ti
vutte buddhasāvakena sāriputtattherena maddāpito, vādaṃ āropetukāmā jetavane
@Footnote: 1 cha.Ma. ayaṃ pāṭho na dissati  2 cha.Ma. ācāravatī, Sī. sivāvatikā   3 Sī. jambusākhaṃ

---------------------------------------------------------------------------------------------
page177.
Therassa santikaṃ gacchathāti vadeyyāthā"ti āha. Te therassa vacanaṃ sutvā
jambūdhajaṃ madditvā chaḍḍesuṃ. Thero piṇḍāya caritvā vihāraṃ gato.
Paribbājikāpi gāmato nikkhamitvā "amhākaṃ dhajo kena maddāpito"ti pucchiṃsu. Dārakā
tamatthaṃ ārocesuṃ. Paribbājikā puna gāmaṃ pavisitvā ekekaṃ vīthiṃ gantvā 1-
"buddhasāvako kira sāriputto nāma amhehi saddhiṃ vādaṃ karissati, sotukāmā
nikkhamathā"ti ārocayiṃsu. Mahājano nikkhami, tena saddhiṃ paribbājikā jetavanaṃ
agamiṃsu.
    Thero "amhākaṃ vasanaṭṭhāne mātugāmassa āgamanannāma aphāsukan"ti
vihāramajjhe nisīdi. Paribbājikāyo gantvā theraṃ pucchiṃsu "tumhehi amhākaṃ
dhajo maddāpito"ti. Āma mayā maddāpitoti. Mayaṃ tumhehi saddhiṃ vādaṃ
karissāmāti. Sādhu karotha kassa pucchā kassa vissajjanaṃ hotūti. Pucchā nāma
amhākaṃ pattā, tumhe pana mātugāmā nāma paṭhamaṃ pucchathāti. Tā catassopi
catūsu disāsu ṭhatvā mātāpitūnaṃ santike uggahitaṃ vādasahassaṃ pucchiṃsu. Thero
khaggena kumudanāḷiṃ 2- chindanto viya pucchitaṃ pucchitaṃ nijjaṭaṃ niggaṇṭhiṃ katvā
kathesi, kathetvā puna pucchathāti āha. Ettakameva bhante jānāmāti. Thero
āha "tumhehi vādasahassaṃ pucchitaṃ mayā kathitaṃ, ahaṃ pana ekameva pañhaṃ
pucchissāmi, taṃ tumhe kathethā"ti. Tā therassa visayaṃ disvā "pucchatha bhante
byākarissāmā"ti vattuṃ nāsakkhiṃsu. "vada bhante jānamānā byākarissāmā"ti
puna āhaṃsu.
      Thero ayaṃ pana kulaputte pabbājetvā paṭhamaṃ sikkhāpetabbapañhoti vatvā
"ekannāma kin"ti pucchi, tā neva antaṃ, na koṭiṃ addasaṃsu. Thero kathethāti
āha. Na passāma bhanteti. Tumhehi vādasahassaṃ pucchitaṃ mayā kathitaṃ, mayhaṃ
tumhe ekaṃ pañhaṃpi kathetuṃ na sakkotha, evaṃ sante kassa jayo kassa parājayoti.
Tumhākaṃ bhante jayo, amhākaṃ parājayoti. Idāni kiṃ karissathāti. Tā mātāpitūhi
vuttavacanaṃ ārocetvā "tumhākaṃ santike pabbajissāmā"ti āhaṃsu. Tumhe
@Footnote: 1 cha.Ma. gahetvā            2 cha.Ma. kumudanāḷaṃ

---------------------------------------------------------------------------------------------
page178.
Mātugāmā nāma amhākaṃ santike pabbajituṃ na vaṭṭati, amhākaṃ pana sāsanaṃ
gahetvā bhikkhunūpassayaṃ gantvā pabbajathāti. Tā sādhūti therassa sāsanaṃ gahetvā
bhikkhunīsaṃghassa santikaṃ gantvā pabbajiṃsu, pabbajitā ca pana appamattā
ātāpiniyo hutvā na cirasseva arahattaṃ pāpuṇiṃsu.
    Ayaṃ saccako tāsaṃ catunnaṃpi kaniṭṭhabhātiko, tāhi catūhipi uttaritarapañño,
mātāpitūnaṃpi santikā vādasahassaṃ, tato bahutarañca bāhirasamayaṃ uggaṇhitvā 1-
katthaci agantvā rājadārake sippaṃ sikkhāpento tattheva vesāliyaṃ vasati,
paññāya atipūritattā kucchi me bhijjeyyāti bhīto ayapaṭṭena kucchiṃ parikkhipitvā
carati, imaṃ sandhāya vuttaṃ "saccako nigaṇṭhaputto"ti.
    Bhassappavādakoti bhassaṃ vuccati kathāmaggo, taṃ pavadati kathetīti bhassappavādako.
Paṇditavādoti ahaṃ paṇḍitoti evaṃvādo. Sādhusammato bahujanassāti yaṃ yaṃ
nakkhattavārena 2- ādisati, taṃ taṃ yebhuyyena tatheva hoti, tasmā ayaṃ sādhuladdhiko
bhaddakoti evaṃ sammato mahājanassa. Vādena vādaṃ samāraddhoti kathāmaggena
dosaṃ āropito. Āyasmā assajīti sāriputtattherassa ācariyo assajitthero.
Jaṅghāvihāraṃ anucaṅkamamānoti tato tato licchavirājagehato taṃ taṃ gehaṃ gamanatthāya
anucaṅkamamāno. Yenāyasmā assaji tenupasaṅkamīti kasmā upasaṅkami? samayajānanatthaṃ.
    Evaṃ kirassa ahosi "ahaṃ' samaṇassa gotamassa vādaṃ āropessāmī'ti
āhiṇḍāmi, `samayaṃ panassa na jānāmī'ti na āropesiṃ. Parassa hi samayaṃ ñatvā
āropito vādo svāropito nāma hoti. Ayaṃ pana samaṇassa gotamassa sāvako
paññāyati assajitthero, so attano satthu samaye kovido, etāhaṃ pucchitvā
kathaṃ patiṭṭhapetvā samaṇassa gotamassa vādaṃ āropessāmī"ti. Tasmā upasaṅkami.
Vinetīti kathaṃ vineti, kathaṃ sikkhāpetīti pucchati. Thero pana yasmā dukkhanti vutte
upārambhassa okāso hoti, maggaphalānipi pariyāyena dukkhanti āgatāni, ayañca
dukkhanti vutte theraṃ puccheyya "bho assaji kimatthaṃ tumhe pabbajitā"ti. Tato
@Footnote: 1 cha.Ma. uggahetvā          2 cha.Ma. nakkhattacārena

---------------------------------------------------------------------------------------------
page179.
"maggaphalatthāyā"ti vutte "bho assaji nayidaṃ tumhākaṃ sāsanaṃ nāma,
mahāāghāṭanannāmetaṃ, nirayussādo nāmesa, natthi tumhākaṃ sukhāsā, uṭṭhāyuṭṭhāya
dukkhameva jirāpentā āhiṇḍathā"ti dosaṃ āropeyya, tasmā paravādissa
pariyāyakathaṃ kātuṃ na vaṭṭati. Yathā esa appatiṭṭho hoti, evamassa nippariyāyakathaṃ
kathessāmīti cintetvā "rūpaṃ bhikkhave aniccan"ti imaṃ aniccānattāvaseneva kathaṃ
kathesi. Dussutanti sotuṃ ayuttaṃ.
    [354] Saṇṭhāgāreti 1- rājakulānaṃ atthānusāsanasaṇṭhāgārasālāyaṃ. 2- Yena
te licchavī tenupasaṅkamīti evaṃ kirassa ahosi "ahaṃ pubbe samayaṃ ajānanabhāvena
samaṇassa gotamassa vādaṃ na āropemi, 3- idāni panassa mahāsāvakena kathitaṃ samayaṃ
jānāmi, ime ca pana mama antevāsikā pañcasatā licchavī sannipatitā, etehi
saddhiṃ gantvā samaṇassa gotamassa vādaṃ āropessāmī"ti. Tasmā upasaṅkami.
Ñātaññatarenāti ñātesu abhiññātesu pañcavaggiyattheresu aññatarena. Patiṭṭhitanti
yathā tena patiṭṭhitaṃ. Sace evaṃ patiṭṭhissati, atha pana aññadeva vakkhati, tatra
mayā kiṃ sakkā kātunti idāneva piṭṭhiṃ parivattento āha. Ākaḍḍheyyāti
attano abhimukhaṃ ākaḍḍheyya. 4- Parikkaḍḍheyyāti purato paṭipaṇāmeyya.
Samparikaḍḍheyyāti kālena ākaḍḍheyya, kālena parikaḍḍheyya. Soṇḍikākilañjanti
surāghare piṭṭhakilañjaṃ, soṇḍikādhuttoti surādhutto. Thālaṃ 5- kaṇṇe gahetvāti
surāparissāvanatthavikaṃ dhovitukāmo kasaṭanidhunanatthaṃ ubhosu kaṇṇesu gahetvā.
Odhuneyyāti adhomukhaṃ katvā dhuneyya. Niddhuneyyāti uddhaṃ mukhaṃ katvā dhuneyya.
Nippoṭheyyāti 6- punappunaṃ pappoṭheyya. Sāṇadhovitaṃ nāmāti ettha manussā
sāṇasāṭakakaraṇatthaṃ sāṇavāke gahetvā muṭṭhiṃ muṭṭhiṃ bandhitvā udake pakkhipanti. Te
tatiyadivase suṭṭhu kilinnā honti. Atha manussā ambilayāgusurādīni ādāya
tattha gantvā sāṇamuṭṭhiṃ gahetvā dakkhiṇato vāmato sammukhā cāti tīsu phalakesu
sakiṃ dakkhiṇaphalake, sakiṃ vāmaphalake, sakiṃ sammukhaphalake paharantā ambilayāgusurādīni
@Footnote: 1 cha.Ma. santhāgāreti       2 Ma....santhāgāra.....  3 cha.Ma. āropesiṃ
@4 cha.Ma. kaḍḍheyya    5 cha.Ma. vālaṃ       6 cha.Ma. nipphoṭeyyāti

---------------------------------------------------------------------------------------------
page180.
Bhuñjantā pivantā khādantā dhovanti. Mahantā kīḷā hoti. Rañño nāgo
taṃ kīḷaṃ disvā gambhīraṃ udakaṃ anupavisitvā soṇḍāya udakaṃ gahetvā sakiṃ
kumbhe sakiṃ piṭṭhiyaṃ sakiṃ ubhosu passesu sakiṃ antarapiṭṭhiyaṃ 1- pakkhipanto
kīḷittha, tadupādāya taṃ kīḷitajātaṃ sāṇadhovikaṃ nāma vuccati, taṃ sandhāya vuttaṃ
"sāṇadhovikaṃ nāma kīḷitajātaṃ kīḷatī"ti. Kiṃ so bhavamāno saccako nigaṇṭhaputto,
yo bhagavato vādaṃ āropessatīti yo saccako nigaṇṭhaputto bhagavato vādaṃ
āropessati, so kiṃ bhavamāno kiṃ yakkho bhavamāno udāhu indo, udāhu
brahmā bhavamāno bhagavato vādaṃ āropessati, na hi sakkā pakatimanussena
bhagavato vādaṃ āropetunti ayamettha adhippāyo.
    [355] Tena kho pana samayenāti yasmiṃ samaye saccako ārāmaṃ pāvisi,
tasmiṃ. Kismiṃ pana samaye pāvisīti? mahāmajjhantikasamaye. Kasmā pana tasmiṃ samaye
caṅkamantīti? paṇītabhojanapaccayassa thīnamiddhassa vinodanatthaṃ. Divā padhānikā vā
te. Tādisānañhi pacchābhattaṃ caṅkamitvā nhātvā sarīraṃ utuṃ gaṇhāpetvā
nisajja samaṇadhammaṃ karontānaṃ cittaṃ ekaggaṃ hoti. Yena te bhikkhūti so kira
kuhiṃ samaṇo gotamoti pariveṇato pariveṇaṃ gantvā pucchitvā pavisissāmīti
vilokento araññahatthī viya caṅkame caṅkamamāne paṃsukūlikabhikkhū disvā tesaṃ santikaṃ
agamāsi. Taṃ sandhāya "yena te bhikkhū"tiādi vuttaṃ. Kahaṃ nu kho bhoti katarasmiṃ
āvāse vā leṇe vā 2- maṇḍape vāti attho. Esa aggivessana bhagavāti
tadā kira bhagavā paccūsakāle mahākaruṇāsamāpattiṃ samāpajjitvā dasasahassacakkavāḷe
sabbaññutañāṇajālaṃ pattharitvā bodhaneyyasattaṃ olokento addasa "sve
saccako nigaṇṭhaputto mahatiṃ licchaviparisaṃ gahetvā mama vādaṃ āropetukāmo
āgamissatī"ti. Tasmā pātova sarīrapaṭijagganaṃ katvā bhikkhusaṃghaparivāro vesāliyaṃ
piṇḍāya caritvā piṇḍapātapaṭikkanto mahāparisāya nisīdituṃ sukhaṭṭhāne
nisīdissāmīti gandhakuṭiṃ apavisitvā mahāvane aññatarasmiṃ rukkhamūle divāvihāraṃ
nisīdi, te bhikkhū bhagavato vattaṃ dassetvā āgatā, saccakena puṭṭhā dūre
nisinnaṃ bhagavantaṃ dassentā "esa aggivessana bhagavā"ti āhaṃsu.
@Footnote: 1 cha.Ma. antarasatthiyaṃ       2 cha.Ma. ayaṃ saddo na dissati

---------------------------------------------------------------------------------------------
page181.
    Mahatiyā licchaviparisāya saddhinti heṭṭhā pañcamattehi licchavisatehi parivutoti
vuttaṃ. Te etassa antevāsikāyeva, antovesāliyaṃ pana saccako pañcamattāni
licchavirājasatāni gahetvā "vādatthiko bhagavantaṃ upasaṅkamanto"ti sutvā dvinnaṃ
paṇḍitānaṃ kathāsallāpaṃ sossāmāti yebhuyyena manussā nikkhantā, evaṃ sā mahatī
parisā aparicchinnagaṇanā nāma ahosi. Taṃ sandhāyetaṃ vuttaṃ. Añjaliṃ paṇāmetvāti
ete ubhatopakkhikā, te evaṃ cintesuṃ "sace no micchādiṭṭhikā codissanti 1-
`kasmā tumhe samaṇaṃ gotamaṃ vanditthā'ti, tesaṃ `kiṃ añjalimattakaraṇenapi vanditaṃ
hotī'ti vakkhāma. Sace no sammādiṭṭhikā codissanti' kasmā bhagavantaṃ na
vanditthā'ti, `kiṃ sīsena bhūmiṃ paharanteneva vanditaṃ hoti, nanu añjalikammaṃpi
vandanāevā'ti vakkhāmā"ti. Nāmagottanti bho gotama ahaṃ asukassa putto
datto nāma mitto nāma idha āgatoti vadantā nāmaṃ sāventi nāma. Bho
gotama ahaṃ vāsiṭṭho nāma kaccāyano nāma idha āgatoti vadantā gottaṃ
sāventi nāma. Ete kira daliddā jiṇṇakulaputtā parisamajjhe nāmagottavasena
pākaṭā bhavissāmāti evaṃ akaṃsu. Ye pana tuṇhībhūtā nisīdiṃsu, te kerāṭikā
ceva andhabālā ca. Tattha kerāṭikā "ekaṃ dve kathāsallāpe karonto vissāsiko
hoti, atha vissāse sati ekaṃ dve bhikkhā adātuṃ na yuttan"ti tato attānaṃ
mocentā tuṇhī nisīdanti. Andhabālā aññāṇatāyeva avakkhittamattikāpiṇḍo
viya yattha katthaci tuṇhībhūtā nisīdanti.
    [356] Kiñcideva desanti kañci okāsaṃ kiñci kāraṇaṃ, athassa bhagavā
pañhāpucchane ussāhaṃ janento āha puccha aggivessana yadākaṅkhasīti. Tassattho:-
"puccha yadi ākaṅkhasi, na me pañhāvissajjane bhāro atthi". Athavā "puccha
yaṃ ākaṅkhasi, sabbante vissajjessāmī"ti sabbaññuppavāraṇaṃ pavāresi asādhāraṇaṃ
paccekabuddhaaggasāvakamahāsāvakehi. Te hi yadā kaṅkhasīti na vadanti, sutvā
vedissāmāti vadanti. Buddhā pana "pucchāvuso yadākaṅkhasī"ti 2- vā "puccha
mahārāja, yadākaṅkhasī"ti 3- vā
@Footnote: 1 cha.Ma. codessanti. evamuparipi       2 saṃ. sagā. 15/237/249 sūcilomasutta
@3 dī.Sī. 9/162/51 sāmaññaphalapucchā

---------------------------------------------------------------------------------------------
page182.
          "puccha vāsava maṃ pañhaṃ       yaṅkiñci manasicchasi
           tassa tasseva pañhassa      ahaṃ antaṃ karomi te"iti 1- vā
    "tenahi bhikkhu sake āsane nisīditvā  puccha, yadākaṅkhasī"ti 2- vā
          "bāvarissa ca tuyhaṃ vā      sabbesaṃ sabbasaṃsayaṃ
           katāvakāsā pucchavho      yaṅkiñci manasicchathā"ti 3- vā
          "puccha maṃ sabhiya pañhaṃ        yaṅkiñci manasicchasi
           tassa tasseva pañhassa      ahaṃ antaṃ karomi te"iti 4- vā
    tesaṃ tesaṃ yakkhanarindadevasamaṇabrāhmaṇaparibbājakānaṃ sabbaññuppavāraṇaṃ
pavārenti. Anacchariyameva taṃ, 5- yaṃ bhagavā buddhabhūmiṃ patvā etaṃ pavāraṇaṃ pavāreyya.
Yo bodhisattabhūmiyaṃ padesañāṇepi ṭhito
          "koṇḍañña pañhāni viyākarohi
           yācanti taṃ isayo sādhurūpā
           koñḍañña eso manujesu dhammo
           yaṃ vuḍḍhamāgacchati esa bhāro"ti 6-
    evaṃ sakkādīnaṃ atthāya isīhi yācito
          "katāvakāsā pucchantu bhonto
           yaṅkiñci pañhaṃ manasābhipatthitaṃ
           ahaṃ hi taṃ taṃ vo viyākarissaṃ
           ñatvā sayaṃ lokamimaṃ parañcā"ti. 6-
    Evaṃ sarabhaṅgakāle sambhavajātake ca sakalajambūdīpaṃ tikkhattuṃ vicaritvā
pañhānaṃ antakaraṃ adisvā sucirakena 7- brāhmaṇena pañhaṃ puṭṭho okāse
kārite jātiyā sattavasso rathikāyaṃ paṃsuṃ kīḷanto pallaṅkaṃ ābhujitvā antaravīthiyaṃ
nisinnova:-
@Footnote: 1 dī. mahā. 10/356/236 gopakavatthu    2 dī. upari. 14/84/67 mahāpuṇṇamasutta
@3 khu. sutta. 25/1037/531 vatthukathā    4 khu. mahā. 25/518/434
@5 cha.Ma. anacchariyañcetaṃ    6 khu. jā. 27/2455-6/537 sarabhaṅgajātaka (syā)
@7 cha.Ma. suciratena

---------------------------------------------------------------------------------------------
page183.
         "taggha te ahamakkhissaṃ      yathāpi kusalo tathā
          rājā ca kho taṃ jānāti   yadi kāhati vā na vā"ti 1-
    sabbaññuppavāraṇaṃ pavāresi.
    Evaṃ bhagavatā sabbaññuppavāraṇāya pavāritāya attamano pañhaṃ pucchanto
"kathaṃ pana bho gotamā"tiādimāha.
    Athassa bhagavā "passatha bho aññaṃ sāvakena kathitaṃ, aññaṃ satthā katheti,
nanu mayā paṭikacceva vuttaṃ `sace tathā patiṭṭhissati, yathāssa sāvakena patiṭṭhitaṃ,
evāhaṃ vādaṃ āropessāmī'ti. Ayaṃ pana aññameva katheti, tattha kiṃ mayā sakkā
kātun"ti evaṃ nigaṇṭhassa vacanokāso mā hotūti heṭṭhā assajittherena
kathitaniyāmeneva kathento evaṃ kho ahaṃ aggivessanātiādimāha. Upamā maṃ bho
gotama paṭibhātīti bho gotama mayhaṃ ekā upamā upaṭṭhāti, āharāmi taṃ upamanti
vadati. Paṭibhātu taṃ aggivessanāti upaṭṭhātu te aggivessana, āhara taṃ upamaṃ
visaṭṭhoti bhagavā avoca. Balakaraṇīyāti bāhubalena kattabbā kasivāṇijjādikā
kammantā. Rūpattāyaṃ purisapuggaloti rūpaṃ attā assāti rūpattā, rūpaṃ attāti
gahetvā ṭhitapuggalaṃ dīpeti. Rūpe patiṭṭhāyāti tasmiṃ attāti gahitarūpe
patiṭṭhahitvā. Puññaṃ vā apuññaṃ vā pasavatīti kusalaṃ vā akusalaṃ vā paṭilabhati.
Vedanattādīsupi eseva nayo. Iminā kiṃ dīpeti? ime pañcakkhandhā imesaṃ sattānaṃ
Paṭhavī viya patiṭṭhā, 2- te imesu pañcasu khandhesu patiṭṭhāya kusalākusalakammaṃ nāma
āyūhanti. Tumhe evarūpaṃ vijjamānameva attānaṃ paṭisedhentā pañcakkhandhā
anattāti dīpethāti ativiya sakāraṇaṃ katvā upamaṃ āhari. Iminā ca nigaṇṭhena
āhaṭaopammaṃ niyatameva, sabbaññubuddhato añño tassa kathaṃ chinditvā vāde
dosaṃ dātuṃ samattho nāma natthi. Duvidhā hi puggalā buddhaveneyyā ca sāvakaveneyyā
ca. Sāvakaveneyye sāvakāpi vinenti buddhāpi. Buddhaveneyye pana sāvakā
vinetuṃ na sakkonti, buddhāva vinenti. Ayaṃpi nigaṇṭho buddhaveneyyo, tasmā
@Footnote: 1 khu.jā. 27/2368/503 sambhavajātaka     2 Ma. paṭiyattā

---------------------------------------------------------------------------------------------
page184.
Etassa vādaṃ chinditvā añño dosaṃ dātuṃ samattho nāma natthi. Tenassa
bhagavā sayameva vāde dosadassanatthaṃ nanu tvaṃ aggivessanātiādimāha.
    Atha nigaṇṭho cintesi "ativiya samaṇo gotamo mama vādaṃ patiṭṭhapeti,
sace upari koci doso bhavissati, mamaṃ ekakaṃyeva niggaṇhissati, handāhaṃ imaṃ
vādaṃ mahājanassapi matthake pakkhipāmī"ti. Tasmā evamāha ahampi bho gotama
evaṃ vadāmi rūpaṃ me attā .pe. Viññāṇaṃ me attāti, ayañca mahatī
janatāti. Bhagavā pana nigaṇṭhato sataguṇenapi sahassaguṇenapi satasahassaguṇenapi
vādīvarataro, tasmā cintesi "ayaṃ nigaṇṭho attānaṃ mocetvā mahājanassa
matthake vādaṃ pakkhipati, nāssa attānaṃ mocetuṃ dassāmi, mahājanato nivattetvā
ekakaṃyeva naṃ niggaṇhissāmī"ti. Atha naṃ kiṃ hi te aggivessanātiādimāha.
Tassattho: nāyaṃ janatā mama vādaṃ āropetuṃ āgatā, tvaṃyeva sakalaṃ vesāliṃ
saṃvaṭṭitvā 1- mama vādaṃ āropetuṃ āgato, tasmā tvaṃ sakameva vādaṃ niveṭhehi,
mā mahājanassa matthake pakkhipasīti. So paṭijānanto ahañhi bho gotamātiādimāha.
    [357] Iti bhagavā nigaṇṭhassa vādaṃ patiṭṭhapetvā tena hi aggivessanāti
pucchaṃ ārabhi. Tattha tena hīti kāraṇatthe nipāto. Yasmā tvaṃ pañcakkhandhe
attato paṭijānāsi, tasmāti attho. Sakasmiṃ vijiteti attano raṭṭhe. Ghātetāyaṃ
vā ghātetunti ghātārahaṃ ghātetabbayuttakaṃ ghātetuṃ. Jāpetāyaṃ vā jāpetunti
dhanajānirahaṃ jāpetabbayuttakaṃ jāpetuṃ jiṇṇadhanaṃ 2- kātuṃ. Pabbājetāyaṃ vā
pabbājetunti sakaraṭṭhato pabbājanārahaṃ pabbājetuṃ nīharituṃ. Vattituñca arahatīti
vattati ceva vattituñca arahati, vattituṃ yuttoti dīpeti. Iti nigaṇṭho attano
vādabhedanatthaṃ āhaṭakāraṇameva attano māraṇatthāya āvudhaṃ tikhiṇaṃ karonto
viya visesetvā dīpeti, yathā taṃ bālo. Evaṃ me rūpaṃ hotūti mama rūpaṃ evaṃvidhaṃ
hotu, pāsādikaṃ abhirūpaṃ alaṅkatapaṭiyattaṃ suvaṇṇatoraṇaṃ viya susajjitacittapaṭo
viya ca manāpadassananti. Evaṃ me rūpaṃ mā ahosīti mama rūpaṃ evaṃvidhaṃ mā hotu,
dubbaṇṇaṃ dussaṇṭhitaṃ valitapalitaṃ tilakasamākiṇṇanti.
@Footnote: 1 Sī. saṃvijjetvā         2 Sī. niddhanaṃ

---------------------------------------------------------------------------------------------
page185.
    Tuṇhī ahosīti nigaṇṭho imasmiṃ vāde 1- viruddhabhāvaṃ 2- ñatvā "samaṇo
gotamo mama vādaṃ bhindanatthāya kāraṇaṃ āhari, ahaṃ bālatāya tameva visesetvā
dīpesiṃ, idāni naṭṭhomhi, sace vattatīti vakkhāmi, ime rājāno uṭṭhahitvā
`aggivessana tvaṃ mama rūpe vaso vattatīti vadasi, yadi te rūpe vaso vattati,
kasmā tvaṃ yathā ime licchavirājāno tāvatiṃsadevatāsadisehi attabhāvehi virocanti
abhirūpā pāsādikā, evaṃ na virocasī'ti. Sace na vattatīti vakkhāmi, samaṇo
gotamo uṭṭhahitvā `aggivessana tvaṃ pubbe vattati me rūpasmiṃ vasoti vatvā
idāni paṭikkhipasī'ti vādaṃ āropessati. Iti vattatīti vuttepi eko doso,
na vattatīti vuttepi eko doso"ti tuṇhī ahosi. Dutiyaṃpi bhagavā pucchi,
dutiyaṃpi tuṇhī ahosi. Yasmā pana yāvatatiyaṃ bhagavatā pucchite abyākarontassa
sattadhā muddhā phalati, buddhā ca nāma sattānaṃyeva atthāya kappasatasahassādhikāni
cattāri asaṅkheyyāni pāramīnaṃ pūritattā sattesu balavaanuddayā honti, tasmā
yāvatatiyaṃ apucchitvā athakho bhagavā saccakaṃ nigaṇṭhaputtaṃ etadavoca, etaṃ "byākarohi
dānī"tiādivacanaṃ avoca.
    Tattha sahadhammikanti sahetukaṃ sakāraṇaṃ. Vajiraṃ pāṇimhi assāti vajirapāṇi.
Yakkhoti na yo vā so vā yakkho, so sakko devarājāti veditabbo.
Ādittanti aggivaṇṇaṃ. Sampajjalitanti suṭṭhu pajjalitaṃ. Sajotibhūtanti samantato
jotibhūtaṃ, ekaggijālabhūtanti attho. Ṭhito hotīti mahantaṃ sīsaṃ, kadalimakulasadisā 3-
dāṭhā, bhayānakāni akkhināsādīnīti evaṃ virūparūpaṃ māpetvā ṭhito. Kasmā panesa
āgatoti? diṭṭhivissajjāpanatthaṃ. Apica "ahañceva kho pana dhammaṃ deseyyaṃ,
pare ca me na ājāneyyun"ti evaṃ dhammadesanāya appossukkabhāvaṃ āpanne
bhagavati sakko mahābrahmunā saddhiṃ āgantvā "bhagavā dhammaṃ desetha, tumhākaṃ
āṇāya avattamāne mayaṃ vattāpessāma, tumhākaṃ dhammacakkaṃ hotu, amhākaṃ
āṇācakkan"ti paṭiññaṃ akāsi. Tasmā "ajja saccakaṃ tāsetvā pañhaṃ
vissajjāpessāmī"ti āgato.
@Footnote: 1 cha.Ma. ṭhāne, Ma. vāre   2 cha.Ma. viraddhabhāvaṃ  3 cha.Ma. kandalamakulasadisā

---------------------------------------------------------------------------------------------
page186.
    Bhagavā ceva passati, saccako ca nigaṇṭhaputtoti yadi hi taṃ aññepi
passeyyuṃ, 1- taṃ kāraṇaṃ agaru assa, 1- "samaṇo gotamo saccakaṃ attano
vāde anotarantaṃ ñatvā yakkhaṃ āvāhetvā 2- dassesi, tato saccako bhayena
kathesī"ti vadeyyuṃ. Tasmā bhagavā ceva passati saccako ca. Tassa taṃ disvāva
sakalasarīrato sedā mucciṃsu, antokucchi viparivattamānā mahāravaṃ ravi. So "aññepi
nu kho passantī"ti olokento kassaci lomahaṃsamattaṃpi na addasa. Tato "idaṃ
bhayaṃ mameva uppannaṃ. Sacāhaṃ yakkhoti vakkhāmi, `kiṃ tuyhameva akkhīni atthi,
tvameva yakkhaṃ passasi, paṭhamaṃ yakkhaṃ adisvā samaṇena gotamena vādasaṅghāṭe
khittova yakkhaṃ passasī'ti vadeyyun"ti cintetvā "na dāni me idha aññaṃ
paṭisaraṇaṃ atthi, aññatra samaṇā gotamā"ti maññamāno athakho saccako
nigaṇṭhaputto .pe. Bhagavantaṃ etadavoca. Tāṇaṃ gavesīti tāṇanti gavesamāno.
Leṇaṃ gavesīti leṇanti gavesamāno. Saraṇaṃ gavesīti saraṇanti gavesamāno. Ettha
ca tāyati rakkhatīti tāṇaṃ. Nilīyanti etthāti leṇaṃ. Saratīti saraṇaṃ, bhayaṃ hiṃsati
viddhaṃsetīti attho.
    [358] Manasikaritvāti manamhi katvā paccavekkhitvā upadhāretvā. Evaṃ
me vedanā hotīti kusalāva hotu, sukhāva hotu, evaṃ me saññā hotūti
kusalāva hotu. Sukhāva hotu, somanassasampayuttāva hotūti. Saṅkhāraviññāṇesupi
eseva nayo. Mā ahosīti ettha pana vuttavipariyāyena attho veditabbo. Kallaṃ
nūti yuttaṃ nu. Samanupassitunti "etaṃ mama esohamasmi eso me attā"ti evaṃ
taṇhāmānadiṭṭhivasena passituṃ. No hidaṃ bho gotamāti na yuttametaṃ bho gotama.
Iti bhagavā yathā nāma cheko ahituṇḍiko sappadaṭṭhavisaṃ teneva sappena puna
ḍaṃsāpetvā ubbāteyya, 3- evaṃ tassaṃyeva parisati saccakaṃ nigaṇṭhaputtaṃ teneva
mukhena pañcakkhandhā aniccā dukkhā anattāti vadāpesi. Dukkhaṃ allīnoti imaṃ
pañcakkhandhadukkhaṃ taṇhādiṭṭhīhi allīno. Upagato ajjhositotipi taṇhādiṭṭhivaseneva
veditabbo. Dukkhaṃ etaṃ mamātiādīsu pañcakkhandhadukkhaṃ taṇhāmānadiṭṭhivasena
@Footnote: 1-1 Ma. taṃ kāraṇaṃ    2 Sī. avhetvā    3 Sī. ubbāmeyya, cha.Ma. ubbāheyya

---------------------------------------------------------------------------------------------
page187.
Samanupassatīti attho. Parijāneyyāti aniccaṃ dukkhaṃ anattāti tīraṇapariññāya
parito jāneyya. Parikkhepetvāti khayaṃ vayaṃ anuppādaṃ upanetvā.
    [359] Navanti taruṇaṃ. Akukkukajātanti pupphaggahaṇakāle anto
aṅguṭṭhappamāṇo eko ghanadaṇḍako nibbattati, tena virahitanti attho. Rittoti
suñño antosāravirahito. Rittattāva tuccho. Aparaddhoti parājito. Bhāsitā kho
pana teti idaṃ bhagavā tassa mukharabhāvaṃ pakāsetvā niggaṇhanto āha. So
kira pubbe pūraṇādayo cha satthāro upasaṅkamitvā pañhaṃ pucchati. Te vissajjetuṃ
na sakkonti. Atha nesaṃ parisamajjhe mahantaṃ vippakāraṃ āropetvā uṭṭhāya
jayaṃ pavedento gacchati. So sammāsambuddhaṃpi tatheva viheṭhessāmīti saññāya
upasaṅkamitvā:-
              "ambho ko nāmayaṃ rukkho    chinnapatto 1- sakaṇṭako
               yattha ekappahārena       uttamaṅgaṃ vibhijjitan"ti. 2-
    Ayaṃ khadiraṃ āhacca asārarukkhaparicito mudutuṇḍasakuṇo viya sabbaññutañāṇasāraṃ
āhacca ñāṇatuṇḍabhedaṃ patto sabbaññutaṇāṇassa thaddhabhāvaṃ aññāsi. Tadassa
parisamajjhe pakāsento bhagavā bhāsitā kho pana tetiādimāha. Natthi etarahīti
upādinnakasarīre sedo nāma natthīti na vattabbaṃ, etarahi pana natthīti vadati.
Suvaṇṇavaṇṇaṃ kāyaṃ vivarīti na sabbaṃ kāyaṃ vivari. Buddhā nāma gaṇṭhikaṃ
paṭimuñcitvā paṭicchannasarīrā parisati dhammaṃ desenti, atha bhagavā galavāṭakasammukhaṭṭhāne
cīvaraṃ gahetvā caturaṅgulamattaṃ otāresi. Otāritamatte pana tasmiṃ
suvaṇṇavaṇṇā rasmiyo puñjapuñjā hutvā suvaṇṇaghaṭato rattasuvaṇṇarasadhārā
viya rattavaṇṇavalāhakato vijjulatā viya ca nikkhamitvā suvaṇṇamurajasadisaṃ mahākhandhaṃ
uttaracīvarañca 3- padakkhiṇaṃ kurumānā ākāse pakkhandiṃsu. Kasmā pana bhagavā
evamakāsīti? mahājanassa kaṅkhāvinodanatthaṃ. Mahājano hi samaṇo gotamo mayhaṃ
sedo natthīti vadati saccakassa tāva nigaṇṭhaputtassa yantāruḷhassa viya sedā
@Footnote: 1 cha.Ma. sinnapatto    2 Sī. visāritaṃ, pāli. visāṭitaṃ khu. jā.
@duk. 27/269/77 kandagalakajātaka  3 cha.Ma. uttamasiraṃ, Ma. uttamasiravarañca

---------------------------------------------------------------------------------------------
page188.
Paggharanti. Samaṇo pana gotamo ghanadupaṭacīvaraṃ pārupitvā nisinno, anto
sedassa atthitā vā natthitā vā kathaṃ sakkā ñātunti kaṅkhaṃ kareyya, tassa
kaṅkhāvinodanatthaṃ evamakāsi. Maṅkubhūtoti nittejabhūto. Pattakkhandhoti patitakkhandho.
Appaṭibhāṇoti uttariṃ apassanto. Nisīdīti pādaṅguṭṭhena bhūmiṃ kasamāno nisīdi.
    [360] Dummukhoti na virūpamukho, abhirūpo hi so pāsādiko. Nāmaṃ
panassa evanti. 1- Abhabbo taṃ pokkharaṇiṃ puna otaritunti sabbesaṃ aḷānaṃ
bhaggattā pacchinnagamano otarituṃ abhabbo, tattheva kākakulalādīnaṃ bhattaṃ hotīti
dasseti. Visūkāyikānīti diṭṭhivisūkāni. 2- Visevitānīti diṭṭhisañcaritāni.
Vipphanditānīti diṭṭhivipphanditāni. Yadidaṃ vādādhippāyoti ettha yadidanti
nipātamattaṃ, vādādhippāyo hutvā vādaṃ āropessāmīti ajjhāsayeneva 3-
upasaṅkamituṃ abhabbo, dhammassavanāya pana upasaṅkameyyāti dasseti. Dummukhaṃ
licchaviputtaṃ etadavocāti kasmā avoca? dummukhassa kirassa upamāharaṇakāle
sesalicchavikumārāpi cintesuṃ "iminā nigaṇṭhena amhākaṃ sippuggahaṇaṭṭhāne ciraṃ
avamāno kato, ayandāni amittassa piṭṭhiṃ passituṃ kālo. Mayaṃpi ekekaṃ upamaṃ
āharitvā pāṇippahārena patitaṃ muggarena pothento viya tathā naṃ karissāma, yathā
na puna parisamajjhe sīsaṃ ukkhipituṃ sakkhissatī"ti, te opammāni karitvā dummukhassa
kathāpariyosānaṃ āgamayamānā nisīdiṃsu. Saccako tesaṃ adhippāyaṃ ñatvā ime sabbeva gīvaṃ
ukkhipitvā oṭṭhehi calamānehi ṭhitā, sace paccekā upamā harituṃ labhissanti,
puna mayā parisamajjhe sīsaṃ ukkhipituṃ na sakkā bhavissati, handāhaṃ dummukhaṃ
apasādetvā yathā aññassa okāso na hoti, evaṃ kathāvāraṃ pacchinditvā
samaṇaṃ gotamaṃ pañhaṃ pucchissāmīti tasmā etadavoca. Tattha āgamehīti tiṭṭha,
mā puna bhaṇāhīti attho.
    [361] Tiṭṭhatesā bho gotamāti bho gotama esā amhākaṃ ceva aññesañca
puthusamaṇabrāhmaṇānaṃ vācā tiṭṭhatu. Vilāpaṃ vilapitaṃ maññeti etaṃ hi vacanaṃ
@Footnote: 1 cha.Ma. etaṃ, Ma. etanti     2 Sī. diṭṭhivisūkāyitāni   3 cha.Ma.ajjhāsayena

---------------------------------------------------------------------------------------------
page189.
Vilapitaṃ viya hoti, vippalapitamattaṃ hotīti attho. Athavā tiṭṭhatesāti ettha
kathāti āharitvā vattabbā. Vācāvilāpaṃ vilapitaṃ maññeti ettha pana idaṃ
vācānicchāraṇaṃ vilapitamattaṃ maññe hotīti attho.
    Idāni pañhaṃ pucchanto kittāvatātiādimāha. Tattha vesārajjappattoti
ñāṇappatto. Aparappaccayoti aparappattiyo. Athassa bhagavā pañhaṃ vissajjento
idha aggivessanātiādimāha, taṃ uttānatthameva. Yasmā pana tattha 1- passatīti
vuttattā sekkhabhūmi dassitā. Tasmā uttariṃ sekkhabhūmiṃ 2- pucchanto dutiyaṃ pañhaṃ
pucchi, taṃpissa bhagavā byākāsi. Tattha dassanānuttariyenātiādīsu
dassanānuttariyanati lokiyalokuttarā paññā. Paṭipadānuttariyanti lokiyalokuttarā
paṭipadā. Vimuttānuttariyanti lokiyalokuttarā vimutti. Suddhalokuttarameva vā
gahetvā dassanānuttariyanti arahattamaggasammādiṭṭhi. Paṭipadānuttariyanti
sesamaggaṅgāni. Vimuttānuttariyanti maggaphalavimutti. 3- Khīṇāsavassa vā
nibbānadassanaṃ dassanānuttariyaṃ nāma. Aṭṭhamaggaṅgāni 4- paṭipadānuttariyaṃ.
Aggaphalaṃ vimuttānuttariyanti veditabbaṃ. Buddho so bhagavāti so bhagavā
sayaṃpi cattāri saccāni buddho. Bodhāyāti paresaṃpi catusaccabodhāya
dhammaṃ deseti. Dantotiādīsu dantoti nibbisevano. Damathāyāti
nibbisevanatthāya. Santoti sabbakilesavūpasamena santo. Samathāyāti kilesavūpasamāya.
Tiṇṇoti caturoghatiṇṇo. Taraṇāyāti caturoghataraṇāya. Parinibbutoti
kilesaparinibbānena parinibbuto. Parinibbānāyāti kilesaparinibbānatthāya.
    [362] Dhaṃsīti guṇadhaṃsakā. Pagabbhāti vācāpāgabbhiyena 5- samannāgatā.
Āsādetabbanti ghaṭṭetabbaṃ. Āsajjāti ghaṭṭetvā. Natveva bhavantaṃ gotamanti
bhavantaṃ gotamaṃ āsajja kassaci attano vādaṃ anupahaṭaṃ sakalaṃ ādāya pakkamituṃ
thāmo natthīti dasseti, na hi bhagavā hatthiādayo viya kassaci jīvitantarāyaṃ
karoti. Ayaṃ pana nigaṇṭho imā tisso upamā na bhagavato ukkaṃsanatthameva
āhari, attukkaṃsanatthameva āhari. Yathā hi rājā kañci paccatthikaṃ ghātetvā
@Footnote: 1 cha.Ma. panettha     2 cha.Ma. asekkhabhūmiṃ    3 cha.Ma. aggaphalavimutti
@4 cha.Ma. maggaṅgāni  5 cha.Ma. pagabbāti vācāpāgabbiyena

---------------------------------------------------------------------------------------------
page190.
Evaṃ nāma sūro evaṃ thāmasampanno puriso bhavissatīti paccatthikaṃ thomentopi
attānameva thometi, evameva esopi siyā hi bho gotama hatthiṃ pabhinnantiādīhi
bhagavantaṃ ukkaṃsentopi mayameva sūrā mayaṃ paṇḍitā mayaṃ bahussutāyeva evaṃ
pabhinnahatthiṃ viya pajjalitaaggikkhandhaṃ viya phaṇakataāsīvisaṃ viya ca vādatthikā
sammāsambuddhaṃ upasaṅkamimhāti attānaṃyeva ukkaṃseti, evaṃ attānaṃ
ukkaṃsetvā bhagavantaṃ nimantayamāno adhivāsetu metiādimāha. Tattha adhivāsetūti
sampaṭicchatu. Svātanāyāti yaṃ me tumhesu sakkāraṃ 1- karoto sve bhavissati
puññañca pītipāmujjañca, tadatthāya. Adhivāsesi bhagavā tuṇhībhāvenāti bhagavā kāyaṅgaṃ
vā vācaṅgaṃ vā acopetvā abbhantareyeva khantiṃ dhārento tuṇhībhāvena adhivāsesi,
saccakassa anuggahakaraṇatthaṃ manasāva sampaṭicchīti vuttaṃ hoti.
    [363] Yamassa paṭirūpaṃ maññeyyāthāti te kira licchavī tassa pañca
thālikapākasatāni niccabhattaṃ āharanti. Tadeva sandhāya esa sve tumhe yaṃ
assa samaṇassa gotamassa paṭirūpaṃ kappiyanti maññeyyātha, taṃ āhareyyātha, samaṇassa
hi gotamassa tumhe taṃ 2- paricārakā kappiyākappiyaṃ yuttāyuttaṃ jānāthāti vadati.
Bhattābhihāraṃ abhihariṃsūti abhiharitabbaṃ bhattaṃ abhihariṃsu. Paṇītenāti uttamena.
Sahatthāti sahatthena. Santappetvāti suṭṭhu tappetvā, paripuṇṇaṃ suhitaṃ yāvadatthaṃ
katvā. Sampavāretvāti suṭṭhu pavāretvā, alaṃ alanti hatthasaññāya paṭikkhipāpetvā.
Bhuttāvinti bhuttavantaṃ. Onītapattapāṇinti pattato onītapāṇiṃ, apanītahatthanti
vuttaṃ hoti. "onittapattapāṇin"tipi 3- pāṭho, tassattho, onittaṃ nānābhūtaṃ
pattaṃ pāṇito assāti onittapattapāṇī. Taṃ onittapattapāṇiṃ, hatthe ca pattañca
dhovitvā ekamante pattaṃ nikkhipitvā nisinnanti attho. Ekamantaṃ nisīdīti
bhagavantaṃ evaṃbhuttaṃ 4- ñatvā ekasmiṃ okāse nisīdīti attho. Puññañcāti yaṃ
imasmiṃ dāne puññaṃ, āyatiṃ vipākakkhandhāti attho. Puññamahīti vipākakkhandhānaṃyeva
parivāro. Taṃ dāyakānaṃ sukhāya hotūti taṃ imesaṃ licchavīnaṃ sukhatthāya hotu. Idaṃ kira
so ahaṃ pabbajito nāma, pabbajitena pana 5- na yuttaṃ attano dānaṃ niyyātetunti
@Footnote: 1 cha.Ma. kāraṃ  2 cha.Ma. ayaṃ pāṭho na dissati   3 Sī. ohitapattapāṇintipi
@4 cha.Ma. evaṃbhūtaṃ  5 cha.Ma. ca

---------------------------------------------------------------------------------------------
page191.
Tesaṃ niyyātento evamāha. Atha bhagavā yasmā licchavīhi saccakassa dinnaṃ, na
bhagavato. Saccakena pana bhagavato dinnaṃ, tasmā tamatthaṃ dīpento yaṃ kho
aggivessanātiādimāha. Iti bhagavā nigaṇṭhassa manaṃ 1- vināyeva attano
dinnadakkhiṇaṃ nigaṇṭhassa niyyātesi, sā cassa anāgate vāsanā bhavissatīti.
                    Papañcasūdaniyā majjhimanikāyaṭṭhakathāya
                      cūḷasaccakasuttavaṇṇanā niṭṭhitā.
                         ---------------
                       6. Mahāsaccakasuttavaṇṇanā
    [364] Evamme sutanti mahāsaccakasuttaṃ. Tattha ekaṃ samayanti ca tena
kho pana samayenāti ca pubbaṇhasamayanti ca tīhi padehi ekova samayo vutto.
Bhikkhūnaṃ hi attapaṭipattiṃ 2- katvā mukhaṃ dhovitvā pattacīvaramādāya cetiyaṃ vanditvā
kataraṃ gāmaṃ pavisissāmāti vitakkamālake ṭhitakālo nāma hoti, bhagavā evarūpe
samaye rattaṃ dupaṭaṃ nivāsetvā kāyabandhanaṃ bandhitvā paṃsukūlacīvaraṃ ekaṃsaṃ
pārupitvā gandhakuṭito nikkhamma bhikkhusaṃghaparivuto gandhakuṭipamukhe aṭṭhāsi, taṃ
sandhāya "ekaṃ samayanti ca tena kho pana samayenāti ca pubbaṇhasamayan"ti ca
vuttaṃ. Pavisitukāmoti piṇḍāya pavisissāmīti evaṃ katasanniṭṭhāno. Tenupasaṅkamīti
kasmā upasaṅkamīti? vādāropanajjhāsayena. Evaṃ kirassa ahosi "pubbepāhaṃ
apaṇḍitatāya sakalaṃ vesāliparisaṃ gahetvā samaṇassa gotamassa santikaṃ gantvā
parisamajjhe maṅku jāto, idāni tathā akatvā ekakova gantvā vādaṃ āropessāmi,
yadi samaṇaṃ gotamaṃ parājetuṃ sakkhissāmi, attano laddhiṃ dīpetvā jayaṃ karissāmi,
@Footnote: 1 cha.Ma. matena           2 Sī. vattapaṭivattaṃ, cha.Ma. vattapaṭipattiṃ

---------------------------------------------------------------------------------------------
page192.
Yadi samaṇassa gotamassa jayo bhavissati, andhakāre naccaṃ viya na koci jānissatī"ti,
niddāpañhaṃ 1- nāma gahetvā iminā vādajjhāsayena upasaṅkami.
    Anukampaṃ upādāyāti saccakassa nigaṇṭhaputtassa anukampaṃ paṭicca. Therassa
kira evaṃ ahosi "bhagavati muhuttaṃ nisinne buddhadassanaṃ dhammassavanaṃ ca labhissati,
tadassa dīgharattaṃ hitāya sukhāya saṃvattissatī"ti, tasmā bhagavantaṃ yācitvā
paṃsukūlacīvaraṃ catugguṇaṃ paññapetvā nisīdatu bhagavāti āha. "kāraṇaṃ ānando
vadatī"ti sallakkhetvā nisīdi bhagavā paññatte āsane. Bhagavantaṃ etadavocāti
yaṃ pana pañhaṃ ovaṭṭikasāraṃ katvā ādāya āgato taṃ ṭhapetvā passena tāva
pariharanto etaṃ santi bho gotamātiādivacanaṃ avoca.
    [365] Phusanti hi te bho gotamāti te samaṇabrāhmaṇā sarīre uppannaṃ
sārīrikaṃ dukkhaṃ vedanaṃ phusanti labhanti, anubhavantīti attho. Ūrukkhambhoti
khambhakataūrubhāvo, ūruthaddhatāti attho. Vimhayatthavasena panettha bhavissatīti
anāgatavacanaṃ kataṃ. Kāyanvayaṃ hotīti kāyānugataṃ hoti kāyavasavatti. Kāyabhāvanāti
pana vipassanā vuccati, tāya cittavikkhepaṃ pāpuṇanto nāma natthi, iti nigaṇṭho
asantaṃ abhūtaṃ yaṃ natthi, tadevāha. Cittabhāvanātipi samatho vuccati, samādhiyuttassa
ca puggalassa ūrukkhambhādayo nāma natthi, iti nigaṇṭho idaṃ abhūtameva āha.
Aṭṭhakathāyaṃ pana vuttaṃ "yatheva' bhūtapubban'ti vatvā' ūrukkhambhopi nāma
bhavissatī'tiādīni vadato anāgatavacanaṃ 2- na sameti, tathā atthopi na sameti,
asantaṃ abhūtaṃ yaṃ natthi, taṃ kathetī"ti.
    No kāyabhāvananti pañcātapakaraṇādiattakilamathānuyogaṃ 3- sandhāyāha. Ayañhi
tesaṃ kāyabhāvanā nāma. Kiṃ paneso disvā evamāha? so kira divā divasaṃ 4-
vihāraṃ āgacchati, tasmiṃ kho pana samaye bhikkhū pattacīvaraṃ paṭisāmetvā attano
attano rattiṭṭhānadivāṭṭhānesu paṭisallānaṃ upagacchanti. So te paṭisallīne
disvā cittabhāvanāmattaṃ ete anuyuñjanti, kāyabhāvanā panetesaṃ natthīti
maññamāno evamāha.
@Footnote: 1 Ma. naggipañhaṃ  2 cha.Ma. anāgatarūpaṃ     3 cha.Ma. pañcātapatappanādiṃ
@4 cha.Ma. divādivassa

---------------------------------------------------------------------------------------------
page193.
    [366] Atha naṃ bhagavā anuyuñjanto kinti pana te aggivessana kāyabhāvanā
sutāti āha. So taṃ vitthārento seyyathīdaṃ, nando vacchotiādimāha. Tattha
nandoti tassa nāmaṃ. Vacchoti gottaṃ. Kisoti nāmaṃ. Saṅkiccoti gottaṃ.
Makkhaligosālo heṭṭhā āgatova. Eteti ete tayo janā, te kira kiliṭṭhatapānaṃ
matthakaṃ pattā ahesuṃ. Uḷārāni uḷārānīti paṇītāni paṇītāni. Gāhenti
nāmāti balaṃ gaṇhāpenti nāma. Brūhentīti vaḍḍhenti. Medentīti jātamedaṃ
karonti. Purimaṃ pahāyāti purimaṃ dukkarakāraṃ pahāya. Pacchā upacinantīti pacchā
uḷārakhādanīyādīhi santappenti vaḍḍhenti. Ācayāpacayo hotīti vuḍḍhi ca
avuḍḍhi ca hoti, iti imassa kāyassa kālena vuḍḍhi, kālena parihānīti
vuḍḍhiparihānimattameva paññāyati, kāyabhāvanā pana na paññāyatīti dīpetvā
cittabhāvanaṃ pucchanto "kinti pana kho 1- aggivessana cittabhāvanā sutā"ti āha.
Na sampāyāsīti sampādetvā kathetuṃ nāsakkhi, yathā taṃ bālaputhujjano.
    [367] Kuto pana tvanti yo tvaṃ evaṃ oḷārikaṃ dubbalaṃ kāyabhāvanaṃ
na jānāsi, so tvaṃ kuto saṇhaṃ sukhumaṃ cittabhāvanaṃ jānissasīti. Imasmiṃ pana
ṭhāne codanālayatthero 2- "abuddhavacanaṃ nāmetaṃ padan"ti vījaniṃ ṭhapetvā pakkāmi. 3-
Atha naṃ mahāsivatthero āha "dissati hi bhikkhave imassa cātummahābhūtikassa
kāyassa ācayopi apacayopi ādānaṃpi nikkhepanaṃpī"ti. 4- Taṃ sutvā sallakkhesi
"oḷārikaṃ kāyaṃ pariggaṇhantassa uppannavipassanā oḷārikāti vattuṃ vaṭṭatī"ti.
    [368] Sukhasārāgīti sukhasārāgena samannāgato. Sukhāya vedanāya
nirodhā uppajjati dukkhā vedanāti na anantarāva uppajjati, sukhadukkhānaṃ hi
anantarapaccayatā paṭṭhāne paṭisiddhā. Yasmā pana sukhe aniruddhe dukkhaṃ
nuppajjati, tasmā idha evaṃ vuttaṃ. Pariyādāya tiṭṭhatīti khepetvā gaṇhitvā
tiṭṭhati. Ubhatopakkhanti sukhaṃ ekaṃ pakkhaṃ dukkhaṃ ekaṃ pakkhanti evaṃ ubhatopakkhaṃ
hutvā.
@Footnote: 1 cha.Ma. te          2 Sī. goṇaraviyatthero
@3 cha.Ma. pakkamituṃ ārabhi  4 saṃ. nidāna. 16/62/93 dutiyaassutavāsutta

---------------------------------------------------------------------------------------------
page194.
    [369] Uppannāpi sukhā vedanā cittaṃ na pariyādāya tiṭṭhati, bhāvitattā
kāyassa. Uppannāpi dukkhā vedanā cittaṃ na pariyādāya tiṭṭhati, bhāvitattā
cittassāti ettha kāyabhāvanā vipassanā, cittabhāvanā samādhi. Vipassanā ca
sukhassa paccanīkā, dukkhassa āsannā. Samādhi dukkhassa paccanīko, sukhassa
āsanno. Kathaṃ? vipassanaṃ paṭṭhapetvā nisinnassa hi addhāne gacchante
gacchante tattha tattha aggiuṭṭhānaṃ viya hoti, kacchehi sedā muccanti, matthakato
usumavaṭṭiuṭṭhānaṃ viya hoti 1- cittaṃ haññati vihaññati vipphandati. Evaṃ tāva
vipassanā sukhassa paccanīkā, dukkhassa āsannā. Uppanne pana kāyike vā
cetasike vā dukkhe taṃ dukkhaṃ vikkhambhitvā samāpattiṃ samāpannassa samāpattikkhaṇe
dukkhaṃ durāpagataṃ hoti, anappakaṃ sukhaṃ okkamati, evaṃ samādhi dukkhassa paccanīko,
sukhassa āsanno. Yathā vipassanā sukhassa paccanīkā, dukkhassa āsannā.
Na tathā samādhi. Yathā samādhi dukkhassa paccanīko, sukhassa āsanno, na ca
tathā vipassanāti. Tena vuttaṃ "uppannāpi sukhā vedanā cittaṃ na pariyādāya
tiṭṭhati, bhāvitattā kāyassa. Uppannāpi dukkhā vedanā cittaṃ na pariyādāya
tiṭṭhati, bhāvitattā cittassā"ti.
    [370] Āsajja upanīyāti guṇe ghaṭṭetvā ceva upanetvā ca. Taṃ vata
meti taṃ vata mama cittaṃ.
    [371] Kiṃ hi no siyā aggivessanāti aggivessana kiṃ na bhavissati,
bhavissateva, mā evaṃsaññī hoti, uppajjatimeva 2- me sukhāpi dukkhāpi vedanā,
uppannāya panassā ahaṃ cittaṃ pariyādāya ṭhātuṃ na demi. Idānissa tamatthaṃ
pakāsetuṃ uparipasādāvahaṃ dhammadesanaṃ desetukāmo mūlato paṭṭhāya mahābhinikkhamanaṃ
ārabhi. Tattha idha me aggivessana pubbeva sambodhā .pe. Tattheva nisīdiṃ,
alamidaṃ padhānāyāti idaṃ sabbaṃ heṭṭhā pāsarāsisutte vuttanayeneva veditabbaṃ.
Ayaṃ pana viseso, tattha bodhipallaṅke nisajjā, idha dukkarakārikā.
@Footnote: 1 cha.Ma. hotīti      2 cha.Ma. uppajjiyeva

---------------------------------------------------------------------------------------------
page195.
    [374] "allakaṭṭhanti allaṃ udumbarakaṭṭhaṃ. Sasnehanti sakhīraṃ. Kāmehīti
vatthukāmehi. Avūpakaṭṭhāti anapagatā. Kāmacchandotiādīsu kilesakāmova chandakaraṇavasena
chando. Sinehakaraṇavasena sneho. Mucchākaraṇavasena mucchā. Pipāsākaraṇavasena
pipāsā. Anudahanavasena pariḷāhoti veditabbo. Opakkamikāti upakkamanibbattā.
Ñāṇāya dassanāya 1- anuttarāya sambodhāyāti sabbaṃ lokuttaramaggavevacanameva.
     Idaṃ panettha opammasaṃsandanaṃ:- allaṃ sakhīraṃ udumbarakaṭṭhaṃ viya hi
kilesakāmena vatthukāmato anissaṭapuggalā, udake pakkhittabhāvo viya kilesakāmena
tintatā, mathanenāpi aggino anabhinibbattanaṃ viya kilesakāmena vatthukāmato
anissaṭānaṃ opakkamikāhi vedanāhi lokuttaramaggassa anadhigamo, amathanenāpi
aggino anabhinibbattanaṃ viya tesaṃ puggalānaṃ vināpi opakkamikāhi vedanāhi
lokuttaramaggassa anadhigamo. Dutiyaupamāpi imināva nayena veditabbā. Ayaṃ pana
viseso, purimā saputtabhariyapabbajjāya upamā, pacchimā brāhmaṇadhammikapabbajjāya.
    [376] Tatiyaupamāya kolāpanti chinnasinehaṃ nivāpaṃ. 2- Thale nikkhittanti
pabbatathale vā bhūmithale vā nikkhittaṃ. Etthāpi idaṃ opammasaṃsandanaṃ:-
sukkhakoḷāpakaṭṭhaṃ viya hi kilesakāmena vatthukāmato nissaṭapuggalā, ārakā udakā thale
nikkhittabhāvo viya kilesakāmena atintatā. Mathanenāpi aggino abhinibbattanaṃ viya
kilesakāmena vatthukāmato nissaṭānaṃ abbhokāsikanesajjikādivasena opakkamikāhipi
vedanāhi lokuttaramaggassa adhigamo, aññassa rukkhassa sukkhasākhāya saddhiṃ
ghaṃsanamatteneva aggino abhinibbattanaṃ viya vināpi opakkamikāhi vedanāhi
sukhāyeva paṭipadāya lokuttaramaggassa adhigamoti. Ayaṃ upamā bhagavatā attano
atthāya āhaṭā.
    [377] Idāni attano dukkarakārikaṃ dassento tassa mayhantiādimāha.
Kiṃ pana bhagavā dukkaraṃ akatvā buddho bhavituṃ na samatthoti. Katvāpi akatvāpi
samatthova. Atha kasmā akāsīti? sadevakassa lokassa attano parakkamaṃ dassessāmi.
So ca maṃ viriyanimmathanaguṇo hāsessatīti. Pāsāde nisinnoyeva hi paveṇiāgataṃ
@Footnote: 1 ñāṇadassanāya (pa.sū. 1/146/342 navapotthaka)       2 cha.Ma. nirāpaṃ

---------------------------------------------------------------------------------------------
page196.
Rajjaṃ labhitvāpi khattiyo na tathā pamudito hoti, yathā balakāyaṃ gahetvā
saṅgāme dve tayo sampahāre datvā amittamathanaṃ katvā pattarajjo, evaṃ
pattarajjassa hi rajjasiriṃ anubhavantassa parisaṃ oloketvā attano parakkamaṃ
anussaritvā "asukaṭṭhāne asukakammaṃ katvā asukañca asukañca amittaṃ evaṃ
vijjhitvā evaṃ paharitvā imaṃ rajjasiriṃ pattosmī"ti cintayato balavasomanassaṃ
uppajjati, evamevaṃ bhagavāpi sadevakassa lokassa parakkamaṃ dassessāmi, so hi
maṃ parakkamo ativiya hāsessati, somanassaṃ uppādessatīti dukkaraṃ akāsi.
    Apica pacchimaṃ janataṃ anukampantopi 1- akāsiyeva, pacchimā hi janatā
sammāsambuddho kappasatasahassādhikāni cattāri asaṅkheyyāni pāramiyo pūretvāpi
padhānaṃ padahitvāva sabbaññutañāṇaṃ patto, kimaṅgaṃ pana mayanti padhānaviriyaṃ
kattabbaṃ maññissati, evaṃ sante khippameva jātijarāmaraṇassa antaṃ karissatīti
pacchimaṃ janataṃ anukampanto 1- akāsiyeva.
    Dantebhidantamādhāyāti heṭṭhādante uparidantaṃ ṭhapetvā. Cetasā cittanti
kusalacittena akusalacittaṃ. Abhiniggaṇheyyanti niggaṇheyyaṃ. Abhinippīḷeyyanti
nippīḷeyyaṃ. Abhisantāpeyyanti tāpetvā viriyanimmathanaṃ kareyyaṃ. Sāraddhoti
sadaratho. Padhānābhitunnassāti padhānena abhitunnassa, viddhassa satoti attho.
    [378] Appāṇakanti nirassāsakaṃ. Kammāragaggariyāti kammārassa
gaggaranāḷiyā. Sīsavedanā hontīti kutoci nikkhamituṃ alabhamānehi vātehi samuṭṭhāpitā
balavatiyo sīsavedanā honti. Sīsaveṭhaṃ dadeyyāti sīsaveṭhanaṃ dadeyya. Devatāti
bodhisattassa caṅkamanakoṭiyaṃ, paṇṇasālapariveṇasāmantā ca adhivatthā devatā.
    Tadā kira bodhisattassa adhimatte kāyadāhe uppanne mucchā udapādi.
So caṅkameva nisinno hutvā papati. Taṃ disvā devatā evamāhaṃsu "vihārotveva
so arahato"ti, "arahanto nāma evarūpā honti matakasadisā"ti laddhiyā
vadanti. Tattha yā devatā "kālakato"ti 2- āhaṃsu, tā gantvā suddhodanamahārājassa
@Footnote: 1 cha.Ma. anukampamānopi            2 kālaṅkato. evamuparipi

---------------------------------------------------------------------------------------------
page197.
Ārocesuṃ "tumhākaṃ putto kālakato"ti. Mama putto buddho hutvā kālakato,
no ahutvāti. Buddho bhavituṃ nāsakkhi, padhānabhūmiyaṃyeva patitvā kālakatoti. Nāhaṃ
saddahāmi, mama puttassa bodhiṃ apatvā kālakiriyā nāma natthīti.
    Aparabhāge sammāsambuddhassa dhammacakkaṃ pavattetvā anupubbena rājagahaṃ
gantvā kapilavatthuṃ anuppattassa suddhodanamahārājā pattaṃ gahetvā pāsādaṃ
āropetvā yāgukhajjakaṃ datvā antarābhattasamaye etamatthaṃ ārocesi, bhagavā
tumhākaṃ padhānakaraṇakāle devatā āgantvā "putto te mahārāja kālakato"ti
āhaṃsūti. Kiṃ saddahasi mahārājāti. Na bhagavā saddahinti. Idāni mahārāja
supinapaṭiggahaṇato paṭṭhāya acchariyāni passanto kiṃ saddahissasi, ahaṃpi buddho
jāto, tvaṃpi buddhapitā jāto, pubbe pana mayhaṃ aparipakke ñāṇe bodhicariyaṃ
carantassa dhammapālakumārakālepi sippaṃ uggahetuṃ gatassa "tumhākaṃ putto
dhammapālakumāro kālakato, idamassa aṭṭhī"ti eḷakaṭṭhiṃ āharitvā dassesuṃ,
tadāpi tumhe "mama puttassa antarāmaraṇaṃ nāma natthi, nāhaṃ saddahāmī"ti
avocuttha mahārājāti imissā atthuppattiyā bhagavā mahādhammapālajātakaṃ kathesi.
    [379] Mā kho tvaṃ mārisāti sampiyāyamānā āhaṃsu. Devatānaṃ
kirāyaṃ piyamanāpavohāro, yadidaṃ mārisāti. Ajajjitanti 1- abhojanaṃ. Halanti vadāmīti
alanti vadāmi, alaṃ iminā mā evaṃ karittha, yāpessāmahanti evaṃ paṭisedhemīti
attho.
    [380-1] Maṅguracchavīti maṅguramacchacchavi. Etāva paramanti tāsaṃpi vedanānaṃ
etaṃyeva paramaṃ uttamaṃ pamāṇaṃ. Pitu sakkassa kammante .pe. Paṭhamaṃ jhānaṃ
upasampajja viharitāti rañño kira vappamaṅgaladivaso nāma hoti, tadā anekappakāraṃ
khādanīyaṃ bhojanīyaṃ paṭiyādenti, nagaravīthiyo sodhāpetvā puṇṇaghaṭe ṭhapāpetvā
dhajapaṭākādayo ussāpetvā sakalanagaraṃ devavimānaṃ viya alaṅkaronti, sabbe
dāsakammakarādayo āhatavatthanivatthā gandhamālādipaṭimaṇḍitā rājakule sannipatanti.
@Footnote: 1 porāṇesu kujaṭṭhakanti paññāyati. pāliyaṃ pana jaddhukanti. katthaci ajaddhukantipi.
@so upari pāṭho ajajjitanti evaṃ abhajjitaṃ bhakārassa jakārādesaṃ katvāti
@ṭīkānuvattanena sodhitoti veidatabbo.

---------------------------------------------------------------------------------------------
page198.
Rañño kammante naṅgalasatasahassaṃ saṃyojiyati, 1- tasmiṃ pana divase ekena ūnaṃ
aṭṭhasataṃ yojenti, sabbanaṅgalāni saddhiṃ balibaddarasmiyottehi jāṇussoṇissa
ratho viya rajataparikkhittāni honti, rañño ālambananaṅgalaṃ rattasuvaṇṇaparikkhittaṃ
hoti, balibaddānaṃ siṅgānipi rasmipatodāpi suvaṇṇaparikkhittā honti, rājā
mahāparivārena nikkhamanto puttaṃ gahetvā agamāsi.
    Kammantaṭṭhāne eko jambūrukkho bahalapattapalāso saṇḍacchāyo 2-
ahosi, tassa heṭṭhā kumārassa sayanaṃ paññapetvā upari suvaṇṇatārakhacitaṃ
vitānaṃ bandhāpetvā sāṇipākārena parikkhipāpetvā ārakkhaṃ ṭhapetvā
rājā sabbālaṅkāraṃ alaṅkaritvā amaccagaṇaparivuto naṅgalakaraṇaṭṭhānaṃ agamāsi,
tattha rājā suvaṇṇanaṅgalaṃ gaṇhāti. Amaccā ekenūnaaṭṭhasatarajatanaṅgalāni
gahetvā ito cito ca kasanti, rājā pana orato pāraṃ gacchati, pārato
vā oraṃ gacchati, etasmiṃ ṭhāne mahāsampatti hoti, bodhisattaṃ parivāretvā
nisinnā dhātiyo rañño sampattiṃ passissāmāti antosāṇito bahi nikkhantā.
Bodhisatto ito cito ca olokento kañci adisvā vegena uṭṭhāya pallaṅkaṃ
ābhujitvā ānāpāne pariggahetvā paṭhamajjhānaṃ nibbattesi. Dhātiyo
khajjabhojjantare vicaramānā thokaṃ cirāyiṃsu, sesarukkhānaṃ chāyā nivattā, tassa
pana rukkhassa parimaṇḍalā hutvā aṭṭhāsi. Dhātiyo ayyaputto ekakoti vegena
sāṇiṃ ukkhipitvā anto pavisamānā bodhisattaṃ sayane pallaṅkena nisinnaṃ tañca
pāṭihāriyaṃ disvā gantvā rañño ārocayiṃsu "deva kumāro evaṃ nisinno
aññesaṃ rukkhānaṃ chāyā nivattā, jambūrukkhassa parimaṇḍalā ṭhitā"ti. Rājā
vegenāgantvā pāṭihāriyaṃ disvā "idaṃ te tāta dutiyaṃ vandanan"ti puttaṃ
vandi. Idametaṃ sandhāya vuttaṃ "pitu sakkassa kammante .pe. Paṭhamaṃ jhānaṃ
upasampajja viharitā"ti. Siyā nu kho eso maggo bodhāyāti bhaveyya nu kho
etaṃ ānāpānasatipaṭhamajjhānaṃ bujjhanatthāya maggoti. Satānusāriviññāṇanti
nayidaṃ bodhāya maggo bhavissati, ānāpānasatipaṭhamajjhānaṃ pana bhavissatīti evaṃ
@Footnote: 1 cha.Ma. yojīyati    2 cha.Ma. sandacchāyo, Ma. ghanacchāyo

---------------------------------------------------------------------------------------------
page199.
Ekaṃ dve vāre uppannasatiyā anantaraṃ uppannaṃ viññāṇaṃ satānusāriviññāṇaṃ
nāma. Yaṃ taṃ sukhanti yaṃ taṃ ānāpānasatipaṭhamajjhānasukhaṃ.
    [382] Paccupaṭṭhitā hontīti paṇṇasālapariveṇasammajjanādivattakaraṇena
upaṭṭhitā honti. Bāhullikoti paccayabāhulliko. Āvatto bāhullāyāti rasagiddho
hutvā paṇītapiṇḍapātādīnaṃ atthāya āvatto. Nibbijja pakkamiṃsūti ukkaṇṭhitvā
dhammaniyāmeneva pakkantā bodhisattassa sambodhippattakāle 1- kāyavivekassa
okāsadānatthaṃ dhammatāya gatā, gacchantā ca aññattha 2- agantvā bārāṇasimeva
agamaṃsu. Bodhisatto tesu gatesu aḍḍhamāsaṃ kāyavivekaṃ labhitvā bodhimaṇḍale 3-
aparājitapallaṅkena 4- nisīditvā sabbaññutañāṇaṃ paṭivijjhi.
    [383] Vivicceva kāmehītiādi bhayabherave vuttanayeneva veditabbaṃ.
    [387] Abhijānāmi kho panāhanti ayaṃ pāṭiyekko anusandhi. Nigaṇṭho
kira cintesi "ahaṃ samaṇaṃ gotamaṃ ekaṃ pañhaṃ pucchiṃ, samaṇo gotamo  `aparāpi
maṃ aggivessana aparāpi maṃ aggivessanā'ti pariyosānaṃ adassento kathetiyeva,
kupito nu kho"ti. Atha bhagavā aggivessana tathāgate anekasatāya parisāya dhammaṃ
desente kupito samaṇo gotamoti ekopi vattā natthi, paresaṃ bodhanatthāya
paṭivijjhanatthāya ca 5- tathāgato dhammaṃ desetīti dassento imaṃ dhammadesanaṃ ārabhi.
Tattha ārabbhāti sandhāya. Yāvadevāti payojanavidhi 6- paricchedaniyamanaṃ. Idaṃ vuttaṃ
hoti:- paresaṃ viññāpanameva tathāgatassa dhammadesanāya payojanaṃ, tasmā na
ekasseva deseti, yattakā viññātāro atthi, sabbesaṃ desetīti. Tasmiṃyeva
purimasminti iminā kiṃ dassetīti? saccako kira cintesi "samaṇo gotamo abhirūpo
pāsādiko suphusitaṃ dantāvaraṇaṃ, jivhā mudukā, madhuraṃ vākkaraṇaṃ, parisaṃ rajjanto 7-
maññe vicarati, anto panassa cittekaggatā natthī"ti. Atha bhagavā aggivessana
na tathāgato parisaṃ rajjanto vicarati, cakkavāḷapariyantāyapi parisāya tathāgato
@Footnote: 1 Ma. sambodhisattakāle   2 cha.Ma. aññaṭṭhānaṃ    3 cha.Ma. bodhimaṇḍe
@4 cha.Ma....pallaṅke  5 cha.Ma. eva  6 Sī. payojanāvadhi  7 cha.Ma. rañjento. evamuparipi

---------------------------------------------------------------------------------------------
page200.
Dhammaṃ deseti, asallīno anupalitto ettakaṃ ekavihārī suññataphalasamāpattiṃ
anuyuttoti dassetuṃ evamāha.
    Ajjhattamevāti gocarajjhattameva. Sannisādemīti 1- sannisīdāpemi, tathāgato
hi yasmiṃ khaṇe parisā sādhukāraṃ deti, tasmiṃ khaṇe pubbabhāgena 2- paricchinditvā
phalasamāpattiṃ samāpajjati, sādhukārasaddassa nigghose aparicchinneyeva 3- samāpattito
vuṭṭhāya ṭhitaṭṭhānato paṭṭhāya dhammaṃ deseti, buddhānaṃ hi bhavaṅgaparivāso
lahuko hotīti assāsavāre passāsavāre phalasamāpattiṃ 4- samāpajjanti. Yena sudaṃ
niccakappanti yena suññena phalasamādhinā niccakālaṃ viharāmi, tasmiṃ samādhinimitte
cittaṃ saṇṭhapemi samādahāmīti dasseti.
    Okappaniyametanti saddahaniyametaṃ. Evaṃ bhagavato ekaggacittataṃ sampaṭicchitvā
idāni attanā 5- ovaṭṭikasāraṃ katvā ānītaṃ pañhaṃ pucchanto abhijānāti
kho pana bhavaṃ gotamo divā supitāti āha. Yathā hi sunakho nāma asambhinnakhīrapakkapāyāsaṃ
sappinā yojetvā udarapūraṃ bhojitopi gūthaṃ disvā akhāditvā
gantuṃ na sakkā, akhādamāno ghāyitvāpi gacchati, aghāyitvāva gatassa kirassa
sīsaṃ rujjati, evameva imassapi satthā asambhinnakhīrapakkapāyāsasadisaṃ abhinikkhamanato
paṭṭhāya yāva āsavakkhayā pasādanīyadhammadesanaṃ deseti. Etassa pana evarūpaṃ
dhammadesanaṃ sutvā satthari pasādamattaṃpi na uppannaṃ, tasmā ovaṭṭikasāraṃ
katvā ānītaṃ pañhaṃ apucchitvā gantuṃ asakkonto evamāha. Atha 6- yasmā
thīnamiddhaṃ sabbakhīṇāsavānaṃ arahattamaggeneva pahīyati, kāyadaratho pana upādinnakepi
hoti anupādinnakepi. Tathā hi kamaluppalādīni ekasmiṃ kāle vikasanti, ekasmiṃ
makulāni honti, sāyaṃ kesañci rukkhānaṃ 7- pattāni paṭilīyanti, pāto vipphārikāni
honti. Evaṃ upādinnakassa kāyassa darathoyeva darathavasena bhavaṅgasotañca idha
niddāti adhippetaṃ, taṃ khīṇāsavānaṃpi hoti. Taṃ sandhāya "abhijānāmahan"tiādimāha.
Sammohavihārasmiṃ vadantīti sammohavihāroti vadanti.
@Footnote: 1 sannisīdāmīti. pāli   2 cha.Ma. pubbābhogena
@3 Sī. anupacchinneyeva, cha.Ma. avicchinneyeva
@4 cha.Ma. samāpattiṃ    5 cha.Ma. attano
@6 cha.Ma. tattha   7 cha.Ma. rukkhānampi

Page 201-300.

page201.
    [389] Āsajja āsajjāti ghaṭṭetvā ghaṭṭetvā. Upanītehīti upanetvā
kathitehi. Vacanapathehīti vacanehi. Abhinanditvā anumoditvāti alanti cittena
sampaṭicchanto abhinanditvā vācāyapi pasaṃsanto anumoditvā. Bhagavatā imassa
nigaṇṭhassa dve suttāni kathitāni. Purimasuttaṃ eko bhāṇavāro, idaṃ diyaḍḍho,
iti aḍḍhatiye bhāṇavāre sutvāpi ayaṃ nigaṇṭho neva abhisamayappatto, na
pabbajito, na saraṇesu patiṭṭhito. Kasmā etassa bhagavā dhammaṃ desesīti?
anāgate vāsanatthāya. Passati hi bhagavā "imassa idāni upanissayo natthi,
mayhaṃ pana parinibbānato samadhikānaṃ dvinnaṃ vassasatānaṃ accayena tambapaṇṇidīpe
sāsanaṃ patiṭṭhahissati, tatrāyaṃ kulaghare nibbattitvā sampatte kāle pabbajitvā
tīṇi piṭakāni uggahetvā vipassanaṃ vaḍḍhetvā saha paṭisambhidāhi arahattaṃ patvā
kāḷabuddharakkhito nāma mahākhīṇāsavo bhavissatī"ti. Idaṃ disvā anāgate vāsanatthāya
dhammaṃ desesi.
    Sopi tatheva 1- tambapaṇṇidīpamhi sāsane patiṭṭhite devalokato cavitvā
dakkhiṇāgirivihārassa bhikkhācāragāme ekasmiṃ amaccakule nibbatto
pabbajjāsamatthayobbane 2- pabbajitvā tepiṭakaṃ buddhavacanaṃ uggahetvā gaṇaṃ pariharanto
mahābhikkhusaṃghaparivuto upajjhāyaṃ passituṃ agamāsi, athassa upajjhāyo saddhivihārikaṃ
codessāmīti tepiṭakaṃ buddhavacanaṃ uggahetvā āgatena tena saddhiṃ mukhaṃ datvā
kathāmattaṃpi na akāsi. So paccūsasamaye vuṭṭhāya therassa santikaṃ gantvā
"bhante tumhe mayi ganthakammaṃ katvā tumhākaṃ santikaṃ 3- āgate mukhaṃ datvā
kathāmattaṃpi na karittha, ko mayhaṃ doso"ti pucchi. Thero āha "āvuso buddharakkhita
ettakeneva `pabbajjākiccaṃ me matthakaṃ pattan'ti saññaṃ karosī"ti. Kiṃ karomi
bhanteti. Gaṇaṃ vinodetvā tvaṃ papañcaṃ chinditvā cetiyapabbatavihāraṃ 4-
gantvā samaṇadhammaṃ karohīti. So upajjhāyassa ovāde ṭhatvā saha
paṭisambhidāhi arahattaṃ patvā puññavā rājapūjito hutvā mahābhikkhusaṃghaparivāro
cetiyapabbatavihāre vasi.
@Footnote: 1 cha.Ma. tattheva   2 Sī. pabbajjāsamatthe vaye
@3 cha.Ma. santike  4 Sī. vātakasitapabbatavihāraṃ

---------------------------------------------------------------------------------------------
page202.
    Tasmiṃ ca 1- kāle tissamahārājā uposathakammaṃ karonto cetiyapabbate
rājaleṇe vasati. So therassa upaṭṭhākabhikkhuno saññaṃ adāsi "yadā mayhaṃ ayyo pañhaṃ
vissajjesi, dhammaṃ vā katheti, tadā me saññaṃ dadeyyāthā"ti. Theropi ekasmiṃ
dhammassavanadivase bhikkhusaṃghaparivuto 2- kaṇṭakacetiyaṅgaṇaṃ āruyha cetiyaṃ vanditvā
kāladumbarirukkhamūle 3- aṭṭhāsi. Atha naṃ eko piṇḍapātikatthero kāḷakārāmasuttante
pañhaṃ pucchi. Thero nanu āvuso ajja dhammassavanadivasoti āha. Āma bhante
dhammassavanadivasoti. Tenahi pīṭhakaṃ ānetha, idheva nisinnā dhammassavanaṃ karissāmāti.
Athassa rukkhamūle āsanaṃ paññapetvā adaṃsu. Thero pubbagāthā vatvā kāḷakārāmasuttaṃ
ārabhi. Sopissa upaṭṭhākadaharo rañño saññamadāsi. 4- Rājā pubbagāthāsu
aniṭṭhitāsuyeva pāpuṇi, patvā ca aññātakaveseneva parisante ṭhatvā tiyāmarattiṃ
ṭhitakova dhammaṃ sutvā therassa idamavoca bhagavāti vacanakāle sādhukāraṃ adāsi.
Thero ñatvā kadā āgatosi mahārājāti pucchi. Pubbagāthāosāraṇakāleyeva
bhanteti. Mahārāja dukkarante katanti. Nayidaṃ bhante dukkaraṃ, yadi pana me
ayyassa dhammakathaṃ āraddhakālato paṭṭhāya ekapadepi aññāvihitabhāvo ahosi,
tambapaṇṇidīpassa patodayaṭṭhinitudanamattepi ṭhāne sāmibhāvo nāma me mā hotūti
sapathaṃ akāsi.
    Tasmiṃ pana sutte buddhaguṇā paridīpitā, tasmā rājā pucchi "ettakāva
bhante buddhaguṇā, udāhu aññepi atthī"ti. Mayā kathitato mahārāja akathitameva
bahu appamāṇanti. Upamaṃ bhante karothāti. Yathā mahārāja karīsasahassamatte
sālikkhette ekasālisīsato avasesasālīyeva bahū, evaṃ mayā kathitaguṇā appā,
avasesā bahūti. Aparaṃpi bhante upamaṃ karothāti. Yathā mahārāja mahāgaṅgāya
oghapuṇṇāya sūcipāsaṃ sammukhaṃ kareyya, sūcipāsena gataṃ udakaṃ appaṃ, sesaṃ bahu,
evameva mayā kathitaguṇā appā, avasesā bahūti. Aparaṃpi bhante upamaṃ karothāti.
Idha mahārāja vātakasakuṇā 5- nāma ākāse kīḷantā vicaranti, khuddakā sā
@Footnote: 1 cha.Ma. hi        2 cha.Ma. bhikkhusaṃghaparivāro       3 cha.Ma. kāḷatimbarurukkhamūle
@4 cha.Ma. saññaṃ dāpesi.       5 cha.Ma. cātakasakuṇā

---------------------------------------------------------------------------------------------
page203.
Sakuṇajāti, kiṃ nu kho tassa sakuṇassa ākāse pakkhappasāraṇaṭṭhānaṃ bahu,
avaseso ākāso appoti. Kiṃ bhante vadatha, appo tassa pakkhappasāraṇokāso,
avasesova bahūti. Evameva mahārāja appakā mayā buddhaguṇā kathitā, avasesā
bahū anantā appameyyāti. Sukathitaṃ bhante anantā buddhaguṇā ananteneva
ākāsena upamitā, pasannā mayaṃ ayyassa, anucchavikaṃ pana kātuṃ na sakkoma,
ayaṃ me duggatapaṇṇākāro, imasmiṃ tambapaṇṇidīpe imaṃ yojanasatikaṃ 1- rajjaṃ
ayyassa demāti. Tumhehi mahārāja attano pasannākāro kato, mayaṃ pana
amhākaṃ dinnaṃ rajjaṃ tumhākaṃyeva dema, dhammena samena rajjaṃ kārehi mahārājāti.
                    Papañcasūdaniyā majjhimanikāyaṭṭhakathāya
                     mahāsaccakasuttavaṇṇanā niṭṭhitā.
                       ------------------
                      7. Cūḷataṇhāsaṅkhayasuttavaṇṇanā
    [390] Evamme sutanti cūḷataṇhāsaṅkhayasuttaṃ. Tattha pubbārāme migāramātu
pāsādeti pubbārāmasaṅkhāte vihāre migāramātuyā pāsāde. Tatrāyaṃ anupubbīkathā:-
atīte satasahassakappamatthake ekā upāsikā padumuttaraṃ bhagavantaṃ nimantetvā
buddhappamukhassa bhikkhusaṃghassa satasahassaṃ dānaṃ datvā bhagavato pādamūle nipajjitvā
"anāgate tumhādisassa buddhassa aggupaṭṭhāyikā homī"ti patthanaṃ akāsi. Sā
kappasatasahassaṃ devesu ceva manussesu ca saṃsaritvā amhākaṃ bhagavato kāle
bhaddiyanagare meṇḍakaseṭṭhiputtassa dhanañjayassa seṭṭhino gehe sumanadeviyā
kucchismiṃ paṭisandhiṃ gaṇhi, jātakāle cassā visākhāti nāmaṃ akaṃsu. Sā yadā bhagavā
bhaddiyanagaraṃ agamāsi, tadā pañcadārikāsatehi saddhiṃ bhagavato paccuggamanaṃ katvā
@Footnote: 1 cha.Ma. tiyojanasatikaṃ

---------------------------------------------------------------------------------------------
page204.
Paṭhamadassanamhiyeva sotāpannā ahosi. Aparabhāge sāvatthiyaṃ migāraseṭṭhiputtassa
puṇṇavaḍḍhanakumārassa 1- gehaṃ gatā, tattha naṃ migāraseṭṭhī mātuṭṭhāne ṭhapesi,
tasmā migāramātāti vuccati.
    Patikulaṃ gacchantiyā cassā pitā mahālatāpilandhanaṃ nāma kārāpesi,
tasmiṃ pilandhane catasso vajiranāḷiyo upayogaṃ agamaṃsu, muttānaṃ ekādasa
nāḷiyo, pavāḷānaṃ dvāvīsati nāḷiyo, maṇīnaṃ tettiṃsa nāḷiyo, iti etehi
ca aññehi ca sattavaṇṇehi ratanehi niṭṭhānaṃ agamāsi, taṃ sīse paṭimukkaṃ
yāva pādapiṭṭhiyā bhassati, pañcannaṃ hatthīnaṃ balaṃ dhārayamānāva naṃ itthī dhāretuṃ
sakkoti. Sā aparabhāge dasabalassa aggupaṭṭhāyikā hutvā taṃ pasādhanaṃ vissajjetvā
navahi koṭīhi bhagavato vihāraṃ kārayamānā karīsamatte bhūmibhāge pāsādaṃ 2- kāresi,
tassa uparimabhūmiyaṃ pañcagabbhasatāni honti, heṭṭhimabhūmiyaṃ 3- pañcāti
gabbhasahassapaṭimaṇḍito ahosi, sā "suddhapāsādova na sobhatī"ti taṃ parivāretvā
pañca dvikūṭagehasatāni pañca cūḷapāsādasatāni pañca dīghasālasatāni ca kārāpesi,
vihāramaho catūhi māsehi niṭṭhānaṃ agamāsi.
    Mātugāmattabhāve ṭhitāya visākhāya viya aññissā buddhasāsane dhanapariccāgo
nāma natthi, purisattabhāve ṭhitassa ca anāthapiṇḍikassa viya aññassa buddhasāsane
dhanapariccāgo nāma natthi. So hi catupaññāsakoṭiyo vissajjetvā sāvatthiyā
dakkhiṇabhāge anurādhapurassa mahāvihārasadise ṭhāne jetavanamahāvihāraṃ nāma
kāresi. Visākhā sāvatthiyā pācīnabhāge uttamadevīvimānasadise 4- ṭhāne pubbārāmaṃ
nāma kāresi. Bhagavā imesaṃ dvinnaṃ kulānaṃ anukampāya sāvatthiṃ nissāya
viharanto imesu dvīsu vihāresu nibaddhavāsaṃ vasi, ekaṃ antovassaṃ jetavane
vasati, ekaṃ pubbārāme, etasmiṃ pana samaye bhagavā pubbārāme viharati. Tena
vuttaṃ "pubbārāme migāramātu pāsāde"ti.
    Kittāvatā nu kho bhanteti kittakena nu kho bhante. Saṅkhittena taṇhāsaṅkhayavimutto
hotīti taṇhāsaṅkhaye nibbāne taṃ ārammaṇaṃ katvā vimuttacittatāya
@Footnote: 1 cha.Ma. puñña....   2 Sī. vihāraṃ   3 cha.Ma. heṭṭhābhūmiyaṃ   4 cha.Ma.....vihārasadise

---------------------------------------------------------------------------------------------
page205.
Taṇhāsaṅkhayavimutto nāma saṅkhittena kittāvatā hoti. Yāya paṭipattiyā
taṇhāsaṅkhayavimutto hoti, taṃ me khīṇāsavassa bhikkhuno pubbabhāgapaṭipadaṃ saṅkhittena
desethāti pucchati. Accantaniṭṭhoti khayavayasaṅkhātaṃ antaṃ atītāti accantā. Accantā
niṭṭhā assāti accantaniṭṭho, ekantaniṭṭho satataniṭṭhoti attho. Accantaṃ
yogakkhemīti accantayogakkhemī, niccayogakkhemīti attho. Accantaṃ brahmacārīti
accantabrahmacārī, niccabrahmacārīti attho, accantaṃ pariyosānamassāti
purimanayeneva accantapariyosāno. Seṭṭho devamanussānanti devānañca manussānañca
seṭṭho uttamo. Evarūpo bhikkhu kittāvatā hoti, khippametassa saṅkhepeneva
paṭipattiṃ kathethāti bhagavantaṃ yācati. Kasmā panesa evaṃ vegāyatīti? kīḷaṃ
anubhavitukāmatāya.
    Ayaṃ kira uyyānakīḷaṃ āṇāpetvā catūhi mahārājehi 1- catūsu disāsu
ārakkhaṃ gāhāpetvā dvīsu devalokesu devasaṅghena parivuto aḍḍhatiyāhi nāṭakoṭīhi
saddhiṃ erāvaṇaṃ āruyha uyyānadvāre ṭhito ime pañhe 2- sallakkhesi
"kittakena nu kho taṇhāsaṅkhayavimuttassa khīṇāsavassa saṅkhepato āgamanīyapubbabhāgapaṭipadā
hotī"ti. Athassa etadahosi "ayaṃ pañho ativiya sassiriko,
sacāhaṃ imaṃ pañhaṃ anuggaṇhitvāva uyyānaṃ pavisissāmi, chadvārikehi ārammaṇehi
nimmathito na puna imaṃ pañhaṃ sallakkhessāmi, tiṭṭhatu tāva uyyānakīḷā,
satthu santikaṃ gantvā imaṃ pañhaṃ pucchitvā uggahitapañho uyyāne
kīḷissāmī"ti hatthikkhandhe antarahito bhagavato santike pāturahosi. Tepi cattāro
mahārājāno ārakkhaṃ gahetvā ṭhitaṭṭhāneyeva ṭhitā, paricārikadevasaṅghāpi nāṭakānipi
erāvaṇopi nāgarājā tattheva uyyānadvāre aṭṭhāsi, evamesa kīḷaṃ anubhavitukāmatāya
vegāyanto evamāha.
    Sabbe dhammā nālaṃ abhinivesāyāti ettha sabbe dhammā nāma pañcakkhandhā
dvādasāyatanāni aṭṭhārasa dhātuyo, te sabbepi taṇhādiṭṭhivasena abhinivesāya
@Footnote: 1 cha.Ma. mahārājūhi       2 cha.Ma. imaṃ pañhaṃ

---------------------------------------------------------------------------------------------
page206.
Nālaṃ na pariyattā na samatthā na yuttā, kasmā? gahitākārena atiṭṭhahanato. 1- Te
hi niccāti gahitāpi aniccāva sampajjanti, sukhāti gahitāpi dukkhāva sampajjanti,
attāti gahitāpi anattāva sampajjanti, tasmā nālaṃ abhinivesāya. Abhijānātīti
aniccaṃ dukkhaṃ anattāti ñātapariññāya abhijānāti. Parijānātīti tatheva
tīraṇapariññāya parijānāti. Yaṅkiñci vedananti antamaso pañcaviññāṇasampayuttaṃpi
yaṅkiñci appamattakaṃpi vedanaṃ anubhavati. Iminā bhagavā sakkassa devānamindassa
vedanāvasena nibbattetvā arūpapariggahaṃ dasseti. Sace pana vedanākammaṭṭhānaṃ
heṭṭhā na kathitaṃ bhaveyya, imasmiṃ ṭhāne kathetabbaṃ siyā. Heṭṭhā pana kathitaṃ,
tasmā satipaṭṭhāne vuttanayeneva veditabbaṃ. Aniccānupassīti ettha aniccaṃ
veditabbaṃ, aniccānupassanā veditabbā, aniccānupassī veditabbo. Tattha
aniccanti pañcakkhandhā, te hi uppādavayaṭṭhena aniccā. Aniccānupassanāti
pañcakkhandhānaṃ khayato vayato dassanañāṇaṃ. Aniccānupassīti tena ñāṇena
samannāgato puggalo, tasmā "aniccānupassī viharatī"ti aniccato anupassanto
viharatīti ayamettha attho.
    Virāgānupassīti ettha dve virāgā khayavirāgo ca accantavirāgo ca.
Tattha saṅkhārānaṃ khayavayato anupassanāpi, accantavirāgaṃ nibbānaṃ virāgato
dassanamaggañāṇaṃpi virāgānupassanā nāma. Tadubhayasamaṅgīpuggalo virāgānupassī
nāma, taṃ sandhāya vuttaṃ "virāgānupassī"ti, virāgato anupassantoti attho.
Nirodhānupassimhipi eseva nayo, nirodhopi hi khayanirodho ca accantanirodho
cāti duvidhoyeva. Paṭinissaggānupassīti ettha paṭinissaggo vuccati vossaggo, so
ca pariccāgavossaggo pakkhandanavossaggoti duvidho hoti. Tattha pariccāgavossaggoti
vipassanā, sā hi tadaṅgavasena kilese ca khandhe ca vossajjati. Pakkhandanavossaggoti
maggo, so hi nibbānaṃ ārammaṇato pakkhandati. Dvīhipi vā kāraṇehi
vossaggoyeva, samucchedavasena khandhānaṃ kilesānañca vossajjanato nibbānañca
pakkhandanato. Tasmā kilese ca khandhe ca pariccajatīti pariccāgavossaggo,
@Footnote: 1 cha.Ma. atiṭṭhanato

---------------------------------------------------------------------------------------------
page207.
Nirodhe nibbānadhātuyā cittaṃ pakkhandatīti pakkhandanavossaggoti ubhayaṃpetaṃ magge
sameti. Tadubhayasamaṅgīpuggalo imāya paṭinissaggānupassanāya samannāgatattā
paṭinissaggānupassī nāma hoti, taṃ sandhāya vuttaṃ "paṭinissaggānupassī"ti. Na
kiñci loke upādiyatīti kiñci ekaṃpi saṅkhāragataṃ taṇhāvasena na upādiyati na
gaṇhāti na parāmasati. Anupādiyaṃ na paritassatīti aggaṇhanto taṇhāhi paritassanāya
na paritassati. Paccattaññeva parinibbāyatīti sayameva kilesaparinibbānena
parinibbāyati. Khīṇā jātītiādinā panassa paccavekkhaṇāva dassitā. Iti bhagavā
sakkassa devānamindassa saṅkhittena khīṇāsavassa pubbabhāgapaṭipadaṃ pucchito
sallahukaṃ katvā saṅkhitteneva khippaṃ katheti. 1-
    [391] Avidūre nisinno hotīti anantare kūṭāgāre nisinno hoti.
Abhisameccāti ñāṇena abhisamāgantvā, jānitvāti attho. Idaṃ vuttaṃ hoti:-
kiṃ nu kho esa jānitvā anumodi, udāhu ajānitvā vāti. Kasmā panassa
evamahosi? thero kira na bhagavato pañhāvissajjanasaddaṃ assosi, sakkassa pana
devarañño "evametaṃ bhagavā evametaṃ sugatā"ti anumodanasaddamassosi. Sakko
kira devarājā mahatā saddena anumodi. Atha kasmā na bhagavato saddaṃ assosīti?
yathāparisaviññāpakattā. Buddhānaṃ hi dhammaṃ kathentānaṃ ekābandhāya
cakkavāḷapariyantāyapi parisāya saddo suyyati, parisantaṃ 2- pana muñcitvā
aṅgulimattaṃpi bahiddhā na niccharati. Kasmā? evarūpā madhurakathā mā niratthakā
agamāsīti. Tadā bhagavā migāramātu pāsāde sattaratanamaye kūṭāgāre sirigabbhamhi nisinno
hoti, tassa dakkhiṇapasse sāriputtattherassa vasanakūṭāgāraṃ, vāmapasse
mahāmoggallānassa, antare chiddavivarokāso natthi, tasmā thero na bhagavato
saddaṃ assosi, sakkasseva assosīti.
    Pañcahi turiyasatehīti pañcaṅgikānaṃ turiyānaṃ pañcahi satehi.
Pañcaṅgikaturiyannāma ātataṃ vitataṃ ātatavitataṃ susiraṃ ghananti imehi pañcahaṅgehi
samannāgataṃ. Tattha ātatannāma cammapariyonaddhesu bherīādīsu ekatalaturiyaṃ,
@Footnote: 1 cha.Ma. kathesi     2 cha.Ma. pariyantaṃ

---------------------------------------------------------------------------------------------
page208.
Vitatannāma ubhayatalaṃ. Ātatavitatannāma tantibaddhapaṇavādi. Susiraṃ vaṃsādi. Ghanaṃ
sammādi. Samappitoti upagato. Samaṅgībhūtoti tasseva vevacanaṃ. Paricāretīti taṃ
sampattiṃ anubhavanto tato tato indriyāni cāreti. Idaṃ vuttaṃ hoti:-
paricāretvā 1- vajjamānehi pañcahi turiyasatehi samannāgato hutvā dibbasampattiṃ
anubhavatīti. Paṭipaṇāmetvāti apanetvā, nissaddāni kāretvāti attho. Yatheva
hi idāni saddhā rājāno garubhāvanīyabhikkhuṃ disvā "asuko nāma ayyo
āgacchati, tātā mā gāyatha, mā vādetha, mā naccathā"ti nāṭakāni paṭivinenti,
sakkopi theraṃ disvā evamakāsi. Cirassaṃ kho mārisa moggallāna imaṃ pariyāyamakāsīti
evarūpaṃ loke pakatiyā piyasamudācāravacanaṃ hoti, lokiyā hi cirassaṃ āgataṃpi
anāgatapubbaṃpi manāpajātiyaṃ āgataṃ disvā "kuto bhavaṃ āgato, cirassaṃ bhavaṃ
āgato, kathante idhāgamanamaggo ñāto maggamuḷhosī"tiādīni vadanti. Ayaṃ pana
āgatapubbattāyeva evamāha. Thero hi kālena kālaṃ devacārikaṃ gacchatiyeva.
Tattha pariyāyamakāsīti vāraṃ akāsi. Yadidaṃ idhāgamanāyāti yo ayaṃ idhāgamanāya
vāro, taṃ bhante cirassamakāsīti vuttaṃ hoti. Idamāsanaṃ paññattanti yojanikaṃ
maṇipallaṅkaṃ paññapetvā evamāha.
    [392] Bahukiccā bahukaraṇīyāti ettha yesaṃ bahūni kiccāni, te
bahukiccā. Bahukaraṇīyāti tasseva vevacanaṃ. Appeva sakena karaṇīyenāti sakaraṇīyameva
appaṃ mandaṃ, na bahu, devānaṃ karaṇīyaṃ pana bahu, paṭhavito paṭṭhāya hi
kapparukkhamātugāmādīnaṃ atthāya aṭṭā sakkassa santike chijjanti, tasmā
niyamento āha apica devānaṃyeva tāvatiṃsānaṃ karaṇīyenāti. Devānañhi dhītā ca
puttā ca aṅke nibbattanti, pādaparicārikā itthiyo sayane nibbattanti, tāsaṃ
maṇḍanapasādhanakārikā devadhītā sayanaṃ parivāretvā nibbattanti, veyyāvaccakarā
antovimāne nibbattanti, etesaṃ atthāya aṭṭakaraṇaṃ natthi. Ye pana sīmantare
nibbattanti, te "mama santakā tava santakā"ti nicchetuṃ asakkontā aṭṭaṃ
karonti, sakkaṃ devarājānaṃ pucchanti, so yassa vimānaṃ āsannataraṃ, tassa santakoti
@Footnote: 1 cha.Ma. parivāretvā

---------------------------------------------------------------------------------------------
page209.
Vadati. Sace dvepi samaṭṭhāne honti, yassa vimānaṃ ullokento 1- ṭhito, tassa
santakoti vadati. Sace ekaṃpi na oloketi, taṃ ubhinnaṃ kalahupacchedanatthaṃ attano
santakaṃ karoti. Taṃ sandhāya "devānaṃyeva tāvatiṃsānaṃ karaṇīyenā"ti āha. Apicassa
evarūpaṃ kīḷākiccaṃpi karaṇīyameva.
    Yaṃ no khippameva antaradhāyatīti yaṃ amhākaṃ sīghameva andhakāre rūpagataṃ
viya na dissati, iminā "ahaṃ bhante taṃ pañhāvissajjanaṃ na sallakkhemī"ti
dīpeti. Thero "kasmā nu kho ayaṃ yakkho asallakkhaṇabhāvaṃ dīpeti, passena
pariharatī"ti āvajjanto "devā nāma mahāmuḷhā honti. Chadvārikehi ārammaṇehi
nimmathiyamānā attano bhuttābhuttabhāvaṃpi pītāpītabhāvaṃpi na jānanti, idha kataṃ
ettha pamussantī"ti aññāsi. Keci panāhu "thero etassa garu bhāvanīyo,
tasmā' idāneva loke aggapuggalassa santike pañhaṃ uggahetvā āgato,
idāneva nāṭakānaṃ antaraṃ paviṭṭhoti evaṃ maṃ thero tajjeyyā'ti bhayena
evamāhā"ti. Etaṃ pana kohaññaṃ nāma hoti, ariyasāvakassa evarūpaṃ kohaññaṃ
nāma na hoti, tasmā muḷhabhāveneva na sallakkhesīti veditabbaṃ. Upari kasmā
sallakkhesīti? thero tassa somanassasaṃvegaṃ janetvā tamaṃ nīhari, tasmā
sallakkhesīti.
    Idāni sakko pubbe attano ekaṃ kuhakakāraṇaṃ 2- therassa ārocetuṃ
bhūtapubbantiādimāha. Tattha samupabyuḷhoti sannipatito rāsibhūto. Asurā
parājiniṃsūti 3- asurā parājayaṃ pāpuṇiṃsu. Kadā panete parājitāti? sakkassa
nibbattakāle. Sakko kira anantare attabhāve magadharaṭṭhe macalagāme magho nāma māṇavo
ahosi paṇḍito byatto, bodhisattacariyā viyassa cariyā ahosi. So tettiṃsa
purise gahetvā kalyāṇamakāsi, ekadivasaṃ attanova paññāya upaparikkhitvā
gāmamajjhe mahājanassa sannipatitaṭṭhāne kacavaraṃ ubhayato pabyūhetvā 4- taṃ ṭhānaṃ
atiramaṇīyaṃ akāsi, puna tattheva maṇḍapaṃ kāresi, puna gacchante kāle sālaṃ
@Footnote: 1 cha.Ma. olokento     2 cha.Ma. evaṃ bhūtakāraṇaṃ
@3 ka. parājayiṃsūti         4 cha.Ma. apabbahitvā, Ma. pabyūhitvā

---------------------------------------------------------------------------------------------
page210.
Kāresi, gāmato ca nikkhamitvā gāvutaṃpi aḍḍhayojanaṃpi tigāvutaṃpi yojanaṃpi
vicaritvā tehi sahāyehi saddhiṃ visamaṃ samaṃ akāsi, te sabbepi ekacchandā
tattha tattha setuyuttaṭṭhāne setuṃ, maṇḍapasālāpokkharaṇīmālāgaccharopanādīnaṃ
yuttaṭṭhāne maṇḍapādīni karontā bahuṃ puññamakaṃsu. Magho sattavattapadāni 1-
pūretvā kāyassa bhedā saddhiṃ sahāyehi tāvatiṃsabhavane nibbatti.
    Tasmiṃ kāle asuragaṇā tāvatiṃsadevaloke paṭivasanti, sabbe te devānaṃ
samānāyukā samānavaṇṇā ca 2- honti, te sakkaṃ saparisaṃ disvā adhunā nibbattā
navakadevaputtā āgatāti mahāpānaṃ sajjayiṃsu. Sakko devaputtānaṃ saññaṃ adāsi
"amhehi kusalaṃ karontehi na parehi saddhiṃ sādhāraṇaṃ kataṃ, tumhe gaṇḍapānaṃ
mā pivittha, pītamattameva karothā"ti. Te tathā akaṃsu. Bālaasurā gaṇḍapānaṃ
pivitvā mattā niddaṃ okkamiṃsu. Sakko devānaṃ saññaṃ datvā te pādesu
gāhāpetvā sinerupāde khipāpesi, sinerussa hi heṭṭhimatale asurabhavanaṃ nāma
atthi, tāvatiṃsadevalokappamāṇameva, tattha asurā vasanti. Tesaṃpi cittapāṭali
nāma rukkho atthi, te tassa pupphanakāle jānanti "nāyaṃ tāvatiṃsā, sakkena
vañcitā mayan"ti. Te gaṇhatha nanti vatvā sineruṃ paricaramānā 3- deve vuṭṭhe
vammikapādato vammikamakkhikā viya abhiruhiṃsu. Tattha kālena devā jinanti, kālena
asuRā. Yadā devānaṃ jayo hoti, asure yāva samuddapiṭṭhā anubandhanti. Yadā
asurānaṃ jayo hoti, deve yāva vediyapādā 4- anubandhanti. Tasmiṃ pana saṅgāme
devānaṃ jayo ahosi, devā asure yāva samuddapiṭṭhā anubandhiṃsu. Sakko
sabbe 5- asure palāpetvā pañcasu ṭhānesu ārakkhaṃ ṭhapesi, evaṃ ārakkhaṃ
datvā vediyapāde vajirahatthā indapaṭimāyo ṭhapesi. Asurā kālena kālaṃ
uṭṭhahitvā tā paṭimāyo disvā "sakko appamatto tiṭṭhatī"ti tatova nivattanti.
Tato paṭinivattitvāti vijitaṭṭhānato nivattitvā. Paricārikāyoti
mālāgandhādikammakārikāyo.
@Footnote: 1 cha.Ma. satta vatapadāni     2 Sī. samānavaṇṇāva       3 cha.Ma. pariharamānā
@4 cha.Ma. vedikapādā       5 cha.Ma. ayaṃ pāṭho na dissati

---------------------------------------------------------------------------------------------
page211.
    [393] Vessavaṇo ca mahārājāti so kira sakkassa vallabho balavavissāsiko,
tasmā sakkena saddhiṃ agamāsi. Purakkhatvāti purato katvā. Pavisiṃsūti pavisitvā
pana upaḍḍhapihitāni dvārāni katvā olokayamānā aṭṭhaṃsu. Idampi mārisa
moggallāna passa vejayantapāsādassa rāmaṇeyyakanti mārisa moggallāna idampi
vejayantassa rāmaṇeyyakaṃ passa, suvaṇṇatthambhe passa, rajatatthambhe maṇitthambhe
pabāḷatthambhe lohitaṅgatthambhe masāragallatthambhe muttatthambhe sattaratanatthambhe,
tesaṃyeva suvaṇṇādimayaghaṭake vālarūpakāni ca passāti evaṃ thambhapantiyo ādiṃ
katvā rāmaṇeyyakaṃ dassento evamāha. Yathā taṃ pubbe katapuññassāti yathā
pubbe katapuññassa upabhogaṭṭhānena sobhitabbaṃ, evameva sobhatīti attho. Atibāḷhaṃ
kho ayaṃ yakkho pamatto viharatīti attano pāsāde nāṭakaparivārena sampattiyāva
vasena ativiya matto.
    Iddhābhisaṅkhāraṃ abhisaṅkhāsīti iddhiṃ akāsi. Āpokasiṇaṃ samāpajjitvā
pāsāde patiṭṭhitokāsaṃ udakaṃ hotūti iddhiṃ adhiṭṭhāya pāsādakaṇṇike pādaṅguṭṭhakena
pahari, so pāsādo yathā nāma udakapiṭṭhe ṭhapitaṃ pattaṃ mukhavaṭṭiyaṃ aṅguliyā
pahaṭaṃ aparāparaṃ kampati calati na santiṭṭhati, evameva saṅkampi sampakampi
sampavedhi, thambhapiṭṭhisaṅghāṭakaṇṇikagopānasiādīni karakarātisaddaṃ muñcantāni
patituṃ viya āraddhāni. Tena vuttaṃ "saṅkampesi sampakampesi sampavedhesī"ti.
Acchariyabbhūtacittajātāti aho acchariyaṃ aho abbhūtanti evaṃ sañjātaacchariyabbhūtā
ceva sañjātatuṭṭhino ca ahesuṃ uppannabalavasomanassā. Saṃvigganti ubbiggaṃ
calitaṃ. Lomahaṭṭhajātanti jātalomahaṃsaṃ, kañcanabhittiyaṃ ṭhapitamaṇināgadantehi viya
uddhaggehi lomehi ākiṇṇasarīranti attho. Lomahaṃso ca nāmesa somanassenapi
hoti domanassenapi, idha pana somanassena jāto. Thero hi sakkassa somanassavegena
saṃvejetuṃ taṃ pāṭihāriyamakāsi. Tasmā somanassavegena saṃviggalomahaṭṭhaṃ viditvāti
attho.
    [394] Idhāhaṃ mārisāti idānissa yasmā therena somanassasaṃvegaṃ
janayitvā tamaṃ vinoditaṃ, tasmā sallakkhetvā evamāha. Eso nu te mārisa

---------------------------------------------------------------------------------------------
page212.
So bhagavā satthāti mārisa tvaṃ kuhiṃ gatosīti vutte mayhaṃ satthu santikanti
vadesi, imasmiṃ devaloke ekapādakena viya tiṭṭhasi, yaṃ tvaṃ evaṃ vadesi, eso
nu te mārisa so bhagavā satthāti pucchiṃsu. Sabrahmacārī me esoti ettha
kiñcāpi thero anagāriyo abhinīhārasampanno aggasāvako, sakko agāriyo,
maggabrahmacariyavasena panete sabrahmacārino honti, tasmā evamāha. Aho nūna
te so bhagavā satthāti sabrahmacārī tāva te evaṃ mahiddhiko, so pana te
bhagavā satthā aho nūna mahiddhikoti satthu iddhipāṭihārayadassane jātābhilāpā
hutvā evamāhaṃsu.
    [395] Ñātaññatarassāti 1- paññātaññatarassa, sakko hi paññātānaṃ
aññataro. Sesaṃ sabbattha pākaṭameva, desanaṃ pana bhagavā yathānusandhitova 2-
niṭṭhapesīti.
                    Papañcasūdaniyā majjhimanikāyaṭṭhakathāya
                    cūḷataṇhāsaṅkhayasuttavaṇṇanā niṭṭhitā.
                         ---------------
                     8. Mahātaṇhāsaṅkhayasuttavaṇṇanā
    [396] Evamme sutanti mahātaṇhāsaṅkhayasuttaṃ. Tattha diṭṭhigatanti
alagaddūpamasutte laddhimattaṃ diṭṭhigatanti vuttaṃ, idha sassatadiṭṭhi. So ca bhikkhu
bahussuto, ayaṃ appassuto jātakabhāṇako bhagavantaṃ jātakaṃ kathetvā "ahaṃ bhikkhave
tena samayena vessantaro ahosiṃ, 3- mahosatho, vidhūrapaṇḍito, 3- senakapaṇḍito,
mahājanako rājā ahosin"ti samodhānentaṃ suṇāti. Athassa etadahosi "ime
rūpavedanā saññā saṅkhārā tattha tattheva nirujjhanti, viññāṇaṃ pana idhalokato
@Footnote: 1 Sī. aññātaññatarassāti    2 cha.Ma. yathānusandhināva
@3-3 cha.Ma. mahosadho vidhurapaṇḍito

---------------------------------------------------------------------------------------------
page213.
Paralokaṃ, paralokato imaṃ lokaṃ sandhāvati saṃsaratī"ti sassatadassanaṃ uppannaṃ.
Tenāha "tadevidaṃ viññāṇaṃ sandhāvati saṃsarati anaññan"ti.
    Sammāsambuddhena pana "viññāṇasambhavo 1- sati paccaye uppajjati, vinā
paccayaṃ natthi viññāṇassa sambhavo"ti vuttaṃ tasmā ayaṃ bhikkhu buddhena akathitaṃ
katheti, jinacakke pahāraṃ deti, vesārajjañāṇaṃ paṭibāhati, sotukāmajanaṃ visaṃvādeti,
ariyapathe tiriyaṃ nipatitvā mahājanassa ahitāya dukkhāya paṭipanno. Yathā nāma
rañño rajje mahācoro uppajjamāno mahājanassa ahitāya dukkhāya uppajjati,
evaṃ jinasāsane coro hutvā mahājanassa ahitāya dukkhāya uppannoti veditabbo.
Sambahulā bhikkhūti janapadavāsino piṇḍapātikabhikkhū. Tenupasaṅkamiṃsūti ayaṃ parisaṃ
labhitvā sāsanaṃpi antaradhāpeyya, yāva pakkhaṃ na labhati, tāvadeva naṃ diṭṭhigatā
vivecemāti sutasutaṭṭhānatoyeva aṭhatvā anisīditvā upasaṅkamiṃsu.
    [398] Katamaṃ taṃ sāti viññāṇanti sāti yaṃ tvaṃ viññāṇaṃ sandhāya
vadesi, katamaṃ taṃ viññāṇanti. Yvāyaṃ bhante vado vedeyyo tatra tatra
kalyāṇapāpakānaṃ kammānaṃ vipākaṃ paṭisaṃvedetīti bhante yo ayaṃ vadati vedayati, so
cāyaṃ tahiṃ tahiṃ kusalākusalakammānaṃ vipākaṃ paccanubhoti. Idaṃ bhante viññāṇaṃ,
yamahaṃ sandhāya vademīti. Kassa nu kho nāmāti kassa khattiyassa vā brāhmaṇassa
vā vessasuddagahaṭṭhapabbajitadevamanussānaṃ vā aññatarassa.
    [399] Athakho bhagavā bhikkhū āmantesīti kasmā āmantesi? sātissa
Kira evaṃ ahosi "satthā maṃ `moghapuriso'ti  vadati, na ca moghapurisoti vuttamatteneva
maggaphalānaṃ upanissayo na hoti. Upasenampi hi vaṅgantaputtaṃ  `atilahuṃ kho tvaṃ
moghapurisa bāhullāya āvatto'ti 2- bhagavā moghapurisavādena ovadi. Upasenattheropi 3-
aparabhāge ghaṭento vāyamanto cha abhiññā sacchākāsi. Ahaṃpi tathārūpaṃ viriyaṃ
paggaṇhitvā maggaphalāni sacchikarissāmī"ti 4- athassa bhagavā chinnapaccayo ayaṃ
sāsane aviruḷhadhammoti dassento bhikkhū āmantesi. Usmīkatotiādi heṭṭhā
@Footnote: 1 cha.Ma. viññāṇaṃ  paccayasambhavaṃ   2 vinaYu. mahā. /4/75/76 ācariyavattakathā
@3 cha.Ma. thero             4 cha.Ma. nibbattessāmīti

---------------------------------------------------------------------------------------------
page214.
Vuttādhippāyameva. Athakho bhagavāti ayaṃpi pāṭiyekko anusandhi. Sātissa kira
etadahosi "bhagavā mayhaṃ maggaphalānaṃ upanissayo natthīti vadati, kiṃ sakkā upanissaye
asati upanissayo paṭikātuṃ, 1- na hi tathāgatā saupanissayasseva dhammaṃ desenti,
yassa kassaci desentiyeva, ahaṃ buddhassa santikā sugatovādaṃ labhitvā
saggasampattiyā 2- kusalaṃ karissāmī"ti. Athassa bhagavā "nāhaṃ moghapurisa tuyhaṃ ovādaṃ
vā anusāsaniṃ vā demī"ti sugatovādaṃ paṭipassambhento imaṃ desanaṃ ārabhi, tassattho
heṭṭhā vuttanayeneva veditabbo. Idāni parisāya laddhiṃ sādhento 3- "idhāhaṃ bhikkhū
paṭipucchissāmī"tiādimāha. Taṃ sabbaṃpi heṭṭhā vuttanayeneva veditabbaṃ.
    [400] Idāni viññāṇassa sappaccayabhāvaṃ dassetuṃ yaṃ yadeva bhikkhavetiādimāha.
Tattha manañca paṭicca dhamme cāti sahāvajjanena bhavaṅgamanañca tebhūmikadhamme
ca paṭicca. Kaṭṭhañca paṭiccātiādi opammanidassanatthaṃ vuttaṃ. Tena kiṃ dīpeti?
dvārasaṅkantiyā abhāvaṃ. Yathā hi kaṭṭhaṃ paṭicca jalamāno aggi upādānapaccaye
satiyeva jalati, tasmiṃ asati paccayavekallena tattheva vūpasammati, na sakalikādīni
saṅkamitvā sakalikaggītiādisaṅkhayaṃ gacchati, evameva cakkhuñca paṭicca rūpe ca
uppannaṃ viññāṇaṃ tasmiṃ dvāre cakkhurūpaālokamanasikārasaṅkhāte paccayamhi
satiyeva uppajjati, tasmiṃ asati paccayavekallena tattheva nirujjhati, na sotādīni
saṅkamitvā sotaviññāṇantiādisaṅkhyaṃ gacchati. Eseva nayo sabbavāresu. Iti
bhagavā nāhaṃ viññāṇappavatte dvārasaṅkantimattaṃpi vadāmi, ayaṃ pana sāti
moghapuriso bhavasaṅkantiṃ vadatīti sātiṃ niggahesi.
    [401] Evaṃ viññāṇassa sappaccayabhāvaṃ dassetvā idāni pana pañcannaṃpi
khandhānaṃ sappaccayabhāvaṃ dassento bhūtamidantiādimāha. Tattha bhūtamidanti idaṃ
khandhapañcakaṃ jātaṃ bhūtaṃ nibbattaṃ, tumhepi taṃ bhūtamidanti bhikkhave passathāti.
Tadāhārasambhavanti taṃ panetaṃ khandhapañcakaṃ āhārasambhavaṃ paccayasambhavaṃ, sati paccaye
uppajjati evaṃ passathāti pucchati. Tadāhāranirodhāti tassa paccayassa nirodhā.
Bhūtamidaṃ nossūti bhūtaṃ nu kho idaṃ, na nu kho bhūtanti. Tadāhārasambhavaṃ nossūti
@Footnote: 1 cha.Ma. upanissaye asati kātuṃ    2 cha.Ma. saggasampattūpagaṃ   3 cha.Ma. sodhento

---------------------------------------------------------------------------------------------
page215.
Taṃ panetaṃ 1- bhūtaṃ khandhapañcakaṃ paccayasambhavaṃ nu kho, na nu khoti. Tadāhāranirodhāti
tassa paccayassa nirodhā. Nirodhadhammaṃ nossūti nirodhadhammaṃ nu kho, na nu khoti.
Sammappaññāya passatoti idaṃ khandhapañcakaṃ jātaṃ bhūtaṃ nibbattanti yāthāvasarasalakkhaṇato
vipassanāpaññāya sammā passantassa. Paññāya sudiṭṭhanti vuttanayeneva
vipassanāpaññāya suṭṭhu diṭṭhaṃ. Evaṃ ye ye taṃ pucchaṃ sallakkhesuṃ, tesaṃ tesaṃ
paṭiññaṃ gaṇhanto pañcannaṃ khandhānaṃ sappaccayabhāvaṃ dassesi.
    Idāni yāya paññāya tehi taṃ sappaccayaṃ sanirodhaṃ khandhapañcakaṃ suṭṭhu
diṭṭhaṃ 2- tattha nittaṇhabhāvaṃ pucchanto imaṃ ce tumhetiādimāha. Tattha diṭṭhinti
vipassanāsammādiṭṭhiṃ. Sabhāvadassanena parisuddhaṃ. Paccayadassanena pariyodātaṃ.
Allīyethāti taṇhādiṭṭhīhi allīyitvā vihareyyātha. Keḷāyethāti taṇhādiṭṭhīhi
kīḷamānā vihareyyātha. Dhanāyethāti dhanaṃ viya icchantā gedhaṃ āpajjeyyātha.
Mamāyethāti taṇhādiṭṭhimamattaṃ 3- uppādeyyātha. Nittharaṇatthāya no gahaṇatthāyāti
so yo mayā caturoghanittharaṇatthāya kullūpamo dhammo desito, no nikantivasena
gahaṇatthāya. Api nu taṃ tumhe ājāneyyāthāti. Vipariyāyena sukkapakkho
veditabbo.
    [402] Idāni tesaṃ khandhānaṃ paccayaṃ dassento cattārome bhikkhave
āhārātiādimāha, tampi 4- vuttatthameva. Yathā pana eko imaṃ jānāsīti vutto
"na kevalaṃ imaṃ, mātaraṃpissa jānāmi, mātu mātaraṃpī"ti evaṃ paveṇivasena jānanto
suṭṭhu jānāti nāma, evameva bhagavā na kevalaṃ khandhamattameva jānāti, khandhānaṃ
paccayaṃpi tesaṃpi paccayānaṃ paccayanti evaṃ sabbapaccayaparamparaṃ jānāti, so taṃ
buddhabalaṃ dīpento idāni paccayaparamparaṃ dassetuṃ 5- ime ca bhikkhave cattāro
āhārātiādimāha, taṃpi vuttatthameva. Iti kho bhikkhave avijjāpaccayā saṅkhārā
.pe. Dukkhakkhandhassa samudayo hotīti ettha pana paṭiccasamuppādakathā vitthāretabbā
bhaveyya, sā visuddhimagge vitthāritāva.
@Footnote: 1 cha.Ma. ayaṃ pāṭho na dissati     2 cha.Ma. sudiṭṭhaṃ   3 cha.Ma. taṇhādiṭṭhīhi   mamattaṃ
@4 cha.Ma. taṃ          5 Ma. nidānaparamparaṃ dassento

---------------------------------------------------------------------------------------------
page216.
    [404] Imasmiṃ sati idaṃ hotīti imasmiṃ avijjādike paccaye sati idaṃ
saṅkhārādikaṃ phalaṃ hoti. Imassuppādā idaṃ uppajjatīti imassa avijjādikassa
paccayassa uppādā idaṃ saṅkhārādikaṃ phalaṃ uppajjati, tenevāha "yadidaṃ
avijjāpaccayā saṅkhārā .pe. Samudayo hotī"ti. Evaṃ vaṭṭaṃ dassetvā idāni
vivaṭṭaṃ dassento avijjāya tveva asesavirāganirodhātiādimāha. Tattha avijjāya
tvevāti avijjāya eva tu. Asesavirāganirodhāti virāgasaṅkhātena maggena
asesanirodhā anuppādanirodhā. Saṅkhāranirodhoti saṅkhārānaṃ anuppādanirodho
hoti, evaṃ niruddhānaṃ pana saṅkhārānaṃ nirodhā viññāṇanirodho hoti, viññāṇādīnaṃ
ca nirodhā nāmarūpādīni niruddhāniyeva hontīti dassetuṃ saṅkhāranirodhā
viññāṇanirodhotiādiṃ vatvā evametassa kevalassa dukkhakkhandhassa nirodho hotīti
vuttaṃ. Tattha kevalassāti sakalassa, suddhassa vā, sattavirahitassāti attho.
Dukkhakkhandhassāti dukkharāsissa. Nirodho hotīti anuppādo hoti.
    [406] Imasmiṃ asatītiādi vuttapaṭipakkhanayena veditabbaṃ.
    [407] Evaṃ vaṭṭavivaṭṭaṃ kathetvā idāni imaṃ dvādasaṅgapaccayavaṭṭaṃ saha
vipassanāya maggena jānantassa yā paṭidhāvanā pahiyyati, tassā abhāvaṃ pucchanto
api nu tumhe bhikkhavetiādimāha. Tattha evaṃ jānantāti evaṃ saha vipassanāya
maggena jānantā. Evaṃ passantāti tasseva vevacanaṃ. Pubbantanti purimakoṭṭhāsaṃ,
atītakkhandhadhātuāyatanānīti attho. Paṭidhāveyyāthāti taṇhādiṭṭhivasena paṭidhāveyyātha.
Sesaṃ sabbāsavasutte vitthāritameva.
    Idāni nesaṃ tattha niccalabhāvaṃ pucchanto api nu tumhe bhikkhave
evaṃ jānantā evaṃ passantā evaṃ vadeyyātha, satthā no garūtiādimāha.
Tattha garūti bhāriko akāmā anuvattitabbo. Samaṇoti buddhasamaṇo. Aññaṃ satthāraṃ
uddiseyyāthāti ayaṃ satthā amhākaṃ kiccaṃ sādhetuṃ na sakkotīti api nu evaṃ
saññino hutvā aññaṃ bāhirakaṃ satthāraṃ uddiseyyātha. Puthusamaṇabrāhmaṇānanti evaṃ
saññino hutvā puthūnaṃ titthiyasamaṇānaṃ ceva brāhmaṇānañca. Vatakotuhalamaṅgalānīti

---------------------------------------------------------------------------------------------
page217.
Vatasamādānāni ca diṭṭhikutuhalāni ca diṭṭhasutamutamaṅgalāni ca. Tāni sārato
paccāgaccheyyāthāti etāni sāranti evaṃsaññino hutvā paṭiāgaccheyyātha, evaṃ
nissaṭṭhāni ca puna gaṇheyyāthāti attho. Sāmaṃ ñātanti sayaṃ ñāṇena ñātaṃ.
Sāmaṃ diṭṭhanti sayaṃ paññācakkhunā diṭṭhaṃ. Sāmaṃ viditanti sayaṃ vibhāvitaṃ pākaṭaṃ
kataṃ, upanītā kho me tumheti mayā bhikkhave tumhe iminā sandiṭṭhikādisabhāvena
dhammena nibbānaṃ upanītā, pāpitāti attho. Sandiṭṭhikotiādīnamattho visuddhimagge
vitthārito. Idametaṃ paṭicca vuttanti etaṃ vacanaṃ idaṃ tumhehi sāmaṃ ñātādibhāvaṃ
paṭicca vuttaṃ.
    [408] Tiṇṇaṃ kho pana bhikkhaveti kasmā ārabhi? nanu heṭṭhā
Vaṭṭavivaṭṭavasena desanā matthakaṃ pāpitāti. Āma pāpitā. Ayaṃ pana pāṭiekko
anusandhi, "ayañhi lokasannivāso paṭisandhisammuḷho, tassa sammohaṭṭhānaṃ
viddhaṃsetvā pākaṭaṃ karissāmī"ti imaṃ desanaṃ ārabhi. Apica vaṭṭamūlaṃ avijjā,
vivaṭṭamūlaṃ buddhuppādo, iti vaṭṭamūlaṃ avijjaṃ vivaṭṭamūlaṃ ca buddhuppādaṃ
dassetvāpi "puna ekavāraṃ vaṭṭavivaṭṭavasena desanaṃ matthakaṃ pāpessāmī"ti imaṃ desanaṃ
ārabhi. Tattha sannipātāti samodhānena piṇḍabhāvena. Gabbhassāti gabbhe
nibbattanakasattassa. Avakkanti hotīti nibbatti hoti. Katthaci hi gabbhoti
mātukucchi  vuttā. 1- Yathāha:-
              "yamekarattiṃ paṭhamaṃ         gabbhe vasati māṇavo
               abbhuṭṭhitova so yāti 2-  sa gacchaṃ na nivattatī"ti. 3-
     Katthaci gabbhe nibbattasatto. Yathāha "yathā kho panānanda aññā
itthiyo 4- nava vā dasa vā māse gabbhaṃ kucchinā pariharitvā vijāyantī"ti. 5-
Idha satto adhippeto, taṃ sandhāya vuttaṃ "gabbhassa avakkanti hotī"ti.
     Idhāti imasmiṃ sattaloke. Mātā ca utunī hotīti idaṃ utusamayaṃ sandhāya
vuttaṃ. Mātugāmassa kira yasmiṃ okāse dārako nibbattati, tattha mahatī lohitapīḷakā
@Footnote: 1 cha.Ma. vutto    2 ka. sayati    3 khu.jā. 27/2261/469 ayogharajātaka (syā)
@4 cha.Ma., pāli. itthikā    5 Ma. upari. 14/205/171 acchariyabbhūtadhammasutta

---------------------------------------------------------------------------------------------
page218.
Saṇṭhahitvā bhijjitvā paggharati, vatthu suddhaṃ hoti, suddhe vatthumhi mātāpitūsu
ekavāraṃ sannipatitesu yāva sattadivasāni khettameva hoti. Tasmiṃ samaye hatthaggāha-
veṇiggāhādinā aṅgaparāmasanenapi dārako nibbattatiyeva. Gandhabboti tatrūpagasatto.
Paccupaṭṭhito hotīti na mātāpitūnaṃ sannipātaṃ olokayamāno samīpe ṭhito
paccupaṭṭhito nāma hoti. Kammayantayantito pana eko satto tasmiṃ okāse
nibbattanako hotīti ayamettha adhippāyo. Saṃsayenāti "arogo nu kho bhavissāmi
ahaṃ vā, putto vā me"ti evaṃ mahantena jīvitasaṃsayena. Lohitañhetaṃ bhikkhaveti
tadā kira mātulohitaṃ taṃ ṭhānaṃ sampattaṃ puttasinehena paṇḍaraṃ hoti. Tasmā
evamāha. Vaṅkakanti gāmadārakānaṃ kīḷakaṃ khuddakanaṅgalaṃ. Ghaṭikā vuccati dīghadaṇḍena
rassadaṇḍakaṃ paharaṇakīḷā, mokkhacikanti samparivattakakīḷā, ākāse vā daṇḍakaṃ
gahetvā bhūmiyaṃ vā sīsaṃ ṭhapetvā heṭṭhuppariyabhāvena parivattanakīḷananti vuttaṃ
hoti. Ciṅgulikaṃ vuccati tālapaṇṇādīhi kataṃ vātappahārena paribbhamanacakkaṃ.
Pattāḷhakaṃ vuccati paṇṇanāḷikā. Tāya vālikādīni minantā kīḷanti. Rathakanti
khuddakarathaṃ. Dhanukaṃpi khuddakadhanumeva.
    [409] Sārajjatīti rāgaṃ uppādeti. Byāpajjatīti byāpādaṃ uppādeti.
Anupaṭṭhitakāyasatīti kāye sati kāyasati, taṃ anupaṭṭhapetvāti attho. Parittacetasoti
akusalacitto. Yatthassa te pāpakāti yassaṃ phalasamāpattiyaṃ ete nirujjhanti, taṃ
na jānāti nādhigacchatīti attho. Anurodhavirodhanti rāgañceva dosañca. Abhinandatīti
taṇhāvasena abhinandati, taṇhāvaseneva aho sukhantiādīni vadanto abhivadati.
Ajjhosāya tiṭṭhatīti taṇhājjhosānagahaṇena gilitvā pariniṭṭhapetvā gaṇhāti.
Sukhaṃ vā adukkhamasukhaṃ vā abhinandatu, dukkhaṃ kathaṃ abhinandatīti. "ahaṃ dukkhito
mama dukkhan"ti gaṇhanto abhinandati nāma. Uppajjati nandīti taṇhā uppajjati.
Tadupādānanti sāva taṇhā gahaṇaṭṭhena upādānaṃ nāma, tassa upādānapaccayā
bhavo .pe. Samudayo hotīti, idaṃ hi bhagavatā puna ekavāraṃ tisandhicatusaṅkhepaṃ 1-
paccayākāravaṭṭaṃ dassitaṃ.
@Footnote: 1 cha.Ma. dvisandhi tisaṅkhepaṃ

---------------------------------------------------------------------------------------------
page219.
    [410-4] Idāni vivaṭṭaṃ dassetuṃ idha bhikkhave tathāgato loke
uppajjatītiādimāha. Tattha appamāṇacetasoti appamāṇaṃ lokuttaraṃ ceto assāti
appamāṇacetaso, maggacittasamaṅgīti attho. Imaṃ kho me tumhe bhikkhave saṅkhittena
taṇhāsaṅkhayavimuttiṃ dhārethāti bhikkhave imaṃ saṅkhittena desitaṃ mayhaṃ taṇhāsaṅkhaya-
vimuttidesanaṃ tumhe niccakālaṃ dhāreyyātha mā pamajjeyyātha. Desanā hi ettha
vimuttipaṭilābhahetuto vimuttīti vuttā. Mahātaṇhājālataṇhāsaṅghāṭapaṭimukkanti
taṇhāva saṃsibbitaṭṭhena mahātaṇhājālaṃ, saṅghaṭitaṭṭhena saṅghāṭanti vuccati,
iti etasmiṃ mahātaṇhājāle taṇhāsaṅghāṭe ca imaṃ sātiṃ bhikkhuṃ kevaṭṭaputtaṃ
paṭimukkaṃ dhāretha, anupaviṭṭho antogadhoti naṃ dhāreyyāthāti 1- attho. Sesaṃ
sabbattha uttānatthamevāti.
                    Papañcasūdaniyā majjhimanikāyaṭṭhakathāya
                   mahātaṇhāsaṅkhayasuttavaṇṇanā niṭṭhitā.
                       -------------------
                       9. Mahāassapurasuttavaṇṇanā
    [415] Evamme sutanti mahāassapurasuttaṃ. Tattha aṅgesūti aṅgā nāma
jānapadino rājakumārā, tesaṃ nivāso ekopi janapado ruḷhīsaddena "aṅgā"ti
vuccati, tasmiṃ aṅgesu janapade. Assapuraṃ nāma aṅgānaṃ nigamoti assapuranti
nagaranāmena laddhavohāro aṅgānaṃ janapadassa eko nigamo, taṃ gocaragāmaṃ
katvā viharatīti attho. Bhagavā etadavocāti etaṃ "samaṇā samaṇāti vo bhikkhave
jano sañjānātī"tiādivacanamavoca.
    Kasmā pana evaṃ avocāti. Tasmiṃ kira nigame manussā saddhā pasannā
buddhamāmakā dhammamāmakā saṃghamāmakā, tadahupabbajitasāmaṇerampi vassasatikattherasadisaṃ
@Footnote: 1 cha.Ma. dhārethāti

---------------------------------------------------------------------------------------------
page220.
Katvā pasaṃsanti, pubbaṇhasamaye 1- bhikkhusaṃghaṃ piṇḍāya pavisantaṃ disvā
bījanaṅgalādīni gahetvā khettaṃ gacchantāpi pharasuādīni gahetvā araññaṃ pavisantāpi
tāni upakaraṇāni nikkhipitvā bhikkhusaṃghassa nisīdanaṭṭhānaṃ āsanasālaṃ vā maṇḍapaṃ
vā rukkhamūlaṃ vā sammajjitvā āsanāni paññapetvā 2- āvarake ca pānīyaṃ
paccupaṭṭhapetvā 2- bhikkhusaṃghaṃ nisīdāpetvā yāgukhajjakādīni datvā katabhattakiccaṃ
bhikkhusaṃghaṃ uyyojetvā tato tāni upakaraṇāni ādāya khettaṃ vā araññaṃ vā
gantvā attano kammāni karonti, kammantaṭṭhānepi nesaṃ aññā kathā nāma
natthi, cattāro maggaṭṭhā cattāro phalaṭṭhāti aṭṭha puggalā ariyasaṃgho nāma,
te "evarūpena sīlena evarūpena ācārena evarūpāya paṭipattiyā samannāgatā
lajjino pesalā uḷāraguṇā"ti bhikkhusaṃghasseva vaṇṇaṃ kathenti, kammantaṭṭhānato
āgantvā bhuttasāyamāsā gharadvāre nisinnāpi sayanagharaṃ pavisitvā nisinnāpi
bhikkhusaṃghasseva vaṇṇaṃ kathenti. Bhagavā tesaṃ manussānaṃ nipaccakāraṃ disvā bhikkhusaṃghaṃ
piṇḍapātāpacāyane niyojitvā etadavoca.
    Ye dhammā samaṇakaraṇā ca brāhmaṇakaraṇā cāti ye dhammā samādāya
paripūritā samitapāpasamaṇaṃ ca bāhitapāpabrāhmaṇaṃ ca karontīti attho. "tīṇimāni
bhikkhave samaṇassa samaṇiyāni samaṇakaraṇīyāni. Katamāni tīṇi, adhisīlasikkhāsamādānaṃ,
adhicittasikkhāsamādānaṃ, adhipaññāsikkhāsamādānan"ti 3- ettha pana samaṇena
kattabbadhammā vuttā, tepi ca samaṇakaraṇā hontiyeva. Idha pana hirottappādivasena
desanā vitthāritā. Evaṃ no ayaṃ amhākanti ettha noti nipātamattaṃ, evaṃ
ayaṃ amhākanti attho. Mahapphalā mahānisaṃsāti ubhayaṃpi atthato ekameva avañjhāti
amoghā. Saphalāti ayaṃ tassevattho. Yassā hi phalaṃ natthi, sā vañjhā nāma
hoti. Saudrayāti savaḍḍhi, idaṃ saphalatāya vevacanaṃ. Evañhi vo bhikkhave sikkhitabbanti
bhikkhave evaṃ tumhehi sikkhitabbaṃ, iti bhagavā iminā ettakena ṭhānena
hirottappādīnaṃ dhammānaṃ vaṇṇaṃ kathesi. Kasmā? vacanapathapacchindanatthaṃ. Sace hi
@Footnote: 1 cha.Ma. pubbaṇhasamayaṃ  2-2 cha.Ma. arajapānīyaṃ paccupaṭṭhāpetvā Sī. ādhārake
@ca pāniyaṃ ca  3 aṅ. tika. 20/82/222 samaṇasutta

---------------------------------------------------------------------------------------------
page221.
Koci acirapabbajito bālabhikkhu evaṃ vadeyya "bhagavā hirottappādidhamme samādāya
vattathāti vadati, ko nu kho tesaṃ samādāya vattane ānisaṃso"ti, tassa
vacanapathapacchindanatthaṃ. Ayañca ānisaṃso, ime hi dhammā samādāya paripūritā
samitapāpasamaṇaṃ nāma bāhitapāpabrāhmaṇaṃ nāma karonti, catuppaccayalābhaṃ
uppādenti, paccayadāyakānaṃ mahapphalataṃ sampādenti, pabbajjaṃ avañjhaṃ saphalaṃ
saudrayaṃ karontīti vaṇṇaṃ abhāsi, ayamettha saṅkhePo. Vitthārato pana vaṇṇanākathā 1-
satipaṭṭhāne 2- vuttanayeneva veditabbā.
    [416] Hirottappenāti "yaṃ hiriyati hiriyitabbena, ottappati
ottappitabbenā"ti 3- evaṃ vitthāritāya hiriyā ceva ottappena ca. Apicettha
ajjhattasamuṭṭhānā hirī, bahiddhāsamuṭṭhānaṃ ottappaṃ. Attādhipateyyā hirī,
lokādhipateyyaṃ ottappaṃ. Lajjisabhāvasaṇṭhitā hirī, bhayasabhāvasaṇṭhitaṃ ottappaṃ,
vitthārakathā panettha sabbākārena visuddhimagge vuttā. Apica ime dve dhammā
lokaṃ pālanato lokapālanakadhammā nāmāti kathitā. Yathāha "dveme bhikkhave
sukkā dhammā lokaṃ pālenti. Katame dve? hiri ca ottappaṃ ca. Ime kho
bhikkhave dve sukkā dhammā lokaṃ pālenti. Ime ce bhikkhave dve sukkā
dhammā lokaṃ na pāleyyuṃ, nayidha paññāyetha' mātā'ti vā' mātucchā'ti vā
`mātulānī'ti vā `ācariyabhariyā'ti vā `garūnaṃ dārā'ti vā, sambhedaṃ loko agamissa,
yathā ajeḷakā kukkuṭasūkarā soṇasiṅgālā"ti. 4- Imeyeva jātake "devadhammā"ti
kathitā. Yathāha:-
              "hiriottappasampannā      sukkadhammasamāhitā
               santo sappurisā loke    devadhammāti vuccare"ti. 5-
    Mahācundattherassa pana kilesasallekhanapaṭipadāti katvā dassitā. Yathāha
"pare ahirikā bhavissanti, mayamettha hirimanā bhavissāmāti sallekho karaṇīyo.
@Footnote: 1 cha.Ma. vaṇṇakathā.  2 su.vi. 2/373/366 ādi mahāsatipaṭṭhānasutta.,
@pa.sū.1/326 ādi (syā)  3 abhi. saṅ. 34/1330-1/299 nikkhepakaṇḍa
@4 aṅ. duka. 20/9/51 cariyasutta  5 khu. jā. 27/6/3 devadhammajātaka (syā)

---------------------------------------------------------------------------------------------
page222.
Pare anottappī 1- bhavissanti, mayamettha ottappī 2- bhavissāmāti sallekho
karaṇīyo"ti. 3- Ime ca 4- mahākassapattherassa ovādūpasampadāti katvā dassitā.
Vuttañhetaṃ "tasmātiha te kassapa evaṃ sikkhitabbaṃ, tibbaṃ me hirottappaṃ
paccupaṭṭhitaṃ bhavissati theresu navesu majjhimesūti. Evaṃ hi te kassapa
sikkhitabban"ti. 5- Idha pana te samaṇadhammā nāmāti dassitā.
    Yasmā pana ettāvatā sāmaññattho matthakaṃ patto nāma hoti, tasmā
aparepi samaṇakaraṇadhamme dassetuṃ siyā kho pana bhikkhave tumhākantiādimāha.
Tattha sāmaññatthoti saṃyuttake tāva 6- "katamañca bhikkhave sāmaññaṃ, ayameva
ariyo aṭṭhaṅgiko maggo. Seyyathīdaṃ, sammādiṭṭhi .pe. Sammāsamādhi, idaṃ vuccati
bhikkhave sāmaññaṃ. Katamo ca bhikkhave sāmaññattho, yo kho bhikkhave rāgakkhayo
dosakkhayo mohakkhayo, ayaṃ vuccati bhikkhave sāmaññattho"ti 7- maggo "sāmaññan"ti,
phalanibbānāni "sāmaññattho"ti vuttāni. Imasmiṃ pana ṭhāne maggaṃpi phalaṃpi
ekato katvā sāmaññattho kathitoti veditabbo. Ārocayāmīti kathemi. Paṭivedayāmīti
jānāpemi.
    [417] Parisuddho no kāyasamācāroti ettha kāyasamācāro parisuddho
aparisuddhoti duvidho. Yo hi bhikkhu pāṇaṃ hanati, adinnaṃ ādiyati, kāmesu
micchā carati, tassa kāyasamācāro aparisuddho nāma, ayaṃ pana kammapathavaseneva
vārito. Yo pana pāṇinā vā leḍḍunā vā daṇḍena vā satthena vā paraṃ
potheti 8- viheṭheti, tassa kāyasamācāro aparisuddho nāma, ayaṃpi
sikkhāpadabandheneva 9- paṭikkhitto. Imasmiṃ sutte ubhayametaṃ akathetvā paramasallekho
nāma kathito. Yo hi bhikkhu pānīyaghaṭe vā pānīyaṃ pivantānaṃ patte vā bhattaṃ
bhuñjantānaṃ kākānaṃ nivāraṇavasena hatthaṃ vā daṇḍaṃ vā leḍḍuṃ vā uggirati, tassa
kāyasamācāro aparisuddho. Viparīto parisuddho nāma. Uttānoti uggato pākaṭo.
Vivaṭoti
@Footnote: 1 cha.Ma. anottāpī   2 cha.Ma. ottāpī   3 Ma.mū. 12/83/83 sallekhasutta
@4 cha.Ma. imeva     5 saṃ.ni. 16/154/210-1 cīvarasutta   6 Ma. sāmaññaṃ tāva
@7 saṃ. mahā. 19/36/19 dutiyasāmaññasutta  8 Sī. heṭheti
@9 Sī. sikkhāpadakkhandheneva

---------------------------------------------------------------------------------------------
page223.
Anāvaṭo asañchanno, ubhayenāpi parisuddhataṃyeva dīpeti. Na ca chiddavāti sadā
ekasadiso antarantare chiddarahito. Saṃvutoti kilesānaṃ dvāraṃ pidahanena pidahito,
na vajjapaṭicchādanatthāya.
    [418] Vacīsamācārepi yo bhikkhu musā vadati, pisuṇaṃ katheti, pharusaṃ
bhāsati, samphaṃ palapati, tassa vacīsamācāro aparisuddho nāma, ayaṃ pana kammapathavasena
vārito. Yo pana gahapatikāti vā dāsāti vā pessāti vā ādīhi khuṃsento
vadati, tassa vacīsamācāro aparisuddho nāma, ayaṃ pana sikkhāpadabandheneva
paṭikkhitto. Imasmiṃ sutte ubhayampetaṃ akathetvā paramasallekho nāma kathito.
Yo hi bhikkhu daharena vā sāmaṇerena vā "kacci bhante amhākaṃ upajjhāyaṃ
passathā"ti vutte "āvuso sambahulā bhikkhuniyo 1- etasmiṃ padese vasiṃsu, 2-
upajjhāyo te vikkāyikasākabhaṇḍikaṃ ukkhipitvā gato bhavissatī"tiādinā nayena
hasādhippāyopi evarūpaṃ kathaṃ katheti, tassa vacīsamācāro aparisuddho. Viparīto
parisuddho nāma.
    [419] Manosamācāre yo bhikkhu abhijjhālu byāpannacitto micchādiṭṭhiko
hoti, tassa manosamācāro aparisuddho nāma, ayaṃ pana kammapathavaseneva vārito.
Yo pana upanikakhittaṃ jātarūparajataṃ sādiyati, tassa manosamācāro aparisuddho
nāma, ayaṃpi sikkhāpadabandheneva paṭikkhitto. Imasmiṃ sutte ubhayampetaṃ akathetvā
paramasallekho nāma kathito, yo pana bhikkhu kāmavitakkaṃ vā byāpādavitakkaṃ
vā vihiṃsāvitakkaṃ vā vitakketi, tassa manosamācāro aparisuddho. Viparīto
parisuddho nāma.
    [420] Ājīvasmiṃ yo bhikkhu ājīvahetu vejjakammaṃ pahiṇagamanaṃ gaṇḍaphālanaṃ 3-
karoti, arumakkhanaṃ deti, telaṃ pacatīti ekavīsatianesanāvasena jīvitaṃ 4- kappeti.
Yo vā pana viññāpetvā bhuñjati, tassa ājīvo aparisuddho nāma, ayaṃ pana
sikkhāpadabandheneva paṭikkhitto. Imasmiṃ sutte ubhayampetaṃ akathetvā paramasallekho
nāma kathito, yo hi bhikkhu sappinavanītatelamadhuphāṇitādīni labhitvā "sve vā
@Footnote: 1 cha.Ma. bhikkhubhikkhuniyo   2 cha.Ma. vivadiṃsu   3 Sī. bhaṇḍapālanaṃ    4 cha.Ma. jīvikaṃ

---------------------------------------------------------------------------------------------
page224.
Punadivase vā bhavissatī"ti sannidhikārakaṃ paribhuñjati, yo vā pana nimbaṅkurādīni
disvā sāmaṇere vadati "aṅkure khādathā"ti, sāmaṇerā thero khāditukāmoti
kappiyaṃ katvā denti, dahare pana sāmaṇere vā pānīyaṃ pivatha āvusoti vadati,
te thero pānīyaṃ pivitukāmoti pānīyaṃ sudhovitvā 1- denti, taṃpi paribhuñjantassa
ājīvo aparisuddho nāma hoti. Viparīto parisuddho nāma.
    [422] Mattaññūti pariyesanapaṭiggahaṇaparibhogesu mattaññū yuttaññū
pamāṇaññū.
    [423] Jāgariyamanuyuttāti rattindivaṃ cha koṭṭhāse katvā ekasmiṃ
koṭṭhāse niddāya okāsaṃ katvā pañca koṭṭhāse jāgariyamhi yuttappayuttā.
Sīhaseyyanti ettha kāmabhogiseyyā petaseyyā sīhaseyyā tathāgataseyyāti catasso
seyyā. Tattha "yebhuyyena bhikkhave kāmabhogī sattā vāmena passena sentī"ti 2-
ayaṃ kāmabhogiseyyā, tesu hi dakkhiṇena passena seyyā nāma natthi.
    "yebhuyyena bhikkhave petā uttānā sentī"ti 2- ayaṃ petaseyyā. Petā
hi appamaṃsalohitattā aṭṭhisaṅghāṭajaṭitā 3- ekena passena sayituṃ na sakkonti,
uttānāva senti.
    "yebhuyyena bhikkhave sīho migarājā naṅguṭṭhaṃ antarasatthimhi pakkhipitvā
dakkhiṇena passena sayatī"ti 2- ayaṃ sīhaseyyā, tejussadattā hi sīho migarājā
dve purimapāde ekasmiṃ ṭhāne pacchimapāde ekasmiṃ ṭhapetvā naṅguṭṭhaṃ
antarasatthimhi pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā
dvinnaṃ purimapādānaṃ matthake sīsaṃ ṭhapetvā sayati, divasampi sayitvā pabujjhamāno
na utrāsanto pabujjhati, sīsaṃ pana ukkhipitvā purimapādānaṃ ṭhitokāsaṃ sallakkheti,
sace kiñci ṭhānaṃ vijahitvā ṭhitaṃ hoti. "nayidaṃ tuyhaṃ jātiyā, na sūrabhāvassa
ca anurūpan"ti anattamano hutvā tattheva sayati, na gocarāya pakkamati.
Avijahitvā ṭhite pana "tuyhaṃ jātiyā sūrabhāvassa ca anurūpamidan"ti haṭṭhatuṭṭho
@Footnote: 1 cha.Ma. pānīyasaṅkhaṃ dhovitvā     2 aṅ. catukka. 21/246/272 seyyāsutta
@3 Sī. aṭṭhisaṃghātaghaṭitā

---------------------------------------------------------------------------------------------
page225.
Uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ sīhanādaṃ naditvā
gocarāya pakkamati, catutthajjhānaseyyā pana tathāgataseyyāti vuccati. Tāsu idha
sīhaseyyā āgatā, ayañhi tejussadairiyāpathattā uttamaseyyā nāma. Pādena
pādanti dakkhiṇapādena vāmapādaṃ. Accādhāyāti atiādhāya īsakaṃ atikkamma
ṭhapetvā, gopphakena hi gopphake, jāṇunā jāṇumhi saṅghaṭṭiyamāne abhiṇhaṃ
vedanā uppajjati, cittaṃ ekaggaṃ na hoti, seyyā aphāsukā hoti. Yathā pana
na saṅghaṭṭeti, evaṃ atikkamma ṭhapite vedanā nuppajjati, cittaṃ ekaggaṃ hoti,
seyyā phāsukā hoti, tasmā evamāha.
    [425] Abhijjhaṃ loketiādi cūḷahatthipade vitthāritaṃ.
    [426] Yā panāyaṃ seyyathāpi bhikkhaveti upamā vuttā. Tattha iṇamādāyāti
vaḍḍhiyā dhanaṃ gahetvā. Byantīkareyyāti vigatantāni 1- kareyya, yathā nesaṃ
kākaṇikamattopi pariyanto nāma nāvasissati, evaṃ kareyya, sabbaso paṭiniyyāteyyāti
attho. Tatonidānanti ānaṇyanidānaṃ, so hi anaṇomhīti āvajjanto
balavapāmojjaṃ labhati, balavasomanassamadhigacchati, tena vuttaṃ "labhetha pāmojjaṃ,
adhigaccheyya somanassan"ti.
    Visabhāgavedanuppattiyā kakaceneva catuiriyāpathaṃ chindanto ābādhatīti
ābādho, svāssa atthīti ābādhiko. Taṃsamuṭṭhānadukkhena dukkhito. Adhimattagilānoti
bāḷhagilāno. Nacchādeyyāti adhimattabyādhiparetatāya na rucceyya. Balamattāti
balameva, balañcassa kāye na bhaveyyāti attho. Tatonidānanti ārogyanidānaṃ,
tassa hi arogomhīti āvajjayato tadubhayaṃ hoti. Tena vuttaṃ "labhetha pāmojjaṃ,
adhigaccheyya somanassan"ti. Na cassa kiñci bhogānaṃ vayoti kākaṇikamattampi
bhogānaṃ vayo na bhaveyya. Tatonidānanti bandhanamokkhanidānaṃ. Sesaṃ vuttanayeneva
sabbapadesu yojetabbaṃ. Anattādhīnoti na attani adhīno, attano ruciyā
kiñci kātuṃ na labhati. Parādhīnoti paresu adhīno. Parasseva ruciyā pavattati. Na yena
@Footnote: 1 Sī. vigatantaṃ

---------------------------------------------------------------------------------------------
page226.
Kāmaṃ gamoti yena disābhāgenassa kāmo 1- hoti, icchā uppajjati gamanāya,
tena gantuṃ na labhati. Dāsabyāti dāsabhāvā. Bhujissoti attano santako.
Tatonidānanti bhujissanidānaṃ. Kantāraddhānamagganti kantāraṃ addhānamaggaṃ, nirudakaṃ
dīghamagganti attho. Tatonidānanti khemantabhūminidānaṃ.
    Ime pañca nīvaraṇe appahīneti ettha bhagavā appahīnaṃ kāmacchandanīvaraṇaṃ
iṇasadisaṃ, sesāni rogādisadisāni katvā dasseti. Tatrāyaṃ sadisatā:-
yo hi paresaṃ iṇaṃ gahetvā vināseti, so tehi iṇaṃ dehīti vuccamānopi
pharusaṃ vuccamānopi bajjhamānopi pahariyamānopi 2- kiñci paṭippharituṃ  3- na sakkoti,
sabbaṃ titikkhati, titikkhākāraṇañhissa taṃ iṇaṃ hoti. Evameva yo yamhi
kāmacchandena rajjati, taṇhāgahaṇena taṃ vatthuṃ gaṇhāti. So tena pharusaṃ
vuccamānopi bajjhamānopi pahariyamānopi 2- sabbaṃ titikkhati, titikkhākāraṇañhissa
so kāmacchando hoti gharasāmikehi vadhiyamānānaṃ itthīnaṃ viyāti, evaṃ iṇaṃ viya
kāmacchando daṭṭhabboti.
    Yathā pana pittarogāturo madhusakkharādīsupi dinnesu pittarogāturatāya
tesaṃ rasaṃ na vindati, tittakaṃ tittakanti uggiratiyeva. Evameva byāpannacitto
hitakāmehi ācariyūpajjhāyehi appamattakaṃpi ovadiyamāno ovādaṃ na gaṇhāti,
"ativiya me tumhe upaddavethā"tiādīni vatvā vibbhamati, pittarogāturatāya
so puriso madhusakkharādirasaṃ viya kodhāturatāya jhānasukhādibhedaṃ sāsanarasaṃ na
vindatīti, evaṃ rogo viya byāpādo daṭṭhabbo.
    Yathā pana nakkhattadivase bandhanāgāre bandho puriso nakkhattassa neva
ādiṃ, na majjhaṃ, na pariyosānaṃ passati, so dutiyadivase mutto "aho hiyyo
nakkhattaṃ manāpaṃ, aho naccaṃ, aho gītan"tiādīni sutvāpi paṭivacanaṃ na deti.
Kiṃkāraṇā? nakkhattassa ananubhūtattā. Evameva thīnamiddhābhibhūto bhikkhu vicittanayepi
Dhammassavane vattamāne neva tassa ādiṃ, na majjhaṃ, na pariyosānaṃ jānāti.
@Footnote: 1 gantukāmatā; su. vi. 1/221-2/191 (nava.)   2 su. vi. 1/223/192 vadhiyamānopi
@3 cha.Ma. paṭibāhituṃ, Ma. paṭiharituṃ

---------------------------------------------------------------------------------------------
page227.
So upaṭṭhite 1- dhammassavane "aho dhammassavanaṃ, aho kāraṇaṃ, aho upamā"ti
dhammassavanassa vaṇṇaṃ bhaṇamānānaṃ sutvāpi paṭivacanaṃ na deti. Kiṃkāraṇā?
thīnamiddhavasena dhammakathāya ananubhūtattāti, evaṃ bandhanāgāraṃ viya thīnamiddhaṃ daṭṭhabbaṃ.
    Yathā pana nakkhattaṃ kīḷantopi dāso "idaṃ nāma accāyikaṃ karaṇīyaṃ
atthi, sīghaṃ tattha gaccha, no ce gacchasi, hatthapādaṃ vā te chindāmi kaṇṇanāsaṃ
vā"ti vutto sīghaṃ gacchatiyeva, nakcattassa ādimajjhapariyosānaṃ anubhavituṃ na
labhati. Kasmā? parādhīnatāya. Evameva vinaye apakataññunā vivekatthāya araññaṃ
paviṭṭhenāpi kismiñcideva antamaso kappiyamaṃsepi akappiyamaṃsasaññāya uppannāya
vivekaṃ pahāya sīlaparisodhanatthaṃ 2- vinayadharassa santike gantabbaṃ hoti, vivekasukhaṃ
anubhavituṃ na labhati. Kasmā? uddhaccakukkuccābhibhūtatāyāti, evaṃ dāsabyaṃ viya
uddhaccakukkuccaṃ daṭṭhabbaṃ.
    Yathā pana kantāraddhānamaggapaṭipanno puriso corehi manussānaṃ viluttokāsaṃ
pahatokāsañca 3- disvā daṇḍakasaddenapi sākuṇikasaddenapi corā āgatāti
ussaṅkitaparisaṅkito hoti, gacchatipi, tiṭṭhatipi, nivattatipi, gataṭṭhānato
āgataṭṭhānameva bahutaraṃ hoti. So kicchena kasirena khemantabhūmiṃ pāpuṇāti vā, na vā
pāpuṇāti. Evameva yassa aṭṭhasu ṭhānesu vicikicchā uppannā hoti. So "buddho nu
kho, na nu kho buddho"tiādinā nayena vicikicchanto adhimuccitvā saddhāya gaṇhituṃ
na sakkoti, asakkonto maggaṃ vā phalaṃ vā na pāpuṇātīti. Iti yathā
kantāraddhānamagge "corā atthi natthī"ti punappunaṃ āsappanaparisappanaṃ
apariyogāhanaṃ chambhitattaṃ cittassa uppādento khemappattiyā 4- antarāyaṃ
karoti, evaṃ vicikicchāpi "buddho nu kho na buddho"tiādinā nayena
punappunaṃ āsappanaparisappanaṃ apariyogāhanaṃ chambhitattaṃ cittassa uppādayamānā
ariyamaggappattiyā 5- antarāyaṃ karotīti kantāraddhānamaggo viya daṭṭhabbā.
@Footnote: 1 cha.Ma. uṭṭhite    2 cha.Ma. sīlavisodhanatthaṃ       3 Sī. gatokāsaṃ
@4 cha.Ma. khemantapattiyā     5 cha.Ma. ariyabhūmippattiyā Ma. ariyabhūmikhemapattiyā

---------------------------------------------------------------------------------------------
page228.
    Idāni seyyathāpi bhikkhave ānaṇyanti ettha bhagavā pahīnakāmacchandanīvaraṇaṃ
ānaṇyasadisaṃ, sesāni ārogyādisadisāni katvā dasseti. Tatrāyaṃ sadisatā:-
yathā hi puriso iṇaṃ ādāya kammante payojetvā samiddhakammanto "idaṃ iṇaṃ
nāma palibodhamūlan"ti cintetvā pavaḍḍhitaṃ 1- iṇaṃ niyyātetvā paṇṇaṃ phālāpeyya,
athassa tato paṭṭhāya neva koci dūtaṃ pesesi, na paṇṇaṃ, so iṇasāmike
disvāpi sace icchati, āsanā uṭṭhahati, no ce, na uṭṭhahati. Kasmā? tehi
saddhiṃ nillepatāya alaggatāya. Evameva bhikkhu "ayaṃ kāmacchando nāma
palibodhamūlan"ti satipaṭṭhāne vuttanayeneva cha dhamme bhāvetvā kāmacchandanīvaraṇaṃ
pajahati, tassevaṃ pahīnakāmacchandassa yathā iṇamuttassa purisassa iṇasāmike
disvā neva bhayaṃ na chambhitattaṃ hoti. Evameva paravatthumhi neva saṅgo na
bandho 2- hoti dibbānipi rūpāni passato kileso na samudācarati. Tasmā bhagavā
ānaṇyamiva kāmacchandappahānaṃ āha.
    Yathā pana so pittarogāturo puriso bhesajjakiriyāya taṃ rogaṃ vūpasametvā
tato paṭṭhāya madhusakkharādīnaṃ rasaṃ vindati. Evameva bhikkhu "ayaṃ byāpādo nāma
anatthakaro"ti cha dhamme bhāvetvā byāpādanīvaraṇaṃ pajahati, so evaṃ
pahīnabyāpādo yathā pittarogavimutto puriso madhusakkharādīni madhurāni sampiyāyamāno
paṭisevati. Evameva ācārapaṇṇattiādīni sikkhāpiyamāno 3- sirasā sampaṭicchitvā
sampiyāyamāno sikkhati. Tasmā bhagavā ārogyamiva byāpādappahānaṃ āha.
    Yathā so nakkhattadivase bandhanāgāraṃ pavesitapuriso aparasmiṃ nakkhattadivase
"pubbepi ahaṃ pamādadosena bandho taṃ nakkhattaṃ nānubhaviṃ, 4- idāni appamatto
bhavissāmī"ti yathāssa paccatthikā okāsaṃ na labhanti, evaṃ appamatto hutvā
nakkhattaṃ anubhavitvā "aho nakkhattaṃ aho nakkhattan"ti udānaṃ udānesi.
Evameva bhikkhu "idaṃ thīnamiddhaṃ nāma mahāanatthakaran"ti cha dhamme bhāvetvā
thīnamiddhanīvaraṇaṃ pajahati. So evaṃ pahīnathīnamiddho yathā bandhanā muttapuriso
sattāhaṃpi nakkhattassa ādimajjhapariyosānaṃ anubhavati, evameva bhikkhu
@Footnote: 1 cha.Ma. savaḍḍhikaṃ    2 Ma. gedho  3 su.vi. 1/224/194 sikkhāpadāni
@4 cha.Ma. nānubhavāmi

---------------------------------------------------------------------------------------------
page229.
Dhammanakkhattassa ādimajjhapariyosānaṃ anubhavanto saha paṭisambhidāhi arahattaṃ
pāpuṇāti. Tasmā bhagavā bandhanā mokkhamiva thīnamiddhappahānaṃ āha.
    Yathā pana dāso kañcideva mittaṃ upanissāya sāmikānaṃ dhanaṃ datvā
attānaṃ bhujissaṃ katvā tato paṭṭhāya yaṃ icchati, taṃ kareyya. Evameva bhikkhu
"idaṃ uddhaccakukkuccaṃ nāma mahāanatthakaran"ti cha dhamme bhāvetvā
uddhaccakukkuccaṃ pajahati. So evaṃ pahīnuddhaccakukkucco yathā bhujisso puriso
yaṃ icchati, taṃ karoti. Na naṃ koci balakkārena tato nivatteti. Evameva bhikkhu yathāsukhaṃ
nekkhammapaṭipadaṃ paṭipajjati, na naṃ uddhaccakukkuccaṃ balakkārena tato nivatteti.
Tasmā bhagavā bhujissaṃ viya uddhaccakukkuccappahānaṃ āha.
    Yathā ca balavā puriso hatthasāraṃ gahetvā sajjāvudho saparivāro kantāraṃ
paṭipajjeyya, taṃ corā dūratova disvā palāyeyyuṃ. So sotthinā taṃ kantāraṃ
nittharitvā khemantaṃ patto haṭṭhatuṭṭho assa. Evameva bhikkhu "ayaṃ vicikicchā
nāma anatthakarā"ti 1- cha dhamme bhāvetvā vicikicchaṃ pajahati. So evaṃ pahīnavicikiccho
yathā balavā sajjāvudho saparivāro puriso core disvā nibbhayo core tiṇaṃ viya
agaṇetvā sotthinā nikkhamitvā khemantabhūmiṃ pāpuṇāti, evameva duccaritakantāraṃ
nittharitvā paramakhemantabhūmiṃ amataṃ nibbānaṃ pāpuṇāti. Tasmā bhagavā khemantabhūmiṃ
viya vicikicchāppahānamāha.
    [427] Imameva kāyanti imaṃ karajakāyaṃ. Abhisandetīti temeti sineheti,
sabbattha pavattapītisukhaṃ karoti. Parisandetīti samantato sandeti. Paripūretīti
vāyunā bhastaṃ viya pūreti. Parippharatīti samantato phusati. Sabbāvato
kāyassāti assa bhikkhuno sabbakoṭṭhāsavato kāyassa. Yaṅkiñci
upādinnakasantatippavattiṭṭhāne 2- chavimaṃsalohitānugataṃ aṇumattaṃpi ṭhānaṃ
paṭhamajjhānasukhena aphuṭṭhannāma 3- na hoti. Dakkhoti cheko paṭibalo nahāniyacuṇṇāni kātuṃ
ceva yojetuṃ ca sannetuṃ ca. 4- Kaṃsathāleti yena kenaci lohena katabhājane. Mattikabhājanaṃ
@Footnote: 1 cha.Ma. su.vi. 1/224/195 anatthakārikāti   2 Ma. upādinnakasantānanibbattaṭṭhāne
@3 cha.Ma. aphuṭaṃ nāma         4 Ma. sandetuṃ ca

---------------------------------------------------------------------------------------------
page230.
Pana thiraṃ na hoti, maddantassa 1- bhijjati, tasmā taṃ na dasseti. 2- Paripphosakaṃ
paripphosakanti siñcitvā siñcitvā. Sanneyyāti vāmahatthena kaṃsathālaṃ gahetvā
dakkhiṇena hatthena pamāṇayuttaṃ udakaṃ siñcitvā siñcitvā parimaddanto piṇḍakaṃ
kareyya. Sinehānugatāti udakasinehena anugatā. Sinehaparetāti udakasinehena
parigatā. Santarabāhirāti saddhiṃ antopadesena ceva bahipadesena ca, sabbatthakameva
udakasinehena phuṭṭhāti 3- attho. Na ca paggharatīti na bindu bindu udakaṃ
paggharati, sakkā hoti hatthenapi dvīhipi tīhipi aṅgulīhi gahetuṃ ovaṭṭikaṃpi 4-
kātunti attho.
    [428] Dutiyajjhānasukhūpamāyaṃ ubbhitodakoti ubbhinnaudako, heṭṭhā
ubbhijjitvā uggacchanaudako, antoyeva pana ubbhijjanaudakoti attho. Āyamukhanti
āgamanamaggo. Devoti megho. Kālena kālanti kāle kāle, anvaḍḍhamāsaṃ vā
anudasāhaṃ vāti attho. Dhāranti vuṭṭhiṃ. Anupaveccheyyāti na paveseyya, na
vasseyyāti attho. Sītā vāridhārā ubbhijjitvāti sītaṃ vāri taṃ udakarahadaṃ
pūrayamānaṃ ubbhijjitvā. Heṭṭhā uggacchantaṃ udakañhi uggantvā uggantvā
bhijjantaṃ udakaṃ khobheti, catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi
udakaṃ khobheti, vuṭṭhiudakaṃ dhārānipātapubbuḷakehi udakaṃ khobheti, sannisinnameva pana
hutvā iddhinimmitamiva uppajjamānaṃ udakaṃ imaṃ padesaṃ pharati, imaṃ padesaṃ na
pharatīti natthi, tena aphuṭṭhokāso nāma na hoti, 5- tattha rahado viya karajakāyo,
udakaṃ viya dutiyajjhānasukhaṃ. Sesaṃ purimanayeneva veditabbaṃ.
    [429] Tatiyajjhānasukhūpamāyaṃ uppalāni ettha santīti uppalinī.
Sesapadadvayepi eseva nayo. Ettha ca setarattanīluppalesu yaṅkiñci uppalaṃ
uppalameva, ūnakasatapattaṃ puṇḍarīkaṃ, satapattaṃ padumaṃ. Pattaniyamaṃ vā vināpi setaṃ
padumaṃ, rattaṃ puṇḍarīkanti ayamettha vinicchayo. Udakānuggatānīti udakato
na uggatāni. Antonimuggaposīniti udakatalassa antonimuggāniyeva hutvā posinī,
vaḍḍhīnīti attho. Sesaṃ purimanayeneva veditabbaṃ.
@Footnote: 1 cha.Ma. sannentassa Sī. sannantassa   2 cha.Ma. na dessati. 3 cha.Ma. phuṭāti
@4 Ma. ovaṭṭikāyampi    5 cha.Ma. na hotīti

---------------------------------------------------------------------------------------------
page231.
    [430] Catutthajjhānasukhūpamāyaṃ parisuddhena cetasā pariyodātenāti
ettha nirupakkilesaṭṭhena parisuddhaṃ. Pabhassaraṭṭhena pariyodātaṃ veditabbaṃ. Odātena
vatthenāti idaṃ utupharaṇatthaṃ vuttaṃ. Kiliṭṭhavatthena hi utupharaṇaṃ na hoti, taṃkhaṇaṃ
dhotaparisuddhena utupharaṇaṃ balavaṃ hoti. Imissā hi upamāya vatthaṃ viya karajakāyo,
utupharaṇaṃ viya catutthajjhānasukhaṃ. Tasmā yathā sunahātassa purisassa parisuddhaṃ
vatthaṃ sasīsaṃ pārupitvā nisinnassa sarīrato utu sabbameva vatthaṃ pharati, na
koci vatthassa apphuṭokāso hoti. Evaṃ catutthajjhānasukhena bhikkhuno karajakāyassa
na koci okāso apphuṭo hotīti evamettha attho daṭṭhabbo. Catutthajjhānacittameva
vā pārutavatthaṃ viya, 1- taṃsamuṭṭhānarūpaṃ utupharaṇaṃ viya. Yathā hi katthaci odātavatthe
kāyaṃ apphusantepi taṃsamuṭṭhānena utunā sabbatthakameva kāyo phuṭṭho hoti,
evaṃ catutthajjhānasamuṭṭhāpitena sukhumarūpena sabbatthakameva bhikkhuno kāyo phuṭṭho 2-
hotīti evamettha attho daṭṭhabbo.
    [431] Pubbenivāsañāṇūpamāyaṃ taṃdivasaṃ katakiriyā pākaṭā hotīti taṃdivasaṃ
gatagāmattayameva gahitaṃ. Tattha gāmattayagatapuriso viya pubbenivāsañāṇalābhī daṭṭhabbo.
Tayo gāmā viya tayo bhavā daṭṭhabbā. Tassa purisassa tīsu gāmesu taṃdivasaṃ
katakiriyāya āvibhāvo viya pubbenivāsāya cittaṃ abhinīharitvā nisinnassa bhikkhuno
tīsu bhavesu katakiriyāya āvibhāvo daṭṭhabbo.
    [432] Dibbacakkhūpamāyaṃ dve agārāti dve ghaRā. Sadvārāti
sammukhadvāRā. Anucaṅkamanteti aparāparaṃ caṅkamante. 3- Anuvicaranteti ito cito
ca vicarante, ito pana gehā nikkhamitvā etaṃ gehaṃ, etasmā vā nikkhamitvā
imaṃ gehaṃ pavisanavasena daṭṭhabbā. Tattha dve agārā sadvārā viya cutipaṭisandhiyo,
cakkhumā puriso viya dibbacakkhuñāṇalābhī, cakkhumato purisassa dvinnaṃ gehānaṃ
antare ṭhatvā passato dve agāre pavisanakanikkhamanakapurisānaṃ pākaṭakālo
viya dibbacakkhulābhino ālokaṃ vaḍḍhetvā olokentassa cavanakauppajjanakasattānaṃ
@Footnote: 1 cha.Ma. vatthaṃ viYu.  2 cha.Ma. karajakāyo phuṭo     3 cha.Ma. sañcarante

---------------------------------------------------------------------------------------------
page232.
Pākaṭakālo. Kiṃ pana te ñāṇassa pākaṭā, puggalassāti? ñāṇassa. Tassa
pākaṭattā pana puggalassa pākaṭāyevāti.
    [433] Āsavakkhayañāṇūpamāyaṃ pabbatasaṅkhepeti pabbatamatthake. Anāviloti
nikkaddamo. Sippiyo ca sambukā ca sippisambukaṃ. Sakkharā ca kathalā ca sakkharakathalaṃ.
Macchānaṃ gumbā ghaṭāti macchagumbaṃ. Tiṭṭhantaṃpi carantaṃpīti ettha sakkharakathalaṃ
tiṭṭhatiyeva, itarāni carantipi tiṭṭhantipi. Yathā pana antarantarā ṭhitāsupi
nisinnāsupi nipajjamānāsupi 1- "etā gāvo carantī"ti carantiyo upādāya
itarāpi carantīti vuccanti. Evaṃ tiṭṭhantameva sakkharakathalaṃ upādāya itaraṃpi
dvayaṃ tiṭṭhantanti vuttaṃ. Itarañca dvayaṃ carantaṃ upādāya sakkharakathalaṃpi carantanti
vuttaṃ, tattha cakkhumato purisassa tīre ṭhatvā passato sippisambukādīnaṃ vibhūtakālo
viya āsavānaṃ khayāya cittaṃ nīharitvā nisinnassa bhikkhuno catunnaṃ saccānaṃ
vibhūtakālo daṭṭhabbo,
    [434] Idāni sattahākārehi saliṅgato saguṇato khīṇāsavassa nāmaṃ
gaṇhanto ayaṃ vuccati bhikkhave bhikkhu samaṇo itipītiādimāha. Tattha evaṃ kho
bhikkhave bhikkhu samaṇo hotītiādīsu bhikkhave evaṃ bhikkhu samitapāpattā samaṇo
hoti. Bāhitapāpattā brāhmaṇo hoti. Nahātakilesattā nahātako hoti,
dhotakilesattāti attho. Catumaggañāṇasaṅkhātehi vedehi akusaladhammānaṃ gatattā
vedagū hoti, viditattāti attho. Teneva viditāssa hontītiādimāha. Kilesānaṃ
sutattā sottiyo hoti, nissutattā āhatattāti 2- attho. Kilesānaṃ ārakattā
ariyo hoti, hatattāti attho. Tehi ārakattā arahaṃ hoti, dūrībhūtattāti
attho. Sesaṃ sabbattha pākaṭamevāti.
                    Papañcasūdaniyā majjhimanikāyaṭṭhakathāya
                     mahāassapurasuttavaṇṇanā niṭṭhitā.
                         --------------
@Footnote: 1 cha.Ma. vijjamānāsupi     2 cha.Ma. apahatattāti

---------------------------------------------------------------------------------------------
page233.
                       10. Cūḷaassapurasuttavaṇṇanā
    [435] Evamme sutanti cūḷaassapurasuttaṃ. Tassa desanākāraṇaṃ
purimasadisameva. Samaṇasāmīcipaṭipadāti samaṇānaṃ anucchavikā samaṇānaṃ anulomapaṭipadā.
    [436] Samaṇamalānantiādīsu ete dhammā uppajjamānā samaṇe maline
karonti malaggahite, tasmā "samaṇamalā"ti vuccanti. Etehi samaṇā dussanti
padussanti, tasmā samaṇadosāti vuccanti. Ete hi 1- uppajjitvā samaṇe kasaṭe
niroje karonti milāpenti, tasmā samaṇakasaṭāti vuccanti. Āpāyikānaṃ ṭhānānanti
apāye nibbattāpanakānaṃ kāraṇānaṃ. Duggativedanīyānanti duggatiyaṃ vipākavedanāya
paccayānaṃ. Matajaṃ nāmāti manussā tikhiṇaṃ ayaṃ ayena sughaṃsitvā taṃ ayacuṇṇaṃ
maṃsena saddhiṃ madditvā koñcasakuṇe khādāpenti, te uccāraṃ kātumasakkontā
maranti. No ce maranti, paharitvā mārenti. Atha tesaṃ kucchiṃ phāletvā tāni
udakena dhovitvā cuṇṇakaṃ gahetvā maṃsena saddhiṃ madditvā puna khādāpentīti
evaṃ satta vāre khādāpetvā gahitena ayacuṇṇena āvudhaṃ karonti, susikkhitāva 2-
naṃ ayakārā bahuhatthakammamūlaṃ labhitvā karonti, taṃ matasakuṇato jātattā "matajan"ti
vuccati, atitikhiṇaṃ hoti. Pītanissitanti udakapītaṃ ceva silāya ca sunighaṃsitaṃ.
Saṅghāṭiyāti kosiyā. Sampārutanti pariyonaddhaṃ. Sampaliveṭhitanti samantato veṭhitaṃ.
    [437] Rajojallikassāti rajojalladhārino. Udakorohakassāti divasassa
tikkhattuṃ udakaṃ orohantassa. Rukkhamūsikassāti rukkhamūlavāsino. Abbhokāsikassāti
abbhokāsavāsino ubbhaṭṭhakassāti uddhaṃ ṭhitakassa. Pariyāyabhattikassāti māsavārena
vā aḍḍhamāsavārena vā bhuñjantassa. Sabbametaṃ bāhirasamayeneva kathitaṃ. Imasmiñhi
sāsane cīvaradharo bhikkhu saṅghāṭikoti na vuccati. Rajojalladhāraṇādivatāni ca 3-
imasmiṃ sāsane natthiyeva. Buddhavacanassa buddhavacanameva nāmaṃ, na mantāti.
Rukkhamūliko abbhokāsikoti ettakaṃyeva pana labbhati. Taṃpi bāhirasamayeneva kathitaṃ.
@Footnote: 1 cha.Ma. hi-saddo na dissati     2 cha.Ma. susikkhitā ca
@3 cha.Ma. rajojalladhāraṇādīni ca kānici

---------------------------------------------------------------------------------------------
page234.
Jātameva nanti taṃdivasaṃ 1- jātamattaṃyeva naṃ. Saṅghāṭikaṃ kareyyunti saṅghāṭikavatthaṃ
nivāsetvā ca pārupetvā 2- ca saṅghāṭikaṃ kareyyuṃ. Esa nayo sabbattha.
    [438] Visuddhamattānaṃ samanupassatīti attānaṃ visujjhantaṃ passati,
visuddhoti pana na tāva vattabbo. Pāmojjaṃ jāyatīti tuṭṭhākāro jāyati.
Pamuditassa pītituṭṭhassa sakalasarīraṃ khobhayamānā pīti jāyati. Pītimanassa kāyoti
pītisampayuttassa puggalassa nāmakāyo. Passambhatīti vigatadaratho hoti. Sukhaṃ vedetīti
kāyikaṃpi cetasikaṃpi sukhaṃ vediyati. Cittaṃ samādhiyatīti iminā nekkhammasukhena
sukhitassa cittaṃ samādhiyati, appanāppattaṃ viya hoti. So mettāsahagatena cetasāti
heṭṭhā kilesavasena āraddhā desanā pabbate vuṭṭhavuṭṭhi 3- viya nadiṃ yathānusandhinā
brahmavihārabhāvanaṃ otiṇṇā. Tattha yaṃ vattabbaṃ siyā, taṃ sabbaṃ visuddhimagge
vuttameva. Seyyathāpi bhikkhave pokkharaṇīti mahāsīhanādasutte maggo pokkharaṇiyā
upamito, idha sāsanaṃ upamitanti veditabbaṃ. Āsavānaṃ khayā samaṇo hotīti
sabbakilesānaṃ samitattā paratthasamaṇo hotīti. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     cūḷaassapurasuttavaṇṇanā niṭṭhitā.
                       Catutthavaggavaṇṇanā niṭṭhitā.
                       -------------------
@Footnote: 1 cha.Ma. taṃdivase       2 cha.Ma. pārupitvā    3 sī vaṭṭhavuṭṭhi

---------------------------------------------------------------------------------------------
page235.
                           5. Cūḷayamakavagga
                       1. Sāleyyakasuttavaṇṇanā
    [439] Evamme sutanti sāleyyakasuttaṃ. Tattha kosalesūti kosalā nāma
janapadavāsino 1- rājakumāRā. Tesaṃ nivāso ekopi janapado ruḷhīsaddena
kosalāti vuccati, tasmiṃ kosalesu janapade. Porāṇā panāhu:- yasmā pubbe
mahāpanādaṃ rājakumāraṃ nānānāṭakāni disvā sitamattaṃpi akarontaṃ sutvā rājā
āha "yo mama puttaṃ hasāpeti, sabbālaṅkārena naṃ alaṅkaromī"ti. Tato
naṅgalānipi chaḍḍetvā sahājanakāye sannipatite 2- manussā atirekāni 3- satta
vassāni nānākīḷikāyo dassetvā naṃ hasāpetuṃ nāsakkhiṃsu. Tato sakko devanaṭaṃ
pesesi, so dibbanāṭakaṃ dassetvā hasāpesi. Atha te manussā attano
attano vasanokāsābhimukhā pakkamiṃsu. Te paṭipathe mittasuhajjādayo disvā paṭisanthāraṃ
karontā "kacci bho kusalaṃ, kacci bho kusalan"ti āhaṃsu, tasmā taṃ "kusalaṃ
kusalan"ti vacanaṃ upādāya so padeso kosalāti vuccatīti.
    Cārikañcaramānoti aturitacārikaṃ caramāno. Mahatā bhikkhusaṃghena saddhinti
sataṃ vā sahassaṃ vā satasahassaṃ vāti evaṃ aparicchinnena mahatā bhikkhusaṃghena
saddhiṃ. Brāhmaṇagāmoti brāhmaṇānaṃ samosaraṇagāmopi brāhmaṇagāmoti vuccati
brāhmaṇānaṃ bhogagāmopi. Idha samosaraṇagāmo 4- 5- na brāhmaṇānaṃ vasanagāmo 5-
adhippeto. Tadavasarīti taṃ avasari, sampattoti attho. Vihāro panettha aniyāmito,
tasmā tassa avidūre buddhānaṃ anucchaviko eko vanasaṇḍo bhavissati, satthā taṃ
vanasaṇḍaṃ gatoti veditabbo. Assosunti suṇiṃsu upalabhiṃsu. Sotadvārasampattavacana-
nigghosānusārena jāniṃsu. Khoti avadhāraṇatthe padapūraṇamatte vā nipāto. Tattha
avadhāraṇatthena assosuṃyeva. Na tesaṃ koci savanantarāyo ahosīti ayamettha attho
veditabbo. Padapūraṇena byañjanasiliṭṭhatāmattameva.
@Footnote: 1 cha.Ma. jānapadino    2 Ma. mahājanakāyo sannipati, te 3 cha.Ma. sātirekāni
@4 Ma. idha samosaraṇagāmoti      5-5 cha.Ma. ime pāṭhā na dissanti

---------------------------------------------------------------------------------------------
page236.
    Idāni yamatthaṃ assosuṃ, taṃ pakāsetuṃ samaṇo khalu bho gotamotiādi
vuttaṃ. Tattha samitapāpattā samaṇoti veditabbo. Khalūti anussavanatthe nipāto.
Bhoti tesaṃ aññamaññaṃ ālapanamattaṃ. Gotamoti bhagavato gottavasena paridīpanaṃ.
Tasmā samaṇo khalu bho gotamoti ettha samaṇo kira bho gotamagottoti evamattho
daṭṭhabbo. Sakyaputtoti idaṃ pana bhagavato uccākulaparidīpanaṃ. Sakyakulā pabbajitoti
saddhāpabbajitabhāvadīpanaṃ, kenaci pārijuññena anabhibhūto aparikkhīṇaṃyeva taṃ kulaṃ
pahāya saddhāpabbajitoti vuttaṃ hoti. Tato paraṃ vuttatthameva. Taṃ kho panāti
itthambhūtākhyānatthe upayogavacanaṃ, tassa kho pana bhoto gotamassāti attho.
Kalyāṇoti kalyāṇaguṇena samannāgato, seṭaṭhoti vuttaṃ hoti. Kittisaddoti
kittiyeva, thutighoso vā. Abbhuggatoti sadevakaṃ lokaṃ ajjhottharitvā uggato.
Kinti? "itipi so bhagavā .pe. Buddho bhagavā"ti.
    Tatrāyaṃ padasambandho:- so bhagavā itipi arahaṃ, itipi sammāsambuddho
.pe. Itipi bhagavāti. Iminā ca iminā ca kāraṇenāti vuttaṃ hoti. Tattha
ārakattā, arīnaṃ, arānaṃ ca hatattā, paccayādīnaṃ arahattā, pāpakaraṇe rahābhāvāti
imehi tāva kāraṇehi so bhagavā arahanti veditabbotiādinā nayena mātikaṃ
nikkhipitvā sabbāneva etāni padāni visuddhimagge buddhānussatiniddese
vitthāritānīti tato tesaṃ vitthāro gahetabbo.
    Sādhu kho panāti sundaraṃ kho pana, atthāvahaṃ sukhāvahanti vuttaṃ hoti.
Tathārūpānaṃ arahatanti yathārūpo so bhavaṃ gotamo, evarūpānaṃ anekehipi
kappakoṭisatasahassehi dullabhadassanānaṃ byāmappabhāparikkhittehi asītianubyañjana-
ratanapaṭimaṇḍitehi dvattiṃsamahāpurisalakkhaṇavarehi samākiṇṇamanoramasarīrānaṃ
atappakadassanānaṃ atimadhuradhammanigghosānaṃ yathābhūtaguṇādhigamena loke arahantoti
laddhasaddhānaṃ arahataṃ. Dassanaṃ hotīti pasādasommāni akkhīni ummiletvā
dassanamattaṃpi sādhu hoti. Sace pana aṭṭhaṅgasamannāgatena brahmassarena dhammaṃ
desentassa ekapadaṃpi sotuṃ labhissāma, sādhutaraṃyeva bhavissatīti evaṃ ajjhāsayaṃ
katvā.

---------------------------------------------------------------------------------------------
page237.
    Yena bhagavā tenupasaṅkamiṃsūti sabbakiccāni pahāya tuṭṭhamānasā āgamiṃsu.
Etadavocunti duvidhā hi pucchā agārikapucchā ca anagārikapucchā ca. Tattha "kiṃ
bhante kusalaṃ, kiṃ akusalan"ti iminā nayena agārikapucchā āgatā. "ime kho
bhante pañcupādānakkhandhā"ti iminā nayena anagārikapucchā. Ime pana attano
anurūpaṃ agārikapucchaṃ pucchantā etaṃ "ko nu kho bho gotamo hetu ko
paccayo"tiādivacanaṃ avocuṃ, tesaṃ bhagavā yathā na sakkonti sallakkhetuṃ, evaṃ
saṅkhitteneva tāva pañhaṃ vissajjento adhammacariyāvisamacariyāhetu kho gahapatayoti-
ādimāha. Kasmā pana bhagavā yathā na sallakkhenti, evaṃ vissajjesīti. Paṇḍitamānikā
hi te āditova mātikaṃ aṭṭhapetvā yathā sallakkhenti, evaṃ atthe vitthārite
desanaṃ uttānikāti maññantā avajānanti, mayaṃpi kathentā evameva katheyyāmāti
vattāro bhavanti, tena nesaṃ bhagavā yathā na sakkonti sallakkhetuṃ, evaṃ
saṅkhitteneva tāva pañhaṃ vissajjesi, tato sallakkhetuṃ asakkontehi vitthāradesanaṃ
yācito vitthārena desetuṃ tenahi gahapatayotiādimāha. Tattha tenahīti kāraṇatthe
nipāto, yasmā maṃ tumhe yācatha, tasmāti attho.
    [440] Tividhanti tīhi koṭṭhāsehi, kāyenāti kāyadvārena. Adhammacariyā-
visamacariyāti adhammacariyasaṅkhātā visamacariyā. Ayaṃ panettha padattho, adhammassa
cariyā adhammacariyā, adhammakaraṇanti attho. Visamā cariyāti 1- visamassa vā kammassa
cariyāti visamacariyā. Adhammacariyā ca sā visamacariyā cāti adhammacariyavisamacariyā.
Etenūpāyena sabbesu kaṇhasukkapadesu attho veditabbo. Luddoti kakkhalo.
Dāruṇoti sāhasiko. Lohitapāṇīti paraṃ jīvitā voropentassa pāṇi lohitena
lippati. 2- Sacepi na lippati, tathāvidho lohitapāṇītveva vuccati. Hatappahate
niviṭṭhoti hate ca parassa pahāradāne, pahate ca paramāraṇe niviṭṭho. Adayāpannoti
nikkaruṇattaṃ āpanno.
    Yaṃ taṃ parassāti yaṃ taṃ parassa santakaṃ. Paravittūpakaraṇanti tasseva parassa
vittūpakaraṇaṃ tuṭṭhijananaṃ parikkhārabhaṇḍakaṃ. Gāmagataṃ vāti antogāme vā ṭhapitaṃ.
@Footnote: 1 cha.Ma. cariyā     2 cha.Ma. pāṇī lohitena lippanti

---------------------------------------------------------------------------------------------
page238.
Araññagataṃ vāti araññe vā rukkhaggapabbatamatthakādīsu vā ṭhapitaṃ. Adinnanti tehi
parehi kāyena vā vācāya vā adinnaṃ. Theyyasaṅkhātanti ettha thenoti coro.
Thenassa bhāvo theyyaṃ, avaharaṇacittassetaṃ adhivacanaṃ. Saṅkhā saṅkhātanti atthato
ekaṃ, koṭṭhāsassetaṃ adhivacanaṃ, "saññānidānā hi papañcasaṅkhā"tiādīsu 1- viya.
Theyyañca taṃ saṅkhātañcāti theyyasaṅkhātaṃ, theyyacittasaṅkhāto eko cittakoṭṭhāsoti
attho. Karaṇatthe cetaṃ paccattavacanaṃ, tasmā theyyasaṅkhātenāti atthato daṭṭhabbaṃ.
    Māturakkhitātiādīsu yaṃ pitari naṭṭhe vā mate vā ghāsacchādanādīhi
paṭijaggayamānā 2- vayappattaṃ kulaghare nessāmīti 3- mātā rakkhati, ayaṃ māturakkhitā
nāma. Etenūpāyena piturakkhitādayopi veditabbā. Sabhāgakulāni pana kucchigatesupi
gabbhesu katikaṃ karonti "sace mayhaṃ putto hoti, tuyhaṃ dhītā, aññattha gantuṃ
na labhissati, mayhaṃ puttasseva hotū"ti. Evaṃ gabbhepi pariggahitā sassāmikā
nāma. "yo itthannāmaṃ itthiṃ gacchati, tassa ettako daṇḍo"ti evaṃ nāmaṃ 4-
vā gehaṃ vā vīthiṃ vā uddissa ṭhapitadaṇḍā, sā saparidaṇḍā nāma. Antamaso
mālāguḷaparikkhittāpīti 5- yā sabbantimena paricchedena "esā me bhariyā
bhavissatī"ti saññāya tassā upari kenaci mālāguḷaṃ khipantena mālāguḷamattenāpi
parikkhittā hoti. Tathārūpāsu cārittaṃ āpajjitā hotīti evarūpāsu itthīsu
sammādiṭṭhisutte vuttamicchācāralakkhaṇavasena vītikkamaṃ kattā hoti.
    Sabhāgatoti sabhāyaṃ ṭhito. Parisāgatoti parisāyaṃ ṭhito. Ñātimajjhagatoti
dāyādānaṃ majjhe ṭhito. Pūgamajjhagatoti senīnaṃ majjhe ṭhito. Rājakulamajjhagatoti
rājakulassa majjhe mahāvinicchaye ṭhito. Abhinītoti pucchanatthāya nīto. Sakkhipuṭṭhoti
sakkhiṃ katvā pucchito. Ehambho purisāti ālapanametaṃ. 6- Attahetu vā parahetu
vāti attano vā parassa vā hatthapādādihetu vā dhanahetu vā. Āmisakiñcikkhahetu
vāti ettha āmisanti lābho adhippetoti. Kiñcikkhanti yaṃ vā taṃ vā appamattakaṃ,
@Footnote: 1 khu. sutta 25/881/506 kalahavivādasutta khu. mahā. 29/505/337 (syā)
@2 cha.Ma. paṭijaggiyamānaṃ   3 cha.Ma. dassāmīti   4 cha.Ma. gāmaṃ    5 cha.Ma. mālāguṇa....
@6 Ma. ālapanamattaṃ

---------------------------------------------------------------------------------------------
page239.
Antamaso tittiravaṭṭakasappipiṇḍavananītapiṇḍādimattakassapi lañcassa 1- hetūti
attho. Sampajānamusā bhāsitā hotīti jānantoyeva musāvādaṃ kattā hoti.
    Imesaṃ bhedāyāti yesaṃ itoti vuttānaṃ santike sutaṃ hoti, tesaṃ bhedāya.
Amūsaṃ bhedāyāti yesaṃ amutrāti vuttānaṃ santike sutaṃ hoti, tesaṃ bhedāya.
Iti samaggānaṃ vā bhettāti 2- evaṃ samaggānaṃ vā dvinnaṃ sahāyakānaṃ bhedakaro. 3-
Bhinnānaṃ vā anuppadātāti suṭṭhu kataṃ tayā, taṃ pajahantena katipāheneva te
mahantaṃ anatthaṃ kareyyāti evaṃ bhinnānaṃ puna asandhānāya 4- anuppadātā
upatthambhetā kāraṇaṃ dassetāti attho. Vaggo ārāmo abhiratiṭṭhānamassāti
vaggārāmo. Vaggaratoti vaggesu rato. Vagge disvā vā sutvā vā nandatīti
vagganandī. Vaggakaraṇiṃ vācanti yā vācā samaggepi satte vagge karoti bhindati,
taṃ kalahakāraṇavācaṃ bhāsitā hoti.
    Aṇḍakāti 5- yathā sadose rukkhe aṇḍakāni uṭṭhahanti, evaṃ sadosatāya
khuṃsanavambhanādivacanehi aṇḍakā jātā. Kakkasāti pūtikā. Yathā nāma pūtikarukkho
kakkaso hoti paggharitacuṇṇo, evaṃ kakkasā hoti, sotaṃ ghaṃsamānā viya pavisati.
Tena vuttaṃ "kakkasā"ti. Parakaṭukāti paresaṃ kaṭukā amanāpā dosajananī.
Parābhisajjanīti kuṭilakaṇṭakasākhā viya mammesu vijjhitvā paresaṃ abhisajjanī
gantukāmānampi gantuṃ adatvā lagganakārī. Kodhasāmantāti kodhassa āsannā.
Asamādhisaṃvattanikāti appanāsamādhissa vā upacārasamādhissa vā asaṃvattanikā. Iti
sabbānevetāni sadosavācāya vevacanāni.
    Akālavādīti akālena vattā. Abhūtavādīti yaṃ natthi, tassa vattā.
Anatthavādīti akāraṇanissitaṃ vattā. Adhammavādīti asabhāvaṃ vattā. Avinayavādīti
asaṃvaravinayapaṭisaṃyuttassa vattā. Anidhānavatiṃ vācanti hadayamañjūsāya nidhetuṃ ayuttavācaṃ
bhāsitā hoti. Akālenāti vattabbakālassa pubbe vā pacchā vā ayuttakāle vattā
hoti. Anapadesanti suttāpadesavirahitaṃ. Apariyantavatinti aparicchedaṃ, suttaṃ vā
@Footnote: 1 cha.Ma. lañjassa   2 cha.Ma....bhedakāti      3 cha.Ma. bhedaṃ kattā
@4 cha.Ma. asaṃsandanāya      5 Ma. kaṇḍakāti

---------------------------------------------------------------------------------------------
page240.
Jātakaṃ vā nikkhipitvā tassa upalabbhaṃ vā upamaṃ vā vatthuṃ vā āharitvā bāhirakathaṃyeva
katheti, nikkhittaṃ nikkhittamattameva 1- hoti. "suttaṃ nu kho katheti jātakaṃ nu kho,
nāssa antaṃ vā koṭiṃ vā passāmā"ti vattabbataṃ āpajjati. Yathā vaṭarukkhasākhānaṃ
gatagataṭṭhāne pārohā otaranti, otiṇṇotiṇṇaṭṭhāne sampajjitvā
puna vaḍḍhantiyeva. Evaṃ aḍḍhayojanampi yojanampi gacchantiyeva, gacchante gacchante
pana mūlarukkho vinassati, paveṇijātakāva tiṭṭhanti. Evamayaṃpi nigrodhadhammakathiko
nāma hoti, nikkhittaṃ nikkhittamattameva katvā 2- passeneva pariharanto gacchati. 2-
Yo pana bahuṃpi bhaṇanto etadatthamidaṃ vuttanti āharitvā jānāpetuṃ sakakoti,
tassa kathetuṃ vaṭṭati. Anatthasañhitanti na atthanissitaṃ.
    Abhijjhātā hotīti abhijjhāya oloketā hoti. Aho vatāti patthanatthe
nipāto. Abhijjhāyapi 3- olokitamattakena cettha kammapathabhedo na hoti. Yadā
pana "aho vatīdaṃ mama santakaṃ assa, ahaṃ ettha vasaṃ vatteyyan"ti attano
pariṇāmeti, tadā kammapathabhedo hoti, ayamidha adhippeto.
    Byāpannacittoti vipannacitto pūtibhūtacitto. Paduṭṭhamanasaṅkappoti dosena
duṭṭhacittasaṅkapPo. Haññantūti ghāṭiyantu. Vajjhantūti vadhaṃ pāpuṇantu. Mā vā
ahesunti kiñcipi mā ahesuṃ. Idhāpi kopamattakena kammapathabhedo na hoti.
Haññantūtiādicintaneneva hoti, tasmā evaṃ vuttaṃ.
    Micchādiṭṭhikoti akusaladassano. Viparītadassanoti vipallatthadassano. Natthi
dinnanti dinnassa 4- phalābhāvaṃ sandhāya vadati. Yiṭaṭhaṃ vuccati mahāyāgo. Hutanti
pahonaka 5- sakkāro adhippeto. Taṃpi ubhayaṃ phalābhāvameva sandhāya paṭikkhipati.
Sukaṭadukkaṭānanti sukaṭadukkaṭānaṃ, 6- kusalākusalānanti attho. Phalaṃ vipākoti yaṃ
phalanti vā vipākoti vā vuccati, taṃ natthīti vadati. Natthi ayaṃ lokoti paraloke
ṭhitassa ayaṃ loko natthi. Natthi paro lokoti idha loke ṭhitassāpi paraloko natthi,
@Footnote: 1 cha.Ma. nikkhittameva  2-2 Ma. katvā katipaye passeneva pariharanto katipaye gacchati.
@3 cha.Ma. abhijjhāya     4 Ma. dānassa   5 cha.Ma. paheṇaka.....  6 Sī. sukatadukkatānaṃ

---------------------------------------------------------------------------------------------
page241.
Sabbe tattha tattheva acchijjantīti dasseti. Natthi mātā natthi pitāti tesu
sammāpaṭipattimicchāpaṭipattīnaṃ phalābhāvavasena vadati. Natthi sattā opapātikāti
cavitvā upapajjanakasattā nāma natthīti vadati. Sayaṃ abhiññā sacchikatvā
pavedentīti ye imañca lokaṃ parañca lokaṃ abhivisiṭṭhāya paññāya sayaṃ paccakkhaṃ
katvā pavedenti, te natthīti sabbaññubuddhānaṃ abhāvaṃ dīpeti, ettāvatā
dasavatthukā micchādiṭṭhi kathitā hoti.
    [441] Pāṇātipātaṃ pahāyātiādayo satta kammapathā cūḷahatthipade
vitthāritā. Anabhijjhādayo uttānatthāyeva.
    [442] Sahabyataṃ upapajjeyyanti sahabhāvaṃ upagaccheyyaṃ. Brahmakāyikānaṃ
devānanti paṭhamajjhānabhūmidevānaṃ. Ābhānaṃ devānanti ābhā nāma visuṃ natthi,
parittābhaappamāṇābhaābhassarānaṃ etaṃ adhivacanaṃ. Parittābhānantiādi pana ekato
agahetvā tesaṃyeva bhedato gahaṇaṃ. Parittasubhānantiādīsupi eseva nayo. Iti
bhagavā āsavakkhayaṃ dassetvā arahattanikūṭena desanaṃ niṭṭhapesi.
    Idha ṭhatvā pana devalokā samānetabbā, tissannaṃ tāva jhānabhūmīnaṃ
vasena nava brahmalokā, pañca suddhāvāsā, catūhi āruppehi 1- saddhiṃ navāti
aṭṭhārasa, vehapphalehi saddhiṃ ekūnavīsati, te asaññaṃ 2- pakkhipitvā vīsati
brahmalokā honti, evaṃ chahi kāmāvacarehi saddhiṃ chabbīsati devalokā nāma, tesaṃ
sabbesaṃpi bhagavatā dasahi kusalakammapathehi nibbatti dassitā.
    Tattha chasu tāva kāmāvacaresu tiṇṇaṃ sucaritānaṃ vipākeneva nibbatti
hoti. Uparidevalokānaṃ pana ime kammapathā upanissayavasena kathitā. Dasakusalakammapathā
hi sīlaṃ, sīlavatova 3- kasiṇaparikammaṃ ijjhatīti. Sīle patiṭṭhāya kasiṇaparikammaṃ
katvā paṭhamajjhānaṃ nibbattetvā paṭhamajjhānabhūmiyaṃ nibbattati, dutiyādīni bhāvetvā
dutiyajjhānabhūmiādīsu nibbattati, rūpāvacarajjhānaṃ pādakaṃ katvā vipassanaṃ vaḍḍhetvā
anāgāmiphale patiṭṭhito pañcasu suddhāvāsesu nibbattati, rūpāvacarajjhānaṃ pādakaṃ
@Footnote: 1 cha.Ma. arūpehi   2 Ma. asaññe     3 cha.Ma. sīlavato ca

---------------------------------------------------------------------------------------------
page242.
Katvā arūpāvacarasamāpattiṃ nibbattetvā catūsu āruppesu nibbattati,
rūpārūpajjhānaṃ pādakaṃ katvā vipassanaṃ vaḍḍhetvā arahattaṃ pāpuṇāti. Asaññabhavo
pana bāhirakānaṃ tāpasaparibbājakānaṃ āciṇṇoti idha na niddiṭṭho. Sesaṃ
sabbattha uttānatthamevāti.
                    Papañcasūdaniyā majjhimanikāyaṭṭhakathāya
                     sāleyyakasuttavaṇṇanā niṭṭhitā.
                           -----------
                        2. Verañjakasuttavaṇṇanā
    [444] Evamme sutanti verañjakasuttaṃ. Tattha verañjakāti verañjavāsino.
Kenacideva karaṇīyenāti kenacideva aniyamitakiccena. Sesaṃ sabbaṃ purimasutte
vuttanayeneva veditabbaṃ. Kevalaṃ hi idha adhammacārī visamacārīti evaṃ puggalādhiṭṭhānā
desanā katā. Purimasutte dhammādhiṭṭhānāti ayaṃ viseso. Sesaṃ tādisamevāti.
                    Papañcasūdaniyā majjhimanikāyaṭṭhakathāya
                      verañjakasuttavaṇṇanā niṭṭhitā.
                          ------------
                       3. Mahāvedallasuttavaṇṇanā
    [449] Evamme sutanti mahāvedallasuttaṃ. Tattha āyasmāti
sagāravasappatissavacanametaṃ. Mahākoṭṭhitoti tassa therassa nāmaṃ. Paṭisallānā vuṭṭhitoti
phalasamāpattito vuṭṭhito. Duppañño duppaññoti ettha paññāya duṭṭhaṃ nāma
natthi, appañño nippaññoti attho. Kittāvatā nu khoti kāraṇaparicchedapucchā,
kittakena nu kho evaṃ vucacatīti attho. Pucchā ca nāmesā adiṭṭhajotanāpucchā
diṭṭhasaṃsandanāpucchā vimaticchedanāpucchā anumatipucchā kathetukāmyatāpucchāti
pañcavidhā hoti. Tāsaṃ idaṃ nānākaraṇaṃ:-

---------------------------------------------------------------------------------------------
page243.
    "katamā adiṭṭhajotanāpucchā, pakatiyā lakkhaṇaṃ aññātaṃ hoti adiṭṭhaṃ
atulitaṃ atīritaṃ avibhūtaṃ avibhāvitaṃ, tassa ñāṇāya dassanāya tulanāya tīraṇāya
vibhūtāya vibhāvanatthāya pañhaṃ pucchati, ayaṃ adiṭṭhajotanāpucchā.
    Katamā diṭṭhasaṃsandanāpucchā, pakatiyā lakkhaṇaṃ ñātaṃ hoti diṭṭhaṃ tulitaṃ
tīritaṃ vibhūtaṃ vibhāvitaṃ, aññehi paṇḍitehi saddhiṃ saṃsandanatthāya pañhaṃ pucchati.
Ayaṃ diṭṭhasaṃsandanāpucchā.
    Katamā vimaticchedanāpucchā, pakatiyā saṃsayapakkhanno 1- hoti vimatipakkhanno
dveḷhakajāto "evaṃ nu kho, na nu kho, kinnukho, kathaṃ nu kho"ti, so
vimaticchedanatthāya pañhaṃ pucchati, ayaṃ vimaticchedanāpucchā. 2-
    "taṃ kiṃ maññatha bhikkhave rūpaṃ niccaṃ vā aniccaṃ vāti aniccaṃ bhante"ti 3-
evarūpā anumatiṃ gahetvā dhammadesanākāle pucchā anumatipucchā nāma.
    "cattārome bhikkhave satipaṭṭhānā, katame cattāro"ti 4- evarūpā bhikkhusaṃghaṃ
sayameva pucchitvā sayameva vissajjetukāmassa pucchā kathetukāmyatāpucchā nāma.
Tāsu idha diṭṭhasaṃsandanāpucchā adhippetā.
    Thero hi attano divāṭṭhāne nisīditvā sayameva pañhaṃ samuṭṭhāpetvā
sayaṃ vinicchinanto idaṃ suttaṃ ādito paṭṭhāya matthakaṃ pāpesi. Ekacco hi
pañhaṃ samuṭṭhāpetuṃyeva sakkoti na nicchetuṃ, ekacco nicchetuṃyeva 5- sakkoti
na samuṭṭhāpetuṃ, ekacco ubhayaṃpi na sakkoti, ekacco ubhayaṃpi sakkoti. Tesu
thero ubhayaṃpi sakkotiyeva. Kasmā? mahāpaññatāya. Mahāpaññaṃ nissāya hi
imasmiṃ sāsane sāriputtatthero, mahākaccāyanatthero, puṇṇatthero,
kumārakassapatthero, ānandatthero, ayameva āyasmāti sambahulā therā visesaṭṭhānaṃ
adhigatā, na hi sakkā yāya vā tāya vā appamattikāya paññāya samannāgatena
bhikkhunā sāvakapāramīñāṇassa matthakaṃ pāpuṇituṃ, mahāpaññāya pana sakkāti 6-
@Footnote: 1 cha.Ma. saṃsayapakkhando  evamuparipi   2 khu. mahā. 29/700/409 (syā) khu.
@cūḷa. 30/122/47 (syā)  3 vinaYu. mahā. 4/21/18 pañcavaggiyakathā
@4 saṃ. mahā 19/390/151 suddhasutta  5 cha.Ma. nicchetuṃ   6 Ma. sakkoti evamuparipi

---------------------------------------------------------------------------------------------
page244.
Mahāpaññatāya sāriputtatthero taṃ ṭhānaṃ adhigato, paññāya hi therena sadiso
natthi, teneva naṃ bhagavā etadagge ṭhapesi "etadaggaṃ bhikkhave mama sāvakānaṃ
bhikkhūnaṃ mahāpaññānaṃ yadidaṃ sāriputto"ti. 1-
    Tathā na sakkā yāya vā tāya vā appamattikāya paññāya samannāgatena
bhikkhunā bhagavatā saṅkhittena bhāsitassa sabbaññutañāṇena saddhiṃ saṃsandetvā
samānetvā vitthārena atthaṃ vibhajetuṃ, mahāpaññena pana sakkāti mahāpaññatāya
mahākaccāyanatthero tattha paṭibalo jāto, teneva naṃ bhagavā etadagge ṭhapesi
"etadaggaṃ bhikkhave mama sāvakānaṃ bhikkhūnaṃ saṅkhittena bhāsitassa vitthārena atthaṃ
vibhajantānaṃ yadidaṃ mahākaccāyano"ti. 2-
    Tathā na sakkā yāya vā tāya vā appamattikāya paññāya samannāgatena
bhikkhunā dhammakathaṃ kathentena dasa kathāvatthūni ārabhitvā 3- satta visuddhiyo
vibhajantena dhammakathaṃ kathetuṃ, mahāpaññena pana sakkāti mahāpaññatāya puṇṇatthero
catuparisamajjhe alaṅkatadhammāsane cittavījaniṃ gahetvā nisinno līlāyanto
puṇṇacando viya dhammakathaṃ katheti. 4- Teneva naṃ bhagavā egadagge ṭhapesi "etadaggaṃ
bhikkhave mama sāvakānaṃ bhikkhūnaṃ dhammakathikānaṃ yadidaṃ puṇṇo mantāṇiputto"ti. 5-
    Tathā yāya vā tāya vā appamattikāya paññāya samannāgato bhikkhu
dhammakathaṃ 6- kathento ito vā etto vā anukkamitvā yaṭṭhikoṭiṃ gahetvā
andho viya ekapadikaṃ daṇḍakasetuṃ āruḷho viya ca gacchati, mahāpañño pana
catuppādikaṃpi 7- gāthaṃ nikkhipitvā upamā ca kāraṇāni ca osāretvā 8- tepiṭakaṃ
buddhavacanaṃ gahetvā heṭṭhuppariyaṃ karonto katheti, 9- mahāpaññatāya pana
kumārakassapatthero catuppadikagāthaṃpi nikkhipitvā upamā ca kāraṇāni ca āharitvā
tehi saddhiṃ yojento jātassare pañcavaṇṇāni kusumāni phullāpento viya
sinerumatthake vaṭṭisahassaṃ telappadīpaṃ jālento viya tepiṭakaṃ buddhavacanaṃ
@Footnote: 1 aṅ. ekaka. 20/188/23 etadaggavagga     2 aṅ. ekaka. 20/197/23 etadaggavagga
@3 cha.Ma. āharitvā    4 cha.Ma. dhammaṃ kathesi   5 aṅ. ekaka. 20/196/23 etadaggavagga
@6 cha.Ma. dhammaṃ        7 cha.Ma. catuppadikaṃ  8 cha.Ma. āharitvā    9 cha.Ma. kathesi

---------------------------------------------------------------------------------------------
page245.
Heṭṭhuppariyaṃ karonto katheti, teneva naṃ bhagavā etadagge ṭhapesi "etadaggaṃ
bhikkhave mama sāvakānaṃ bhikkhūnaṃ cittakathikānaṃ yadidaṃ kumārakassapo"ti. 1-
    Tathā yāya vā tāya vā appamattikāya paññāya samannāgato bhikkhu
catūhi māsehi catuppadikaṃpi gāthaṃ gahetuṃ na sakkoti, mahāpañño pana ekapade
ṭhatvā padasataṃpi padasahassaṃpi gaṇhāti, ānandatthero pana mahāpaññatāya
ekapaduddhāre ṭhatvā sakiṃyeva sutvā puna apucchanto saṭṭhipadasahassāni paṇṇarasa
gāthāsahassāni valliyā pupphāni ākaḍḍhitvā gaṇhanto viya ekappahāreneva
gaṇhāti, gahitagahitaṃ pāsāṇe lekhitalekhā 2- viya, suvaṇṇaghaṭe pakkhittasīhavasā
viya ca gahitākāreneva tiṭṭhati, teneva naṃ bhagavā etadagge ṭhapesi "etadaggaṃ
bhikkhave mama sāvakānaṃ bhikkhūnaṃ gatimantānaṃ yadidaṃ ānando. Satimantānaṃ. Dhiti
mantānaṃ. Bahussutānaṃ. Upaṭṭhākānaṃ yadidaṃ ānando"ti. 3-
    Na hi sakkā yāya vā tāya vā appamattikāya paññāya samannāgatena
bhikkhunā catupaṭisambhidāppabhedassa matthakaṃ pāpuṇituṃ, mahāpaññena pana sakkāti
mahāpaññatāya mahākoṭṭhitatthero adhigamaparipucchāsavanapubbayogānaṃ vasena
anantanayussadaṃ paṭisambhidāppabhedaṃ patto, teneva naṃ bhagavā etadagge ṭhapesi
"etadaggaṃ bhikkhave mama sāvakānaṃ bhikkhūnaṃ paṭisambhidāppattānaṃ yadidaṃ
mahākoṭṭhito"ti. 4-
    Iti thero mahāpaññatāya pañhaṃ samuṭṭhāpetuṃpi nicchetuṃpi 5- ubhayaṃpi
sakkoti, so divāṭṭhāne nisīditvā sayameva sabbapañhe samuṭṭhāpetvā sayaṃ
vinicchinanto idaṃ suttaṃ ādito paṭṭhāya matthakaṃ pāpetvā "sobhanā vata ayaṃ
dhammadesanā, jeṭṭhabhātikena dhammasenāpatinā saddhiṃ saṃsandessāmi, tato ayaṃ
dvinnaṃpi amhākaṃ ekamatiyā ekajjhāsayena 6- ṭhapitā atigarukā bhavissati
pāsāṇacchattasadisā, caturoghanittharaṇatthikānaṃ titthe ṭhapitanāvā viya saggagamanatthikānaṃ 7-
sahassayuttaājaññaratho viya bahūpakārā bhavissatī"ti diṭṭhasaṃsandanatthaṃ pañhaṃ
pucchi. Tena vuttaṃ "tāsu idha diṭṭhasaṃsandanāpucchā adhippetā"ti.
@Footnote: 1 aṅ. ekaka. 20/219/25   2 cha.Ma. khatalekhā    3 aṅ. ekaka. 20/219-23/25
@4 aṅ. ekaka. 20/218/25   5 cha.Ma. nicchetumpīti
@6 cha.Ma. ekajjhāsayena ca   7 cha.Ma. maggagamanatthikānaṃ

---------------------------------------------------------------------------------------------
page246.
    Nappajānātīti ettha yasmā nappajānāti, tasmā duppaññoti vuccatīti
ayamattho. Esa nayo sabbattha. Idaṃ dukkhanti nappajānātīti idaṃ dukkhaṃ, ettakaṃ
dukkhaṃ, ito uddhaṃ dukkhaṃ 1- natthīti dukkhasaccaṃ yāthāvasarasalakkhaṇato nappajānāti.
Ayaṃ dukkhasamudayoti ito dukkhaṃ samudetīti pavattidukkhappabhāvikā 2- taṇhā
samudayasaccanti yāthāvasarasalakkhaṇato nappajānāti. Ayaṃ dukkhanirodhoti idaṃ dukkhaṃ
ayaṃ dukkhasamudayo ca idaṃ nāma ṭhānaṃ patvā nirujjhatīti ubhinnaṃ appavatti
nibbānaṃ nirodhasaccanti yāthāvasarasalakkhaṇato nappajānāti. Ayaṃ dukkhanirodhagāminī
paṭipadāti ayaṃ paṭipadā dukkhanirodhaṃ gacchatīti maggasaccaṃ yāthāvasarasalakkhaṇato
nappajānātīti. Anantaravārepi imināva nayena attho veditabbo. Saṅkhepato
panettha catusaccakammaṭṭhāniko puggalo kathitoti veditabbo.
    Ayaṃ hi ācariyasantike cattāri saccāni savanato uggaṇhāti, ṭhapetvā
taṇhaṃ tebhūmikā dhammā dukkhasaccaṃ, taṇhā samudayasaccaṃ, ubhinnaṃ appavatti nibbānaṃ
nirodhasaccaṃ, dukkhasaccaṃ parijānanto samudayasaccaṃ pajahanto nirodhapāpano maggo
maggasaccanti evaṃ uggahitvā 3- abhinivisati. Tattha purimāni dve saccāni vaṭṭaṃ,
pacchimāni vivaṭṭaṃ, vaṭṭe abhiniveso hoti, no vivaṭṭe, tasmā ayaṃ abhinivisamāno
dukkhasacce abhinivisati.
    Dukkhasaccaṃ nāma rūpādayo pañcakkhandhāti vavatthapetvā catudhātukammaṭṭhānavasena 4-
otaritvā "cattāri mahābhūtāni catunnañca mahābhūtānaṃ upādāyarūpaṃ
rūpan"ti vavatthapeti. Tadārammaṇā vedanā saññā saṅkhārā viññāṇaṃ
nāmanti evaṃ yamakatālakkhandhaṃ chindanto viya "dveyeva 5- dhammā nāmarūpan"ti
vavatthapeti. Taṃ panetaṃ na ahetukaṃ sahetukaṃ sappaccayaṃ, ko cassa paccayo avijjādayo
dhammāti evaṃ paccaye ceva paccayuppannadhamme ca vavatthapetvā "sabbepi
dhammā hutvā abhāvaṭṭhena aniccā"ti aniccalakkhaṇaṃ āropeti, tato
udayavayapaṭipīḷanākārena dukkhāti, 6- vase avattanakārena 7- anattāti
tilakkhaṇaṃ āropetvā vipassanāpaṭipāṭiyā sammasanto lokuttaraṃ maggaṃ pāpuṇāti.
@Footnote: 1 cha.Ma. ayaṃ pāṭho na dissati 2 Sī.samudeti pavattetīti dukkhappabhāvikā
@3 cha.Ma. uggahetvā  4 cha.Ma. dhātukammaṭaṭhānavasena   5 cha.Ma. dve
@6 cha.Ma. dukkhā  7 cha.Ma. avasavattanākārena

---------------------------------------------------------------------------------------------
page247.
    Maggakkhaṇe cattāri saccāni ekapaṭivedhena paṭivijjhati, ekābhisamayena
abhisameti. Dukkhaṃ pariññāpaṭivedhena paṭivijjhati, samudayaṃ pahānapaṭivedhena, nirodhaṃ
sacchikiriyāpaṭivedhena maggaṃ bhāvanāpaṭivedhena paṭivijjhati. Dukkhaṃ pariññābhisamayena
abhisameti, samudayaṃ pahānābhisamayena nirodhaṃ sacchikiriyābhisamayena maggaṃ
bhāvanābhisamayena abhisameti. So tīṇi saccāni kiccato paṭivijjhati, nirodhaṃ ārammaṇato.
Tasmiṃ cassa phalakkhaṇe 1- ahaṃ dukkhaṃ parijānāmi, samudayaṃ pajahāmi, nirodhaṃ
sacchikaromi, maggaṃ bhāvemīti ābhogasamannāhāramanasikārapaccavekkhaṇā natthi. Etassa
pana pariggaṇhantasseva maggo tīsu saccesu pariññādikiccaṃ sādhentova nirodhaṃ
ārammaṇato paṭivijjhatīti.
    Tasmā paññavāti vuccatīti ettha heṭṭhimakoṭiyā sotāpanno uparimakoṭiyā
khīṇāsavo paññavāti niddiṭṭho. Yo pana tepiṭakaṃ buddhavacanaṃ pālito ca
aṭṭhakathāto 2- ca anusandhito ca pubbāparato ca uggaṇhitvā heṭṭhuppariyaṃ
karonto vicarati, aniccadukkhaanattāvasena pariggahamattaṃpi natthi, ayaṃ paññavā
nāma, duppañño nāmāti? viññāṇacarito nāmesa, paññavāti na vattabbo.
Atha yo tilakkhaṇaṃ āropetvā vipassanāpaṭipāṭiyā sammasanto ajja ajjeva
arahattanti vicarati, 3- ayaṃ paññavā nāma, duppañño nāmāti? bhajāpiyamāno
paññavāpakkhaṃ bhajati. Sutte pana paṭivedhova kathito.
    Viññāṇaṃ viññāṇanti idha kiṃ pucchati? yena viññāṇena saṅkhāre
Sammasitvā esa paññavā nāma jāto, 4- tadassa āgamanavipassanā viññāṇaṃ
kammakārakacittaṃ 4- pucchāmīti pucchati. Sukhantipi vijānātīti sukhavedanaṃpi
vijānāti. Uparipadadvayepi eseva nayo. Iminā thero "sukhaṃ vedanaṃ vedayamāno sukhaṃ
vedanaṃ vedayāmīti pajānātī"tiādinā 5- nayena āgatavedanāvasena arūpakammaṭṭhānaṃ
kathesi. Tassattho satipaṭṭhāne vuttanayeneva veditabbo.
    Saṃsaṭṭhāti ekuppādādilakkhaṇena saṃyogaṭṭhena 6- saṃsaṭṭhā, udāhu visaṃsaṭṭhāti
pucchati. Ettha ca thero maggapaññañca vipassanāviññāṇañcāti ime dve
@Footnote: 1 cha.Ma. khaṇe       2 cha.Ma. atthato
@3 cha.Ma. carati       4.4. Sī. tadassa āgamanīyavipassanāviññāṇakammakārakacittaṃ
@5 Ma.mū. 12/113/82 vedanānupassanāsatipaṭṭhāna    6 Sī. saṃsaggena

---------------------------------------------------------------------------------------------
page248.
Lokiyalokuttare dhamme missetvā bhūmantaraṃ bhinditvā samayaṃ ajānanto viya
pucchatīti na veditabbo. Maggapaññāya pana maggaviññāṇena vipassanāpaññāya
ca vipassanāviññāṇeneva saddhiṃ saṃsaṭṭhabhāvaṃ pucchatīti veditabbo. Theropissa
tamevatthaṃ vissajjento ime dhammā saṃsaṭṭhātiādimāha. Tattha na ca labbhā imesaṃ
dhammānanti imesaṃ lokiyamaggakkhaṇepi lokuttaramaggakkhaṇepi ekato uppannānaṃ
dvinnaṃ dhammānaṃ. Vinibbhujitvā vinibbhujitvāti visuṃ visuṃ katvā
vinivattetvā 1- ārammaṇato vā vatthuto vā uppādato vā nirodhato vā nānākaraṇaṃ
dassetuṃ na sakkāti attho. Tesaṃ tesaṃ pana dhammānaṃ visayo nāma atthi. Lokiyadhammaṃ
patvā hi cittaṃ jeṭṭhakaṃ hoti pubbaṅgamaṃ, lokuttaraṃ patvā paññā.
    Sammāsambuddhopi hi lokiyadhammaṃ pucchanto "bhikkhu tvaṃ katamaṃ paññaṃ
adhigato, kiṃ paṭhamamaggapaññaṃ, udāhu dutiyatatiyacatutthamaggapaññan"ti na evaṃ pucchati.
Kiṃphasso tvaṃ bhikkhu kiṃvedano kiṃsañño kiṃcetanoti na ca pucchati, cittavasena pana
"kiṃcitto tvaṃ bhikkhū"ti 2- pucchati. Kusalākusalaṃ paññāpentopi "manopubbaṅgamā
dhammā, manoseṭṭhā manomayā"ti 3- ca "katame dhammā kusalā. Yasmiṃ samaye kāmāvacaraṃ
kusalaṃ cittaṃ uppannaṃ hotī"ti 4- ca evaṃ cittavaseneva paññāpeti. Lokuttaraṃ
pucchanto pana kiṃphasso tvaṃ bhikkhu, kiṃvedano, kiṃsañño, kiṃcetanoti na pucchati.
Katamā te bhikkhu paññā adhigatā, kiṃ paṭhamamaggapaññā, udāhu
dutiyatatiyacatutthamaggapaññāti evaṃ paññāvaseneva pucchati.
    Indriyasaṃyuttepi "pañcimāni bhikkhave indriyāni, katamāni pañca,
saddhindriyaṃ viriyindriyaṃ satindriyaṃ samādhindriyaṃ paññindriyaṃ. Kattha ca
bhikkhave saddhindriyaṃ daṭṭhabbaṃ, catūsu sotāpattiyaṅgesu ettha saddhindriyaṃ
daṭṭhabbaṃ. Kattha ca bhikkhave viriyindriyaṃ daṭṭhabbaṃ, catūsu sammappadhānesu ettha
viriyindriya daṭṭhabbaṃ. Kattha ca bhikkhave satindriyaṃ daṭṭhabbaṃ, catūsu
satipaṭṭhānesu ettha satindriyaṃ daṭṭhabbaṃ. Kattha ca bhikkhave samādhindriyaṃ
daṭṭhabbaṃ, catūsu jhānesu
@Footnote: 1 cha.Ma. vinivaṭṭetvā        2 vinaYu. 1/146/81,153/85,156/89
@3 khu.dha. 25/1/15 cakkhupālattheravatthu   4 abhi. saṃ. 34/1/21 cittuppādakaṇḍa

---------------------------------------------------------------------------------------------
page249.
Ettha samādhindriyaṃ daṭṭhabbaṃ. Kattha ca bhikkhave paññindriyaṃ daṭṭhabbaṃ, catūsu
ariyasaccesu ettha paññindriyaṃ daṭṭhabban"ti 1- evaṃ savisayasmiṃyeva
lokiyalokuttarā dhammā kathitā.
    Yathā hi cattāro seṭṭhiputtā rājāti rājapañcamesu sahāyesu nakkhattaṃ
kīḷissāmāti vīthiṃ otiṇṇesu ekassa seṭṭhiputtassa gehaṃ gatakāle itare
cattāro tuṇhī nisīdanti, gehasāmikova "imesaṃ khādanīyaṃ bhojanīyaṃ detha,
gandhamālālakārādīni dethā"ti gehe vicāreti. Dutiyassa tatiyassa catutthassa
gehaṃ gatakāle itare cattāro tuṇhī nisīdanti, gehasāmikova "imesaṃ khādanīyaṃ
bhojanīyaṃ detha, gandhamālālaṅkārādīni dethā"ti gehe vicāreti. Atha sabbapacchā
rañño gehaṃ gatakāle kiñcāpi rājā sabbattha issarova, imasmiṃ pana kāle
attano geheyeva "imesaṃ khādanīyaṃ bhojanīyaṃ detha, gandhamālālaṅkārādīni
dethā"ti vicāreti, evamevaṃ kho saddhāpañcamakesu indriyesu tesu sahāyesu
ekato vīthiṃ otarantesu viya ekārammaṇe uppajjamānesupi yathā paṭhamassa gehe
itare cattāro tuṇhī nisīdanti, gehasāmikova vicāreti, evaṃ sotāpattiyaṅgāni
patvā adhimokkhalakkhaṇaṃ saddhindriyameva jeṭṭhakaṃ hoti pubbaṅgamaṃ, sesāni
tadanvayāni honti. Yathā dutiyassa gehe itare cattāro tuṇhī nisīdanti,
gehasāmikova vicāreti, evaṃ sammappadhānāni patvā paggahaṇalakkhaṇaṃ viriyindriyameva
jeṭṭhakaṃ hoti pubbaṅgamaṃ, sesāni tadanvayāni honti. Yathā tatiyassa gehe
itare cattāro tuṇhī nisīdanti, gehasāmikova vicāreti, evaṃ satipaṭṭhānāni
patvā upaṭṭhānalakkhaṇaṃ satindriyameva jeṭṭhakaṃ hoti pubbaṅgamaṃ, sesāni
tadanvayāni honti. Yathā catutthassa gehe itare cattāro tuṇhī nisīdanti,
gehasāmikova vicāreti, evaṃ jhānavimokkhe patvā avikkhepalakkhaṇaṃ samādhindriyameva
jeṭṭhakaṃ hoti pubbaṅgamaṃ, sesāni tadanvayāni honti. Sabbapacchā rañño gehaṃ
gatakāle pana yathā itare cattāro tuṇhī nisīdanti, rājāva gehe vicāreti,
evameva ariyasaccāni patvā pajānanalakkhaṇaṃ paññindriyameva jeṭṭhakaṃ hoti
pubbaṅgamaṃ, sesāni tadanvayāni honti.
@Footnote: 5 saṃ. mahā. 19/478/172 daṭṭhabbasutta

---------------------------------------------------------------------------------------------
page250.
    Iti paṭisambhidāppattānaṃ agge ṭhapito mahākoṭṭhitatthero lokiyadhammaṃ
pucchanto cittaṃ jeṭṭhakaṃ cittaṃ pubbaṅgamaṃ katvā pucchi, lokuttaradhammaṃ
pucchanto paññaṃ jeṭṭhakaṃ paññaṃ pubbaṅgamaṃ  katvā pucchi, dhammasenāpati-
sāriputtattheropi tatheva vissajjesīti.
    Yañcāvuso 1- pajānātīti yaṃ catusaccadhammaṃ idaṃ dukkhantiādinā nayena
maggapaññā pajānāti. Taṃ vijānātīti maggaviññāṇaṃpi tatheva taṃ vijānāti. Yaṃ
vijānātīti yaṃ saṅkhāragataṃ aniccantiādinā nayena vipassanāviññāṇaṃ vijānāti.
Taṃ pajānātīti vipassanāpaññāpi tatheva taṃ pajānāti. Tasmā ime dhammāti tena
kāraṇena ime dhammā. Saṃsaṭṭhāti ekuppādaekanirodhaekavatthukaekārammaṇatāya
saṃsaṭṭhā.
    Paññā bhāvetabbāti idaṃ maggapaññaṃ sandhāya vuttaṃ, taṃsampayuttaṃ pana
viññāṇaṃ tāya saddhiṃ bhāvetabbameva hoti. Viññāṇaṃ pariññeyyanti idaṃ
vipassanāviññāṇaṃ sandhāya vuttaṃ, taṃsampayuttā pana paññā tena saddhiṃ
parijānitabbāva hoti.
    [450] Vedanā vedanāti idaṃ kasmā pucchati? vedanālakkhaṇaṃ pucchissāmīti
Pucchati. Evaṃ santepi tebhūmikasammasanavicāravedanāva 2- adhippetāti sallakkhetabbā.
Sukhampi vedetīti sukhaṃ ārammaṇaṃ vedeti anubhavati. Parato padadvayepi eseva
nayo. "rūpañca hidaṃ mahāli ekantadukkhaṃ abhavissa, dukkhānupatitaṃ dukkhāvakkantaṃ
anavakkantaṃ sukhena, nayidaṃ sattā rūpasmiṃ sārajjeyyuṃ. Yasmā ca kho mahāli
rūpaṃ sukhaṃ sukhānupatitaṃ sukhāvakkantaṃ anavakkantaṃ dukkhena, tasmā sattā rūpasmiṃ
sārajjanti, sārāgā saṃyujjanti, saṃyogā saṅkilissanti. Vedanā ca hidaṃ, .pe.
Saññā .pe. Saṅkhārā .pe. Viññāṇañca hidaṃ mahāli ekantadukkhaṃ abhavissa
.pe. Saṅkilissantī"ti 3- iminā hi 4- mahālisuttapariyāyena idha ārammaṇaṃ sukhaṃ
dukkhamadukkhamasukhanti kathitaṃ. Apica purimasukhaṃ vedanaṃ ārammaṇaṃ katvā aparā sukhā
@Footnote: 1 cha.Ma. yaṃ hāvuso       2 Sī. tebhūmakasammasanavāre vedanā
@3 saṃ. khandha. 17/10/57 mahālisutta    4 Sī.,i. imināpi

---------------------------------------------------------------------------------------------
page251.
Vedanā vedeti, purimaṃ dukkhaṃ vedanaṃ ārammaṇaṃ katvā aparā dukkhā vedanā
vedeti, purimaṃ adukkhamasukhaṃ vedanaṃ ārammaṇaṃ katvā aparā adukkhamasukhā vedanā
vedetīti evaṃ cettha 1- attho daṭṭhabbo. Vedanāyeva hi vedeti, na añño koci
veditā nāma atthīti vuttametaṃ.
    Saññā saññāti idha kiṃ pucchati? saññāya 2- lakkhaṇaṃ. Kiṃ sabbatthakasaññāyāti?
Saññāya  2- lakkhaṇantipi sabbatthakasaññāya lakkhaṇantipi ekamevetaṃ, evaṃ santepi
tebhūmikasammasanavicārasaññāva 3- adhippetāti sallakkhetabbā. Nīlakampi sañjānātīti
nīlapupphe vā vatthe vā parikmamaṃ katvā upacāraṃ vā appanaṃ vā pāpento
pajānāti. 4- Imasmiṃ hi atthe parikammasaññāpi upacārasaññāpi appanāsaññāpi
vaṭṭati, nīle nīlanti uppajjanasaññāpi vaṭṭatiyeva. Pītakādīsupi eseva nayo.
    Yā cāvuso vedanāti ettha vedanā saññā viññāṇanti imāni tīṇi
gahetvā paññā kasmā na gahitāti? asabbasaṅgāhikattā. Paññāya hi gahitāya
paññāsampayuttavedanādayo 5- labbhanti, no vippayuttā. Taṃ pana agahetvā
imesu gahitesu paññāsampayuttā ca vippayuttā ca antamaso dve pañcaviññāṇa-
dhammāpi labbhanti. Yathā hi tayo purisā suttaṃ suttanti vadeyyuṃ, catuttho
ratanāvutasuttanti. Tesu purimā tayo takkagataṃpi paritakkādigataṃpi 6- yaṅkiñci
bahusuttaṃ labhanti antamaso makkaṭasuttaṃpi. Ratanāvutasuttaṃpi pariyesanto mandaṃ
labhati, evaṃ sampadamidaṃ veditabbaṃ. Heṭṭhato vā paññā viññāṇena saddhiṃ
sampayogaṃ  7- labhitvā visaṭṭhāti visaṭṭhattā ca 7- idha na gahitāti vadanti.
Yañcāvuso 8- vedetīti yaṃ ārammaṇaṃ vedanā vedeti, saññāpi tadeva sañjānāti.
Yaṃ sañjānātīti yaṃ ārammaṇaṃ saññā sañjānāti, viññāṇaṃpi tadeva vijānātīti
attho.
    Idāni sañjānāti vijānāti pajānātīti ettha visesāviseso 9- veditabbo.
Tattha upasaggamattameva viseso, jānātīti padaṃ pana aviseso. Tassāpi jānanatthe
@Footnote: 1 cha.Ma. evamettha   2 cha.Ma. sabbasaññāya   3 cha.Ma....cārasaññāva
@4 cha.Ma. sañjānāti   5 cha.Ma. paññāya sampayuttāva vedanāyo 6 cha.Ma. paṭivaṭṭakādigatampi
@7-7 cha.Ma. labhāpitā visaṭṭhattāva   8 cha.Ma. yaṃ hāvuso    9 cha.Ma. viseso

---------------------------------------------------------------------------------------------
page252.
Viseso veditabbo. Saññā hi nīlādivasena ārammaṇaṃ sañjānanamattameva, aniccaṃ
dukkhamanattāti lakkhaṇapaṭivedhaṃ pāpetuṃ na sakkoti. Viññāṇaṃ nīlādivasena
ārammaṇaṃ ceva vijānāti, 1- aniccādilakkhaṇapaṭivedhañca pāpeti, ussakkitvā
pana maggapātubhāvaṃ pāpetuṃ na sakkoti. Paññā nīlādivasena ārammaṇaṃpi
sañjānāti, aniccādivasena lakkhaṇapaṭivedhaṃpi pāpeti, ussakkitvā maggapātubhāvaṃ
pāpetuṃpi sakkoti.
    Yathā hi heraññikaphalake kahāpaṇarāsimhi kate ajātabuddhidārako gāmikapuriso
mahāheraññikoti tīsu janesu oloketvā ṭhitesu ajātabuddhidārako kahāpaṇānaṃ
cittavicittacaturassamaṇḍalabhedameva 2- jānāti, idaṃ manussānaṃ upabhogaparibhogaṃ
ratanasammatanti na jānāti. Gāmikapuriso vicittādibhāvaṃ ca 3- jānāti manussānaṃ
upabhogaparibhogaratanasammatabhāvaṃ ca. "ayaṃ kūṭo 4- ayaṃ accheko ayaṃ pharuso 4- ayaṃ
saṇho"ti pana na jānāti. Mahāheraññiko cittādibhāvaṃpi ratanasammatabhāvaṃpi
kūṭādibhāvaṃpi jānāti, jānanto ca pana naṃ rūpaṃ disvāpi jānāti, ākoṭitassa
saddaṃ sutvāpi, gandhaṃ ghāyitvāpi, rasaṃ sāyitvāpi, hatthena garulahubhāvaṃ
upadhāretvāpi asukagāme katotipi jānāti, asukanigame asukanagare asukajātassare 5-
asukapabbatacchāyāya asukanadītīre katotipi, asukācariyena katotipi jānāti. Evameva
saññā ajātabuddhidārakassa kahāpaṇadassanaṃ viya nīlādivasena ārammaṇamattameva
sañjānāti. Viññāṇaṃ gāmikapurisassa kahāpaṇadassanaṃ viya nīlādivasena ārammaṇaṃpi
sañjānāti, aniccādivasena lakkhaṇapaṭivedhaṃpi pāpeti. Paññā mahāheraññikassa
kahāpaṇadassanaṃ viya nīlādivasena ārammaṇaṃpi sañjānāti, aniccādivasena
lakkhaṇapaṭivedhaṃpi pāpeti, ussakkitvā maggapātubhāvaṃpi pāpeti, so pana nesaṃ
viseso duppaṭivijjho.
    Tenāha āyasmā nāgaseno "dukkaraṃ mahārāja bhagavatā katanti, kiṃ
bhante nāgasena bhagavatā dukkaraṃ katanti. Dukkaraṃ mahārāja bhagavatā kataṃ. Imesaṃ
@Footnote: 1 cha.Ma. sañjānāti    2 cha.Ma....maṇḍalabhāvameva   3 cha.Ma. cittādibhāvaṃ ceva
@4-4 cha.Ma. ayaṃ cheko ayaṃ karato    5 cha.Ma. ayaṃ pāṭho na dissati

---------------------------------------------------------------------------------------------
page253.
Arūpīnaṃ cittacetasikānaṃ dhammānaṃ ekārammaṇe pavattamānānaṃ vavatthānaṃ akkhātaṃ,
ayaṃ phasso, ayaṃ vedanā, ayaṃ saññā, ayaṃ cetanā, idaṃ cittan"ti. 1- Yathā hi
tilatelaṃ, sāsapatelaṃ, madhukatelaṃ, eraṇḍakatelaṃ, vasātelanti imāni pañca telāni
ekacāṭiyaṃ pakkhipitvā divasaṃ yamakamanthehi manthetvā tato idaṃ tilatelaṃ, idaṃ
sāsapatelanti ekekassa pāṭiyekkaṃ uddharaṇaṃ nāma dukkaraṃ, idaṃ tato dukkarataraṃ.
Bhagavā pana sabbaññutañāṇassa supaṭividdhattā dhammissaro dhammarājā imesaṃ
arūpīnaṃ dhammānaṃ ekārammaṇe vattamānānaṃ vavatthānaṃ akkhāsi. Pañcannaṃ
mahānadīnaṃ samuddaṃ paviṭṭhaṭṭhāne "idaṃ gaṅgāya udakaṃ idaṃ yamunāyā"ti evaṃ
pāṭiyekkaṃ udakauddharaṇenāpi ayamattho veditabbo.
    [451] Nissaṭṭhenāti nissaṭena pariccattena vā. Tattha nissaṭenāti
atthe sati pañcahi indriyehīti nissakkavacanaṃ. Pariccattenāti atthe sati karaṇavacanaṃ
veditabbaṃ. Idaṃ vuttaṃ hoti:- pañcahi indriyehi nissaritvā manodvāre
pavattena pañcahi vā indriyehi tassa vatthubhāvaṃ anupagamanatāya pariccattenāti.
Parisuddhenāti nirupakkilesena. Manoviññāṇenāti rūpāvacaracatutthajjhānacittena.
Kiṃ neyyanti kiṃ jānitabbaṃ, "yaṅkiñci neyyaṃ nāma atthi dhamman"tiādīsu 2- hi
jānitabbaṃ neyyanti vuttaṃ. Ākāsānañcāyatanaṃ neyyanti kathaṃ rūpāvacara-
catutthajjhānacittena arūpāvacarasamāpatti neyyāti? rūpāvacaracatutthajjhāne ṭhitena
arūpāvacarasamāpattiṃ nibbattetuṃ sakkā hoti. Ettha ṭhitassa hi sā ijjhati,
tasmā "ākāsānañcāyatanaṃ neyyan"tiādimāha. Atha nevasaññānāsaññāyatanaṃ
kasmā na vuttanti? pāṭiyekkaṃ abhinivesābhāvato. Tattha hi kalāpato nayato
sammasanaṃ labhati, 3- dhammasenāpatisadisassāpi hi bhikkhuno pāṭiekkaṃ 4- abhiniveso
na jāyati, tasmā theropi "evaṃ kirīme 5- dhammā ahutvā sambhonti, hutvā
paṭiventī"ti 6- kalāpato nayato sammasitvā vissajjesīti. Bhagavā pana
sabbaññutañāṇassa hatthagatattā nevasaññānāsaññāyatanasamāpattiyaṃpi paropaṇṇāsadhamme
@Footnote: 1 khu. milinda. 16/94 (bam‡ā)    2 khu. mahā. 29/320/217 (syā)  3 cha.Ma. labbhati
@4 cha.Ma. pāṭiyekkaṃ     5 cha.Ma. kirame   6 Ma. upari. 14/94/48 anupadasutta

---------------------------------------------------------------------------------------------
page254.
Pāṭiekkaṃ aṅguddhāreneva uddharitvā "yāvatā saññāsamāpattiyo, tāvatā
aññāpaṭivedho"ti āha.
    Paññācakkhunā pajānātīti dassanaparināyakaṭṭhena cakkhubhūtāya paññāya
pajānāti. Tattha dve paññā samādhipaññā vipassanāpaññā ca. Samādhipaññāya
kiccato asammohato ca pajānāti. Vipassanāpaññāya lakkhaṇapaṭivedhena ārammaṇato
jānanaṃ kathitaṃ. Kimatthiyāti ko etissā attho. Abhiññatthātiādīsu
abhiññeyyadhamme abhijānātīti abhiññatthā. Pariññeyye dhamme parijānātīti
pariññatthā. Pahātabbe dhamme pajahatīti pahānatthā. Sā panesā lokiyāpi abhiññatthā ca
pariññatthā ca vikkhambhanato pahānatthā. Lokuttarāpi abhiññatthā ca pariññatthā ca
samucchedato pahānatthā. Tattha lokiyā kiccato ca asammohato ca pajānāti,
lokuttarā asammohato.
    [452] Sammādiṭṭhiyā upādāyāti vipassanāsammādiṭṭhiyā ca
maggasammādiṭṭhiyā ca. Parato ca ghosoti sappāyadhammassavanaṃ. Yoniso ca manasikāroti
attano upāyamanasikāro tattha sāvakesupi dhammasenāpatino dve paccayā laddhuṃ
vaṭṭantiyeva. Thero hi kappasatasahassādhikaṃ ekaṃ asaṅkheyyaṃ pāramiyo pūretvāpi
attano dhammatāya aṇumattampi kilesaṃ pajahituṃ nāsakkhi. "ye dhammā hetuppabhavā"ti 1-
assajittherato imaṃ gāthaṃ sutvāvassa paṭivedho jāto. Paccekabuddhānampana
sabbaññūbuddhānañca paratoghosakammaṃ natthi, yonisomanasikārasmiṃyeva ṭhatvā
paccekabodhiñca sabbaññutañāṇañca nibbattenti.
    Anuggahitāti laddhūpakāRā. Sammādiṭaṭhīti arahattamaggasammādiṭṭhi. Phalakkhaṇe
nibbattā cetovimuttiphalaṃ assāti cetovimuttiphalā. Tadeva cetovimuttisaṅkhātaṃ
phalaṃ ānisaṃso assāti cetovimuttiphalānisaṃsā. Dutiyapadepi eseva nayo. Ettha ca
catutthaphalaṃ 2- paññāvimutti nāma avasesā dhammā cetovimuttīti veditabbā.
Sīlānuggahitātiādīsu sīlanti catuppārisuddhisīlaṃ. Sutanti sappāyadhammassavanaṃ.
Sākacchāti kammaṭṭhāne khalanapakkhalanacchedakathā. Samathoti vipassanāpādakā aṭṭhasamāpattiyo.
@Footnote: 1 vinaYu. mahā. 4/60/52         2 cha.Ma. catutthaphalapaññā

---------------------------------------------------------------------------------------------
page255.
Vipassanāti sattavidhā anupassanā. Catuppārisuddhisīlaṃ hi pūrentassa,
sappāyadhammassavanaṃ suṇantassa, kammaṭṭhāne khalanapakkhalanaṃ chindantassa, vipassanāpādakāsu
aṭṭhasamāpattīsu kammaṃ karontassa, sattavidhaṃ anupassanaṃ bhāventassa arahattamaggo
uppajjitvā phalaṃ deti,
    yathā hi madhuraṃ ambapakkaṃ paribhuñjitukāmo ambapotakassa samantā
udakakoṭṭhakaṃ thiraṃ katvā bandhati. Ghaṭaṃ gahetvā kālena kālaṃ udakaṃ āsiñcati.
Udakassa anikkhamanatthaṃ mariyādaṃ thiraṃ karoti. Yā hoti samīpe valli vā sukkhadaṇḍako
vā kipillikapuṭo vā makkaṭakajālaṃ vā, taṃ apaneti. Khaṇittiṃ gahetvā kālena
kālaṃ mūlāni parikhanati. 1- Evamassa appamattassa imāni pañca kāraṇāni karoto
so ambo vaḍḍhitvā phalaṃ deti. Evaṃ sampadamidaṃ veditabbaṃ. Rukkhassa samantato
koṭṭhakabandhanaṃ viya hi catuppārisuddhisīlaṃ 2- daṭṭhabbaṃ, kālena kālaṃ udakasiñcanaṃ
viya dhammassavanaṃ, mariyādāya thirabhāvakaraṇaṃ viya samatho, samīpe valliādinīharaṇaṃ
viya 3- kammaṭṭhāne khalanapakkhalanacchedanaṃ, kālena kālaṃ khaṇittiṃ gahetvā mūlakhananaṃ 4-
viya sattannaṃ anupassanānaṃ bhāvanā, tehi pañcahi kāraṇehi anuggahitassa
ambarukkhassa madhuraphaladānakālo viya imassa bhikkhuno imehi pañcahi dhammehi
anuggahitāya sammādiṭṭhiyā arahattaphaladānaṃ veditabbaṃ.
    [453] Kati panāvuso bhavāti idha kiṃ pucchati? mūlameva gato anusandhi,
Duppañño yehi bhavehi na uṭṭhāti, te pucchissāmīti pucchati. Tattha kāmabhavoti
kāmabhavūpagaṃ kammaṃpi kammābhinibbattā upādinnakkhandhāpīti ubhayamekato katvā
kāmabhavoti āha. Rūpārūpabhavesupi eseva nayo. Āyatinti anāgate. Punabbhavāya 5-
abhinibbattīti punabbhavābhinibbatti. Idha vaṭṭaṃ pucchissāmīti pucchati. Tatra
tatrābhinandanāti saddābhinandanāti evaṃ tahiṃ tahiṃ abhinandanā, karaṇavacane
cetaṃ paccattaṃ. Tatra tatrābhinandanāya punabbhavābhinibbatti hotīti attho.
Ettāvatā hi gamanaṃ hoti, āgamanaṃ hoti, gamanāgamanaṃ hoti, vaṭṭaṃ vattatīti
@Footnote: 1 cha.Ma. parikhaṇati     2 cha.Ma. sīlaṃ    3 cha.Ma. valliādīnaṃ haraṇaṃ viya
@4 cha.Ma. mūlakhaṇanaṃ     5 cha.Ma. punabbhavassa

---------------------------------------------------------------------------------------------
page256.
Vaṭṭaṃ matthakaṃ pāpetvā dassesi. Idāni vivaṭṭaṃ pucchanto "kathaṃ
panāvuso"tiādimāha. Tassa vissajjane avijjāvirāgāti avijjāya khayanirodhena.
Vijjuppādāti arahattamaggavijjāya uppādena. Kiṃ avijjā pubbe niruddhā, atha
vijjā pubbe uppannāti? ubhayametaṃ na vattabbaṃ. Dīpujjalanena andhakāravigamo viya
vijjuppādena avijjā niruddhāva hoti. Taṇhānirodhāti taṇhāya khayanirodhena.
Punabbhavābhinibbatti na hotīti evaṃ āyatiṃ punabbhavassa abhinibbatti na hoti, gamanaṃ
āgamanaṃ gamanāgamanaṃ na hoti, 1- vaṭṭaṃ na vattatīti vivaṭṭaṃ matthakaṃ pāpetvā dassesi.
    [454] Katamaṃ panāvusoti idha kiṃ pucchati? ubhatobhāgavimutto bhikkhu
Kālena kālaṃ nirodhaṃ samāpajjati, tassa nirodhapādakaṃ paṭhamajjhānaṃ pucchissāmīti
pucchati. Paṭhamaṃ jhānanti idha kiṃ pucchati? nirodhasamāpajjanakena bhikkhunā
aṅgavavatthānaṃ koṭṭhāsaparicchedo nāma jānitabbo, idaṃ jhānaṃ pañcaṅgikaṃ caturaṅgikaṃ
tivaṅgikaṃ duvaṅgikanti aṅgavavatthānaṃ koṭṭhāsaparicchedaṃ pucchissāmīti pucchati.
Vitakkotiādīsu pana abhiniropanalakkhaṇo vitakko, anumajjanalakkhaṇo vicāro,
pharaṇalakkhaṇā pīti, sātalakkhaṇaṃ sukhaṃ, avikkhepalakkhaṇā cittekaggatāti ime pañca
dhammā vattanti. Kataṅgavippahīnanti idha pana kiṃ pucchati? nirodhasamāpajjanakena
bhikkhunā upakārānupakārāni aṅgāni jānitabbāni, tāni pucchissāmīti pucchati,
vissajjanaṃ panettha pākaṭameva. Iti heṭṭhā nirodhapādakaṃ paṭhamajjhānaṃ gahitaṃ,
upari tassa anantarapaccayaṃ nevasaññānāsaññāyatanasamāpattiṃ pucchissati, tassa 2-
antarā pana cha samāpattiyo saṅkhittā, nayaṃ vā dassetvā vissaṭṭhāti
veditabbā.
    [455] Idāni viññāṇanissaye pañcappasāde pucchanto pañcimāni
āvusotiādimāha. Tattha gocaravisayanti gocarabhūtaṃ visayaṃ. Aññamaññassāti cakkhusotassa
sotaṃ vā cakkhussāti evaṃ ekekassa gocaravisayaṃ na paccanubhoti. Sace hi nīlādibhedaṃ
rūpārammaṇaṃ samodhānetvā sotindriyassa upaneyya "iṅgha tāva naṃ vavatthapehi
vibhāvehi, kiṃ nāmetaṃ ārammaṇan"ti. Cakkhuviññāṇampi 3- vinā mukhena attano
@Footnote: 1 cha.Ma. upacchijjati    2 cha.Ma. ayaṃ pāṭho na dissati  3 cha.Ma. cakkhuviññāṇaṃ hi

---------------------------------------------------------------------------------------------
page257.
Dhammatāya evaṃ vadeyya "are andhabāla vassasatampi vassasahassampi paridhāvamāno
aññatra mayā kuhiṃ etassa jānanakaṃ labhissasi, āhara naṃ cakkhuppasāde upanehi,
ahametaṃ ārammaṇaṃ jānissāmi yadi vā nīlaṃ yadi vā pītakaṃ, na hi eso
aññassa visayo, mayhameveso visayo"ti. Sesadvāresupi eseva nayo. Evametāni
aññamaññassa gocaravisayaṃ na paccanubhonti nāma. Kiṃ paṭisaraṇanti etesaṃ kiṃ
paṭisaraṇaṃ, kiṃ etāni paṭisarantīti pucchati. Manopaṭisaraṇanti javanamanopaṭisaraṇaṃ.
Mano ca nesanti manodvārikajavanamano vā pañcadvārikajavanamano vā etesaṃ
gocaravisayaṃ rajjanādivasena anubhoti, cakkhuviññāṇaṃ hi rūpadassanamattameva, ettha
gocaravisayaṃ rajjanādivasena anubhoti, cakkhuviññāṇaṃ hi rūpadassanamattameva, ettha
rajjanaṃ vā dussanaṃ vā muyhanaṃ vā natthi, etasmiṃ pana dvāre javanaṃ rajjati
vā dussati vā muyhati vā. Sotaviññāṇādīsupi eseva nayo.
    Tatrāyaṃ upamā:- pañca kira dubbalabhojakā rājānaṃ sevitvā kicchena
kasirena ekasmiṃ pañcakulike gāme parittakaṃ āyaṃ labhiṃsu, tesaṃ tattha macchabhāgo
maṃsabhāgo 1- yottakahāpaṇo andukahāpaṇo māsakakahāpaṇo 1- aṭṭhakahāpaṇo vā
soḷasakahāpaṇo vā dvattiṃsakahāpaṇo vā catusaṭṭhikahāpaṇo vā daṇḍoti
ettakamattameva pāpuṇāti, sattavatthukaṃ pañcasatavatthukaṃ sahassavatthukaṃ mahābaliṃ
rājāva gaṇhāti. Tattha pañcakulikagāmo viya pañca pasādā daṭṭhabbā, pañca
dubbalabhojakā viya pañca viññāṇāni, rājā viya javanaṃ, dubbalabhojakānaṃ
parittakaṃ āyapāpuṇanaṃ viya 2- cakkhuviññāṇādīnaṃ rūpadassanādimattaṃ, rajjanādīni
pana etesu natthi, rañño mahābaliggahaṇaṃ viya tesu dvāresu javanassa rajjānādīni
veditabbāni.
    [456] Pañcimāni āvusoti idha kiṃ pucchati? antonirodhasmiṃ pañcappasāde.
Kiriyamayappavattasmiṃ hi vattamāne arūpadhammā pasādānaṃ balavapaccayā honti. Yo
pana taṃ pavattaṃ nirodhetvā nirodhasamāpattiṃ samāpanno. Tassa antonirodhe
pañcappasādā kiṃ paṭicca tiṭṭhantīti idaṃ pucchissāmīti pucchati. Āyuṃ paṭiccāti
jīvitindriyaṃ  paṭicca tiṭṭhanti. Usmaṃ paṭiccāti jīvitindriyaṃ kammajatejaṃ
paṭicca
@Footnote: 1-1 cha.Ma. yuttikahāpaṇo vā bandhakahāpaṇo vā māpahārakahāpaṇo vā  2 Ma. āyaggahaṇaṃ viya

---------------------------------------------------------------------------------------------
page258.
Tiṭṭhati. Yasmā pana kammajatejopi jīvitindriyena vinā na tiṭṭhati, tasmā "usmā
āyuṃ paṭicca tiṭṭhatī"ti āha. Jhāyatoti jalato. Acciṃ paṭiccāti jālasikhaṃ paṭicca.
Ābhā paññāyatīti āloko nāma paññāyati. Ābhaṃ paṭicca accīti  taṃ ālokaṃ
paṭicca jālasikhā paññāyati.
    Evameva kho āvuso āyu usmaṃ paṭicca tiṭṭhatīti ettha jālasikhā viya
kammajatejo, āloko viya jīvitindriyaṃ jālasikhā hi uppajjamānā ālokaṃ
gahetvāva uppajjati, sā tena attanā janitaālokeneva sayampi aṇuṃthūlā
dīgharassāti pākaṭā hoti, tattha jālappavattiyā janitaālokena tassāyeva
jālappavattiyā pākaṭabhāvo viya usmaṃ paṭicca nibbattena kammajamahābhūtasambhavena
jīvitindriyena usmāya anupālanaṃ. Jīvitindriyañhi dasapi vassāni vīsatipi
vassāni .pe. Vassasatampi kammajatejappavattaṃ pāleti, iti mahābhūtāni
upādārūpānaṃ nissayapaccayādivasena paccayā 1- hontīti āyu usmaṃ paṭicca tiṭṭhati,
jīvitindriyaṃ mahābhūtāni pāletīti usmā āyuṃ paṭicca tiṭṭhatīti veditabbā.
    [457] Āyusaṅkhārāti āyumeva. Vedaniyā dhammāti vedanādhammāva.
Vuṭṭhānaṃ paññāyatīti samāpattito vuṭṭhānaṃ paññāyati. Yo hi bhikkhu arūpappavatte
ukkaṇṭhitvā saññañca vedanañca nirodhetvā nirodhaṃ samāpanno, tassa
yathāparicchinnakālavasena rūpajīvitindriyapaccayā arūpadhammā uppajjanti, evaṃ pana
rūpārūpappavattaṃ pavattati. Yathā kiṃ? yathā eko puriso jālāpavatte ukkaṇṭhito
udakena paharitvā jālaṃ appavattaṃ katvā chārikāya aṅgāre pidhāya tuṇhī
nisīdati, yadā panassa puna jālāya attho hoti, chārikaṃ apanetvā aṅgāre
parivattetvā upādānaṃ datvā mukhavātaṃ vā tālavaṇṭavātaṃ vā dadāti, atha
jālāpavattaṃ puna pavattati, evameva jālāpavattaṃ viya arūpadhammā, purisassa
jālāpavatte ukkaṇṭhitvā udakappahārena jālaṃ appavattaṃ katvā chārikāya
aṅgāre pidhāya tuṇhībhūtassa nisajjā viya bhikkhuno arūpappavatte ukkaṇṭhitvā
@Footnote: 1 cha.Ma. paccayāni

---------------------------------------------------------------------------------------------
page259.
Saññañca vedanañca nirodhetvā nirodhasamāpajjanaṃ, chārikāya pihitaaṅgārā viya
1- rūpajīvitindriyaṃ kammajatejodhātu vattati, 1- purisassa puna jālāya atthe sati
chārikāpanayanādīni viya bhikkhuno yathāparicchinnakālāgamanaṃ, aggijālāya pavatti
viya puna arūpadhammesu uppannesu rūpārūpappavatti veditabbā.
    Āyu usmā ca viññāṇanti rūpajīvitindriyaṃ, kammajatejodhātu, cittanti
ime tayo dhammā yadā imaṃ rūpakāyaṃ jahanti, athāyaṃ acetanaṃ kaṭṭhaṃ viya paṭhaviyaṃ
chaḍḍito setīti attho. Vuttaṃ cetaṃ:-
           "āyu usmā ca viññāṇaṃ      yadā kāyaṃ jahantimaṃ
            apaviddho tadā seti        parabhattaṃ acetanan"ti. 2-
    Kāyasaṅkhārāti assāsapassāsā. Vacīsaṅkhārāti vitakkavicāRā. Cittasaṅkhārāti
saññāvedanā. Āyūti rūpajīvitindriyaṃ. Paribhinnānīti upahatāni, vinaṭṭhānīti
attho. Tattha keci "nirodhasamāpannassa cittasaṅkhārāva niruddhā"ti vacanato cittaṃ
aniruddhaṃ hoti, tasmā sacittakā ayaṃ samāpattīti vadanti. Te vattabbā
vacīsaṅkhārāpissa niruddhāti vacanato vācā aniruddhā hoti, tasmā nirodhasamāpannena
dhammaṃpi kathentena sajjhāyaṃpi karontena nisīditabbaṃ siyā. "yo cāyaṃ mato kālakatopi,
3- tassāpi cittasaṅkhārā niruddhā"ti vacanato cittaṃ aniruddhaṃ bhaveyya, tasmā
kālakate mātāpitaro vā arahante vā jhāpayantena anantariyakammaṃ kataṃ bhaveyya.
Iti byañjane abhinivesaṃ akatvā ācariyānaṃ naye ṭhatvā attho upaparikkhitabbo.
Attho hi paṭisaraṇaṃ, na byañjanaṃ.
    Indriyāni vippasannānīti kiriyamayappavattasmiṃ hi vattamāne bahiddhā
ārammaṇesu pasāde ghaṭentesu indriyāni kilamantāni upahatāni makkhitāni
viya honti vātādīhi uṭṭhitena rajena catumahāpathe ṭhapitaādāso viya. Yathā
pana thavikāyaṃ pakkhipitvā mañjūsādīsu ṭhapito ādāso antoyeva virocati, evaṃ
@Footnote: 1 cha.Ma. ime pāṭhā na dissanti Ma. rūpajīvitindriyaṃ kammajatejodhātu cāti
@2 saṃ. khandha. 17/95/113 pheṇapiṇḍūpamasutta     3 cha.Ma. kālaṅkato

---------------------------------------------------------------------------------------------
page260.
Nirodhasamāpannassa bhikkhuno antonirodhe pañca pasādā ativiya virocanti.
Tena vuttaṃ "indriyāni vippasannānī"ti.
    [458] Kati panāvuso paccayāti idha kiṃ pucchati? nirodhassa anantarapaccayaṃ
Nevasaññānāsaññāyatanaṃ pucchissāmīti pucchati. Vissajjane panassa sukhassa ca
pahānāti cattāro apagamanapaccayā kathitā. Animittāyāti idha kiṃ pucchati?
nirodhato vuṭṭhānakaphalasamāpattiṃ pucchissāmīti pucchati. Avasesasamāpattivuṭṭhānaṃ hi
bhavaṅgena hoti, nirodhavuṭṭhānaṃ pana vipassanānissandāya phalasamāpattiyāti tameva
pucchati. Sabbanimittānanti rūpādīnaṃ sabbārammaṇānaṃ. Animittāya ca dhātuyā
manasikāroti sabbanimittāpagatāya nibbānadhātuyā manasikāro, phalasamāpatti-
sahajātamanasikāraṃ sandhāyāha. Iti heṭṭhā nirodhapādakaṃ paṭhamajjhānaṃ gahitaṃ,
nirodhassa anantarapaccayaṃ nevasaññānāsaññāyatanaṃ gahitaṃ, idha nirodhato
vuṭṭhānakaphalasamāpatti gahitāti.
    Imasmiṃ ṭhāne nirodhakathā kathetabbā hoti. Sā "dvīhi phalehi samannāgatattā
tayo ca saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi
vasībhāvatāpaññā nirodhasamāpattiyā ñāṇan"ti evaṃ paṭisambhidāmagge 1-
āgatā. Visuddhimagge panassā sabbākārena vinicchayakathā kathitā.
    Idāni valañjanasamāpattiṃ pucchanto kati panāvuso paccayātiādimāha.
Nirodhato hi vuṭṭhānakaphalasamāpattiṭhiti nāma na hoti, ekadvecittavārameva 2-
pavattitvā bhavaṅgaṃ otarati. Ayañhi bhikkhu sattadivase arūpappavattaṃ nirodhetvā
nisinno nirodhā vuṭṭhānakaphalasamāpattiyaṃ na ciraṃ tiṭṭhati. Valañjanasamāpattiyaṃ
pana addhānaparicchedova pamāṇaṃ. Tasmā sā ṭhitā nāma hoti. Tenāha "animittāya
cetovimuttiyā ṭhitiyā"ti. Tassā ciraṭṭhitatthaṃ kati paccayāti attho. Vissajjane
panassā pubbe ca abhisaṅkhāroti addhānaparicchedo vutto. Vuṭṭhānāyāti idha
bhavaṅgavuṭṭhānaṃ pucchati. Vissajjanepissā sabbanimittānañca manasikāroti
rūpādinimittavasena bhavaṅgasahajātamanasikāro vutto.
@Footnote: 1 khu. paṭi. 31/217/143 ñāṇakathā (syā)    2 cha.Ma. ekaṃ dve cittavārameva

---------------------------------------------------------------------------------------------
page261.
    [459] Yā cāyaṃ āvusoti idha kiṃ pucchati? idha aññaṃ abhinavaṃ nāma
natthi. Heṭṭhā kathitadhammeyeva ekato samodhānetvā pucchāmīti pucchati. Kattha
panete kathitā "nīlaṃpi sañjānāti pītakaṃpi, lohitakaṃpi, odātaṃpi sañjānātī"ti 1-
etasmiṃ hi ṭhāne appamāṇā cetovimutti kathitā. "natthi kiñcīti ākiñcaññāyatanaṃ
neyyan"ti 2- ettha ākiñcaññaṃ. "paññācakkhunā pajānātī"ti 2- ettha suññatā
kathitā. "kati panāvuso paccayā animittāya cetovimuttiyā ṭhitiyā vuṭṭhānāyā"ti
ettha animittā. Evaṃ heṭṭhā kathitāva imasmiṃ ṭhāne ekato samodhānetvā
pucchati. Taṃ pana paṭikkhipitvā etā tasmiṃ tasmiṃ ṭhāne niddiṭṭhā vāti vatvā
aññe cattāro dhammā ekanāmakā atthi, eko dhammo catunāmako atthi, ekaṃ 3-
pākaṭaṃ katvā kathāpetuṃ idha pucchatīti aṭṭhakathāyaṃ sanniṭṭhānaṃ kataṃ. Tassa 4-
vissajjane ayaṃ vuccatāvuso appamāṇā cetovimuttīti ayaṃ pharaṇaappamāṇatāya
appamāṇā nāma, ayañhi appamāṇe vā satte pharati, ekasmiṃpi vā satte
asesetvā pharati.
    Ayaṃ vuccatāvuso ākiñcaññāti ārammaṇakiñcanassa abhāvato ākiñcaññā.
Attena vāti attabhāvaposapuggalādisaṅkhātena attaniyāmena 5- suññaṃ. Attaniyena
vāti cīvarādiparikkhārasaṅkhātena attaniyena suññaṃ, animittāti rāganimittādīnaṃ
abhāveneva animittā, arahattaphalasamāpattiṃ sandhāyāha. Nānatthā ceva
nānābyañjanā cāti byañjanaṃpi nesaṃ nānā atthopi. Tattha byañjanassa nānatā
pākaṭāva. Attho pana appamāṇā cetovimutti bhummantarato 6- mahaggatāeva hoti,
rūpāvacarā, ārammaṇato sattapaṇṇattiārammaṇā. Ākiñcaññā bhummantarato
mahaggatā arūpāvacarā, ārammaṇato na vattabbārammaṇā. Suññatā bhummantarato
kāmāvacarā, ārammaṇato saṅkhārārammaṇā. Vipassanā hi ettha suññatāti adhippetā.
Animittā bhummantarato lokuttarā, ārammaṇato nibbānārammaṇā.
@Footnote: 1 Ma.mū. 12/450/402  2 Ma.mū. 12/451/403       3 cha.Ma. etaṃ
@4 cha.Ma. tassā    5 cha.Ma. attena     6 cha.Ma. bhūmantarato

---------------------------------------------------------------------------------------------
page262.
    Rāgo kho āvuso pamāṇakaraṇotiādīsu yathā pabbatapāde pūtipaṇṇarasaudakaṃ
nāma hoti kāḷavaṇṇaṃ, olokentānaṃ byāmasatagambhīraṃ viya khāyati, yaṭṭhiṃ vā
rajjuṃ vā gahetvā minantassa piṭṭhipādottharaṇamattaṃpi na hoti, evameva yāva
rāgādayo nuppajjanti, tāva puggalaṃ sañjānituṃ na sakkā hoti, 1- sotāpanno
viya sakadāgāmī viya anāgāmī viya ca khāyati. Yadā panassa rāgādayo uppajjanti,
tadā ratto duṭṭho muḷhoti paññāyati. Iti ete "ettako ayan"ti puggalassa
pamāṇaṃ dassento viya uppajjantīti pamāṇakaraṇā nāma vuttā. Yāvatā kho
āvuso appamāṇā cetovimuttiyoti yattakā appamāṇā cetovimuttiyo. Kittakā
pana tā? cattāro brahmavihārā, cattāro maggā, cattāri ca phalānīti dvādasa.
Tattha brahmavihārā pharaṇaappamāṇatāya appamāṇā. Sesā pamāṇakaraṇakilesānaṃ
abhāvena appamāṇā, nibbānaṃpi appamāṇameva, cetovimutti pana na hoti,
tasmā na gahitaṃ. Akuppāti arahattaphalacetovimutti, sā hi tāsaṃ sabbajeṭṭhakā, 2-
tasmā aggamakkhāyatīti vuttā, rāgo kho āvuso kiñcanoti rāgo uppajjitvāpi
puggalaṃ kiñcati maddati palibuddhati. 3- Tasmā kiñcanoti vutto. Manussā kira
goṇehi khalaṃ maddāpentā kiñcehi kapilakiñcehi kāḷakāti vadanti, evaṃ
maddanattho kiñcanatthoti veditabbo. Dosamohesupi eseva nayo. Ākiñcaññā
cetovimuttiyo nāma nava dhammā ākiñcaññāyatanañca maggaphalāni ca. Tattha
ākiñcaññāyatanaṃ kiñcanaṃ ārammaṇaṃ assa natthīti ākiñcaññaṃ, maggaphalāni
kiñcanānaṃ maddanapalibuddhanakilesānaṃ natthitāya ākiñcaññāni, nibbānaṃpi
ākiñcaññaṃ, cetovimutti pana na hoti, tasmā na gahitaṃ.
    Rāgo kho āvuso nimittakaraṇotiādīsu yathā nāma dvinnaṃ kulānaṃ
sadisā dve vacchakā honti. Yāva tesaṃ lakkhaṇaṃ na kataṃ hoti, tāva "ayaṃ
asukakulassa vacchako, ayaṃ asukakulassā"ti na sakkā honti jānituṃ. Yadā pana
tesaṃ sattisūlādīsu aññataraṃ lakkhaṇaṃ kataṃ hoti, tadā sakkā honti jānituṃ.
Evameva yāva puggalassa rāgo nuppajjati, tāva na sakkā hoti jānituṃ ariyo
@Footnote: 1 cha.Ma. honti       2 cha.Ma. sabbajeṭṭhikā     3 cha.Ma. palibundhati

---------------------------------------------------------------------------------------------
page263.
Vā puthujjano vāti. Rāgo panassa uppajjamānova sarāgo nāma ayaṃ puggaloti
sañjānananimittaṃ karonto viya uppajjati, tasmā "nimittakaraṇo"ti vutto.
Dosamohesupi eseva nayo.
    Animittā cetovimuttiyo nāma terasa dhammā vipassanā, cattāro āruppā,
cattāro maggā, cattāri ca phalānīti. Tattha vipassanā niccanimittaṃ sukhanimittaṃ
attanimittaṃ ugghāṭetīti animittā nāma. Cattāro āruppā rūpanimittassa
abhāvena animittā nāma. Maggaphalāni nimittakaraṇānaṃ kilesānaṃ abhāvena
animittāni. Nibbānaṃpi animittameva, taṃ pana cetovimutti na hoti, tasmā na
gahitaṃ. Atha kasmā suññatā cetovimutti na gahitāti sā "suññā
rāgenā"tiādivacanato sabbattha anupaviṭṭhāva, tasmā visuṃ na gahitā. Ekatthāti
ārammaṇavasena ekatthā, appamāṇaṃ ākiñcaññaṃ suññataṃ animittanti hi sabbānetāni
nibbānasseva nāmāni, iti iminā pariyāyena ekatthā. Aññasmiṃ panaṭṭhāne
appamāṇā honti, aññasmiṃ ākiñcaññā aññasmiṃ suññatā aññasmiṃ animittāti.
Iminā pariyāyena nānābyañjanā. Iti thero yathānusandhināva desanaṃ niṭṭhapesīti.
                    Papañcasūdaniyā majjhimanikāyaṭṭhakathāya
                     mahāvedallasuttavaṇṇanā niṭṭhitā.
                      --------------------
                       4. Cūḷavedallasuttavaṇṇanā
    [460] Evamme sutanti cūḷavedallasuttaṃ. Tattha visākho upāsakoti
visākhoti evaṃnāmako upāsako. Yena dhammadinnāti yena dhammadinnā nāma bhikkhunī
tenupasaṅkami. Ko panāyaṃ visākho? kā dhammadinnā? kasmā upasaṅkamīti?
visākho nāma dhammadinnāya gihikāle gharasāmiko. So yadā bhagavā sammāsambodhiṃ

---------------------------------------------------------------------------------------------
page264.
Abhisambujjhitvā pavattitavaradhammacakko yasādayo kulaputte vinetvā 1- uruvelaṃ
patvā tattha jaṭilasahassaṃ vinetvā purāṇajaṭilehi khīṇāsavabhikkhūhi saddhiṃ rājagahaṃ
gantvā buddhadassanatthaṃ dvādasanahutāya parisāya saddhiṃ āgatassa bimbisāramahārājassa
dhammaṃ desesi. Tadā raññā saddhiṃ āgatesu dvādasanahutesu ekaṃ
nahutaṃ upāsakattaṃ paṭivedesi, ekādasanahutāni sotāpattiphale patiṭṭhahiṃsu saddhiṃ
raññā bimbisārena. Ayaṃ upāsako tesaṃ aññataro, tehi saddhiṃ paṭhamadassaneyeva
sotāpattiphale patiṭṭhāya, puna ekadivasaṃ dhammaṃ sutvā sakadāgāmiphalaṃ patvā,
tato aparabhāgepi ekadivasaṃ dhammaṃ sutvā anāgāmiphale patiṭṭhito. So anāgāmī
hutvā gehaṃ āgacchanto yathā aññesu divasesu ito cito ca olokento
sitaṃ kurumāno hasamāno 2- āgacchati, evaṃ anāgantvā santindriyo santamānaso
hutvā agamāsi.
    Dhammadinnā 3- sīhapañjaraṃ ugghāṭetvā vīthiṃ olokayamānā tassa
āgamanakāraṇaṃ 4- disvā "kiṃ nu kho etan"ti cintetvā tassa paccuggamanaṃ
kurumānā sopānasīse ṭhatvā olambanatthaṃ hatthaṃ pasāresi. Upāsako attano
hatthaṃ samiñjesi. Sā "pātarāsabhojanakāle jānissāmī"ti cintesi. Upāsako
pubbe tāya saddhiṃ ekato bhuñjati, taṃ divasaṃ pana taṃ anavaloketvā 5- yogāvacarabhikkhu
viya ekakova bhuñji. Sā "sayanakāle 6- jānissāmī"ti. Cintesi. Upāsako taṃ divasaṃ
sirigabbhaṃ na pāvisi, aññaṃ gabbhaṃ paṭijaggāpetvā kappiyamañcakaṃ paññāpetvā
nipajji. Upāsikā "kiṃ nu khvassa bahiddhā patthanā atthi, udāhu kenacideva
paribhedakena bhikanno, udāhu mayhameva koci doso atthī"ti balavadomanassā
hutvā "ekaṃ dve divase vasitakāle sakkā ñātun"ti tassa upaṭṭhānaṃ gantvā
vanditvā aṭṭhāsi.
    Upāsako "kiṃ dhammadinne akāle āgatāsī"ti pucchi. Āma ayyaputta
āgatāmhi, na tvaṃ yathā purāṇo, 7- kiṃ nu te bahiddhā patthanā atthīti.
@Footnote: 1 Sī. vinento   2 cha.Ma. ayaṃ pāṭho na dissati   3 Ma. dhammadinnāpi
@4 cha.Ma. āgamanākāraṃ  5 cha.Ma. anapaloketvā    6 cha.Ma. sāyaṇhakāle
@7 Sī. porāṇo

---------------------------------------------------------------------------------------------
page265.
Natthi dhammadinneti. Añño koci paribhedako atthīti. Ayaṃpi natthīti. Evaṃ sante
mayhameva koci doso bhavissatīti. Tuyhaṃpi doso natthīti. Atha kasmā mayā saddhiṃ
yathāpakatiyā allāpasallāpamattaṃpi na karothāti. So cintesi "ayaṃ lokuttaradhammo
nāma garubhāriyo na pakāsetabbo, sace kho panāhaṃ na kathessāmi, ayaṃ hadayaṃ
phāletvā ettheva kālaṃ kareyyā"ti tassā anuggahanatthāya kathesi "dhammadinne
ahaṃ satthu dhammadesanaṃ sutvā lokuttaradhammaṃ nāma adhigato, taṃ adhigatassa evarūpā
lokiyakiriyā na vaṭṭati, yadi tvaṃ icchasi, tava cattāḷīsakoṭiyo mama cattāḷīsakoṭiyoti
asītikoṭidhanaṃ atthi, ettha issarā hutvā mama mātiṭṭhāne vā bhaginiṭṭhāne
vā ṭhatvā vasa, tayā dinnena bhattapiṇḍamattakena ahaṃ yāpessāmi, athevaṃ na
karosi, ime bhoge gahetvā kulagehaṃ gaccha, athāpi te bahiddhā patthanā
natthi, ahaṃ taṃ bhaginiṭṭhāne vā dhītuṭṭhāne vā ṭhapetvā posissāmī"ti.
    Sā cintesi "pakatipuriso evaṃ vattā nāma natthi, addhā etena
lokuttaradhammo 1- paṭividdho, so pana dhammo kiṃ puriseheva paṭivijjhitabbo 2-
udāhu mātugāmopi paṭivijjhituṃ sakkotī"ti visākhaṃ etadavoca "kiṃ nu kho eso
dhammo puriseheva labhitabbo, mātugāmenapi 3- sakkā laddhun"ti. Kiṃ vadesi
dhammadinne, ye paṭipannakā, te etassa dāyādā, yassa yassa upanissayo atthi, so so
etaṃ paṭilabhatīti. Evaṃ sante mayhaṃ pabbajjaṃ anujānāthāti. Sādhu bhadde ahaṃpi
taṃ etasmiṃyeva magge yojetukāmo, manaṃ pana te ajānamāno na kathemīti tāvadeva
bimbisārassa rañño santikaṃ gantvā vanditvā aṭṭhāsi,
    rājā "kiṃ gahapati akāle āgatosī"ti pucchi. Dhammadinnā mahārāja
pabbajissāmīti vadatīti. Kiṃ panassa laddhuṃ vaṭṭatīti. Aññaṃ kiñci natthi,
sovaṇṇasivikaṃ deva laddhuṃ vaṭṭati nagaraṃ ca paṭijaggāpetunti. Rājā sovaṇṇasivikaṃ datvā
nagaraṃ paṭijaggāpesi. Visākho dhammadinnaṃ gandhodakena nahāpetvā sabbālaṅkārehi
alaṅkārāpetvā sovaṇṇasivikāya nisīdāpetvā ñātigaṇena parivāretvā 4-
@Footnote: 1 cha.Ma. lokuttaravaradhammo          2 cha.Ma. paṭibujjhitabbo
@3 Ma. mātugāmena vā             4 cha.Ma. parivārāpetvā

---------------------------------------------------------------------------------------------
page266.
Gandhapupphādīhi pūjayamāno nagaravāsanaṃ karonto viya bhikkhunūpassayaṃ gantvā
"ayye 1- dhammadinnaṃ pabbājethā"ti āha. Bhikkhuniyo "ekaṃ vā dve vā dose
sahituṃ vaṭṭati gahapatī"ti āhaṃsu. Natthayye 2- koci doso, saddhāya pabbajīti. 3-
Athekā byattā therī tacapañcakakammaṭṭhānaṃ ācikkhitvā kese ohāretvā
pabbājesi. Visākho "abhiramayye svākkhāto dhammo"ti vanditvā pakkāmi.
    Tassā pabbajitadivasato paṭṭhāya lābhasakkāro uppajji, tena 4- palibuddhā
samaṇadhammaṃ kātuṃ okāsaṃ na labhati, athācariyūpajjhāyatheriyo gahetvā janapadaṃ
gantvā aṭṭhattiṃsāya ārammaṇesu cittarucitaṃ kammaṭṭhānaṃ kathāpetvā samaṇadhammaṃ
kātuṃ āraddhā, abhinīhārasampannattā pana nāticiraṃ kilamittha.
      Ito paṭṭhāya hi satasahassakappamatthake padumuttaro nāma satthā loke
udapādi, tadā esā ekasmiṃ kule dāsī hutvā attano kese vikkiṇitvā
sujātattherassa nāma aggasāvakassa dānaṃ datvā patthanaṃ akāsi. Sā tāya
patthanābhinīhārasampattiyā nāticiraṃ kilamittha, katipāheneva arahattaṃ patvā cintesi
"ahaṃ yenatthena sāsane pabbajitā, so matthakaṃ patto, kiṃ me janapadavāsena,
mayhaṃ ñātakāpi puññāni karissanti, bhikkhunīsaṃgho paccayehi na kilamissati, rājagahaṃ
gacchāmī"ti bhikkhunīsaṃghaṃ gahetvā rājagahameva agamāsi. Visākho "dhammadinnā kira
āgatā"ti sutvā "pabbajitvā na cirasseva janapadaṃ gatā, gantvāpi na cirasseva
paccāgatā, kiṃ nu kho bhavissati, gantvā jānissāmī"ti dutiyagamanena bhikkhunūpassayaṃ
agamāsi. Tena vuttaṃ "athakho visākho upāsako yena dhammadinnā bhikkhunī
tenupasaṅkamī"ti.
    Etadavocāti etaṃ sakkāyotiādivacanaṃ avoca. Kasmā avocāti? evaṃ
Kirassa ahosi "ayye abhiramasi nābhiramasī"ti evaṃ pucchanaṃ nāma na paṇḍitakiccaṃ,
pañcupādānakkhandhe upanetvā pañhaṃ pucchisāmi, pañhabyākaraṇenevassā 5-
abhiratiṃ vā anabhiratiṃ vā jānissāmīti, tasmā avoca. Taṃ sutvāva dhammadinnā
@Footnote: 1 cha.Ma. ayaṃ pāṭho na dissati     2 Sī. na ayye   3 cha.Ma. pabbajatīti
@4 cha.Ma. teneva        5 cha.Ma. pañhabyākaraṇena tassā

---------------------------------------------------------------------------------------------
page267.
Āvuso visākha ahaṃ acirapabbajitā sakāyaṃ vā parakāyaṃ vā kuto jānissāmīti
vā, aññā theriyo upasaṅkamitvā pucchāti vā avatvā upanikkhittaṃ sampaṭicchamānā
viya ekapāsakagaṇṭhiṃ mocentī viya gahanaṭṭhāne hatthimaggaṃ nīharamānā viya
khaggamukhena samuggaṃ vivaramānā viya paṭisambhidāvisaye ṭhatvā pañhaṃ vissajjamānā
pañca kho ime āvuso visākha upādānakkhandhātiādimāha. Tattha pañcāti
gaṇanaparicchedo. Upādānakkhandhāti upādānānaṃ paccayabhūtā khandhāti evamādinā
nayenettha upādānakkhandhatthakathā 1- vitthāretvā kathetabbā. Sā panesā
visuddhimagge vitthāritā evāti tattha vitthāritanayeneva veditabbā.
Sakkāyasamudayādīsupi yaṃ vattabbaṃ, taṃ heṭṭhā tattha tattha vuttameva.
    Idaṃ pana catusaccabyākaraṇaṃ sutvā visākho theriyā abhiratabhāvaṃ aññāsi.
Yo hi buddhasāsane ukkaṇṭhito hoti anabhirato, so evaṃ pucchitapucchitapañhaṃ
saṇḍāsena ekekaṃ palitaṃ gaṇhanto viya sinerupādato vālukaṃ uddharanto viya
vissajjetuṃ na sakkoti. Yasmā pana imāni cattāri saccāni loke candimasuriyā
viya buddhasāsane pākaṭāni, parisamajjhe gato hi bhagavāpi mahātherāpi saccāneva
pakāsenti, bhikkhusaṃghopi pabbajitadivasato paṭṭhāya kulaputte cattāri nāma kiṃ,
cattāri ariyasaccānīti pañhaṃ uggaṇhāpeti. Ayañca dhammadinnā upāyakosalle
ṭhitā  paṇḍitā byattā nayaṃ gahetvā sutenāpi kathetuṃ samatthā, tasmā "na sakkā
etissā ettāvatā saccānaṃ paṭividdhabhāvo ñātuṃ, saccavinibbhogapañhabyākaraṇena
sakkā ñātun"ti cintetvā heṭṭhā kathitāni dve saccāni paṭinivattetvā
guḷhaṃ katvā gaṇṭhipañhaṃ pucchissāmīti pucchanto taṃyeva nu kho ayyetiādimāha.
    Tassa vissajjane na kho āvuso visākha taṃyeva upādānanti upādānassa
saṅkhārakkhandhekadesabhāvato na taṃyeva upādānaṃ te pañcupādānakkhandhā, nāpi
aññatra pañcahi upādānakkhandhehi upādānaṃ, yadi hi taññeva siyā, rūpādisabhāvaṃpi
upādānaṃ siyā. Yadi aññatra siyā, parasamaye cittavippayutto anusayo viya
paṇṇatti viya nibbānaṃ viya ca khandhavinimuttaṃ vā siyā. Chaṭṭho vā khandho
@Footnote: 1 cha.Ma. upādānakkhandhakathā

---------------------------------------------------------------------------------------------
page268.
Paññāpetabbo bhaveyya, tasmā evaṃ byākāsi. Tassā byākaraṇaṃ sutvā "adhigatapaṭivedhā
ayan"ti 1- visākho niṭṭhamagamāsi. Na hi sakkā akhīṇāsavena asambaddhena 2-
avitthārayantena dīpasahassaṃ jalāpentena 3- viya evarūpo guḷho paṭicchanno
tilakkhaṇāhato gambhīro pañho vissajjetuṃ. 4- Niṭṭhaṃ gantvā pana "ayaṃ dhammadinnā
sāsane laddhappatiṭṭhā adhigatappaṭisambhidā vesārajjappattā bhavamatthake ṭhitā
mahākhīṇāsavā, samatthā mayhaṃ pucchitapañhaṃ kathetuṃ, idāni pana naṃ ovaṭṭikasāraṃ
pañhaṃ pucchissāmī"ti cintetvā taṃ pucchanto kathaṃ panayyetiādimāha.
    [461] Tassa vissajjane assutavātiādi mūlapariyāye vitthāritameva.
Rūpaṃ attato samanupassatīti "idha ekacco rūpaṃ attato samanupassati. Yaṃ rūpaṃ
so ahaṃ, yo ahaṃ taṃ rūpanti rūpañca attānañca 5- advayaṃ samanupassati, seyyathāpi
nāma telappadīpassa jhāyato yā acci so vaṇṇo, yo vaṇṇo sā accīti
acciñca vaṇṇañca advayaṃ samanupassati. Evameva idhekacco rūpaṃ attato .pe.
Advayaṃ samanupassatī"ti 6- evaṃ rūpaṃ attāti diṭṭhivipassanāya passati. Rūpavantaṃ vā
attānanti arūpaṃ attāti gahetvā chāyāvantaṃ rukkhaṃ viya taṃ attānaṃ rūpavantaṃ
samanupassati. Attani vā rūpanti arūpameva attāti gahetvā pupphasmiṃ gandhaṃ viya
attani rūpaṃ samanupassati. Rūpasmiṃ vā attānanti arūpameva attāti gahetvā
karaṇḍāya maṇiṃ viya taṃ attānaṃ rūpasmiṃ samanupassati. Vedanaṃ attatotiādīsupi
eseva nayo.
    Tattha rūpaṃ attato samanupassatīti suddharūpameva attāti kathitaṃ, rūpavantaṃ
vā attānaṃ, attani vā rūpaṃ, rūpasmiṃ vā attānaṃ. Vedanaṃ attato, saññaṃ,
saṅkhāre, viññāṇaṃ attato samanupassatīti imesu sattasu ṭhānesu arūpaṃ attāti
kathitaṃ. Vedanāvantaṃ vā attānaṃ, attani vā vedanaṃ, vedanāya vā attānanti
evaṃ catūsu khandhesu tiṇṇaṃ tiṇṇaṃ vasena dvādasasu ṭhānesu rūpārūpamissako
attā kathito. Tattha rūpaṃ attato samanupassati, vedanaṃ, saññaṃ, saṅkhāre, viññāṇaṃ
@Footnote: 1 cha.Ma. āgatapaṭivedhā ayanti   2 Sī. asaṃsappantena     3 cha.Ma. jālentena
@4 Sī. vissajjetunti  5 cha.Ma. attañca   6 khu. paṭi. 31/313/207diṭṭhikathā (syā)

---------------------------------------------------------------------------------------------
page269.
Attato samanupassatīti imesu pañcasu ṭhānesu ucchedadiṭṭhi kathitā, avasesesu
sassatadiṭaṭhīti evamettha paṇṇarasa bhavadiṭṭhiyo pañca vibhavadiṭṭhiyo honti. Na
rūpaṃ attatoti ettha rūpaṃ attāti na samanupassati. Aniccaṃ dukkhaṃ anattāti
pana samanupassati. Na rūpavantaṃ attānaṃ .pe. Na viññāṇasmiṃ attānanti ime
pañcakkhandhe kenaci pariyāyena attato na samanupassati, sabbākārena pana
aniccā dukkhā anattāti samanupassati.
    Ettāvatā theriyā "evaṃ kho āvuso visākha sakkāyadiṭṭhi hotī"ti evaṃ
purimapañhaṃ vissajjentiyā ettakena gamanaṃ hoti, āgamanaṃ hoti, gamanāgamanaṃ
hoti, vaṭṭaṃ vattatīti vaṭṭaṃ matthakaṃ pāpetvā dassitaṃ. Evaṃ kho āvuso visākha
sakkāyadiṭṭhi na hotīti pacchimapañhaṃ vissajjentiyā ettakena gamanaṃ na hoti,
āgamanaṃ na hoti, gamanāgamanaṃ na hoti, vaṭṭaṃ nāma na vattatīti vivaṭṭaṃ matthakaṃ
pāpetvā dassitaṃ.
    [462] Katamo panayye ariyo aṭṭhaṅgiko maggoti ayaṃ pañho theriyā
paṭipucchitvā vissajjetabbo bhaveyya "upāsaka tayā heṭṭhā maggo pucchito,
idha kasmā maggameva pucchasī"ti. Sā pana attano byattatāya paṇḍiccena
tassa adhippāyaṃ sallakkhesi "iminā upāsakena heṭṭhā paṭipattivasena maggo
pucchito bhavissati, idha pana taṃ saṅkhatāsaṅkhatalokiyalokuttarasaṅgahitāsaṅgahitavasena
pucchitukāmo bhavissatī"ti. Tasmā apaṭipucchitvāva yaṃ yaṃ pucchi, taṃ taṃ
vissajjesi. Tattha saṅkhatoti cetito kappito pakappito āyūhito kato nibbattito
samāpajjantena samāpajjitabbo. Tīhi ca kho āvuso visākha khandhehi ariyo
aṭṭhaṅgiko maggo saṅgahitoti ettha yasmā maggo sappadeso, tayo khandhā
nippadesā, tasmā ayaṃ appadesattā nagaraṃ viya rajjena nippadesehi tīhi
khandhehi saṅgahito. Tattha sammāvācādayo tayo sīlameva, tasmā te sajātito
sīlakkhandhena saṅgahitā. 1- Kiñcāpi hi pāliyaṃ sīlakkhandheti bhummena viya niddeso
kato, attho pana karaṇavasena veditabbo. Sammāvāyāmādīsu pana tīsu samādhi
@Footnote: 1 cha.Ma. saṅgahitāti

---------------------------------------------------------------------------------------------
page270.
Attano dhammatāya ārammaṇe ekaggabhāvena appetuṃ na sakkoti. Viriye 1- pana
paggahakiccaṃ sādhente 2- satiyā ca apilāpanakiccaṃ sādhentiyā laddhūpakāro
hutvā sakkoti.
    Tatrāyaṃ upamā:- yathā hi "nakkhattaṃ kīḷissāmā"ti uyyānaṃ paviṭṭhesu
tīsu sahāyesu eko supupphitaṃ campakarukkhaṃ disvā hatthaṃ ukkhipitvāpi gahetuṃ na
sakkuṇeyya, athassa dutiyo onamitvā piṭṭhiṃ dadeyya, so tassa piṭṭhiyaṃ ṭhatvāpi
kampamāno gahetuṃ na sakkuṇeyya, athassa itaro aṃsakūṭaṃ upanāmeyya, so ekassa
piṭṭhiyaṃ ṭhatvā ekassa aṃsakūṭaṃ olubbha 3- yathāruciṃ pupphāni ocinitvā
pilandhitvā nakkhattaṃ kīḷeyya, evaṃ sampadamidaṃ daṭṭhabbaṃ. Ekato uyyānaṃ paviṭṭhā
tayo sahāyakā viya hi ekato jātā sammāvāyāmādayo tayo dhammā, supupphitacampako
viya ārammaṇaṃ, hatthaṃ ukkhipitvāpi gahetuṃ asakkonto viya attano dhammatāya
ārammaṇe ekaggabhāvena appetuṃ asakkonto samādhi, piṭṭhiṃ datvā onatasahāyo
viya sammāvāyāmo, 4- aṃsakūṭaṃ datvā ṭhitasahāyo viya sati. Yathā tesu ekassa
piṭṭhiyaṃ ṭhatvā ekassa aṃsakūṭaṃ olubbha itaro yathāruciṃ pupphaṃ gahetuṃ sakkoti,
evamevaṃ viriye paggahakiccaṃ sādhente satiyā ca apilāpanakiccaṃ sādhentiyā
laddhūpakāro samādhi sakkoti ārammaṇe ekaggabhāvena appetuṃ, tasmā
samādhiyevettha sajātito samādhikkhandhena saṅgahito. Sammāvāyamasatiyo 5- pana kiriyato
saṅgahitā honti.
    Sammādiṭṭhisammāsaṅkappesupi paññā attano dhammatāya aniccaṃ dukkhā
anattāti ārammaṇaṃ nicchetuṃ na sakkoti, vitakke pana ākoṭetvā ākoṭetvā
dente sakkoti. Kathaṃ? yathā hi heraññiko kahāpaṇaṃ hatthe ṭhapetvā sabbabhāgesu 6-
oloketukāmo samānopi na cakkhudaleneva parivattetuṃ sakkoti, aṅgulipabbehi
pana parivattetvā ito cito ca oloketuṃ sakkoti, evameva pana 7- paññā attano
dhammatāya aniccādivasena ārammaṇaṃ nicchetuṃ na sakkoti, abhiniropanalakkhaṇena
@Footnote: 1 Ma. vīriyena     2 Ma. sādhentena     3 Ma. olumbha   4 cha.Ma. vāyāmo
@5 cha.Ma. vāyamasatiyo   6 Sī. sabbabhāge   7 cha.Ma. na

---------------------------------------------------------------------------------------------
page271.
Pana āhananapariyāhananarasena vitakkena ākoṭentena viya parivattentena viya
ca ādāya ādāya dinnameva vinicchetuṃ sakkoti. Tasmā idhāpi sammādiṭṭhiyeva
sajātito paññākkhandhena saṅgahitā. Sammāsaṅkappo pana kiriyato saṅgahito
hoti. Iti imehi tīhi khandhehi maggo saṅgahaṃ gacchati. Tena vuttaṃ "tīhi ca
kho āvuso visākha khandhehi ariyo aṭṭhaṅgiko maggo saṅgahito"ti.
    Idāni ekacittakkhaṇikaṃ maggasamādhiṃ sanimittaṃ saparikkhāraṃ pucchanto katamo
panayyetiādimāha. Tassa vissajjane cattāro satipaṭṭhānā maggakkhaṇe
catukiccasādhanavasena uppannā sammāsati, 1- sā sammāsamādhissa 2- paccayaṭṭhena
nimittaṃ. Cattāro sammappadhānā catukiccasādhanavasena 3- uppannaṃ viriyaṃ, taṃ
parivāraṭṭhena parikkhāro hoti. Tesaṃyeva dhammānanti tesaṃ maggasampayuttadhammānaṃ.
Āsevanātiādīsu ekacittakkhaṇikā āsevanādayo vuttāti.
    Vitaṇḍavādī pana "ekacittakkhaṇiko nāma maggo natthi, `evaṃ bhāveyya
satta vassānī'ti hi vacanato satta vassāni 4- maggabhāvanā hoti, kilesā pana
lahuṃ chijjantā sattahi ñāṇehi chijjantī"ti vadati. So "suttaṃ āharā"ti
vattabbo. Addhā aññaṃ apassanto "yā tesaṃyeva dhammānaṃ āsevanā bhāvanā
bahulīkamman"ti idameva suttaṃ āharitvā "aññena cittena āsevati, aññena
bhāveti, aññena bahulīkarotī"ti vakkhati. Tato vattabbo "kiṃ panīdaṃ suttaṃ neyyatthaṃ
nītatthan"ti. Tato vakkhati "nītatthaṃ, yathāsuttaṃ tatheva attho"ti. Tassa idaṃ uttaraṃ.
Evaṃ sante ekaṃ cittaṃ āsevamānaṃ uppannaṃ, aparaṃpi āsevamānaṃ, aparaṃpi
āsevamānanti evaṃ divasaṃpi āsevanāva bhavissati, kuto bhāvanā, kuto bahulīkammaṃ.
Ekaṃ vā bhāvayamānaṃ uppannaṃpi aparaṃpi bhāvayamānaṃ aparaṃpi bhāvayamānanti evaṃ
divasaṃ 5- bhāvanāva bhavissati, kuto āsevanā kuto bahulīkammaṃ. Ekaṃ vā bahulīkarontaṃ
uppannaṃ, aparaṃpi bahulīkarontaṃ, aparaṃpi bahulīkarontanti evaṃ  divasaṃ
bahulīkammameva bhavissati kuto āsevanā, kuto bhāvanāti.
@Footnote: 1 cha.Ma. sati    2 cha.Ma. samādhissa      3 cha.Ma. catukiccasādhanavaseneva
@4 cha.Ma. sattapi vassāni        5 cha.Ma. divasampi. evamuparipi

---------------------------------------------------------------------------------------------
page272.
    Athavā evaṃ vadeyya "ekena cittena āsevati, dvīhi bhāveti, tīhi
bahulīkaroti. Dvīhi vā āsevati, tīhi bhāveti, ekena bahulīkaroti. Tīhi vā
āsevati, ekena bhāveti, dvīhi bahulīkarotī"ti. So vattabbo "māsuttaṃ me
laddhanti yaṃ vā taṃ vā avaca, pañhaṃ vissajjentena nāma ācariyassa santike
vasitvā buddhavacanaṃ uggaṇhitvā attharasaṃ viditvā vattabbaṃ hoti.
Ekacittakkhaṇikāva ayaṃ āsevanā, ekacittakkhaṇikā bhāvanā, ekacittakkhaṇikaṃ
bahulīkammaṃ. Khayagāmilokuttaramaggo bahucittakkhaṇiko nāma natthi,
`ekacittakkhaṇikoyevā'ti saññāpetabbo. Sace sañjānāti, sañjānātu, no ce
sañjānāti, gaccha pātova vihāraṃ pavisitvā yāguṃ pivāhī"ti uyyojetabbo.
    [463] Kati panayye saṅkhārāti idha kiṃ pucchati? ye saṅkhāre nirodhetvā
Nirodhaṃ samāpajjati, te pucchissāmīti pucchati. Tenevassa adhippāyaṃ ñatvā therī
puññābhisaṅkhārādīsu anekesu saṅkhāresu vijjamānesupi kāyasaṅkhārādayova ācikkhantī
tayome āvusotiādimāha. Tattha kāyappaṭibaddhattā kāyena saṅkhariyati kariyati
nibbattiyatīti kāyasaṅkhāro. Vācaṃ saṅkharoti karoti nibbattetīti vacīsaṅkhāro, 1-
cittappaṭibaddhattā cittena saṅkhariyati kariyati nibbattiyatīti cittasaṅkhāro. Katamo
panayyeti idha kiṃ pucchati? ime saṅkhārā aññamaññamissā ālulitā avibhūtā
duddīpanā. Tathāhi kāyadvāre ādānagahaṇamuccanacopanāni pāpetvā uppannā
aṭṭha kāmāvacarakusalacetanā dvādasa akusalacetanāti evaṃ kusalākusalā vīsati
cetanāpi assāsapassāsāpi kāyasaṅkhārotveva vuccanti. Vacīdvāre hanusaṃcopanaṃ
vacībhedaṃ pāpetvā uppannā vuttappakārāva vīsati cetanāpi vitakkavicārāpi
vacīsaṅkhārotveva vuccanti. Kāyavacīdvāresu copanaṃ appatvā 2- raho nisinnassa
cintayato uppannā kusalākusalā ekūnatiṃsa cetanāpi saññā ca vedanā cāti
ime dve dhammāpi cittasaṅkhārotveva vuccanti. Evaṃ ime saṅkhārā
aññamaññamissā ālulitā avibhūtā duddīpanā, te pākaṭe vibhūte katvā
kathāpessāmīti pucchati.
@Footnote: 1 Sī. vacīpaṭibaddhattā vācāya saṅkharīyati nibbattīyatīti vacīsaṅkhāro
@2 cha.Ma. apattā

---------------------------------------------------------------------------------------------
page273.
    Kasmā panayyeti idha kāyasaṅkhārādināmassa padatthaṃ pucchati. Tassa
vissajjane kāyappaṭibaddhāti kāyanissitā, kāye sati honti, asati na honti.
Cittappaṭibaddhāti cittanissitā. Citte sati honti, asati na honti.
    [464] Idāni kiṃ nu kho esā saññāvedayitanirodhaṃ valañjeti, na
valañjeti. Ciṇṇavasī vā tattha no ciṇṇavasīti jānanatthaṃ pucchanto kathaṃ panayye
saññāvedayitanirodhasamāpatti hotītiādimāha. Tassa vissajjane samāpajjissanti
vā samāpajjāmīti vā padadvayena nevasaññānāsaññāyatanasamāpattikālo kathito.
Samāpannoti padena antonirodho. Tathā purimehi dvīhi padehi sacittakakālo
kathito, pacchimena acittakakālo. Pubbeva tathā cittaṃ bhāvitaṃ hotīti
nirodhasamāpattito pubbe addhānaparicchedakāleyeva ettakaṃ kālaṃ acittako bhavissāmīti
addhānaparicchedacittaṃ bhāvitaṃ hoti. Yaṃ taṃ tathattāya upanetīti yaṃ evaṃ bhāvitaṃ
cittaṃ, taṃ puggalaṃ tathattāya acittakabhāvāya upaneti.
    Paṭhamaṃ nirujjhati vacīsaṅkhāroti sesasaṅkhārehi paṭhamaṃ dutiyajjhāneyeva nirujjhati.
Tato kāyasaṅkhāroti tato paraṃ kāyasaṅkhāro catutthajjhāne nirujjhati. Tato
cittasaṅkhāroti tato paraṃ cittasaṅkhāro antonirodhe nirujjhati. Vuṭṭhahissanti vā
vuṭṭhahāmīti vā padadvayena antonirodhakālo kathito. Vuṭṭhitoti padena
phalasamāpattikālo. Tathā purimehi dvīhi padehi acittakakālo kathito, pacchimena
sacittakakālo. Pubbeva tathā cittaṃ bhāvitaṃ hotīti nirodhasamāpattito pubbe
addhānaparicchedakāleyeva ettakaṃ kālaṃ acittako hutvā tato paraṃ sacittako
bhavissāmīti addhānaparicchedacittaṃ bhāvitaṃ hoti. Yaṃ taṃ tathattāya upanetīti yaṃ
evaṃ bhāvitaṃ cittaṃ, taṃ puggalaṃ tathattāya sacittakabhāvāya upaneti. Iti heṭṭhā
nirodhasamāpajjanakakālo kathito. 1- Idha nirodhavuṭṭhānakālo.
    Idāni nirodhakathaṃ kathetuṃ vāroti nirodhakathā kathetabbā siyā, sā panesā
"dvīhi balehi samannāgatattā tayo ca saṅkhārānaṃ paṭipassaddhiyā soḷasahi
@Footnote: 1 cha.Ma. gahito

---------------------------------------------------------------------------------------------
page274.
Ñāṇacariyāhi navahi samādhicariyāhi vasibhāvitā paññā nirodhasamāpattiyā ñāṇan"ti
mātikaṃ ṭhapetvā sabbākārena visuddhimagge kathitā, tasmā tattha kathitanayeneva
gahetabbā. Ko panāyaṃ nirodho nāma? catunnaṃ khandhānaṃ paṭisaṅkhāappavatti.
Atha kimatthametaṃ samāpajjantīti. Saṅkhārānaṃ pavatte ukkaṇṭhitā sattāhaṃ acittakā
hutvā sukhaṃ viharissāma, diṭṭhadhammanibbānaṃ nāmetaṃ, yadidaṃ nirodhanti etadatthaṃ
samāpajjanti.
    Paṭhamaṃ uppajjati cittasaṅkhāroti nirodhā vuṭṭhahantassa hi phalasamāpatticittaṃ
paṭhamaṃ uppajjati, taṃsampayuttaṃ saññañca vedanañca sandhāya "paṭhamaṃ uppajjati
cittasaṅkhāro"ti āha. Tato kāyasaṅkhāroti tato paraṃ bhavaṅgasamaye kāyasaṅkhāro
uppajjati. Kiṃ pana phalasamāpatti assāsapassāse na samuṭṭhāpetīti. Samuṭṭhāpeti.
Imassa pana catutthajjhānikā phalasamāpatti, sā na samuṭṭhāpetīti, kiṃ vā etena
phalasamāpatti paṭhamajjhānikā vā hotu, dutiyatatiyacatutthajjhānikā vā, santāya
samāpattiyā vuṭṭhitassa bhikkhuno assāsapassāsā abbohārikā honti. Tesaṃ
abbohārikabhāvo sañjīvattheravatthunā veditabbo, sañjīvattherassa hi samāpattito
vuṭṭhāya kiṃsukapupphasadise vitacchitaṅgāre 1- maddamānassa gacchato cīvare aṃsumattampi
na jhāyi, usumākāramattaṃpi nāhosi, samāpattiphalaṃ 2- nāmetanti vadanti, evameva
santāya samāpattiyā vuṭṭhitassa bhikkhuno assāsapassāsā abbohārikā hontīti 3-
bhavaṅgasamayenevetaṃ kathitanti veditabbaṃ.
    Tato vacīsaṅkhāroti tato paraṃ kiriyamayappavattavalañjanakāle vacīsaṅkhāro
uppajjati. Kiṃ bhavaṅgaṃ vitakkavicāre na samuṭṭhāpetīti? samuṭṭhāpeti. Taṃsamuṭṭhānā
pana vitakkavicārā vācaṃ abhisaṅkhātuṃ na sakkontīti kiriyamayappavattavalañjanakālenevetaṃ
kathitaṃ. Suññato phassotiādayo saguṇenāpi ārammaṇenāpi kathetabbā. Saguṇena
tāva suññatā nāma phalasamāpatti, tāya sahajātaṃ phassaṃ sandhāya suññato phassoti
vuttaṃ. Animittappaṇihitesupi eseva nayo. Ārammaṇena pana nibbānaṃ rāgādīhi
suññattā suññaṃ nāma, rāganimittādīnaṃ abhāvā animittaṃ, rāgadosamohappaṇidhīnaṃ
@Footnote: 1 cha.Ma. vītacchitaṅgāre    2 Sī. samāpattibalaṃ    3 Sī. honti

---------------------------------------------------------------------------------------------
page275.
Abhāvā appaṇihitaṃ. Suññataṃ nibbānaṃ ārammaṇaṃ katvā uppannaphalasamāpattiyaṃ
phasso suññato nāma, animittappaṇihitesupi eseva nayo.
    Aparā āgamanīyakathā nāma hoti, suññatā animittā appaṇihitāti hi
vipassanāpi vuccati. Tattha yo bhikkhu saṅkhāre aniccato pariggahitvā 1- aniccato
disvā aniccato vuṭṭhāsi, tassa vuṭṭhānagāminīvipassanā animittā nāma hoti. Yo
dukkhato pariggahitvā dukkhato disvā dukkhato vuṭṭhāti, tassa appaṇihitā nāma.
Yo anattato pariggahitvā anattato disvā anattato vuṭṭhāsi, tassa suññatā
nāma. Tattha animittavipassanāya maggo animitto nāma. Animittamaggassa phalaṃ
animittaṃ nāma. Animittaphalasamāpattisahajāte phasse phusante animitto phusso
phusatīti vuccati. Appaṇihitasuññatesupi eseva nayo. Āgamanīyena kathite pana
suññato vā phasso animitto vā phasso appaṇihito vā phassoti vikappaṃ 2-
āpajjeyya, tasmā saguṇena ceva ārammaṇena ca kathetabbā. Evaṃ hi tayo
phassā phusantīti sameti.
    Vivekaninnantiādīsu nibbānaṃ viveko nāma, tasmiṃ viveke ninnaṃ onatanti
vivekaninnaṃ. Aññato āgantvā yena viveko tena vaṅkaṃ viya hutvā ṭhitanti
vivekapoṇaṃ. Yena viveko, tena patamānaṃ viya ṭhitanti vivekapabbhāraṃ.
    [465] Idāni yā vedanā nirodhetvā nirodhasamāpattiṃ samāpajjati,
tā pucchissāmīti pucchanto kati panayye vedanātiādimāha. Kāyikaṃ vātiādīsu
pañcadvārikaṃ sukhaṃ kāyikaṃ nāma, manodvārikaṃ cetasikaṃ nāmāti veditabbaṃ. Tattha
sukhanti sabhāvaniddeso. Sātanti tasseva madhurabhāvadīpakaṃ vevacanaṃ. Vedayitanti
vedayitabhāvadīpakaṃ sabbavedanānaṃ sādhāraṇavacanaṃ. Sesapadesupi eseva nayo. Ṭhitisukhā
vipariṇāmadukkhātiādīsu sukhāya vedanāya atthibhāvo sukhaṃ, natthibhāvo dukkhaṃ. Dukkhāya
vedanāya atthibhāvo dukkhaṃ, natthibhāvo sukhaṃ. Adukkhamasukhāya vedanāya jānanabhāvo
sukhaṃ, ajānanabhāvo dukkhanti attho.
@Footnote: 1 cha.Ma. pariggahetvā. evamuparipi          2 cha.Ma. vikappo

---------------------------------------------------------------------------------------------
page276.
    Kiṃ anusayo anusetīti katamo anusayo anuseti, appahīnaṭṭhena sayito
viya hotīti anusayapucchaṃ pucchati. Na kho āvuso visākha sabbāya sukhāya vedanāya
rāgānusayo anusetīti na sabbāya sukhāya vedanāya rāgānusayo anuseti, na
sabbāya sukhāya vedanāya so appahīno, na sabbaṃ sukhavedanaṃ ārabbha uppajjatīti
attho. Esa nayo sabbattha. Kiṃ pahātabbanti ayaṃ pahānapucchā nāma.
    Rāgaṃ tena pajahatīti ettha ekeneva byākaraṇena dve pucchā vissajjeti,
idha bhikkhu rāgānusayaṃ vikkhambhetvā paṭhamaṃ jhānaṃ samāpajjati, jhānavikkhambhitaṃ
rāgānusayaṃ tathā vikkhambhitameva katvā vipassanaṃ vaḍḍhetvā anāgāmimaggena
samugghāṭeti. So anāgāmimaggena pahīnopi tathāvikkhambhitattāva paṭhamajjhāne
nānuseti nāma. Tenāha "na tattha rāgānusayo anusetī"ti. Tadāyatananti taṃ
āyatanaṃ, paramassāsabhāvena patiṭṭhānabhūtaṃ arahattanti attho. Iti anuttaresūti
evaṃ anuttarā vimokkhāti laddhanāme arahatte. Pihaṃ upaṭṭhāpayatoti patthanaṃ
ṭhapentassa. 1- Uppajjati pihappaccayā domanassanti patthanāya ṭhapanamūlakaṃ 2-
domanassaṃ  uppajjati, taṃ panetaṃ na patthanāya ṭhapanamūlakaṃ 2- uppajjati, patthetvā
alabhantassa pana alābhamūlakaṃ uppajjamānaṃ "uppajjati pihappaccayā"ti vuttaṃ.
Tattha kiñcāpi domanassaṃ nāma ekantena akusalaṃ, idaṃ pana sevitabbaṃ domanassaṃ
vaṭṭatīti vadanti. Yogino hi temāsikaṃ chamāsikaṃ navamāsikaṃ vā paṭipadaṃ
gaṇhanti, tesu yo tantaṃ paṭipadaṃ gahetvā antokālaparicchedeyeva arahattaṃ
pāpuṇissāmīti ghaṭento vāyamanto na sakkoti yathāparicchinnakālena pāpuṇituṃ,
tassa balavadomanassaṃ uppajjati, āḷindakavāsimahāpussattherassa 3- viya assudhārā
pavattanti. Thero kira ekūnavīsativassāni gatapaccāgatavattaṃ pūreti, tassa "imasmiṃ
vāre arahattaṃ gaṇhissāmi imasmiṃ vāre visuddhippavāraṇaṃ pavāressāmī"ti mānasaṃ
bandhitvā samaṇadhammaṃ karontasseva ekūnavīsativassāni atikkantāni, pavāraṇādivase
āgate therassa assupātena muttadivaso nāma nāhosi, vīsatime pana vasse
arahattaṃ pāpuṇi,
@Footnote: 1 cha.Ma. paṭṭhapentassa   2 cha.Ma. paṭṭhapanamūlakaṃ    3 cha.Ma......phussattherassa

---------------------------------------------------------------------------------------------
page277.
    Paṭighaṃ tena pajahatīti ettha na domanasseneva paṭighaṃ pajahati. Nāpi 1-
paṭigheneva paṭighappahānaṃ, na domanassena vā domanassappahānaṃ nāma atthi.
Ayaṃ pana bhikkhu temāsikādīsu aññataraṃ paṭipadaṃ gahetvā iti paṭisañcikkhati
"passa bhikkhu, kiṃ tuyhaṃ sīlena hīnaṭṭhānaṃ atthi, udāhu viriyena, udāhu
paññāya, nanu te sīlaṃ suparisuddhaṃ viriyaṃ supaggahitaṃ paññā sūrā hutvā vahatī"ti.
So evaṃ paṭisañcikkhitvā "na idāni puna imassa domanassassa uppajjituṃ
dassāmī"ti viriyaṃ gāḷhaṃ 2- katvā antotemāse vā antochamāse vā
antonavamāse vā anāgāmimaggena paṭighaṃ samugghāṭeti, iminā pariyāyena paṭigheneva
paṭighaṃ domanasseneva domanassaṃ pajahati nāma.
    Na tattha paṭighānusayo anusetīti tattha evarūpe domanasse paṭighānusayo
nānuseti, na taṃ ārabbha uppajjati, pahīnova tattha paṭighānusayoti attho.
Avijjaṃ tena pajahatīti idha bhikkhu avijjānusayaṃ vikkhambhetvā catutthaṃ jhānaṃ
samāpajjati, jhānavikkhambhitaṃ avijjānusayaṃ tathā vikkhambhitameva katvā vipassanaṃ
vaḍḍhetvā arahattamaggena samugghāṭeti, so arahattamaggena pahīnopi tathā
vikkhambhitattāva catutthajjhāne nānuseti nāma. Tenāha "na tattha avijjānusayo
anusetī"ti.
    [466] Idāni paṭibhāgapucchaṃ pucchanto sukhāya panayyetiādimāha. Tassa
vissajjane yasmā sukhassa dukkhaṃ, dukkhassa ca sukhaṃ paccanīkaṃ, tasmā dvīsu
vedanāsu visabhāgapaṭibhāgo kathito. Upekkhā pana andhakārābhibhūtā duddīpanā,
avijjāpi tādisāvāti tenettha sabhāgapaṭibhāgo kathito. Yattakesu pana ṭhānesu
avijjā tamaṃ karoti, tattakesu avijjā tamaṃ vinodetīti ettha 3- visabhāgapaṭibhāgo
kathito. Avijjāya kho āvusoti ettha ubhopete dhammā anāsavā lokuttarāti
sabhāgapaṭibhāgova kathito. Vimuttiyā kho āvusoti ettha anāsavaṭṭhena lokuttaraṭṭhena
abyākataṭṭhena ca sabhāgapaṭibhāgova kathito. Accayāsīti ettha pañhaṃ atikkamitvā
gatosīti attho. Nāsakkhi pañhānaṃ pariyantaṃ gahetunti pañhānaṃ paricchedappamāṇaṃ
@Footnote: 1 cha.Ma. na hi   2 cha.Ma. daḷhaṃ       3 cha.Ma. ettha-saddo na dissati

---------------------------------------------------------------------------------------------
page278.
Gahetuṃ nāsakkhi, appaṭibhāgadhammassa paṭibhāgaṃ pucchi, nibbānaṃ nāmetaṃ appaṭibhāgaṃ,
na sakkā nīlaṃ vā pītakaṃ vāti kenaci dhammena saddhiṃ paṭibhāgaṃ katvā dassetuṃ,
tañca tvaṃ iminā adhippāyena pucchasīti attho.
    Ettāvatā cāyaṃ upāsako yathā nāma sattamaghare salākabhattaṃ labhitvā
gato bhikkhu sattagharāni atikkamitvā 1- aṭṭhamassa dvāre ṭhito sabbānipi
sattagehāni viraddhova na aññāsi, evameva appaṭibhāgadhammassa paṭibhāgaṃ
pucchanto sabbāsupi sattasu sappaṭibhāgapucchāsu viraddhova hotīti veditabbo.
Nibbānogadhanti nibbānabbhantaraṃ nibbānaṃ anupaviṭṭhaṃ. Nibbānaparāyananti
nibbānaṃ paraṃ ayanamassa parā gati, na tato paraṃ gacchatīti attho. Nibbānaṃ
pariyosānaṃ avasānaṃ assāti nibbānapariyosānaṃ.
    [467] Paṇḍitāti paṇḍiccena samannāgatā, dhātukusalā āyatanakusalā
paṭiccasamuppādakusalā ṭhānāṭhānakusalāti attho. Mahāpaññāti mahante atthe
mahante dhamme mahantā 2- niruttiyo mahantāni paṭibhāṇāni pariggahaṇasamatthāya
paññāya samannāgatā. Yathā taṃ dhammadinnāyāti yathā dhammadinnāya bhikkhuniyā
byākataṃ, ahaṃpi taṃ evameva byākareyyanti. Ettāvatā ca pana ayaṃ suttanto
jinabhāsito nāma jāto, na sāvakabhāsito. Yathā hi rājayuttehi likhitaṃ paṇṇaṃ
yāva rājamuddikāya na lañchitaṃ hoti na tāva rājapaṇṇanti saṅkhayaṃ gacchati,
lañchitamattaṃ pana rājapaṇṇaṃ nāma hoti, tathā "ahaṃpi taṃ evameva byākareyyan"ti
imāya jinavacanamuddikāya lañchitattā ayaṃ suttanto āhaccavacanena jinabhāsito
nāma jāto, sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     cūḷavedallasuttavaṇṇanā niṭṭhitā.
                         ---------------
@Footnote: 1 cha.Ma. atikkamma       2 Sī. mahantī

---------------------------------------------------------------------------------------------
page279.
                     5. Cūḷadhammasamādānasuttavaṇṇanā
    [468] Evamme sutanti cūḷadhammasamādānasuttaṃ. Tattha dhammasamādhānānīti
dhammoti gahitagahaṇāni. Paccuppannasukhanti paccuppanne sukhaṃ, āyūhanakkhaṇe sukhaṃ
sukaraṃ sukhena sakkā pūretuṃ. Āyatiṃ dukkhavipākanti anāgate vipākakāle
dukkhavipākaṃ. Iminā upāyena sabbapadesu attho veditabbo.
    [469] Natthi kāmesu dosoti vatthukāmesupi kilesakāmesupi doso
natthi. Pātabyataṃ āpajjantīti te vatthukāmesu kilesakāmena pātabyataṃ pivitabbataṃ,
yathāruciparibhuñjitabbataṃ āpajjantīti attho. Moḷibaddhāhīti moḷiṃ katvā 1-
baddhakesāhi. Paribbājikāhīti tāpasaparibbājikāhi. Evamāhaṃsūti evaṃ vadanti.
Pariññaṃ paññapentīti pahānaṃ samatikkamaṃ paññapenti. Māluvāsipāṭikāti
dīghasaṇṭhānaṃ māluvāpakkaṃ. Phaleyyāti ātapena sussitvā bhijjeyya. Sālamūleti
sālarukkhassa samīpe. Santāsaṃ āpajjeyyāti kasmā āpajjati? bhavanavināsabhayā.
Rukkhamūle patitamāluvābījato hi latā uppajjitvā rukkhaṃ abhiruhati, sā mahāpattā
ceva hoti bahupattā ca, koviḷārapattasadisehi pattehi samannāgatā, atha taṃ
rukkhaṃ mūlato paṭṭhāya vinaddhamānā 2- sabbaviṭapāni sañchādetvā mahantaṃ bhāraṃ
janetvā tiṭṭhati, sā vāte vā vāyante deve vā vassante oghanaṃ janetvā
tassa rukkhassa sabbā sākhāpasākhā bhañjanti, bhūmiyaṃ nipāteti, tato tasmiṃ
rukkhe patite vimānaṃ 3- bhijjati vinassati. Iti sā bhavanavināsabhayā santāsaṃ
āpajjati.
    Ārāmadevatāti tattha tattha pupphārāmaphalārāmesu adhivatthā devatā.
Vanadevatāti andhavanasubhagavanādīsu vanesu adhivatthā devatā. Rukkhadevatāti
abhirakkhitesu 4- naḷerupucimandādīsu rukkhasu  adhivatthā devatā.
Osadhitiṇavanappatīsūti harītakīāmalakīādīsu osadhīsu tālanāḷikerādīsu tiṇesu
vanajeṭṭhakesu ca vanappatirukkhesu adhivatthā devatā. Vanakammikāti vane
kasanalāyanadāruāharaṇagorakkhādīsu kenacideva kammena
@Footnote: 1 Sī. moḷī viya katvā   2 cha.Ma. vinandhamānā   3 cha.Ma. patiṭṭhitavimānaṃ
@4 cha.Ma. abhilakkhitesu

---------------------------------------------------------------------------------------------
page280.
Vā vicaraṇakamanussā. Uṭṭhaheyyunti 1- khādeyyuṃ. Vilambinīti vātena
pahatapahataṭṭhānesu keliṃ karontī viya vilambantī. Sukho imissāti imissā 2-
evarūpāya māluvālatāya samphassopi sukho, dassanaṃpi sukhaṃ, ayaṃ me dārakānaṃ
āpānamaṇḍalaṃ bhavissati, kīḷābhūmi bhavissati, dutiyaṃ me vimānaṃ paṭiladdhanti latāya
dassanepi samphassepi somanassajātā evamāha.
    Viṭabhiṃ 3- kareyyāti sākhānaṃ upari chattākārena tiṭṭheyya. Oghanaṃ janeyyāti
heṭṭhā oghanaṃ janeyya, upari āruyha sakalarukkhaṃ paliveṭhetvā puna heṭṭhā
bhassamānā bhūmiṃ gaṇheyyāti attho. Padāleyyāti evaṃ oghanaṃ katvā puna tato
paṭṭhāya yāva mūlā uttiṇṇasākhāhi abhiruhamānā sabbasākhāsu pavileṭhentī
matthakaṃ patvā teneva niyāmena puna orohitvā ca abhiruhitvā ca sakalaṃ rukkhaṃ
saṃsibbitvā ajjhottharanti sabbasākhā heṭṭhā katvā sayaṃ upari ṭhatvā vāte
vā vāyante deve vā vassante padāleyya, bhindeyyāti attho. Khāṇumattameva
tiṭṭheyya, tattha yaṃ sākhaṭṭhakaṃ vimānaṃ hoti, taṃ sākhāsu bhijjamānāsu tattha
tattheva bhijjitvā sabbasākhāsu bhinnāsu sabbaṃ bhijjati. Rukkhaṭṭhakavimānaṃ pana
yāva rukkhamūlamattaṃpi tiṭṭhati, tāva na nassati, idaṃ pana vimānaṃ sākhaṭṭhakaṃ
tasmā sabbasākhā bhinnāsu 4- bhijjittha, devatā puttake gahetvā khāṇuke
ṭhitā paridevituṃ āraddhā.
   [471] Tibbarāgajātikoti bahalarāgasabhāvo. Rāgajaṃ dukkhaṃ domanassaṃ
paṭisaṃvedetīti tibbarāgajātikattā diṭṭhadiṭṭhe ārammaṇe nimittaṃ gaṇhāti,
athassa ācariyūpajjhāyā daṇḍakammaṃ āṇāpenti, so abhiṇhaṃ 5- daṇḍakammaṃ
karonto dukkhaṃ domanassaṃ paṭisaṃvedeti, na tveva vītikkamaṃ karoti. Tibbadosajātikoti
appamattakeneva kuppati, daharasāmaṇerehi saddhiṃ hatthaparāmāsādīni karontova
katheti sopi daṇḍakammapaccayā dukkhaṃ domanassaṃ paṭisaṃvahati. Mohajātiko pana
idha kataṃ vā katato akataṃ vā akatato na sallakkheti, tāni tāni kiccāni
virādheti, sopi daṇḍakammapaccayā dukkhaṃ domanassaṃ paṭisaṃvedeti.
@Footnote: 1 cha.Ma. uddhareyyunti  2 cha.Ma. ayaṃ pāṭho na dissati  3 Sī. viṭapiṃ
@4 cha.Ma. saṃbhijjamānāsu   5 cha.Ma. abhikkhaṇaṃ

---------------------------------------------------------------------------------------------
page281.
     [472] Na tibbarāgajātikotiādīni vuttappaṭipakkhanayena veditabbāni.
Kasmā panettha koci tibbarāgādijātiko hoti, koci na tibbarāgādijātiko?
Kammaniyamena. Yassa hi kammāyūhanakkhaṇe lobho balavā hoti, alobho mando,
adosāmohā balavanto, dosamohā mandā, tassa mando alobho lobhaṃ pariyādātuṃ
na sakkoti, adosāmohā pana balavanto dosamohe pariyādātuṃ sakkonti. Tasmā
so tena kammena dinnapaṭisandhivasena nibbatto laddho hoti, sukhasīlo akkodhano
paññavā vajirūpamañāṇo.
     Yassa pana kammāyūhanakkhaṇe lobhadosā balavanto honti, alobhādosā
mandā, amoho balavā, moho mando, so purimanayeneva luddho ceva hoti
duṭṭho ca, paññavā pana hoti vajirūpamañāṇo dattābhayatthero viya.
     Yassa pana kammāyūhanakkhaṇe lobhādosamohā balavanto honti, itare
mandā, so purimanayeneva luddho ceva hoti dandho ca, sukhasīlako pana hoti
akkodhano.
     Tathā yassa kammāyūhanakkhaṇe tayopi lobhadosamohā balavanto honti,
alobhādayo mandā, so purimanayeneva luddho ceva hoti duṭṭho ca muḷho ca.
     Yassa pana kammāyūhanakkhaṇe alobhadosamohā balavanto honti, itare
mandā, so purimanayeneva appakileso hoti, dibbārammaṇaṃpi disvā niccalo,
duṭṭho pana hoti dandhapañño ca.
    Yassa pana kammāyūhanakkhaṇe alobhādosamohā balavanto honti, itare
mandā, so purimanayeneva aluddho ceva hoti sukhasīlako ca akkodhano ca, dandho pana
hoti. 1-
    Tathā yassa kammāyūhanakkhaṇe alobhadosamohā balavanto honti, itare
mandā, so purimanayeneva aluddho ceva hoti paññavā ca, duṭṭho pana hoti
kodhano.
@Footnote: 1 cha.Ma. mūḷho pana hoti.

---------------------------------------------------------------------------------------------
page282.
    Yassa pana kammāyūhanakkhaṇe tayopi alobhādayo balavanto honti,
lobhādayo mandā, so mahāsaṃgharakkhitatthero viya aluddho aduṭṭho paññavā
ca hoti.
    Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                   cūḷadhammasamādānasuttavaṇṇanā niṭṭhitā.
                          ------------
                     6. Mahādhammasamādānasuttavaṇṇanā
    [473] Evamme sutanti mahādhammasamādānasuttaṃ. Tattha evaṃkāmāti
evaṃicchā. Evaṃchandāti evaṃajjhāsayā, evaṃadhippāyāti evaṃladdhikā. Tatrāti
tasmiṃ aniṭṭhavaḍḍhane ceva iṭṭhaparihāne ca. Bhagavaṃmūlakāti bhagavā mūlaṃ  etesanti
bhagavaṃmūlakā. Idaṃ vutti hoti:- ime bhante amhākaṃ dhammā pubbe
kassapasammāsambuddhena uppāditā, tasmiṃ parinibbute ekaṃ buddhantaraṃ añño samaṇo
vā brāhmaṇo vā ime dhamme uppādetuṃ samattho nāma nāhosi, bhagavatā pana
no ime dhammā uppāditā. Bhagavantaṃ hi nissāya mayaṃ ime dhamme ājānāma
paṭivijānāmāti 1- evaṃ bhagavaṃmūlakā no bhante dhammāti. Bhagavaṃnettikāti bhagavā hi
dhammānaṃ netā vinetā anunetāti. Yathāsabhāvato pāṭiekkaṃ pāṭiekkaṃ nāmaṃ
gahetvā dassitā dhammā bhagavaṃnettikā nāma honti. Bhagavaṃpaṭisaraṇāti catubhūmikadhammā
sabbaññutañāṇāssa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā.
Paṭisarantīti osaranti samosaranti. Apica mahābodhimaṇḍe nisinnassa bhagavato
paṭivedhavasena phasso āgacchati, ahaṃ bhagavā kinnāmoti? tvaṃ phusanaṭṭhena phasso
@Footnote: 1 cha.Ma. paṭivijjhāmāti

---------------------------------------------------------------------------------------------
page283.
Nāma. Vedanā, saṅkhārā, viññāṇaṃ āgacchati ahaṃ bhagavā kinnāmanti? tvaṃ
vijānanaṭṭhena viññāṇaṃ nāmāti evaṃ catubhūmikadhammānaṃ yathāsabhāvato pāṭiekkaṃ
pāṭiekkaṃ nāmaṃ gaṇhanto bhagavā dhamme paṭisaratītipi bhagavaṃpaṭisaraṇā. Bhagavantaṃyeva
paṭibhātūti bhagavatova etassa bhāsitassa attho upaṭṭhātu, tumheyeva no kathetvā
dethāti attho.
    [474] Sevitabbeti nissayitabbe. Bhajitabbeti upagantabbe. Yathātaṃ
aviddasunoti yathā aviduno bālassa andhaputhujjanassa. Yathātaṃ viddasunoti yathā
viduno medhāvino paṇḍitassa.
    [475] Atthi bhikkhave dhammasamādānanti purimasutte uppaṭipāṭiākārena
mātikā ṭhapitā, idha pana yathādhammaraseneva satthā mātikaṃ ṭhapesi. Tattha dhammasamādānanti
pāṇātipātādīnaṃ dhammānaṃ gahaṇaṃ.
    [476] Avijjāgatoti avijjāya samannāgato.
    [477] Vijjāgatoti vijjāya samannāgato paññavā.
    [478] Sahāpi dukkhenāti ettha micchācāro abhijjhā micchādiṭṭhīti
ime tāva tayo pubbacetanāya ca aparacetanāya cāti dvinnaṃ cetanānaṃ vasena
dukkhavedanā honti. Sanniṭṭhāpakacetanā pana sukhasampayuttā vā upekkhāsampayuttā
vā hoti. Sesā pāṇātipātādayo satta tissannaṃpi cetanānaṃ vasena dukkhavedanā
honti, idaṃ sandhāya vuttaṃ "sahāpi dukkhena sahāpi domanassenā"ti. Domanassameva
cettha dukkhanti veditabbaṃ. Pariyiṭṭhikaṃ 1- āpajjantassa pubbabhāgāparabhāgesu
kāyikaṃ dukkhaṃpi vaṭṭatiyeva.
    [479] Sahāpi sukhenāpīti ettha pāṇātipāto pharusavācā byāpādoti
ime tāva tayo pubbacetanāya ca aparacetanāya cāti dvinnaṃ cetanānaṃ vasena
sukhavedanā honti. Sanniṭṭhāpakacetanā pana dukkhasampayuttāva hoti. Sesā satta
tissannaṃpi cetanānaṃ vasena sukhavedanā hontiyeva. Sahāpi somanassenāti
@Footnote: 1 cha.Ma. pariyeṭṭhiṃ

---------------------------------------------------------------------------------------------
page284.
Somanassameva cettha sukhanti veditabbaṃ. Iṭṭhaphoṭṭhabbasamaṅgino vā
pubbabhāgāparabhāgesu kāyikasukhaṃpi vaṭṭatiyeva.
    [480] Tatiyeva dhammasamādāne idhekacco macchabandho  vā hoti māgaviko
vā, pāṇūpaghātaṃyeva nissāya jīvitaṃ kappeti. Tassa garuṭṭhāniyo bhikkhu akāmakasseva
pāṇātipāte ādīnavaṃ pāṇātipātaviratiyā ca ānisaṃsaṃ kathetvā sikkhāpadaṃ deti.
So gaṇhantopi dukkhito domanassitova hutvā gaṇhāti. Aparabhāge katipāhaṃ
vītināmetvā rakkhituṃ asakkontopi dukkhitova hoti, tassa pubbāparacetanā
dukkhasahagatāva honti. Sanniṭṭhapakacetanā pana sukhasahagatā vā upekkhāsahagatā
vāti evaṃ sabbattha attho veditabbo. Iti pubbabhāgāparabhāgacetanāva sandhāya
idaṃ vuttaṃ "sahāpi dukkhena sahāpi domanassenā"ti. Domanassameva cettha
dukkhanti veditabbaṃ.
    [481] Catutthadhammasamādāne dasasupi padesu tissopi pubbabhāgāparabhāga-
sanniṭṭhāpakacetanā sukhasampayuttā hontiyeva, taṃ sandhāya idaṃ vuttaṃ "sahāpi
sukhena sahāpi somanassenā"ti. Somanassameva cettha sukhanti veditabbaṃ.
    [482] Tittakālābūti 1- tittako alābu. 2- Visena saṃsaṭṭhoti halāhalavisena 3-
saṃyutto missito ālulito. 3- Na chādessatīti na ruccissati na tuṭṭhiṃ karissati.
Nigacchasīti nigamissasi. 4- Appaṭisaṅkhāya piveyyāti taṃ apaccavekkhitvā piveyya.
    [483] Āpānīyakaṃsoti āpānīyassa madhurapānakassa bharitakaṃso.
Vaṇṇasampannoti pānakavaṇṇādīhi sampannavaṇṇo, kaṃse pakkhittapānakavasena pānakakaṃsopi
evaṃ vutto. Chādessatīti tañhi halāhalavisaṃ yattha yattha pakkhittaṃ hoti, tassa
tasseva rasaṃ deti. Tena vuttaṃ "../../bdpicture/chādessatī"ti.
    [484] Pūtimuttanti muttameva. Yathā hi manussabhāvo suvaṇṇavaṇṇopi
pūtikāyotveva, tadahujātāpi galocilatā pūtilatātveva vuccati. Evaṃ taṃkhaṇaṃ gahitaṃ
@Footnote: 1 Sī. titthakālāpūti     2 cha.Ma. tittakarasaalābu
@3-3 cha.Ma. sampayutto missito āluḷito         4 cha.Ma. gamissasi

---------------------------------------------------------------------------------------------
page285.
Taruṇaṃpi muttaṃ pūtimuttameva. Nānābhesajjehīti haritakāmalakādīhi nānosadhehi.
Sukhī assāti arogo suvaṇṇavaṇṇo sukhito bhaveyya.
    [485] Dadhi ca madhu cāti suparisuddhaṃ dadhi ca sumadhuraṃ ca madhu. Ekajjhaṃ
saṃsaṭṭhanti ekato katvā missitaṃ āluḷitaṃ. Tassa tanti tassa taṃ catumadhurabhesajjaṃ
pivato rucceyya, idaṃ ca yaṃ bhagandarasaṃsaṭṭhaṃ lohitaṃ pakkhandati, na tassa bhesajjaṃ,
āhāraṃ thambhetvā 1- maggaṃ valañjanaṃ 2- karoti. Yaṃ pana pittasaṃsaṭṭhaṃ lohitaṃ,
tassetaṃ bhesajjaṃ sītalakiriyāya pariyattabhūtaṃ.
    [486] Viddheti ubbiddhe, meghavigamena dūrībhūteti attho. Vigatavalāhaketi
apagatameghe, deveti ākāse. Ākāsagataṃ tamagatanti ākāsagataṃ tamaṃ.
Puthusamaṇabrāhmaṇaparappavādeti puthusamaṇabrāhmaṇasaṅkhātānaṃ paresaṃ vāde. 3-
Abhivihaccāti abhihantvā. Bhāsate ca tapate ca virocate cāti saradakāle majjhantikasamaye
ādiccova obhāsaṃ muñcati tapati vijjotatīti.
    Idaṃ pana suttaṃ devatānaṃ ativiya piyaṃ manāpaṃ. Tatrīdaṃ vatthu:- dakkhiṇadisāyaṃ
kira hatthibhogajanapade maṅkuravihāro 4- nāma atthi, tassa bhojanasāladvāre
maṅkurarukkhe adhivatthā devatā rattibhāge ekassa daharassa sarabhaññavasena idaṃ
suttaṃ osārentassa sutvā sādhukāraṃ adāsi. Daharo ko esoti āha. Ahaṃ
bhante imasmiṃ rukkhe adhivatthā devatāti. Devate kismiṃ pasannāsi, kiṃ sadde,
udāhu sutteti. Saddo nāma bhante yassa kassaci hotiyeva, sutte pasannāmhi.
Satthārā jetavane nisīditvā kathitadivase ca ajja ca ekabyañjanepi nānaṃ
natthīti. 5- Assosi tvaṃ devate satthārā kathitadivaseti. Āma bhanteti. Kattha
ṭhitā assosīti. Bhante jetavanaṃ gatāmhi, mahesakkhāsu pana devatāsu āgacchantīsu
tattha okāsaṃ alabhitvā idheva ṭhatvā assosinti. Ettha ṭhitāya sakkā satthu
saddo sotunti. Tvaṃ pana bhante mayhaṃ saddaṃ suṇasīti. Āma devateti.
Dakkhiṇakaṇṇapasse nisīditvā kathanakālo viya bhante hotīti. Kiṃ pana devate
@Footnote: 1 Ma. vikkhambhetvā   2 cha.Ma. avalañjaṃ    3 Ma. pavāde
@4 cha.Ma. saṅgaravihāro, Sī. paṅguvihāro      5 Ma. nānatthaṃ ahosi

---------------------------------------------------------------------------------------------
page286.
Satthu rūpaṃ passasīti. Satthā maṃyeva oloketīti maññamānā saṇṭhātuṃ na sakkomi
bhanteti. Visesaṃ pana nibbattetuṃ asakkhi 1- devateti. Devatā tattheva antaradhāyi.
Taṃ divasaṃ kiresa devaputto sotāpattiphale patiṭṭhito. Evamidaṃ suttaṃ devatānaṃ
piyaṃ manāpaṃ. Sesaṃ sabbattha uttānamevāti. 2-
                    Papañcasūdaniyā majjhimanikāyaṭṭhakathāya
                   mahādhammasamādānasuttavaṇṇanā niṭṭhitā.
                        -----------------
                         7. Vīmaṃsakasuttavaṇṇanā
    [487] Evamme sutanti vīmaṃsakasuttaṃ. Tattha vīmaṃsakenāti tayo vīmaṃsakā
atthavīmaṃsako saṅkhāravīmaṃsako satthuvīmaṃsakoti. Tesu "paṇḍitā hāvuso manussā
vīmaṃsakā"ti 3- ettha atthavīmaṃsako āgato. "yato kho ānanda bhikkhu dhātukusalo ca hoti,
āyatanakusalo ca hoti, paṭiccasamuppādakusalo ca hoti, ṭhānāṭhānakusalo ca hoti,
ettāvatā kho ānanda paṇḍito bhikkhu vīmaṃsakoti alaṃ vacanāyā"ti 4- ettha
saṅkhāravīmaṃsako āgato. Imasmiṃ pana sutte satthuvīmaṃsako adhippeto. Cetopariyāyanti
cittavāraṃ cittaparicchedaṃ. Samannesanāti esanā pariyesanā upaparikkhā. Iti
viññāṇāyāti evaṃ vijānanatthāya.
    [488] Dvīsu dhammesu tathāgato samannesitabboti idha kalyāṇamittūpanissayaṃ
dasseti. Mahā hi esa kalyāṇamittūpanissayo nāma. Tassa mahantabhāvo evaṃ
veditabbo:- ekasmiṃ hi samaye āyasmā ānando upaḍḍhaṃ attano ānubhāvena
hoti, upaḍḍhaṃ kalyāṇamittānubhāvenāti cintetvā attano dhammatāya nicchetuṃ
asakkonto bhagavantaṃ upasaṅkamitvā pucchi "upaḍḍhamidaṃ bhante brahmacariyassa,
yadidaṃ kalyāṇamittatā kalyāṇasahāyatā kalyāṇasampavaṅkatā"ti. Bhagavā āha
@Footnote: 1 cha.Ma. asakkhittha    2 cha.Ma. uttānatthamevāti
@3 saṃ. khandha. 17/2/7 devadahasutta  4 Ma. upari. 14/124/111 bahudhātukasutta

---------------------------------------------------------------------------------------------
page287.
"mā hevaṃ ānanda, mā hevaṃ ānanda, sakalamevidaṃ ānanda brahmacariyaṃ yadidaṃ
kalyāṇamittatā kalyāṇasahāyatā kalyāṇasampavaṅkatā, kalyāṇamittassetaṃ ānanda
bhikkhuno pāṭikaṅkhaṃ kalyāṇasahāyassa kalyāṇasampavaṅkassa, ariyaṃ aṭṭhaṅgikaṃ maggaṃ
bhāvessati, ariyaṃ aṭṭhaṅgikaṃ maggaṃ bahulīkarissati. Kathañcānanda bhikkhu
kalyāṇamitto .pe. Ariyaṃ aṭṭhaṅgikaṃ maggaṃ bhāveti, ariyaṃ aṭṭhaṅgikaṃ maggaṃ
bahulīkaroti. Idhānanda bhikkhu sammādiṭṭhiṃ bhāveti .pe. Sammāsamādhiṃ bhāveti
vivekanissitaṃ, evaṃ kho ānanda bhikkhu kalyāṇamitto .pe. Bahulīkaroti, tadiminā
cetaṃ ānanda pariyāyena veditabbaṃ. Yathā sakalamevidaṃ brahmacariyaṃ yadidaṃ kalyāṇamittatā
kalyāṇasahāyatā kalyāṇasampavaṅkatā. Mamaṃ hi ānanda kalyāṇamittaṃ āgamma
jātidhammā sattā jātiyā parimuccanti. Jarādhammā .pe. Sokaparidevadukkha-
domanassupāyāsadhammā sattā sokaparidevadukkhadomanassupāyāsehi parimuccantīti. 1-
    Bhikkhūnaṃ bāhiraṅgasampattiṃ kathentopi āha "bāhiraṃ bhikkhave aṅganti
katvā nāññaṃ ekaṅgaṃpi samanupassāmi, yaṃ evaṃ mahato atthāya saṃvattati, yathayidaṃ
bhikkhave kalyāṇamittatā. Kalyāṇamittatā bhikkhave mahato atthāya saṃvattatī"ti. 2-
Mahācundassa kilesasallekhapaṭipadaṃ kathentopi "pare pāpamittā bhavissanti,
mayamettha kalyāṇamittā bhavissāmāti sallekho karaṇīyo"ti 3- āha. Meghiyattherassa
vimuttiparipācanīyadhamme kathentopi "aparipakkāya meghiya cetovimuttiyā pañca
dhammā paripākāya saṃvattanti. Katame pañca, idha meghiya bhikkhu kalyāṇamitto
hotī"ti 4- kalyāṇamittūpanissayameva viseseti. 5- Piyaputtassa rāhulattherassa
abhiṇhovādaṃ dentopi:-
              "mitte bhajassu kalyāṇe      pantañca sayanāsanaṃ
               vivittaṃ appanigghosaṃ         mattaññū hohi bhojane.
               Cīvare piṇḍapāte ca        paccaye sayanāsane
               etesu taṇhaṃ mākāsi       mā lokaṃ punarāgamī"ti 6-
@Footnote: 1 saṃ. mahā. 19/2/2 upaḍḍhasutta    2 aṅ. ekaka. 20/111/17 dutiyapamādādivagga
@3 Ma.mū. 12/83/57 sallekhasutta     4 khu. udāna. 25/31/141 meghiyasutta
@5 cha.Ma. visesesi          6 khu. sutta. 25/341-2/398 rāhulasutta

---------------------------------------------------------------------------------------------
page288.
Kalyāṇamittūpanissayameva sabbapaṭhamaṃ kathesi, evaṃ mahā esa kalyāṇamittūpanissayo
nāma. Idhāpi taṃ dassento bhagavā dvīsu dhammesu tathāgato samannesitabboti
desanaṃ ārabhi. Paṇḍito bhikkhu dvīsu dhammesu tathāgataṃ esatu gavesatūti attho.
Etena bhagavā ayaṃ mahājaccoti vā lakkhaṇasampannoti vā abhirūpo dassanīyoti
vā abhiññāto abhilakkhitoti vā imaṃ nissāyāhaṃ cīvarādayo paccaye labhissāmīti
"pahoti me esa satthā hutvā satthukiccaṃ 1- sādhetun"ti, so maṃ bhajatūti sīhanādaṃ
nadati, buddhasīhanādo kira nāmesa suttantoti.
    Idāni te dve dhamme dassento cakkhusotaviññeyyesūti āha, tattha
satthu kāyiko samācāro vīmaṃsakassa cakkhuviññeyyo dhammo nāma. Vācasiko
samācāro sotaviññeyyo dhammo nāma. Idāni tesu samannesitabbākāraṃ dassento
ye saṅkiliṭṭhātiādimāha. Tattha saṅkiliṭṭhāti kilesasampayuttā. Te ca na
cakkhusotaviññeyyā. Yathā pana udake calante vā pubbuḷake 2- vā muñcante anto
maccho atthīti viññāyati, evaṃ pāṇātipātādīni vā karontassa musāvādādīni
vā bhaṇantassa kāyavacīsamācāre disvā ca sutvā ca taṃsamuṭṭhāpakacittaṃ saṅkiliṭṭhanti
viññāyati, tasmā evamāha. Saṅkiliṭṭhacittassa hi kāyavacīsamācārāpi saṅkiliṭṭhāyeva
nāma. Na te tathāgatassa saṃvijjantīti na te tathāgatassa atthi, na upalabbhantīti
evaṃ jānātīti attho. Natthitāyeva hi te na upalabbhanti, na paṭicchannatāya.
Tathāhi bhagavā ekadivasaṃ imesu dhammesu bhikkhusaṃghaṃ pavārento āha "handa
dāni bhikkhave pavārayāmi vo, na ca me kiñci garahatha kāyikaṃ vā vācasikaṃ
vā"ti. Evaṃ vutte āyasmā sāriputto uṭṭhāyāsanā ekaṃsaṃ uttarāsaṅgaṃ
karitvā yena bhagavā tenañjaliṃ paṇāmetvā bhagavantaṃ etadavoca "na kho mayaṃ
bhante bhagavato kiñci garahāma kāyikaṃ vā vācasikaṃ vā. Bhagavā hi bhante
anuppannassa maggassa uppādetā, asañjātassa maggassa sañjānetā,
anakkhātassa maggassa akkhātā, maggaññū maggavidū maggakovido. Maggānugā ca
@Footnote: 1 Ma. ekasatthukiccaṃ             2 Sī. bubbuḷake, Ma. pupphuḷake

---------------------------------------------------------------------------------------------
page289.
Bhante etarahi sāvakā viharanti pacchā samannāgatā"ti. 1- Evaṃ parisuddhā
tathāgatassa kāyavacīsamācāRā. Uttaropi sudaṃ māṇavo tathāgatassa kāyavacīdvāre
anārādhanīyaṃ kiñci passissāmīti satta māse anubandhitvā likhāmattaṃpi 2- na
addasa. Manussabhūto vā esa buddhabhūtassa kāyavacīdvāre kiṃ anārādhanīyaṃ passissati.
Māropi devaputto bodhisattassa sato mahābhinikkhamanato paṭṭhāya chabbassāni
gavesamāno kiñci  anārādhanīyaṃ nāddasa, antamaso cetoparivitakkamattaṃpi. Māro
kira cintesi "sacassa vitakkitamattaṃpi akusalaṃ passissāmi, tattheva naṃ muddhani
paharitvā pakkamissāmī"ti. So chabbassāni adisvā buddhabhūtaṃpi ekaṃ vassaṃ
anubandhitvā kiñci vajjaṃ apassanto gamanasamaye vanditvā:-
              "mahāvīra mahāpañña    iddhiyā yasasā jala
               sabbaverabhayātīta     pāde vandāmi gotamā"ti 3-
gāthaṃ vatvā gato.
    Vītimissāti kāle kaṇhā, kāle sukkāti evaṃ vomissakā. Vodātāti
parisuddhā nikkilesā. Saṃvijjantīti vodātā dhammā atthi upalabbhanti. Tathāgatassa
hi parisuddhā kāyasamācārādayo. Tenāha "cattārimāni bhikkhave tathāgatassa
arakkheyyāni. Katamāni cattāri, parisuddhakāyasamācāro bhikkhave tathāgato, natthi
tathāgatassa kāyaduccaritaṃ, yaṃ tathāgato rakkheyya `mā me idaṃ paro aññāsī'ti,
parisuddhavacīsamācāro, parisuddhamanosamācāro, parisuddhājīvo bhikkhave tathāgato, natthi
tathāgatassa micchājīvo, yaṃ tathāgato rakkheyya, mā me idaṃ paro aññāsī"ti. 4-
    Imaṃ kusalaṃ dhammanti imaṃ anavajjaṃ ājīvaṭṭhamakasīlaṃ, "ayamāyasmā satthā
kiṃ nu kho dīgharattaṃ samāpanno aticirakālato paṭṭhāya iminā samannāgato,
udāhu ittarasamāpanno hiyyo vā pare vā parasuve 5- vā divase samāpanno"ti
evaṃ gavesatūti attho. Ekaccena hi ekasmiṃ ṭhāne vasantena bahumicchājīvakammaṃ
@Footnote: 1 saṃ. sagā. 15/215/230 pavāraṇāsutta     2 cha.Ma. likkhāmattampi
@3 saṃ. sagā. 15/159/145 godhikasutta. pāli. cakkhuma
@4 cha.Ma. aṅ. sattaka. 23/55/85 (syā)
@5 Sī. paratare, Ma. parapare

---------------------------------------------------------------------------------------------
page290.
Kataṃ, taṃ tattha kālātikkame paññāyati, pākaṭaṃ hoti. So aññataraṃ paccantagāmaṃ
vā samuddatīraṃ vā gantvā paṇṇasālaṃ kāretvā āraññako viya hutvā
viharati. Manussā sambhāvanaṃ uppādetvā tassa paṇīte paccaye denti. Janapadavāsino
bhikkhū tassa parihāraṃ disvā "atidappito 1- vatāyaṃ āyasmā, ko nu kho eso"ti
pariggaṇhantā "asukaṭṭhāne asukaṃ nāma micchājīvaṃ katvā pakkantabhikakhū"ti
ñatvā na sakkā iminā saddhiṃ uposatho vā pavāraṇā vā kātunti sannipatitvā
dhammena samena ukkhepanīyādīsu aññataraṃ kammaṃ karonti. Evarūpāya
paṭicchannapaṭipattiyā atthibhāvaṃ vā natthibhāvaṃ vā vīmaṃsāpetuṃ evamāha.
    Evaṃ jānātīti dīgharattaṃ samāpanno, na ittarasamāpannoti jānāti.
Anacchariyaṃ cetaṃ. Yaṃ tathāgatassa etarahi sabbaññutaṃ pattassa dīgharattaṃ ājīvaṭṭhamakasīlaṃ
parisuddhaṃ bhaveyya. Tassa 2- bodhisattakālepi 3- evaṃ ahosi.
    Atīte kira gandhārarājā ca vedeharājā ca dvepi sahāyakā hutvā
kāmesu ādīnavaṃ disvā rajjāni puttānaṃ niyyātetvā isipabbajjaṃ pabbajitvā
ekasmiṃ araññagāmake piṇḍāya caranti, paccanto ca 4- nāma dullabhaloṇo hoti,
tato  aloṇaṃ yāguṃ labhitvā ekissāya sālāya nisīditvā pivanti, antarantare
manussā loṇacuṇṇaṃ āharitvā denti, ekadivasaṃ eko vedehisissa paṇṇe
pakkhipitvā loṇacuṇṇaṃ adāsi, vedeho isi 5- gahetvā upaḍḍhaṃ gandhārisissa
santike ṭhapetvā upaḍḍhaṃ attano santike ṭhapesi, tato thokaṃ paribhuttāvasesaṃ
disvā "mā idaṃ nassī"ti paṇṇena veṭhetvā tiṇagahane ṭhapesi, puna ekasmiṃ
divase yāgupānakāle satiṃ katvā olokento taṃ disvā gandhārisiṃ upasaṅkamitvā
"ito thokaṃ gaṇhatha ācariyā"ti āha. Kuto te laddhaṃ vedehisīti. Tasmiṃ
divase paribhuttāvasesaṃ mā nassī"ti mayā ṭhapitanti. Gandhārisi gahetuṃ na icchati,
aloṇakaṃyeva yāguṃ pivitvā vedehaṃ isiṃ avoca:-
@Footnote: 1 Ma. atidabbito   2 cha.Ma. yassa    3 Sī. bodhicariyakālepi Ma. bodhicaraṇakālepi
@4 cha.Ma. ca-saddo na dissati    5 cha.Ma. vedehisi. evamuparipi

---------------------------------------------------------------------------------------------
page291.
              "hitvā gāmasahassāni     paripuṇṇāni soḷasa
               koṭṭhāgārāni phītāni    sannidhiṃ dāni kubbasī"ti. 1-
    Vedehisi avoca "tumhe rajjaṃ pahāya pabbajitā, idāni kasmā
loṇacuṇṇakamattaṃ sannidhikāraṇā pabbajjāya anucchavikaṃ na karothā"ti. Kiṃ mayā kataṃ
vedehisīti. Atha naṃ āha:-
              "hitvā gandhāravisayaṃ      pahūtadhanadhāriyaṃ
               pasāsanato nikkhanto     idha dāni pasāsasī"ti. 1-
    Gandhāro āha:-
              "dhammaṃ bhaṇāmi vedeha     adhammo me na ruccati
               dhammaṃ me bhaṇamānassa     na pāpamupalimpatī"ti. 1-
    Vedeho āha:-
              "yena kenaci vaṇṇena     paro labhati ruppanaṃ
               mahatthiyaṃpi ce vācaṃ      na taṃ bhāseyya paṇḍito"ti. 1-
    Gandhāro āha:-
              "kāmaṃ ruppatu vā mā vā  bhusaṃva vikirīyatu
               dhammaṃ me bhaṇamānassa     na pāpamupalimpatī"ti. 1-
    Tato vedehisi yassa sakāpi buddhi natthi, ācariyasantike vinayaṃ na
sikkhati, so andhamahiṃso viya vane caratīti cintetvā āha:-
              "no ce assa sakā buddhi  vinayo vā susikkhito
               vane andhamahiṃsova       careyya bahuko jano. 1-
               Yasmā ca panidhekacce    āceramhi susikkhitā
               tasmā vinītavinayā dhīrā   caranti susamāhitā"ti. 2-
@Footnote: 1 khu. jā. 27/1043-48/224 gandhārajātaka (syā)
@2 khu. jā. 27/1049/224 gandhārajātaka (syā)

---------------------------------------------------------------------------------------------
page292.
    Evañca pana vatvā vedehisi ajānitvā mayā katanti gandhārisiṃ khamāpesi.
Te ubhopi tapaṃ caritvā brahmalokaṃ agamiṃsu. Evaṃ tathāgatassa bodhisattakālepi
dīgharattaṃ ājīvaṭṭhamakasīlaṃ parisuddhaṃ ahosi.
    Ñattajjhāpanno ayamāyasmā bhikkhu yasapattoti ayamāyasmā amhākaṃ
satthā bhikkhu ñattaṃ paññātabhāvaṃ pākaṭabhāvaṃ ajjhāpanno nu kho, sayañca
parivārasampattiṃ patto nu kho noti. Tena cassa paññātajjhāpannabhāvena ca
yasanissitabhāvena ca kiṃ ekacce ādīnavā sandissanti udāhu noti evaṃ
samannesantūti dasseti. Na tāva bhikkhaveti bhikkhave yāva bhikkhu na rājarājamahāmattādīsu
abhiññātabhāvaṃ vā parivārasampattiṃ vā āpanno hoti, tāva ekacce
mānātimānādayo ādīnavā na saṃvijjanti upasantūpasanto viya 1- sotāpanno viya
sakadāgāmī viya ca viharati, ariyo nu kho puthujjano nu khotipi ñātuṃ na
sakkā hoti.
    Yato ca kho bhikkhaveti yadā pana idhekacco bhikkhu ñāto hoti parivārasampanno
vā, tadā tiṇhena siṅgena gogaṇaṃ vijjhanto duṭṭhagoṇo viya
migasaṅghaṃ 2- abhimaddamāno dīpi viya ca aññe bhikkhū tattha tattha vijjhanto
agāravo asabhāgavutti aggapādena bhūmiṃ phusanto viya carati. Ekacco pana kulaputto
yathā yathā ñāto hoti yasasSī. Tathā tathā phalabhārabharito viya sāli suṭṭhutaraṃ
onamati, rājarājamahāmattādīsu upasaṅkamantesu akiñcanabhāvaṃ paccavekkhitvā
samaṇasaññaṃ upaṭṭhapetvā chinnavisāṇausabho viya caṇḍāladārako viya ca sorato
nivāto nīcacitto hutvā bhikkhusaṃghassa ceva sadevakassa ca lokassa hitāya sukhāya
paṭipajji, 3- evarūpaṃ paṭipattiṃ sandhāya "nāssa idhekacce ādīnavā"ti āha.
    Tathāgato pana aṭṭhasu lokadhammesu 4- tādī, so hi lābhepi tādī, alābhepi
tādī, yasepi tādī, ayasepi tādī, nindāyapi tādī, pasaṃsāyapi tādī, sukhepi tādī,
dukkhepi tādī, 5- tasmā sabbākāreneva 6- nāssa idhekacce ādīnavā saṃvijjanti.
@Footnote: 1 Sī. viya-saddo na dissati      2 Ma. migasaṅghassa        3 cha.Ma. paṭipajjati
@4 Ma. ṭhānesu       5 khu. mahā. 29/180/138 (syā)  6 cha.Ma. sabbākārena

---------------------------------------------------------------------------------------------
page293.
Abhayūparatoti abhayo hutvā uparato, accantūparato satatūparatoti attho. Na vā
bhayena uparatotipi abhayūparato. Cattāri hi bhayāni kilesabhayaṃ vaṭṭabhayaṃ duggatibhayaṃ
upavādabhayanti. Puthujjano catūhipi bhayehi bhāyati. Sekkhā tīhi, tesaṃ hi
duggatibhayaṃ pahīnaṃ, iti satta sekkhā bhayūparatā, khīṇāsavo abhayūparato nāma,
tassa hi ekampi bhayaṃ natthi. Kiṃ paravādabhayaṃ natthīti. Natthi. Parānuddayaṃ pana
paṭicca "mādisaṃ khīṇāsavaṃ paṭicca sattā mā nassantū"ti upavādaṃ rakkhati,
mūluppalavāpivihāravāsī thero viya. 1-
    Thero kira mūluppalavāpigāmaṃ piṇḍāya pāvisi. Athassa upaṭṭhākakuladvāraṃ
pattassa pattaṃ gahetvā thaṇḍilapīṭhakaṃ nissāya āsanaṃ paññāpesuṃ. Amaccadhītāpi taṃyeva
pīṭhakaṃ nissāya parato bhāge nīcataraṃ āsanaṃ paññāpetvā nisīdi. Eko nevāsiko
bhikkhu pacchā piṇḍāya paviṭṭho dvāre ṭhatvāva olokento thero amaccadhītarā
saddhiṃ ekamañce nisinnoti sallakkhetvā "ayaṃ paṃsukūliko vihāreva upasantūpasanto
viya viharati, antogāme pana upaṭṭhāyikāhi saddhiṃ ekamañce nisīdatī"ti cintetvā
"kiṃ nu kho mayā duddiṭṭhan"ti punappunaṃ oloketvā tathāsaññīva hutvā
pakkāmi. Theropi bhattakiccaṃ katvā vihāraṃ gantvā vasanaṭṭhānaṃ pavisitvā dvāraṃ
pidhāya nisīdi. Nevāsikopi katabhattakicco vihāraṃ gantvā "taṃ paṃsukūlikaṃ
niggaṇhitvā vihārā nikkaḍḍhissāmī"ti asaññatanīhārena therassa vasanaṭṭhānaṃ gantvā
paribhogaghaṭato uḷuṅkena udakaṃ gahetvā mahāsaddaṃ karonto pāde dhovi. Thero
"ko nu kho ayaṃ asaññatacāriko"ti āvajjento sabbaṃ ñatvā "ayaṃ mayi manaṃ
padosetvā apāyūpago mā ahosī"ti vehāsaṃ abbhuggantvā kaṇṇikāmaṇḍalasamīpe
pallaṅkena nisīdi. Nevāsiko duṭṭhākārena ghaṭikaṃ ukkhipitvā dvāraṃ vivaritvā
anto paviṭṭho theraṃ apassanto "heṭṭhāmañcaṃ paviṭṭho bhavissatī"ti oloketvā
tatthapi apassanto nikkhamituṃ ārabhi. Thero ukkāsi. Itaro uddhaṃ olokento
disvā adhivāsetuṃ asakkonto evamāha "āvuso paṃsukūlika paṭirūpaṃ te evaṃ
ānubhāvasampannassa upaṭṭhāyikāya saddhiṃ ekamañce nisīditun"ti. Bhante pabbajitā
@Footnote: 1 cha.Ma. yasatthero viya

---------------------------------------------------------------------------------------------
page294.
Nāma mātugāmena saddhiṃ na ekamañce nisīdanti, tumhehi pana duddiṭṭhaṃ etanti.
Evaṃ khīṇāsavā parānuddayāya upavādaṃ rakkhanti.
    Khayā rāgassāti rāgassa khayeneva. Vītarāgattā kāme na paṭisevati, na
paṭisaṅkhāya vāretvāti. Tañceti evaṃ tathāgatassa kilesappahānaṃ ñatvā tattha tattha
ṭhitanisinnakālādīsupi catuparisamajjhe alaṅkatadhammāsane nisīditvāpi itipi satthā
vītarāgo vītadoso vītamoho vantakileso pahīnamalo abbhā muttapuṇṇacando
viya suparisuddhoti evaṃ tathāgatassa kilesappahāne vaṇṇaṃ kathayamānaṃ taṃ vīmaṃsakabhikkhuṃ
pare evaṃ puccheyyuṃ ceti attho.
    Ākārāti kāraṇāni. Anvayāti anubuddhiyo. Saṃghe vā viharantoti appekadā
aparicchinnagaṇanassa bhikkhusaṃghassa majjhe viharanto. Eko vā viharantoti icchāmahaṃ
bhikkhave aḍḍhamāsaṃ paṭisallituṃ 1- temāsaṃ paṭisallitunti 1- evaṃ paṭisallāne ceva
pālileyyakavanasaṇḍe ca ekako viharanto. Sugatāti suṭṭhu gatā supaṭipannā
kāraṇayuttappayuttā, evarūpāni hi ekacce bhikkhū atthi. Duggatāti duṭṭhu gatā
duppaṭipannā kāyadaḷhībahulā vissaṭṭhakammaṭṭhānā, evarūpāpi ekacce atthi.
Gaṇamanusāsantīti gaṇabandhena bandhā gaṇārāmā gaṇabahulikā hutvā gaṇaṃ
pariharanti, evarūpāpi ekacce atthi, tesaṃ paṭipakkhabhūtā gaṇato nissaṭā visaṃsaṭṭhā
vippayuttā vihārinopi 2- atthi.
    Āmisesu sandissantīti āmisagiddhā āmisacakkhukā catupaccayaāmisatthameva
āhiṇḍamānā āmisesu sandissamānakabhikkhūpi atthi, āmisena anupalittā catūhi
paccayehi vivaṭamānasā 3- abbhā muttacandasadisā hutvā viharamānāpi atthi.
Nāyamāyasmā taṃ tena avajānātīti ayamāyasmā satthā tāya tāya paṭipattiyā
taṃ taṃ puggalaṃ nāvajānāti, ayaṃ supaṭipanno 4- kārako, ayaṃ gaṇato nissaṭo visaṃsaṭṭho,
ayaṃ āmisena anupalitto paccayehi vivaṭamānaso 5- abbhā muttacando viyāti
evamassa gehasitavasena ussādanāpi natthi. Ayaṃ duppaṭipanno akārako
@Footnote: 1 cha.Ma. paṭisallīyitunti  2 cha.Ma. vippamuttavihārinopi    3 cha.Ma. vinivattamānasā
@4 cha.Ma. paṭipanno      5 cha.Ma. vinivattamānaso

---------------------------------------------------------------------------------------------
page295.
Kāyadaḷhibahulo vissaṭṭhakammaṭṭhāno, ayaṃ gaṇabandhanabandho, ayaṃ āmisagiddho
lolo āmisacakkhukoti evamassa gehasitavasena apasādanāpi natthīti attho.
Iminā kiṃ kathitaṃ hoti. Tathāgatassa sattesu tādibhāvo kathito hoti. Ayaṃ hi:-
              "vadhakassa devadattassa        corassa aṅgulimālino
               dhanapāle rāhule ca        sabbesaṃ samako muni  ". 1-
    [489] Tatra bhikkhaveti tesu dvīsu vīmaṃsakesu. Yo cāyaṃ 2- "ke panāyasmato
ākārā"ti pucchāyaṃ āgato gaṇṭhivīmaṃsako ca, yo "abhayūparato ayamāyasmā"ti
āgato mūlavīmaṃsako ca. Tesu mūlavīmaṃsakena tathāgatova uttariṃ paṭipucchitabbo.
Sopi 3- pubbe parasseva kathāya niṭṭhaṅgato, paro ca nāma jānitvāpi katheyya
ajānitvāpi, evamassa kathā bhūtāpi hoti abhūtāpi, tasmā parasseva kathāniṭṭhaṃ
agantvā tato uttariṃ tathāgatova paṭipucchitabboti attho.
    Byākaramānoti ettha yasmā tathāgatassa micchābyākaraṇaṃ nāma natthi,
tasmā sammā micchāti avatvā byākaramānotveva vuttaṃ. Etaṃ pathohamasmi etaṃ
gocaroti esa mayhaṃ patho esa gocaroti attho. "etāpātho"tipi pāṭho,
tassattho mayhaṃ ājīvaṭṭhamakasīlaṃ parisuddhaṃ, svāhaṃ tassa parisuddhabhāvena vīmaṃsakassa
bhikkhuno ñāṇamukhe etāpātho, evaṃ āpāthaṃ āgacchāmīti 4- vuttaṃ hoti. No ca
tena tammayoti tenapi cāhaṃ parisuddhena sīlena na tammayo na sataṇho
parisuddhasīlattāva nittaṇhohamasmīti dīpeti.
    Uttaruttariṃ paṇītapaṇītanti uttaruttariñceva paṇītappaṇītañca 5- katvā deseti.
Kaṇhasukkasappaṭibhāganti kaṇhañceva sukkañca, tañca kho sappaṭibhāgaṃ savipakkhaṃ
katvā kaṇhaṃ paṭibāhitvā sukkanti sukkaṃ paṭibāhitvā kaṇhanti evaṃ
sappaṭibhāgaṃ katvā kaṇhasukkaṃ deseti. Kaṇhaṃ desentopi saussāhaṃ savipākaṃ
deseti. Sukkaṃ desentopi saussāhaṃ savipākaṃ deseti. Abhiññāya idhekaccaṃ dhammaṃ
dhammesu niṭṭhaṃ gacchatīti tasmiṃ desitadhamme ekaccaṃ paṭivedhadhammaṃ abhiññāya tena
@Footnote: 1 milinda. 5/396 rukkhaṅgapañha. atthato samānaṃ (parivattipotthaka)
@2 cha.Ma. ayaṃ pāṭho na dissati  3 cha.Ma. so hi   4 cha.Ma. gacchāmīti
@5 cha.Ma. paṇītatarañca

---------------------------------------------------------------------------------------------
page296.
Abhiññātena 1- paṭivedhadhammena desanādhamme niṭṭhaṃ gacchati. Satthari pasīdatīti
evaṃ dhamme niṭṭhaṃ gantvā bhiyyoso mattāya sammāsambuddho so bhagavāti
satthari pasīdati. Tena pana bhagavatā yo dhammo akkhāto, sopi svākkhāto bhagavatā
dhammo niyyānikattā, yvāssa taṃ dhammaṃ paṭipanno saṃgho, sopi supaṭipanno
vaṅkādidosavirahitaṃ paṭipadaṃ paṭipannattāti evaṃ dhamme saṃghepi pasīdati. Tañceti
taṃ evaṃ pasannaṃ tattha tattha tiṇṇaṃ ratanānaṃ vaṇṇaṃ kathentaṃ bhikkhuṃ.
    [490] Imehi ākārehīti imehi satthuvīmaṃsanakāraṇehi. Imehi padehīti
imehi akkharasampiṇḍanapadehi. Imehi byañjanehīti imehi idha vuttehi
akkharehi. Saddhā niviṭṭhāti okappanā patiṭṭhitā. Mūlajātāti sotāpattimaggavasena
sañjātamūlā. Sotāpattimaggo hi saddhāya mūlaṃ nāma. Ākāravatīti kāraṇaṃ
pariyesitvā gahitattā sakāraṇā. 2- Dassanamūlikāti sotāpattimaggamūlikā. So hi
dassananti vuccati. Daḷhāti thiRā. Asaṃhāriyāti harituṃ na sakkā. Samaṇena vāti
samitapāpasamaṇena vā. Brāhmaṇena vāti bāhitapāpabrāhmaṇena vā. Devena vāti
upapattidevena vā. Mārena vāti vasavattimārena vā, sotāpannassa hi
vasavattimārenāpi saddhā asaṃhāriyā hoti sūrambaṭṭhassa viya. 3-
    So kira satthu dhammadesanaṃ sutvā sotāpanno hutvā gehaṃ agamāsi. 4- Atha
māro dvattiṃsavaralakkhaṇappaṭimaṇḍitaṃ buddharūpaṃ māpetvā tassa gharadvāre ṭhatvā
"satthā āgato"ti sāsanaṃ pahiṇi. Sūro cintesi  "ahaṃ idāneva satthu santikā
dhammaṃ sutvā āgato, kiṃ nu kho bhavissatī"ti upasaṅkamitvā satthusaññāya vanditvā
aṭṭhāsi. Māro āha "sūrambaṭṭha yaṃ te mayā rūpaṃ aniccaṃ .pe. Viññāṇaṃ
aniccanti kathitaṃ, dukkathitaṃ 5- anupadhāretvāva sahasā mayā evaṃ vuttaṃ, tasmā
tvaṃ rūpaṃ niccaṃ .pe. Viññāṇaṃ niccanti gaṇhāhī"ti. Sūro cintesi
"aṭṭhānametaṃ, yaṃ buddhā anupadhāretvā apaccakkhaṃ katvā kiñci katheyyuṃ, addhā ayaṃ
mayhaṃ vibādhanatthaṃ māro āgato"ti. Tato naṃ tvaṃ māroti 6- āha. So musāvādaṃ
@Footnote: 1 cha.Ma. ayaṃ pāṭho na dissati  2 Ma. pakāravatī   3 Ma. sūramuṭṭhassa viya
@4 cha.Ma. āgato     5 cha.Ma. taṃ     6 Sī. nanu tvaṃ māroti

---------------------------------------------------------------------------------------------
page297.
Kātuṃ nāsakkhi, āma mārosmīti paṭijāni. Kasmā āgatosīti vutte tava
saddhācālanatthanti āha. Kaṇha pāpima tvaṃ tāva ekako tiṭṭha, tādisānaṃ
mārānaṃ sataṃpi sahassaṃpi mama saddhaṃ cāletuṃ asamatthaṃ, maggena āgatasaddhā
nāma silāpaṭhaviyaṃ patiṭṭhitasineru viya acalā hoti, kiṃ tvaṃ etthāti accharaṃ pahari.
So ṭhātuṃ asakkonto tatthevantaradhāyi. Brahmunā vāti brahmakāyikādīsu
aññatarabrahmunā vā. Kenaci vā lokasminti ete samaṇādayo ṭhapetvā aññenapi
kenaci vā lokasmiṃ harituṃ sakkā. Dhammasamannesanāti sabhāvasamannesanā.
Dhammatāsusamanniṭṭhoti dhammatāya susamanniṭṭho, sabhāveneva suṭṭhu samannesito
hotīti attho. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                       vīmaṃsakasuttavaṇṇanā niṭṭhitā.
                          ------------
                        8. Kosambiyasuttavaṇṇanā
    [491] Evamme sutanti kosambiyasuttaṃ. Tattha kosambiyanti evaṃnāmake
nagare. Tassa kira nagarassa ārāmapokkharaṇīādīsu tesu tesu ṭhānesu kosambarukkhāva
ussannā ahesuṃ. Tasmā kosambīti saṅkhaṃ agamāsi. Kusambassa nāma isino
assamato avidūre māpitattātipi eke. Ghositārāmeti ghositaseṭṭhinā kārite
ārāme.
    Pubbe kira adilaraṭṭhaṃ 1- nāma ahosi. Tato kotuhaliko 2- daliddo
chātakabhayena saputtadāro kedāraparicchinnaṃ subhikkhaṃ raṭṭhaṃ gacchanto puttaṃ vahituṃ
asakkonto chaḍḍetvā agamāsi. Mātā nivattitvā taṃ gahetvā gatā, te ekaṃ
@Footnote: 1 Ma. indhilaraṭṭhaṃ         2 cha.Ma. kotuhalako

---------------------------------------------------------------------------------------------
page298.
Gopālakagāmakaṃ pavisiṃsu, gopālakānañca tadā bahupāyāso 1- paṭiyatto hoti, tato
pāyāsaṃ labhitvā bhuñjiṃsu, atha so puriso bahupāyāsaṃ 2- bhuñjitvā jirāpetuṃ
asakkonto rattibhāge kālaṃ katvā tattheva sunakhiyā kucchismiṃ paṭisandhiṃ gahetvā
kukkuro jāto, so gopālakassa piyo ahosi manāpo, gopālako ca paccekabuddhaṃ
upaṭṭhāsi. Paccekabuddhopi bhattakiccāvasāne kukkurassa ekaṃ piṇḍaṃ deti, so
paccekabuddhe sinehaṃ uppādetvā gopālakena saddhiṃ paṇṇasālampi gacchati.
    So gopālake asannihite bhattavelāyaṃ sayameva gantvā kālārocanatthaṃ
paṇṇasāladvāre bhussati, antarāmaggepi caṇḍamige disvā bhussitvā palāpeti,
so paccekabuddhe mudukena cittena kālaṃ katvā devaloke nibbatti, tatrāssa
ghosakadevaputtotveva nāmaṃ ahosi, so devalokato cavitvā kosambiyaṃ ekasmiṃ
kulaghare nibbatti, taṃ aputtako seṭṭhī tassa mātāpitūnaṃ dhanaṃ datvā puttaṃ
katvā aggahesi, atha so attano putte jāte sattakkhattuṃ mārāpetuṃ upakkami,
so puññavantatāya sattasupi ṭhānesu maraṇaṃ apatvā avasāne ekāya seṭṭhidhītāya
veyyattiyena laddhajīvito aparabhāge pituaccayena seṭṭhiṭṭhānaṃ patto 3- ghositaseṭṭhī
nāma jāto, aññepi kosambiyaṃ kukkuṭaseṭṭhīpāvārikaseṭṭhīti dve seṭṭhino
atthi, iminā saddhiṃ tayo ahesuṃ.
    Tena ca samayena tesaṃ sahāyakānaṃ seṭṭhīnaṃ kulūpakā pañcasatā 4- isayo
pabbatapāde vasiṃsu, te kālena kālaṃ loṇambilasevanatthāya manussapathaṃ āgacchanti.
Athesmiṃ vāre gimhasamaye manussapathaṃ āgacchantā nirudakamahākantāraṃ atikkamitvā
kantārapariyosāne mahantaṃ nigrodharukkhaṃ disvā cintesuṃ "yādiso ayaṃ rukkho,
addhā ettha mahesakkhāya devatāya bhavitabbaṃ, sādhu vatassa, sace no pānīyaṃ
vā bhojanīyaṃ vā dadeyyā"ti. Devatā isīnaṃ ajjhāsayaṃ viditvā imesaṃ saṅgahaṃ
karissāmīti attano ānubhāvena viṭapantarato naṅgalasīsamattaṃ udakadhāraṃ pavattesi.
Isigaṇo rajatakkhandhasadisaṃ udakavaṭṭiṃ disvā attano bhājanehi udakaṃ gahetvā
paribhogaṃ katvā cintesi "devatāya amhākaṃ paribhogaudakaṃ dinnaṃ, idaṃ pana
@Footnote: 1 cha.Ma. pahūtapāyāso  2 Sī. balavapāyāsaṃ  3 cha.Ma. patvā  4 Ma. paññāsa

---------------------------------------------------------------------------------------------
page299.
Agāmakaṃ mahāaraññaṃ, sādhu vatassa, sace no āhārampi dadeyyā"ti. Devatā
isīnaṃ upasaṅkappanavasena dibbāni yāgukhajjakādīni datvā santappesi. Isayo
cintayiṃsu "devatāya amhākaṃ paribhogaudakaṃpi bhojanaṃpi sabbaṃ dinnaṃ, sādhu vatassa,
sace no attānaṃ dasseyyā"ti.
    Devatā tesaṃ ajjhāsayaṃ viditvā upaḍḍhakāyaṃ dassesi. Te āhaṃsu "devate
mahatī te sampatti, kiṃ kammaṃ katvā imaṃ sampattiṃ adhigatāsī"ti. Bhante nātimahantaṃ
parittaṃ kammaṃ katvāti, upaḍḍhauposathakammaṃ nissāya hi devatāya sā sampatti
laddhā.
      Anāthapiṇḍikassa kira gehe ayaṃ devaputto kammakāro ahosi. Seṭṭhissa
hi gehe uposathadivasesu antamaso dāsakammakāre upādāya sabbo jano
uposathiko hoti, ekadivasaṃ ayaṃ kammakāro ekakova pāto uṭṭhāya kammantaṃ
gato, mahāseṭṭhī nivāpaṃ labhanamanussesu 1- sallakkhento etassevekassa araññaṃ
gatabhāvaṃ ñatvā assa sāyamāsatthāya nivāpaṃ adāsi. Bhattakārikā dāsī ekasseva
bhattaṃ pacitvā araññato āgatassa bhattaṃ vaḍḍhetvā adāsi, kammakāro āha
"aññesu divasesu imasmiṃ kāle gehaṃ ekasaddaṃ ahosi, ajja ativiya
sannisinnaṃ, kiṃ nu kho etan"ti. Tassa sā ācikkhi "ajja imasmiṃ gehe
sabbe manussā uposathikā, mahāseṭṭhī tuyhaṃ ekassa 2- nivāpaṃ adāsī"ti. Evaṃ
ammāti. Āma sāmīti. Imasmiṃ kāle uposathaṃ samādinnassa uposathakammaṃ hoti
na hotīti mahāseṭṭhiṃ puccha ammāti. Tāya gantvā pucchito mahāseṭṭhī āha
"sakalauposathakammaṃ na hoti, upaḍḍhauposathakammaṃ 3- pana hoti, uposathiko hotū"ti.
Kammakāro bhattaṃ abhuñjitvā mukhaṃ vikkhāletvā uposathiko hutvā vasanaṭṭhānaṃ
gantvā nipajji. Tassa āhāraparikkhīṇakāyassa rattiṃ vāto kuppi, so paccūsasamaye
kālaṃ katvā upaḍḍhauposathakammanissandena mahāvaṭṭaniaṭaviyaṃ nigrodharukkhadevaputto
hutvā nibbatti. So taṃ pavattiṃ isīnaṃ ārocesi.
@Footnote: 1 cha.Ma. labhanamanusse   2 cha.Ma. tuyhevekassa    3 cha.Ma. upaḍḍhakammaṃ

---------------------------------------------------------------------------------------------
page300.
    Isayo tumhehi mayaṃ buddho dhammo saṃghoti assutapubbaṃ sāvitaṃ, 1- uppanno
nu kho loke buddhoti. Āma bhante uppannoti. Idāni kuhiṃ vasatīti. Sāvatthiṃ
nissāya jetavane bhanteti. Isayo tiṭṭhatha tāva tumhe mayaṃ satthāraṃ passissāmāti
haṭṭhatuṭṭhā nikkhamitvā anupubbena kosambīnagaraṃ pāpuṇiṃsu, 2- mahāseṭṭhino
"isayo āgatā"ti paccuggamanaṃ katvā "sve amhākaṃ bhikkhaṃ gaṇhatha bhante"ti
nimantetvā punadivase isigaṇassa mahādānaṃ adaṃsu. Isayo bhuñjitvāva gacchāmāti
pucchiṃsu. 3- Bhante tumhe aññasmiṃ kāle ekaṃpi māsaṃ dvepi tayopi cattāropi
māse vasitvā gacchatha, yasmiṃ pana vāre hiyyo āgantvā ajjeva gacchāmāti
vadatha, kiṃ idanti. Āma gahapatayo buddho loke uppanno, na kho pana sakkā
jīvitantarāyo jānituṃ, 4- tena mayaṃ turiyā gacchāmāti. Tenahi bhante mayaṃpi
gacchāma, amhehi saddhiṃyeva gacchathāti. Tumhe agāriyā nāma mahājanā, 5-
tiṭṭhatha tumhe, mayaṃ puretaraṃ gamissāmāti nikkhamitvā ekaṭṭhāne dvepi divasāni
avasitvā turitagamaneneva sāvatthiṃ patvā jetavanavihāre satthu santikameva agamaṃsu,
satthu 6- madhuradhammakathaṃ sutvā sabbeva pabbajitvā arahattaṃ pāpuṇiṃsu.
    Tepi tayo seṭṭhino pañcahi pañcahi sakaṭasatehi sappimadhuphāṇitādīni
ceva paṭadukūlādīni 7- ca ādāya kosambito nikkhamitvā anupabbena sāvatthiṃ
patvā jetavanasāmante khandhāvāraṃ bandhitvā satthu santikaṃ gantvā vanditvā
paṭisanthāraṃ katvā ekamantaṃ nisīdiṃsu. Satthā tiṇṇaṃpi sahāyakānaṃ madhuradhammakathaṃ
kathesi. Te balavasomanassajātā satthāraṃ nimantetvā punadivase mahādānaṃ adaṃsu,
punadivase datvā 8- punadivaseti  evaṃ aḍḍhamāsaṃ dānaṃ datvāva 9- "amhākaṃ
janapadaṃ āgamanāya paṭiññaṃ dethā"ti pādamūle nipajjiṃsu. Bhagavā "suññāgāre
kho gahapatayo tathāgatā abhiramantī"ti āha. Ettāvatā paṭiññā dinnā nāma
hotīti gahapatayo sallakkhetvā dinnā no bhagavatā paṭiññāti dasabalaṃ
vanditvā nikkhamitvā antarāmagge yojane yojane ṭhāne vihāraṃ kāretvā
@Footnote: 1 cha.Ma. sāvitā  2 cha.Ma. sampāpuṇiṃsu 3 cha.Ma. āpucchiṃsu  4 cha.Ma. vidituṃ
@5 cha.Ma. mahājaṭā  6 ka. tattha   7 cha.Ma. paṭṭunnadukūlādīni
@8 cha.Ma. puna nimantetvā  9 cha.Ma. datvā

Page 301-331.

page301.
Anupubbena kosambiṃ patvā "loke buddho uppanno"ti kathayiṃsu. Tayopi janā
attano attano ārāme mahantaṃ dhanapariccāgaṃ katvā bhagavato vasanatthāya vihāre
kārayiṃsu. 1- Tattha kukkuṭaseṭṭhinā kārito kukkuṭārāmo nāma ahosi.
Pāvārikaseṭṭhinā ambavane kārito pāvārikambavanaṃ 2- nāma ahosi. Ghositena kārito
ghositārāmo nāma ahosi. Taṃ sandhāya vuttaṃ "ghositaseṭṭhinā kārite ārāme"ti.
    Bhaṇḍanajātātiādīsu kalahassa pubbabhāgo bhaṇḍanaṃ nāma, taṃ jātaṃ
etesanti bhaṇḍanajātā. Hatthaparāmāsādivasena matthakaṃ patto kalaho jāto
etesanti kalahajātā. Viruddhabhūtaṃ vādanti vivādaṃ, taṃ āpannāti vivādāpannā.
Mukhasattīhīti vācāsattīhi. Vitudantāti vijjhantā. Te na ceva aññamaññaṃ
saññāpenti na ca saññattiṃ upentīti te atthañca kāraṇañca dassetvā neva
aññamaññaṃ jānāpenti. Sacepi saññāpetuṃ ārabhanti, tathāpi saññattiṃ na
upenti, jānituṃ na icchantīti attho. Nijjhattiyaṃpi eseva nayo. Ettha ca
nijjhattīti saññattivevacanamevetaṃ. Kasmā panete bhaṇḍanajātā ahesunti?
appamattakena kāraṇena.
    Dve kira bhikkhū ekasmiṃ āvāse vasanti vinayadharo ca suttantiko ca.
Tesu suttantiko bhikkhu ekadivasaṃ vaccakuṭiṃ paviṭṭho ācamanaudakāvasesaṃ bhājane
ṭhapetvāva nikkhami. Vinayadharo pacchā paviṭṭho taṃ udakaṃ disvā nikkhamitvā taṃ
bhikkhuṃ pucchi, āvuso tayā idaṃ udakaṃ ṭhapitanti. Āma āvusoti. Tvaṃ ettha
āpattibhāvaṃ na jānāsīti. Āma na jānāmīti. Hoti āvuso ettha āpattīti.
Sace hoti desessāmīti. Sace pana te āvuso asañcicca asatiyā kataṃ, natthi
te āpattīti. So tassā āpattiyā anāpattidiṭṭhi ahosi.
    Vinayadharo attano nissitakānaṃ "ayaṃ suttantiko āpattiṃ āpajjamānopi
na jānātī"ti ārocesi. Te tassa nissitake disvā "tumhākaṃ upajjhāyo
āpattiṃ āpajjitvāpi āpattibhāvaṃ na jānātī"ti āhaṃsu. Te gantvā attano
upajjhāyassa ārocesuṃ. So evamāha "ayaṃ vinayadharo pubbe `anāpattī'ti
@Footnote: 1 cha.Ma. kārāpayiṃsu     2 cha.Ma. pāvārikambavano

---------------------------------------------------------------------------------------------
page302.
Vatvā idāni `āpattī'ti vadati, musāvādī eso"ti. Te gantvā "tumhākaṃ
upajjhāyo musāvādī"ti evaṃ aññamaññaṃ kalahaṃ vaḍḍhayiṃsu, taṃ sandhāyetaṃ vuttaṃ.
    Bhagavantaṃ etadavocāti etaṃ "idha bhante kosambiyaṃ bhikkhū bhaṇḍanajātā"ti-
ādivacanaṃ avoca. Tañca kho neva piyakamyatāya na bhedādhippāyena, athakho atthakāmatāya
hitakāmatāya. Sāmaggikārako kiresa bhikkhu, tasmāssa etadahosi "yathā ime
bhikkhū bhaṇḍanavivādaṃ 1- āraddhā, na sakkā mayāpi, nāpi aññena bhikkhunā
samaggā kātuṃ, appeva nāma sadevake loke appaṭipuggalo bhagavā sayaṃ vā
gantvā attano vā santikaṃ pakkosāpetvā etesaṃ bhikkhūnaṃ khantimettāpaṭisaṃyuttaṃ
sāraṇīyaṃ dhammadesanaṃ kathetvā sāmaggiṃ kareyyā"ti atthakāmatāya hitakāmatāya
gantvā avoca.
    [492] Chayime bhikkhave dhammā sāraṇīyāti heṭṭhā kalahabhaṇḍanavasena
desanā āraddhā. Imasmiṃ ṭhāne cha sāraṇīyadhammā āgatāti evamidaṃ kosambiyasuttaṃ
yathānusandhināva gataṃ hoti, tattha sāraṇīyāti saritabbayuttā addhāne atikkantepi
na pamussitabbā. Yo te dhamme pūreti, taṃ sabrahmacārīnaṃ piyaṃ karontīti piyakaraṇā.
Garuṃ karontīti garukaraṇā. Saṅgahāyāti saṅgahaṇatthāya. Avivādāyāti avivādanatthāya.
Sāmaggiyāti samaggabhāvatthāya. Ekībhāvāyāti ekībhāvatthāya ninnānākaraṇāya.
Saṃvattantīti bhavanti. Mettaṃ kāyakammanti mettacittena kattabbaṃ kāyakammaṃ.
Vacīkammamanokammesupi eseva nayo. Imāni bhikkhūnaṃ vasena āgatāni, gihīsupi
labbhantiyeva. Bhikkhūnaṃ hi mettacittena ābhisamācārikadhammānaṃ pūraṇaṃ mettaṃ
kāyakammaṃ nāma. Gihīnaṃ cetiyavandanatthāya bodhivandanatthāya saṃghanimantanatthāya
gamanaṃ gocaragāmaṃ 2- piṇḍāya paviṭṭhe bhikkhū disvā paccuggamanaṃ pattapaṭiggahaṇaṃ
āsanapaññāpanaṃ anugamananti evamādikaṃ mettaṃ kāyakammaṃ nāma.
    Bhikkhūnaṃ mettacittena ācārapaññattisikkhāpadaṃ kammaṭṭhānakathanaṃ dhammadesanā
tepiṭakaṃ 3- buddhavacanaṃ mettaṃ vacīkammaṃ nāma. Gihīnañca "cetiyavandanatthāya gacchāma,
bodhivandanatthāya gacchāma, dhammassavanaṃ karissāma, dīpamālāpupphapūjaṃ karissāma, tīṇi
@Footnote: 1 cha.Ma. vivādaṃ   2 cha.Ma. gāmaṃ  3 cha.Ma. tepiṭakampi

---------------------------------------------------------------------------------------------
page303.
Sucaritāni samādāya vattissāma, salākabhattādīni dassāma. Vassāvāsikaṃ dassāma,
ajja saṃghassa cattāro paccaye dassāma, saṃghaṃ nimantetvā khādanīyādīni saṃvidahatha,
āsanāni paññāpetha, pānīyaṃ upaṭṭhapetha, saṃghaṃ paccuggantvā ānetha, paññattāsane
nisīdāpetvā chandajātā ussāhajātā veyyāvaccaṃ karothā"tiādikathanakāle mettaṃ
vacīkammaṃ nāma.
    Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā
vivittāsane nisīditvā "imasmiṃ vihāre bhikkhū sukhī hontu, averā abyāpajjhā"ti
cintanaṃ mettaṃ manokammaṃ nāma. Gihīnaṃ "ayyā sukhī hontu, averā abyāpajjhā"ti
cintanaṃ mettaṃ manokammaṃ nāma.
    Āvi ceva raho cāti sammukhā ca parammukhā ca. Tattha navakānaṃ cīvarakammādīsu
sahāyabhāvūpagamanaṃ sammukhā mettaṃ kāyakammaṃ nāma. Therānaṃ pana pādadhovanavandana-
vījanadānādibhedaṃpi sabbaṃ sāmīcikammaṃ sammukhā mettaṃ kāyakammaṃ nāma. Ubhayehipi
dunnikkhittānaṃ dārubhaṇḍādīnaṃ tesu avamaññaṃ akatvā attanā dunnikkhittānaṃ
viya paṭisāmanaṃ parammukhā mettaṃ kāyakammaṃ nāma. Devatthero 1- tissattheroti evaṃ
paggayha vacanaṃ sammukhā mettaṃ vacīkammaṃ nāma. Vihāre asantaṃ pana paṭipucchantassa  2-
kuhiṃ amhākaṃ devatthero, amhākaṃ tissatthero kadā nu kho āgamissatīti evaṃ
mamāyanavacanaṃ parammukhā mettaṃ vacīkammaṃ nāma. Mettāsinehasiniddhāni pana nayanāni
ummiletvā supasannena mukhena olokanaṃ sammukhā mettaṃ manokammaṃ nāma.
Devatthero tissatthero arogo hotu appābādhoti samannāharaṇaṃ parammukhā
mettaṃ manokammaṃ nāma.
    Lābhāti cīvarādayo laddhappaccayā. Dhammikāti kuhanādibhedaṃ micchājīvaṃ vajjetvā
dhammena samena bhikkhācariyavattena uppannā. Antamaso pattapariyāpannamattampīti
pacchimakoṭiyā patte pariyāpannaṃ pattassa antogataṃ dvattikaṭacchubhikkhāmattaṃpi.
Appaṭivibhattabhogīti ettha dve paṭivibhattāni nāma āmisapaṭivibhattaṃ puggala-
paṭivibhattaṃ ca. Tattha "ettakaṃ dassāmi, ettakaṃ na dassāmī"ti evaṃ cittena vibhajanaṃ
āmisapaṭivibhattaṃ nāma. "asukassa dassāmi, asukassa na dassāmī"ti evaṃ cittena
@Footnote: 1 Ma. revatthero    2 cha.Ma. paripucchantassa

---------------------------------------------------------------------------------------------
page304.
Vibhajanaṃ 1- puggalapaṭivibhattaṃ nāma. Tadubhayaṃpi akatvā yo appaṭivibhattaṃ bhuñjati,
ayaṃ appaṭivibhattabhogī nāma.
    Sīlavantehi sabrahmacārīhi sādhāraṇabhogīti ettha sādhāraṇabhogino idaṃ
lakkhaṇaṃ, yaṃ yaṃ paṇītaṃ labhati, taṃ taṃ neva lābhena lābhaṃ jigiṃsanāmukhena 2- gihīnaṃ
deti, na attanā paribhuñjati, paṭiggaṇhantova saṃghena dhāraṇaṃ hotūti gahetvā
gaṇḍiṃ paharitvā paribhuñjitabbaṃ saṃghasantakaṃ viya passati. Imaṃ 3- pana sāraṇīyadhammaṃ
ko pūreti, ko na pūretīti. Dussīlo tāva na pūreti, na hi tassa santakaṃ
sīlavantā gaṇhanti, parisuddhasīlo pana vattaṃ akhaṇḍento pūreti.
    Tatrīdaṃ vattaṃ:- yo hi odissakaṃ katvā mātu vā pitu vā ācariyūpajjhāyādīnaṃ
vā deti, so dātabbaṃ deti, 4- sāraṇīyadhammo panassa na hoti, palibodhajagganaṃ
nāma hoti, sāraṇīyadhammo hi muttapalibodhasseva vaṭṭati, tena pana odissakaṃ
dentena gilānagilānūpaṭṭhākaāgantukagamikānaṃ ceva navapabbajitassa ca saṅghāṭipattaggahaṇaṃ
ajānantassa dātabbaṃ. Etesaṃ datvā avasesaṃ therāsanato paṭṭhāya
thokaṃ thokaṃ adatvā yo yattakaṃ gaṇhāti, tassa ca 5- tattakaṃ dātabbaṃ. Avasiṭṭhe
asati puna piṇḍāya caritvā therāsanato paṭṭhāya yaṃ yaṃ paṇītaṃ, taṃ taṃ datvā
sesaṃ paribhuñjitabbaṃ, "sīlavantehī"ti evaṃ 6- vacanato dussīlassa adātuṃpi vaṭṭati.
    Ayaṃ pana sāraṇīyadhammo susikkhitāya parisāya supūro hoti, no asikkhitāya
parisāyapi. 7- Susikkhitāya hi parisāya yo aññato labhati, so na gaṇhāti,
aññato alabhantopi pamāṇameva 8- gaṇhāti, na atirekaṃ. Ayaṃ ca pana sāraṇīyadhammo
evaṃ punappunaṃ piṇḍāya caritvā laddhaṃ laddhaṃ dentassāpi dvādasahi vassehi
pūrati, na tato oraṃ. Sace hi dvādasamepi vasse sāraṇīyadhammapūrako piṇḍapātapūraṃ
pattaṃ āsanasālāyaṃ ṭhapetvā nahāyituṃ gacchati, saṃghatthero ca kasseso pattoti.
Sāraṇīyadhammapūrakassāti vutte "āharatha nan"ti sabbaṃ piṇḍapātaṃ vicāretvā
@Footnote: 1 cha.Ma. vibhajanaṃ pana   2 cha.Ma. jigīsanāmukhena   3 cha.Ma. idaṃ
@4 Sī. detu  5 cha.Ma. ca-saddo na dissati  6 cha.Ma. evaṃ-saddo na dissati
@7 cha.Ma. parisāya  8 cha.Ma. pamāṇayuttameva

---------------------------------------------------------------------------------------------
page305.
Bhuñjitvā ca rittapattaṃ ṭhapeti, atha so bhikkhu rittapattaṃ disvā "mayhaṃ asesetvā
paribhuñjiṃsū"ti domanassaṃ uppādeti, sāraṇīyadhammo bhijjati, puna dvādasa vassāni
pūretabbo hoti, titthiyaparivāsasadiso hesa. Sakiṃ khaṇḍe jāte puna pūretabbova.
Yo pana "lābhā vata me, suladdhaṃ vata me, yassa me pattagataṃ anāpucchāva
sabrahmacārī paribhuñjantī"ti somanassaṃ janeti, tassa puṇṇo nāma hoti.
    Evaṃ pūritasāraṇīyadhammassa pana neva issā, na macchariyaṃ hoti, so
manussānaṃ piyo hoti sulabhapaccayo, pattagatamassa diyyamānaṃpi na khīyati,
bhājanīyabhaṇḍaṭṭhāne aggabhaṇḍaṃ labhati, bhaye vā chātake vā sampatte devatā
ussukkaṃ āpajjanti.
    Tatrīmāni vatthūni:- selā 1- girivāsītissatthero kira mahāgirigāmaṃ upanissāya
vasati, paññāsa mahātherā nāgadīpaṃ cetiyavandanatthāya gacchantā girigāme
piṇḍāya caritvā kiñci alabhitvā 2- nikkhamiṃsu. Thero pavisanto te disvā pucchi
"laddhaṃ bhante"ti. Vicarimhā āvusoti. So aladdhabhāvaṃ ñatvā āha "yāvāhaṃ
bhante āgacchāmi, tāva idheva hothā"ti. Mayaṃ āvuso paññāsajanā
pattatemanamattaṃpi na labhimhāti. Bhante nevāsikā nāma paṭibalā honti, alabhantāpi
bhikkhācāramaggasabhāvaṃ jānantīti. Therā āgamiṃsu. Thero gāmaṃ pāvisi, dūrageheyeva
mahāupāsikā khīrabhattaṃ sajjetvā theraṃ olokayamānā ṭhitā therassa dvāraṃ
sampattasseva pattaṃ pūretvā adāsi, so taṃ ādāya therānaṃ santikaṃ gantvā
"gaṇhatha bhante"ti saṃghattheraṃ āha. Thero "amhehi ettakehi kiñci na laddhaṃ,
ayaṃ sīghameva gahetvā āgato, kiṃ nu kho"ti sesānaṃ mukhaṃ olokesi. Thero
olokanākāreneva ñatvā "bhante dhammena samena laddhapiṇḍapāto, nikkukkuccā
gaṇhathā"ti ādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.
    Atha naṃ bhattakiccāvasāne therā pucchiṃsu "kadāvuso lokuttaradhammaṃ paṭivijjhī"ti.
Natthi me bhante lokuttaradhammoti. Jhānalābhīsi āvusoti. Etaṃpi me bhante
natthīti. Nanu āvuso pāṭihāriyanti. Sāraṇīyadhammo me bhante pūrito, tassa
@Footnote: 1 si. loṇa......cha.Ma. leṇa.....          2 cha.Ma. aladdhā

---------------------------------------------------------------------------------------------
page306.
Me dhammassa pūritakālato paṭṭhāya sace bhikkhusahassaṃ 1- hoti, pattagataṃ na khīyatīti.
Sādhu sādhu sappurisa, anucchavikamidaṃ tuyhanti. Idaṃ tāvassa 2- pattagataṃ na khīyatīti
ettha vatthu.
    Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā
"imasmiṃ dāne 3- kiṃ varabhaṇḍan"ti pucchati. Dve sāṭakā bhanteti. Ete mayhaṃ
pāpuṇissantīti. Taṃ sutvā amacco rañño ārocesi "deva 4- daharo evaṃ
vadatī"ti. "daharassevaṃ cittaṃ, mahātherānaṃ pana sukhumasāṭakā vaṭṭantī"ti vatvā
"mahātherānaṃ dassāmī"ti ṭhapesi. Tassa bhikkhusaṃghe paṭipāṭiyā ṭhite dentassa
matthake ṭhapitāpi dve 5- sāṭakā hatthaṃ nārohanti, aññeva ārohanti.
Dahārassa dānakāle pana hatthaṃ āruḷhā. So tassa hatthe ṭhapetvā amaccassa
mukhaṃ oloketvā daharaṃ nisīdāpetvā dānaṃ datvā saṃghaṃ vissajjetvā daharassa
santike nisīditvā "kadā bhante imaṃ dhammaṃ paṭivijjhitthā"ti āha. So pariyāyenapi
asantaṃ avadanto "natthi mayhaṃ mahārāja lokuttaradhammo"ti āha. Nanu bhante
pubbeva avacutthāti. Āma mahārāja, sāraṇīyadhammapūrako ahaṃ, tassa me dhammassa
pūritakālato paṭṭhāya bhājanīyaṭṭhāne 6- aggabhaṇḍaṃ pāpuṇātīti. Sādhu sādhu bhante,
anucchavikamidaṃ tumhākanti vanditvā 7- pakkāmi. Idaṃ bhājanīyaṭṭhāne 6- aggabhaṇḍaṃ
pāpuṇātīti ettha vatthu.
    Caṇḍālatissabhaye 8- pana bhātaragāmavāsino nāgattheriyā anārocetvāva
pakkamiṃsu. 9- Therī paccūsasamaye 10- "ativiya appanigghoso gāmo, upadhāretha tāvā"ti
daharabhikkhuniyo āha. Tā gantvā sabbesaṃ gatabhāvaṃ ñatvā āgamma theriyā
ārocesuṃ. Sā sutvā "mā tumhe tesaṃ gatabhāvaṃ cintayittha, attano
uddesaparipucchā yonisomanasikāresuyeva yogaṃ karothā"ti vatvā bhikkhācāravelāya
pārupitvā attadvādasamā gāmadvāre nigrodharukkhamūle aṭṭhāsi. Rukkhe adhivatthā
@Footnote: 1 cha.Ma. bhikkhusatasahassaṃ  2 cha.Ma. tāva   3 cha.Ma. ṭhāne  4 cha.Ma. eko  5 cha.Ma. te
@6 cha.Ma. bhājanīyabhaṇḍaṭṭhāne  7 Ma. vatvā  8 cha.Ma. brāhmaṇatissabhaye Sī. caṇḍālatiyabhaye
@9 cha.Ma. palāyiṃsu     10 cha.Ma. paccūsakāle

---------------------------------------------------------------------------------------------
page307.
Devatā dvādasannaṃpi bhikkhunīnaṃ piṇḍapātaṃ datvā "ayye aññattha mā gacchatha,
niccaṃ idheva ethā"ti āha. Theriyā pana kaniṭṭhabhātā nāgatthero nāma atthi,
so "mahantaṃ bhayaṃ, na sakkā idha yāpetuṃ, paratīraṃ gamissāmāti attadvādasamova
attano vasanaṭṭhānā nikkhanto theriṃ disvā gamissāmī"ti bhātaragāmaṃ āgato.
Therī "therā āgatā"ti sutvā tesaṃ santikaṃ gantvā kiṃ ayyāti pucchi. So
taṃ pavattiṃ ācikkhi. Sā "ajja ekadivasaṃ vihāre vasitvā sveva gamissathā"ti
āha. Therā vihāraṃ āgamiṃsu.
    Therī punadivase rukkhamūle piṇḍāya caritvā theraṃ upasaṅkamitvā "imaṃ
piṇḍapātaṃ paribhuñjathā"ti āha. Thero "vaṭṭissati therī"ti vatvā tuṇhī aṭṭhāsi.
Dhammiko tātā piṇḍapāto kukkuccaṃ akatvā paribhuñjathāti. Vaṭṭissati therīti.
Sā pattaṃ gahetvā ākāse khipi, patto ākāse aṭṭhāsi. Thero "sattatālamatte
ṭhitaṃpi bhikkhunībhattameva therīti vatvā bhayaṃ nāma sabbakāle 1- na hoti, bhaye
vūpasante ariyavaṃsaṃ kathayamāno `bho piṇḍapātikabhikkhunībhattaṃ bhuñjitvā
vītināmayitthā'ti cittena anuvattiyamāno santhambhituṃ na sakkhissāmi, appamattā
hotha theriyo"ti maggaṃ āruhi.
    Rukkhadevatāpi "sace thero theriyā hatthato piṇḍapātaṃ paribhuñjissati,
na taṃ nivattessāmi, sace pana na paribhuñjissati, nivattessāmī"ti cintayamānā
ṭhatvā therassa gamanaṃ disvā rukkhā oruyha pattaṃ bhante dethāti pattaṃ
gahetvā theraṃ rukkhamūlaṃyeva ānetvā āsanaṃ paññāpetvā piṇḍapātaṃ datvā
katabhattakiccaṃ paṭiññaṃ kāretvā dvādasabhikkhuniyo dvādasa ca bhikkhū sattavassāni
upaṭṭhahi. Idaṃ devatā ussukṃ āpajjantīti ettha vatthu, tatra hi therī
sāraṇīyadhammapūrikā ahosi.
    Akkhaṇḍānītādīsu yassa sattasu āpattikkhandhesu ādimhi vā ante vā
sikkhāpadaṃ bhinnaṃ hoti, tassa sīlaṃ pariyante chinnasāṭako viya khaṇḍaṃ nāma.
Yassa pana vemajjhe bhinnaṃ, tassa vemajjhe chiddasāṭako viya chiddaṃ nāma hoti,
@Footnote: 1 cha.Ma. sabbakālaṃ

---------------------------------------------------------------------------------------------
page308.
Yassa pana paṭipāṭiyā dve tīṇi bhinnāni, tassa piṭṭhiyaṃ vā kucchiyaṃ vā
uṭṭhitena visabhāgavaṇṇena kāḷarattādīnaṃ aññataravaṇṇagāvī viya sabalaṃ nāma
hoti, yassa pana antarantarā bhinnāni, tassa antarantarā vibhāgabinducitrā
gāvī viya kammāsaṃ nāma hoti. Yassa pana sabbena sabbaṃ abhinnāni, tassa
tāni sīlāni akhaṇḍāni acchindāni asabalāni akammāsāni nāma honti.
Tāni panetāni taṇhādāsabyato mocetvā bhujissabhāvakaraṇato bhujissāni.
Buddhādīhi viññūhi pasaṭṭhattā viññuppasaṭṭhāni. Taṇhādiṭṭhīhi aparāmaṭṭhattā,
"idaṃ nāma tvaṃ āpannapubbo"ti kenaci parāmaṭṭhuṃ asakkuṇeyyattā ca aparāmaṭṭhāni.
Upacārasamādhiṃ vā appanāsamādhiṃ vā saṃvattayantīti samādhisaṃvattanikānīti vuccanti.
Sīlasāmaññagato viharatīti tesu tesu disābhāgesu viharantehi bhikkhūhi saddhiṃ
samānabhāvūpagatasīlo viharati. Sotāpannādīnañhi sīlaṃ samuddantarepi devalokepi
vasantānaṃ aññesaṃ sotāpannādīnaṃ sīlena samānameva hoti, natthi maggasīlena 1-
nānattaṃ, taṃ sandhāyetaṃ vuttaṃ.
    Yāyaṃ diṭṭhīti maggasampayuttā sammādiṭṭhi. Ariyāti niddosā. Niyyātīti
niyyānikā. Takkarassāti yo tathākārī hoti. Dukkhakkhayāyāti sabbadukkhayatthaṃ.
Diṭṭhisāmaññagatoti samānadiṭṭhibhāvaṃ upagato hutvā viharati. Agganti jeṭṭhakaṃ
sabbagopānasiyo saṅgaṇhātīti saṅgāhikaṃ. Sabbagopānasīnaṃ saṅghāṭaṃ karotīti
saṅghāṭanikaṃ, saṅghāṭaniyanti attho. Yadidaṃ kūṭanti yaṃ etaṃ kūṭāgārakaṇṇikāsaṅkhātaṃ
kūṭaṃ nāma. Pañcabhūmikādipāsādā hi kūṭabaddhāva tiṭṭhanti, tasmiṃ patite mattikaṃ
ādiṃ katvā sabbe te 2- patanti, tasmā evamāha. Evameva khoti yathā kūṭaṃ
kūṭāgārassa, evaṃ imesaṃpi sāraṇīyadhammānaṃ yā ayaṃ ariyā diṭṭhi, sā aggā
ca saṅgāhi ca saṅghāṭaniyā cāti daṭṭhabbā.
    [493] Kathañca bhikkhave yāyaṃ diṭṭhīti ettha bhikkhave yā ayaṃ
sotāpattimaggadiṭṭhi ariyā niyyānikā niyyāti takkarassa sammā dukkhakkhayāyāti
vuttā, sā kathaṃ kena kāraṇena niyyātīti attho. Pariyuṭṭhitacittova hotīti
@Footnote: 1 cha.Ma. maggasīle   2 cha.Ma. ayaṃ pāṭho na dissati

---------------------------------------------------------------------------------------------
page309.
Ettāvatāpi pariyuṭṭhitacittoyeva nāma hotīti attho. Esa nayo sabbattha
supaṇihitaṃ me mānasanti mayhaṃ cittaṃ suṭṭhu ṭhapitaṃ. Saccānaṃ bodhāyāti catunnaṃ
saccānaṃ bodhanatthāya. Ariyantiādīsu taṃ ñāṇaṃ yasmā ariyānaṃ hoti, na puthujjanānaṃ,
tasmā ariyanti vuttaṃ. Yesaṃ pana so 1- lokuttaradhammopi atthi, tesaṃyeva hoti,
na aññesaṃ, tasmā lokuttaranti vuttaṃ. Puthujjanānaṃ pana abhāvato asādhāraṇaṃ
puthujjanehīti vuttaṃ. Eseva nayo sabbavāresu.
    [494] Labhāmi paccattaṃ samathanti attano citte samathaṃ labhāmīti attho.
Nibbutiyaṃpi eseva nayo. Etthapi 2- samathoti ekaggatā. Nibbutīti kilesavūpasamo.
    [495] Tathārūpāya diṭṭhiyāti evarūpāya sotāpattimaggadiṭṭhiyā.
    [496] Dhammatāyāti sabhāvena. 3- Dhammatā esāti sabhāvo esa. Vuṭṭhānaṃ
paññāyatīti saṃghakammavasena vā desanāya vā vuṭṭhānaṃ dissati. Ariyasāvako hi
āpattiṃ āpajjanto garukāpattīsu kuṭikārasadisaṃ lahukāpattīsu sahaseyyādisadisaṃ
acittakāpattiṃyeva āpajjati, taṃpi asañcicca, no sañcicca, āpannaṃ na paṭicchādeti,
tasmā athakho naṃ khippamevātiādimāha. Daharoti taruṇo. Kumāroti  na mahallako.
Mandoti cakkhusotādīnaṃ mandatāya mando. Uttānaseyyakoti atidaharatāya
uttānaseyyako, dakkhiṇena vā vāmena vā passena sayituṃ na sakkoti. 4- Aṅgāraṃ
akkamitvāti ito cito ca pasāritena hatthena vā pādena vā phusitvā. Evaṃ
phusantānaṃ pana manussānaṃ na sīghaṃ hattho jhāyati, tadāpi ekacce hatthena
aṅgāraṃ gahetvā parivattamānā dūrampi gacchanti. Daharassa pana hatthapādā
sukhumālā honti, so phuṭṭhamatteneva dayhamāno cirīti saddaṃ karonto khippaṃ
paṭisaṃharati, tasmā idha daharova dassito. Mahallakova 5- dayhanto adhivāseti,
ayaṃ pana adhivāsetuṃ na sakkoti. Tasmāpi daharova dassito. Desetīti āpatti-
paṭiggāhake sabhāgapuggale sati ekadivasaṃ vā rattiṃ vā anadhivāsetvā rattiṃ
caturaṅgepi tame sabhāgabhikkhuno vasanaṭṭhānaṃ gantvā desetiyeva.
@Footnote: 1 cha.Ma. ayaṃ pāṭho na dissati      2 cha.Ma. ettha ca   3 Ma. evaṃ sabhāvena
@4 cha.Ma. na sakkotīti attho       5 mahallako ca

---------------------------------------------------------------------------------------------
page310.
    [497] Uccāvacānīti uccanīcāni. Kiṃkaraṇīyānīti kiṃ karomīti evaṃ vatvā
kattabbakammāni. Tattha uccakammaṃ nāma cīvarassa karaṇaṃ rajanaṃ cetiye sudhākammaṃ
uposathāgāracetiyagharabodhigharesu kattabbakammanti evamādīni. 1- Avacakammaṃ nāma
pādadhovanamakkhanādikhuddakakammaṃ, athavā cetiye sudhākammādi uccakammaṃ nāma.
Tattheva kasāvapacanaudakānayanakucchakaraṇanisseṇibandhanādi 2- avacakammaṃ nāma.
Ussukkamāpanno hotīti ussukkabhāvaṃ kattabbataṃ paṭipanno hoti. Tibbāpekkho
hotīti bahalapatthano hoti. Thambhañca ālumpatīti tiṇañca ālumpamānā khādati.
Vacchakañca apacinātīti vacchakañca apaloketi. Taruṇavacchā hi gāvī araññe
ekato āgataṃ vacchakaṃ ekasmiṃ ṭhāne nipannaṃ pahāya dūraṃ na gacchati, vacchakassa
āsannaṭṭhāne caramānā tiṇaṃ ālumpitvā gīvaṃ ukkhipitvā ekantaṃ vacchakameva
ca viloketi, evameva sotāpanno uccāvacāni kiṃkaraṇīyāni karonto tanninno
hoti, asithilapūrako tibbacchando bahalapatthano hutvāva karoti.
    Tatrīdaṃ vatthu:- mahācetiye kira sudhākamme kariyamāne eko ariyasāvako
ekena hatthena sudhābhājanaṃ ekena kucchaṃ gahetvā sudhākammaṃ karissāmīti
cetiyaṭṭhānaṃ 3- āruḷho. Eko kāyadaḷhibahulo bhikkhu gantvā therassa santike
aṭṭhāsi. Thero aññasmiṃ atipapañco 4- hotīti tasmā ṭhānā aññaṃ ṭhānaṃ gato.
Sopi bhikkhu tattheva agamāsi. Thero puna aññaṃ ṭhānanti evaṃ katipayaṭṭhāne
āgataṃ "sappurisa mahantaṃ cetiyaṅgaṇaṃ kiṃ aññasmiṃ ṭhāne okāsaṃ na labhathā"ti
āha. Na itaro pakkāmīti. 5-
    [498] Balatāya samannāgatoti balena samannāgato. Atthiṃ katvāti atthikabhāvaṃ
katvā, atthiko hutvāti attho. Manasikatvāti manasmiṃ karitvā. Sabbacetasā
samannāharitvāti appamattakampi vikkhepaṃ akaronto sakalacittena 6- samannāharitvā.
@Footnote: 1 cha.Ma. evamādi   2 Sī. kasāvasiñcanaudakadānakocchakaraṇanisseṇibandhanādi
@cha.Ma......niyyāsabandhanādi  3 cha.Ma. cetiyaṅgaṇaṃ  4 cha.Ma. sati papañco
@5 Sī. tadā itaro pakkāmīti    6 Sī. sabbacittena

---------------------------------------------------------------------------------------------
page311.
Ohitasototi ṭhapitasoto. Ariyasāvakā hi piyadhammassavanā honti, dhammassavanaggaṃ
gantvā niddāyamānā vā yena kenaci saddhiṃ sallapamānā vā vikkhittacittā
vā na nisīdanti, athakho amataṃ paribhuñjantā viya atittāva honti dhammassavane,
atha aruṇaṃ uggacchati, tasmā evamāha.
    [500] Dhammatā susamanniṭṭhā hotīti sabhāvo suṭṭhu samannesito hoti.
Sotāpattiphalasacchikiriyāyāti karaṇavacanaṃ, sotāpattiphalasacchikatañāṇenāti attho.
Evaṃ sattaṅgasamannāgatoti evaṃ imehi sattahi mahāpaccavekkhaṇañāṇehi samannāgato.
Ayantāva ācariyānaṃ samānakathā. Lokuttaramaggo hi bahucittakkhaṇiko nāma
natthi.
    Vitaṇḍavādī pana ekacittakkhaṇiko nāma maggo natthi, "evaṃ bhāveyya
sattavassānī"ti hi vacanato sattapi vassāni maggabhāvanā hoti. Kilesā pana
lahuchijjantā sattahi ñāṇehi chijjantīti vadati. So suttaṃ āharāti vattabbo,
addhā aññaṃ suttaṃ apassanto "idamassa paṭhamaṃ ñāṇaṃ adhigataṃ hoti, idamassa
dutiyaṃ ñāṇaṃ .pe. Idamassa sattamaṃ ñāṇaṃ adhigataṃ hotī"ti imameva āharitvā
dassessati. Tato vattabbo kiṃ panidaṃ suttaṃ neyyatthaṃ nītatthanti. Tato vakkhati
"nītatthatthaṃ, yathā suttaṃ tatheva attho"ti. So vattabbo "dhammatā susamanniṭṭhā
hoti sotāpattiphalasacchikiriyāyāti ettako attho"ti. Addhā sotāpatti-
phalasacchikiriyāyatthoti vakkhati. Tato pucchitabbo "maggasamaṅgī phalaṃ sacchikaroti,
phalasamaṅgī"ti. Jānanto phalaṃ sacchikaroti phalasamaṅgīti vakkhati. 1- Tato vattabbo
"evaṃ sattaṅgasamannāgato kho bhikkhave ariyasāvako sotāpattiphalasamannāgato
hotīti idha maggaṃ abhāvetvā maṇḍūko viya uppatitvā ariyasāvako phalameva
gaṇhissati, 2- mā suttaṃ me laddhanti yaṃ vā taṃ vā avaca. Pañhaṃ vissajjentena
nāma ācariyasantike vasitvā buddhavacanaṃ uggaṇhitvā attharasaṃ viditvā vattabbaṃ
@Footnote: 1 cha.Ma. jānanto phalasamaṅgī sacchikarotīti vakkhati    2 Ma. gaṇhissatīti

---------------------------------------------------------------------------------------------
page312.
Hotī"ti. "imāni satta ñāṇāni ariyasāvakassa paccavekkhaṇañāṇāneva,
lokuttaramaggo bahucittakkhaṇiko nāma natthi, ekacittakkhaṇikoyevā"ti
saññāpetabbo. Sace sañjānāti sañjānātu. No ce sañjānāti, "gaccha pātova
vihāraṃ pavisitvā yāguṃ pivāhī"ti uyyojetabbo. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                      kosambiyasuttavaṇṇanā niṭṭhitā.
                          ------------
                      9. Brahmanimantanikasuttavaṇṇanā
    [501] Evamme sutanti brahmanimantanikasuttaṃ. Tattha pāpakaṃ diṭṭhigatanti
lāmakā sassatadiṭṭhi. Idaṃ niccanti idaṃ sahokāsena 1- brahmaṭṭhānaṃ aniccaṃ
"niccan"ti. Vadati. Dhuvādīni tasseva vevacanāni. Tattha dhuvanti thiraṃ. Sassatanti
sadā vijjamānaṃ. Kevalanti akhaṇḍaṃ sakalaṃ. Acavanadhammanti acavanasabhāvaṃ. Idaṃ hi
na jāyatītiādīsu imasmiṃ ṭhānepi koci jāyanako vā jiyyanako vā miyyanako
vā cavanako vā upapajjanako vā natthīti 2- sandhāya vadati, ito ca panaññanti
ito saha kāyakā brahmaṭṭhānā uttariṃ aññaṃ nissaraṇakāraṇaṃ 3- nāma natthīti
evamassa thāmagatā sassatadiṭṭhi uppannā hoti, evaṃvādī pana so upari
tisso jhānabhūmiyo cattāro maggā cattāri phalāni nibbānanti sabbaṃ paṭibāhati.
Avijjāgatoti avijjāya gato samannāgato aññāṇī andhabhūto. 4- Yatra hi nāmāti
yo nāma.
    [502] Athakho bhikkhave māro pāpimāti māro kathaṃ bhagavantaṃ addasa?
So kira attano bhavane nisīditvā kālena kālaṃ satthāraṃ āvajjeti "ajja samaṇo
@Footnote: 1 cha.Ma. saha kāyena   2 Ma. natthi   3 cha.Ma. nissaraṇaṃ    4 cha.Ma. andhībhūto

---------------------------------------------------------------------------------------------
page313.
Gotamo katarasmiṃ gāme vā nigame vā vasatī"ti. Imasmiṃ pana kāle āvajjento 1-
"ukkaṭṭhaṃ nissāya subhagavane viharatī"ti ñatvā "kattha nu kho gato"ti olokento
brahmalokaṃpi 2- gacchantaṃ disvā "samaṇo gotamo brahmalokaṃ gacchati, yāva
tattha dhammakathaṃ kathetvā brahmagaṇaṃ mama visayā nātikkameti, tāva gantvā
dhammadesanāya vicchandaṃ karissāmī"ti satthu padānupadiko gantvā brahmagaṇassa
antare adissamānena kāyena aṭṭhāsi, so "satthārā bakabrahmā apasādito"ti
ñatvā brahmuno upatthambhako hutvā aṭṭhāsi. Tena vuttaṃ "athakho bhikkhave
māro pāpimā"ti.
    Brahmapārisajjaṃ anvāvisitvāti ekassa brahmapārisajjassa sarīraṃ pavisitvā.
Mahābrahmānaṃ pana brahmapurohite 3- vā anvāvisituṃ na sakkoti. Metamāsadoti
mā etaṃ apasādayittha. Abhibhūti abhibhavitvā ṭhito jeṭṭhako. Anabhibhūtoti aññehi
anabhibhūto. Aññadatthūti ekaṃsavacane nipāto. Dassanavasena daso, sabbaṃ passatīti
dīpeti. Vasavattīti sabbaṃ janaṃ vase vatteti. Issaroti loke issaro. Kattā
nimmātāti lokassa kattā ca nimmātā ca. Paṭhavīhimavantasinerucakka-
vāḷamahāsamuddacandimasuriyā ca iminā nimmitāti dīpeti.
    Seṭṭho sajjitāti ayaṃ lokassa uttamo ca sajjitā ca "tvaṃ khattiyo
nāma hohi, tvaṃ brāhmaṇo nāma, vesso nāma, suddo nāma, gahaṭṭho nāma,
pabbajito nāma, antamaso oṭṭho hohi, goṇo hohī"ti evaṃ sattānaṃ sajjitā 4-
ayanti dasseti. Vasī pitā bhūtabhabyānanti ayaṃ ciṇṇavasittā 5- vasī, ayaṃ pitā
bhūtānañca bhabyānañcāti vadati. Tattha aṇḍajajalābujā sattā antoaṇḍakose ceva
antovatthimhi ca bhabyā nāma, bahi nikkhantakālato paṭṭhāya bhūtā. Saṃsedajā
paṭhamacittakkhaṇe bhabyā, dutiyato paṭṭhāya bhūtā. Opapātikā paṭhamairiyāpathe bhabyā,
dutiyato paṭṭhāya bhūtāti veditabbā. Te sabbepi etassa puttāti saññāya "pitā
bhūtabhabyānanti āha.
@Footnote: 1 cha.Ma. āvajjanto   2 cha.Ma. brahmalokaṃ    3 cha.Ma. brahmapurohitānaṃ
@4 cha.Ma. visajetā   5 cha.Ma. ciṇṇavasitāya

---------------------------------------------------------------------------------------------
page314.
    Paṭhavīgarahakāti yathā tvaṃ etarahi "aniccā dukkhā anattā"ti paṭhaviṃ
garahasi jigucchasi, evaṃpi te paṭhavīgarahakā ahesuṃ, na kevalaṃ tvaṃyevāti dīpeti.
Āpogarahakātiādīsupi eseva nayo. Hīne kāye patiṭṭhitāti catūsu apāyesu
nibbattā. Paṭhavīpasaṃsakāti yathā tvaṃ garahasi, evaṃ agarahitvā "niccā dhuvā
sassatā acchejjā abhejjā akkhyā"ti evaṃ paṭhavīpasaṃsakā paṭhaviyā vaṇṇavādino
ahesunti vadati. Paṭhavābhinandinoti taṇhādiṭṭhivasena paṭhaviyā abhinandino
sesapadesupi 1- eseva nayo. Paṇīte kāye patiṭṭhitāti brahmaloke nibbattā.
Taṃtāhanti tena kāraṇena taṃ ahaṃ. Iṅghāti codanatthe nipāto. Upātivattitthoti
atikkamittha. "upātivattito"tipi pāṭho, ayamevattho. Daṇḍena paṭippaṇāmeyyāti
catuhatthena muggaradaṇḍena pothetvā palāpeyyā. Narakappapāteti sataporise
mahāsobbhe. Virādheyyāti hatthena gahaṇayutte vā pādena patiṭṭhānayutte vā
ṭhāne gahaṇapatiṭṭhānāni kātuṃ na sakkuṇeyya. Nanu tvaṃ bhikkhu passasīti bhikkhu
nanu tvaṃ imaṃ brahmaparisaṃ sannipatitaṃ obhāsamānaṃ virocamānaṃ jotayamānaṃ passatīti
brahmuno ovāde ṭhitānaṃ iddhānubhāvaṃ dasseti. Iti kho maṃ bhikkhave māro
pāpimā brahmaparisaṃ upanesīti bhikkhave māro pāpimā nanu tvaṃ bhikkhu passasi
brahmaparisaṃ yasena ca siriyā ca obhāsamānaṃ virocamānaṃ jotayamānaṃ, yadi tvaṃpi
mahābrahmuno vacanaṃ anatikkamitvā yadeva te brahmā vadati, taṃ kareyyāsi,
tvaṃpi evamevaṃ yasena ca siriyā ca viroceyyāsīti evaṃ vadanto maṃ brahmaparisaṃ
upanesi upasaṃhari, mā tvaṃ maññitthoti mā tvaṃ maññi. Māro tvamasi pāpimāti
pāpima tvaṃ mahājanassa māraṇato māro nāma, pāpakaṃ lāmakaṃ mahājanassa
ayasaṅkaraṇato pāpimā nāmāti jānāmi.
    [503] Kasiṇaṃ āyunti sakalaṃ āyuṃ. Te kho evaṃ jāneyyunti te evaṃ
mahantena tapokammena samannāgatā, tvaṃ pana purimadivase jāto, kiṃ jānissasi,
yassa te ajjāpi mukhe khīragandho vāyatīti ghaṭento vadati. Paṭhaviṃ ajjhosissasīti
paṭhaviṃ ajjhosāya gilitvā pariniṭṭhapetvā taṇhāmānadiṭṭhīhi gaṇhissasi. Opasāyiko
@Footnote: 1 cha.Ma. sesesupi

---------------------------------------------------------------------------------------------
page315.
Me bhavissasīti mayhaṃ samīpasayo bhavissasi, maṃ gacchantaṃ anugacchissasi, ṭhitaṃ
upatiṭṭhissasi, nisinnaṃ upanisīdissasi, nipannaṃ upanipajjissasīti attho.
Vatthusāyikoti mama vatthusmiṃ sayanako. Yathākāmakaraṇīyo bāhiteyyoti mayā attano ruciyā
yaṃ icchāmi, taṃ kattabbo, vāhitvā ca pana jhajjharikāgumbatopi 1- nīcataro
lakuṇḍakataro kātabbo bhavissasīti attho.
    Iminā esa bhagavantaṃ upalāpeti vā apasādeti vā. Upalāpeti nāma
sace kho taṃ 2- bhikkhu taṇhādīhi paṭhaviṃ ajjhosissasi, opasāyiko me bhavissasi,
mayi gacchante gacchissasi, tiṭṭhante ṭhassasi, nisinne nisīdissasi, nipanne
nipajjissasi, ahaṃ taṃ sesajanaṃ paṭibāhetvā vissāsikaṃ abbhantarikaṃ karissāmīti
evaṃ tāva upalāpeti nāma. Sesapadehi pana apasādeti nāma. Ayañhettha
adhippāyo:- sace paṭhaviṃ ajjhosissasi, vatthusāyiko me bhavissasi, mama gamanādīni
āgametvā gamissasi vā ṭhassasi vā nisīdissasi vā nipajjissasi vā, mama
vatthusmiṃ mayhaṃ ārakkhaṃ gaṇhissasi, ahaṃ pana taṃ yathākāmaṃ karissāmi vāhitvā
ca jhajjharikāgumbatopi lakuṇḍakataranti evaṃ apasādeti nāma. Ayaṃ pana brahmā
mānanissito, tasmā idha apasādanāva adhippetā. Āpādīsupi eseva nayo.
    Apica te ahaṃ brahmeti idāni bhagavā "ayaṃ brahmā mānanissito
`ahaṃ jānāmī'ti maññati, attano yasena sammato sarīraṃ phusituṃpi samatthaṃ kiñci
na passati, thokaṃ niggahetuṃ vaṭṭatī"ti. Cintetvā imaṃ desanaṃ ārabhi. Tattha
gatiñca pajānāmīti nipphattiñca pajānāmi. Jutiñcāti ānubhāvañca pajānāmi.
Evaṃ mahesakkhoti evaṃ mahāyaso mahāparivāro.
    Yāvatā candimasuriyā pariharantīti yattake ṭhāne candimasuriyā vicaranti.
Disā bhanti virocanāti disāsu virocamānā obhāsanti, disā vā tehi virocamānā
obhāsanti. Tāva sahassadhā lokoti tattakena pamāṇena sahassadhā loko,
iminā cakkavāḷena saddhiṃ cakkavāḷasahassanti attho. Ettha te vattatī vasoti
@Footnote: 1 cha.Ma. jajjharikāgumbatopi      2 cha.Ma. tvaṃ

---------------------------------------------------------------------------------------------
page316.
Ettha cakkavāḷasahasse tuyhaṃ vaso vattati. Paroparañca jānāsīti ettha
cakkavāḷasahasse paropare uccanīce hīnappaṇīte satte jānāsi. Atho
rāgavirāginanti na kevalaṃ "ayaṃ iddho ayaṃ pakatimanusso"tipi paroparaṃ, ayaṃ pana
sarāgo ayaṃ vītarāgo"ti evaṃ rāgavirāginaṃpi janaṃ jānāsi. Itthabhāvaññathābhāvanti
itthaṃbhāvoti idaṃ cakkavāḷaṃ. Aññathābhāvoti ito sesaṃ ekūnasahassaṃ. Sattānaṃ
āgatiṃ gatinti ettha cakkavāḷasahasse paṭisandhivasena sattānaṃ āgatiṃ, cutivasena
gatiñca pajānāsi. 1- Tuyhaṃ pana mahantohamasmīti saññā hoti, sahassībrahmā
nāma tvaṃ, aññesaṃ tayā uttaridvisahassānaṃ tisahassānaṃ catusahassānaṃ
pañcasahassānaṃ dasasahassānaṃ satasahassānañca brahmānaṃ pamāṇaṃ natthi, catuhatthāya
pilotikāya paṭappamāṇaṃ 2- kātuṃ vāyamanto viya mahantosmīti saññaṃ karosīti
niggaṇhāti.
    [504] Idhūpapannoti idha paṭhamajjhānabhūmiyaṃ upapanno. Tena taṃ tvaṃ
na jānāsīti tena kāraṇena taṃ kāyaṃ tvaṃ na jānāsi. Neva te samasamoti
jānitabbaṭṭhānaṃ patvāpi tayā samasamo na homi. Abhiññāyāti aññāya. 3-
Kuto nīceyyanti tayā nīcatarabhāvo pana mayhaṃ kuto.
    Heṭṭhūpapattiko kiresa brahmā anuppanne buddhuppāde isipabbajjaṃ
pabbajitvā kasiṇaparikammaṃ katvā samāpattiyo nibbattetvā aparihīnajjhāno
kālaṃ katvā catutthajjhānabhūmiyaṃ vehapphalabrahmaloke pañcakappasatikaṃ āyuṃ gahetvā
nibbatti. Tattha yāvatāyukaṃ ṭhatvā heṭṭhūpapattikaṃ katvā tatiyajjhānaṃ paṇītaṃ
bhāvetvā subhakiṇhabrahmaloke catusaṭṭhikappaṃ āyuṃ gahetvā nibbatti. Tattha
dutiyajjhānaṃ bhāvetvā ābhassaresu aṭṭhakappaāyuṃ gahetvā nibbatti. Tattha
paṭhamajjhānaṃ bhāvetvā paṭhamajjhānabhūmiyaṃ kappāyuko hutvā nibbatti, so paṭhamakāle
attanā katakammañca nibbattaṭṭhānaṃ ca aññāsi, kāle pana gacchante ubhayaṃ
pamussitvā sassatadiṭṭhiṃ upādesi. Tena naṃ bhagavā "tena taṃ tvaṃ na jānāsi .pe.
Kuto nīceyyan"ti āha.
@Footnote: 1 cha.Ma. jānāsi    2 Sī. pariggahaṇaṃ     3 Sī. paññāya

---------------------------------------------------------------------------------------------
page317.
    Atha brahmā cintesi "samaṇo gotamo mayhaṃ āyuñca nibbattaṭṭhānañca
pubbekatakammañca jānāti, handa naṃ pubbe katakammaṃ pucchāmī"ti satthāraṃ
attano pubbekatakammaṃ pucchi. Satthā kathesi.
    Pubbe kiresa kulaghare nibbattitvā kāmesu ādīnavaṃ disvā
"jātijarābyādhimaraṇassa antaṃ karissāmī"ti nikkhamma isipabbajjaṃ pabbajitvā
samāpattiyo nibbattetvā abhiññāpādajjhānalābhī hutvā gaṅgātīre paṇṇasālāyaṃ
kāretvā jhānaratiyā vītināmeti. Tadā ca kālena kālaṃ satthavāhā pañcahi
sakaṭasatehi marukantāraṃ paṭipajjanti. Marukantāre pana divā na sakkā gantuṃ,
rattiṃ gamanaṃ hoti. Atha purimasakaṭassa aggayuge yuttabalibaddā gacchantā
nivattitvā āgatamaggābhimukhāva ahesuṃ. Itarāni sakaṭāni 1- tatheva nivattitvā 2-
aruṇe uggate nivattitabhāvaṃ jāniṃsu. Tesaṃ ca tadā kantārātikkamanadivaso hoti. 3-
Sabbaṃ dārūdakaṃ parikkhīṇaṃ, tasmā "natthi dāni amhākaṃ jīvitan"ti cintetvā
goṇe cakkesu bandhitvā manussā sakaṭacchāyāyaṃ 4- pavisitvā nipajjiṃsu. Tāpasopi
kālasseva paṇṇasālato nikkhamitvā paṇṇasāladvāre nisinnova gaṅgaṃ olokayamāno
addasa gaṅgaṃ mahatā udakoghena vuyhamānaṃ pavattitaṃ maṇikkhandhaṃ viya āgacchantiṃ.
Disvā cintesi "atthi nu kho imasmiṃ loke evarūpassa madhurodakassa alābhena
kilissamānā sattā"ti. So evaṃ āvajjento marukantāre taṃ satthaṃ disvā
"ime sattā mā nassantū"ti  "ito mahā udakakkhandho chijjitvā marukantāre
satthābhimukho gacchatū"ti abhiññācittena adhiṭṭhāsi. Saha cittuppādena mātikāruḷhaṃ
viya udakaṃ tattha agamāsi. Manussā udakasaddena vuṭṭhāya udakaṃ disvā haṭṭhatuṭṭhā
nhātvā 5- pivitvā goṇepi pāyetvā sotthinā icchitaṭṭhānaṃ agamaṃsu. Satthā
taṃ brahmuno pubbakammaṃ dassento:-
@Footnote: 1 Sī. sabbasakaṭāni   2 Sī. nivattiṃsu      3 cha.Ma. ahosi
@4 cha.Ma. sakaṭapacchāyāyaṃ   5 cha.Ma. nahāyitvā

---------------------------------------------------------------------------------------------
page318.
              "yaṃ tvaṃ apāyesi bahū manusse
               pipāsite ghammani samparete
               tante purāṇaṃ vatasīlavattaṃ 1-
               suttappabuddhova anussarāmī"ti 2-
imaṃ gāthamāha.
    Aparasmiṃ samaye tāpaso gaṅgātīre paṇṇasālaṃ māpetvā āraññakagāmaṃ
upanissāya vasati. Tena ca samayena corā taṃ gāmaṃ paharitvā hatthasāraṃ gahetvā
gāviyo ca karamare ca gahetvā gacchanti. Gāvopi sunakhāpi manussāpi mahāviravaṃ
viravanti. Tāpaso taṃ saddaṃ sutvā "kiṃ nu kho etan"ti āvajjento "manussānaṃ
bhayaṃ uppannan"ti ñatvā "mayi passante ime sattā mā nassantū"ti
abhiññāpādakajjhānaṃ samāpajjitvā vuṭṭhāya abhiññācittena corānaṃ paṭipathe
caturaṅginisenaṃ māpesi kammasajjaṃ āgacchantiṃ, corā disvā  3- "rājā"ti te
maññamānā 3- vilopaṃ chaḍḍetvā pakkamiṃsu. Tāpaso "yaṃ yassa santakaṃ, taṃ tasseva
hotū"ti adhiṭṭhāsi, taṃ tatheva ahosi. Mahājano sotthibhāvaṃ pāpuṇi. Satthā
idaṃpi tassa pubbakammaṃ dassento:-
              "yaṃ eṇikūlasmi janaṃ gahītaṃ
               amocayī gayhaka nīyamānaṃ
               tante purāṇaṃ vatasīlavattaṃ
               suttappabuddhova anussarāmī"ti 4-
imaṃ gāthamāha. Ettha eṇikūlasminti gaṅgātīre.
    Puna ekasmiṃ samaye uparigaṅgāvāsikaṃ kulaṃ heṭṭhāgaṅgāvāsikena kulena
saddhiṃ mittasanthavaṃ katvā nāvāsaṅghāṭaṃ bandhitvā bahuṃ khādanīyabhojanīyaṃ ceva
gandhamālādīni ca āropetvā gaṅgāsotena āgacchati. Manussā khādamānā
bhuñjamānā naccantā gāyantā devavimānena gacchantā viya balavasomanassā
ahesuṃ. Gaṅgeyyako nāgo disvā kupito "ime mayi saññaṃpi na karonti,
@Footnote: 1 vatasīlavattanti samādānavasena vatabhūtaṃ cārittasīlābhāvena samāciṇṇattā
@sīlavattanti ṭīkā  2 khu. sattaka. 27/1038/222 bakabrahmajātaka (syā)
@3-3 Sī. rājā maññe āgatoti  4 khu. sattaka. 27/1039/222 bakabrahmajātaka (syā)

---------------------------------------------------------------------------------------------
page319.
Idāni ne samuddameva pāpessāmī"ti mahantaṃ attabhāvaṃ māpetvā udakaṃ dvidhā
bhinditvā uṭṭhāya phaṇaṃ katvā sussūkāraṃ 1- karonto aṭṭhāsi. Mahājano disvā
bhīto vissaramakāsi. Tāpaso paṇṇasālāya nisinno sutvā "ime gāyantā
naccantā somanassajātā āgacchanti, idāni pana maraṇabhayaravaṃ 2- raviṃsu, kinnu
kho"ti āvajjento nāgarājaṃ disvā "mayi passante ime sattā mā nassantū"ti
abhiññāpādakajjhānaṃ samāpajjitvā attabhāvaṃ vijahitvā supaṇṇavaṇṇaṃ māpetvā
nāgarājassa dassesi. Nāgarājā bhīto phaṇaṃ saṃharitvā udakaṃ paviṭṭho. Mahājano
sotthibhāvaṃ sampāpuṇi, 3- satthā idaṃpi tassa pubbakammaṃ dassento:-
              "gaṅgāya sotasmiṃ gahītanāvaṃ
               luddena nāgena mānussakampā
               amocayittha balasā pasayha 4-
               tante purāṇaṃ vatasīlavattaṃ
               suttappabuddhova anussarāmī"ti 5-
imaṃ gāthamāha.
    Aparasmiṃ samaye esa isipabbajjaṃ pabbajitvā kesavo nāma tāpaso
ahosi. Tena samayena amhākaṃ bodhisatto kappo nāma māṇavo kesavassa
baddhacaro antevāsiko hutvā ācariyassa kiṃkārapaṭissāvī manāpacārī buddhisampanno
atthacaro ahosi, kesavo taṃ vinā vattituṃ nāsakkhi, tannissāyeva jīvitaṃ kappesi,
satthā idaṃpi tassa pubbakammaṃ dassento:-
              "kappo ca te baddhacaro ahosi
               sambuddhimantaṃ vatinaṃ amaññi
               tante purāṇaṃ vatasīlavattaṃ
               suttappabuddhova anussarāmī"ti 6-
imaṃ gāthamāha.
@Footnote: 1 ṭīkā. susukāraṃ   2 cha.Ma. bhayaravaṃ 3 cha.Ma. pāpuṇi
@4 pāli. amocayī tvaṃ balasā pasayha 5 khu. sattaka. 27/1040/222-3 bakabrahmajātaka (syā)
@6 khu. sattakaka. 27/1041/223 bakabrahmajātaka (syā)

---------------------------------------------------------------------------------------------
page320.
    Evaṃ brahmuno nānattabhāvesu katakammaṃ satthā pakāsesi. Satthari kathenteyeva
brahmā sallakkhesi, dīpasahasse ujjalite rūpāni viya sabbakammānissa pākaṭāni
ahesuṃ. So pasannacitto imaṃ gāthamāha:-
              "addhā pajānāsi mametamāyuṃ
               aññaṃpi jānāsi tathāhi buddho
               tathāhi tāyaṃ jalitānubhāvo
               obhāsayaṃ tiṭṭhati brahmalokan"ti. 1-
    Athassa bhagavā uttariṃpi asamasamataṃ pakāsento paṭhaviṃ kho ahaṃ brahmetiādimāha.
Tattha paṭhaviyā paṭhavaṭṭhena 2- ananubhūtanti paṭhaviyā paṭhavīsabhāvena ananubhūtaṃ
appattaṃ. Kiṃ pana tanti? nibbānaṃ. Tañhi sabbasaṅkhatā nissaṭattā paṭhavīsabhāvena
appattaṃ nāma. Tadabhiññāyāti taṃ nibbānaṃ jānitvā sacchikatvā paṭhaviṃ nāpahosinti 3-
paṭhaviṃ taṇhādiṭṭhimānagāhehi na gaṇhiṃ. Āpādīsupi eseva nayo. Vitthāro
pana mūlapariyāye vuttanayeneva veditabbo.
    Sace kho te mārisa sabbassa sabbattenāti idameva brahmā attano
vāditāya sabbanti akkharaṃ dassetvā 4- akkhare dosaṃ gaṇhanto āha. Satthā
pana sakkāyaṃ sandhāya "sabban"ti vadati, brahmā sabbasabbaṃ sandhāya. Tvaṃ
"sabban"ti vadasi, "sabbassa sabbattena ananubhūtan"ti vadasi, yadi sabbaṃ
ananubhūtaṃ 5- natthi, athassa ananubhūtaṃ atthi. Māheva te rittakameva ahosi
tucchakameva ahosīti tuyhaṃ vacanaṃ rittakaṃ mā hotu, tucchakaṃ mā hotūti satthāraṃ
musāvādena niggaṇhāti.
    Satthā pana etasmā brahmunā sataguṇena sahassaguṇena satasahassaguṇena
vādītaro, tasmā ahaṃ sabbaṃ pavakkhāmi, 6- ananubhūtaṃ 7- vakkhāmi, suṇāhi meti
tassa vādamaddanatthaṃ kāraṇaṃ āharanto viññāṇantiādimāha. Tattha viññānanti
@Footnote: 1 khu. sattaka. 27/1042/223 bakabrahmajātaka (syā)
@2 paṭhavittenāti pāli. ṭīkā tu paṭhavaṭṭhenāti paṭhavīatthenāti
@3 paṭhavī nāhosīti pāli. nāpahosinti na pāpuṇinti ṭīkā.    4 cha.Ma. niddisitvā
@5 Sī. anubhūtaṃ   6 cha.Ma. sabbañca vakkhāmi  7 ananubhūtañca

---------------------------------------------------------------------------------------------
page321.
Vijānitabbaṃ. Anidassananti cakkhuviññāṇassa āpāthaṃ anupagamanato anidassanaṃ
nāma, padadvayenapi nibbānameva vuttaṃ. Anantanti tayidaṃ uppādavayaantarahitattā
anantaṃ nāma. Vuttaṃpi hetaṃ:-
              "antavantāni bhūtāni    asambhūtaṃ anantakaṃ
               bhūte antāni dissanti  bhūte antā pakāsitā"ti.
    Sabbatopabhanti sabbaso pabhāsampannaṃ. Nibbānato hi añño dhammo
sapabhataro vā jotivantataro vā parisuddhataro vā paṇḍarataro vā natthi, sabbato
vā tathā pabhūtameva, na katthaci natthīti sabbatopabhaṃ. Puratthimadisādīsu hi asukadisāya
nāma nibbānaṃ natthīti na vattabbaṃ. Athavā pabhanti titthassa nāmaṃ, sabbato
pabhamassāti sabbatopabhaṃ. Nibbānassa kira yathā mahāsamuddassa yato yato otaritukāmā
honti, taṃ tadeva titthaṃ, atitthaṃ nāma natthi, evameva aṭṭhattiṃsāya kammaṭṭhānesu
yena yena mukhena nibbānaṃ otaritukāmā honti, taṃ tadeva titthaṃ. Nibbānassa
atitthaṃ nāma kammaṭṭhānaṃ natthi. Tena vuttaṃ sabbatopabhanti. Taṃ paṭhaviyā paṭhavattenāti
taṃ nibbānaṃ paṭhaviyā paṭhavīsabhāvena tato paresaṃ āpādīnaṃ āpādisabhāvena ca
ananubhūtaṃ. Iti yaṃ tumhādisāni visayabhūtaṃ sabbaṃ tebhūmikadhammajātaṃ, tassa sabbattena
taṃ viññāṇaṃ anidassanaṃ anantaṃ sabbatopabhaṃ ananubhūtanti vādaṃ patiṭṭhāpesi.
    Tato brahmā gahitagahitaṃ satthārā vissajjāpito kiñci gahetabbaṃ adisvā
laddhigataṃ 1- kātukāmo handa carahi te mārisa antaradhāyāmīti āha. Tattha antaradhāyāmīti
adissamānakaṃ pāṭihāriyaṃ karomīti āha. Sace visahasīti yadi sakkosi mayhaṃ
antaradhāyituṃ, antaradhāyi, 2- pāṭihāriyaṃ karohīti. Nevassu me sakkoti
antaradhāyitunti mayhaṃ antaradhāyituṃ neva sakkoti. Kiṃ panesa kattukāmo ahosīti.
Mūlapaṭisandhiṃ gantukāmo ahosi. Brahmānaṃ hi mūlapaṭisandhikaattabhāvo sukhumo, aññesaṃ
anāpātho, abhisaṅkhatakāyeneva tiṭṭhanti. Satthā tassa mūlapaṭisandhiṃ gantuṃ na adāsi.
Mūlapaṭisandhiṃ vā agantvāpi yena tamena attānaṃ antaradhāpetvā adissamānako
@Footnote: 1 cha.Ma. laḷitakaṃ       2 cha.Ma. antaradhāyasi

---------------------------------------------------------------------------------------------
page322.
Bhaveyya, satthā taṃ tamaṃ vinodesi, tasmā antaradhāyituṃ nāsakkhi. So asakkonto
vimāne nilīyati, kapparukkhe nilīyati, ukkuṭiko nisīdati. Brahmagaṇo keḷimakāsi
"esa kho bako brahmā vimāne nilīyati, kapparukkhe nilīyati, ukkuṭiko
nisīdati, brahme tvaṃ antarahitomhī"ti saññaṃ uppādesi nāmāti. So
brahmagaṇena uppaṇḍito maṅku ahosi.
    Evaṃ vutte ahaṃ bhikkhaveti bhikkhave etena brahmunā "handa carahi
te mārisa antaradhāyāmī"ti evaṃ vutte taṃ antaradhāyituṃ asakkontaṃ disvā ahaṃ
etadavocaṃ. Idaṃ gāthamabhāsinti kasmā bhagavā gāthamabhāsīti? samaṇassa gotamassa
imasmiṃ ṭhāne atthibhāvo vā natthibhāvo vā kathaṃ sakkā jānitunti evaṃ brahmagaṇassa
vacanokāso mā hotūti antarahitova gāthamabhāsi.
    Tattha bhavevāhaṃ bhayaṃ disvāti ahaṃ bhave bhayaṃ disvāyeva. Bhavañca vibhavesinanti
imañca kāmabhavāditividhaṃpi sattabhavaṃ vibhavesinaṃ vibhavaṃ gavesamānaṃ pariyesamānaṃpi
punappunaṃ bhaveyeva disvā. Bhavaṃ nābhivadinti taṇhādiṭṭhivasena kiñci bhavaṃ na
abhivadiṃ, na gavesinti attho. Nandiñca na upādiyinti bhavataṇhaṃ na upagañchiṃ,
na aggahesinti attho. Iti cattāri saccāni pakāsento satthā dhammaṃ desesi.
Desanāpariyosāne desanānusārena vipassanāgabbhaṃ gāhāpetvā dasamattāni
brahmasahassāni maggaphalāmatapānaṃ piviṃsuṃ.
    Acchariyabbhutacittajātāti acchariyajātā abbhutajātā tuṭṭhijātā ca ahesuṃ.
Samūlaṃ bhavaṃ udabbahīti bodhimaṇḍe attano tāya tāya desanāya aññesaṃpi
bahūnaṃ devamanussānaṃ samūlakaṃ bhavaṃ udabbahi, uddhari uppāṭesīti attho.
    [505] Tasmiṃ pana samaye māro pāpimā kodhābhibhūto hutvā "mayi
vicaranteyeva samaṇena gotamena dhammaṃ kathayitvā 1- dasamattāni brahmasahassāni
mama vasaṃ ativattitānī"ti kodhābhibhūtatāya aññatarassa brahmapārisajjassa sarīre
adhimucci, taṃ dassetuṃ athakho bhikkhavetiādimāha. Tattha sace tvaṃ evaṃ anubuddhoti
@Footnote: 1 cha.Ma. dhammakathaṃ kathetvā

---------------------------------------------------------------------------------------------
page323.
Sace tvaṃ evaṃ attanāva cattāri saccāni anubuddho. Mā sāvake upanesīti
gihisāvake vā pabbajitasāvake vā taṃ dhammaṃ mā upanayasi. Hīne kāye patiṭṭhitāti
catūsu apāyesu patiṭṭhitā. Paṇīte kāye patiṭṭhitāti brahmaloke patiṭṭhitā.
Idaṃ ke sandhāya vadati? bāhirapabbajjaṃ pabbajite tāpasaparibbājake.
Anuppanne hi buddhuppāde kulaputtā tāpasapabbajjaṃ pabbajitvā kassaci kiñci
avicāretvā 1- ekacarā hutvā samāpattiyo nibbattetvā brahmaloke uppajjiṃsu,
te sandhāya evamāha. Anakkhātaṃ kusalañhi mārisāti paresaṃ anakkhātaṃ anovadanaṃ
dhammakathāya akathanaṃ kusalaṃ etaṃ seyyo. Mā paraṃ ovadāhīti kālena manussalokaṃ,
kālena devalokaṃ, kālena brahmalokaṃ, kālena nāgalokaṃ āhiṇḍanto mā
vicari, ekasmiṃ ṭhāne nisinno jhānamaggaphalasukhena vītināmehīti. Anālapanatāyāti
anullapanatāya. Brahmuno ca abhinimantanatāyāti bakabrahmuno ca idañhi mārisa
niccantiādinā nayena sahokāsakena 2- brahmaṭṭhānena nimantanavacanena. Tasmāti
tena kāraṇena. Imassa veyyākaraṇassa brahmanimantanikaṃtveva adhivacanaṃ saṅkhā
samaññā paṇṇatti 3- jātā. Sesaṃ sabbattha uttānamevāti. 4-
                    Papañcasūdaniyā majjhimanikāyaṭṭhakathāya
                    brahmanimantanikasuttavaṇṇanā niṭṭhitā.
                          ------------
@Footnote: 1 Ma. avitaritvā   2 cha.Ma. saha kāyakena   3 cha.Ma. paññatti
@4 cha.Ma. uttānatthamevāti

---------------------------------------------------------------------------------------------
page324.
                      10. Māratajjanīyasuttavaṇṇanā
    [506] Evamme sutanti māratajjanīyasuttaṃ. Tattha koṭṭhamanupaviṭṭhoti
kucchiṃ pavisitvā antānaṃ anto anupaviṭṭho, pakkāsayaṭṭhāne nisinno. Garugaro
viyāti 1- garukagaruko viya thaddho pāsāṇapuñjasadiso. Māsācitaṃ maññeti māsabhattaṃ
bhuttassa kucchi viya māsapūritapasibbako viya tintamāso viya cāti attho. Vihāraṃ
pavisitvāti sace āhāradosena esa garubhāvo, ajjhokāse 2- caṅkamituṃ na sappāyanti
caṅkamā orohitvā paṇṇasālaṃ pavisitvā pakatipaññatte āsane nisīdi. Paccattaṃ
yoniso manasākāsīti "kinnu kho etan"ti āvajjamāno attanoyeva upāyena
manasi akāsi. Sace pana thero attano sīlaṃ āvajjetvā "yaṃ hiyyo vā pare
vā parasuve vā paribhuttaṃ apakkamatthi, 3- añño vā koci visabhāgadoso, sabbaṃ
jīratu, phāsukaṃ hotū"ti hatthena kucchiṃ parāmasissa, māro pāpimā vilīyitvā
agamissa. Thero pana tathā akatvā yoniso manasākāsi, mā tathā gataṃ vihesesīti yathā
hi puttesu vihesitesu mātāpitaro vihesitāva honti, saddhivihārikaantevāsikesu
vihesitesu ācariyupajjhāyā vihesitāva, janapade vihesite rājā vihesitova hoti,
evaṃ tathāgatasāvake vihesite tathāgato vihesitova hoti. Tenāha "mā tathāgataṃ
vihesesī"ti.
    Paccaggaḷe aṭṭhāsīti paṭiaggaḷeva aṭṭhāsi. Aggaḷaṃ vuccati kavāṭaṃ,
mukhe 4- uggantvā paṇṇasālato nikkhamitvā bahi paṇṇasālāya kavāṭaṃ nissāya
aṭṭhāsīti attho.
    [507] Bhūtapubbāhaṃ pāpimāti kasmā imaṃ desanaṃ ārabhi? thero kira
Cintesi "ākāsaṭṭhakadevatānaṃ tāva manussagandho yojanasate ṭhitānaṃ ābādhaṃ
karoti. Vuttañhetaṃ `yojanasataṃ kho rājañña manussagandho deve ubbādhatī'ti. 5-
@Footnote: 1 cha.Ma. garugarutaro viyāti pāli. garugaro viyāti garukagaruko viya ukārassa
@hi okāraṃ katvā ayaṃ niddesoti ṭīkā   2 cha.Ma. abbhokāse
@3 cha.Ma. avipakkamatthi  4 cha.Ma. mukhena   5 dī. mahā. 10/415/277 gūthakūpaparisūpamā

---------------------------------------------------------------------------------------------
page325.
Ayaṃ pana māro nāgariko paricokkho 1- mahesakkho ānubhāvasampanno devarājā
samāno mama kucchiyaṃ pavisitvā antānaṃ anto pakkāsayokāse nisinno ativiya
paduṭṭho bhavissati. Evarūpaṃ nāma jegucchaṃ paṭikūlaṃ okāsaṃ pavisitvā nisīdituṃ
sakkontassa kimaññaṃ karaṇīyaṃ 2- bhavissati, kimaññaṃ lajjissati, tvaṃ mama ñātikoti
pana vutte mudubhāvaṃ anāpajjamāno nāma natthi, handassa ñātikoṭiṃ paṭivijjhitvā
mudukeneva naṃ upāyena vissajjemī"ti 3- cintetvā imaṃ desanamārabhi.
    So me tvaṃ bhāgineyyo hosīti so tvaṃ tasmiṃ kāle mayhaṃ bhāgineyyo
hosi. Idaṃ paveṇivasena vuttaṃ. Devalokasmiṃ pana mārassa pituvaṃso pitāmahassa
vaṃso rajjaṃ karonto nāma natthi, puññavasena devaloke devarājā hutvā
nibbatto, yāvatāyukaṃ ṭhatvā cavati, añño eko attanā katena kammena
tasmiṃ ṭhāne adhipati hutvā nibbatti, 4- iti ayaṃ māropi tadā tato cavitvā
puna kusalaṃ katvā imasmiṃ kāle tasmiṃ adhipatiṭṭhāne nibbattoti veditabbo.
    Vidhuroti vigatadhuro, aññehi saddhiṃ asadisoti attho. Appakasirenāti
appadukkhena. Pasupālakāti ajeḷakapālakā. Pathāvinoti maggapaṭipannā. Kāye
upacinitvāti samantato citakaṃ bandhitvā. Aggiṃ datvā pakkamiṃsūti ettakena
sarīraṃ pariyādānaṃ gamissatīti citakassa pamāṇaṃ sallakkhetvā catūsu disāsu aggiṃ
datvā pakkamiṃsu. Citako padīpasikhā viya pajjali, therassa udakaleṇaṃ pavisitvā
nisinnakālo viya ahosi. Cīvarāni papphoṭetvāti samāpattito vuṭṭhāya vigatadhūme
kiṃsukavaṇṇe aṅgāre maddamāno cīvarāni vidhunitvā. Sarīre panassa usumamattaṃpi
nāhosi, cīvaresu aṃsumattaṃpi na jhāyi, samāpattiphalaṃ nāmetaṃ.
    [508] Akkosathāti dasahi akkosavatthūhi akkosatha. Paribhāsathāti vācāya
paribhāsatha. Rosethāti ghaṭṭetha. Vihesethāti dukkhāpetha. Sabbametaṃ vācāya
ghaṭṭanasseva adhivacanaṃ. Yathātaṃ dūsī māroti yathā etesaṃ dūsī māro. Labhetha
otāranti labhetha chiddaṃ, kilesuppattiyā ārammaṇapaccayaṃ labheyyāti attho.
@Footnote: 1 cha.Ma. parivārakkhotipi. ṭīkāyantu paricokkhoti sabbaso sucirūpoti vuttaṃ.
@Sī. parimokkho  2 cha.Ma. akaraṇīyaṃ   3 cha.Ma. vissajjessāmīti
@4 cha.Ma. nibbattati

---------------------------------------------------------------------------------------------
page326.
Muṇḍakātiādīsu hi muṇḍe muṇḍāti samaṇe ca samaṇāti vattuṃ vaṭṭeyya,
ime pana hīḷentā muṇḍakā samaṇāti āhaṃsu. Ibbhāti gahapatikā. Kiṇhāti
kaṇhā, 1- kāḷakāti attho. Bandhupādāpaccāti ettha bandhūti brahmā adhippeto.
Tañhi brāhmaṇā pitāmahoti voharanti. Pādānaṃ apaccā pādāpaccā,
brahmuno piṭṭhipādato jātāti adhippāyo. Tesaṃ kira ayaṃ laddhi "brāhmaṇā
brahmuno mukhato nibbattā, 2- khattiyā urato, vessā nābhito, suddā jānuto,
samaṇā piṭṭhipādato"ti.
    Jhāyinosmā jhāyinosmāti jhāyino mayaṃ jhāyino mayanti. Madhurakajātāti
ālasiyajātā. Jhāyantīti cintayanti. Pajjhāyantītiādīni upasaggavasena vaḍḍhitāni.
Mūsikaṃ maggayamānoti sāyaṃ gocaratthāya susirarukkhato nikkhantaṃ rukkhasākhāya mūsikaṃ
pariyesanto. So kira upasantūpasanto viya niccalova tiṭṭhati, sampattakāle
mūsikaṃ sahasā gaṇhāti. Kotthūti siṅgālo, senotipi 3- vadanti. Sandhisamalasaṅkaṭireti
sandhimhi ca samale ca saṅkaṭire ca. Tattha sandhi nāma gharasandhi. Samalo nāma
gūthaniddhamanapanāḷi. Saṅkaṭiraṃ nāma saṅkāraṭṭhānaṃ. Vahacchinnoti kantārato
nikkhanto chinnavaho. Sandhisamalasaṅkaṭireti sandhimhi vā samale vā saṅkaṭire vā.
Sopi hi thaddhagatto niccalo jhāyati.
    Nirayaṃ upapajjantīti sace māro manussānaṃ sarīre adhimuccitvā evaṃ
kareyya, manussānaṃ akusalaṃ na bhaveyya, mārasseva bhaveyya. Sarīre pana anadhimuccitvā
visabhāgavatthuṃ vippaṭisārārammaṇaṃ dasseti, tadā kira so bhikkhū khippaṃ gahetvā
macche ajjhottharante viya, jālaṃ gahetvā macche gaṇhante viya, lepayaṭṭhiṃ
oḍḍetvā sakuṇe bandhante viya sunakhehi saddhiṃ araññe migavaṃ carante viya,
mātugāme gahetvā āpānabhūmiyaṃ nisinne viya, naccante viya, gāyante viya,
bhikkhunīnaṃ rattiṭṭhānadivāṭṭhānesu visabhāgamanusse nisinne viya, ṭhite viya ca
katvā dassesi. Manussā araññagatāpi vanagatāpi vihāragatāpi vippaṭisārārammaṇaṃ
@Footnote: 1 Ma. kaṇhāti kaṇhā   2 cha.Ma. nikkhantā   3 cha.Ma. soṇotipi

---------------------------------------------------------------------------------------------
page327.
Passitvā āgantvā aññesaṃ kathenti "samaṇā evarūpaṃ assamaṇakaṃ ananucchavikaṃ
karonti, etesaṃ dinne kuto kusalaṃ, mā etesaṃ kiñci adatthā"ti. Evaṃ te
manussā diṭṭhadiṭṭhaṭṭhāne sīlavante akkosantā apuññaṃ pasavitvā apāyapūrakā
ahesuṃ. Tena vuttaṃ "nirayaṃ upapajjantī"ti.
    [509] Anvāviṭṭhāti āvaṭṭitā. Pharitvā vihariṃsūti na kevalaṃ pharitvā
vihariṃsu. Kakusandhassa pana bhagavato ovāde ṭhatvā ime cattāro brahmavihāre
nibbattitvā jhānapadaṭṭhānaṃ vipassanaṃ vaḍḍhetvā arahatte patiṭṭhahiṃsu.
    [510] Āgatiṃ vā gatiṃ vāti paṭisandhivasena āgamanaṭṭhānaṃ vā, cutivasena
gamanaṭṭhānaṃ vā na jānāmi. Siyā cittassa aññathattanti somanassavasena aññathattaṃ
bhaveyya. Saggaṃ lokaṃ upapajjantīti idhāpi purimanayenevattho veditabbo. Yathā hi
pubbe vippaṭisārakaraṃ ārammaṇaṃ dasseti, evamidhāpi pasādakaraṃ. So kira tadā
manussānaṃ dassanaṭṭhāne bhikkhū ākāse gacchante viya ākāse ṭhite viya
pallaṅkena nisinne viya ākāse sūcikammaṃ karonte viya ākāse potthakaṃ vācente
viya ākāse cīvaraṃ pasāretvā kāyaṃ utuṃ gaṇhāpente viya vuḍḍhapabbajite 1-
ākāsena carante viya taruṇasāmaṇere ākāse ṭhatvā pupphāni ocinante viya
katvā dassesi. Manussā araññagatāpi vanagatāpi vihāragatāpi pabbajitānaṃ taṃ
paṭipattiṃ disvā āgantvā aññesaṃ kathenti "bhikkhūsu antamaso sāmaṇerāpi
evaṃmahiddhikā mahānubhāvā, etesaṃ dinnaṃ mahapphalaṃ nāma hoti, etesaṃ detha
sakkarothā"ti. Tato manussā bhikkhusaṃghaṃ catūhi paccayehi sakkarontā bahuṃ puññaṃ
katvā saggapathapūrakā ahesuṃ. Tena vuttaṃ "saggaṃ lokaṃ upapajjantī"ti.
    [511] Etha tumhe bhikkhave asubhānupassino kāye viharathāti bhagavā
sakalajambūdīpaṃ āhiṇḍanto antamaso dvinnaṃpi tiṇṇaṃpi bhikkhūnaṃ vasanaṭṭhānaṃ
gantvā:-
@Footnote: 1 cha.Ma. navapabbajite

---------------------------------------------------------------------------------------------
page328.
              "asubhasaññāparicitena bhikkhave bhikkhuno cetasā bahulaṃ viharato
     methunadhammasamāpattiyā cittaṃ paṭilīyati paṭikujjati 1- paṭivattati na sampasāriyati,
     upekkhā vā pāṭikulyatā vā saṇṭhāti.
              Āhāre paṭikūlasaññāparicitena bhikkhave bhikkhuno cetasā bahulaṃ
     viharato rasataṇhāya cittaṃ paṭilīyati paṭikujjati paṭivattati na sampasāriyati,
     upekkhā vā pāṭikulyatā vā saṇṭhāti.
              Sabbaloke anabhiratisaññāparicitena bhikkhave bhikkhuno cetasā bahulaṃ
     viharato lokacittesu cittaṃ paṭilīyati paṭikujjati paṭivattati na sampasāriyati,
     upekkhā vā pāṭikulyatā vā saṇṭhāti.
              Aniccasaññāparicitena bhikkhave bhikkhuno cetasā bahulaṃ viharato
     lābhasakkārasilokesu 2- cittaṃ paṭilīyati paṭikujjati paṭivattati na sampasāriyati,
     upekkhā vā pāṭikulyatā vā saṇṭhātī"ti 3- evaṃ ānisaṃsaṃ dassetvā:-
    etha tumhe bhikkhave asubhānupassī kāye viharatha, āhāre paṭikūlasaññino
sabbaloke anabhiratisaññino sabbasaṅkhāresu aniccānupassinoti. Imāni
kammaṭṭhānāni kathesi. Tepi bhikkhū imesu catūsu kammaṭṭhānesu kammaṃ karontā
vipassanaṃ vaḍḍhetvā sabbāsave khepetvā arahatte patiṭṭhahiṃsu, imānipi
cattāri kammaṭṭhānāni rāgasantāni dosamohasantāni rāgapaṭighātakāni
dosamohapaṭighātakānevāti. 4-
    [512] Sakkharaṃ gahetvāti antomuṭṭhiyaṃ tiṭṭhanappamāṇaṃ pāsāṇaṃ gahetvā.
Ayañhi brāhmaṇagahapatikehi bhikkhū akkosāpetvāpi, brāhmaṇagahapatikāṇaṃ vasena
bhikkhusaṃghassa lābhasakkāraṃ uppādāpetvāpi otāraṃ alabhanto idāni sahatthā
upakkamitukāmo aññatarassa kumārakassa sarīre adhimuccitvā evarūpaṃ pāsāṇaṃ
aggahesi. Taṃ sandhāya vuttaṃ "sakkharaṃ gahetvā"ti.
@Footnote: 1 cha.Ma. patikuṭati evamuparipi          2 cha.Ma. lābhasakkārasiloke
@3 aṅ. sattaka. 23/46/48,49       4 cha.Ma. dosamohapaṭighātāni cāti.

---------------------------------------------------------------------------------------------
page329.
    Sīsaṃ vo bhindīti sīsaṃ bhindi, mahācammaṃ chijjitvā 1- maṃsaṃ dvedhā ahosi.
Sakkharā panassa sīsakaṭāhaṃ abhinditvā aṭṭhiṃ āhacceva nivattā. Nāgāpalokitaṃ
apalokesīti pahārasaddaṃ sutvā yathā nāma hatthināgo ito vā etto vā
apaloketukāmo gīvaṃ aparivattetvā sakalasarīreneva nivattitvā apaloketi, evaṃ
sakalasarīreneva nivattetvā apalokesi. Yathā hi mahājanassa 2- aṭṭhīni koṭiyā
koṭiṃ āhacca ṭhitāni, paccekabuddhānaṃ aṅkusalaggāni, na evaṃ buddhānaṃ. Buddhānaṃ
pana saṅkhalikāni viya ekābaddhāni hutvā ṭhitāni, tasmā pacchato apalokanakāle
na sakkā hoti gīvaṃ parivattetuṃ, yathā pana hatthināgo pacchābhāgaṃ apaloketukāmo
sakalasarīreneva parivattati, evaṃ parivattitabbaṃ hoti. Tasmā bhagavā yantena
parivattitā suvaṇṇapaṭimā viya sakalasarīreneva nivattitvā apalokesi, apaloketvā
ṭhito pana "na vāyaṃ dūsī māro mattamaññāsī"ti āha. Tassattho, ayaṃ dūsī
māro pāpaṃ karonto neva pamāṇaṃ aññāsi, pamāṇātikkantaṃ akāsīti.
    Sahāpalokanāyāti kakusandhassa bhagavato apalokaneneva saha taṃkhaṇaññeva.
Tamhā ca ṭhānā cavīti tamhā ca devaṭṭhānā cuto, mahānirayaṃ upapannoti
attho. Cavamāno hi na yattha katthaci ṭhito cavati, tasmā vasavattidevalokaṃ āgantvā
cuto. "sahāpalokanāyā"ti ca vacanato na bhagavato apalokitattā cutoti veditabbo,
cutikāladassanamattameva hetaṃ. 3- Uḷāre pana mahāsāvake viruddhattā 4- kuṭhāriyā
pahataṃ viyassa mārassa 5- āyu tattheva chijjitvā tatanti veditabbaṃ. Tayo nāmadheyyā
hontīti tīṇi nāmāni honti. Chaphassāyatanikoti chasu phassāyatanesu pāṭiekkāya
vedanāya paccayo.
    Saṅkusamāhatoti ayasūlehi samāhato. Paccattavedanīyoti sayameva
vedanājanako. Saṅkunā saṅku dahaye samāgaccheyyāti ayasūlena saddhiṃ ayasūlaṃ
hadayamajjhe samāgaccheyya. Tasmiṃ kira niraye upapannānaṃ tigāvuto attabhāvo
hoti, mārassāpi 6- tādisova ahosi. Athassa hi nirayapālā tālakkhandhappamāṇāni
@Footnote: 1 Sī. chinditvā    2 Ma. pakatimahājanassa   3 Ma. hoti
@4 cha.Ma. viraddhattā  5 cha.Ma. ayaṃ pāṭho na dissati     6 cha.Ma. therassāpi

---------------------------------------------------------------------------------------------
page330.
Ayasūlāni ādittāni sampajjalitāni saṃjotibhūtāni 1- sayameva gahetvā punappunaṃ
nivattamānā "iminā te ṭhānena cintetvā pāpaṃ katan"ti pūvadoṇiyaṃ pūvaṃ
koṭṭento viya hadayamajjhaṃ koṭṭetvā paṇṇāsa janā pādābhimukhā paṇṇāsa
janā sīsābhimukhā koṭṭetvā gacchanti, evaṃ gacchantā pañcahi vassasatehi
ubho ante patvā puna nivattamānā pañcahi vassasatehi hadayamajjhaṃ āgacchanti
taṃ sandhāyetaṃ 2- vuttaṃ.
    Vuṭṭhānimanti vipākavuṭṭhānaṃ vedanaṃ. Sā kira mahānirayavedanāto dukkhatarā
hoti, yathā hi sinehapānasattāhato parihārasattāhaṃ 3- dukkhataraṃ, evaṃ
mahānirayadukkhato ussade vipākavuṭṭhānavedanā dukkhatarāti vadanti. Seyyathāpi
macchassāti purisasīsañhi vaṭṭaṃ hoti, sūlena paharantassa pahāro ṭhānaṃ na
labhati parigalati, macchasīsaṃ āyataṃ puthulaṃ, pahāro ṭhānaṃ labhati, avirajjhitvā
kammakāraṇā sukarā hoti, tasmā evarūpaṃ sīsaṃ hoti.
    [513] Vidhuraṃ sāvakamāsajjāti vidhuraṃ sāvakaṃ ghaṭṭayitvā. Paccattavedanāti
sayameva pāṭiekkavedanājanakā. Īdiso nirayo āsīti imasmiṃ ṭhāne nirayo
devadūtasuttena dīpetabbo. Kaṇha dukkhaṃ nigacchasīti kālaka māra dukkhaṃ vindissasi.
Majjhe sarassāti mahāsamuddamajjhe udakaṃ vatthuṃ katvā nibbattavimānāni
kappaṭṭhitikāni honti, tesaṃ veḷuriyassa viya vaṇṇo hoti, pabbatamatthake
jalitanaḷaggikkhandho viya ca nesaṃ acciyo jotanti, pabhassarā pabhāsampannā
honti tesu vimānesu nīlabhedādivasena nānattavaṇṇaaccharā naccanti. Yo
etamabhijānātīti yo etaṃ vimānavatthuṃ jānātīti attho. Evamettha vimānapetavatthukeneva
attho veditabbo. Pādaṅguṭṭhena kampayīti idaṃ pāsādakampanasuttena
dīpetabbaṃ. Yo vejayantaṃ pāsādanti idaṃ cūḷataṇhāsaṅkhayavimuttisuttena dīpetabbaṃ.
Sakkaṃ so paripucchatīti idaṃpi teneva dīpetabbaṃ. Sudhammāyābhito sabhanti sudhammasabhāya
samīpe, ayaṃ pana brahmaloke sudhammasabhāva, na tāvatiṃsabhavane. Sudhammasabhāvirahito
hi devaloko nāma natthi.
@Footnote: 1 cha.Ma. sajotibhūtāni      2 cha.Ma. sandhāya evaṃ.    3 Ma. pharitvā āhārasattāhaṃ

---------------------------------------------------------------------------------------------
page331.
    Brahmaloke pabhassaranti brahmaloke sāriputtamoggallānamahākassapādīhi 1-
sāvakehi saddhiṃ tassa tejodhātuṃ samāpajjitvā nisinnassa bhagavato obhāsaṃ.
Ekasmiñhi samaye bhagavā brahmaloke sudhammāya devasabhāya sannipatitvā "atthi
nu kho koci samaṇo vā brāhmaṇo vā evaṃmahiddhiko, yo idha āgantuṃ
sakkuṇeyyā"ti cintentassa 2- brahmagaṇassa cittamaññāya tattha gantvā
brahmagaṇassa matthake nisinno tejodhātuṃ samāpajjitvā mahāmoggallānādīnaṃ
āgamanaṃ cintesi. Tepi gantvā satthāraṃ vanditvā tejodhātuṃ samāpajjitvā
paccekaṃ disāsu nisīdiṃsu, sakalabrahmaloko ekobhāso ahosi. Satthā catusaccappakāsanaṃ
dhammaṃ desesi, desanāpariyosāne anekāni brahmasahassāni maggaphalesu
patiṭṭhahiṃsu. Taṃ sandhāya imā gāthā vuttā, so panāyamattho bakabrahmasuttena 3-
dīpetabbo.
    Vimokkhena aphassayīti jhānavimokkheneva 4- phusi. Vananti jambūdīpaṃ.
Pubbavidehānanti pubbavidehānañca dīpaṃ. Ye ca bhūmisayā narāti bhūmisayā narā nāma
amaragoyānakā 5- ca uttarakurukā ca. Tepi sabbe phusīti vuttaṃ hoti. Ayaṃ pana
attho nandopanandadamanena dīpetabbo. Vatthu visuddhimagge iddhikathāya vitthāritaṃ.
Apuññaṃ pasavīti apuññaṃ paṭilabhi. Āsaṃ mākāsi bhikkhūsūti bhikkhū vināsemi 6-
vihesemīti etaṃ āsaṃ mā akāsi. Sesaṃ sabbattha uttānamevāti.
                    Papañcasūdaniyā majjhimanikāyaṭṭhakathāya
                     māratajjanīyasuttavaṇṇanā niṭṭhitā.
                       Pañcamavaggavaṇṇanā niṭṭhitā.
                      Mūlapaṇṇāsakaṭṭhakathā niṭṭhitā.
                         --------------
@Footnote: 1 cha.Ma. mahāmoggallānamahākassapādīhi       2 cha.Ma. cintentasseva
@3 cha.Ma. aññatarabrahmasuttena, ṭīkā. bahubrahmakasuttena
@4 cha.Ma. eva-saddo na dissati  5 cha.Ma. aparagoyānakā
